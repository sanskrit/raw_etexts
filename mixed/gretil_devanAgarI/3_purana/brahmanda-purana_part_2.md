---
title: Brahmanda-Purana, Part 2

---
## Intro
  
  
  
  
Brahmanda-Purana, Part 2  
  
  
  
  
Brahmanda-Purana  
Part 2 (74 Adhyayas)  
[verses 2,70.3 - 49 not available at present]  
  
  
Based on the edition Bombay : Venkatesvara Steam Press (or a reprint thereof)  
  
  
Input by members of the SANSKNET-project  
(www.sansknet.org)  
  
  
  
  
This GRETIL version has been converted from a custom Devanagari encoding.  
Consequently, many word boundaries are not marked by spaces.  
The Nagari e-text follows the layout and graphic appearance of the printed   
edition very closely. It even adds blanks when a line break cuts through   
a word or compound.  
These and other irregularities cannot be standardized at present.  
  
The text is in need of further proof reading!  
Mistakes may stem from the Devanagari version, or they may have occured during  
conversion. In case of doubt, they may be checked against the online Devanagari  
files avaible from the SANSKNET server.   
Please report possible conversion errors.  
This will help improve the routine for future tasks.  
  
  
  
  
  


## पाठः
  
  
  
  
  
  
  
  
  
श्रीगणेशाय नमः  
अथ ब्रह्माण्डमहापुराणमध्यभागप्रारम्भः  ।  
शांशपायन उवाच  
पादः शेक्तो द्वितीयस्तु अनुषङ्गेन नस्त्वया  ।  
तृतीयं विस्तरात्पादं सोपोद्धातं प्रवर्त्तय  ॥ ब्न्द्प्_२,१।१ ॥  
सूत उवाच  
कीर्त्तयिष्ये तृतीयं वः सोपोद्धातं सविस्तरम्  ।  
पादं समुच्चयाद्विप्रा गदतो मे निबोधत  ॥ ब्न्द्प्_२,१।२ ॥  
मनोर्वैवस्वतस्येमं साम्प्रतं तु महात्मनः  ।  
विस्तरेणानुपूर्व्या च निसर्गं शृणुत द्विजाः  ॥ ब्न्द्प्_२,१।३ ॥  
चतुर्युगैकस प्तत्या सङ्ख्यातं पूर्वमेव तु  ।  
मह देवगणैश्चैव ऋषिभिर्दानवैस्सह  ॥ ब्न्द्प्_२,१।४ ॥  
पितृगन्धर्वयक्षैश्च रक्षोभूतमहोरगैः  ।  
मानुषैः पशुभिश्चैव पक्षिभिः स्थावरैः सह  ॥ ब्न्द्प्_२,१।५ ॥  
मन्वादिकं भविष्यान्तमाख्यानैर्बहुभिर्युतम्  ।  
वक्ष्ये वैवस्वतं सर्गं नमस्कृत्य विवस्वते  ॥ ब्न्द्प्_२,१।६ ॥  
आद्ये मन्वन्तरे ऽतीताः सर्गप्रावर्त्तकास्तु ये  ।  
स्वायम्भुवेंऽतरे पूर्वं सप्तासन्ये महर्षयः  ॥ ब्न्द्प्_२,१।७ ॥  
चाक्षुषस्यान्तरे ऽतीते प्राप्ते वैवस्वते पुनः  ।  
दक्षस्य च ऋषीणां च भृग्वादीनां महौजसाम्  ॥ ब्न्द्प्_२,१।८ ॥  
शापान्महेश्वरस्यासीत्प्रादुर्भावो महात्मनाम्  ।  
भूयः सप्तर्षयस्त्वेवमुत्पन्नाः सप्त मानसाः  ॥ ब्न्द्प्_२,१।९ ॥  
पुत्रत्वे कल्पिताश्चैव स्वयमेव स्वयम्भुवा  ।  
प्रजासन्तानकृद्भिस्तैरुत्पदद्भिर्महात्मभिः  ॥ ब्न्द्प्_२,१।१० ॥  
पुनः प्रवर्त्तितः सर्गो यथापूर्वं यथाक्रमम्  ।  
तेषां प्रसूतिं वक्ष्यामि विशुद्धज्ञानकर्मणाम्  ॥ ब्न्द्प्_२,१।११ ॥  
समासव्यासयोगाभ्यां यथावदनुपूर्वशः  ।  
येषामन्वयसम्भूतैलर् एको ऽयं सचराचरः  ।  
पुनरापूरितः सर्वो ग्रहनक्षत्रमण्डितः  ॥ ब्न्द्प्_२,१।१२ ॥  
ऋषय ऊचुः  
कथं सप्तर्षयः पूर्वमुत्पन्नाः सप्त मनसाः  ।  
पुत्रत्वे कल्पिताश्चैव तन्नो निगद सत्तम  ॥ ब्न्द्प्_२,१।१३ ॥  
सूत उवाच  
पूर्वं सप्तर्षयः प्रोक्ता ये वै स्वायम्भुवेंऽतरे  ।  
मनोरन्तरमासाद्य पुनर्वैवस्वतं किल  ॥ ब्न्द्प्_२,१।१४ ॥  
भवाभिशाप संविद्धा अप्राप्तास्ते तदा तपः  ।  
उपपन्ना जने लोके सकृदागमनास्तु त  ॥ ब्न्द्प्_२,१।१५ ॥  
ऊचुः सर्वे सदान्योन्यं जनलोके महार्षयः  ।  
एत एव महाभागा वरुणे वितते ऽध्वरे  ॥ ब्न्द्प्_२,१।१६ ॥  
सर्वे वयं प्रसूयामश्चाक्षुषस्यान्तरे मनोः  ।  
पितामहात्मजाः सर्वे तन्नः श्रेयो भविष्यति  ॥ ब्न्द्प्_२,१।१७ ॥  
एवमुक्त्वा तु ते सर्वे चाक्षुषस्यान्तरे मनोः  ।  
स्वायम्भुवेन्तरे प्राप्ताः सृष्ट्यर्थं ते भवेन तु  ॥ ब्न्द्प्_२,१।१८ ॥  
जज्ञिरे ह पुनस्ते वै जनलोकादिहागताः  ।  
देवस्य महतो यज्ञे वारुणीं बिभ्रतस्तनुम्  ॥ ब्न्द्प्_२,१।१९ ॥  
ब्रह्मणो जुह्वतः शुक्रमग्रौ पूर्वं प्रजेप्सया  ।  
ऋषयो जज्ञिरे दीर्घे द्वितीयमिति नः श्रुतम्  ॥ ब्न्द्प्_२,१।२० ॥  
भृग्वङ्गिरा मरीचिश्च पुलस्त्यः पुलहः क्रतुः  ।  
अत्रिश्चैव वसिष्ठश्च ह्यष्टौ ते ब्रह्मणः सुताः  ॥ ब्न्द्प्_२,१।२१ ॥  
तथास्य वितते यज्ञे देवाः सर्वे समागताः  ।  
यज्ञाङ्गानि च सर्वाणि वषठ्कारश्च मूर्त्तिमान्  ॥ ब्न्द्प्_२,१।२२ ॥  
मूर्त्तिमन्ति च सामानि यजूंषि च सहस्रशः  ।  
ऋग्वेदश्चाभवत्तत्र यश्च क्रमविभूषितः  ॥ ब्न्द्प्_२,१।२३ ॥  
यजुर्वेदश्च वृत्ताढ्य ओङ्कारवदनोज्ज्वलः  ।  
स्थितो यज्ञार्थसम्पृक्तः सूक्तब्राह्मणमन्त्रवान्  ॥ ब्न्द्प्_२,१।२४ ॥  
सामवेदश्च वृत्ताढ्यः सर्वगेयपुरः सरः  ।  
विश्वावस्वादिभिः सार्द्धं गन्धर्वैः सम्भृतो ऽभवत्  ॥ ब्न्द्प्_२,१।२५ ॥  
ब्रह्मवेदस्तथा घोरैः कृत्वा विधिभिरन्वितः  ।  
प्रत्यङ्गिरसयोगैश्च द्विशरीरशिरो ऽभवत्  ॥ ब्न्द्प्_२,१।२६ ॥  
लक्षणा विस्तराः स्तोभा निरुक्तस्वर भक्तयः  ।  
आश्रयस्तु वषट्कारो निग्रहप्रग्रहावपि  ॥ ब्न्द्प्_२,१।२७ ॥  
दीप्तिमूर्त्तिरिलादेवी दिशश्चसदिगीश्वराः  ।  
देवकन्याश्च पत्न्यश्च तथा मातर एव च  ॥ ब्न्द्प्_२,१।२८ ॥  
आययुः सर्व एवैते देवस्य यजतो मखे  ।  
मूर्तिमन्तः सुरूपाख्या वरुणस्य वपुर्भृतः  ॥ ब्न्द्प्_२,१।२९ ॥  
स्वयम्भु वस्तु ता दृष्ट्वा रेतः समपतद्भुवि  ।  
ब्रह्मर्षिभाविनोर्ऽथस्य विधानाच्च न संशयः  ॥ ब्न्द्प्_२,१।३० ॥  
धृत्वा जुहाव हस्ताभ्यां स्रुवेण परिगृह्य च  ।  
आस्रवज्जुहुयां चक्रे मन्त्रवच्च पितामहः  ॥ ब्न्द्प्_२,१।३१ ॥  
ततः स जनयामास भूतग्रामं प्रजापतिः  ।  
तस्यार्वाक्तेजसश्चैव जज्ञे लोकेषु तैजसम्  ॥ ब्न्द्प्_२,१।३२ ॥  
तमसा भावि याप्यत्वं यथा सत्त्वं तथा रजः  ।  
आज्यस्थाल्यामुपादाय स्वशुक्रं हुतवांश्च ह  ॥ ब्न्द्प्_२,१।३३ ॥  
शुक्रे हु ते ऽथ तस्मिंस्तु प्रादुर्भूता महर्षयः  ।  
ज्वलन्तो वपुषा युक्ताः सप्रभावैः स्वकैर्गुणैः  ॥ ब्न्द्प्_२,१।३४ ॥  
हुते चाग्नौ सकृच्छुक्रे ज्वालाया निसृतः कविः  ।  
हिरण्यगर्भस्तं दृष्ट्वा ज्वालां भित्त्वा विनिर्गतम्  ॥ ब्न्द्प्_२,१।३५ ॥  
भृगुस्त्वमिति चोवाच यस्मात्तस्मात्स वै भृगुः  ।  
महादेवस्तथोद्भूतो दृष्ट्वा ब्रह्माणमब्रवीत्  ॥ ब्न्द्प्_२,१।३६ ॥  
ममैष पुत्रकामस्य दीक्षितस्य त्वया प्रभो  ।  
विजज्ञे प्रथमं देव मम पुत्रो भवत्वयम्  ॥ ब्न्द्प्_२,१।३७ ॥  
तथेति समनुज्ञातो महादेवः स्वयम्भुवा  ।  
पुत्रत्वे कल्पयामास महादेव स्तदा भृगुम्  ॥ ब्न्द्प्_२,१।३८ ॥  
वारुणा भृगवस्तस्मात्तदपत्यं च स प्रभुः  ।  
द्वितीयं च ततः शुक्रमङ्गारेष्वजुहोत्प्रभुः  ॥ ब्न्द्प्_२,१।३९ ॥  
अङ्गारेष्वङ्गिरो ऽङ्गानि संहतानि ततोङ्गिराः  ।  
सम्भूतिं तस्य तां दृष्ट्वा वह्निर्ब्रह्माणमब्रवीत्  ॥ ब्न्द्प्_२,१।४० ॥  
रेतोधास्तुभ्यमेवाहं द्वितीयो ऽयं ममास्त्विति  ।  
एवमस्त्विति सो ऽप्युक्तो ब्रह्मणा सदसस्पतिः  ॥ ब्न्द्प्_२,१।४१ ॥  
जग्रा हाग्निस्त्वङ्गिरस आग्नेया इति नः श्रुतम्  ।  
षट् कृत्वा तु पुनः शुक्रे ब्रह्मणा लोककारिणा  ॥ ब्न्द्प्_२,१।४२ ॥  
हुते समभवंस्तस्मिन्यद् ब्रह्माण इति श्रुतिः  ।  
मरीचिः प्रथमं तत्र मरीचिभ्यः समुत्थितः  ॥ ब्न्द्प्_२,१।४३ ॥  
क्रतौ तस्मिन्क्रतुर्जज्ञे यतस्तस्मात्स वै क्रतुः  ।  
अहं तृतीय इत्यत्रिस्तस्मादत्रिः स कीर्त्यते  ॥ ब्न्द्प्_२,१।४४ ॥  
केशैस्तु निचितैर्भूतः पुलस्त्यस्तेन स स्मृतः  ।  
केशैर्लम्बैः समुद्भूतस्तस्मात्स पुलहः स्मृतः  ॥ ब्न्द्प्_२,१।४५ ॥  
वसुमध्यात्समुत्पन्नो वशी च वसुमान् स्वयम्  ।  
वसिष्ठ इति तत्त्वज्ञैः प्रोच्यते ब्रह्मवादिभिः  ॥ ब्न्द्प्_२,१।४६ ॥  
इत्येते ब्रह्मणः पुत्रा मानसाः षण्महर्षयः  ।  
लोकस्य सन्तानकरा यैरिमा वर्द्धिताः प्रजाः  ॥ ब्न्द्प्_२,१।४७ ॥  
प्रजापतय इत्येवं पठ्यन्ते ब्रह्मणःसुताः  ।  
अपरे पितरो नाम एतैरेव महर्षिभिः  ॥ ब्न्द्प्_२,१।४८ ॥  
उत्पादिता देवगणाः सप्त लोकेषु विश्रुताः  ।  
अजेयाश्च गणाः सप्त सप्तलोकेषु विश्रुताः  ॥ ब्न्द्प्_२,१।४९ ॥  
मारीया भार्गवाश्चैव तथैवाङ्गिरसो ऽपरे  ।  
पौलस्त्याः पौलहाश्चैव वासिष्ठाश्चैव विश्रुताः  ॥ ब्न्द्प्_२,१।५० ॥  
आत्रेयाश्च गणाः प्रोक्ता पितॄणां लोकवर्द्धनाः  ।  
एते समासतः ख्याताः पुनरन्ये गणास्त्रयः  ॥ ब्न्द्प्_२,१।५१ ॥  
अमर्त्ताश्चाप्रकाशाश्च ज्योतिष्मन्तश्च विश्रुताः  ।  
तेषां राजायमो देवो यमैर्विहतकल्मषः  ॥ ब्न्द्प्_२,१।५२ ॥  
अपरं प्रजानां यतयस्ताञ्छृमुध्वमतन्द्रिताः  ।  
कश्यपः कर्दमः शेषो विक्रान्तः सुश्रवास्तथा  ॥ ब्न्द्प्_२,१।५३ ॥  
बहुपुत्रः कुमारश्च विवस्वान्स शुचिव्रतः  ।  
प्रचेतसोरिष्टनेमिर्बहुलश्च प्रजापतिः  ॥ ब्न्द्प्_२,१।५४ ॥  
इत्येवमादयो ऽन्ये ऽपि बहवो वै प्रजेश्वराः  ।  
कुशोच्चया वालखिल्याः सभूताः परमर्षयः  ॥ ब्न्द्प्_२,१।५५ ॥  
मनोजवाः सर्वगताः सर्वभोगाश्च ते ऽभवन्  ।  
जाताश्च भस्मनो ह्यन्ये ब्रह्मर्षिगणसम्मताः  ॥ ब्न्द्प्_२,१।५६ ॥  
वैखानसा मुनिगणास्तपः श्रुतपरायणाः  ।  
नस्तो द्वावस्य चोत्पन्नावश्विनौ रूपसम्मतौ  ॥ ब्न्द्प्_२,१।५७ ॥  
विदुर्जन्मर्क्षरजसो तथा तन्नेत्रसञ्चरात्  ।  
अन्ये प्रजानां पतयः श्रोतोभ्यस्तस्य जज्ञिरे  ॥ ब्न्द्प्_२,१।५८ ॥  
ऋषयो रोमकूपेभ्यस्तथा स्वेदमलोद्भवाः  ।  
अयने ऋतवो मासर्द्धमासाः पक्षसन्धयः  ॥ ब्न्द्प्_२,१।५९ ॥  
वत्सरा ये त्वहोरात्राः पित्तं ज्योतिश्च दारुणम्  ।  
रौद्रं लोहितमित्याहुर्लोहितं कनकं स्मृतम्  ॥ ब्न्द्प्_२,१।६० ॥  
तत्तैजसमिति प्रोक्तं धूमाश्च पशवः स्मृताः  ।  
ये ऽर्चिषस्तस्य ते रुद्रास्तथादित्याः समृद्गताः  ॥ ब्न्द्प्_२,१।६१ ॥  
अङ्गारेभ्यः समुत्पन्ना अर्चिषो दिव्यमानुषाः  ।  
आदिभूतो ऽस्य लोकस्य ब्रह्मा त्वं ब्रह्मसम्भवः  ॥ ब्न्द्प्_२,१।६२ ॥  
सर्वकामदमित्याहुस्तथा वाक्यमुदाहरन्  ।  
ब्रह्मा सुरगुरुस्तत्र त्रिदशैः सम्प्रसादितः  ॥ ब्न्द्प्_२,१।६३ ॥  
इमेवै जनयिष्यन्ति प्रजाः सर्वाः प्रचेश्वराः  ।  
सर्वे प्रजानां पतयः सर्वे चापि तपस्विनः  ॥ ब्न्द्प्_२,१।६४ ॥  
त्वत्प्रसादादिमांल्लोकान्धारयेयुरिमाः क्रियाः  ।  
त्वद्वंशवर्द्धनाः शश्वत्तव तेजोविवर्द्धनाः  ॥ ब्न्द्प्_२,१।६५ ॥  
भवेयुर्वेदविद्वांसः सर्वे वाक्पतयस्तथा  ।  
वेदमन्त्रधराः सर्वे प्रजापतिसमुद्भवाः  ॥ ब्न्द्प्_२,१।६६ ॥  
श्रयन्तु ब्रह्मसत्यं तु तपश्च परमं भुवि  ।  
सर्वे हि वयमेते च तवैव प्रसवः प्रभो  ॥ ब्न्द्प्_२,१।६७ ॥  
ब्रह्म च ब्रह्माणाश्चैव लोकश्चैव चराचराः  ।  
मरीचिमादितः कृत्वा देवाश्च ऋषिभिः सह  ॥ ब्न्द्प्_२,१।६८ ॥  
अपत्यानीति सञ्चिन्त्य ते ऽपत्ये कामयामहे  ।  
तस्मिन् यज्ञे महाभागा देवाश्च ऋषयश्च ये  ॥ ब्न्द्प्_२,१।६९ ॥  
एते त्वद्वंशसम्भूताः स्थानकालाभिमानिनः  ।  
तव तेनैव रूपेण स्थापयेयुरिमाः प्रजाः  ॥ ब्न्द्प्_२,१।७० ॥  
युगादिनिधनाश्चापि स्थापयन्तु इति द्विजाः  ।  
ततो ऽब्रवील्लोकगुरुः परमित्यभिधार यन्  ॥ ब्न्द्प्_२,१।७१ ॥  
एतदेव विनिश्चित्य मया सृष्टा न संशयः  ।  
भवतां वंशसम्भूताः पुनरेते महर्षयः  ॥ ब्न्द्प्_२,१।७२ ॥  
तेषां भृगोः कीर्त्तयिष्ये वंशं पूर्वं महात्मनः  ।  
विस्तरेणानुपूर्व्या च प्रथमस्य प्रजापतेः  ॥ ब्न्द्प्_२,१।७३ ॥  
भार्ये भृगोरप्रतिमे उत्तमाभिजने शुभे  ।  
हिरण्यकशिपो कन्या दिव्या नाम परिश्रुता  ॥ ब्न्द्प्_२,१।७४ ॥  
पुलोम्नश्चव पौलोमी दुहिता वरवर्णिनी  ।  
भृगोस्त्वजनयद्दिव्या पुत्रं ब्रह्मविदां वरम्  ॥ ब्न्द्प्_२,१।७५ ॥  
देवासुराणामाचार्यं शुक्रं कविवरं ग्रहम्  ।  
शुक्र एवोशना नित्यमतः काव्यो ऽपि नामतः  ॥ ब्न्द्प्_२,१।७६ ॥  
पितॄणां मानसी कन्या सोमपानां यशस्विनी  ।  
शुक्रस्य भार्या गौर्नाम विजज्ञे चतुरः सुतान्  ॥ ब्न्द्प्_२,१।७७ ॥  
त्वष्टा चैव वरत्री च शण्डामकारै च तावुभौ  ।  
तेजसादित्यसङ्काशा ब्रह्मकल्पाः प्रभावतः  ॥ ब्न्द्प्_२,१।७८ ॥  
रजतः पृथुरश्मिश्च विद्वान्यश्च बृहङ्गिराः  ।  
वरत्रिणः सुता ह्येते ब्रह्मिष्ठा दैत्ययाजकाः  ॥ ब्न्द्प्_२,१।७९ ॥  
इज्याधर्मविनाशार्थं मनुमेत्याभ्ययाजयन्  ।  
निरस्यमानं वै धर्मं दृष्ट्वेन्द्रो मनुमाब्रवीत्  ॥ ब्न्द्प्_२,१।८० ॥  
एतैरेव तु कामं त्वां प्रापयिष्यामि याजनम्  ।  
श्रुत्वेन्द्रस्य तु तद्वाक्यं तस्माद्देशादपाक्रमन्  ॥ ब्न्द्प्_२,१।८१ ॥  
तिरोभूतेषु तेष्विन्द्रो मनुपत्नीमचेतनाम्  ।  
ग्रहेण मोचयित्वा च ततश्चानुससार ताम्  ॥ ब्न्द्प्_२,१।८२ ॥  
तत इन्द्रविनाशाय यतमानान्मुनींस्तु तान्  ।  
तानागतान्पुनर्दृष्ट्वा दुष्टानिन्द्रो विहस्य तु  ॥ ब्न्द्प्_२,१।८३ ॥  
ततस्ता नदहत्क्रुद्धो वेद्यर्द्धे दक्षिणे ततः  ।  
तेषां तु धृष्यमाणानां तत्र शालावृकैः सह  ॥ ब्न्द्प्_२,१।८४ ॥  
शीर्षाणि न्यपतंस्तानि खर्जूरा ह्यभवंस्ततः  ।  
एवं वरत्रिणः पुत्रा इन्द्रेण निहताः पुरा  ॥ ब्न्द्प्_२,१।८५ ॥  
जयन्त्यां देवयानी तु शुक्रस्य दुहिताभवत्  ।  
त्रिशिरा विश्वरूपस्तु त्वष्टुः पुत्रो ऽभवन्महान्  ॥ ब्न्द्प्_२,१।८६ ॥  
यशोधरायामुत्पन्नो वैरोचन्यां महायशाः  ।  
विश्वरूपानुजश्चैव विश्वकर्मा च यः स्मृतः  ॥ ब्न्द्प्_२,१।८७ ॥  
भृगोस्तु भृगवो देवा जज्ञिरे द्वादशात्मजाः  ।  
दिव्यानुसुषुवे कन्या काव्यस्यैवानुजा प्रभोः  ॥ ब्न्द्प्_२,१।८८ ॥  
भुवनोभावनश्चैव अन्त्यश्चान्त्यायनस्तथा  ।  
क्रतुः शुचिः स्वमूर्द्धा च व्याजश्च वसुदश्च यः  ॥ ब्न्द्प्_२,१।८९ ॥  
प्रभवश्चाव्ययश्चैव द्वादशो ऽधिपतिः स्मृतः  ।  
इत्येते भृगवो देवाः स्मृता द्वादश यज्ञियाः  ॥ ब्न्द्प्_२,१।९० ॥  
पौलोम्यजनयत्पुत्रं ब्रह्मिष्ठं वशिनं द्विजम्  ।  
व्यादितः सो ऽष्टमे मासिगर्भः क्रूरेण रक्षसा  ॥ ब्न्द्प्_२,१।९१ ॥  
च्यवनाच्च्यवनः सो ऽथ चेतनात्तु प्रचेतनः  ।  
प्रचेताः श्च्यवनः क्रोधाद्दग्धवान्पुरुषादकान्  ॥ ब्न्द्प्_२,१।९२ ॥  
जनयामास पुत्रौ द्वौ सुकन्यायां सभार्गवः  ।  
आप्रवानं दधीचं च तावुभौ साधुसम्मतौ  ॥ ब्न्द्प्_२,१।९३ ॥  
सारस्वतः सरस्वत्यां दधीचस्योदपद्यत  ।  
ऋची पत्नी महाभागा अप्रवानस्य नाहुषी  ॥ ब्न्द्प्_२,१।९४ ॥  
तस्यामौर्व ऋषिर्जज्ञे ऊरुं भित्तवा महायशाः  ।  
और्वस्यासीदृचीकस्तु दीप्तो ऽग्निसमतेजसा  ॥ ब्न्द्प्_२,१।९५ ॥  
जमदग्निरृचीकस्य सत्यवत्यामजायत  ।  
भृगोश्चरुविपर्यासे रौद्रवैष्णवयौः पुरा  ॥ ब्न्द्प्_२,१।९६ ॥  
जमनाद्वैष्मवस्याग्नेर्जमदग्निरजायत  ।  
रेणुकाजमदग्नेश्च शक्रतुल्यपराक्रमम्  ॥ ब्न्द्प्_२,१।९७ ॥  
ब्रह्मक्षत्रमयं रामं सुषुवे ऽमिततेजसम्  ।  
ओर्वस्यासीत्पुत्रशतं जमदग्निपुरोगमम्  ॥ ब्न्द्प्_२,१।९८ ॥  
तेषां पुत्र सहस्राणि भार्गवाणां परस्परात्  ।  
ऋष्यतरेषु वै बाह्या बहवो भार्गवाः स्मृताः  ॥ ब्न्द्प्_२,१।९९ ॥  
वत्सा विदा आर्ष्टिषेणा यस्का वैन्याश्च शौनकाः  ।  
मित्रेयुः सप्तमा ह्येते पक्षा ज्ञेयास्तु भार्गवाः  ॥ ब्न्द्प्_२,१।१०० ॥  
शृणुताङ्गिरसो वंशमग्नेः पुत्रस्य धीमतः  ।  
यस्यान्ववाये सम्भूता भारद्वाजाः सगौतमाः  ॥ ब्न्द्प्_२,१।१०१ ॥  
देवाश्चाङ्गिरसो मुख्यास्त्त्विषिमन्तो महौजसः  ।  
सुरूपा चैव मारीची कार्दमी च तथा स्वराट्  ॥ ब्न्द्प्_२,१।१०२ ॥  
पथ्या च मानवी कन्या तिस्रो भार्या ह्यथर्वणः  ।  
अथर्वणस्तु दायादास्तासु जाताः कुलोद्वहाः  ॥ ब्न्द्प्_२,१।१०३ ॥  
उत्पन्ना महता चैव तपसा भावितात्मनः  ।  
बृहस्पतिं सुरूपायां गौतमं सुषुवे स्वराट्  ॥ ब्न्द्प्_२,१।१०४ ॥  
अयास्यं वामदेवं च उतथ्यमुशितिं तथा  ।  
धृष्णिः पुत्रस्तु पथ्यायाः संवर्त्तश्चैव मानसः  ॥ ब्न्द्प्_२,१।१०५ ॥  
कितवश्चाप्ययास्यस्य शरद्वांश्चप्युतथ्यजः  ।  
अथोशिजो दीर्घतमा बृहदुक्थो वामदेवजः  ॥ ब्न्द्प्_२,१।१०६ ॥  
धृष्णेः पुत्रः सुधन्वा तु ऋषभश्च सुधन्वनः  ।  
रथकाराः स्मृता देवा ऋभवो ये परिश्रुताः  ॥ ब्न्द्प्_२,१।१०७ ॥  
बृहस्पतेर्भरद्वाजो विश्रुतः सुमहायशाः  ।  
बृहस्पतिं सुरूपायां गौतमं सुषुवे स्वराट्  ॥ ब्न्द्प्_२,१।१०८ ॥  
औरसाङ्गिरसः पुत्राः सुरूपायां विजज्ञिरे  ।  
आधार्यायुर्द्दनुर्दक्षो दमः प्राणस्त थैव च  ॥ ब्न्द्प्_२,१।१०९ ॥  
हविष्यांश्च हविष्णुश्च ऋतः सत्यश्च ते दश  ।  
अयास्याश्चप्युतथ्याश्च वामदेवास्तथौशिजाः  ॥ ब्न्द्प्_२,१।११० ॥  
भारद्वाजाः साङ्कृतयो गर्गाः कण्वरथीतराः  ।  
मुद्गला विष्णुवृद्धाश्च हरिताः कपयस्तथा  ॥ ब्न्द्प्_२,१।१११ ॥  
तथा रूक्षभरद्वाजा आर्षभाः कितवस्तथा  ।  
एते चाङ्गिरसां पक्षा विज्ञेया दश पञ्च च  ॥ ब्न्द्प्_२,१।११२ ॥  
ऋष्यन्तरेषु वै बाह्या बहवोङ्गिरसः स्मृताः  ।  
मरीचेरपि वक्ष्यामि भेद मुत्तमपूरुषम्  ॥ ब्न्द्प्_२,१।११३ ॥  
यस्यान्ववाये सम्भूतं जगत्स्थावरजङ्गमम्  ।  
मरीचिरापश्चकमे नाभिध्यायन्प्रजेप्सया  ॥ ब्न्द्प्_२,१।११४ ॥  
पुत्रः सर्वगुणोपेतः प्रजावान्प्रभवेदिति  ।  
संयुज्यात्मानमेवन्तु तपसा भावितः प्रभुः  ॥ ब्न्द्प्_२,१।११५ ॥  
आहताश्च ततः सर्वा आपः समभवंस्तदा  ।  
तासु प्रणिहितात्मानमेकं सो ऽजनयत्प्रभुः  ॥ ब्न्द्प्_२,१।११६ ॥  
पुत्रमप्रतिमं नाम्नारिष्टनेमिं प्रजापतिम्  ।  
पुत्रं मरीचिस्तपसि निरतः सो ऽप्स्वतीतपत्  ॥ ब्न्द्प्_२,१।११७ ॥  
प्रध्याय हि सतीं वाचं पुत्रार्थी सरिरे स्थितः  ।  
सप्तवर्षसहस्राणि ततः सो ऽप्रतिमो ऽभवत्  ॥ ब्न्द्प्_२,१।११८ ॥  
कश्यपः सवितुर्विद्वांस्तेजसा ब्रह्मणा समः  ।  
मन्वन्तरेषु सर्वेषु ब्रह्मण्ॐऽशेन जायते  ॥ ब्न्द्प्_२,१।११९ ॥  
कन्यानिमित्तमत्युक्तो दक्षेण कुपितः प्रभुः  ।  
अपिबत्स तदा कश्यं कश्यं मद्यमिहोच्यते  ॥ ब्न्द्प्_२,१।१२० ॥  
हास्ये कशिर्हि विज्ञेयो वाङ्मनः कश्यमुच्यते  ।  
कश्यं मद्यं स्मृतं विप्रैः कश्यपानां तु कश्यपः  ॥ ब्न्द्प्_२,१।१२१ ॥  
कशेति नाम यद्वाचो वाचा क्रूरमुदात्दृतम्  ।  
दक्षाभिशप्तः कुपितः कश्यपस्तेन सो ऽभवत्  ॥ ब्न्द्प्_२,१।१२२ ॥  
तस्माच्च कश्यपायोक्तो ब्रह्मणा परमेष्ठिना  ।  
तस्मै प्राचेतसो दक्षः कन्यास्ताः प्रत्यपादयत्  ॥ ब्न्द्प्_२,१।१२३ ॥  
सर्वाश्च ब्रह्मवादिन्यः सर्वा वै लोकमातरः  ।  
इत्येतमृषिसर्गं तु पुण्यं यो वेद वारुणम्  ॥ ब्न्द्प्_२,१।१२४ ॥  
आयुष्मान्पुण्यवाञ्छुद्धः सुखमाप्नोति शाश्वतम्  ।  
धारणाच्छ्रवणाद्वापि सर्वपापैः प्रमुच्यते  ॥ ब्न्द्प्_२,१।१२५ ॥  
  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे ऋषिसर्गवर्णनं नाम प्रथमो ऽध्यायः  
  
  
  
_____________________________________________________________  
  
  
  
सूत उवाच  
विनिवृत्ते प्रजासर्गे षष्ठे वै चाक्षुषस्य ह  ।  
प्रजाः सृजेति व्यदिष्टः स्वयं दक्षः स्वयम्भुवा  ॥ ब्न्द्प्_२,२।१ ॥  
ससर्ज सर्वभूतानि गतिमन्ति ध्रुवाणि च  ।  
मानसानि च भूतानि स पूर्वमसृजत्प्रभुः  ॥ ब्न्द्प्_२,२।२ ॥  
ऋषीन्देवांश्च गन्धर्वान्मनुष्योरगराक्षसान्  ।  
यक्षभूतपिशाचांश्च वयः पशुमृगांस्तथा  ॥ ब्न्द्प्_२,२।३ ॥  
यदास्य मनसा सृष्टा न व्यवर्द्धन्त ताः प्रजाः  ।  
अपध्याता भगवता महादेवेन धीमता  ॥ ब्न्द्प्_२,२।४ ॥  
स मैथुनेन भावेन सिसृक्षुर्विविधाः प्रजाः  ।  
असिक्रीमावहद्भार्यां वीरणस्य प्रजापतेः  ॥ ब्न्द्प्_२,२।५ ॥  
सुतां सुमहता युक्तां तपसा लोक धारिणीम्  ।  
यया धृतमिदं सर्वं जगत्स्थावरजङ्गमम्  ॥ ब्न्द्प्_२,२।६ ॥  
अत्राप्युदाहरन्तीमौ श्लोकौ प्राचेतसां प्रति  ।  
दक्षस्योद्वहतो भार्याम्मसिक्रीं वैरणीं पुरा  ॥ ब्न्द्प्_२,२।७ ॥  
कृपानां नियुतं दक्षं सर्पिणां साभिमानिनाम्  ।  
नदीगिरिष्बसज्जन्तं पृष्ठतो ऽनुययौ प्रभुम्  ॥ ब्न्द्प्_२,२।८ ॥  
तं दृष्ट्वा ऋषिभिः प्रोक्तं प्रतिष्ठास्यति वै प्रजाः  ।  
प्रथमो ऽत्र द्वितीयस्तु दक्षः स हि प्रजापतिः  ॥ ब्न्द्प्_२,२।९ ॥  
अथागच्छद्यथाकालं प्रहीनां नियुतं तु यत्  ।  
असिक्रीं वैरणीं तत्र दक्षः प्राचेतसो ऽवहत्  ॥ ब्न्द्प्_२,२।१० ॥  
अथ पुत्रसहस्रं स वैरण्याममितौजसम्  ।  
असिक्न्यां जनयामास दक्षः प्राचे तसः प्रभुः  ॥ ब्न्द्प्_२,२।११ ॥  
तांस्तु दृष्ट्वा महातेजाः स विवर्द्धयिषुः प्रजाः  ।  
देवर्षिप्रियसंवादो नारदो ब्रह्मणः सुतः  ॥ ब्न्द्प्_२,२।१२ ॥  
नाशाय वचनं तेषां शापयैवात्मनो ऽब्रवीत्  ।  
यः कश्यपसुतस्याथ परमेष्ठी व्यजायत  ॥ ब्न्द्प्_२,२।१३ ॥  
मानसः कश्यपस्यासीद्दक्षशापवशात्पुनः  ।  
तस्मात्स काश्यपस्याथ द्वितीयो मानसो ऽभवत्  ॥ ब्न्द्प्_२,२।१४ ॥  
स हि पूर्वं समुत्पन्नो नारदः परमेष्ठिनः  ।  
तेन वृक्षस्य पुत्रा वै हर्यश्वा इति विश्रुताः  ॥ ब्न्द्प्_२,२।१५ ॥  
धर्मार्थं नाशिताः सर्वे विधिना च न संशयः  ।  
तस्योद्यतस्तदा दक्षः क्रुद्धः शापाय वै प्रभुः  ॥ ब्न्द्प्_२,२।१६ ॥  
ब्रह्मर्षीन्वै पुरस्कृत्य याचितः परमेष्ठिना  ।  
ततो ऽभिसन्धिं चक्रे वै दक्षश्च परमेष्ठिना  ॥ ब्न्द्प्_२,२।१७ ॥  
कन्यायां नारदो मह्यं तव पुत्रो भवेदिति  ।  
ततो दक्षः सुतां प्रदात् प्रियां वै परमेष्ठिने  ।  
तस्मात्स नारदो जज्ञे भूयः शापभयदृषिः  ॥ ब्न्द्प्_२,२।१८ ॥  
शांशपायन उवाच  
कथं वै नाशिताः पूर्वं नारदेन सुरर्षिणा  ।  
प्रजापतिसुतास्ते वै श्रोतुमिच्छामि तत्त्वतः  ॥ ब्न्द्प्_२,२।१९ ॥  
सूत उवाच  
दक्षपुत्राश्च हर्यश्वा विवर्धयिषवः प्रजाः  ।  
समागता महावीर्या नारदस्तानुवाच ह  ॥ ब्न्द्प्_२,२।२० ॥  
बालिशा बत यूयं वै न प्रजानीथ भूतलम्  ।  
अन्तरूर्ध्वमधश्चैव कथं स्रक्ष्यथ वै प्रजाः  ॥ ब्न्द्प्_२,२।२१ ॥  
ते तु तद्वचन श्रुत्वा प्याताः सर्वतो दिशम्  ।  
अधापि म निवर्त्तन्ते समुद्रस्था इवापगाः  ॥ ब्न्द्प्_२,२।२२ ॥  
अथ तेषु प्रणष्टेषु दक्षः प्राचे तसः पुनः  ।  
वैरण्यामेव पुत्राणां सहस्रमसृजत्प्रभुः  ॥ ब्न्द्प्_२,२।२३ ॥  
प्रजा विवर्द्धयिषवः शबलाश्वाः पुनस्तु ते  ।  
पूर्वमुक्तं वचस्तद्वै श्राविता नारदेन ह  ॥ ब्न्द्प्_२,२।२४ ॥  
अन्योन्यमूचुस्ते सर्वे सम्यगाह ऋषिः स्वयम्  ।  
भ्रातॄणां पदवीं चैव गन्तव्या नात्र संशयः  ॥ ब्न्द्प्_२,२।२५ ॥  
ज्ञात्वा प्रमाणं पृथ्व्या वै सुखं स्रक्ष्यामहे प्रजाः  ।  
प्रकाशाः स्वस्थमनसा यथावदनुशासिताः  ॥ ब्न्द्प्_२,२।२६ ॥  
ते ऽपि तेनैव मार्गेण प्रयाताः सर्वतो दिशम्  ।  
अद्यापि न निवर्त्तन्ते विस्तारायमलिप्सवः  ॥ ब्न्द्प्_२,२।२७ ॥  
ततः प्रभृति वै भ्राता भ्रातुरन्वेषणे रतः  ।  
प्रयतो नश्यति क्षिप्रं तन्न कार्यं विजानता  ॥ ब्न्द्प्_२,२।२८ ॥  
नष्टेषु शबलाश्वेषु दक्षः क्रुद्धो ऽशपद्विभुः  ।  
नारदं नाशमेहीति गर्भवासं वसेति च  ॥ ब्न्द्प्_२,२।२९ ॥  
तदा तेष्वपि नष्टेषु महात्मा स प्रभुः किल  ।  
षष्टिं दक्षो ऽसृजत्कन्या वैरण्यामेव विश्रुताः  ॥ ब्न्द्प्_२,२।३० ॥  
तास्तदा प्रतिजग्राह पत्न्यर्थं कश्यपः सुताः  ।  
धर्मः सोमश्च भगवांस्तथा चान्ये महर्षयः  ॥ ब्न्द्प्_२,२।३१ ॥  
इमां विसृष्टिं दक्षस्य कृत्स्नां यो वेद तत्त्वतः  ।  
आयुष्मान्कीर्त्तिमान्धन्यः प्रजावाश्च भवत्युत  ॥ ब्न्द्प्_२,२।३२ ॥  
  
  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे प्रजापतिवंशानुकीर्त्तनं नाम द्वितीयो ऽध्यायः  
  
  
_____________________________________________________________  
  
  
  
ऋषय ऊचु  ।  
देवानां दानवानां च दैत्यानां चैव सर्वशः  ।  
उत्पत्तिं विस्तरेणैव ग्रूहि वैवस्वतेंऽतरे  ॥ ब्न्द्प्_२,३।१ ॥  
सूत उवाच  
धर्म्मस्यैव प्रवक्ष्यामि निसर्गन्तं निबोधत  ।  
अरुन्धतीवसुर्जामालम्बा भानुर्मरुत्वती  ॥ ब्न्द्प्_२,३।२ ॥  
सङ्कल्पा च मुहूर्त्ता च साध्या विश्वा तथैव च  ।  
धर्मस्य पत्न्यो दश ता दक्षः प्राचेतसो ददौ  ॥ ब्न्द्प्_२,३।३ ॥  
साध्यापुत्रास्तु धर्मस्य साध्या द्वादशजज्ञिरे  ।  
देवेभ्यस्तान्परान्देवान्दैवज्ञाः परिचक्षते  ॥ ब्न्द्प्_२,३।४ ॥  
ब्राह्मणा वै मुखात्सृष्टा जया देवाः प्रजेप्सया  ।  
सर्वे मन्त्रशरीरस्ते समृता मन्वन्तरेष्विह  ॥ ब्न्द्प्_२,३।५ ॥  
दर्शश्च पौर्णमासश्च बृहद्यच्च रथन्तरम्  ।  
वित्तिश्चैव विवित्तिश्च आकूतिः कूतिरेव च  ॥ ब्न्द्प्_२,३।६ ॥  
विज्ञाता चैव विज्ञातो मनो यज्ञस्तथैव च  ।  
नामान्येतानि तेषां वै यज्ञानां प्रथितानि च  ॥ ब्न्द्प्_२,३।७ ॥  
ब्रह्मशापेन तेजाताः पुनः स्वायम्भुवे जिताः  ।  
स्वारोचिषे वै तुषिताः सत्यश्चैवोत्तमे पुनः  ॥ ब्न्द्प्_२,३।८ ॥  
तामसे हरयो नाम वैकुण्ठा रेवतान्तरे  ।  
ते साध्याश्चाक्षुषे नाम्ना छन्दजा जज्ञिरे सुराः  ॥ ब्न्द्प्_२,३।९ ॥  
धर्मपुत्रा महाभागाः साध्या ये द्वादशामराः  ।  
पूर्वं समनुसूयन्ते चाक्षुषस्यान्तरे मनोः  ॥ ब्न्द्प्_२,३।१० ॥  
स्वारोचिषेंऽतरे ऽतीता देवा ये वै महौजसः  ।  
तुषिता नाम ते ऽन्योन्यमूचुर्वै चाक्षुषेंऽतरे  ॥ ब्न्द्प्_२,३।११ ॥  
किञ्चिच्छिष्टे तदा तस्मिन्देवा वै तुषिताब्रुवन्  ।  
एतामेव महाभागां वयं साध्यां प्रविश्य वै  ॥ ब्न्द्प्_२,३।१२ ॥  
मन्वन्तरे भविष्यामस्तन्नः श्रेयो भविष्यति  ।  
एवमुक्त्वा तु ते सर्वे चाक्षुषस्यान्तरे मनोः  ॥ ब्न्द्प्_२,३।१३ ॥  
तस्यां द्वादश सम्भूता धर्मात्स्वायम्भुवात्पुनः  ।  
नरनारायणो तत्र जज्ञाते पुनरेव हि  ॥ ब्न्द्प्_२,३।१४ ॥  
विपश्चिदिन्द्रो यश्चाभूत्तथा सत्यो हरिश्च तौ  ।  
स्वारोचिषेंऽतरे पूर्वमास्तां तौ तुषितासुतौ  ॥ ब्न्द्प्_२,३।१५ ॥  
तुषितानां तु साध्यात्वे नामान्येतानि चक्षते  ।  
मनो ऽनुमन्ता प्राणश्च नरो ऽपानश्च वीर्यवान्  ॥ ब्न्द्प्_२,३।१६ ॥  
वितिर्नयो हयश्चैव हंसो नारायणस्तथा  ।  
विभुश्चापि प्रभुश्चापि साध्या द्वादश जज्ञिरे  ॥ ब्न्द्प्_२,३।१७ ॥  
स्वायम्भुवैंऽतरे पूर्वं ततः स्वारो चिषे पुनः  ।  
नामान्यासन्पुनस्तानि तुषितानां निबोधत  ॥ ब्न्द्प्_२,३।१८ ॥  
प्राणापानावुदानश्च समानो व्यान एव च  ।  
चक्षुः श्रोत्रं रसो घ्राणं स्पर्शो बुद्धिर्मनस्तथा  ॥ ब्न्द्प्_२,३।१९ ॥  
नामान्येतानि वै पूर्वं तुषितानां स्मृतानि च  ।  
वसोस्तु वसवः पुत्राः साध्यानामनुजाः स्मृताः  ॥ ब्न्द्प्_२,३।२० ॥  
धरो ध्रुवश्च सोमश्च आयुश्चैवानलो ऽनिलः  ।  
प्रत्यूषश्च प्रभासश्च वसवो ऽष्टौ प्रकीर्तिताः  ॥ ब्न्द्प्_२,३।२१ ॥  
धरस्य पुत्रो द्रविणो हुतहव्यो रजस् तथा  ।  
ध्रुवपुत्रो ऽभवत्तात कालो लोकाप्रकालनः  ॥ ब्न्द्प्_२,३।२२ ॥  
सोमस्य भगवान्वर्चा बुधश्च ग्रहबौधनः  ।  
धरोर्मी कलिलश्चैव पञ्च चन्द्रमसः सुताः  ॥ ब्न्द्प्_२,३।२३ ॥  
आयस्य पुत्रो वैतण्ड्यः शमः शान्तस्तथैव च  ।  
स्कन्दः सनत्कुमारश्च जज्ञे पादेन तेजसः  ॥ ब्न्द्प्_२,३।२४ ॥  
अग्नेः पुत्रं कुमारं तु स्वाहा जज्ञे श्रिया षृतम्  ।  
तस्य शाखो विशाखश्च नैगमेयश्च प्रष्टजाः  ॥ ब्न्द्प्_२,३।२५ ॥  
अनिलस्य शिवा भार्या तस्याः पुत्रो मनोजवः  ।  
अविज्ञान गतिश्चैव द्वौ पुत्रावनिलस्य च  ॥ ब्न्द्प्_२,३।२६ ॥  
प्रत्यूषस्य विदुः पुत्रमृषिं नाम्नाथ देवलम्  ।  
द्वौ पुत्रौ देवलस्यापि क्षमावन्तौ मनीषिणौ  ॥ ब्न्द्प्_२,३।२७ ॥  
बृहस्पतेश्तु भगिनी भुवना ब्रह्मवादिनी  ।  
योगसिद्धा जगत्कृत्स्नमशक्ता चरति स्म ह  ॥ ब्न्द्प्_२,३।२८ ॥  
प्रभासस्य तु भार्या सा वसूनामष्टमस्य ह  ।  
विश्वकर्मा सुतस्तस्याः प्रजापतिपतिर्विभुः  ॥ ब्न्द्प्_२,३।२९ ॥  
विश्वेदेवास्तु विश्वाया जज्ञिरे दश विश्रुताः  ।  
क्रतुर्दक्षः श्रवः सत्यः कालः मुनिस्तथा  ॥ ब्न्द्प्_२,३।३० ॥  
पुरूरवो मार्द्रवसो रोचमानश्च ते दश  ।  
धर्मपुत्राः सुरा एते विश्वायां जज्ञिरे शुभाः  ॥ ब्न्द्प्_२,३।३१ ॥  
मरुत्वत्यां मरुत्वन्तो भानवो भानुजाः स्मृताः  ।  
मुहूर्ताश्च मुहूर्ताया घोषलम्बा ह्यजायत  ॥ ब्न्द्प्_२,३।३२ ॥  
सङ्कल्पायां तु सञ्जज्ञे विद्वान्सङ्कल्प एव तु  ।  
नव वीथ्यस्तु जामायाः पथत्रयमुपाश्रिताः  ॥ ब्न्द्प्_२,३।३३ ॥  
पृथिवी विषयं सर्वमरुन्धत्यामजायत  ।  
एष सर्गः समाख्यातो विद्वान्धर्मस्य शाश्वतः  ॥ ब्न्द्प्_२,३।३४ ॥  
मुहूर्ताश्चैव तिथ्याश्च प्रतिभिः सह सुव्रताः  ।  
नामतः सम्प्रवक्ष्यामि ब्रुवतो मे निबोधत  ॥ ब्न्द्प्_२,३।३५ ॥  
अहोरात्रविभागश्च नक्षत्राणि समाश्रितः  ।  
मुहुर्त्ताः सर्वनक्षत्रा अहोरात्रभिदस्तथा  ॥ ब्न्द्प्_२,३।३६ ॥  
अहोरात्रकलानां तु षडशीत्यधिकाः स्मृताः  ।  
रवेर्गति विशेषेण सर्वर्त्तुषु च नित्यशः  ॥ ब्न्द्प्_२,३।३७ ॥  
ततो वेदविदश्चैतां गतिमिच्छन्ति पर्वसु  ।  
अविशेषेषु कालेषु ज्ञेयः सवितृमानतः  ॥ ब्न्द्प्_२,३।३८ ॥  
रौद्रः सार्पस्तथा मैत्रः पित्र्यो वासव एव च  ।  
आप्यो ऽथ वैश्वदेवश्च ब्राह्मो मध्याह्नसंश्रितः  ॥ ब्न्द्प्_२,३।३९ ॥  
प्राजापत्यस्तथैवेन्द्र इन्द्राग्नी निरृतिस्तथा  ।  
वारुणश्च यथार्यम्णो भगश्चापि दिनश्रिताः  ॥ ब्न्द्प्_२,३।४० ॥  
एते दिनमुहूर्ताश्च दिवाकरविनिर्मिताः  ।  
शङ्कुच्छाया विशेषेण वेदितव्याः प्रमाणतः  ॥ ब्न्द्प्_२,३।४१ ॥  
अजैकपादहिर्बुध्न्यः पूषाश्वियमदेवताः  ।  
आग्नेयश्चापि विज्ञेयः प्राजापत्यस्तथैव च  ॥ ब्न्द्प्_२,३।४२ ॥  
सौम्यश्चापि तथादित्यो बार्हस्पत्यश्च वैष्मवः  ।  
सावित्रश्च तथा त्वाष्ट्रो वायव्यश्चेति सङ्ग्रहः  ॥ ब्न्द्प्_२,३।४३ ॥  
एते रात्रेर्मुहूर्त्ताः स्युः क्रमोक्ता दश पञ्च च  ।  
इन्दोर्गत्युदया ज्ञेया नाडिका आदितस्तथा  ॥ ब्न्द्प्_२,३।४४ ॥  
कालावस्थास्त्विमास्त्वेते मुहूर्त्ता देवताः स्मृताः  ।  
सर्वग्रहाणां त्रीण्येव स्थानानि विहितानि च  ॥ ब्न्द्प्_२,३।४५ ॥  
दक्षिणोत्तरमध्यानि तानि विद्याद्यथाक्रमम्  ।  
स्थानं जारद्गवं सध्ये तथैरावतमुत्तरम्  ॥ ब्न्द्प्_२,३।४६ ॥  
वैश्वानरं दक्षिणतो निर्दिष्टमिह तत्त्वतः  ।  
अश्विनी कृत्तिका याम्यं नागवीथीति विश्रुता  ॥ ब्न्द्प्_२,३।४७ ॥  
ब्राह्मं सौम्यं तथार्द्रा च गजवीथीति शब्दिता  ।  
पुष्याश्लेषे तथादित्यं वीथी चैरावती मता  ॥ ब्न्द्प्_२,३।४८ ॥  
तिस्रस्तु विथयो ह्येता उत्तरो मार्ग उच्यते  ।  
पूर्वोत्तरे च फल्गुन्यौ मघा चैवार्षभी स्मृता  ॥ ब्न्द्प्_२,३।४९ ॥  
हस्तश्चित्रा तथा स्वाती गोवीथीति तु शब्दिता  ।  
ज्येष्ठा विशाखानुराधा वीथी जारद्गवी मता  ॥ ब्न्द्प्_२,३।५० ॥  
एतास्तु वीथयस्तिस्रो मध्यमो मार्ग उच्यते  ।  
मूलं पूर्वोत्तराषाढे अजवीथ्याभिशब्दिते  ॥ ब्न्द्प्_२,३।५१ ॥  
श्रवणं च धनिष्ठा च मार्गी शतभिषक्तथा  ।  
वैश्वानरी भाद्रपदे रेवती चैव कीर्त्तिता  ॥ ब्न्द्प्_२,३।५२ ॥  
एतास्तु वीथयस्तिस्रो दक्षिणे मार्ग उच्यते  ।  
अष्टाविशति याः कन्या दक्षः सोमाय ता ददौ  ॥ ब्न्द्प्_२,३।५३ ॥  
सर्वा नक्षत्रनाम्न्यस्ता ज्यौतिषे परिकीर्त्तिताः  ।  
तासामपत्यान्यभवन्दीप्तयो ऽमिततेजसः  ॥ ब्न्द्प्_२,३।५४ ॥  
यास्तु शेषास्तदा कन्याः प्रतिजग्राह कश्यपः  ।  
चतुर्दशा महाभागाः सर्वास्ता लोकमातरः  ॥ ब्न्द्प्_२,३।५५ ॥  
अदितिर्दितिर्दनुः काष्ठारिष्टानायुः खशा तथा  ।  
सुरभिर्विनता ताम्रा मुनिः क्रोधवशा तथा  ॥ ब्न्द्प्_२,३।५६ ॥  
कद्रूर्माता च नागानां प्रजास्तासां निबोधत  ।  
स्वायम्भुवे ऽन्तरे तात ये द्वादश सुरोत्तमाः  ॥ ब्न्द्प्_२,३।५७ ॥  
वैकुण्ठा नाम ते साध्या बभूवुश्चाक्षुषेंऽतरे  ।  
उपस्थितेंऽतरे ह्यस्मिन्पुनर्वैवस्वतस्य ह  ॥ ब्न्द्प्_२,३।५८ ॥  
आराधिता आदित्या ते समेत्योचुः परस्परम्  ।  
एतामेव महाभागामदितिं सम्प्रविश्य वै  ॥ ब्न्द्प्_२,३।५९ ॥  
वैवस्वतेंऽतरे ह्यस्मिन्योगादर्द्धेन तेजसा  ।  
गच्छेम पुत्रतामस्यास्तन्नः श्रेयो भविष्यति  ॥ ब्न्द्प्_२,३।६० ॥  
एवमुक्त्वा तु ते सर्वे वर्त्तमानेंऽतरे तदा  ।  
जज्ञिरे द्वादशादित्या मारीयात्कश्यपात्पुनः  ॥ ब्न्द्प्_२,३।६१ ॥  
शतक्रतुश्च विष्णुश्च जज्ञाते पुनरेव हि  ।  
वैवस्वतेंऽतरे ह्यस्मिन्नरनारायणौ तदा  ॥ ब्न्द्प्_२,३।६२ ॥  
तेषामपि हि देवानां निधनोत्पत्तिरुच्यते  ।  
यथा सूर्यस्य लोके ऽस्मिन्नुदयास्तमयावुभौ  ॥ ब्न्द्प्_२,३।६३ ॥  
दृष्टानुश्रविके यस्मात्सक्ताः शब्दादिलक्षणे  ।  
अष्टात्मके ऽणिमाद्ये च तस्मात्ते जज्ञिरे सुराः  ॥ ब्न्द्प्_२,३।६४ ॥  
इत्येष विषये रागः सम्भूत्याः कारणं स्मृतम्  ।  
ब्रह्मशापेन सम्भूता जयाः स्वायम्भुवे जिताः  ॥ ब्न्द्प्_२,३।६५ ॥  
स्वारोचिषे वै तुषिताः सत्यश्चैवोत्तमे पुनः  ।  
तामसे हरयो देवा जाताश्चा रिष्टवे तु वै  ॥ ब्न्द्प्_२,३।६६ ॥  
वैकुण्ठाश्चाश्रुषे साध्या आदित्याः सप्तमे पुनः  ।  
धातार्यमा च मित्रश्च वरुण्ॐऽशो भगस्तथा  ॥ ब्न्द्प्_२,३।६७ ॥  
इन्द्रो विवस्वान्पूषा च पर्जन्यो दशमः स्मृतः  ।  
ततस्त्वष्टा ततो विष्णुरजघन्यो जघन्यजः  ॥ ब्न्द्प्_२,३।६८ ॥  
इत्येते द्वादशादित्याः कश्यपस्य सुता विभोः  ।  
सुरभ्यां कश्यपाद्रुद्रा एकादश विजज्ञिरे  ॥ ब्न्द्प्_२,३।६९ ॥  
महादेवप्रसादेन तपसा भाविता सती  ।  
अङ्गारकं तथा सर्पं निरृतिं सदसत्पतिम्  ॥ ब्न्द्प्_२,३।७० ॥  
अचैकपादहिर्बुध्न्यौ द्वावेकं च ज्वरं तथा  ।  
भुवनं चेश्वरं मृत्युं कपालीति च विशुतम्  ॥ ब्न्द्प्_२,३।७१ ॥  
देवानेकादशैतांस्तु रुद्रांस्त्रिभुवनेश्वरान्  ।  
तपसोग्रेण महाता सुरभिस्तानजीजनत्  ॥ ब्न्द्प्_२,३।७२ ॥  
ततो दुहितरावन्ये सुरभिर्देव्यजायत  ।  
रोहिणी चैव सुभगां गान्धवी च यशस्विनीम्  ॥ ब्न्द्प्_२,३।७३ ॥  
रोहिण्या जज्ञिरे कन्याश्चतस्रो लोकविश्रुताः  ।  
सुरूपा हंसकाली च भद्रा कामदुघा तथा  ॥ ब्न्द्प्_२,३।७४ ॥  
सुषुवे गाः कामदुघा सुरूपा तनयद्वयम्  ।  
हंसकाली तु महिषान्भद्रायस्त्वविजातयः  ॥ ब्न्द्प्_२,३।७५ ॥  
विश्रुतास्तु महाभागा गान्धर्व्या वाजिनः सुताः  ।  
उच्चैःश्रवादयो जाताः खेचरास्ते मनोजवाः  ॥ ब्न्द्प्_२,३।७६ ॥  
श्वेताः शोणाः पिशङ्गास्च सारङ्गा हरि तार्जुनाः  ।  
उक्ता देवोपवाह्यास्ते गान्धर्वियोनयो हयाः  ॥ ब्न्द्प्_२,३।७७ ॥  
भूयो जज्ञे सुरभ्यास्तु श्रीमांश्चन्द्रप्रभो वृषः  ।  
स्रग्वी ककुद्मान्द्युतिमा नमृतालयसम्भवः  ॥ ब्न्द्प्_२,३।७८ ॥  
सुरभ्यनुमते दत्तो ध्वजो माहेश्वरस्तु सः  ।  
इत्येते कश्यपसुता रुद्रादित्याः प्रकीर्त्तिताः  ॥ ब्न्द्प्_२,३।७९ ॥  
धर्मपु पुत्राः स्मृताः साध्या विश्वे च वसवस्तथा  ।  
यथेन्धनवशाद्वह्निरेकस्तु बहुधा भवेत्  ॥ ब्न्द्प्_२,३।८० ॥  
भवत्येकस्तथा तद्वन्मूर्त्तीनां स पिता महः  ।  
एको ब्रह्मान्तकश्चैव पुरुषश्चैति तत्र यः  ॥ ब्न्द्प्_२,३।८१ ॥  
एकस्यैताः स्मृतास्तिस्रस्तनवस्तु स्वयम्भुवः  ।  
ब्राह्मी च पौरुषी चैव कालाख्या चेति ताः स्मृताः  ॥ ब्न्द्प्_२,३।८२ ॥  
या तत्र राजसी तस्य तनुः सा वै प्रजाकरी  ।  
मता सा या तु कालाख्या प्रजाक्षयकरी तु सा  ॥ ब्न्द्प्_२,३।८३ ॥  
सात्त्विकी पौरुषी या तु सा तनुः पालिका स्मृता  ।  
राजसी ब्रह्मणो या तु मारीचः कश्यपो ऽभवत्  ॥ ब्न्द्प्_२,३।८४ ॥  
तामसी चान्तकृद्या तु तदंशो विष्णुरुच्यते  ॥ ब्न्द्प्_२,३।८५ ॥  
त्रैलोक्ये ताः स्मृतास्तिस्रस्तनवो वै प्रजाकरी  ।  
मता सा या तु कालाख्या प्रजाक्षयकरी तु सा  ॥ ब्न्द्प्_२,३।८६ ॥  
सृजत्यथानुगृह्णाति तथा संहरति प्रजाः  ।  
एवमेताः स्मृतास्तिस्रस्तनवो हि स्वयम्भुवः  ॥ ब्न्द्प्_२,३।८७ ॥  
प्राजापत्या च रौद्रा च वैष्णवी चेति तास्त्रिधा  ।  
एतास्तन्वः स्मृता देवा धर्मशास्त्रे पुरातने  ॥ ब्न्द्प्_२,३।८८ ॥  
साङ्ख्ययोगरतैर्धीरैः पृथगेकार्थदर्शिभिः  ।  
अभिजातिप्रभावज्ञैर्मुनिभिस्तत्त्वदर्शिभिः  ॥ ब्न्द्प्_२,३।८९ ॥  
एकत्वेन पृथक्त्वेन तासु भिन्नाः प्रजास्त्विमाः  ।  
इदं परमिदं नेति ब्रुवते भिन्नदर्शिनः  ॥ ब्न्द्प्_२,३।९० ॥  
ब्रह्माणां कारणं के चित्केचिदाहुः प्रजापतिम्  ।  
केचिद्भवं परत्वेन प्राहुर्विष्णुं तथापरे  ॥ ब्न्द्प्_२,३।९१ ॥  
अभिज्ञानेन सम्भूताः सक्तारिष्टविचेतसः  ।  
सत्त्वं कालं च देशं च कार्यं चावेक्ष्य कर्म च  ॥ ब्न्द्प्_२,३।९२ ॥  
कारणं तु स्मृता ह्येते नानार्थेष्विह देवताः  ।  
एकं प्रशंसमानस्तु सर्वानेवप्रशसति  ॥ ब्न्द्प्_२,३।९३ ॥  
एकं निन्दति यस्त्वेषां सर्वानेव स निन्दति  ।  
न प्रद्वेषस्ततः कार्यो देवतासु विजानता  ॥ ब्न्द्प्_२,३।९४ ॥  
न शक्या ईश्वराज्ञातुमैश्वर्येण व्यवस्थिताः  ।  
एकत्वात्स त्रिधा भूत्वा सम्प्रमोहयति प्रजाः  ॥ ब्न्द्प्_२,३।९५ ॥  
एतेषां वै त्रयाणां तु विचिन्वन्त्यन्तरं जनाः  ।  
जिज्ञासवः परीहन्ते सक्ता दुष्टा विचेतसः  ॥ ब्न्द्प्_२,३।९६ ॥  
इदं परमिदं नेति संरम्भाद्भिन्नदर्शिनः  ।  
यातुधाना विशेषा ये पिशाचाश्चैव नान्तरम्  ॥ ब्न्द्प्_२,३।९७ ॥  
एकः स तु पृथक्त्वेन स्वयं भूत्वा च तिष्ठति  ।  
गुणमात्रात्मिकाभिस्तु तनुभिर्मोहयन्प्रजाः  ॥ ब्न्द्प्_२,३।९८ ॥  
तेष्वेकं यजते यो वै स तदा यजते त्रयम्  ।  
तस्माद्देवास्त्रयो ह्येते नैरन्तर्येणधिष्टताः  ॥ ब्न्द्प्_२,३।९९ ॥  
तस्मात्पृथक्त्वमेकत्वं सङ्ख्या सङ्ख्ये गतागतम्  ।  
अल्पत्वं वा बहुत्वं वा तेषु को ज्ञातुमर्हति  ॥ ब्न्द्प्_२,३।१०० ॥  
तस्मात्सृष्ट्वानुगृह्णति ग्रसते चैव सर्वशः  ।  
गुणात्मकत्ववै कल्पये तस्मादेकः स उच्यते  ॥ ब्न्द्प्_२,३।१०१ ॥  
रुद्रं ब्रह्माणमिन्द्रं च लोकपालानृषीन्मनून्  ।  
देवं तमेकं बहुधा प्राहुर्नारायणं द्विजाः  ॥ ब्न्द्प्_२,३।१०२ ॥  
प्राजापत्या च रौद्री च तनुर्या चैव वैष्णवी  ।  
मन्वन्तरेषु वै तिस्र आवर्त्तन्ते पुनः पुनः  ॥ ब्न्द्प्_२,३।१०३ ॥  
क्षेत्रज्ञा अपि चान्ये ऽस्य विभोर्जायन्त्यनुग्रहात्  ।  
तेजसा यशसा बुद्ध्या श्रुतेन च बलेन च  ॥ ब्न्द्प्_२,३।१०४ ॥  
जायन्ते तत्समाश्चैव तानपीमान्निबोधत  ।  
राजस्या ब्रह्मण्ॐऽशेन मारीचः कश्यपो ऽभवत्  ॥ ब्न्द्प्_२,३।१०५ ॥  
तामस्यास्तस्य चांशेन कालो रुद्रः स उच्यते  ।  
सात्त्विक्याश्च तथांशेन यज्ञो विष्णुरजा यत  ॥ ब्न्द्प्_२,३।१०६ ॥  
त्रिषु कालेषु तस्यैता ब्रह्ममस्तनवो द्विजाः  ।  
मन्वन्तरेष्विह स्रष्टुमावर्त्तन्ते पुनः पुनः  ॥ ब्न्द्प्_२,३।१०७ ॥  
मन्वन्तरेषु सर्वेषु प्रजाः स्थावरजङ्गमाः  ।  
युगादौ सकृदुत्पन्नास्तिष्ठन्तीहाप्रसंयमात्  ॥ ब्न्द्प्_२,३।१०८ ॥  
प्राप्ते प्राप्ते तु कल्पान्ते रुद्रः संहरति प्रजाः  ।  
कालो भूत्वा युगात्मासौ रुद्रः संहरते पुनः  ॥ ब्न्द्प्_२,३।१०९ ॥  
सम्प्राप्ते चैव कल्पान्ते सप्तरशिमर्दिवाकरः  ।  
भूत्वा संवर्त्तकादित्यस्त्रींल्लोकांश्च दहत्युत  ॥ ब्न्द्प्_२,३।११० ॥  
विष्णुः प्रजानुग्रहकृत्सदा पालयति प्रजाः  ।  
तस्यां तस्यामवस्थायां तत उत्पाद्य कारणम्  ॥ ब्न्द्प्_२,३।१११ ॥  
सत्त्वोद्रिक्ता तु या प्रोक्ता ब्रह्मणः पौरुषी तनुः  ।  
तस्याशेन च विज्ञेयो मनोः स्वायम्भुवेन्तरे  ॥ ब्न्द्प्_२,३।११२ ॥  
आकृत्यां मनसा देव उत्पन्नः प्रथमं विभुः  ।  
ततः पुनः स वै देवः प्राप्ते स्वारोचिषे ऽन्तरे  ॥ ब्न्द्प्_२,३।११३ ॥  
तुषितायां समुत्पन्नो ह्यजितस्तुषितैः सह  ।  
औत्तमे ह्यन्तरे वापि ह्यजितस्तु पुनः प्रभुः  ॥ ब्न्द्प्_२,३।११४ ॥  
सत्यायामभवत्सत्यः सह सत्यैः सुरोत्तमैः  ।  
तामसस्यातरे चापि स देवः पुनरेव हि  ॥ ब्न्द्प्_२,३।११५ ॥  
हरिण्यां हरिभिः सार्द्धं हरिरेव बभूव ह  ।  
वैवस्वतेन्तरे चापि हरिर्देवेः पुनस्तु सः  ॥ ब्न्द्प्_२,३।११६ ॥  
वैकुण्ठो नामतो जज्ञे विधूतरजसैः सह  ।  
मरीचात्कश्यपाद्विष्णुरदित्यां सम्बभूव ह  ॥ ब्न्द्प्_२,३।११७ ॥  
त्रिभिः क्रमैरिमांल्लोकञ्जित्वा विष्णुस्त्रिविक्रमः  ।  
प्रत्यपादयदिन्द्राय दैवतैश्चैव स प्रभुः  ॥ ब्न्द्प्_२,३।११८ ॥  
इत्येतास्तनवो जाता व्यतीताः सप्तसप्तसु  ।  
मन्वन्तरेष्वतीतेषु याभिः संरक्षिताः प्रजाः  ॥ ब्न्द्प्_२,३।११९ ॥  
यस्माद्विश्वमिदं सर्वं जायते लीयते पुनः  ।  
यस्यांशेनामराः सर्वे जायन्ते त्रिदिवेश्वराः  ॥ ब्न्द्प्_२,३।१२० ॥  
वर्द्धन्ते तेजसा बुद्ध्या श्रुतेन च बलेन च  ।  
यद्यद्विभूतिमत्सत्त्वं श्रीमदूर्जितमेव वा  ॥ ब्न्द्प्_२,३।१२१ ॥  
तत्तदेवावगच्छध्वं विष्णोस्तेज्ॐऽशसम्भवम्  ।  
स एव जायतेंऽशेन केचिदिच्छन्ति मानवाः  ॥ ब्न्द्प्_२,३।१२२ ॥  
एके विवदमानास्तु दृष्टान्ताच्च ब्रुवन्ति हि  ।  
एषां न विद्यते भेदस्त्रयाणां द्युसदामिह  ॥ ब्न्द्प्_२,३।१२३ ॥  
जायन्ते पोहयन्त्यं शैरीश्वरा योगमायया  ॥ ब्न्द्प्_२,३।१२४ ॥  
तस्मात्तेषां प्रचारे तु युक्तायुक्तं न विद्यते  ।  
भूतानुवादिना माद्या मध्यस्था भूतवादिनाम्  ॥ ब्न्द्प्_२,३।१२५ ॥  
भूतानुवादिनः सक्तस्त्रयश्चैव प्रवादिनाम्  ।  
परीक्ष्य चानुगृह्णन्ति निगृह्णन्ति खलान्स्वयम्  ॥ ब्न्द्प्_२,३।१२६ ॥  
मत्तः पूर्व्वे च ते तस्मात्प्रभवश्च ततो ऽधिकाः  ।  
तथाधिकरणैरतैर्यथा तत्त्वनिदर्शकाः  ॥ ब्न्द्प्_२,३।१२७ ॥  
देवानां देवभूताश्च ते वै सर्वप्रवर्त्तकाः  ।  
कर्म्मणां महतां ते हि कर्त्तारो जगदीश्वराः  ॥ ब्न्द्प्_२,३।१२८ ॥  
श्रुतिज्ञैः कारणैरेतैश्चतुर्भिः परिकीर्त्तिताः  ।  
बालिशास्ते न जानन्ति दैवतानि प्रभागशः  ॥ ब्न्द्प्_२,३।१२९ ॥  
इमं चोदाहरन्त्यत्र श्लोकं योगेश्वरान्प्रति  ।  
कुर्याद्योगबलं प्राप्य तैश्च सर्वैर्महांश्चरेत्  ॥ ब्न्द्प्_२,३।१३० ॥  
प्राप्नुयाद्विषयांश्चैव पुनश्चोर्द्ध्व तपश्चरेत्  ।  
संहरेत पुनः सर्व्वान्सूर्य्यो ज्योतिर्गणानिव  ॥ ब्न्द्प्_२,३।१३१ ॥  
  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे  
स्वयम्भूत्रैगुण्यस्वरूपवर्णनं नाम तृतीयो ऽध्यायः  
  
  
_____________________________________________________________  
  
सूत उवाच  
ब्रह्मणा वै मुखात्सृष्टा जया देवाः प्रजेप्सया  ।  
सर्वे मन्त्रशरीरास्ते स्मृता मन्वन्तरेष्विह  ॥ ब्न्द्प्_२,४।१ ॥  
दर्शश्च पौर्णमासश्च बृहत्साम रथन्तरम्  ।  
चितिश्च सुचितिश्चैव ह्याकूतिः कूतिरेव च  ॥ ब्न्द्प्_२,४।२ ॥  
विज्ञातश्चैव विज्ञाता मना यज्ञश्च द्वादशः  ।  
दाराग्निहोत्रसम्बन्धं वितत्य यजतेति च  ॥ ब्न्द्प्_२,४।३ ॥  
एवमुक्त्वा तु तान्ब्रह्मा तत्रैवान्तरधात्प्रभुः  ।  
ततस्ते नाभ्यनन्दन्त तद्वाक्यं परमेष्ठिनः  ॥ ब्न्द्प्_२,४।४ ॥  
सन्न्यस्येह च कर्माणि वासनाः कर्मजाश्च वै  ।  
यमेष्वंवावन्तिष्ठन्ते दोषं दृष्ट्वा तु कर्मसु  ॥ ब्न्द्प्_२,४।५ ॥  
क्षयाति शययुक्तं च ते दृष्ट्वा कर्मणां फलम्  ।  
जुगुप्सन्तः प्रसूतिं च निःसत्त्वा निर्ममाभवन्  ॥ ब्न्द्प्_२,४।६ ॥  
अजन्म काङ्क्षमाणास्ते निर्मुक्ता दोषदर्शिनः  ।  
अर्थं धर्मं च कामं च हित्वा ते वै व्यवस्थिताः  ॥ ब्न्द्प्_२,४।७ ॥  
परमं ज्ञानमास्थाय तत्सङ्क्षिप्य सुसंस्थिताः  ।  
तेषां तु तमभिप्रायं ज्ञात्वा ब्रह्मा तु कोपितः  ॥ ब्न्द्प्_२,४।८ ॥  
तानब्रवीत्ततो ब्रह्मा निरुत्साहान्सुरानथ  ।  
प्रजार्थमिह यूयं वै मया सृष्टाः स्थ नान्यथा  ॥ ब्न्द्प्_२,४।९ ॥  
प्रसूयध्वं यजध्वं चेत्युक्तवानस्मि वः पुरा  ।  
यस्माद्वाक्यमनादृत्य मम वैराग्यमास्थिताः  ॥ ब्न्द्प्_२,४।१० ॥  
जुगुप्समानाः स्वं जन्म सन्ततिं नाभ्यनन्दत  ।  
कर्मणां न कृतो ऽभ्यासो ह्यमृतत्वाभिकाङ्क्षया  ॥ ब्न्द्प्_२,४।११ ॥  
तस्माद्यूयमिहावृत्तिं सप्तकृत्वो ह्यवाप्स्यथ  ।  
ते शप्ता ब्रह्मणा देवा जयास्तं वै प्रसादयन्  ॥ ब्न्द्प्_२,४।१२ ॥  
क्षमास्माकं महादेव यदज्ञानात्मकं प्रभो  ।  
प्रणतान्वै सानुनयं ब्रह्मा तानब्रवीत्पुनः  ॥ ब्न्द्प्_२,४।१३ ॥  
लोके ऽप्यथानुभुञ्जीत कः स्वातन्त्र्यमिहार्हति  ।  
मयागतं तु सर्वं हि कथमच्छन्दतो मम  ॥ ब्न्द्प्_२,४।१४ ॥  
प्रतिपत्स्यन्ति भूतानि शुभं वा यदि वोत्तरम्  ।  
लोके यदपि किञ्चिद्वैशं वा शं वा व्यवस्थितम्  ॥ ब्न्द्प्_२,४।१५ ॥  
बुद्ध्यात्मना मया व्याप्तं को मां लोके ऽतिवर्त्तयेत्  ।  
भूताना मीहितं यच्च यच्चाप्येषां विचिन्तितम्  ॥ ब्न्द्प्_२,४।१६ ॥  
तथोपचरितं यच्च तत्सर्वं विदितं मम  ।  
मया बद्धमिदं सर्वं चजगत्स्थावरजङ्गमम्  ॥ ब्न्द्प्_२,४।१७ ॥  
आशामयेन बन्धेन कस्तं छेत्तुमिहोत्सहेत्  ।  
यस्माद्वहति दृप्तो वै सर्वार्थमिह नान्यथा  ॥ ब्न्द्प्_२,४।१८ ॥  
इति कर्माण्यनारभ्य कामं छन्दाद्विमोक्षते  ।  
एवं सम्भाष्य तान्देवान् जयानध्यात्मचेतसः  ॥ ब्न्द्प्_२,४।१९ ॥  
अथ वीक्ष्य पुनश्चाह ध्रुवं दड्यान्प्रजापतिः  ।  
यस्मान्मानभिसन्धाय सन्यासादिः कृतः सुराः  ॥ ब्न्द्प्_२,४।२० ॥  
तस्मात्स विपुलायत्तो व्यापारस्त्वथ मत्कृतः  ।  
भविता च सुखोदर्के दिव्यभावेन जायताम्  ॥ ब्न्द्प्_२,४।२१ ॥  
आत्मच्छन्देन वो जन्म भविष्यति सुरोत्तमाः  ।  
मन्वन्तरेषु संसिद्धाः सप्तस्वाविर्भविष्यथ  ॥ ब्न्द्प्_२,४।२२ ॥  
वैवस्वतान्तेषु सुरास्तथा स्वायम्भुवादिषु  ।  
एवं च ब्रह्मणा तत्र श्लोको गीतः पुरातनः  ॥ ब्न्द्प्_२,४।२३ ॥  
त्रयी विद्या ब्रह्ममयप्रसूतिः श्राद्धं तपो यज्ञमनुप्रदानम्  ।  
एतानि नित्यैः महसा रजोभिर्भूत्वा विभुर्वसते ऽन्यत्प्रशस्तम्  ॥ ब्न्द्प्_२,४।२४ ॥  
एवं श्लोकार्थमुक्त्वा तु जयान्देवानथाब्रवीत्  ।  
वैवस्वतेंऽतरेतीते मत्समीपमिहैष्यथ  ॥ ब्न्द्प्_२,४।२५ ॥  
ततो देवस्तिरोभूत ईश्वरो ङ्यकुतोभयः  ।  
प्रपन्नाधारणामाद्यां युक्त्वा योगबलान्विताम्  ॥ ब्न्द्प्_२,४।२६ ॥  
ततस्तेन रुषा शप्तास्ते ऽभवन्द्वादशाजिताः  ।  
जया इति समाख्याताः कृता एवं विसन्निभाः  ॥ ब्न्द्प्_२,४।२७ ॥  
ततः स्वायम्भुवे तस्मिन्सर्गे ऽतीते तु वै सुराः  ।  
पुनस्ते तुषिता देवा जाताः स्वारोचिषेंऽतरे  ॥ ब्न्द्प्_२,४।२८ ॥  
उत्तमस्य मनोः पुत्राः सत्यायां जज्ञिरे तदा  ।  
ततः सत्याः स्मृता देवा औत्तमे चान्तरे मनोः  ॥ ब्न्द्प्_२,४।२९ ॥  
हरिण्यां नाम तुषिता जज्ञिरे द्वादशेव तु  ।  
हरयोनाम ते देवा यज्ञभाजस्तदाभवन्  ॥ ब्न्द्प्_२,४।३० ॥  
ततस्ते हरयो देवाः प्राप्ते चारिष्ठवेन्तरे?॥  
विकुण्ठायां पुनस्ते वै वरिष्ठा जज्ञिरे सुराः  ॥ ब्न्द्प्_२,४।३१ ॥  
वैकुण्ठा नाम ते देवाः पञ्चमस्यान्तरे मानोः  ।  
ततस्ते वै पुनर्देवा वैकुण्ठाः प्राप्य चाक्षुषम्  ॥ ब्न्द्प्_२,४।३२ ॥  
ततस्ते वै पुनः साध्याः सङ्क्षीणे चाक्षुषेन्तरे  ।  
उपस्थिते पुनः सर्गे मनोर्वैवस्वतस्य ह  ॥ ब्न्द्प्_२,४।३३ ॥  
अंशेन साध्यास्ते ऽदित्यां मारीचात्कश्यपात्पुनः  ।  
जज्ञिरे द्वादशादित्या वर्त्तमानेन्तरं सुराः  ॥ ब्न्द्प्_२,४।३४ ॥  
यदा चैते समुत्पन्नाश्चाक्षुषस्यान्तरे मनोः  ।  
शप्ताः स्वयम्भुवा साध्या जज्ञिरे द्वादशामराः  ॥ ब्न्द्प्_२,४।३५ ॥  
एवं शृणोति यो मर्त्योजयस्तस्य भवेत्सदा  ।  
जयानां श्रद्धया युक्तः प्रत्यध्यायं तु गच्छति  ॥ ब्न्द्प्_२,४।३६ ॥  
इत्येता वृत्तयः सप्त देवानां जन्मलक्षणाः  ।  
परिक्रान्ता मया वो ऽद्या किं भूयः श्रोतुमिच्छथ  ॥ ब्न्द्प्_२,४।३७ ॥  
  
इति ब्रह्माण्डे महापुराणे वायुप्रोक्ते मध्यामभागे तृतीय उपोद्धातपादे जयाभिव्याहारो नाम चतुर्थो ऽध्यायः  
  
  
_____________________________________________________________  
  
ऋषिरुवाच  
दैत्यानां दानवानां च गन्धर्वोरगरक्षसाम्  ।  
सर्पभूतापिशा चानां वसूनां पक्षिवीरुधाम्  ॥ ब्न्द्प्_२,५।१ ॥  
उत्पत्तिं निधनं चैव विस्तारात्कथयस्व नः  ।  
एवमुक्तस्तदा सूतः प्रत्युवाचर्षिसत्तमम्  ॥ ब्न्द्प्_२,५।२ ॥  
सूत उवाच  
दितेः पुत्रद्वयं जज्ञे कन्या चैका महाबला  ।  
कश्यपस्यात्मजौ तौ तु सर्वेभ्यः पूर्वजौ स्मृतौ  ॥ ब्न्द्प्_२,५।३ ॥  
सौत्ये ऽहन्यतिरा त्रस्य कश्यपस्याश्वमेधिकाः  ।  
हिरण्यकशिपुर्नाम प्रथितं पृथगासनम्  ॥ ब्न्द्प्_२,५।४ ॥  
दित्या गर्भाद्विनिः सृत्य तत्रासीनः समन्ततः  ।  
हिरण्य कशिपुस्तस्मात् कर्मणा तेन स समृतः  ॥ ब्न्द्प्_२,५।५ ॥  
ऋषय ऊचुः  
हिरण्यकशिपोर्जन्म नाम चैव महात्मनः  ।  
प्रभावं चैव दैत्यस्य विस्ताराद्ब्रूहि नः प्रभो  ॥ ब्न्द्प्_२,५।६ ॥  
सूत उवाच  
कश्यपस्याश्वमेधो ऽभूत्पुण्ये वै पुष्करे तदा  ।  
ऋषिभिदेंवताभिश्च गन्धर्वैरुपशोभितः  ॥ ब्न्द्प्_२,५।७ ॥  
उत्सृष्टे स्वे च विधिना आख्यानादौ यथाविधि  ।  
आसनान्युपकॢप्तानि सौवर्णानि तु पञ्च वै  ॥ ब्न्द्प्_२,५।८ ॥  
कुलस्पदापि? त्रीण्यत्र कूर्चः फलकमेव च  ।  
मुख्यर्त्विजस्तु चत्वारस्तेषां तान्युपकल्पयन्  ॥ ब्न्द्प्_२,५।९ ॥  
कॢप्त तत्रासनं चैकं होतुरर्थे हिरण्यम्  ।  
निषसाद सगर्भो ऽत्र तत्रासीनः शशंस च  ॥ ब्न्द्प्_२,५।१० ॥  
आख्यानमानुपूर्व्येण महर्षिः कश्यपो यथा  ।  
तं दृष्ट्वा ऋषयस्तस्य नाम कुर्वन्ति वर्द्धितम्  ॥ ब्न्द्प्_२,५।११ ॥  
हिरण्यकशिपुस्तस्मात्कर्मणा तेन स स्मृतः  ।  
हिरण्यक्षो ऽनुजस्तस्य सिंहिका तस्य चानुजा  ॥ ब्न्द्प्_२,५।१२ ॥  
राहोः सा जननी देवी विप्र चित्तेः परिग्रहः  ।  
हिरण्यकशिपुर्दैत्यश्चचार परमं तपः  ॥ ब्न्द्प्_२,५।१३ ॥  
शतं वर्षसहस्राणां निराहारो ह्यधःशिराः  ।  
वरयामास ब्रह्माणं तुष्टं दैत्यो वरेण तु  ॥ ब्न्द्प्_२,५।१४ ॥  
सर्वामरत्वमवधं सर्वभूतेभ्य एव हि  ।  
योगद्देवान् विनिर्जित्य सर्वदेवत्वमास्थितः  ॥ ब्न्द्प्_२,५।१५ ॥  
कारये ऽहमिहैश्वर्यं बलवीर्यसमन्वितः  ।  
दानवास्त्वसुराश्चैव देवाश्च सह चारणैः  ॥ ब्न्द्प्_२,५।१६ ॥  
भवन्तु वशगाः सर्वे मत्समीपानुभोजनाः  ।  
आर्द्रशुष्कैरवध्यश्च दिवा रात्रौ तथैव च  ।  
एवमुक्तस्तदा ब्रह्मानुजज्ञे सान्तरं वरम्  ॥ ब्न्द्प्_२,५।१७ ॥  
ब्रह्मोवाच  ।  
महानयं वरस्तात वृतो दितिसुत त्वया  ।  
एही दानीं प्रतिज्ञानं भविष्यत्येवमेव तु  ॥ ब्न्द्प्_२,५।१८ ॥  
दत्त्वा चाभिमतं तस्मै तत्रेवान्तरधादथ  ।  
सो ऽपि दैत्यस्तदा सर्वं जगत्स्थावरजङ्गमम्  ॥ ब्न्द्प्_२,५।१९ ॥  
महिम्ना व्याप्य सन्तस्थे बहुमूर्त्तिरमित्रजित्  ।  
स एव तपति व्योम्नि चन्द्रसूर्यत्वमास्थितः  ॥ ब्न्द्प्_२,५।२० ॥  
स एव वायुर्भूत्वा च ववौ जगति सर्वदा  ।  
स गोपालो ऽविपालश्च कर्षकश्च स एव ह  ॥ ब्न्द्प्_२,५।२१ ॥  
स ज्ञाता सर्वलोकेषु मन्त्रव्याख्याकरस्तथा  ।  
नेता गोप्ता गोपयिता दीक्षितो याजकः स तु  ॥ ब्न्द्प्_२,५।२२ ॥  
तस्य देवाः सुराः सर्वे तदासन्सोमपायिनः  ।  
एवम्प्रभावो दैत्यो ऽसावतो भूयो निबोधत  ॥ ब्न्द्प्_२,५।२३ ॥  
तस्मै सर्वे नमस्कारं कुर्वन्तीज्यः स एव च  ।  
हिरण्यकशिपोर्दैत्यैः श्लोको गीतः पुरा त्विह  ॥ ब्न्द्प्_२,५।२४ ॥  
हिरण्यकशिपू राजा यां यामाशां निरैक्षत  ।  
तस्यै तस्यै तदा देवा नमश्चक्रुर्महर्षिभिः  ॥ ब्न्द्प्_२,५।२५ ॥  
तस्यासीन्नरसिंहस्तु मृत्युर्विष्णुः पुरा किल  ।  
नरात्तु यस्माज्जन्मास्य नरमूर्त्तिश्च यत्प्रभुः  ॥ ब्न्द्प्_२,५।२६ ॥  
तस्मात्स नरसिंहो वै गीयते वेदवादिभिः  ।  
सागरस्य च वेलायामुच्छ्रित स्तपसो विभुः  ॥ ब्न्द्प्_२,५।२७ ॥  
शरीरं तस्य देवस्य ह्यासीद्देवमयं प्रभो  ।  
नाम्ना सुदर्शनं चैव विश्रुतश्च महाबलः  ॥ ब्न्द्प्_२,५।२८ ॥  
ततः स बाहुयुद्धेन दैत्येन्द्रं तं महाबलम्  ।  
नखैर्बिभद सङ्क्रुद्धो नार्द्राः शुष्का नखा इति  ॥ ब्न्द्प्_२,५।२९ ॥  
हिरण्याक्षसुताः पञ्च विक्रान्ताः सुमहाबलाः  ।  
शम्बरः शकुनिश्चैव कालनाभस्तथैव च  ॥ ब्न्द्प्_२,५।३० ॥  
महानाभः सुविक्रान्तो सुत सन्तापनस्तथा  ।  
हिरण्यक्षसुता ह्येते देवैरपि दुरासदाः  ॥ ब्न्द्प्_२,५।३१ ॥  
तेषां पुत्राश्च पौत्राश्च दैतेयाः सगणाः स्मृताः  ।  
स शतानि सहस्राणि निहतास्तारकामये  ॥ ब्न्द्प्_२,५।३२ ॥  
हिरण्यकशिपोः पुत्राश्चत्वारः सुमहाबलाः  ।  
प्रह्लादः पूर्वजस्तेषामनुह्ना दस्तथापरः  ॥ ब्न्द्प्_२,५।३३ ॥  
संह्रादश्चैव ह्रादश्च ह्रादपुत्रौ निबोधत  ।  
सुन्दो निसुन्दश्च तथा ह्रादपुतौ बभूवतुः  ॥ ब्न्द्प्_२,५।३४ ॥  
ब्रह्यघ्नौ तौ महावीरौ मूकस्तु ह्राददायकः  ।  
मारीचः सुन्दपुत्रस्तु ताडकायामजायत  ॥ ब्न्द्प्_२,५।३५ ॥  
दण्डके निहतः सो ऽथ राघवेण बलीयसा  ।  
मूको विनिहतश्चापि कैराते सव्यसाचिना  ॥ ब्न्द्प्_२,५।३६ ॥  
संह्रादस्य तु दैत्यस्य निवातकवचाः कुले  ।  
उत्पन्ना महता चैव तपसा भाविताः स्वयम्  ॥ ब्न्द्प्_२,५।३७ ॥  
अरयो देवतानां ते जम्भस्य शतदुन्दुभिः  ।  
तथा दक्षो सुरश्चण्डश्चत्वारो देत्यनायकाः  ॥ ब्न्द्प्_२,५।३८ ॥  
बाष्कलस्य सुता ह्येते काल नेमेः सुताञ्छृणु  ।  
ब्रह्मजित्क्रतुजिच्चैव देवान्तकनरान्तकौ  ॥ ब्न्द्प्_२,५।३९ ॥  
कालनेमिसुता ह्येते शभोस्तु शृणुत प्रजाः  ।  
राजाजश्चैव गोमश्च शम्भोः पुत्रौ प्रकीर्त्तितौ  ॥ ब्न्द्प्_२,५।४० ॥  
विरोजनस्य पुत्रश्च बलिरेकः प्रतापवान्  ।  
बलेः पुत्रशतं जज्ञे राजानः सर्व एव ते  ॥ ब्न्द्प्_२,५।४१ ॥  
तेषां प्रधानाश्चत्वारो विक्रान्ताः सुमहाबलाः  ।  
सहस्रबाहुः श्रेष्ठो ऽभूद्बाणो राजा प्रतापवान्  ॥ ब्न्द्प्_२,५।४२ ॥  
कुम्भगर्त्तो दयो भोजः कुञ्चिरित्येवमा दयः  ।  
शकुनी पूतना चैव कन्ये द्वे तु बलेः स्मृते  ॥ ब्न्द्प्_२,५।४३ ॥  
बलेः पुत्राश्च पौत्राश्च शतशो ऽथ सहस्रशः  ।  
बालेया नाम विख्याता गणा विक्रान्तपौरुषाः  ॥ ब्न्द्प्_२,५।४४ ॥  
बाणस्य चैन्द्रधन्वा तु लोहिन्यामुदपद्यत  ।  
दितिर्विहितपुत्रा वै तोषयामास कश्यपम्  ॥ ब्न्द्प्_२,५।४५ ॥  
तां कश्यपः प्रसन्नात्मा सम्यगाराधितस्त्वथ  ।  
वरेण छन्दयामास सा च वव्रे वरं तत  ॥ ब्न्द्प्_२,५।४६ ॥  
अथ तस्यै वरं प्रादात्प्रार्थितो भगवान्पुनः  ।  
उक्ते वरे तु मा तुष्टा दितिस्तं समभाषत  ॥ ब्न्द्प्_२,५।४७ ॥  
मारीचं कण्यपं देवी भर्त्तारं प्राञ्जलिस्तदा  ।  
हतपुत्रास्मि भगवन्नादित्यैस्तव सूनुभिः  ॥ ब्न्द्प्_२,५।४८ ॥  
शक्रहन्तारमिच्छमि पुत्रं दीर्घतपो ऽर्जितम्  ।  
साहं तपश्चरिष्यामि गर्भमाधातुमर्हसि  ॥ ब्न्द्प्_२,५।४९ ॥  
पुत्रमिन्द्रवधे युक्तं त्वं मै वै दातुमर्हसि  ।  
तस्यास्तद्वचनं श्रुत्वा मारीचः कश्यपस्तदा  ॥ ब्न्द्प्_२,५।५० ॥  
प्रत्युवाच महातेजा दितिं परमदुः खितः  ।  
एवं भवतु गर्भे तु शुचिर्भव तपोधने  ॥ ब्न्द्प्_२,५।५१ ॥  
जनयिष्यसि पुत्रं त्वं शक्रहन्तारमाहवे  ।  
पूर्णं वर्षसहस्रं तु शुचिर्यदि भविष्यसि  ॥ ब्न्द्प्_२,५।५२ ॥  
पुत्रं त्रिलोकप्रवरं मन्मथं जनयिष्यसि  ।  
एवमुक्त्वा महातेजास्तथा समभावत्तदा  ॥ ब्न्द्प्_२,५।५३ ॥  
तामालभ्य स्वभवनं जगाम भगवानृषिः  ।  
गते भर्त्तरि सा देवी दितिः परमहर्षिता  ॥ ब्न्द्प्_२,५।५४ ॥  
कुशप्लवनमासाद्य तपस्तेपे सुदारुणम्  ।  
शक्रस्तु समुपश्रुत्य संवादं तं तयोः प्रभुः  ॥ ब्न्द्प्_२,५।५५ ॥  
कुशप्लवनमागम्य दितिं वाक्यमभाषत  ।  
शुश्रूषां ते करिष्यामि मानुज्ञां दातुमर्हसि  ॥ ब्न्द्प्_२,५।५६ ॥  
समिधश्चाहरिष्यामि पुष्पाणि च फलानि च  ।  
यथा त्वं मन्यसे वत्स सुश्रूषाभिरतो भव  ॥ ब्न्द्प्_२,५।५७ ॥  
सर्वकर्मसु निष्णात आत्मनो हितमाचर  ।  
वरं श्रुत्वा तु त द्वाक्यं मातुः शक्रः प्रहर्षितः  ॥ ब्न्द्प्_२,५।५८ ॥  
शुश्रूषाभिरतो भूत्वा कलुषेणान्तरात्मना  ।  
शुश्रूषते तु तां शक्रः सर्वकालमनुव्रतः  ॥ ब्न्द्प्_२,५।५९ ॥  
फलपुष्पाण्युपादाय समिधश्च दृढव्रतः  ।  
गात्रसंवाहनं काले श्रमापनयने तथा  ॥ ब्न्द्प्_२,५।६० ॥  
शक्रः सर्वेषु कालेषु दितिं परिचचार ह  ।  
किञ्चिच्छिष्टे व्रते देवी तुष्टा शक्रमुवाच ह  ॥ ब्न्द्प्_२,५।६१ ॥  
प्रतीताहं ते सुरश्रेष्ठ दशवर्षाणि पुत्रक  ।  
अवशिष्ठानि भद्रं ते भ्रातरं द्रक्ष्यसे ततः  ॥ ब्न्द्प्_२,५।६२ ॥  
तमहं त्वत्कृते पुत्र सह धास्ये जयैषिणम्  ।  
त्रैलोक्यविजयं पुत्र भोक्ष्यसे सह तेन वै  ॥ ब्न्द्प्_२,५।६३ ॥  
नाहं पुत्राभिजानामि मद्भक्तिगतमानसम्  ।  
एवमुक्त्वा दितिः शक्रं मध्यं प्राप्ते दिवाकरे  ॥ ब्न्द्प्_२,५।६४ ॥  
निद्रयापहृता दवी शिरः कृत्वा तु जानुनि  ।  
केशान्कृत्वा तु पादस्थान्सा सुष्वाप च देवता  ॥ ब्न्द्प्_२,५।६५ ॥  
अधस्ताद्यत्तु नाभेर्वै सर्वं तदशुचि स्मृतम्  ।  
ततस्तामशुचिं ज्ञात्वा स्ॐतरं तदमन्यत  ॥ ब्न्द्प्_२,५।६६ ॥  
दृष्ट्वा तु कारणं सर्वं तस्य बुद्धिरजायत  ।  
गर्भं निहन्तु वै देव्या स हि दोषो ऽत्र दृश्यते  ॥ ब्न्द्प्_२,५।६७ ॥  
ततो विवेश दित्या वै ह्युपस्थेनोदरं वृषा  ।  
प्रविश्य चापि तं दृष्ट्वा गभमिन्द्रो महौजसम्  ॥ ब्न्द्प्_२,५।६८ ॥  
भीतस्तं सप्तधा गभ बिभेद रिपुमात्मनः  ।  
म गर्भो भिद्यमानस्तु वज्रणशतपर्वणा  ॥ ब्न्द्प्_२,५।६९ ॥  
रुरोद सुस्वरं भीमं वेपमानः पुनः पुनः  ।  
मारोद मारोद इति गर्भं शक्रो ऽभ्यभाषत  ॥ ब्न्द्प्_२,५।७० ॥  
तं गर्भं सप्तधा कृत्वा ह्येकैकं सप्तधा पुनः  ।  
कुलिशेन बिभेदेन्द्रस्ततो दितिरबुध्यता  ॥ ब्न्द्प्_२,५।७१ ॥  
न हन्तव्यो न हन्तव्य इत्येवं दितिरब्रवीत्  ।  
निष्पपात ततो वज्री मातुर्वचनगौरवात्  ॥ ब्न्द्प्_२,५।७२ ॥  
प्राञ्जलिर्वज्रसहितो दितिं शक्रो ऽभ्यभाषत  ।  
अशुचिर्देवि सुप्तासि पादयोर्गतमूर्द्धजा  ॥ ब्न्द्प्_२,५।७३ ॥  
तदं तरमनुप्राप्य गर्भं हेतारमाहवे  ।  
भिन्नवानहमेतं ते बहुधा क्षन्तुमर्हसि  ॥ ब्न्द्प्_२,५।७४ ॥  
तस्मिंस्तु विफले गर्भे दितिः परमदुःखिता  ।  
सहस्राक्षं दुराधर्षं वाक्यं सानुनयाब्रवीत्  ॥ ब्न्द्प्_२,५।७५ ॥  
ममापराधाद्गर्भो ऽयं यदि ते विफलीकृतः  ।  
नापराधो ऽस्ति देवेश तव पुत्र महाबल  ॥ ब्न्द्प्_२,५।७६ ॥  
शत्रोर्वधे न दोषो ऽस्ति भेतव्यं न च ते विभो  ।  
प्रियं तु कृतमिच्छामि श्रेयो गर्भस्य मे कुतः  ॥ ब्न्द्प्_२,५।७७ ॥  
भवन्तु मम पुत्राणां सप्त स्थानानि वै दिवि  ।  
वातस्कन्धानिमान्सप्त चरन्तु मम पुत्रकाः  ॥ ब्न्द्प्_२,५।७८ ॥  
मरुतस्ते तु विख्याता गतास्ते सप्तसप्तकाः  ।  
पृथिव्यां प्रथमस्कन्धो द्वितीयश्चापि भास्करे  ॥ ब्न्द्प्_२,५।७९ ॥  
सोमे तृतीयो विज्ञेयश्चतुर्थो ज्योतिषां गणे  ।  
ग्रहेषु पञ्चमस्चैव षष्ठः सप्तर्षिमण्डले  ॥ ब्न्द्प्_२,५।८० ॥  
ध्रुवे तु सप्तमश्चैव वातस्कन्धाश्चसप्त ये  ।  
तानेते विचरन्त्वद्य कालेकाले ममात्मजाः  ॥ ब्न्द्प्_२,५।८१ ॥  
वातस्कन्धाधिपा भूत्वा चरन्तु मम पुत्रकाः  ।  
पृथिव्यां प्रथमस्कन्ध आ मेघेब्यो य आवहः  ॥ ब्न्द्प्_२,५।८२ ॥  
चरन्तु मम पुत्रास्ते सप्त ये प्रथमे गणे  ।  
द्वितीयश्चापि मेघेभ्य आसूर्यात्प्रवहस्ततः  ॥ ब्न्द्प्_२,५।८३ ॥  
वातस्कन्धो हि विज्ञेयो द्वितीयश्चरतां गणः  ।  
सूर्यादूर्ध्वमधः सोमादुद्वहो ऽथ स वै स्मृतः  ॥ ब्न्द्प्_२,५।८४ ॥  
वातस्कन्धस्तृतीयश्च पुत्राणां चरता गणः  ।  
सोमादूर्द्ध्वमधर्क्षेभ्यश्चतुर्थ संवहस्तु सः  ॥ ब्न्द्प्_२,५।८५ ॥  
चतुर्थो मम पुत्राणां गणस्तु चरतां विभो  ।  
ऋक्षेभ्यश्च तथैवोर्द्ध्वमा ग्रहाद्विवहस्तु यः  ॥ ब्न्द्प्_२,५।८६ ॥  
वातस्कन्धः पञ्चमस्तु पुत्राणां चरतां गणः  ।  
ग्रहेभ्य ऊर्द्ध्वमार्षिभ्यः षष्ठो ह्यनुवहश्च यः  ॥ ब्न्द्प्_२,५।८७ ॥  
वातस्कन्धस्तत्र मम पुराणां चरता गणः  ।  
ऋषिभ्य ऊर्द्ध्वमाध्रौवं सप्तमो यः प्रकीर्त्तितः  ॥ ब्न्द्प्_२,५।८८ ॥  
वातस्कन्धः परिवहस्तत्र तिष्ठन्तु मे सुताः  ।  
एतान्सर्वाश्चरन्त्वन्ते कालेकाले ममात्मजाः  ॥ ब्न्द्प्_२,५।८९ ॥  
त्वत्कृतेन च नाम्ना वै भवतु मरुतस्त्विमे  ।  
ततस्तेषां तु नामानि मत्पुत्राणां शतक्रतो  ॥ ब्न्द्प्_२,५।९० ॥  
तद्विधैः कर्मभिश्चैव समवेहि पृथक्पृथक्  ।  
शक्रज्योतिस्तथा सत्यः सत्यज्योतिस्तथापरः  ॥ ब्न्द्प्_२,५।९१ ॥  
चित्रज्योतिश्च ज्योतिष्मान् सुतपश्चैत्य एव च  ।  
प्रथमो ऽयं गणः प्रोक्तो द्वितीयं तु निबोधत  ॥ ब्न्द्प्_२,५।९२ ॥  
ऋतजित्सत्यजिश्चैव सुषेणः सेनजित्तथा  ।  
सुतमित्रो ह्यमित्रश्च सुरमित्रस्तथापरः  ॥ ब्न्द्प्_२,५।९३ ॥  
गण एष द्वितीयस्तु तृतीयं च निबोधत  ।  
धातुश्च धनदश्चैव ह्युग्रो भीमस्तथैव च  ॥ ब्न्द्प्_२,५।९४ ॥  
वरुणश्च तृतीयं च मया प्रोक्तं निबोधत  ।  
अभियुक्ताक्षिकश्चैव साह्वायश्च गणः स्मृतः  ॥ ब्न्द्प्_२,५।९५ ॥  
ईदृक् चैव तथान्यादृक् समरिद्द्रुमवृचक्षकाः  ।  
मितश्च समितश्चैव पञ्चमश्च तथा गणः  ॥ ब्न्द्प्_२,५।९६ ॥  
ईदृक् च पुरुषश्चैव नान्यादृक् समचेतनः  ।  
सम्मितः समवृत्तिश्च प्रतिहर्ता च षड् गणाः  ॥ ब्न्द्प्_२,५।९७ ॥  
यज्ञैश्चित्वास्तुवन्सर्वे तथान्ये मानुषा विशः  ।  
दैत्यदेवाः समाख्याताः सप्तैते सप्तसप्तकाः  ॥ ब्न्द्प्_२,५।९८ ॥  
एते ह्येकोनपञ्चाशन्मरुतो नामतः स्मृताः  ।  
प्रसङ्ख्यातास्तदा ताभ्यां दित्या शक्रेण चैव वै  ॥ ब्न्द्प्_२,५।९९ ॥  
कृत्वा चैतानि नामानि दितिरिन्द्रमुवाच ह  ।  
वातस्कन्धांश्चरन्त्वेते भ्रतरो मम पुत्रकाः  ॥ ब्न्द्प्_२,५।१०० ॥  
विचरन्तु च भद्रं ते देवैः सह ममात्मजाः  ।  
तस्यास्तद्वचनं श्रुत्वा महस्राक्षः पुरन्दरः  ॥ ब्न्द्प्_२,५।१०१ ॥  
उवाच प्राञ्जलिर्भूत्वा मातर्भवतु तत्तथा  ।  
सर्व मेतद्यथोक्तं ते भविष्यति न संशयः  ॥ ब्न्द्प्_२,५।१०२ ॥  
एवम्भूता महात्मानः कुमारा लोकसम्मताः  ।  
देवैः सह भविष्यन्ति यज्ञभाजस्तवात्म जाः  ॥ ब्न्द्प्_२,५।१०३ ॥  
तस्मात्ते मरुतो देवाः सर्वे चेन्द्रानुजा वराः  ।  
विज्ञेयाश्चामराः सर्वे दितिपुत्रास्तरस्विनः  ॥ ब्न्द्प्_२,५।१०४ ॥  
एवं तौ निश्चयं कृत्वा मातापुत्रौ तपोवने  ।  
जग्मतुस्त्रिदिवं त्दृष्टौ शक्रमाभूद्गतज्वरः  ॥ ब्न्द्प्_२,५।१०५ ॥  
मरुतां च शुभं जन्म शृणुयाद्यः पठेच्च वा  ।  
वादे विजयमाप्नोति लब्धात्मा च भवत्युत  ॥ ब्न्द्प्_२,५।१०६ ॥  
  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे   
  
_____________________________________________________________  
  
  
सूत उवाच  
अभवन्दनुपुत्रास्तु वंशे ख्याता महासुराः  ।  
विप्रचित्तिप्रधा नास्ते ऽचिन्तनीयपराक्रमाः  ॥ ब्न्द्प्_२,६।१ ॥  
सर्वे लब्धवराश्चैव ते तप्ततपसस्तथा  ।  
सत्यसन्धाः पराक्रान्ताः क्रूरा मायाविनश्च ते  ॥ ब्न्द्प्_२,६।२ ॥  
महाबलास्ते जवना ब्रह्मिष्ठा ये च साग्नयः  ।  
कीर्त्यमानान्मया सर्वान्प्राधान्येन निबोधत  ॥ ब्न्द्प्_२,६।३ ॥  
द्विमूर्द्धा शम्बरश्चैव तथा शङ्कुरथो विभुः  ।  
शङ्कुकर्णो विपादश्च गविष्ठो दुन्दुभिस्तथा  ॥ ब्न्द्प्_२,६।४ ॥  
अयोमुखस्तु मघवान्कपिलो वामनो मयः  ।  
मरीचिरसिपाश्चैव महा मायो ऽशिरा भृशी  ॥ ब्न्द्प्_२,६।५ ॥  
विक्षोभश्च सुकेतुश्च केतुवीर्यशताह्वयौ  ।  
इन्द्रजिद्विविदश्चैव तथा भद्रश्च देवजित्  ॥ ब्न्द्प्_२,६।६ ॥  
एकचक्रो महा बाहुस्तारकश्च महाबलः  ।  
वैश्वानरः पुलोमा च प्रापणो ऽथ महाशिराः  ॥ ब्न्द्प्_२,६।७ ॥  
स्वर्भानुर्वृषपर्वा च पुरुण्डश्च महासुरः  ।  
धृतराष्ट्रश्च सूर्यश्चचन्द्रमा इन्द्रतापनः  ॥ ब्न्द्प्_२,६।८ ॥  
सूक्ष्मश्चैव निचन्द्रश्च चूर्णनाभो महागिरिः  ।  
असिलोमा सुकेशश्च शठश्च मूलकोदरः  ॥ ब्न्द्प्_२,६।९ ॥  
जम्भो गगनमूर्द्धा चकुम्भमानो महोदकः  ।  
प्रमदो ऽद्मश्च कुपथो ह्यश्वग्रीवश्च वीर्यवान्  ॥ ब्न्द्प्_२,६।१० ॥  
वैमृगः सविरूपाक्षः सुपथश्च हला हलौ  ।  
अक्षो हिरण्मयश्चैव शतग्रीवश्च शम्बरः  ॥ ब्न्द्प्_२,६।११ ॥  
शरभः श्वलभश्चैव सूर्याचन्द्रमसावुभौ  ।  
असुराणां स्मृतावेतौ सुराणां च प्रभाविणौ  ॥ ब्न्द्प्_२,६।१२ ॥  
इति पुत्रा दनोर्वंशप्रधानाः परिकीर्त्तिताः  ।  
तेषामपरिसङ्ख्येयं पुत्रपौत्रमनन्तकम्  ॥ ब्न्द्प्_२,६।१३ ॥  
इत्येत असुराः तक्रान्ता दैतेया दानवास्तथा  ।  
सुत्वानस्तु स्मृता दैत्या असुत्वानो दनोः सुताः  ॥ ब्न्द्प्_२,६।१४ ॥  
इमे च वंशानुगता दनोः पुत्रान्वयाः स्मृताः  ।  
एकाक्षेश्वप्रभारिष्टः प्रलम्बनरकावपि  ॥ ब्न्द्प्_२,६।१५ ॥  
इन्द्रबाधनकेशी च पुरुषः शेषवानुरुः  ।  
गरिष्ठश्च गवाक्षश्च तालकेतुश्च वीर्यवान्  ॥ ब्न्द्प्_२,६।१६ ॥  
एते मनुष्या वध्यास्तु दनुपुत्रान्वयाः स्मृताः  ।  
दैत्यदानवसंयोगे जाता भीमपराक्रमाः  ॥ ब्न्द्प्_२,६।१७ ॥  
सिंहिकायामथोत्पन्ना विप्रचित्तेः सुता इमे  ।  
सैंहिकेयाः समाख्याताश्चतुर्दश महासुराः  ॥ ब्न्द्प्_२,६।१८ ॥  
शलश्च शलभश्चैव सव्यसिव्यस्तथैव च  ।  
इल्वलो नमुचिश्चैव वातापिस्तु सुपुञ्जिकः  ॥ ब्न्द्प्_२,६।१९ ॥  
रहकल्पः कालनाभो भौमश्च कनकस्तथा  ।  
राहुर्ज्येष्ठस्तु तेषां वै सूर्यचन्द्रप्रमर्द्दनः  ॥ ब्न्द्प्_२,६।२० ॥  
इत्योते सिंहिकापुत्रा देवैरपि दुरासदाः  ।  
दारुणाभिजनाः क्रूराः सर्वे ब्रह्महणश्च ते  ॥ ब्न्द्प्_२,६।२१ ॥  
दश तानि सहस्राणिसैंहिकेया गणाः स्मृताः  ।  
निहता जामदग्न्येन भार्गवेण बलीयसा  ॥ ब्न्द्प्_२,६।२२ ॥  
स्वर्भानोस्तु प्रभा कन्या पुलोम्नस्तु शची सुता  ।  
उपदानवी सदस्याथ शर्मिष्ठा वृषपर्वणः  ॥ ब्न्द्प्_२,६।२३ ॥  
पुलोमा कालिका चैव वैश्वानरसुते उभे  ।  
प्रभायां नहुषः पुत्रो जयन्तस्तु शचीसुतः  ॥ ब्न्द्प्_२,६।२४ ॥  
पुरुं जज्ञे ऽथ शर्मिष्ठा दुष्यन्तसुपदानवी  ।  
वैश्वानरसुते एते पुलोमा कालका तथा  ॥ ब्न्द्प्_२,६।२५ ॥  
बह्वपत्ये उभे कन्ये मारीचस्य परिग्रहः  ।  
तयोः पुत्रसहस्राणि षष्टिर्दानवपुङ्गवाः  ॥ ब्न्द्प्_२,६।२६ ॥  
चतुर्दश तथान्यानि हिरण्यपुरवासिनाम्  ।  
पौलोमाः कालकेयाश्च दानवाः सुमरा बलाः  ॥ ब्न्द्प्_२,६।२७ ॥  
अवध्या देवतानां ते निहताः सव्यमाचिना  ।  
मयस्य जाता रम्भायां पुत्राः षट् च महाबलाः  ॥ ब्न्द्प्_२,६।२८ ॥  
मायावी दुन्दुभिश्चैव पुत्रश्च महिषस्तथा  ।  
कालिकश्चाजकर्णश्चकन्या मन्दोदरी तथा  ॥ ब्न्द्प्_२,६।२९ ॥  
दैत्यानां दानवानां च सर्ग एष प्रकीर्त्तितः  ।  
अनायुषायाः पुत्रास्ते स्मृताः पञ्च महाबलाः  ॥ ब्न्द्प्_२,६।३० ॥  
अररुर्बलवृत्रौ च विज्वरश्च वृषस्तथा  ।  
अररोस्तनयः क्रूरो धुन्धुर्नाम महासुरः  ॥ ब्न्द्प्_२,६।३१ ॥  
निहतः कुवलाश्वेन उत्तङ्कवचनाद्बिले  ।  
बलपुत्रौ महावीर्यौं तेजसाप्रतिमावुभौ  ॥ ब्न्द्प्_२,६।३२ ॥  
निकुम्भश्चक्रवर्मा च स कर्णः पूर्वजन्मनि  ।  
विजरस्यापि पुत्रौ द्वौ कालकश्च खरश्च तौ  ॥ ब्न्द्प्_२,६।३३ ॥  
वृषस्य तु पुनः पुत्राश्चत्वारः क्रूरकर्मणः  ।  
श्राद्धादो यज्ञहा चैव ब्रह्महा पशुहा तथा  ॥ ब्न्द्प्_२,६।३४ ॥  
क्रान्ता ह्यनायुषः पुत्रा वृत्र स्यापि निबोधत  ।  
जज्ञिरे ऽसुमहाघोरा वृत्रस्येन्द्रेण युध्यता  ॥ ब्न्द्प्_२,६।३५ ॥  
बका नाम समाख्याता राक्षसाः सुमहाबलाः  ।  
शतं तानि सहस्राणि महेन्द्रानुचराः स्मृताः  ॥ ब्न्द्प्_२,६।३६ ॥  
सर्वे ब्रह्मविदः सौम्या धार्मिकाः सूक्ष्ममूर्त्तयः  ।  
प्रजास्वन्तर्गताः सर्वे निवसन्ति क्रुधावृताः  ॥ ब्न्द्प्_२,६।३७ ॥  
क्रोधा त्वप्रतिमान्पुत्रान् जज्ञे वै गायनोत्तमान्  ।  
सिद्धः पूर्णश्च वह्वीच पूर्णाशश्चैव वीर्यवान्  ॥ ब्न्द्प्_२,६।३८ ॥  
ब्रह्मचारी शतगुणः सुपर्णश्चैव मप्तमः  ।  
विश्वावसुश्च भानुश्च सुचन्द्रो दशमस्तथा  ।  
इत्येते देवगन्धर्वाः क्रोधायाः परिरीर्त्तिताः  ॥ ब्न्द्प्_२,६।३९ ॥  
  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे दनुवंशकीर्त्तनं नाम षष्ठो ऽध्याय  
  
  
_____________________________________________________________  
  
  
सूत उवाच  
गन्धर्वाप्सरसः पुत्रा मौनेयास्तान्निबोधत  ।  
भीमसेनेग्रसेनौ च सुपर्णो वरुणस्तथा  ॥ ब्न्द्प्_२,७।१ ॥  
धृतराष्ट्रश्च गोमांश्च सूर्यवर्चास्तथैव च॥  
पत्रवानर्कपर्णश्च प्रयुतश्च तथैव हि  ॥ ब्न्द्प्_२,७।२ ॥  
भीमश्चित्ररथश्चैव विख्यातः सर्वजीद्वशी  ।  
त्रयोदशः शालिशिराः पर्जन्यश्च चतुर्दशः  ॥ ब्न्द्प्_२,७।३ ॥  
कलिः पञ्च दशस्तेषां नारदश्चैव षोडशः  ।  
इत्येते देवगन्धर्वा मौनेयाः परिकीर्त्तिताः  ॥ ब्न्द्प्_२,७।४ ॥  
चतुर्विंशाश्चावरजास्तेषामप्सरसः शुभाः  ।  
अरुणा चानपाया च विमनुष्या वराम्बरा  ॥ ब्न्द्प्_२,७।५ ॥  
मिश्रकेशी तथाचासिपर्णिनी चाप्यलुम्बुषा  ।  
मरीचिः शुचिका चैव विद्युत्पर्णा तिलोत्तमा  ॥ ब्न्द्प्_२,७।६ ॥  
अद्रिका लक्ष्मणा क्षेमा दिव्या रम्भा मनोभवा  ।  
असिता च सुबाहूश्च सुप्रिया सुभुजा तथा  ॥ ब्न्द्प्_२,७।७ ॥  
पुण्डरीकाजगन्धा च सुदती सुरसा तथा  ।  
तथैवास्याः सुबाहूश्च विख्यातौ च हहाहुहू  ॥ ब्न्द्प्_२,७।८ ॥  
तुम्बुरुश्चेति चत्वारः स्मृतागन्धर्वसत्तमाः  ।  
गन्धर्वाप्सरसो ह्येते मौनेयाः परिकीर्त्तिताः  ॥ ब्न्द्प्_२,७।९ ॥  
हंसा सरस्वती चैव सूता च कमलाभया  ।  
सुमुखी हंसपादी च लौकिक्यो ऽप्सरसः स्मृताः  ॥ ब्न्द्प्_२,७।१० ॥  
हंसो ज्योतिष्टमो मध्य आचारस्त्विह दारुणः  ।  
वरूथो ऽथ वरेण्यश्य ततो वसुरुचिः स्मृतः  ॥ ब्न्द्प्_२,७।११ ॥  
अष्टमः सुरुचिस्तेषां ततो विश्वा वसुः स्मृतः  ।  
सुषुवे सा महाभागा रिष्टा देवर्षिपूजिता  ॥ ब्न्द्प्_२,७।१२ ॥  
अरूपां सुभगां भासीमिति त्रेधा व्यजायत  ।  
मनुवन्ती सुकेशी च तुम्बरोस्तु सुते शुभे  ॥ ब्न्द्प्_२,७।१३ ॥  
पञ्चचूडास्त्विमा विद्यादेवमप्सरसो दश  ।  
मेनका सहजन्या च पर्णिनी पुञ्जिकस्थला  ॥ ब्न्द्प्_२,७।१४ ॥  
कृतस्थला द्यृताची च विश्वाची पूर्वचित्त्यपि  ।  
प्रम्लोचेत्यभिविख्यातानुम्लोचैव तु ता दश  ॥ ब्न्द्प्_२,७।१५ ॥  
अनादिनिधनस्याथ जज्ञे नारायणस्य या  ।  
कुलोचितानवद्याङ्गी उर्वश्चेकादशी स्मृता  ॥ ब्न्द्प्_२,७।१६ ॥  
मेनस्य मेनका कन्या जज्ञे सर्वाङ्गसुन्दरी  ।  
सर्वाश्च ब्रह्मवादिन्यो महाभागाश्च ताः स्मृताः  ॥ ब्न्द्प्_२,७।१७ ॥  
गणास्त्वप्सरसां ख्याताः पुण्यास्ते वै चतुर्दश  ।  
आहृत्यः शोभवत्यश्च वेगवत्यस्तथैव च  ॥ ब्न्द्प्_२,७।१८ ॥  
ऊर्ज्जाश्चैव युवत्यश्च स्रुचस्तु कुरवस्तथाश्च  ।  
वर्हयश्चामृताश्चैव मुदाश्च मृगवो रुचः  ॥ ब्न्द्प्_२,७।१९ ॥  
भीरवः शोभयन्त्यश्च गाणा ह्येते चतुर्दश  ।  
ब्रह्मणो मानसाहृत्यः शोभवत्यो मरुत्सुताः  ॥ ब्न्द्प्_२,७।२० ॥  
वेगवत्यश्च रिष्टाया ऊर्ज्जाश्चैवाग्निसम्भवाः  ।  
युवत्यश्च तथा सूर्यरश्मिजाताः सुशोभनाः  ॥ ब्न्द्प्_२,७।२१ ॥  
गभस्तिभिश्च सोमस्य जज्ञिरे कुरवः शुभाः  ।  
यज्ञोत्पन्ना स्रुचो नाम कुशवत्यां च बर्हयः  ॥ ब्न्द्प्_२,७।२२ ॥  
वारिजा ह्यमृतोत्पन्ना अमृता नामतः स्मृताः  ।  
वायूत्पनाना मुदा नाम भूमिजा मृगवस्तथा  ॥ ब्न्द्प्_२,७।२३ ॥  
विद्युतो ऽत्र रुचो नाम मृत्योः कन्याश्च भीरवः  ।  
शोभयन्त्यश्च कामस्य गणाः प्रोक्ताश्चतुर्दश  ॥ ब्न्द्प्_२,७।२४ ॥  
इत्येते बहुसाहस्रा भास्वरा अप्सरोगणाः  ।  
देवतानामृषीणां च पत्न्यश्च मातरश्च ह  ॥ ब्न्द्प्_२,७।२५ ॥  
सुगन्धाश्चाथ निष्पन्दा सर्वाश्चाप्सरसः समाः  ।  
सम्प्रयोगस्तु कामेन माद्यं दिवि हरं विना  ॥ ब्न्द्प्_२,७।२६ ॥  
तासां देवर्षि संस्पर्शा जाताः साधारणा यतः  ।  
पर्वतस्तत्र सम्भूतो नारदश्चैव तावुभौ  ॥ ब्न्द्प्_२,७।२७ ॥  
ततो यवीयसी चैव तृतीयारुन्धती स्मृता  ।  
देवर्षिभ्यस्तयोर्जन्म यस्मान्नारदपर्वतौ  ॥ ब्न्द्प्_२,७।२८ ॥  
तस्मात्तौ तत्सनामानौ स्मृतौ नारदपर्वतौ  ।  
विनतायाश्च पुत्रौ द्वौ अरुणौ गरुडश्च ह  ॥ ब्न्द्प्_२,७।२९ ॥  
गायत्र्यादीनि छन्दांसि सौपर्णेयानि पक्षिणाः  ।  
व्यवहार्याणि सर्वाणि ऋजुसन्निहितानि च  ॥ ब्न्द्प्_२,७।३० ॥  
क्रद्रूर्नागसहस्रं वै विजज्ञे धरणीधरम्  ।  
अनेकशिरसां तेषां खेचराणां महात्मनाम्  ॥ ब्न्द्प्_२,७।३१ ॥  
बहुत्वान्नामधेयानां प्रधानांश्च निबोधत  ।  
तेषां प्रधाना नागानां शेषवासुकितक्षकाः  ॥ ब्न्द्प्_२,७।३२ ॥  
अकर्णो हस्तिकर्णश्च पिजरश्चार्यकस्तथा  ।  
ऐरावतो महापद्मः कम्बलाश्वतरावुभौ  ॥ ब्न्द्प्_२,७।३३ ॥  
एलापत्रश्च शङ्खश्च कर्केटकधनञ्जयौ  ।  
महाकर्णमहानीलौ धृतराष्ट्रबलाहकौ  ॥ ब्न्द्प्_२,७।३४ ॥  
करवीरः पुष्पदंष्ट्रः सुमुखो दुर्मुखस्तथा  ।  
सूनामुखो दधिमुखः कालियश्चालिपिण्डकः  ॥ ब्न्द्प्_२,७।३५ ॥  
कपिलश्चाम्बरीषश्च अक्रूरश्च कपित्थकः  ।  
प्रह्रादस्तु ब्रह्मणाश्च गन्धर्वो ऽथ मणिस्थकः  ॥ ब्न्द्प्_२,७।३६ ॥  
नहुषः कररोमा च मणिरित्येवमादयः  ।  
काद्रवेयाः समाख्याताः खशायास्तु निबोधत  ॥ ब्न्द्प्_२,७।३७ ॥  
खशा विजज्ञे द्वौ पुत्रौ विकृतौ परुषव्रतौ  ।  
श्रेष्ठं पश्चिमसन्ध्यायां पूर्वस्यां च कनीयसम्  ॥ ब्न्द्प्_२,७।३८ ॥  
विलोहितैककर्णं च पूर्वं साजनयत्सुतम्  ।  
चतुर्भुजं चतुष्पादं किञ्चित्स्पन्दं द्विधागतिम्  ॥ ब्न्द्प्_२,७।३९ ॥  
सर्वङ्गकेशं स्थूलाङ्गं शुभनासं महोदरम्  ।  
स्वच्छशीर्षं महाकर्णं मुञ्जकेशं महाबलम्  ॥ ब्न्द्प्_२,७।४० ॥  
ह्रस्वास्यं दीर्घजिह्वं च बहुदंष्ट्रं महाहनुम्  ।  
रक्तपिङ्गाक्षपादं च स्थूलभ्रूदीर्घनासिकम्  ॥ ब्न्द्प्_२,७।४१ ॥  
गुह्यकं शितिकण्ठं च महापादं महामुखम्  ।  
एवंविधं खशापुत्रं जज्ञे ऽसावतिभीषणम्  ॥ ब्न्द्प्_२,७।४२ ॥  
तस्यानुजं द्वितीयं सा ह्युषस्यन्ते व्यजायत  ।  
त्रिशीर्षं च त्रिपादं च त्रिहस्तं कृष्णलोचनम्  ॥ ब्न्द्प्_२,७।४३ ॥  
ऊर्द्ध्वकेशं हरिच्छ्मश्रुं शिलासंहननं दृढम्  ।  
ह्रस्वकायं प्रबाहुं च महाकाय महारवम्  ॥ ब्न्द्प्_२,७।४४ ॥  
आकर्णदारितास्यं च बलवत्सथूलनासिकम्  ।  
स्थूलौष्ठमष्टदंष्ट्र च जिह्मास्यं शङ्कुकर्णकम्  ॥ ब्न्द्प्_२,७।४५ ॥  
पिङ्गलोद्वत्तनयनं जटिलं द्वन्द्वपिण्डकम्  ।  
महास्कन्धं महोरस्कं पृथुघोणं कृशोदरम्  ॥ ब्न्द्प्_२,७।४६ ॥  
अस्थूलं लोहितं ग्रीवलम्बमेढ्राण्डपिडकम्  ।  
एवंविधं कुमारं सा कनिष्ठं समसूयत  ॥ ब्न्द्प्_२,७।४७ ॥  
सद्यः प्रसूतमात्रौ तौ विवृद्धौ च प्रमादतः  ।  
उपयौगसमर्थाभ्यां शरीराभ्यां व्यवस्थितौ  ॥ ब्न्द्प्_२,७।४८ ॥  
सद्योजातौ विवृद्धाङ्गौ मातरं पर्यकर्षताम्  ।  
तयोः पूर्वस्तु यः क्रूरो मातरं सो ऽभ्य कर्षत  ॥ ब्न्द्प्_२,७।४९ ॥  
ब्रुवंश्च मातर्भक्षाव रक्षार्थं क्षुधयार्दितः  ।  
न्यषेधयत्पुनर्ह्येनं स्वयं स तु कनिष्ठकः  ॥ ब्न्द्प्_२,७।५० ॥  
पूर्वेषां क्षेमकृत्त्वं वै रक्षैतां मातरं स्वकाम्  ।  
बाहुभ्यां परिगृह्यैनं मातरं सो ऽभ्यभाषयत्  ॥ ब्न्द्प्_२,७।५१ ॥  
एतस्मिन्नेव काले तु प्रादुर्भूतस्तयोः पिता  ।  
तौ दृष्ट्वा विकृता कारौ खशां तामभ्यभाषत  ॥ ब्न्द्प्_२,७।५२ ॥  
तौ सुतौ पितरं दृष्ट्वा ह्येकभूतौ भयान्वितौ  ।  
मातुरेव पुनश्चाङ्गे प्रलीयेतां स्वमायया  ॥ ब्न्द्प्_२,७।५३ ॥  
अथाब्रवीदृषिर्भार्यां किमाभ्यामुक्तवत्यसि  ।  
सर्वमाचक्ष्व तत्त्वेन तवैवायं व्यतिक्रमः  ॥ ब्न्द्प्_२,७।५४ ॥  
मातृतुल्यश्च जनने पुत्रो भवति कन्यका  ।  
यथाशीला भवेन्माता तथाशीलो भवेत्सुतः  ॥ ब्न्द्प्_२,७।५५ ॥  
यद्वर्णा तु भवेद्भूमिस्तद्वर्णं सलिलं ध्रुवम्  ।  
मातॄणां शीलदोषेण तथा रूपगुणैः पुनः  ॥ ब्न्द्प्_२,७।५६ ॥  
विभिन्नास्तु प्रजाः सर्वास्तथा ख्यातिवशेन च  ।  
इत्येवमुक्त्वा भगवान्खशामप्रतिमस्तदा  ॥ ब्न्द्प्_२,७।५७ ॥  
पुत्रावाहूय साम्ना वै चक्रे ताभ्यां तु नामनी  ।  
पुत्राभ्यां यत्कृतं तस्यास्तदाचष्ट खशा तदा  ॥ ब्न्द्प्_२,७।५८ ॥  
माता यथा समाख्याता तर्माभ्यां च पृथक्पृथक्  ।  
तेन धात्वर्थयोगेन तत्तदर्थे चकार ह  ॥ ब्न्द्प्_२,७।५९ ॥  
मातर्भक्षेत्यथोक्तो वै खादने भक्षणे च सः  ।  
भक्षावेत्युक्तवानेष तस्माद्यक्षो ऽभवत्त्वयम्  ॥ ब्न्द्प्_२,७।६० ॥  
रक्ष इत्येष धातुर्यः पालने स विभाव्यते  ।  
उक्तवांश्चैष यस्मात्तु रक्षेमां मातरं स्वकाम्  ॥ ब्न्द्प्_२,७।६१ ॥  
नाम्ना रक्षो ऽपरस्तस्माद्भविष्यति तवात्मजः  ।  
स तदा तद्विधां दृष्ट्वा विक्रियां च तयोः पिता  ॥ ब्न्द्प्_२,७।६२ ॥  
तदा भाविनमर्थं च बुद्ध्वा मात्रा कृतं तयोः  ।  
तावृभौ क्षुधितौ दृष्ट्वा विस्मितः परिमृष्टधीः  ॥ ब्न्द्प्_२,७।६३ ॥  
तयोः प्रादिशदाहारं खशापतिरसृग्वसे  ।  
पिता तौ क्षुधितौ दृष्ट्वा वर मेतं तयोर्ददौ  ॥ ब्न्द्प्_२,७।६४ ॥  
युवयोर्हस्तसंस्पर्शाद्रक्तधाराश्च सर्वशः  ।  
सृङ्मांसवसाभूता भविष्यन्तीह कामतः  ॥ ब्न्द्प्_२,७।६५ ॥  
नक्ताहारविहारौ च द्विजदेवादिभोजनौ  ।  
नक्तं चैव बलीयांसौ दिवा वै निर्बलौ युवाम्  ॥ ब्न्द्प्_२,७।६६ ॥  
मातरं रक्षत इमां धर्मश्चैवानुशिष्यते  ।  
इत्युक्त्वा काश्यपः पुत्रौ तत्रैवान्तरधीयत  ॥ ब्न्द्प्_२,७।६७ ॥  
गते पितरि तौ क्रूरौ निसर्गादेव दारुणौ  ।  
विपर्ययेषु वर्त्तेते ऽकृतज्ञौ प्राणिहिंसकौ  ॥ ब्न्द्प्_२,७।६८ ॥  
महाबलौ महासत्त्वौ महाकायौ दुरासदौ  ।  
मायाविदावदृश्यौ तावन्तर्धानगतावुभौ  ॥ ब्न्द्प्_२,७।६९ ॥  
तौ कामरूपिणौ घोरौ नीरुजौ च स्वभावतः  ।  
रूपा नुरूपैराचारैः प्रचरन्तौ प्रबाधकौ  ॥ ब्न्द्प्_२,७।७० ॥  
देवानृषीन्पितॄंश्चैव गन्धर्वान्किन्नरानपि  ।  
पिशाचांश्चमनुष्यांश्चपन्नगान्पक्षिणः पशून्  ॥ ब्न्द्प्_२,७।७१ ॥  
भक्षार्थमिह लिप्सन्तौ चेरतुस्तौ निशाचरौ  ।  
इन्द्रस्यानुचरौ चैव क्षुब्धौ दृष्ट्वा ह्यतिष्ठताम्  ॥ ब्न्द्प्_२,७।७२ ॥  
राक्षसं तं कदाचिद्वै निशीथे ह्येक मीश्वरम्  ।  
आहारं स परीप्सन्वै शब्देनानुससार ह  ॥ ब्न्द्प्_२,७।७३ ॥  
आससाद पिशाचौ वै त्वजः शण्ढश्च ताबुभौ  ।  
कपिपुत्रौ महावीर्यौं कूष्माडौ पूर्वजावुभौ  ॥ ब्न्द्प्_२,७।७४ ॥  
पिङ्गाक्षावूर्द्ध्वरोमाणौ वृत्ताक्षौ च सुदारुणौ  ।  
कन्याभ्यां सहितौ तौ तु ताभ्यां भर्तुश्चिकीर्षया  ॥ ब्न्द्प्_२,७।७५ ॥  
ते कन्ये कामरूपिण्यौ तदाचारमुभे च तम्  ।  
आहारार्थे समीहन्तौ सकन्यौ तु बुभुक्षितौ  ॥ ब्न्द्प्_२,७।७६ ॥  
अपश्यतां रक्षसं तौ कामरूपिणमग्रतः  ।  
सहसा सन्निपातेन दृष्ट्वा चैव परस्परम्  ॥ ब्न्द्प्_२,७।७७ ॥  
ईक्षमाणाः स्थितान्योन्यं परस्परजिघृक्षवः  ।  
पितरावूचतुः कन्ये युवा मानयत द्रुतम्  ॥ ब्न्द्प्_२,७।७८ ॥  
जीवग्राहं निगृह्यैनं विस्फुरन्तं पदेपदे  ।  
ततस्तमभिसृत्यैनं कन्ये जगृहतुस्तदा  ॥ ब्न्द्प्_२,७।७९ ॥  
सङ्गृहीत्वा तु हस्ताभ्यामानीतः पितृसंसदि  ।  
ताभ्यां कन्यागृहीतं तं पिशाचौ वीक्ष्य रक्षसम्  ॥ ब्न्द्प्_२,७।८० ॥  
अपृच्छतां च कस्य त्वं स च सर्वमभाषत  ।  
तस्य कर्माभिजाती च श्रुत्वा तौ रक्षसस्तदा  ॥ ब्न्द्प्_२,७।८१ ॥  
अजः शण्डश्च तस्मै ते कन्यके प्रत्यपादयत्  ।  
तौ तुष्टौ कर्मणा तस्य कन्ये ते ददतुस्तु वै  ॥ ब्न्द्प्_२,७।८२ ॥  
पैशाचैन विवाहेन रुदन्त्यावुद्ववाह सः  ।  
अजः शण्डः सुताभ्यां तु तदा श्रावयतां धनम्  ॥ ब्न्द्प्_२,७।८३ ॥  
इयं ब्रह्मधना नाम कन्या या सहिता शुभा  ।  
ब्रह्म तस्यापराहार इति शण्डो ऽभ्यभाषत  ॥ ब्न्द्प्_२,७।८४ ॥  
इयं जन्तुधना नाम कन्या सर्वाङ्गजन्तिला  ।  
जन्तुभाव धनादाना इत्यजौऽश्रावयद्धनम्  ॥ ब्न्द्प्_२,७।८५ ॥  
सर्वाङ्गकेशापाशा च कन्या जन्तुधना तु या  ।  
यातुधानप्रसूता सा कन्या चैव महारवा  ॥ ब्न्द्प्_२,७।८६ ॥  
अरुणा चाप्यलोमा च कन्या ब्रह्मधना तु या  ।  
ब्रह्मधानप्रसूता सा कन्या चैव महारवा  ॥ ब्न्द्प्_२,७।८७ ॥  
एवं पिशाचकन्ये ते मिथुने द्वे प्रसूयताम्  ।  
तयोः प्रजानिसर्गं च कथयिष्ये निबोधत  ॥ ब्न्द्प्_२,७।८८ ॥  
हेतिः प्रहेतिरुग्रश्च पौरुषेयौ वधस्तथा  ।  
विद्युत्स्फूर्जश्च वातश्च आयो प्याघ्रस्तथैव च  ॥ ब्न्द्प्_२,७।८९ ॥  
सूर्यश्च राक्षसा ह्येते यातुधानात्मजा दश  ।  
माल्यवांश्च सुमाली च प्रहेतितनयौ शृणु  ॥ ब्न्द्प्_२,७।९० ॥  
प्रहेतितनयः श्रीमानपुलोमा नाम विश्रुतः  ।  
मधुः परो महोग्रस्तु लवणस्तस्य चात्मजः  ॥ ब्न्द्प्_२,७।९१ ॥  
महायोगबलोपेतो महा देवमुपस्थितः  ।  
उग्रस्य पुत्रौ विक्रान्तो वज्रहा नाम विश्रुतः  ॥ ब्न्द्प्_२,७।९२ ॥  
पौरुषेयसुताः पञ्च पुरुषादा महाबलाः  ।  
कूरश्च विकृतश्चैव रुधिरादस्तथैव च  ॥ ब्न्द्प्_२,७।९३ ॥  
मेदाशश्चवपाशश्च नामभिः परिकीर्त्तिताः  ।  
वधपुत्रौ दुराचारौ विघ्नश्च शामनश्च ह  ॥ ब्न्द्प्_२,७।९४ ॥  
विद्युत्पुत्रो दुराचारो रसनो नाम राक्षसः  ।  
स्फूर्जक्षेत्रे निकुम्भस्तु जातो वै ब्रह्मराक्षसः  ॥ ब्न्द्प्_२,७।९५ ॥  
वातपुत्रो विरोधस्तु तथा यस्य जनातकः  ।  
व्याघ्र पुत्रो निरानन्दः क्रतूनां विघ्नकारकः  ॥ ब्न्द्प्_२,७।९६ ॥  
सर्वस्य चान्वये जाता पूराः सर्पाश्च राक्षसाः  ।  
यातुधानाः परिक्रान्ता ब्रह्म धानान्निबोधत  ॥ ब्न्द्प्_२,७।९७ ॥  
यज्ञापेतो धृतिः क्षेमो ब्रह्मपेतश्च यज्ञहा  ।  
श्वात्ॐऽबुकः केलिसर्पौं ब्रह्मधानात्मजा नव  ॥ ब्न्द्प्_२,७।९८ ॥  
स्वसारो ब्रह्मराक्षस्यस्तेषां चेमाः सुदारुणाः  ।  
रक्तकर्णी महाजिह्वा क्षमा चेष्टापहारिणी  ॥ ब्न्द्प्_२,७।९९ ॥  
एतासामन्वये जाताः पृथिव्यां ब्रह्मराक्षसाः  ।  
इत्येते राक्षसाः क्रान्ता यक्षस्यविनिबोधत  ॥ ब्न्द्प्_२,७।१०० ॥  
चकमे सरसं यक्षः पञ्चचूडां क्रतुस्थलाम्  ।  
तल्लिप्सुश्चिन्तयानः स देवोद्यानानि मार्गते  ॥ ब्न्द्प्_२,७।१०१ ॥  
वैभ्राजं सुरभिं चैव तथा चैत्ररथं च यत्  ।  
विशोकं सुमनं चैव नन्दनं च वनोत्तमम्  ॥ ब्न्द्प्_२,७।१०२ ॥  
बहूनि रमणीयानि मार्गते जातलालसः  ।  
दृष्ट्वा तां नन्दने सो ऽथ अप्सरोभिः सहासिनीम्  ॥ ब्न्द्प्_२,७।१०३ ॥  
नोपायं विन्दते तत्र तस्या लाभाय चिन्तयन्  ।  
दूषितः स्वेन रूपेण कर्मणा चैव दूषितः  ॥ ब्न्द्प्_२,७।१०४ ॥  
ममोद्विजन्ति हिंस्रस्य तथाभूतानि सर्वशः  ।  
तत्कथं नाम चार्वगीं प्राप्नुयामहमङ्गनाम्  ॥ ब्न्द्प्_२,७।१०५ ॥  
दृष्ट्वोपायं ततः सो ऽथ शीघ्रकारी व्यवर्त्तयत्  ।  
कृत्वा रूपं वसुरुचेर्गन्धर्वस्य च गुह्यकः  ॥ ब्न्द्प्_२,७।१०६ ॥  
ततः सो ऽप्सरसां मध्ये ता जचग्राह क्रतुस्थलाम्  ।  
बुद्ध्वा वसुरुचिं तं सा भावेनैवाभ्यावर्त्तत  ॥ ब्न्द्प्_२,७।१०७ ॥  
सम्भूतः स तया सार्द्धं दृश्यमानो ऽप्सरोगणैः  ।  
जगाम मैथुनं यक्षः पुत्रार्थं स तया सह  ॥ ब्न्द्प्_२,७।१०८ ॥  
दृश्यमानो ऽप्सरो लिप्सुः शङ्कां नैव चकार सः  ।  
ततः संसिद्धकारणः सद्यो जातः सुतस्तु वै  ॥ ब्न्द्प्_२,७।१०९ ॥  
उछ्रयात्परिणाहेन सद्यो वृद्धः श्रिया ज्वलन्  ।  
राजाहमिति नाभिर्हि पितरं सो ऽभ्यवादयत्  ॥ ब्न्द्प्_२,७।११० ॥  
भवान् रजतनाभेति पिता तं प्रत्युवाच ह  ।  
मात्रानुरूपो रूपेम पितुर्वीर्येणजायते  ॥ ब्न्द्प्_२,७।१११ ॥  
जाते तस्मिन्कुमारे तु स्वरुपं प्रयपद्यत  ।  
स्वरूपं प्रतिपद्यन्ते गूहन्तो यक्षराक्षसाः  ॥ ब्न्द्प्_२,७।११२ ॥  
सुप्ता म्रियन्तः क्रुद्धाश्च भीतास्ते हर्षितास्तथा  ।  
ततो ऽब्रवीत्सो ऽप्सरसं स्मयमानस्तु गुह्यकः  ॥ ब्न्द्प्_२,७।११३ ॥  
गृहं मे गच्छ भद्रं ते सपुत्रा त्वं वरानने  ।  
इत्युक्त्वा सहसा तत्र दृष्ट्वा स्वं रूपमास्थितम्  ॥ ब्न्द्प्_२,७।११४ ॥  
विभ्रान्ताः प्रद्रुताः सर्वाः समेत्याप्सरसस्तदा  ।  
गच्छन्तीमन्वगच्छत्तां पुत्रस्तप्तां त्वयन्शिरा  ॥ ब्न्द्प्_२,७।११५ ॥  
गन्धर्वाप्सरसां मध्ये नयित्वा स न्यवर्त्तत  ।  
तां च दृष्ट्वा समुत्पत्तिं यक्षस्याप्सरसां गणाः  ॥ ब्न्द्प्_२,७।११६ ॥  
यक्षाणां तु जनित्री त्वं इत्यूचुस्तां क्रतुस्थलाम्  ।  
जगाम सह पुत्रेण ततो यक्षः स्वमालयम्  ॥ ब्न्द्प्_२,७।११७ ॥  
न्यग्रोधो रोहिणो नाम्ना शेरते तत्र गुह्यकाः  ।  
तस्मिन्निवासो यक्षाणां न्यग्रोधे रोहिणे स्मृतः  ॥ ब्न्द्प्_२,७।११८ ॥  
यक्षो रजतनाभश्च गुह्यकानां पितामहः  ।  
अनुह्रादस्य दैत्यस्य भद्रां मणिवरां सुताम्  ॥ ब्न्द्प्_२,७।११९ ॥  
उपयेमे ऽनवद्याङ्गीं तस्यां मणिवरो वशी  ।  
जज्ञे सा मणिभद्रं च शक्रतुल्यपराक्रममम्  ॥ ब्न्द्प्_२,७।१२० ॥  
तयोः पत्न्यौ भगिन्यौ च क्रतुस्थस्यात्मजे शुभे  ।  
नाम्ना पुण्यजनी चैव तथा देवजनी च या  ॥ ब्न्द्प्_२,७।१२१ ॥  
विजज्ञे पणिभद्रातु पुत्रान्पुण्यजनी शुभा  ।  
सिद्धार्थं सूर्यतेजश्च सुमनं नन्दनं तथा  ॥ ब्न्द्प्_२,७।१२२ ॥  
मण्डूकं रुचकं चैव मणिमन्तं वसुं तथा  ।  
सर्वानुभूतं शङ्खं च पिङ्गाक्षं भीरुमेव च  ॥ ब्न्द्प्_२,७।१२३ ॥  
असोमं दूरसोमं च पद्मं चन्द्रप्रभं तथा  ।  
मेघवर्णं सुभद्रं च प्रद्योतं च महाद्युतिम्  ॥ ब्न्द्प्_२,७।१२४ ॥  
द्युति मन्तं केतुमन्तं दर्शनीयं सुदर्शनम्  ।  
चत्वारो विंशतिश्चैव पुत्राः पुण्यजनीभवाः  ॥ ब्न्द्प्_२,७।१२५ ॥  
जज्ञिरे मणिभद्रस्य सर्वे ते पुण्यलक्षणाः  ।  
तेषां पुत्राश्च पौत्राश्च यक्षाः पुण्यजनाः शुभाः  ॥ ब्न्द्प्_२,७।१२६ ॥  
विजज्ञे वै देवजनी पुत्रान्मणिवराञ्छुभा  ।  
पूर्णभद्रं हैमवन्तं मणिमन्त्रविवर्द्धनौ  ॥ ब्न्द्प्_२,७।१२७ ॥  
कुसुं चरं पिशङ्गं च स्थूलकर्णं महामुदम्  ।  
स्वेतं च विमलं चैव पुष्पदन्तं चयावहम्  ॥ ब्न्द्प्_२,७।१२८ ॥  
पद्मवर्णं सुचन्द्रं च पक्षञ्च बलकं तथा  ।  
कुमुदाक्षं सुकमलं वर्द्धमानं तथा हितम्  ॥ ब्न्द्प्_२,७।१२९ ॥  
पद्मनाभं सुगन्धं च सुवीरं विजयं कृतम्  ।  
पूर्ममासं हिरण्याक्षं सारणं चैव मानसम्  ॥ ब्न्द्प्_२,७।१३० ॥  
पुत्रा मणिवरस्यैते यक्षा वै गुह्यकाः स्मृताः  ।  
सुरुपाश्च सुवेषाश्च स्रग्विणः प्रियदर्शनाः  ॥ ब्न्द्प्_२,७।१३१ ॥  
तेषां पुत्राश्च पौत्राश्च शतशो ऽथ सहस्रशः  ।  
खशायास्त्वपरे पुत्रा राक्षसाः कामरूपिणः  ॥ ब्न्द्प्_२,७।१३२ ॥  
तेषां यथा प्रधानान्वै वर्ण्यमा नान्निबोधत  ।  
लालाविः क्रथनो भीमः सुमाली मधुरेव च  ॥ ब्न्द्प्_२,७।१३३ ॥  
विस्फूर्जनो बृहज्जिह्वो मातङ्गो धूम्रितस्तथा  ।  
चन्द्रार्कभीकरो बुध्नः कपिलोमा प्रहासकः  ॥ ब्न्द्प्_२,७।१३४ ॥  
पीडापरस्त्रिनाभश्च वक्राक्षश्च निशाचरः  ।  
त्रिशिराः शतदंष्ट्रश्च तुण्डकोशश्च राक्षसः  ॥ ब्न्द्प्_२,७।१३५ ॥  
अश्वश्चाकम्पनश्चैव दुर्मुखश्च निशाचरः  ।  
इत्येते राक्षसवारा विक्रान्ता गणरूपिमः  ॥ ब्न्द्प्_२,७।१३६ ॥  
सर्वलोकचरास्ते तु त्रिदशानां समक्रमाः  ।  
सप्त चान्या दुहितरस्ताः शृणुध्वं यथाक्रमम्  ॥ ब्न्द्प्_२,७।१३७ ॥  
यासां च यः प्रजासर्गो येन चोत्पादिता गणाः  ।  
आलम्बा उत्कचोत्कृष्टा निरृता कपिला शिवा  ॥ ब्न्द्प्_२,७।१३८ ॥  
केशिनी च महाभागा भगिन्यः सप्त याः स्मृताः  ।  
ताभ्यो लोकनिकायस्य हन्तारो युद्धदुर्मदाः  ॥ ब्न्द्प्_२,७।१३९ ॥  
उदीर्णा राक्षसगणा इमे चोत्पादिताः शुभाः  ।  
आलम्बेयो गणः क्रूर औत्कचेयो गणस्तथा  ॥ ब्न्द्प्_२,७।१४० ॥  
तथौ त्कार्ष्टेयशैवेयौ रक्षसां ह्युत्तमा गणाः  ।  
तथैव नैरृतो नाम त्र्यम्बकानुचरेण ह  ॥ ब्न्द्प्_२,७।१४१ ॥  
उत्पादितः प्रजाकर्गे गणेश्वरवरेण तु  ।  
विक्रान्ताः शौर्यसम्पन्ना नैरृता देवराक्षसाः  ॥ ब्न्द्प्_२,७।१४२ ॥  
येषामधिपतिर्युक्तो नाम्ना ख्यातो विरूपकः  ।  
तेषां गणशतानीका उद्धतानां महात्मनाम्  ॥ ब्न्द्प्_२,७।१४३ ॥  
प्रायेणानुचरन्त्येते शङ्करं जगतः प्रभुम्  ।  
दैत्यराजेन कुम्भेन महाकाया महात्मना  ॥ ब्न्द्प्_२,७।१४४ ॥  
उत्पादिता महावीर्या महाबलपराक्रमाः  ।  
कापिलेया महावीर्या उदीर्णा दैत्यराक्षसाः  ॥ ब्न्द्प्_२,७।१४५ ॥  
कपिलेन च यक्षेण केशिन्यां ह्यपरे जनाः  ।  
उत्पादिता बलावता उदीर्णा यक्षराक्षसाः  ॥ ब्न्द्प्_२,७।१४६ ॥  
केशिनी दुहिता चैव नीला या श्रुद्रराक्षसी  ।  
आलम्बेयेन जनिता नैकाः सुरसिकेन हि  ॥ ब्न्द्प्_२,७।१४७ ॥  
नैला इति समाख्याता दुर्जया घोरविक्रमाः  ।  
चरन्ति पृथिवीं कृत्स्नां तत्र ते देवलौकिकाः  ॥ ब्न्द्प्_२,७।१४८ ॥  
बहुत्वाच्चैवसर्गस्य तेषां वक्तुं न शक्यते  ।  
तस्यास्त्वपि च नीलाया विकचा नाम राक्षसी  ॥ ब्न्द्प्_२,७।१४९ ॥  
दुहिता सुताश्च विकया महा सत्त्वपराक्रमाः  ।  
विरूपकेन तस्यां वै नैरृतेन इह प्रजाः  ॥ ब्न्द्प्_२,७।१५० ॥  
उत्पादिताः सुघोराश्च शृणु तास्त्वनुपूर्वशः  ।  
दंष्ट्राकराला विकृता महाकर्णा महोदराः  ॥ ब्न्द्प्_२,७।१५१ ॥  
हारका भीषकाश्चैव तथैव क्लामकाः परे  ।  
रेरवाकाः पिशाचाश्च वाहकास्त्रासकाः परे  ॥ ब्न्द्प्_२,७।१५२ ॥  
भूमिराक्षसका ह्येते मन्दाः परुपविक्रमाः  ।  
चरन्त्यदृष्टपूर्वास्तु नानाकारा ह्यनेकशः  ॥ ब्न्द्प्_२,७।१५३ ॥  
उत्कृष्टबलसत्त्वा ये तेषां वैखेचराः स्मृताः  ।  
लक्षमात्रेण चाकाशं स्वल्पात्स्वल्पं चरन्ति वै  ॥ ब्न्द्प्_२,७।१५४ ॥  
एतैर्व्याप्तमिदं विश्वं शतशो ऽथ सहस्रशः  ।  
भूमिराक्षसकैः सर्वैरनेकैः क्षुद्रराक्षसैः  ॥ ब्न्द्प्_२,७।१५५ ॥  
नानाप्रकारैराक्रान्ता नाना देशाः समन्ततः  ।  
समासाभिहिताश्चैवह्यष्टौ राक्षसमातरः  ॥ ब्न्द्प्_२,७।१५६ ॥  
अष्टौ विभागा ह्येषां हि व्याख्याता अनुपूर्वशः  ।  
भद्रका निकराः केचिदज्ञनिष्पत्तिहेतुकाः  ॥ ब्न्द्प्_२,७।१५७ ॥  
सहस्रशतसङ्ख्याता मर्त्य लोकविचारिणः  ।  
पूतरा मातृसामान्यास्तथा भूतभयङ्कराः  ॥ ब्न्द्प्_२,७।१५८ ॥  
बालानां मानुषे लोके ग्रहा मरणहेतुकाः  ।  
स्कन्दग्रहादयो हास्या आपकास्त्रासकादयः  ॥ ब्न्द्प्_२,७।१५९ ॥  
कौमारास्ते तु विज्ञेया बालानां गृहवृत्तयः  ।  
स्कन्दग्रहविशेषाणां मायिकानां तथैव च  ॥ ब्न्द्प्_२,७।१६० ॥  
पूतना नाम भूतानां ये च लोकविनायकाः  ।  
एवं गणसहस्राणि चरन्ति पृथिवीमिमाम्  ॥ ब्न्द्प्_२,७।१६१ ॥  
यक्षाः पुण्यजना नामपूर्णभद्राश्च ये स्मृताः  ।  
यक्षाणां राक्षसानां च पौलस्त्यागस्तयश्च ये  ॥ ब्न्द्प्_२,७।१६२ ॥  
नैरृतानां च सर्वेषां राजभूदलकाधिपः  ।  
यक्षादृष्ट्या पिबन्तीह नॄणां मांसमसृग्वसे  ॥ ब्न्द्प्_२,७।१६३ ॥  
रक्षांस्यनुप्रवेशेन पिशाचैः परिपीडनैः  ।  
सर्वलक्षणसम्पन्नाः समामैश्चापि दैवतैः  ॥ ब्न्द्प्_२,७।१६४ ॥  
भास्वरा बलवन्तश्च ईश्वराः कामरूपिणः  ।  
अनाभिभाव्या विक्रान्ताः सर्वलोकनमस्कृताः  ॥ ब्न्द्प्_२,७।१६५ ॥  
सूक्ष्माश्चौजस्विनोमेध्या वरदा याज्ञिकाश्च वै  ।  
देवानां लक्षणं ह्येतदसुराणां तथैव च  ॥ ब्न्द्प्_२,७।१६६ ॥  
हीना देवैस्त्रिभिः पादैर्गन्धर्वाप्सरसः स्मृताः  ।  
गन्धर्वेभ्यस्त्रिभिः पादैर्हीना गुह्यकराक्षसाः  ॥ ब्न्द्प्_२,७।१६७ ॥  
ऐश्वर्यहीना रक्षोभ्यः पिशाचास्त्रिगुणां पुनः  ।  
एवन्धनेन रूपेण आयुषा च बलेन च  ॥ ब्न्द्प्_२,७।१६८ ॥  
धर्मैश्वर्येण बुद्ध्या च तपःश्रुतपराक्रमैः  ।  
देवासुरेभ्यो हीयन्ते त्रींस्त्रीन्पादान्परस्परम्  ॥ ब्न्द्प्_२,७।१६९ ॥  
गन्धर्वाद्याः पिशाचान्ताश्चतस्रो देवयोनयः  ।  
अतः शृणुत भद्रं वः प्रजाः क्रोधवशान्वयाः  ॥ ब्न्द्प्_२,७।१७० ॥  
क्रोधायाः कन्यका जज्ञे द्वादशैवात्मसम्भवाः  ।  
ता भार्या पुलहस्यासन्नामतो मे निबोधत  ॥ ब्न्द्प्_२,७।१७१ ॥  
मृगी च मृगमन्दा च हरिभद्रा त्विरावती  ।  
भूता च कपिशा दंष्ट्रा ऋषा तिर्या तथैव च  ॥ ब्न्द्प्_२,७।१७२ ॥  
श्वेता च सरमा चैव सुरसा चेति विश्रुता  ।  
मृग्यास्तु हरिगाः पुत्रा मृगश्चान्ये शशास्तथा  ॥ ब्न्द्प्_२,७।१७३ ॥  
न्यङ्कवःशरभा ये च रुरवः पृषताश्च ये  ।  
ऋक्षाश्च मृगमन्दाया गवयाश्चापरे तथा  ॥ ब्न्द्प्_२,७।१७४ ॥  
महिषोष्ट्रवराहश्च खड्गा गौरमुखास्तथा  ।  
हर्य्या स्तु हरयः पुत्रा गोलाङ्गूलास्तरक्षवः  ॥ ब्न्द्प्_२,७।१७५ ॥  
वानराः किन्नराश्चैव मायुः किम्पुरुषास्तथा  ।  
सिंहाव्याघ्राश्च नीलाश्चद्वीपिनः क्रोधिताधराः  ॥ ब्न्द्प्_२,७।१७६ ॥  
सर्पाश्चाजगरा ग्राहा मार्जारा मूषिकाः परे  ।  
मण्डूका नकुलाश्चैव वल्कका वनगोचराः  ॥ ब्न्द्प्_२,७।१७७ ॥  
हंसं तु प्रथमं जज्ञे पुलहस्य वरं शुभा  ।  
रणचन्द्रं शतमुखं दरीमुखमथापि च  ॥ ब्न्द्प्_२,७।१७८ ॥  
हरितं हरिवर्माणं भीषणं शुभलक्षणम्  ।  
प्रथितं मथितं चैव हरिणं लाङ्गलिं तथा  ॥ ब्न्द्प्_२,७।१७९ ॥  
श्वेताया जज्ञिरे वीरा दश वानरपुङ्गवाः  ।  
ऊर्द्ध्वदृष्टिः कृताहारः सुव्रतो विनतो बुधः  ॥ ब्न्द्प्_२,७।१८० ॥  
पारिजातः सुजातश्च हरिदासो गुणाकरः  ।  
क्षेममूर्तिश्च बलवान् राजानः सर्व एव ते  ॥ ब्न्द्प्_२,७।१८१ ॥  
तेषां पुत्राश्च पौत्राश्च बलवन्तः सुदुःसहाः  ।  
अशक्याः समरेजेतुं देवदानवमानवैः  ॥ ब्न्द्प्_२,७।१८२ ॥  
यक्षभूतपिशाचैश्च राक्षसैः सुभुजङ्गमैः  ।  
नाग्निशस्त्रविषैरन्यैर्मृत्युरेषां विधीयते  ॥ ब्न्द्प्_२,७।१८३ ॥  
असङ्गगतयः सर्वे पृथिव्यां व्योम्नि चैव हि  ।  
पाताले च जले वायौ ह्यविनाशिन एव ते  ॥ ब्न्द्प्_२,७।१८४ ॥  
दशकोटिसहस्राणि दशार्बुदशतानि च  ।  
महापद्मसहस्राणि महापद्मशतानि च  ॥ ब्न्द्प्_२,७।१८५ ॥  
दशार्बुदानि कोटीनां सहस्राणां शतं शतम्  ।  
नियुतानां सहस्राणि निखर्वाणां तथै व च  ॥ ब्न्द्प्_२,७।१८६ ॥  
दशार्बुदानि कोटीनां षष्टिकोटिस्तथैव च  ।  
अर्बुदानां च लक्षं तु कोटीशतमथापरम्  ॥ ब्न्द्प्_२,७।१८७ ॥  
दश पद्मानि चान्यानि महापद्मानि वै नव  ।  
सङ्ख्यातानि कुलीनानां वानराणां तरस्विनाम्  ॥ ब्न्द्प्_२,७।१८८ ॥  
सर्वे तेजस्विनः शूराः कामरूपा महा बलाः  ।  
दिव्याभरणवेषाश्च ब्रह्मण्याश्चाहितग्नयः  ॥ ब्न्द्प्_२,७।१८९ ॥  
यष्टारः सर्वयज्ञानां सहस्रशतदक्षिणाः  ।  
मुकुटैः कुण्डलैर्हारैः केयूरैः समलङ्कृताः  ॥ ब्न्द्प्_२,७।१९० ॥  
वेदवेदाङ्गविद्वांसो नीतिशास्त्रविचक्षणाः  ।  
अस्त्राणां मोचने चापि तथा संहारकर्मणि  ॥ ब्न्द्प्_२,७।१९१ ॥  
दिव्यमं त्रपुरस्कारा दिव्यमन्त्रपुरस्कृताः  ।  
समर्था बलिनः शूराः सर्वशस्त्रप्रहारिणः  ॥ ब्न्द्प्_२,७।१९२ ॥  
दिव्यरूपधराः सौम्या जरामरणवर्जिताः  ।  
कुलानां च सहस्राणि दश तेषां महात्मनाम्  ॥ ब्न्द्प्_२,७।१९३ ॥  
चतुर्षु मेरुपार्श्वेषु हेमकूटे हिमाह्वये  ।  
नीले श्वेतनगे चैव निषधे गन्धमादने  ॥ ब्न्द्प्_२,७।१९४ ॥  
द्वीपेषु सप्तसु तथा या गुहा ते च पर्वताः  ।  
निलयास्तेषु ते प्रोक्ता विश्वकर्मकृता स्वयम्  ॥ ब्न्द्प्_२,७।१९५ ॥  
पुरैश्च विविधाकारैः प्रकारैश्च विभूषिताः  ।  
सर्वर्तुरमणीयास्ते ह्युद्यानानि च सर्वशः  ॥ ब्न्द्प्_२,७।१९६ ॥  
गृहभूमिषु शय्यासु पुष्पगन्धसुखोदिताः  ।  
आलेपनैश्च विविधैर्दिव्यभक्तिकृतैस्तथा  ॥ ब्न्द्प्_२,७।१९७ ॥  
सर्वरत्नसमाकीर्णा मानसीं सिद्धिमास्थिताः  ।  
वानरा वानरीभिस्ते दिव्याभरणभूषिताः  ॥ ब्न्द्प्_२,७।१९८ ॥  
पिबन्तो मधु माध्वीकं सुधाभक्षानुमिश्रितम्  ।  
क्रियामयाः समुदिता दिवि देवगणा इव  ॥ ब्न्द्प्_२,७।१९९ ॥  
देवगन्धर्वमुख्यानां पुत्रास्ते वै सुखे रताः  ।  
धार्मिकाश्च वरोत्सिक्ता युद्धशैण्डा महाबलाः  ॥ ब्न्द्प्_२,७।२०० ॥  
अक्षुद्राः सर्वसत्त्वानां देवद्विजपरायणाः  ।  
अम्लानिनः सत्यसन्धा नानार्थे बहुजल्पिनः  ॥ ब्न्द्प्_२,७।२०१ ॥  
मितभाषाः क्षमावन्तो ह्याचारपरिनिष्ठिताः  ।  
वनालङ्कारभूतो हि सृष्टा वै ब्रह्मणा स्वयम्  ॥ ब्न्द्प्_२,७।२०२ ॥  
भक्त्या निमित्तं लोकेषु रामस्यार्थे गुणाकरः  ।  
कपीनामवतारो ऽयं सर्वपापविनाशनः  ॥ ब्न्द्प्_२,७।२०३ ॥  
धन्यः पुण्यो यशस्यश्च रमणीयः सुखावहः  ।  
तदेव कीर्तयिष्यामि तच्छृणुध्वमतन्द्रिताः  ॥ ब्न्द्प्_२,७।२०४ ॥  
ऊर्द्ध्वदृष्टेश्च तनयो प्याघ्रो नामाभवद्भली  ।  
व्याघ्रस्य भ्रातरः पञ्च स्वसारश्च तथास्य वै  ॥ ब्न्द्प्_२,७।२०५ ॥  
तांस्तथा स्वानुरूपेषु वानरेषु कृतात्मसु  ।  
प्रतिपादिता स्वयं भ्रात्रा भातृदारास्तथैव च  ॥ ब्न्द्प्_२,७।२०६ ॥  
व्याघ्रस्य तु सुतो जज्ञे शरभोलोकविश्रुतः  ।  
शरभस्यापि विद्धांसो भ्रातरो वीर्यसम्मताः  ॥ ब्न्द्प्_२,७।२०७ ॥  
राजानो वानराणां च सर्वधर्मप्रतिष्ठिताः  ।  
शरभस्य सुतो धीमाञ्शुको नाम महाबलः  ॥ ब्न्द्प्_२,७।२०८ ॥  
तस्यापि पुत्रो बलवान्व्यघ्री जठरसम्भवः  ।  
सम्मतः सर्वशूराणां चक्रवर्ति दुरासदः  ॥ ब्न्द्प्_२,७।२०९ ॥  
ऋक्षोनाम महातेजाः सर्ववानरयूथपः  ।  
इन्ता सदैव शत्रूणां सर्वास्त्रविधिपारगः  ॥ ब्न्द्प्_२,७।२१० ॥  
तस्मै तादृग्विशिष्टाय सुतां गुणगणैर्युताम्  ।  
प्रजापतिरुपादाय कन्यां हेमविभूषिताम्  ॥ ब्न्द्प्_२,७।२११ ॥  
विरजौ विरजां तस्मै प्रत्यपादयदं जसा  ।  
पाणिं जग्राह तस्यास्तु ऋक्षो वानरयूथपः  ॥ ब्न्द्प्_२,७।२१२ ॥  
दर्शनीयानवद्याङ्गी सा कन्या चारुहासिनी  ।  
चकमे तां महेन्द्रस्तु दृष्ट्वा वै प्रियदर्शनाम्  ॥ ब्न्द्प्_२,७।२१३ ॥  
तेन तस्यां सुतो जातो वाली विक्रमपौरुषः  ।  
विरजायां महेन्द्रेण महेन्द्रसमविक्रमः  ॥ ब्न्द्प्_२,७।२१४ ॥  
तथा स्वांशो भानुना वै तस्यामेव यधाविधि  ।  
रहस्युत्पादितः पुत्रः सुग्रीवो हरियूथपः  ॥ ब्न्द्प्_२,७।२१५ ॥  
ऋक्षो दृष्ट्वा तु तनयौ बलरूपश्रिया युतौ  ।  
हर्ष चक्रे सुविपुलं सर्ववानरयूथपः  ॥ ब्न्द्प्_२,७।२१६ ॥  
सो ऽब्यषिञ्चत्सुतं ज्येष्ठं वालिनं हेममालिनम्  ।  
अभिषिक्तस्ततो वाली सुग्रीवानुगतो बली  ॥ ब्न्द्प्_२,७।२१७ ॥  
कारयामास राज्यं च दिवि देवेश्वरो यथा  ।  
सुषेणास्य सुता चापि भार्या तस्य महात्मनः  ॥ ब्न्द्प्_२,७।२१८ ॥  
तारा नाम महाप्राज्ञा ताराधिपनिभानना  ।  
सुषुवे सापि तनयमङ्गदं कनकाङ्गदम्  ॥ ब्न्द्प्_२,७।२१९ ॥  
अङ्गदस्यापि तनयो जातो भीमपरा क्रमः  ।  
मैन्दस्य च्येष्ठकन्यायां ध्रुवो नाम महायशाः  ॥ ब्न्द्प्_२,७।२२० ॥  
सुग्रीवस्य रुमा भार्या पनसस्य सुता शुभा  ।  
तस्यापि च सुता जातास्त्रयः परमकीर्त्तयः  ॥ ब्न्द्प्_२,७।२२१ ॥  
तेषां दारांस्तथासाद्य सुस्वरूपान्बली ततः  ।  
वालिनः पार्श्वतो ऽतिष्ठत्सुग्रीवः सह वानरैः  ॥ ब्न्द्प्_२,७।२२२ ॥  
बहून्वर्षगणानग्रो भ्रात्रा सह यथामरः  ।  
केसरी कुञ्जरस्याथ सुतां भार्यामविन्दत  ॥ ब्न्द्प्_२,७।२२३ ॥  
अञ्जना नाम सुभागा गत्वा पुंसवने शुचिः  ।  
पर्युपास्ते च तां वायुर्यौंवनादेव गर्विताम्  ॥ ब्न्द्प्_२,७।२२४ ॥  
तस्यां जातस्तु हनुमान्वायुना जगदायुना  ।  
ये ह्यन्ये केसरिसुता विख्याता दिवि चेह वै  ॥ ब्न्द्प्_२,७।२२५ ॥  
ज्येष्ठस्तु हनुमांस्तेषां मतिमांस्तु ततः स्मृतः  ।  
श्रुतिमान्केतुमांश्चैव मतिमान्धृतिमानपि  ॥ ब्न्द्प्_२,७।२२६ ॥  
हनुमद्भ्रातरो ये वै ते दारैः सुप्रतिष्ठताः  ।  
स्वानरूपैः सुताः पित्रा पुत्रपौत्रसमन्विताः  ॥ ब्न्द्प्_२,७।२२७ ॥  
ब्रह्मचारी च हनुमान्नासौदारैश्च योजितः  ।  
सर्वलोकानपि रणे यो योद्धुं च समुत्सहेत्  ॥ ब्न्द्प्_२,७।२२८ ॥  
जवे जवे च वितते वैनतेय इवापरः  ।  
अग्निपुत्रश्च बलवान्नलः परमदुर्ज्जयः  ॥ ब्न्द्प्_२,७।२२९ ॥  
क्षेत्रे कनकबिन्दोस्तु जातो वानरपुङ्गवः  ।  
तथात्वन्ये महाभागा बलवन्तश्च वानराः  ॥ ब्न्द्प्_२,७।२३० ॥  
सप्रधानास्तु विज्ञेया हरियूथप यूथपाः  ।  
तारश्च कुसुमश्चैव पनसो गन्धमादनः  ॥ ब्न्द्प्_२,७।२३१ ॥  
रूपश्रीर्विभवश्चैव गवयो विकटः सरः  ।  
सुषेणः सुधनुश्चैव सुबन्धुः शतदुन्दुभिः  ॥ ब्न्द्प्_२,७।२३२ ॥  
विकचः कपिलो रौद्रः परियात्रः प्रभञ्जनः  ।  
कुञ्जरः शरभो दंष्ट्री कालमूर्तिर्महासुखः  ॥ ब्न्द्प्_२,७।२३३ ॥  
नन्दः कन्दरसेनश्च नलो वारुणिरेव च  ।  
चिरवः करवस्ताम्रश्चित्रयोधी रथीतरः  ॥ ब्न्द्प्_२,७।२३४ ॥  
भीमः शतबलिश्चैव कालचक्रो ऽनलो नलः  ।  
यक्षास्यो गहनश्चैव धूम्रः पञ्चरथस्तथा  ॥ ब्न्द्प्_२,७।२३५ ॥  
पारिजातो महादीप्तः सुतपा बलसागरः  ।  
श्रुतायुर्विजयाकाङ्क्षी गुरुसेवी यथार् थकः  ॥ ब्न्द्प्_२,७।२३६ ॥  
धर्मचेतास्सुहोत्रश्च शालिहोत्रो ऽथ सर्पगः  ।  
पुण्ड्रश्चावरगात्रश्च चारुरूपश्च शतुजित्  ॥ ब्न्द्प्_२,७।२३७ ॥  
विकटः कवटो मैन्दो बिन्दुकारो ऽसुरान्तकः  ।  
मन्त्री भीमरथः सङ्गो विभ्रान्तश्चारुहासवान्  ॥ ब्न्द्प्_२,७।२३८ ॥  
क्षणक्षणामताहारी दृढभक्तिः प्रमर्दनः  ।  
जाजलिः पञ्चमुकुटो बलबन्धुः समाहितः  ॥ ब्न्द्प्_२,७।२३९ ॥  
पयः कीर्त्तिः शुभः क्षेत्रो बिन्दुकेतुः सहस्रपात्  ।  
नवाक्षे हरिनेत्रश्च जीमूतो ऽथ बलाहकः  ॥ ब्न्द्प्_२,७।२४० ॥  
गजो गवयनामा च सुबाहुश्च गुणाकरः  ।  
वीरबाहुः कृती कुण्डो कृतकृत्यः शुभेक्षणः  ॥ ब्न्द्प्_२,७।२४१ ॥  
द्विविदः कुमुदो भासः सुमुखः सुरुवुर्वृकः  ।  
विकटः कवकश्चैव जवसेनो वृषाकृतिः  ॥ ब्न्द्प्_२,७।२४२ ॥  
गवाक्षो नरदेवश्च सुकेतुर्विमलाननः  ।  
सहस्वारः शुभक्षेत्रः पुष्पध्वंसो विलोहितः  ॥ ब्न्द्प्_२,७।२४३ ॥  
नवचन्द्रो बहुगुणः सप्तहोत्रो मरीचिमान्  ।  
गोधामा च धनेशश्च गोलाङ्गूलश्च नेत्रवान्  ॥ ब्न्द्प्_२,७।२४४ ॥  
इत्येते हरयः क्रान्ताः प्राधान्येन यथार्थतः  ।  
बहुत्वान्नामधेयानां न शक्यमभिवर्णितुम्  ॥ ब्न्द्प्_२,७।२४५ ॥  
नागकोटीदशबले एकैकस्य प्रतिष्ठितम्  ।  
सर्ववानरसैन्यस्य सप्तद्वीपस्थितस्य तु  ॥ ब्न्द्प्_२,७।२४६ ॥  
किष्किन्धामाश्रितो वाली राजासीच्छत्रुतापनः  ।  
रणे निगूङ्य वामेन भुजेन स महाबलः  ॥ ब्न्द्प्_२,७।२४७ ॥  
विष्टभ्य पार्श्वेसंस्थाप्य रावणन्ध्यानमस्थितः  ।  
मौहूर्तिकीं गतिं गत्वा चतुः परशर्वानुपस्पृशन्  ॥ ब्न्द्प्_२,७।२४८ ॥  
समुद्रं दक्षणं पूर्वपश्चिमं च तथोत्तरम्  ।  
मनोवायुगतिर्भूत्वा वाली व्यपगतक्रमः  ॥ ब्न्द्प्_२,७।२४९ ॥  
स निर्जित्य महावीर्यो रावणं लोकरावणम्  ।  
वाली बाहुविनिर्मुक्तं विह्वलं नष्टचेतसम्  ॥ ब्न्द्प्_२,७।२५० ॥  
वृक्षमूलप्रदेशे च स्थापयित्वा बलोत्कटः  ।  
सिच्याम्भसा सुशीतेन ह्यापादतलमस्तकात्  ॥ ब्न्द्प्_२,७।२५१ ॥  
स च तं लब्धसञ्ज्ञं च कृत्वा विस्मयमास्थितः  ।  
उवाच रणचण्डं तं राक्षसेन्द्रं कपीश्वरः  ॥ ब्न्द्प्_२,७।२५२ ॥  
भो भो राक्षसाजेन्द्र महेन्द्रसमविक्रम  ।  
असङ्ख्येयं बलं जित्वा यमं ससचिवं रणे  ॥ ब्न्द्प्_२,७।२५३ ॥  
वरुणं च कुबेरं च शशिनं भास्करं तथा  ।  
मरुद्गणं तथा रुद्रानादित्यानश्विनौ वसून्  ॥ ब्न्द्प्_२,७।२५४ ॥  
दैतेयान्कालकेयांश्च दानवान्सुमहाबलान्  ।  
सिद्धांस्तथैव गन्धर्वान्यक्षरक्षोभुजङ्गमान्  ॥ ब्न्द्प्_२,७।२५५ ॥  
पक्षिणां प्रवरांश्चैव ग्रहनक्षत्रतारकाः  ।  
तथा भूतपिशाचांश्च विवृद्धबलदर्पितान्  ॥ ब्न्द्प्_२,७।२५६ ॥  
मानुषाणां नृपांश्चैव शतशो ऽथ सहस्रशः  ।  
कथमीदृग्गुणो भूत्वा मनोवायुसमो जवे  ॥ ब्न्द्प्_२,७।२५७ ॥  
शक्तो ऽसि चालनि मेरोः कृतान्त इव दुर्जयः  ।  
विद्राव्य सर्व्ॐल्लोकेषु वीरान्परपुरञ्ज्यः  ॥ ब्न्द्प्_२,७।२५८ ॥  
बलैरशनिकल्पैश्च समीकृत्य च पर्वतान्  ।  
विक्षोभ्य सागरान्सप्त सप्तकृत्वो महारथः  ॥ ब्न्द्प्_२,७।२५९ ॥  
निर्विकारो जयप्रेप्सुः स्मयमानो बलाद्बली  ।  
दुर्बलेन मया क्रान्तो वानरेण विशेषतः  ॥ ब्न्द्प्_२,७।२६० ॥  
किमर्थमीदृशं शप्तो बलवानपि दुर्जयः  ।  
प्रब्रूहि हेतुना केन ब्रह्मन्राक्षसपुङ्गव  ॥ ब्न्द्प्_२,७।२६१ ॥  
अभयं ते मया दत्तं विश्वस्तो भव ते न भीः  ।  
वयनं वालिनः श्रुत्वा दशग्रीवः प्रतापवान्  ॥ ब्न्द्प्_२,७।२६२ ॥  
उवाच भयसंविग्नः सान्त्वपूर्वमिदं वचः  ।  
असंशयं जिताः सर्वे मया देवासुरा रणे  ॥ ब्न्द्प्_२,७।२६३ ॥  
एवं विधस्तु बलवान्न मयासादितः क्वचित्  ।  
तदिच्छामि त्वया सार्द्धं सौहृदं भयवर्जितम्  ॥ ब्न्द्प्_२,७।२६४ ॥  
मत्तो भवेन्न ते वीर कदाचिद्वै रणाजिरम्  ।  
एवमुक्तो ऽब्रवीद्वाली भवत्येतद्वचस्तव  ॥ ब्न्द्प्_२,७।२६५ ॥  
समये स्थापयित्वा तु रावणो वालिनं पुरा  ।  
जगाम लङ्कां सगणः प्रहृष्टेनान्तरात्मना  ॥ ब्न्द्प्_२,७।२६६ ॥  
वाली विजित्य बलवान् पुष्करे राक्षसेश्वरम्  ।  
आजहार बहून्यज्ञानन्नपानसमावृतान्  ॥ ब्न्द्प्_२,७।२६७ ॥  
दक्षिणाभिः प्रवृद्धाभिः शतशो ऽथ सहस्रशः  ।  
अग्निष्टोमाश्वमेधांश्च राजसूयान्नृमेधकान्  ॥ ब्न्द्प्_२,७।२६८ ॥  
सर्वमेधानपि बहून्सर्वदानसमन्वितान्  ।  
तर्पयित्वाथ देवांश्च देवेन्द्रम्बहुभिस्तथा  ॥ ब्न्द्प्_२,७।२६९ ॥  
ब्रह्माणं तेषयित्वा च हुत्वाग्रिं बहुवार्षिकम्  ।  
सुग्रीवेण सह भ्रात्रा सुखी भूत्वा यवीयसा  ॥ ब्न्द्प्_२,७।२७० ॥  
राज्यं च पालयित्वा स कपीनामकुतोभयः  ।  
ब्रह्मण्यो ब्रह्मपरमो धर्मसेतुः क्रियापरः  ॥ ब्न्द्प्_२,७।२७१ ॥  
बहून्वर्षगणान्रेमे सर्वशास्त्रविशारदः  ।  
यस्य देवमुनिर्गाथां जगौ यज्ञेषु नारदः  ॥ ब्न्द्प्_२,७।२७२ ॥  
न यज्ञहवने दानेजवेनापि पराक्रमे  ।  
तुल्यो ऽस्ति त्रिषु लोकेषु वालिनोहेममालिनः  ॥ ब्न्द्प्_२,७।२७३ ॥  
शांशपायन उवाच  
अहो महाप्रभा वस्तु महेन्द्रतनयो बली  ।  
वाली यज्ञसहस्राणां यज्वा परमदुर्जयः  ॥ ब्न्द्प्_२,७।२७४ ॥  
चक्रवर्त्ती महाप्राज्ञे वाली च कथितस्त्वया  ।  
मार्त डस्य तु नो ब्रूहि कथं मार्त्तण्डता स्मृता  ।  
निरुक्तमस्य तु विभो याथातथ्येन सुव्रत  ॥ ब्न्द्प्_२,७।२७५ ॥  
सूत उवाच  
सृत्यमानेषु भूतेषु प्रजापतिरथ स्वयम्  ॥ ब्न्द्प्_२,७।२७६ ॥  
त्रैलोक्याद्यत्परं तेजस्तदाहृत्यादितेर्त्दृदि  ।  
प्रवेशायामास तदा योगेन महता वृताः  ॥ ब्न्द्प्_२,७।२७७ ॥  
पूर्वमण्डं तु भगवानस्याश्चक्रे तथोदरे  ।  
तत्रावर्त्तत गर्भो वै अण्डस्याभ्यन्तरे बली  ॥ ब्न्द्प्_२,७।२७८ ॥  
वर्द्धमानो ऽतिमात्रं वै देवा निस्तेजसो ऽभवन्  ।  
सर्वतो निर्मितं ज्ञात्वा गर्भं ते त्दृततेजसः  ॥ ब्न्द्प्_२,७।२७९ ॥  
ऊचुः प्रजापतिं भीता कथं नो भविता त्विदम्  ।  
बलं तेजो ऽस्य भविता निर्मितस्याधिकं विभो  ॥ ब्न्द्प्_२,७।२८० ॥  
नुनं कथं भविष्यामो नूनं नष्टा हि शाश्वत  ।  
सर्वभूतानि यानीह स्यावराणि चरणि च  ॥ ब्न्द्प्_२,७।२८१ ॥  
तानि दग्धानि न चिराद्भविष्यन्ति न संशयः  ।  
यदेडे स्थापितं तेजो बलं च द्विजसत्तम  ॥ ब्न्द्प्_२,७।२८२ ॥  
तत्संहर विचिन्त्येह यन्नः श्रेय स्करं भवेत्  ।  
श्रुतितेजः प्रभावश्च धक्षते सर्वत्ॐऽजसा  ॥ ब्न्द्प्_२,७।२८३ ॥  
स चिन्तयित्वा भगवान्प्रजापतिरथाक्षिपत्  ।  
बलं चाण्डे चकाराथ ततस्त्वण्डान्तरे शिशुः  ॥ ब्न्द्प्_२,७।२८४ ॥  
यदण्डं तद्बलं प्राहुर्यत्तेजः स शिशुर्मतः  ।  
तत्तूदराद्विनिष्क्रान्तं मृतपिण्डोपमं स तु  ॥ ब्न्द्प्_२,७।२८५ ॥  
प्रजापतिस् ततो दृष्ट्वा तदण्डं वै द्विधाकरोत्  ।  
शकले द्वे समास्थाय स एकस्मिन्नपश्यत  ॥ ब्न्द्प्_२,७।२८६ ॥  
गर्भं दुर्बलभावेन युक्तं तेजोमयं सकृत्  ।  
तत्समुद्यम्य चोत्थायादिन्युत्सङ्गे निवेद्य च  ॥ ब्न्द्प्_२,७।२८७ ॥  
उवाचादित्यभावच्च यस्मादण्डेन वै स्मृतः  ।  
तेन मार्त्तण्ड इति वै कथ्यते सविता बुधैः  ॥ ब्न्द्प्_२,७।२८८ ॥  
तेजश्चैवाधिकं तस्मै निर्ममे प्रपितामहः  ।  
ये ते अण्डकपाले द्वे तद्बलं परमं मतम्  ॥ ब्न्द्प्_२,७।२८९ ॥  
नाभौ पृथग्व्य वस्थाप्य इरावत्यै ददौ प्रभुः  ।  
उदरे प्रवेशयामास तस्याः स जननेच्छया  ॥ ब्न्द्प्_२,७।२९० ॥  
इरावत्यास्तथा जाताश्चत्वारो लोकसम्मताः  ।  
देवोपवाह्या राजानो हस्तिनो बलवत्तराः  ॥ ब्न्द्प्_२,७।२९१ ॥  
ऐरावणो ऽथ कुमुदौ ह्यञ्जनो वामनस्तथा  ।  
उत्तरत्र च वो भूयस्तेषां वक्ष्यामि विस्तरम्  ॥ ब्न्द्प्_२,७।२९२ ॥  
यो ऽयं प्रधानो लोके ऽस्मिन्नधिकेनामितौजसा  ।  
भगवान्सविता साक्षात्प्रभासयति रश्मिभिः  ॥ ब्न्द्प्_२,७।२९३ ॥  
निरालोकं जगदिदं लोकालोकान्तरं द्विजाः  ।  
बाह्यं तमोवृतं सर्वं तत्प्रमाणमशेषतः  ॥ ब्न्द्प्_२,७।२९४ ॥  
एतदुक्तं मया सर्वं यथावद्द्विजसत्तमाः  ।  
श्रुतं भगवतो व्यासात्पाराशर्यान्महात्मनः  ॥ ब्न्द्प्_२,७।२९५ ॥  
सनत्कुमारेण पुरा प्रोक्तं वै वायुना पुरा  ।  
विमृश्य बहुधा तत्तु पुनरन्यैः पृथक्पृथक्  ॥ ब्न्द्प्_२,७।२९६ ॥  
पुराणामृतकं श्रुत्वा पुण्यं सर्वार्थसाधकम्  ।  
अभयो विचरत्येव जात्यन्तरशतं गतः  ॥ ब्न्द्प्_२,७।२९७ ॥  
मार्तण्डजननं ह्येतद्गेहे यस्य व्यवस्थितम्  ।  
कथ्यते वा कथा यस्य न तं विद्धि समानकम्  ॥ ब्न्द्प्_२,७।२९८ ॥  
न चाकाले म्रियन्ते ऽस्य बाला अपि कदाचन  ।  
ऋक्षस्य भगिनी रक्षा वानरस्य बलीयसः  ॥ ब्न्द्प्_२,७।२९९ ॥  
प्रजापतिसकाशात्सा जज्ञे शूरपरिग्रहम्  ।  
ऋक्षराजं महाप्राज्ञं जाम्बवन्तं यशस्विनम्  ॥ ब्न्द्प्_२,७।३०० ॥  
तस्य जाम्बवती नाम सुता व्याध्र्यामजायत  ।  
वासुदेवस्य सा दत्ता पित्रा राजीवलोचना  ॥ ब्न्द्प्_२,७।३०१ ॥  
तथान्ये ऋक्षराजस्य सुता जाता महाबलाः  ।  
जयन्तो ऽथ च सर्वज्ञो मृगराट् सङ्कृतिर्जयः  ॥ ब्न्द्प्_२,७।३०२ ॥  
मार्जारो बलिबाहुश्च लक्षणज्ञः श्रुतार्थकृत्  ।  
भोजो राक्षसजिच्चैव पिशाचवनगोचरौ  ॥ ब्न्द्प्_२,७।३०३ ॥  
शरभः शलभश्चैव व्याघ्रः सिंहस्तथैव च  ।  
तेषां पुत्राश्च पौत्राश्च शतशो ऽथ सहस्रशः  ॥ ब्न्द्प्_२,७।३०४ ॥  
ऋक्षाणामेव तु गणो देवदानवपूजितः  ।  
मार्जारस्य तु मार्जारा वाद्याः पुत्रा महाबलाः  ॥ ब्न्द्प्_२,७।३०५ ॥  
बभूवुः शतसाहस्राः सर्वे वीर्यसमन्विताः  ।  
आचार्याः श्वापदादीनां शरभाणां महौजसः  ॥ ब्न्द्प्_२,७।३०६ ॥  
स्वादकाः पृषतादीनां मूषिकाणां च पक्षिणाम्  ।  
लाघवे प्लवने युक्ताः सर्वसत्त्वावसादकाः  ॥ ब्न्द्प्_२,७।३०७ ॥  
ग्रामेषु वनशण्डेषु कोटरेषु गुहासु च  ।  
गृहेषु गृहगर्भेषु गृहवासावलम्बिनः  ॥ ब्न्द्प्_२,७।३०८ ॥  
नानागतिषु सञ्चाराः कुशला ग्रामगोचराः  ।  
तथा वनचराश्चैव स्वभावात्समवस्थिताः  ॥ ब्न्द्प्_२,७।३०९ ॥  
रात्रौ दिवाचराश्चैव सन्ध्यासु च चरन्ति ते  ।  
नीलजीमूतवर्णाश्च कपिला केकरारुणाः  ॥ ब्न्द्प्_२,७।३१० ॥  
कृष्णवर्णास्तथा पिङ्गाभक्तिचित्रास्तथापरे  ।  
नखदंष्ट्रायुधा घोरा मयूरसमभाषणाः  ॥ ब्न्द्प्_२,७।३११ ॥  
सरमायाः सुतौ जातौ शूरौ परमदुःसहौ  ।  
श्यामश्च शबलश्चैव यमस्यानुचरौ स्मृतौ  ॥ ब्न्द्प्_२,७।३१२ ॥  
तयोः पुत्रा दुराधर्षाः पुत्रपौत्रसमन्विताः  ।  
श्रुतिमाप्तः पुनर्वंशः सारमेयेषु सर्वदा  ॥ ब्न्द्प्_२,७।३१३ ॥  
साम्प्रतं तत्सजातीया घोररूपा महाबलाः  ।  
विषादयन्ति च नरान्सर्वजातिसमन्वितान्  ॥ ब्न्द्प्_२,७।३१४ ॥  
ग्रामासक्तो निवासस्तु तेषामेव भवत्युत  ।  
य इदं शृणुयाज्जन्म दंष्ट्रिणां श्रावयेत्तु यः  ॥ ब्न्द्प्_२,७।३१५ ॥  
दंष्ट्रिभ्यो न भयं तस्य न चोरेभ्यो नवान्यतः  ।  
तात्कालमरणं चैव भवतीति विनिर्णयः  ॥ ब्न्द्प्_२,७।३१६ ॥  
न च बन्धनमाप्नोति न वियोनिं न सङ्करम्  ।  
वानप्रस्था श्रितं धर्ममाप्नोति मुनिसेवितम्  ॥ ब्न्द्प्_२,७।३१७ ॥  
सम्पन्नश्चैव दिव्येन धनेन च बलेन च  ।  
च्यवते न च ज्ञानेन जायते देवयोनिषु  ॥ ब्न्द्प्_२,७।३१८ ॥  
द्वीपिनः शरभाः सिंहा व्याघ्रा नीलाश्च शल्यकाः  ।  
ऋक्षा मार्जारलोहासा वानरा मायवस्तथा  ॥ ब्न्द्प्_२,७।३१९ ॥  
एता एकादश मता वानराणां तु जातयः  ।  
एषां प्रणेता सर्वेषां वाली राजा प्रतापवान्  ॥ ब्न्द्प्_२,७।३२० ॥  
देवासुरविमर्देषु जिघ्नता नित्यमानिनाम्  ।  
प्रसह्य हन्ता रौद्राणामसुराणां बलीयसाम्  ॥ ब्न्द्प्_२,७।३२१ ॥  
उत्सिक्तबलनाशाय विचिन्त्य तु महात्मना  ।  
पक्ष एष समुद्दिष्टो महेन्द्रस्य सहायवान्  ॥ ब्न्द्प्_२,७।३२२ ॥  
विहितः पूर्वमेवात्र ब्रह्मणा लोकधारिणा  ।  
इत्येते हरयः प्रोक्ता इरावत्या निबोधत  ॥ ब्न्द्प्_२,७।३२३ ॥  
सूर्यस्याण्डकपाले द्वे समानीय तु भौवनः  ।  
हस्ताभ्यां परिगृह्याथ रथन्तरमगायत  ॥ ब्न्द्प्_२,७।३२४ ॥  
साम्ना प्रस्तूयमाने तु सद्य एव गतो ऽभवत्  ।  
सम्प्रायच्छदिरावत्यै पुत्रार्थं स तु भौवनः  ॥ ब्न्द्प्_२,७।३२५ ॥  
इरावत्याः सुतो यस्मात्तस्मादैरावतः स्मृतः  ।  
देवराजोपवाह्यत्वात्प्रथमः स मतङ्गराट्  ॥ ब्न्द्प्_२,७।३२६ ॥  
श्वेताभ्राभश्चतुर्दन्तः श्रीमानैरावतो गजः  ।  
अञ्जनस्यैकमूलस्य सुवर्णाभस्य हस्तिनः  ॥ ब्न्द्प्_२,७।३२७ ॥  
षड्दन्तस्य हि भद्रस्य ह्यौपवाह्यस्य वै बलेः  ।  
तस्य पुत्र्ॐऽजनश्चैव सुप्रतीकश्च वामनः  ॥ ब्न्द्प्_२,७।३२८ ॥  
पद्मश्चैव चतुर्थो ऽभूद्धस्तिनी चाभ्रमुस्तथा  ।  
दिग्गजान्बलिनश्चैवाभ्रमुर्ज नयताप्सुगान्  ॥ ब्न्द्प्_२,७।३२९ ॥  
भद्रं मृगं च मन्दं च सङ्कीर्णं चतुरः सुतान्  ।  
सङ्कीर्णो ह्यञ्जनो यो ऽसावौपवाह्यो यमस्य सः  ॥ ब्न्द्प्_२,७।३३० ॥  
भद्रो यः सुप्रतीकस्तु हस्तिः स ह्यपाम्पतेः  ।  
पद्मो मन्दस्तु यो गौरो द्विपो ह्यैलविलस्य च  ॥ ब्न्द्प्_२,७।३३१ ॥  
मृगश्यामस्तु यो हस्ती चौप वाह्यः स पावकेः  ।  
पद्मोत्तमः पद्मागुल्मो गजो वातगजो गजः  ॥ ब्न्द्प्_२,७।३३२ ॥  
चपलो ऽरिष्टसञ्ज्ञश्च तस्याष्टौ जज्ञिरे सुताः  ।  
उदग्रभावेनो पेता जायन्ते तस्य चान्वये  ॥ ब्न्द्प्_२,७।३३३ ॥  
श्वेतबालनखाः पिङ्गा वर्षावन्तो मतङ्गजाः  ।  
सामजांस्तु प्रवक्ष्यामि नागानन्यानपि क्रमात्  ॥ ब्न्द्प्_२,७।३३४ ॥  
कपिलः पुण्डरीकश्च सुनामानौ रथन्तरात्  ।  
जातौ नाम्ना श्रुतौ ताभ्यां सुप्रतीकप्रमर्दनौ  ॥ ब्न्द्प्_२,७।३३५ ॥  
शूराः स्थूलशिरोदन्ताः शुद्धबालनखास्तथा  ।  
बलिनः शङ्किताश्चैव स्मृतास्तद्वंशिनो गजाः  ॥ ब्न्द्प्_२,७।३३६ ॥  
पुष्पदन्तो बृहत्साम्नः षड्दन्तः पद्मपुच्छवान्  ।  
ताम्र पर्णश्च तत्पुत्राः सङ्घचारिविषाणिनः  ॥ ब्न्द्प्_२,७।३३७ ॥  
अन्वये चास्य जायन्ते लम्बोष्ठाश्चारुदर्शनाः  ।  
श्यामत्वग्रसनाशुण्डा नागाः पीनायता ननाः  ॥ ब्न्द्प्_२,७।३३८ ॥  
वामदेव्ॐऽजनः श्यामः साम्नो जज्ञे ऽथ वामनः  ।  
भार्या चैवाङ्गना तस्य नीलवल्लक्षणौ सुतौ  ॥ ब्न्द्प्_२,७।३३९ ॥  
चण्डाश्चारु शिरोग्रीवा व्यूढोरस्कास्तरस्विनः  ।  
नीचैर्बद्धाः कुले तस्य जायन्ते निबिडा गजाः  ॥ ब्न्द्प्_२,७।३४० ॥  
सुप्रतीकस्तु वैरूप्यात्साम्नः सारूप्य मागतः  ।  
तस्य प्रहारी सम्पातिः पृथुश्चेति सुतास्त्रयः  ॥ ब्न्द्प्_२,७।३४१ ॥  
प्रांशवो दीर्घताल्वोष्ठाः सुविभक्तशिरोरुहाः  ।  
जायन्ते मृदुसम्भोगा वंशे तस्य मतङ्गजाः  ॥ ब्न्द्प्_२,७।३४२ ॥  
अञ्जनादञ्जनः साम्नो विजज्ञे जाञ्जनावती  ।  
सुतौ जातौ तयोश्चापि प्रमाथिपुरुषौ स्मृतौ  ॥ ब्न्द्प्_२,७।३४३ ॥  
महाविभक्तशिरसः स्निग्धजीमूतसन्निभाः  ।  
सुदर्शनाः सुवर्ष्माणः पद्माभाः परिमण्डलाः  ॥ ब्न्द्प्_२,७।३४४ ॥  
शूरा दीनायतमुखा गजास्तस्यान्वये ऽभवन्  ।  
जज्ञे चान्द्रमसः साम्नः कुमुदः कुमुदद्युतिः  ॥ ब्न्द्प्_२,७।३४५ ॥  
पिङ्गलायां सुतौ तस्य महापद्मोर्मिमालिनौ  ।  
शैलजीमूतसङ्काशान्सुबुद्धान्बलिनो वरान्  ॥ ब्न्द्प्_२,७।३४६ ॥  
हस्तियुद्धप्रियान्नागान्विद्धि तस्य कुलोद्भवान्  ।  
एतान्देवासुरे युद्धे जयार्थं जगृहुः सुराः  ॥ ब्न्द्प्_२,७।३४७ ॥  
कृतार्थैश्च विसृष्टास्ते पूर्वोक्ताः प्रययुर्द्दिशः  ।  
एतेषां चान्वये जातान्विनीतांस्त्रिदशा ददुः  ॥ ब्न्द्प्_२,७।३४८ ॥  
अङ्गाय लोमपादाय सूत्रकाराय वै द्विपान्  ।  
द्विरदो रदनद्वाभ्यां हस्ती हस्तात्करात्करी  ॥ ब्न्द्प्_२,७।३४९ ॥  
वारणो वारणाद्दन्ती दन्ताभ्यां गर्जनाद्गजः  ।  
कुञ्जरः कुञ्जचारित्वान्नागो नगम्यमस्य यत्  ॥ ब्न्द्प्_२,७।३५० ॥  
मत्तं यातीति मातङ्गो द्विपो द्वाभ्यां पिबन्स्मृतः  ।  
सामजः सामजातत्वादिति निर्वचनक्रमः  ॥ ब्न्द्प्_२,७।३५१ ॥  
एषां जिह्वापरावृत्तिर्ह्युक्ता वै चाग्निशापजा  ।  
बलस्यानवबोधो यो या चैषां गूढमुष्कता  ॥ ब्न्द्प्_२,७।३५२ ॥  
उभयं दन्तिनामेतज्ज्ञेयं तु सुरशापजम्  ।  
देवदानगन्धर्वपिशाचोरगरक्षसाम्  ॥ ब्न्द्प्_२,७।३५३ ॥  
कन्यासु जाता दिग्नागैर्नानासत्त्वास्ततो गजाः  ।  
सम्भूतिश्च प्रसूतिश्च नामनिर्वचनं तथा  ॥ ब्न्द्प्_२,७।३५४ ॥  
एतद्गजानां विज्ञेयमेषां राजा स चाभ्रमः  ।  
कौशिक्या ह्यासमुद्रात्तु गङ्गायश्च यदुत्तरम्  ॥ ब्न्द्प्_२,७।३५५ ॥  
अञ्जनस्यैकमूलस्य विज्ञेयं गहनं तु तत्  ।  
उत्तरं चैव विध्यस्य गङ्गाया दक्षिणं च यत्  ॥ ब्न्द्प्_२,७।३५६ ॥  
गङ्गोद्भेदे सकेरुभ्यः सुप्रतीकस्य पत्तनम्  ।  
अपरेणोत्कलं चैव कावेरीभ्यश्च पश्चिमम्  ॥ ब्न्द्प्_२,७।३५७ ॥  
एकसूकात्मजस्यैतद्वामनस्यवनंस्मृतम्  ।  
अपरेणतु लौहित्यमासिन्धोः पश्चिमेन तु  ॥ ब्न्द्प्_२,७।३५८ ॥  
पद्मस्यैतद्वनं प्रोक्तमनुपर्वतमेव तत्  ।  
भूता विजज्ञे भूतांस्तु रुद्रस्यानुचरानिह  ॥ ब्न्द्प्_२,७।३५९ ॥  
स्थूलान्कृशांश्च दीर्घांश्च वामनान्ह्रस्वकान्समान्  ।  
लम्बकर्णान्प्रलम्बौष्ठान् लम्बजिह्वांस्तनूदरान्  ॥ ब्न्द्प्_२,७।३६० ॥  
एकनेत्रान्विरूपांश्च लम्बस्फिक्स्थूलपिण्डिकान्  ।  
सकृष्णगौरान्नीलांश्च श्वेतान्वै लोहिताननान्  ॥ ब्न्द्प्_२,७।३६१ ॥  
बभ्रून्वै शबलान्धूम्रान्विकद्रून्नासमारूणान्  ।  
मुञ्जकेशान्त्दृष्टरोम्णः सर्वयज्ञोपवीतिनः  ॥ ब्न्द्प्_२,७।३६२ ॥  
बहुशीर्षान्विपादांश्च ह्येकशीर्षानशीर्षकान्  ।  
चण्डांश्च विकटांश्चैव निर्मितांश्च द्विजिह्वकान्  ॥ ब्न्द्प्_२,७।३६३ ॥  
मुण्डांश्च जटिलांश्चैव कुब्जान्वक्रान्सवामनान्  ।  
सरः श्रेष्ठसमुद्राद्रिनदीपुलिनसेविनः  ॥ ब्न्द्प्_२,७।३६४ ॥  
एककर्णान्महाकर्णाञ्छङ्कुकर्णानकर्णकान्  ।  
दंष्ट्रिणो नखिनश्चैव निर्दन्तांश्च विजिह्वकान्  ॥ ब्न्द्प्_२,७।३६५ ॥  
एकहस्तान्द्विहस्तांश्च त्रिहस्तांश्चाप्यहस्तकान्  ।  
एकपादान्द्विपादांश्च त्रिपादान्बहुपादकान्  ॥ ब्न्द्प्_२,७।३६६ ॥  
महायोगान्महासत्त्वान्सुमनस्कान्महाबलान्  ।  
सर्वत्रगातप्रतिघातब्रह्मज्ञान्कामरूपिणः  ॥ ब्न्द्प्_२,७।३६७ ॥  
घोरान्क्रूरांश्च मेध्यांश्च मद्यमेध्यान्सुधार्मिकान्  ।  
कूटदन्तान्महाजिह्वान्विकेशान्विकृताननान्  ॥ ब्न्द्प्_२,७।३६८ ॥  
हस्तादांश्च मुखादांश्च शिरोदांश्च कपालिनः  ।  
धन्विनो मुद्गरधरा नसिशूलधरांस्तथा  ॥ ब्न्द्प्_२,७।३६९ ॥  
दिग्वाससश्चित्रवेषांश्चित्रमाल्यानुलेपनान्  ।  
अन्नादान्पिशितादांश्च सुरापान्सोमपांस्तथा  ॥ ब्न्द्प्_२,७।३७० ॥  
केचित्सन्ध्याचरा घोराः केचित्सौम्या दिवाचराः  ।  
नक्तञ्चराः खरस्पर्शा घोरास्तेषां निशाचराः  ॥ ब्न्द्प्_२,७।३७१ ॥  
परत्वेन भवं देवं सर्वे ते गतमानसाः  ।  
नैषां भार्यास्ति पुत्रा वा सर्वे ते ह्यूर्ध्वरेतसः  ॥ ब्न्द्प्_२,७।३७२ ॥  
शतं तानि सहस्राणि भूतानामात्मयोगिनाम्  ।  
भवपारिषदास्ते वै सर्वे भूताः प्रकीर्त्तिताः  ॥ ब्न्द्प्_२,७।३७३ ॥  
कपिशायाश्च कूष्माण्डा जज्ञिरे च पुनः पुनः  ।  
मिथुनेन पिशाचांश्च वर्णेन कपिशेन तु  ॥ ब्न्द्प्_२,७।३७४ ॥  
कपिशत्वात्पिशाचास्ते सर्वे च पिशिताशनाः  ।  
युग्मानि षोडशाद्यानि वर्त्तमानस्तदन्वयः  ॥ ब्न्द्प्_२,७।३७५ ॥  
नामतस्तान्प्रवक्ष्यामि रूपतश्च तदन्वयम्  ।  
छगलश्छगला चैव वक्रो वक्रमुखी तथा  ॥ ब्न्द्प्_२,७।३७६ ॥  
दुष्पूरः पूरणा चैव सूची सूचीमुखस्तथा  ।  
विपादश्च विपादी च ज्वाला चाङ्गारकस्तथा  ॥ ब्न्द्प्_२,७।३७७ ॥  
कुम्भपात्रश्च कुम्भी च प्रतुन्दश्च प्रतुन्दिका  ।  
उपवीरश्च वीरा च ह्युलूखल उलूखली  ॥ ब्न्द्प्_२,७।३७८ ॥  
अकर्मकः कर्मकी च कुषण्डश्च कुषण्डिका  ।  
पाणिपात्रः पाणिपात्री पांशुः पांशुमती तथा  ॥ ब्न्द्प्_२,७।३७९ ॥  
नितुन्दश्च नितुन्दी च निपुणो निपुणी तथा  ।  
बालादः केषणादी च प्रस्कन्दः स्कन्दिका तथा  ॥ ब्न्द्प्_२,७।३८० ॥  
षोडशानां पिशाचानां गणाः प्रोक्तास्तु षोडश  ।  
अजामुखा पक्रमुखाः पूरणः स्कन्दिनस्तथा  ॥ ब्न्द्प्_२,७।३८१ ॥  
विपादाङ्गारिकाश्चैव कुम्भपात्राः प्रतुन्दकाः  ।  
उपवीरोलूखलिका अर्कमर्काः कुषण्डिकाः  ॥ ब्न्द्प्_२,७।३८२ ॥  
पांशवः पाणिपत्राश्च नैतुन्दा निपुणास्तथा  ।  
सूजीमुखोच्छेषणादाः कलान्येतानि षोडश  ॥ ब्न्द्प्_२,७।३८३ ॥  
इत्येता ह्यभि जातास्तु कूष्माण्डानां प्रकीर्त्तिताः  ।  
पिशाचास्ते पिशाच्यस्ताः सकुल्याः सम्प्रजज्ञिरे  ॥ ब्न्द्प्_२,७।३८४ ॥  
बीभत्सं विकृताकारं पुत्रपौत्रमनेतकम्  ।  
अतस्तेषां पिशाचानां लक्षणानि निबोधत  ॥ ब्न्द्प्_२,७।३८५ ॥  
सर्वाङ्गकेशा वत्ताक्षा दंष्ट्रिणो नखिनस्तथा  ।  
तिर्य्यगङ्गाः पारुषदाः पिशाचास्ते ह्यजामुखाः  ॥ ब्न्द्प्_२,७।३८६ ॥  
अकर्णका ह्यरोमाणो ऽवाससश्चर्मवाससः  ।  
कुषण्डिकपिशाचास्ते प्रियभक्षाः सदामिषाः  ॥ ब्न्द्प्_२,७।३८७ ॥  
वक्राङ्गहस्तापादाश्च वक्रशीलमतास्तथा  ।  
ज्ञेया वक्राः पिशाचास्ते वक्रगाः कामरूपिणः  ॥ ब्न्द्प्_२,७।३८८ ॥  
लम्बोदरास्तुण्डनासा ह्रस्वकाय शिरोभुजाः  ।  
नितुन्दकाः पिशाचास्ते तिलभक्षाः प्रियासृजाः  ॥ ब्न्द्प्_२,७।३८९ ॥  
वानराकृतयश्चैव वाचालाः प्लुतगामिनः  ।  
पिशाचार् कमर्कास्ते वृक्षवासोदनप्रियाः  ॥ ब्न्द्प्_२,७।३९० ॥  
ऊर्ध्वबाहूर्द्ध्वरोमाण उद्धृताक्षा यथालयाः  ।  
मुञ्चन्ति पांशुमङ्गेभ्यः पिशाचाः पांशवस्तु ते  ॥ ब्न्द्प्_२,७।३९१ ॥  
भ्रमरीसन्निभाः शुष्कासशूलाश्चीरवाससः  ।  
उपवीराः पिशाचास्ते श्मशानायतनाः सदा  ॥ ब्न्द्प्_२,७।३९२ ॥  
निष्टब्धाक्षा महाजिह्वा लेलिहाना ह्युलूखलाः  ।  
उलूखलैराभरणा रत्नधाराश्च ते खलाः  ॥ ब्न्द्प्_२,७।३९३ ॥  
पाणिपात्राः पिशाचास्ते निसृष्टबलिभोजनाः  ।  
हस्त्युष्ट्रस्थूलशिरसो विनतोद्धतपिण्डिकाः  ॥ ब्न्द्प्_२,७।३९४ ॥  
पिशाचाः कुम्भपात्रास्ते अदृष्टान्नानि भुञ्जते  ।  
सूक्ष्मास्तु रोमशाः पिङ्गा दृष्टादृष्टाश्चरन्ति ये  ॥ ब्न्द्प्_२,७।३९५ ॥  
अयुक्तान्प्रचरन्तीह निपुणास्ते पिशाचकाः  ।  
आकर्णाद्दारितास्याश्च लम्बभ्रूस्थूलनासिकाः  ॥ ब्न्द्प्_२,७।३९६ ॥  
शून्यागारप्रियाः स्थूलाः पिशाचास्ते तु पूरणाः  ।  
हस्तपादाक्रान्ततुण्डा ह्रस्वकाः क्षितिदृष्टयः  ॥ ब्न्द्प्_२,७।३९७ ॥  
बालादास्ते पिशाचा वै सूतिकागृहसेविनः  ।  
पृष्ठतः पाणि पादाश्च पृष्ठतो वातरंहसः  ॥ ब्न्द्प्_२,७।३९८ ॥  
विपादकाः पिशाचास्ते सङ्ग्रामे रुधिराशनाः  ।  
नग्नका ह्यनिकेताश्च लम्बशेफ आण्डपिडकाः  ॥ ब्न्द्प्_२,७।३९९ ॥  
पिशाचाः स्कन्दिनस्ते वै अन्य उच्छेषणादिनः  ।  
षोडशैता हि जात्यस्ताः पिशाचानां प्रकीर्त्तिताः  ॥ ब्न्द्प्_२,७।४०० ॥  
एवंविधान्पिशाचांस्तु दीनान्दृष्ट्वानुकम्पया  ।  
ब्रह्मा तेभ्यो वरं प्रादात्कारुण्यादल्पचेतसः  ॥ ब्न्द्प्_२,७।४०१ ॥  
अन्तर्धानं प्रजायां हि कामरूपित्वमेव च  ।  
सन्ध्ये उभे प्रचारं च स्थानान्याजीवमेव च  ॥ ब्न्द्प्_२,७।४०२ ॥  
गृहाणि यानि भग्नानि शून्यान्यल्पजलानि च  ।  
विध्वस्तानि च यानि स्युरनाचारोषिता नि च  ॥ ब्न्द्प्_२,७।४०३ ॥  
असम्मृष्टोपलिप्तानि संस्कारैर्वर्जितानि तु  ।  
राजमार्गोपरथ्याश्च निष्कुटाश्चत्वराणि च  ॥ ब्न्द्प्_२,७।४०४ ॥  
द्वाराण्यट्टालकांश्चैव निर्गमास्सङ्क्रमास्तथा  ।  
पथो नद्यो ऽथ तीर्थानि चैत्यवृक्षा महापथम्  ॥ ब्न्द्प्_२,७।४०५ ॥  
पिशाचा विनिविष्टा वै स्थानेष्वेतेषु सर्वशः  ।  
अधार्मिको जनस्तेषामा जीवो विहितः सुरैः  ॥ ब्न्द्प्_२,७।४०६ ॥  
वर्णाश्रमाः सङ्करिकाः कारुशिल्पिजनास्तथा  ।  
प्रकृतोपधिसन्धानाश्चोरा विश्वासघातिनः  ॥ ब्न्द्प्_२,७।४०७ ॥  
एतैरन्यैश्च बहुभिरन्यायोपार्जितैरपि  ।  
आरभ्यन्ते क्रियायास्तु पिशाचास्तत्र दैवतम्  ॥ ब्न्द्प्_२,७।४०८ ॥  
मधुमांसोदनैर्दध्ना तिलचूर्णैः सुरासवैः  ।  
धूपैर्हारिद्रकृसरैस्तिलभक्षगुडौदनैः  ॥ ब्न्द्प्_२,७।४०९ ॥  
कृष्णानि चैव वासांसि धूपः सुमनमो ऽक्षयः  ।  
एवसुक्तास्तु बलयस्त्वेषां वै पर्वसन्धिषु  ॥ ब्न्द्प्_२,७।४१० ॥  
पिशाचानामनुज्ञाय ब्रह्मा चाधिपतिं ददौ  ।  
सर्वभूतपिशाचानां गिरीणां शूलपाणिनाम्  ॥ ब्न्द्प्_२,७।४११ ॥  
दंष्ट्रा त्वजनयत्पुत्रान्सिंहान्व्याघ्रांश्च भामिनी  ।  
द्वीपिनश्च सुतास्तस्याः श्वापदाश्चामिषाशिनः  ॥ ब्न्द्प्_२,७।४१२ ॥  
ऋषायास्त्वपि कार्त्स्न्ये प्रजासर्गं निबोधत  ।  
तस्या दुहितरः पञ्च तासां नामानि मे शृणु  ॥ ब्न्द्प्_२,७।४१३ ॥  
मीनामीना तथा वृत्ता परि वृत्ता तथैव च  ।  
अनुवृत्ता च विज्ञेया तासां वै शृणुत प्रजाः  ॥ ब्न्द्प्_२,७।४१४ ॥  
सहस्रदंष्ट्रा मकराः पाठीनास्तिमिरोहिताः  ।  
इत्येवमादिर्हि गणो मैनो विस्तीर्ण उच्यते  ॥ ब्न्द्प्_२,७।४१५ ॥  
ग्राहाश्चतुर्विधा ज्ञेया मद्गुराःशङ्कवस्तथा  ।  
उग्राश्च शिशुमाराश्चामीनाश्चैतान्व्यजायत  ॥ ब्न्द्प्_२,७।४१६ ॥  
वृत्ता कर्मविकाराणि नैकानि जलचारिणाम्  ।  
तथा शङ्खविकाराणि जनयामास नैकशः  ॥ ब्न्द्प्_२,७।४१७ ॥  
मण्डूकानां विकाराणि ह्यनुवृत्ता व्यजायत  ।  
ऐणेयानां विकाराणि शम्बूकानां तथैव च  ॥ ब्न्द्प्_२,७।४१८ ॥  
तथा शुक्तिविकारणि वराटविकृतानि च  ।  
तथा शङ्खविकाराणि परिवृत्ता व्यजायत  ॥ ब्न्द्प्_२,७।४१९ ॥  
कालकण्ठविकाराणि जलूकाविकृतानि च  ।  
इत्येष हि ऋषावंशः पञ्चशाखः प्रकीर्त्तितः  ॥ ब्न्द्प्_२,७।४२० ॥  
तिर्याहेतुक मप्याहुर्वहुलं वंशविस्तरम्  ।  
संस्वेदजविकाराणि यथा येभ्यो भवन्ति ह  ॥ ब्न्द्प्_२,७।४२१ ॥  
स्वेदक्लिन्नशरीरेभ्यो यूकालिक्षादिका द्विजाः  ।  
मनुष्यस्वेदमलजा उशना नाम जन्तवः  ॥ ब्न्द्प्_२,७।४२२ ॥  
नानापिपीलिकगणाः कीटका बहुपादकाः  ।  
शङ्खोपलविकाराणि कीलकावरकाणि च  ॥ ब्न्द्प्_२,७।४२३ ॥  
इत्येवमादिबहुलाः स्वेदजाः पार्थिवा गणाः  ।  
यथा घर्मदितप्पाभ्यश्चाभ्द्यो वृष्टिभ्य एव  ॥ ब्न्द्प्_२,७।४२४ ॥  
नैका मृगशरीरेभ्यो जायन्ते जन्तवस्त्विमे  ।  
मक्षिकाः पिच्छला देशास्तथा तित्तिरिपुत्तिकाः  ॥ ब्न्द्प्_२,७।४२५ ॥  
नीलाचत्राश्च जायन्ते मलजा बहुविस्तराः  ।  
जलजाः स्वेदजाश्चैव जायन्ते जन्तस्त्विमे  ॥ ब्न्द्प्_२,७।४२६ ॥  
काशतोयजकाः कीटा नलदा बहुपादकाः  ।  
सिंहला रोमलाश्चैव पिच्छिलाः परिकीर्त्तिताः  ॥ ब्न्द्प्_२,७।४२७ ॥  
इत्येवमादिर्हि गणो जलजस्वेदजः स्मृतः  ।  
शिम्बिभ्यो माषमुद्गानां जायन्ते कृमयस्तथा  ॥ ब्न्द्प्_२,७।४२८ ॥  
बिल्वजं ब्वाम्रपूमेभ्यः फलेभ्यश्चैव जन्तवः  ।  
मुद्गेभ्यः पनसेभ्यश्च तण्डुलेभ्यस्तथैव च  ॥ ब्न्द्प्_२,७।४२९ ॥  
तथा कोटरशुष्केभ्यो निहितेभ्यो भवन्ति हि  ।  
अन्येभ्यो ऽपि च जायन्ते न हि तेभ्यश्चिरं सदा  ॥ ब्न्द्प्_२,७।४३० ॥  
जन्तवस्तुरगादिभ्यो विषादिभ्यस्तथैव च  ।  
बहून्यहानि निक्षिप्ते सम्भवन्ति च गोमये  ॥ ब्न्द्प्_२,७।४३१ ॥  
जायन्ते कृमयो विप्राः काष्ठेभ्यश्चापि सर्वशः  ।  
संस्वेदजाश्च जायन्ते वृश्चिकाः शुष्कगोमयात्  ॥ ब्न्द्प्_२,७।४३२ ॥  
गोभ्यो हि महिषेभ्यश्च तथान्येभ्यश्च जन्तवः  ।  
मत्स्याद्यिश्च विविधा अन्नकूटे विशेषतः  ॥ ब्न्द्प्_२,७।४३३ ॥  
वैकारिकाश्च जायन्ते तथा गाजकुलानि च  ।  
तथन्यानि च सक्ष्माणि जलौकादीनि जातयः  ॥ ब्न्द्प्_२,७।४३४ ॥  
कपोतकुररादिभ्यः सूक्ष्माः शूकास्तथैव च  ।  
माक्षिकाणां विकाराणि जायन्ते जातयो ऽपरे  ॥ ब्न्द्प्_२,७।४३५ ॥  
प्रायेणानुवसन्त्यस्मिन्नुच्छिष्टोदककर्द्दमे  ।  
मशकानां विकाराणि भ्रमराणां तथैव च  ॥ ब्न्द्प्_२,७।४३६ ॥  
गोभ्यः समभिजायन्ते पुत्तिकापुत्रसप्तकाः  ।  
मणिच्छेदाः स्मृता व्यालाः पोतजाः परिकीर्त्तिताः  ॥ ब्न्द्प्_२,७।४३७ ॥  
शतवेरिविकाराणि करीषेभ्यो भवन्ति हि  ।  
एवमादिरसङ्ख्यातो गणः संस्वेदजो मया  ॥ ब्न्द्प्_२,७।४३८ ॥  
समासाभिहितो ह्येष प्राक्कर्मवशजः स्मृतः  ।  
ये चान्ये नैरृताः सत्त्वास्ते स्मृता उपसर्गजाः  ॥ ब्न्द्प्_२,७।४३९ ॥  
भूतास्तु योनिजाः केचित्केचिदौत्पत्तिकाः स्मृताः  ।  
प्रायेण देवाः सर्वे वै विज्ञेया ह्युपपत्तिजाः  ॥ ब्न्द्प्_२,७।४४० ॥  
केचित्तु योनिजा देवाः केचिद्देवा निमित्ततः  ।  
दुल्लोलकं ललोहं च सरमा द्वौ व्यजायत  ॥ ब्न्द्प्_२,७।४४१ ॥  
त्योरपत्यं चत्वारो विज्ञेयाः सृमरादयः  ।  
श्यामाश्च शबलाश्चैव लोहिता अञ्जनास्तथा  ॥ ब्न्द्प्_२,७।४४२ ॥  
कृष्णधूम्ररुणास्चैव दुल्लो लस्याष्ट कद्रुकाः  ।  
सर्पाणां सुरसा जज्ञे शन्त नैकशिरोभृताम्  ॥ ब्न्द्प्_२,७।४४३ ॥  
सर्पाणां तक्षको राजा नागानां चापि वासुकिः  ।  
तमोबहुल इत्येष गणः क्रोधवशान्वयः  ॥ ब्न्द्प्_२,७।४४४ ॥  
पुलहस्यात्मजः सर्गस्ताम्रायास्तु निबोधत  ।  
षट् कन्यास्त्वभिविख्यातास्ता म्रायाश्च विजज्ञिरे  ॥ ब्न्द्प्_२,७।४४५ ॥  
गृध्री भासी शुकी क्रैञ्ची श्येनी च धृतराष्ट्रिका  ।  
अरुणस्य च गृद्री तु वीर्यवन्तौ महाबलौ  ॥ ब्न्द्प्_२,७।४४६ ॥  
सम्पातिं च जटायुं च प्रसूता पक्षिसत्तमौ  ।  
सम्पातेर्विजयाः पुत्रा द्विरास्याः प्रसहश्च ये  ॥ ब्न्द्प्_२,७।४४७ ॥  
जटायुषः पुराः पुत्राः ककगृध्राश्च कर्णिकाः  ।  
भार्या गरुत्मतश्चैव भासी क्रैञ्ची तथा शुकी  ॥ ब्न्द्प्_२,७।४४८ ॥  
धृतराष्ट्री तथा श्येनी तास्वपत्यानि वच्मिते  ।  
शुकीगरुत्मतः पुत्रान्सुषुवे षट् परिश्रुतान्  ॥ ब्न्द्प्_२,७।४४९ ॥  
सुखं सुनेत्रं विशिखं सुरूपं सुरसं बलम्  ।  
तेषां पुत्राश्च पौत्राश्च गरुडानां महात्मनाम्  ॥ ब्न्द्प्_२,७।४५० ॥  
चतुर्दश सहस्राणि पुराणां पन्नगाशिनाम्  ।  
पुत्रपौत्रविसर्गाच्च तेषां वै वंशविस्तरैः  ॥ ब्न्द्प्_२,७।४५१ ॥  
व्याप्तानि यानि स्थानानि तानि वक्ष्ये यथाक्रमम्  ।  
शाल्मलिद्वीपमखिलं देवकूटं च पर्वतम्  ॥ ब्न्द्प्_२,७।४५२ ॥  
मणिमन्तं च शैलेन्द्रं महस्रशिखरं तथा  ।  
पर्णमालं सुकेशं च शतशृङ्गं तथाचलम्  ॥ ब्न्द्प्_२,७।४५३ ॥  
कौररं पञ्चशिखरं हेमकूटं च पर्वतम्  ।  
प्रचण्डवायुप्रजवैर्दीपितैः पद्मरागिभिः  ॥ ब्न्द्प्_२,७।४५४ ॥  
शैलशृङ्गाणि व्याप्तानि गारुडैस्तैर्महात्मभिः  ।  
भासीपुत्राः स्मृता भासा उलूकाः काककुक्कुटाः  ॥ ब्न्द्प्_२,७।४५५ ॥  
मयूराः कलविङ्काश्च कपोतालावतित्तिराः  ।  
क्रैञ्चा वाध्रीणसाः श्येनाः कुरराः सारसा बकाः  ॥ ब्न्द्प्_२,७।४५६ ॥  
इत्येवमादयो ऽन्ये ऽपि क्रव्यादा ये च पक्षिणः  ।  
धृतराष्ट्री तु हंसाश्च कलहंसांश्च भामिनी  ॥ ब्न्द्प्_२,७।४५७ ॥  
चक्रवाकांश्च विहगान्सर्वांश्चैवौदकान्द्विचान्  ।  
श्येन्यनन्तं विजज्ञे तु पुत्रपौत्रं द्विजोत्तमाः  ॥ ब्न्द्प्_२,७।४५८ ॥  
गरुडस्यात्मजाः प्रोक्ता इरायाः शृणुत प्रजाः  ।  
इरा विजज्ञे कन्या वै तिस्रः कमललोजनाः  ॥ ब्न्द्प्_२,७।४५९ ॥  
वनस्पतीनां वृक्षाणां वीरुधां चैव मातरः  ।  
लता चैवालता चैति वीरुधा चैति तत्र या  ॥ ब्न्द्प्_२,७।४६० ॥  
लता वनस्पतिर्ज्जज्ञेपुष्पादपि फलावहान्  ।  
पुष्पैः फलग्रहैर्वृक्षानलता समसूयत  ॥ ब्न्द्प्_२,७।४६१ ॥  
गुल्मास्तथा लतावल्ल्यस्त्वकूसारास्तृणजातयः  ।  
वीरुधस्तदपत्यं हि वंशश्चात्र समाप्यते  ॥ ब्न्द्प्_२,७।४६२ ॥  
एते कश्यपदायादा व्याख्याताः स्थाणुजङ्गमाः  ।  
तेषां पुत्राश्च पौत्राश्च यैरिदं सन्ततं जगत्  ॥ ब्न्द्प्_२,७।४६३ ॥  
एष सर्गैकदेशस्य कीर्तितो ऽवयवो मया  ।  
मारीचो वः प्रजासर्गः समासेन प्रकीर्त्तितः  ॥ ब्न्द्प्_२,७।४६४ ॥  
न शक्यं व्यासतो वक्तुं वर्षाणां च शतैरपि  ।  
अदितिर्धर्मशीला तु बलशीला दितिस्तथा  ॥ ब्न्द्प्_२,७।४६५ ॥  
तपःशीला तु सुरभिर्मायाशीला दनुस्तथा  ।  
गन्धशीला मुनिश्चैव क्रोधाध्यायनशीलिनी  ॥ ब्न्द्प्_२,७।४६६ ॥  
गीतशीला ह्यरिष्टा तु क्रूरशीला खशा स्मृता  ।  
क्रोधशीला तथा कदूः क्रोधा च शुचिशीलिनी  ॥ ब्न्द्प्_२,७।४६७ ॥  
वाहशीला तु विनता ताम्रा वै घातशीलिनी  ।  
इरानुग्रहशीला तु ह्यनायुर्भक्षणे रता  ॥ ब्न्द्प्_२,७।४६८ ॥  
अभवंल्लोकमातॄणां शीलान्येतानि सर्वशः  ।  
धर्मतः शीलतो बुद्ध्या क्षमया बलरूपतः  ॥ ब्न्द्प्_२,७।४६९ ॥  
रजः सत्त्व तमोद्रिक्ता धार्मिकाधार्मिकाश्च वै  ।  
मातुस्तुल्याभिजाताश्च कश्यपस्यात्मजाः प्रभोः  ॥ ब्न्द्प्_२,७।४७० ॥  
देवतासुरगन्धर्वा यक्षराक्षसपन्नगाः  ।  
पिशाचाः पशवश्चैव मृगाः पतगवीरुधः  ॥ ब्न्द्प्_२,७।४७१ ॥  
यस्माद्दाक्षायणीष्वेते जज्ञिरे मानुषीष्पिह  ।  
मनुष्यप्रकृतीस्तस्माद्देवादींश्च विजानते  ॥ ब्न्द्प्_२,७।४७२ ॥  
यस्माच्च सम्भवः कृत्स्नो देवानां मानुषेष्विह  ।  
मन्वन्तरेषु सर्वेषु तस्माच्छ्रेष्ठास्तु मानुषाः  ॥ ब्न्द्प्_२,७।४७३ ॥  
धर्मार्थकाममोक्षाणां मानुषाः साधकास्तु वै  ।  
ततोर्ऽवाक्स्रोतसस्ते वै उत्पद्यन्ते सुरासुराः  ॥ ब्न्द्प्_२,७।४७४ ॥  
जायन्ते कार्यसिद्ध्यर्थं मानुषेषु पुनः पुनः  ।  
इत्येष वंशप्रभवः प्रसङ्ख्यातस्तु विस्तरात्  ॥ ब्न्द्प्_२,७।४७५ ॥  
सुराणामसुराणां च गन्धर्वाप्सरसां तथा  ।  
यक्षरक्षः पिशाचानां सुपर्णोरगपक्षिणाम्  ॥ ब्न्द्प्_२,७।४७६ ॥  
व्यालानां शिखिनां चैव औषधीनां च सर्वशः  ।  
कृमिकीटपतङ्गानां क्षुद्राणां जलचारिणाम्  ॥ ब्न्द्प्_२,७।४७७ ॥  
पशूनां ब्राह्मणानां च श्रीमतां पुण्यलक्षणः  ।  
आयुष्यश्चैव धन्यश्च श्रीमान् हितसुखावहः  ।  
श्रोतव्यश्चैव सततं ग्राह्यश्चैवानसूयतः  ॥ ब्न्द्प्_२,७।४७८ ॥  
इमं तु वंशं नियमेन यः पठेन्महात्मनां ब्राह्मणवन्द्यसंसदि  ।  
अपत्यलाभं लभते च पुष्कलं प्रियं धनं प्रेत्य च शोभनां गतिम्  ॥ ब्न्द्प्_२,७।४७९ ॥  
  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे काश्यपेयवर्णनं नाम सप्तमो ऽध्यायः  
  
  
_____________________________________________________________  
  
  
सूत उवाच  
एवं प्रजासु सृष्टासु कश्यपेन महात्मना  ।  
प्रतिष्ठितासु सर्वासु चरासु स्थावरासु च  ॥ ब्न्द्प्_२,८।१ ॥  
अभिषिच्याधिपत्येषु तेषां मुख्यान्प्रजापतिः  ।  
ततः क्रमेण राज्यानि आदेष्टुमुपचक्रमे  ॥ ब्न्द्प्_२,८।२ ॥  
द्विजानां वीरुधां चैव नक्षत्राणां ग्रहैः सह  ।  
यज्ञानां तपसां चैव सोमं राज्ये ऽभ्यषेचयत्  ॥ ब्न्द्प्_२,८।३ ॥  
बृहस्पतिं तु विश्वेषां ददावङ्गिरसां पतिम्  ।  
भृगूणामधिपं चैव काव्यं राज्ये ऽभ्यषेचयत्  ॥ ब्न्द्प्_२,८।४ ॥  
आदित्यानां पुनर्विष्णुं वसूनामथ पावकम्  ।  
प्रजापतीनां दक्षं च मरुतामथ वासवम्  ॥ ब्न्द्प्_२,८।५ ॥  
दैत्यानामथ राजानं प्रह्रादं दितिनन्दनम्  ।  
नारायणं तु साध्यानां रुद्रणां च वृषध्वजम्  ॥ ब्न्द्प्_२,८।६ ॥  
विप्रचित्तिं च राजानं दानवानामथादिशत्  ।  
अपां च वरुणं राज्ये राज्ञां वैश्रवणं तथा  ॥ ब्न्द्प्_२,८।७ ॥  
यक्षाणां राक्षसानां च पार्थिवानां धनस्य च  ।  
वैवस्वतं पितॄणां च यमं राज्ये ऽभ्यषेचयत्  ॥ ब्न्द्प्_२,८।८ ॥  
सर्वभूतपिशाचाना गिरिशं शूलपाणिनम्  ।  
शैलानां हिमवन्तं च नदीनामथ सागरम्  ॥ ब्न्द्प्_२,८।९ ॥  
गन्धर्वाणामधिपतिं चक्रे चित्ररथं तथा  ।  
उच्चैःश्रवसमश्वानां राजानं चाभ्यषेचयत्  ॥ ब्न्द्प्_२,८।१० ॥  
मृगाणामथ शार्दूलं गोवृषं च ककुद्मिनाम्  ।  
पक्षिणामथ सर्वेषां गरुडं पततां वरम्  ॥ ब्न्द्प्_२,८।११ ॥  
गन्धानां मरुतां चैव भूतानामशरीरिणाम्  ।  
समकालबलानां च वायुं बलवतां वरम्  ॥ ब्न्द्प्_२,८।१२ ॥  
सर्वेषां दंष्ट्रिणां शेषं नागानामथ वासुकिम्  ।  
सरीसृपाणां सर्पाणां पन्नगानां च तक्षकम्  ॥ ब्न्द्प्_२,८।१३ ॥  
सागराणां नदीनां च मेघानां वर्षितस्य च  ।  
आदित्यानामन्यतमं पर्जन्यमभिषिक्तवान्  ॥ ब्न्द्प्_२,८।१४ ॥  
सर्वाप्सरोगणानां च कामदेवं तथा प्रभुम्  ।  
ऋतूनामथ मासानामार्त्तवानां तथैव च  ॥ ब्न्द्प्_२,८।१५ ॥  
यक्षाणां च विपक्षाणां मुहूर्त्तानां च पर्वणाम्  ।  
कलाकाष्ठाप्रमाणानां गतेरयनयोस्तथा  ॥ ब्न्द्प्_२,८।१६ ॥  
गणितस्याथ योगस्य चक्रे संवत्सरं प्रभुम्  ।  
प्रजापतेर्विरजसः पूर्वस्यां दिशि विश्रुतम्  ॥ ब्न्द्प्_२,८।१७ ॥  
पुत्रं नाम्ना सुधन्वानं राजानं सो ऽभ्यषेचयत्  ।  
दक्षिणास्यां दिशि तथा कर्दमस्य प्रजापतेः  ॥ ब्न्द्प्_२,८।१८ ॥  
पुत्रां शङ्खपदं नाम राजानं सोभ्यषेचयत्  ।  
पस्चिमस्यां दिशि तथा रजसः पुत्रमच्युतम्  ॥ ब्न्द्प्_२,८।१९ ॥  
केतुमन्तं महात्मानं राजानं चाभ्यषेचयत्  ।  
तथा हिरण्यरोमाणं पर्जन्यस्य प्रजापतेः  ॥ ब्न्द्प्_२,८।२० ॥  
उदीच्यां दिशि दुर्द्धर्षपुत्रं राज्ये ऽभ्यषेचयत्  ।  
मनुष्याणामधिपतिं चक्रे वैवस्वतं मनुम्  ॥ ब्न्द्प्_२,८।२१ ॥  
तैरियं पृथिवी सर्वा सप्तद्वीपा सपत्तना  ।  
यथाप्रदेशमद्यापि धर्मेण परिपाल्यते  ॥ ब्न्द्प्_२,८।२२ ॥  
स्वायम्भुवेन्तरे पूर्वं ब्रह्मणा ते ऽभिषेचिताः  ।  
नृपाश्चैते ऽभिषिच्यन्ते मनवो ये भवन्ति वै  ॥ ब्न्द्प्_२,८।२३ ॥  
मन्वन्तरेष्वतीतेषु गता ह्येतेषु पार्थिवाः  ।  
एवमन्ये ऽभिषिच्यन्ते प्राप्ते मन्वन्तरे पुनः  ॥ ब्न्द्प्_२,८।२४ ॥  
अतीतानागताः सर्वे स्मृता मन्वन्तरेश्वराः  ।  
राजसूये ऽभिषिक्तश्च पृथु रेभिर्नरोत्तमः  ॥ ब्न्द्प्_२,८।२५ ॥  
वेददृष्टेन विधिना ह्यधिराजः प्रतापवान्  ।  
एतानुत्पाद्य पुत्रांस्तु प्रजासन्तानकारणात्  ॥ ब्न्द्प्_२,८।२६ ॥  
पुनरेव महा भागः प्रजानां पतिरीश्वरः  ।  
कश्यपो गोत्रकामस्तु चचार परमं तपः  ॥ ब्न्द्प्_२,८।२७ ॥  
पुत्रौ गोत्रकरौ मह्यं भवेतामिति चिन्तयन्  ।  
तस्यप्रध्यायमानस्य कश्यपस्य महात्मनः  ॥ ब्न्द्प्_२,८।२८ ॥  
ब्रह्मण्ॐऽशौ सुतौ पश्चात्प्रादुर्भूतौ महौजसौ  ।  
वत्सारश्चासितश्चैव तावुभौ ब्रह्म वादना  ॥ ब्न्द्प्_२,८।२९ ॥  
वत्सारान्निध्रुवो जज्ञे रेभ्यश्च सुहमायशाः  ।  
रेभ्यस्य रैभ्यो विज्ञेयो निध्रुवस्य निबोधत  ॥ ब्न्द्प्_२,८।३० ॥  
च्यवनस्य सुकन्याया सुमेधाः समपद्यत  ।  
निध्रुवस्य तु या पत्नी माता वै कुण्डपायिराम्  ॥ ब्न्द्प्_२,८।३१ ॥  
असितस्यैकपर्णायां ब्रह्मिष्ठः समपद्यत  ।  
शाण्डिल्यानां वरः श्रीमान् देवलः सुमहायशाः  ॥ ब्न्द्प्_२,८।३२ ॥  
निध्रुवाः शाण्डिला रैभ्यास्त्रयः पक्षास्तु काश्यपाः  ।  
वज्रिप्रभृतयो देवा देवास्तस्य प्रजा स्विमाः  ॥ ब्न्द्प्_२,८।३३ ॥  
चतुर्युगे त्वतिक्रान्ते मनोर्ह्येकादशे प्रभोः  ।  
अथावशिष्टे तस्मिंस्तु द्वापरे सम्प्रर्त्तिते  ॥ ब्न्द्प्_२,८।३४ ॥  
मरुत्तस्य नरिष्यं तस्तस्य पुत्रो दमः किल  ।  
राज्यवर्द्धनकस्तस्य सुधृतिस्तत्सुतो नरः  ॥ ब्न्द्प्_२,८।३५ ॥  
केवलश्च ततस्तस्य बन्धुमान्वेगवांस्ततः  ।  
बुधस्तस्या भवद्यस्या तृणबिन्दुर्महीपतिः  ॥ ब्न्द्प्_२,८।३६ ॥  
त्रेतायुगमुखे राजा तृतीये स बभूव ह  ।  
तस्य चेलविला कन्यालम्बुषागर्भसम्भवा  ॥ ब्न्द्प्_२,८।३७ ॥  
तस्यां जातो विश्रवास्तु वौलस्त्यकुलवर्द्धनः  ।  
बृहस्पतिबृर्हत्कीर्तिर्देवाचार्यस्तु कीर्त्तितः  ॥ ब्न्द्प्_२,८।३८ ॥  
कन्यां तस्योपयेमे स नाम्ना वै देववर्णिनीम्  ।  
पुष्पोत्कटां च वाकां च सुते माल्यवतस्तथा  ॥ ब्न्द्प्_२,८।३९ ॥  
कैकसीं मालिनः कन्यां तासां तु शृणुत प्रजाः  ।  
ज्येष्ठं वैश्रवणं तस्य सुषुवे देववर्णिनी  ॥ ब्न्द्प्_२,८।४० ॥  
दिव्येन विधिना युक्तमार्षेण च श्रुतेन च  ।  
राक्षसेन च रूपेण आसुरेण बलेन च  ॥ ब्न्द्प्_२,८।४१ ॥  
त्रिपादं सुमहा कायं स्थूलशीर्षं महाहनुम्  ।  
अष्टदंष्ट्रं हरिछ्मश्रुं शङ्कुकर्णं विलोहितम्  ॥ ब्न्द्प्_२,८।४२ ॥  
ह्रस्वबाहुं प्रबाहुं च पिगलं सुद्विभीषणम्  ।  
वैवर्त्तज्ञानसम्पन्नं सम्बुद्धं चैव सम्भवात्  ॥ ब्न्द्प्_२,८।४३ ॥  
पिता दृष्ट्वाब्रवीत्तं तु कुबेरो ऽयमिति स्वयम्  ।  
कुत्सायां क्विति शब्दो ऽयं शरीरं बेरमुच्यते  ॥ ब्न्द्प्_२,८।४४ ॥  
कुबेरः कुशरीरत्वान्नाम्ना वै तेन स्ॐऽकितः  ।  
यस्माद्विश्रवसो ऽपत्यं सादृश्याद्विश्रवा इव  ॥ ब्न्द्प्_२,८।४५ ॥  
तस्माद्वैश्रवणो नाम नाम्ना तेन भविष्यति  ।  
ऋद्रयां कुबेरो ऽजनयद्विश्रुतं नलकूबरम्  ॥ ब्न्द्प्_२,८।४६ ॥  
रावणं कुम्भकर्णं च कन्यां शूर्पणखीं तथा  ।  
विभीषणचतुर्थांस्तु कैकस्यजनयत्सुतान्  ॥ ब्न्द्प्_२,८।४७ ॥  
शङ्कुकर्णो दशग्रीवः पिङ्गलो रक्तमूर्द्धजः  ।  
चतुष्पाद्विंशतिभुजो महाकायो महाबलः  ॥ ब्न्द्प्_२,८।४८ ॥  
जात्यञ्ज ननिभो दंष्ट्री लोहितग्रीव एव च  ।  
राक्षसेनौजसा युक्तो रूपेण च बलेन च  ॥ ब्न्द्प्_२,८।४९ ॥  
सत्त्वबुद्धिजितैर्चङ्क्षरा असैरेव रावणः  ।  
विसर्गदारुणः क्रूरो रावणो द्रावणस्तु सः  ॥ ब्न्द्प्_२,८।५० ॥  
हिरण्यकशिपुर्ह्यासीद्रावणः पूर्वजन्मनि  ।  
चतुर्युगानि राजाभूत् त्रयोदश स राक्षसः  ॥ ब्न्द्प्_२,८।५१ ॥  
ताः पञ्चकोट्यो वर्षाणां सङ्ख्याताः सङ्ख्यया द्विजाः  ।  
नियुतान्येकषष्टिं च शरदां गणितानि वै  ॥ ब्न्द्प्_२,८।५२ ॥  
षष्टिं चैव सहस्राणि वर्षाणां वै स रावणः  ।  
देवतानामृषीणां च घोरं कृत्वा प्रजागरम्  ॥ ब्न्द्प्_२,८।५३ ॥  
त्रेतायुगे चतुर्विंशे रावणस्तपसः क्षयात्  ।  
रामं दाशरथिं प्राप्य सगणः क्षयमीयिवान्  ॥ ब्न्द्प्_२,८।५४ ॥  
महोदरः प्रहस्तश्च महापार्श्वः खरस्तथा  ।  
पुष्पोत्कटायाः पुत्रास्ते कन्या कुम्भीनसी तथा  ॥ ब्न्द्प्_२,८।५५ ॥  
त्रिशिरा दूषणश्चैव विद्युज्जिह्वः सराक्षसः  ।  
कन्यानुपालिका चैव वाकायाः प्रसवः स्मृतः  ॥ ब्न्द्प्_२,८।५६ ॥  
इत्येते क्रूर कर्माणः पौलस्त्या राक्षसा दश  ।  
दारुणाभिजनाः सर्वे देवैरपि दुरासदाः  ॥ ब्न्द्प्_२,८।५७ ॥  
सर्वे लब्धवराः शूराः पुत्रपौत्रैः समन्विताः  ।  
यक्षाणां चैव सर्वेषां पौलस्त्या चे च राक्षसाः  ॥ ब्न्द्प्_२,८।५८ ॥  
आगस्त्यवैश्वामित्राणां क्रूराणां ब्रह्मरक्षसाम्  ।  
वेदाध्ययनशीलानां तपोव्रतनिषेविणाम्  ॥ ब्न्द्प्_२,८।५९ ॥  
तेषामैडविडो राजा पौलस्त्यः सव्यपिङ्गलः  ।  
इतरे ये यज्ञजुषस्ते वै रक्षोगणास्त्रयः  ॥ ब्न्द्प्_२,८।६० ॥  
यातुधाना ब्रह्मधाना वार्त्ताश्चैव दिवाचराः  ।  
निशाचरगणास्तेषां चत्वारः कविभिः स्मृताः  ॥ ब्न्द्प्_२,८।६१ ॥  
पौलस्त्या नैरृताश्चैव आगस्त्याः कौशिकास्तथा  ।  
इत्येताः सप्त तेषां वै जातयो राक्षसाः स्मृताः  ॥ ब्न्द्प्_२,८।६२ ॥  
तेषां रुपं प्रवक्ष्यामि स्वाभाव्येन व्यवस्थितम्  ।  
वृत्ताक्षाः पिङ्गलाश्चैव महाकाया महोदराः  ॥ ब्न्द्प्_२,८।६३ ॥  
अष्टदंष्ट्राः शङ्कुकार्णा ऊर्द्ध्वरोमाण एव च  ।  
आकर्णा हारितस्याश्च मुञ्जधूम्रोर्ध्वमूर्धजाः  ॥ ब्न्द्प्_२,८।६४ ॥  
स्थूलशीर्षाः सिताभाश्च ह्रस्वसक्थिप्रबाहवः  ।  
ताम्रास्या लम्बजिह्वोष्ठा लम्बभ्रूस्थूलनासिकाः  ॥ ब्न्द्प्_२,८।६५ ॥  
नीलाङ्गा लोहितग्रीवा गम्भीराक्षा विभीषणाः  ।  
महाघोरस्वराश्चैव विकटोद्बद्धपिण्डिकाः  ॥ ब्न्द्प्_२,८।६६ ॥  
स्थूलाश्च तुङ्गनासाश्च शिलासंहनना दृढाः  ।  
दारुणाभिजनाः क्रूराः प्रायशः क्लिष्टकर्मिणः  ॥ ब्न्द्प्_२,८।६७ ॥  
सकुण्डलाङ्गदापीडा मुकुटोष्णीषधारिणः  ।  
विचित्राभरणाश्चित्रमाल्यगन्धानुलेपनाः  ॥ ब्न्द्प्_२,८।६८ ॥  
अन्नादाः पिशितादाश्च पुरुषादाश्च ते स्मृताः  ।  
इत्येतद्रूपसाधर्म्यं राक्षसानां स्मृतं बुधैः  ॥ ब्न्द्प्_२,८।६९ ॥  
न समास्ते बले बुद्धौ युद्धे माया कृते तदा  ।  
पुलहस्य मृगाः पुत्राः सर्वे व्यालाश्च दंष्ट्रिणः  ॥ ब्न्द्प्_२,८।७० ॥  
भूताः सर्प्पाः पिशाचाश्च सृमरा हस्तिनस्तथा  ।  
वानराः किन्नराश्चेव मायुः किम्पुरुषास्तथा  ॥ ब्न्द्प्_२,८।७१ ॥  
प्रागप्येते परिक्रान्ता मया क्रोधवशान्वयाः  ।  
अनपत्यः क्रतुर्ह्यस्मिन्स्मृतो वैवस्वतेंऽतरे  ॥ ब्न्द्प्_२,८।७२ ॥  
न तस्य पत्न्यः पुत्रा वा तेजः सङ्क्षिव्य च स्थितः  ।  
अत्रेर्वशं प्रवक्ष्यामि तृतीयस्य प्रजापतेः  ॥ ब्न्द्प्_२,८।७३ ॥  
तस्य पत्न्यस्तु सुन्दर्य्ॐ दशैवासन्पतिव्रताः  ।  
बद्राश्वस्य घृताच्यां वै दशाप्सरसि सूनवः  ॥ ब्न्द्प्_२,८।७४ ॥  
भद्रा शूद्रा च मद्रा च शालभा मलदा तथा  ।  
बला हला च सप्तैता या च गोचपलाः स्मृताः  ॥ ब्न्द्प्_२,८।७५ ॥  
तथा तामरसा चैव रत्नकूटा च तादृशः  ।  
तत्र यो वंशकृच्चासौ तस्य नाम प्रभाकरः  ॥ ब्न्द्प्_२,८।७६ ॥  
मद्रायां जनयामास सोमं पुत्रं यशस्विनम्  ।  
स्वर्भानुना हते सूर्ये पतमाने दिवो महीम्  ॥ ब्न्द्प्_२,८।७७ ॥  
तमो ऽभिभूते लोके ऽस्मिन्प्रभा येन प्रवर्त्तिता  ।  
स्वस्ति तेस्त्विति चौक्तो वै पतन्निह दिवाकरः  ॥ ब्न्द्प्_२,८।७८ ॥  
ब्रह्मर्षेर्वचनात्तस्य न पपात दिवो महीम्  ।  
अत्रिश्रेष्ठानि गोत्राणि यश्चकार महातपाः  ॥ ब्न्द्प्_२,८।७९ ॥  
यज्ञेष्वनिधनं चैव सुरैर्यस्य प्रवर्तितम्  ।  
स तासु जनयामास पुत्रानात्मसमानकान्  ॥ ब्न्द्प्_२,८।८० ॥  
दश तान्वै सुमहता तपसा भावितः प्रभुः  ।  
स्वस्त्यात्रेया इति ख्याता ऋषयो वेदपारगाः  ॥ ब्न्द्प्_२,८।८१ ॥  
तेषां द्वौ ख्यातयशसौ ब्रह्मिष्ठौ सुमहौजसौ  ।  
दत्तो ह्यनुमतो ज्येष्ठो दुर्वासास्तस्य चानुजः  ॥ ब्न्द्प्_२,८।८२ ॥  
यवीयसी सुता तेषामबला ब्रह्मवादिनी  ।  
अत्राप्युदाहरन्तीमं श्लोकं पौराणिकाः पुरा  ॥ ब्न्द्प्_२,८।८३ ॥  
अत्रेः पुत्रं महात्मानं शान्तात्मानमकल्मषम्  ।  
दत्तात्रेयं तनुं विषणोः पुराणज्ञाः प्रजक्षते  ॥ ब्न्द्प्_२,८।८४ ॥  
तस्य गोत्रान्वयज्जाताश्चत्वारः प्रथिता भुवि  ।  
श्यावाश्वा मुद्गलाश्चैव वाग्भूतकगवि स्थिराः  ॥ ब्न्द्प्_२,८।८५ ॥  
एते ऽत्रीणां तु चत्वारः स्मृताः पक्षा महौजसः  ।  
काश्यपो नारदश्चैव पर्वतो ऽरुन्धती तथा  ॥ ब्न्द्प्_२,८।८६ ॥  
जज्ञिरे मानसा ह्येते ऽरुधत्यास्तन्निबोधत  ।  
नारदस्तु वसिष्ठायारुन्धती प्रत्यपादयत्  ॥ ब्न्द्प्_२,८।८७ ॥  
ऊर्द्ध्वरेता महातेजा दक्षशापात्तु नारदः  ।  
पुरा देवासुरे तस्मिन्सङ्ग्रामे तारकामये  ॥ ब्न्द्प्_२,८।८८ ॥  
अनावृष्ट्या हते लोके व्यग्रे शस्ते सुरैः सह  ।  
वसिष्ठस्तपसा धीमाञ्जीवयामास वै प्रजाः  ॥ ब्न्द्प्_२,८।८९ ॥  
अनेकफलमूलिन्य औषधीश्च प्रवर्तयन्  ।  
तास्तेन जीवयामास कारुण्यादौषधेन सः  ॥ ब्न्द्प्_२,८।९० ॥  
अरुन्धत्यां वसिष्टस्तु शक्तिमुत्पादय त्सुतम्  ।  
स्वाङ्गज जनयच्छक्तिरदृश्यन्त्यां पराशरम्  ॥ ब्न्द्प्_२,८।९१ ॥  
काल्यां पराशराज्जज्ञे कृष्णद्वैपायनः प्रभुः  ।  
द्वैपायनादरण्यां वै शुको जज्ञे गुणान्वितः  ॥ ब्न्द्प्_२,८।९२ ॥  
उदपद्यन्त षडिमे पीवर्यां शुकसूनवः  ।  
भूरिश्रवाः प्रभुः शम्भुः कृष्णो गौरश्च पञ्चमः  ॥ ब्न्द्प्_२,८।९३ ॥  
कन्या कीर्तिमती चैव योगमाता धृतव्रता  ।  
जननी ब्रह्मदत्तस्य पत्नी सा त्वणुहस्य च  ॥ ब्न्द्प्_२,८।९४ ॥  
श्वेताः कृष्णाश्च पौराश्च श्यामधूम्राश्च चण्डिनः  ।  
ऊष्मादा दारिकाश्चैव नीलाश्चैव पराशराः  ॥ ब्न्द्प्_२,८।९५ ॥  
पराशराणामष्टौ ते पक्षाः प्रोक्ता महात्मनाम्  ।  
अत ऊर्द्ध्व निबोध त्वमिन्द्रप्रमति सम्भवम्  ॥ ब्न्द्प्_२,८।९६ ॥  
वसिष्ठस्य कपिञ्जल्यां घृताच्यामुदपद्यत  ।  
कुणीति यः समाख्यात इन्द्रप्रमतिरुच्यते  ॥ ब्न्द्प्_२,८।९७ ॥  
पृथोः सुतायां सम्भूतः पुत्रस्तस्याभवद्वसुः  ।  
उपमन्युः सुतस्तस्य यस्येमे ह्यौपमन्यवः  ॥ ब्न्द्प्_२,८।९८ ॥  
मित्रावरुणयोश्चैव कुण्डिनेयाः परिश्रुताः  ।  
एकार्षेयास्तथा चान्ये वसिष्ठा नाम विश्रुताः  ॥ ब्न्द्प्_२,८।९९ ॥  
एते पक्षा वसिष्ठानां स्मृता ह्येकादशैव तु  ।  
इत्येते ब्रह्मणः पुत्रा मानसा अष्ट विश्रुताः  ॥ ब्न्द्प्_२,८।१०० ॥  
भ्रातरः सुमहाभागा येषां वंशाः प्रतिष्ठिताः  ।  
त्रींल्लोकान्धारयन्तीमान्देवर्षिगणसङ्कुलान्  ॥ ब्न्द्प्_२,८।१०१ ॥  
तेषां पुत्राश्च पौत्राश्च शतशो ऽथ सहस्रशः  ।  
व्याप्ता येस्तु त्रयो लोकाः सूर्यस्येव गभस्तिभिः  ॥ ब्न्द्प्_२,८।१०२ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे ऋषिवंशवर्णनं नामाष्टमो ऽध्यायः ॥ ८॥  
  
  
_____________________________________________________________  
  
  
ऋषय ऊचुः  
कथं द्विवारावुत्पन्ना भवानी प्राक्सती तु या  ।  
आसीद्दाक्षायणी पूर्वमुमा कथमजायत  ॥ ब्न्द्प्_२,९।१ ॥  
मेनायां पितृकन्यायां जनयञ्छैलराट् स्वयम्  ।  
के वै ते पितरो नाम येषां मेना तु मानसी  ॥ ब्न्द्प्_२,९।२ ॥  
मैनाकश्चैव दोहित्रो दौहित्री च तथा ह्युमा  ।  
एकपर्णा तथा चैव तथा चैवैकपाटला  ॥ ब्न्द्प्_२,९।३ ॥  
गङ्गा चापि सरिच्छ्रेष्ठा सर्वासां पूर्वजा तथा  ।  
सर्वमेतत्वयोद्दिष्टं निर्देशं तस्य नो वद  ॥ ब्न्द्प्_२,९।४ ॥  
श्रोतुमिच्छामि भद्रं ते श्राद्धस्य च विधिं परम्  ।  
पुत्राश्च के स्मृतास्तेषां कथं च पितरस्तु ते  ॥ ब्न्द्प्_२,९।५ ॥  
कथं वा ते समुत्पन्नाः किन्ना मानः किमात्मकाः  ।  
स्वर्गे वै पितरो ह्येते देवानामपि देवताः  ॥ ब्न्द्प्_२,९।६ ॥  
एवं वेदितुमिच्छामि पितॄणां सर्गमुत्तममा  ।  
यथा च दत्तमस्माभिः सार्द्धं प्रीणाति वै पितॄन्  ॥ ब्न्द्प्_२,९।७ ॥  
यदर्थं ते न दृश्यन्ते तत्र किं कारणं स्मृतम्  ।  
स्वर्गे तु के च वर्त्तन्ते पितरो नरके व के  ॥ ब्न्द्प्_२,९।८ ॥  
अभिसम्भाष्य पितरं पितुश्च पितरं तथा  ।  
प्रतितामहं तथा चैव त्रिषु पिण्डेषु नामतः  ॥ ब्न्द्प्_२,९।९ ॥  
नाम्ना दत्तानि श्राद्धानि कथं गच्छन्ति वै पितॄन्  ।  
कथं च शक्तास्ते दातुं नरकस्थाः फलं पुनः  ॥ ब्न्द्प्_२,९।१० ॥  
के च ते पितरो नाम कान्यजामो वयं पुनः  ।  
देवा अपि पितॄन् स्वर्गे यजन्तीति हि नः श्रुतम्  ॥ ब्न्द्प्_२,९।११ ॥  
एतदिच्छामि वै श्रोतुं विस्तरेण बहुश्रुतम्  ।  
स्पष्टाभिधान मपि वै तद्भवान्वक्तुमर्हसि  ॥ ब्न्द्प्_२,९।१२ ॥  
सूत उवाच  
अत्र वो कीर्तयिष्यामि यथाप्रज्ञं यथाश्रुतम्  ।  
मन्वन्तरेषु जायन्ते पितरो देवसूनवः  ॥ ब्न्द्प्_२,९।१३ ॥  
अतीतानागताः श्रेष्ठाः कनिष्ठाः क्रमशस्तु वै  ।  
देवैः सार्द्धं पुरातीताः पितरो ऽन्येन्तरेषु वै  ॥ ब्न्द्प्_२,९।१४ ॥  
वर्तन्ते साम्प्रतं चे तु तान्वै पक्ष्यामि निश्चयात्  ।  
श्राद्धक्रियां मनुश्चैषां श्राद्धदेवः प्रवर्त्तयेत्  ॥ ब्न्द्प्_२,९।१५ ॥  
देवान्सृजत ब्रह्मा मां यक्ष्यन्तीति च प्रभुः  ।  
तमुत्सृज्य तदात्मानमयजंस्ते फलार्थिनः  ॥ ब्न्द्प्_२,९।१६ ॥  
ते शप्ता ब्रह्मणा मूढा नष्टसञ्ज्ञा भविष्यथ  ।  
तस्मात्किञ्चिन्न जानीत ततो लोकेषु मुह्यत  ॥ ब्न्द्प्_२,९।१७ ॥  
ते भूयः प्रणताः सर्वे याचन्ति स्म पितामहम्  ।  
अनुग्रहाय लोकानां पुनस्तानब्रवीत्प्रभुः  ॥ ब्न्द्प्_२,९।१८ ॥  
प्रायश्चित्तं चरध्वं वै व्यभिचारो हि वः कृतः  ।  
पुत्रान्स्वान्परिपृच्छध्वं ततो ज्ञानमवाप्स्यथ  ॥ ब्न्द्प्_२,९।१९ ॥  
ततस्त स्वसुतांश्चैव प्रयश्चित्तजि घृक्षवः  ।  
अपृच्छन्संयतात्मानो विधिवच्च मिथो मिथः  ॥ ब्न्द्प्_२,९।२० ॥  
तेभ्यस्ते नियतात्मानः पुत्राः शंसुरनेकधा  ।  
प्रयश्चित्तानि धर्मज्ञावाङ्मनः कर्मजानि च  ॥ ब्न्द्प्_२,९।२१ ॥  
ते पुत्रानब्रुवन्प्रीता लब्धसञ्ज्ञा दिवौकसः  ।  
यूयं वै पितरो ऽस्माकं यैर्वयं प्रतिबोधिताः  ॥ ब्न्द्प्_२,९।२२ ॥  
धर्मं ज्ञानं च वैराग्यं को वरो वः प्रदीयताम्  ।  
पुस्तानब्रवीद्ब्रह्मा यूयं वै सत्यवादिनः  ॥ ब्न्द्प्_२,९।२३ ॥  
तस्माद्यदुक्तं युष्माभिस्तत्तथा न तदन्यथा  ।  
उक्तं च पितरो ऽस्माकं चेति वै तनयाः स्वकाः  ॥ ब्न्द्प्_२,९।२४ ॥  
पितरस्ते भविष्यन्ति तेभ्यो ऽयं दीयतां वरः  ।  
तेनैव वचसा ते वै ब्रह्मणः परमेष्ठिनः  ॥ ब्न्द्प्_२,९।२५ ॥  
पुत्राः पितृत्वमाजग्मुः पुत्रत्वं पितरः पुनः  ।  
तस्मात्ते पितरः पुत्राः पितृत्वं तेषु तत्स्मृतम्  ॥ ब्न्द्प्_२,९।२६ ॥  
एवं स्मृत्वा पितॄन्पुत्राः पुत्रांश्चैव पितॄंस्तथा  ।  
व्याजहार पुनर्ब्रह्मा वितॄनात्मविवृद्धये  ॥ ब्न्द्प्_२,९।२७ ॥  
यो ह्य निष्टान्पितॄञ्श्राद्धि क्रियां काञ्चितकरिष्यति  ।  
राक्षसा दानवाश्बैव फलं प्राप्स्यन्ति तस्य तत्  ॥ ब्न्द्प्_२,९।२८ ॥  
श्राद्धैराप्यायिताश्चैव पितरः सोममव्ययम्  ।  
आप्यायमाना युष्माभिर्वर्द्धयिष्यन्ति नित्यशः  ॥ ब्न्द्प्_२,९।२९ ॥  
श्राद्धैराप्यायितः सोमो लोकानाप्याययिष्यति  ।  
कृत्स्नं सपर्वतवनं जङ्गमाजङ्गमैर्वृतम्  ॥ ब्न्द्प्_२,९।३० ॥  
श्राद्धानि पुष्टिकामाश्च ये करिष्यन्ति मानवाः  ।  
तेभ्यः पुष्टिं प्रजाश्चैव दास्यन्ति पितरः सदा  ॥ ब्न्द्प्_२,९।३१ ॥  
श्राद्धे येभ्यः प्रदास्यन्ति त्रीन्पिण्डान्नामगोत्रतः  ।  
सर्वत्र वर्तमानास्ते पितरः प्रपितामहाः  ॥ ब्न्द्प्_२,९।३२ ॥  
तेषामाप्याययिष्यन्ति श्राद्धदानेन वै प्रजाः  ।  
एवमाज्ञा कृता पूर्वं ब्रह्मणा परमेष्ठिना  ॥ ब्न्द्प्_२,९।३३ ॥  
तेनैतत्सर्वथा सिद्धं दानमध्ययनं तपः  ।  
ते तु ज्ञानप्रदातारः पितरो वो न संशयः  ॥ ब्न्द्प्_२,९।३४ ॥  
इत्येते पितरो देवा देवाश्च पितरः पुनः  ।  
अन्योन्यपितरो ह्येते देवाश्च पितरश्च ह  ॥ ब्न्द्प्_२,९।३५ ॥  
एतद्ब्रह्मवचः श्रुत्वा सूतस्य विदितात्मनः  ।  
पप्रच्छुर्मुनयो भूयः सूतं तस्माद्यदुत्तरम्  ॥ ब्न्द्प्_२,९।३६ ॥  
ऋषय ऊचुः  
कियन्तो वै मुनिगणाः कस्मिन्काले च ते गणाः  ।  
पूर्वे तु देवप्रवरा देवानां सोमवर्द्धनाः  ॥ ब्न्द्प्_२,९।३७ ॥  
सूत उवाच  
एतद्वो ऽहं प्रवक्ष्यामि पितृसर्गमनुत्तमम्  ।  
शंयुः पप्रच्छ यत्पूर्वं पितरं वै बृहस्पतिम्  ॥ ब्न्द्प्_२,९।३८ ॥  
बृहस्पतिमुपासीनं सर्वज्ञानार्थकोविदम्  ।  
पुत्रः शंयुरिमं प्रश्नं पप्रच्छ विनयान्वितः  ॥ ब्न्द्प्_२,९।३९ ॥  
क एते पितरो नाम कियन्तः के च नामतः  ।  
समुद्भूताः कथं चैते पितृत्वं समुपागताः  ॥ ब्न्द्प्_२,९।४० ॥  
कस्माच्च पितरः पूर्वं यज्ञं पुष्णन्ति नित्यशः  ।  
क्रियाश्च सर्वा वर्त्तन्ते श्राद्धपूर्वा महात्मनाम्  ॥ ब्न्द्प्_२,९।४१ ॥  
कस्मै श्राद्धानि देयानि किं च दत्ते महाफलम्  ।  
केषु चाप्यक्षयं श्राद्धं तीर्थेषु च नदीषु च  ॥ ब्न्द्प्_२,९।४२ ॥  
केषु वै सर्वमाप्तोति श्राद्धं कृत्वा द्विजोत्तमः  ।  
कश्च कालो भवेच्छ्राद्धे विधिः कश्चानुवर्त्तते  ॥ ब्न्द्प्_२,९।४३ ॥  
एतदिच्छामि भगवन्विस्तरेण यथा तथा  ।  
व्याख्यातमानुपूर्व्येण यत्र चोदाहृतं मया  ॥ ब्न्द्प्_२,९।४४ ॥  
बृहस्पतिरिदं सम्यगेवं पृष्टो महामतिः  ।  
व्याजहारानुपूर्व्येण प्रश्नं प्रश्नविदां वरः  ॥ ब्न्द्प्_२,९।४५ ॥  
बृहस्पतिरुवाच  
कथ यिष्यामि ते तात यन्मां त्वं परिपृच्छसि  ।  
विनयेन यथान्यायं गम्भीरं प्रश्नमुत्तमम्  ॥ ब्न्द्प्_२,९।४६ ॥  
द्यौरंरिक्षं पृथिवी नक्षत्राणि दिशस्त था  ।  
सूर्याचन्द्रमसौ चैव तथाहोरात्रमेव च  ॥ ब्न्द्प्_२,९।४७ ॥  
न बभूवुस्तदा तात तमोभूतमभूज्जगत्  ।  
ब्रह्मैको दुश्चरं तत्र तताप परमं तपः  ॥ ब्न्द्प्_२,९।४८ ॥  
शंयुस्तमब्रवीद्भूयः पितरं ब्रह्मवित्तमम्  ।  
सर्ववेदव्रतस्नातः सर्वज्ञानविदां वरः  ।  
कीदृशं सर्वभूतेशस्तपस्तेपे प्रजा पतिः  ॥ ब्न्द्प्_२,९।४९ ॥  
बृहस्पतिरुवाच  
सर्वेषां तपसां यत्तत्तपो योगमनुत्तमम्  ।  
ध्यायंस्तदा स भगवांस्तेन लोकानवासृजत्  ॥ ब्न्द्प्_२,९।५० ॥  
ज्ञानानि भूतभव्यानि लोका वेदाश्च सर्वशः  ।  
योगामृतास्तदा सृष्टा ब्रह्मणा लोकचक्षुषा  ॥ ब्न्द्प्_२,९।५१ ॥  
लोकाः सन्तानका नाम यत्र तिष्ठन्ति भास्वराः  ।  
वैराजा इति विख्याता देवानां दिवि देवता। ॥ ५२॥  
योगेन तपसा युक्तः पूर्वमेव तदा प्रभुः  ।  
देवानसृजत ब्रह्मा योगयुक्तान्सनातनान्  ॥ ब्न्द्प्_२,९।५३ ॥  
आदिदेवा इति ख्याता महासत्त्वा महौजसः  ।  
सर्वकामप्रदाः पूज्या देवादानवमानवैः  ॥ ब्न्द्प्_२,९।५४ ॥  
तेषां सप्त समाख्याता गणास्त्रैलोक्यपूजिताः  ।  
अमूर्त्तयस्त्रयस्तेषां चत्वारस्तु समूर्त्तयः  ॥ ब्न्द्प्_२,९।५५ ॥  
उपरिष्टात् त्रयस्तेषां वर्त्तन्ते भावमूर्त्तयः  ।  
तेषामधस्ताद्वर्त्तन्ते चत्वारः सूक्ष्ममूर्त्तयः  ॥ ब्न्द्प्_२,९।५६ ॥  
ततो देवास्ततो भूमिरेषा लोकपरम्परा  ।  
लोके वर्षन्ति ते ह्यस्मिंस्तेभ्यः पर्जन्यसम्भवः  ॥ ब्न्द्प्_२,९।५७ ॥  
अन्नं भवति वै वृष्ट्या लोकानां सम्भवस्ततः  ।  
आप्याययन्ति ते यस्मात्सोमं चान्नं च योगतः  ॥ ब्न्द्प्_२,९।५८ ॥  
ऊचुस्तान्वै पितॄंस्त स्माल्लोकानां लोकसत्तमाः  ।  
मनोजवाः स्वधाभक्ष्यः सर्वकामपरिष्कृताः  ॥ ब्न्द्प्_२,९।५९ ॥  
लोभमोहभयोपेता निश्चिन्ताः शोक वर्जिताः  ।  
एते योगं परित्यज्य प्राप्ता लोकान्सुदर्शनान्  ॥ ब्न्द्प्_२,९।६० ॥  
दिव्याः पुण्या विपाप्मानो महात्मानो भवन्त्युत  ।  
ततो युगसहस्रान्ते जायन्ते ब्रह्मवादिनः  ॥ ब्न्द्प्_२,९।६१ ॥  
प्रतिलभ्य पुनर्योगं मोक्षं गच्छन्त्यमूर्त्तयः  ।  
व्यक्ताव्यक्तं परित्यज्य महायोगबलेन च  ॥ ब्न्द्प्_२,९।६२ ॥  
नश्यन्त्युल्केव गगने क्षणद्विद्युत्प्रभेव च  ।  
उत्सृज्य देहजालानि महायोगबलेन च  ॥ ब्न्द्प्_२,९।६३ ॥  
निराख्योपास्यता यान्ति सरितं सागरं यथा  ।  
क्रियया गुरुपूजाभिर्यागं कुर्वन्ति यत्नतः  ॥ ब्न्द्प्_२,९।६४ ॥  
श्राद्धे प्रीतास्ततः सोमं पितरो योगमास्थिताः  ।  
आप्याययन्ति योगेन त्रैलोक्यं येन जीवति  ॥ ब्न्द्प्_२,९।६५ ॥  
तस्माच्छ्राद्धानि देयानि योगानां यत्नतः सदा  ।  
पितॄणां हि बलं योगो योगात्सोमः प्रवर्त्तते  ॥ ब्न्द्प्_२,९।६६ ॥  
सहस्रशतविप्रान्वै भोजयेद्यावदागतान्  ।  
एकस्तानपि मन्त्रज्ञः सर्वानर्हति तच्छृणु  ॥ ब्न्द्प्_२,९।६७ ॥  
एतानेव च मन्त्रज्ञान्भोजयेद्यः समागतान्  ।  
एकस्तान्स्नातकः प्रितः सर्वानर्हति तच्छृणु  ॥ ब्न्द्प्_२,९।६८ ॥  
मन्त्रज्ञानां सहस्रेण स्नातकानां शतेन च  ।  
योगाचार्येण यद्भुक्तं त्रायते महातो भयात्  ॥ ब्न्द्प्_२,९।६९ ॥  
गृहस्थानां सहस्रेण वानप्रस्थशतेन च  ।  
ब्रह्मचारिसहस्रेण योग एव विशिष्यते  ॥ ब्न्द्प्_२,९।७० ॥  
नास्तिको वाप्यधर्मो वा सङ्कीर्मस्तस्करो ऽपि वा  ।  
नान्यत्र तारणं दानं योगेष्वाह प्रजापतिः  ॥ ब्न्द्प्_२,९।७१ ॥  
पितरस्तस्य तुष्यन्ति सुवृष्टेनैव कर्षकाः  ।  
पुत्रो वाप्यथ वा पौत्रो ध्यानिनं भोजयिष्यति  ॥ ब्न्द्प्_२,९।७२ ॥  
अलाभे ध्याननिष्ठानां भोजयेद्ब्रह्मचारिणम्  ।  
तदलाभे उदसीनं गूहस्थमपि भोजयेत्  ॥ ब्न्द्प्_२,९।७३ ॥  
यस्तिष्ठेदेकपादेन वायुभक्षः शतं समाः  ।  
ध्यानयोगी परस्तस्मादिति ब्रह्मानुशासनम्  ॥ ब्न्द्प्_२,९।७४ ॥  
आद्य एष गणः प्रोक्तः पितॄणाममितौजसाम्  ।  
भावयन्सर्वलोकान्वै स्थित एष गणः सदा  ॥ ब्न्द्प्_२,९।७५ ॥  
अत ऊर्ध्वं प्रवक्ष्यामि सर्वानपि गणान्पुनः  ।  
सन्ततिं संस्थितिं चैव भावनां च यथाक्रमम्  ॥ ब्न्द्प्_२,९।७६ ॥  
एति श्रीब्रह्माण्डे महापुराणे वायुप्रोक्ते मध्यभागे तृतीय   
उपोद्धातपादे पितृकल्पो नाम नवमो ऽध्यायः ॥ ९॥  
  
  
_____________________________________________________________  
  
  
बृहस्पतिरुवाच  
सप्तैते जयतां श्रेष्ठाः स्वर्गे पितृगणाः स्मृताः  ।  
चत्वारो मुर्त्तिमन्तश्च त्रयस्तेषाममूर्त्तयः  ॥ ब्न्द्प्_२,१०।१ ॥  
तेषां लोकान्विसर्गं च कीर्त्तयिष्ये निबोधत  ।  
यावै दुहितरस्तेषां दौहित्राश्चेव ये स्मृताः  ॥ ब्न्द्प्_२,१०।२ ॥  
लोकाः सन्तानका नाम यत्र तिष्ठन्ति भास्वराः  ।  
अमूर्त्तयः पितृगणास्ते वै पुत्राः प्रजापतेः  ॥ ब्न्द्प्_२,१०।३ ॥  
विराजस्य द्विजश्रेष्ठा वैराजा इति विश्रुताः  ।  
एते वै पितरस्तात योगानां योगवर्धनाः  ॥ ब्न्द्प्_२,१०।४ ॥  
अप्याययन्ति ये नित्यं योगायोगबलेन तु  ।  
श्राद्धैराप्यायितास्ते वै सोममाप्याययन्ति च  ॥ ब्न्द्प्_२,१०।५ ॥  
आप्यायितस्ततः सोमो लोकानाप्याययत्युत  ।  
एतेषां मानसी कन्या मेना नाम महागिरेः  ॥ ब्न्द्प्_२,१०।६ ॥  
पत्नी हिमवतः पुत्रो यस्या मैनाक उच्यते  ।  
पर्वतप्रवरः सो ऽथ क्रैञ्चश्चास्य गिरेः सुतः  ॥ ब्न्द्प्_२,१०।७ ॥  
तिस्रः कन्यास्तु मेनायां जनयामास शैलाराट्  ।  
अपर्णामेकपर्णां च तृतीयामेकपाटलाम्  ॥ ब्न्द्प्_२,१०।८ ॥  
न्यग्रोधमे कपर्णा तु पाठलं त्वेकपाटला  ।  
आशिते द्वे अपर्णा तु ह्यनिकेता तपो ऽचरत्  ॥ ब्न्द्प्_२,१०।९ ॥  
शतं वर्षसहस्राणां दुश्चरं देवदानवैः  ।  
आहारमेकपर्णेन ह्येकपर्णा समाचरत्  ॥ ब्न्द्प्_२,१०।१० ॥  
पाटलेनैव चैकेन व्यदधादेकपाटला  ।  
पूर्णे वर्षसहस्रे द्वे चाहारं वै प्रजक्रतुः  ॥ ब्न्द्प्_२,१०।११ ॥  
एका तत्र निराहारा तां माता प्रत्यभाषत  ।  
निषेधयन्ती सोमेति मातृस्रेहेन दुःखिता  ॥ ब्न्द्प्_२,१०।१२ ॥  
सा तथोक्ता तदापर्णा देवी दुश्चरचारिणी  ।  
उमेति हि महाभागा त्रिषु लोकेषु विश्रुता  ॥ ब्न्द्प्_२,१०।१३ ॥  
तथैव नाम्ना तेनासौ निरुक्तोक्तेन कर्मणा  ।  
एतत्तु त्रिकुमारीकं जगत्स्थावरजङ्ग मम्  ॥ ब्न्द्प्_२,१०।१४ ॥  
एतासां तपसा सृष्टं यावद्भूमिर्द्धरिष्यति  ।  
तपःशरीरास्ताः सर्वास्थिस्रो योगबलान्विताः  ॥ ब्न्द्प्_२,१०।१५ ॥  
सर्वास्ताः सुमहाभागाः सर्वाश्च स्थिरयौवनाः  ।  
सर्वाश्च ब्रह्मवादिन्यः सर्वाश्चैवोर्ध्वरेतसः  ॥ ब्न्द्प्_२,१०।१६ ॥  
उमा तासां वरिष्ठा च श्रेष्ठा च वरवर्णिनी  ।  
महायोगबलोपेता महादेवमुपस्थिता  ॥ ब्न्द्प्_२,१०।१७ ॥  
दत्तकश्चोशान्स्तस्याः पुत्रो वै भृगुनन्दनः  ।  
असितस्यैकपर्णा तु पत्नी साध्वी पतिव्रता  ॥ ब्न्द्प्_२,१०।१८ ॥  
दत्ता हिमवता तस्मै योगाचार्याय धीमते  ।  
देवलं सुषुवे सा तु ब्रह्मिष्ठं ज्ञानसंयुता  ॥ ब्न्द्प्_२,१०।१९ ॥  
या वै तासां कुमारीणां तृतीया चैकपाटला  ।  
पुत्रं शतशलाकस्य जैगीषव्यमुपस्थिता  ॥ ब्न्द्प्_२,१०।२० ॥  
तस्यापि शङ्खलिशितौ स्मृतौ पुत्रावयोनिजौ  ।  
इत्येता वै महाभागाः कन्या हिमवतः शुभाः  ॥ ब्न्द्प्_२,१०।२१ ॥  
रुद्राणी सा तु प्रवरा स्वैर्गुणैरतिरिच्यते  ।  
अन्योन्यप्रीतमनसोरुमाशङ्करयोरथ  ॥ ब्न्द्प्_२,१०।२२ ॥  
श्लेषं संसक्तयोर्ज्ञात्वा शङ्कितः किल वृत्रहा  ।  
ताभ्यां मैथुनशक्ताभ्यामपत्योद्भवभीरुणा  ॥ ब्न्द्प्_२,१०।२३ ॥  
तयोः सकाशमिन्द्रेण प्रेषितो हव्यवाहनः  ।  
अनायो रतिविघ्नं च त्वमाचर हुताशन  ॥ ब्न्द्प्_२,१०।२४ ॥  
सर्वत्र गत एव त्वं न दोषो विद्यते तव  ।  
इत्येवमुक्ते तु तदा वह्निना च तथा कृतम्  ॥ ब्न्द्प्_२,१०।२५ ॥  
उमां देवः समुत्सृज्य शुक्रं भूमौ व्यसर्जयत्  ।  
ततो रुषितया सद्यः शप्तो ऽग्निरुमया तया  ॥ ब्न्द्प्_२,१०।२६ ॥  
इदं चोक्तवती वह्निं रोषगद्गदया गिरा  ।  
यस्मान्नाववितृप्ताभ्यां रतिविघ्नं हुताशन  ॥ ब्न्द्प्_२,१०।२७ ॥  
कृतवानस्य कर्त्तव्यं तस्मात्त्वमसि दुर्मतिः  ।  
यदेवं विगतं गर्भं रौद्रं शुक्रं महाप्रभम्  ॥ ब्न्द्प्_२,१०।२८ ॥  
गर्भे त्वं धारयस्वैवमेषा ते दण्डधारणा  ।  
स शापदोषाद्रुद्राण्या अन्तर्गर्भो हुताशनः  ॥ ब्न्द्प्_२,१०।२९ ॥  
बहून्वर्षगणान्गर्भं धारयामास वै द्विज  ।  
स गङ्गामभिगम्याह श्रूयतां सरिदुत्तमे  ॥ ब्न्द्प्_२,१०।३० ॥  
सुमहान्परिखेदो मे जायते गर्भधारणात्  ।  
मद्धितार्थ मथो गर्भमिमं धारय निम्नगे  ॥ ब्न्द्प्_२,१०।३१ ॥  
मत्प्रसादाच्च तनयो वरदस्ते भविष्यति  ।  
तथेत्युक्त्वा तदा सा तु सम्प्रत्दृष्टा महानदी  ॥ ब्न्द्प्_२,१०।३२ ॥  
तं गर्भं धारयामास दह्यमानेन चेतसा  ।  
सापि कृच्छ्रेण महता खिद्यमाना महानदी  ॥ ब्न्द्प्_२,१०।३३ ॥  
प्रकृष्टं व्यसृजद्गर्भं दीप्यमान मिवानलम्  ।  
रुद्राग्निगङ्गातनयस्तत्र जातो ऽरुणप्रभः  ॥ ब्न्द्प्_२,१०।३४ ॥  
आदित्यशतसङ्काशो महातेजाः प्रतापवान्  ।  
तस्मिञ्जाते महाभागे कुमारे जाह्नवीसुते  ॥ ब्न्द्प्_२,१०।३५ ॥  
विमानयानैराकाशं पतत्र्रिभिरिवावृतम्  ।  
देवदुन्दुभयो नेदुराकाशे मधुरस्वनाः  ॥ ब्न्द्प्_२,१०।३६ ॥  
मुमुचुः पुष्पवर्षं च खेचराः सिद्धचारणाः  ।  
जगुर्गन्धर्वमुख्याश्च सर्वशस्तत्र तत्र ह  ॥ ब्न्द्प्_२,१०।३७ ॥  
यक्षा विद्याधराः सिद्धाः किन्नराश्चैव सर्वशः  ।  
महानागसहस्राणि प्रवराश्च पतत्र्रिणः  ॥ ब्न्द्प्_२,१०।३८ ॥  
उपतस्थुर्महाभागमाग्नेयं शङ्करात्मजम्  ।  
प्रभावेण हतास्तेन दैत्यवानरराक्षसाः  ॥ ब्न्द्प्_२,१०।३९ ॥  
स हि सप्तर्षिभार्याभिरारादेवाग्निसम्भवः  ।  
अभिषेकप्रयाताभिर्दृष्टो वर्ज्य त्वरुन्धतीम्  ॥ ब्न्द्प्_२,१०।४० ॥  
ताभिः स बालार्कनिभो रौद्रः परिवृतः प्रभुः  ।  
स्निह्यमानाभिरत्यर्थं स्वकभिरिव मातृभिः  ॥ ब्न्द्प्_२,१०।४१ ॥  
युगपत्सर्वदेवीभिर्दिधित्सुर्जाह्नवीं सुतः  ।  
षण्मुखान्यसृजच्छ्रीमांस्तेनायं षण्मुखः स्मृतः  ॥ ब्न्द्प्_२,१०।४२ ॥  
तेन जातेन महाता देवानामसहिष्णवः  ।  
स्कन्दिता दानवगणास्तस्मात्स्कन्दः प्रतापवान्  ॥ ब्न्द्प्_२,१०।४३ ॥  
कृत्तिकाभिस्तु यस्मात्स वर्द्धितो हि पुरातनः  ।  
कार्त्तिकेय इति ख्यातस्तस्मादसुरसूदनः  ॥ ब्न्द्प्_२,१०।४४ ॥  
जृम्भतस्तस्य दैत्यारेर्ज्वाला मालाकुला तदा  ।  
मुखाद्विनिर्गता तस्य स्वशक्तिरपराजिता  ॥ ब्न्द्प्_२,१०।४५ ॥  
क्रीडार्थं चैव स्कन्दस्य विष्णुना प्रभविष्णुना  ।  
गरुडादतिसृष्टौ हि पक्षिणौ द्वौ प्रभद्रकौ  ॥ ब्न्द्प्_२,१०।४६ ॥  
मयूरः कुक्कुटश्चैव पताका चैव वायुना  ।  
यस्य दत्ता सरस्वत्या महावीणा महास्वना  ॥ ब्न्द्प्_२,१०।४७ ॥  
अजः स्वयम्भुवा दत्तो मेषो दत्तश्च शम्भुना  ।  
मायाविहरणे विप्र गिरौ क्रैञ्चे निपातिते  ॥ ब्न्द्प्_२,१०।४८ ॥  
तारके चासुरवरे समुदीर्णे निपातिते  ।  
सेन्द्रोपेन्द्रैर्महाभागैर्देवैरग्निसुतः प्रभुः  ॥ ब्न्द्प्_२,१०।४९ ॥  
सेनापत्येन दैत्यारिरभिषिक्तः प्रतापवान्  ।  
देवसेनापतिस्त्वेष पठ्यते सुरनायकः  ॥ ब्न्द्प्_२,१०।५० ॥  
देवारिस्कन्दनः स्कन्दः सर्वलोकेश्वरः प्रभुः  ।  
प्रमथैर्विधैर्देवस्तथा भूतगणैरपि  ॥ ब्न्द्प्_२,१०।५१ ॥  
मातृभिर्विविधाभिश्च विनायकगणैस्ततः  ।  
लोकाः सोमपदा नाम मरीचेर्यत्र वै सुताः  ॥ ब्न्द्प्_२,१०।५२ ॥  
तत्र ते दिवि वर्त्तन्ते देवास्तान्पूजयन्त्युत  ।  
श्रुता बर्हिषदो नाम पितरः सोमपास्तु ते  ॥ ब्न्द्प्_२,१०।५३ ॥  
एतेषां मानसी कन्या अच्छोदा नाम निम्नगा  ।  
अच्छौदं नाम तद्दिव्यं सरो यस्मात्समुत्थिता  ॥ ब्न्द्प्_२,१०।५४ ॥  
तथा न दृष्टपूर्वास्तु वितरस्ते कदाचन  ।  
सम्भूता मानसी तेषां पितॄन्स्वान्नाभिजानती  ॥ ब्न्द्प्_२,१०।५५ ॥  
सा त्वन्यं पितरं वव्रे तानतिक्रम्य वै पितॄन्  ।  
अमावसुमिति ख्यातमैलपुत्रं नभश्चरम्  ॥ ब्न्द्प्_२,१०।५६ ॥  
अद्रिकाप्सरसा युक्तं विमानाधिष्ठितं दिवि  ।  
सा तेन व्यभिचारेण गगने नाप्रजारिणी  ॥ ब्न्द्प्_२,१०।५७ ॥  
पितरं प्रार्थयित्वान्यं योगभ्रष्टा पपात ह  ।  
त्रीण्यवश्यद्विमानानि पतन्ती सा दिवश्च्युता  ॥ ब्न्द्प्_२,१०।५८ ॥  
त्रसरेणुप्रमाणानि तेषु चावस्थितान्पितॄन्  ।  
सुसूक्ष्मानपरिव्यक्तानग्नीनग्निष्विवाहितान्  ॥ ब्न्द्प्_२,१०।५९ ॥  
त्रायध्वमित्युवाचार्ता पतती चाप्यवाक्शिराः  ।  
तैरुका सा तु मा भैषी रित्यतो ऽधिष्ठिताभवत्  ॥ ब्न्द्प्_२,१०।६० ॥  
ततः प्रसादयत्सा वै सीदन्ती त्वनया गिरा  ।  
ऊचुस्ते पितरः कन्यां भ्रष्टैश्वर्यां व्यतिक्रमात्  ॥ ब्न्द्प्_२,१०।६१ ॥  
भ्रष्टैश्वर्यां स्वदोषेण पतसि त्वं शुचिस्मिते  ।  
यैराचरन्ति कर्मणि शरीरैरिह देवताः  ॥ ब्न्द्प्_२,१०।६२ ॥  
तैरेव तत्कर्मभलं प्राप्नुवन्ति सदा स्म ह  ।  
सद्यः फलन्ति कर्माणि देवत्वे प्रेत्य मानुषे  ॥ ब्न्द्प्_२,१०।६३ ॥  
तस्मात्स्वतपसः पुत्रि प्रेत्य सम्प्राप्स्यसे फलम्  ।  
इत्युक्तया तु पितरः पुनस्ते तु प्रसादिताः  ॥ ब्न्द्प्_२,१०।६४ ॥  
ध्यात्वा प्रसादं ते चक्रुस्तस्यास्तदनुकम्पया  ।  
अवश्यं भाविनं दृष्ट्वा ह्यर्थमूचुस्तदा तु ताम्  ॥ ब्न्द्प्_२,१०। ६५ ॥  
सोमपाः पितरः कन्यां रज्ञो ऽस्यैव त्वमावसोः  ।  
उत्पन्नस्य पृथिव्यां तु मानुषेषु महात्मनः  ॥ ब्न्द्प्_२,१०।६६ ॥  
कन्या भूत्वा त्विमांल्लोकान्पुनः प्राप्स्यसि भामिनि  ।  
अष्टाविंशे भवित्री त्वं द्वापरे मत्स्ययोनिजा  ॥ ब्न्द्प्_२,१०।६७ ॥  
अस्यैव राज्ञो दुहिता ह्यद्रिकायाममावसोः  ।  
पराशरस्य दायादमृषिं त्वं जनयिष्यसि  ॥ ब्न्द्प्_२,१०।६८ ॥  
स वेदमेकं ब्रह्मर्षि श्चतुर्द्धा विभजिष्यति  ।  
महाभिषस्य पुत्रौ द्वौ शन्तनोः कीर्त्तिवर्द्धनौ  ॥ ब्न्द्प्_२,१०।६९ ॥  
विचित्रवीर्यं धर्मज्ञं त्वमेवोत्पादयिष्यसि  ।  
चित्राङ्गदं च राजानं सर्वसत्त्वबलान्वितम्  ॥ ब्न्द्प्_२,१०।७० ॥  
एतानुत्पादयित्वाथ पुनर्लोकानवा प्स्यसि  ।  
व्यभिचारात्पितॄणां त्वं प्राप्स्यसे जन्म कुत्सितम्  ॥ ब्न्द्प्_२,१०।७१ ॥  
तस्यैव राज्ञस्त्वं कन्या अद्रिकायां भविष्यसि  ।  
कन्या भूत्वा ततश्च त्वमिमांल्लोकानवाप्स्यसि  ॥ ब्न्द्प्_२,१०।७२ ॥  
एवमुकत्वा तु दाशेयी जाता सत्यवती तु सा  ।  
अद्रिकायाः सुता मत्स्या सुता जाता ह्यमावसोः  ॥ ब्न्द्प्_२,१०।७३ ॥  
अदिकामत्स्यसम्भूता गङ्गायमुनसङ्गमे  ।  
तस्या राज्ञो हि सा कन्या राज्ञो वीर्येण चैव हि  ॥ ब्न्द्प्_२,१०।७४ ॥  
विरजानाम ते लोका दिवि रोचन्ति ते गणाः  ।  
अग्निष्वात्ताः स्मृतास्तत्र पितरो भास्करप्रभाः पुलहस्य प्रजापतेः  ।  
एतेषां मानसी कन्या पीवरी नाम विश्रुता  ॥ ब्न्द्प्_२,१०।७७ ॥  
योगिनी योगपत्नी च योगमाता तथैव च  ।  
भविता द्वापरं प्राप्य अष्टाविंशतिमेव तु  ॥ ब्न्द्प्_२,१०।७८ ॥  
श्रीमान्व्यासो महायोगी योगस्तस्मिन्द्विजोत्तमाः  ।  
व्यासादरण्यां सम्भूतो विधूम इव पावकः  ॥ ब्न्द्प्_२,१०।७९ ॥  
पराशरकुलोद्भूतः शुको नाम महातपाः  ।  
स तस्यां पितृकन्यायां पीवर्यां जनयद्विभुः  ॥ ब्न्द्प्_२,१०।८० ॥  
पुत्रान्पञ्च योगचर्यापरिबुर्णान्परिश्रुतान्  ।  
कृष्णा गौरं प्रभुं शम्भुं तथा भूरिश्रुतं च वै  ॥ ब्न्द्प्_२,१०।८१ ॥  
कन्यां कीर्तिमतीं चैव योगिनीं योगमातरम्  ।  
ब्रह्मदत्तस्य चननी महिषी त्वणुहस्य सा  ॥ ब्न्द्प्_२,१०।८२ ॥  
आदित्यकिरणोपेतमपुनर्मार्गमास्थितः  ।  
सर्वव्यापी विनिर्मुक्तो भविष्यति महामुनिः  ॥ ब्न्द्प्_२,१०।८३ ॥  
त्रय एते गाणाः प्रोक्ताश्चतुः शेषान्निबोधत  ।  
तान्वक्ष्यामि द्विजश्रेष्ठाः प्रभामूर्त्तिमतो गणान्  ॥ ब्न्द्प्_२,१०।८४ ॥  
उत्पन्नास्तु स्वधायां ते काव्या ह्यग्नेः कवेः सुताः  ।  
पितरो देवलोकेषु ज्योतिर्भासिषु भास्वराः  ॥ ब्न्द्प्_२,१०।८५ ॥  
सर्वकामसमृद्धेषु द्विजास्तान्भावयन्त्युत  ।  
एतेषां मानसी कन्या योगोत्पत्तिरितिश्रुता  ॥ ब्न्द्प्_२,१०।८६ ॥  
दत्ता सनत्कुमारेण शुक्रस्य महिषी तु या  ।  
एकशृङ्गेति विख्याता भृगूणां कीर्तिवर्द्धिनी  ॥ ब्न्द्प्_२,१०।८७ ॥  
मरीचि गर्भास्ते लोकाः समावृत्य दिवि स्थिताः  ।  
एते ह्यङ्गिरसः पुत्राः साध्यैः संवर्द्धिताः पुरा  ॥ ब्न्द्प्_२,१०।८८ ॥  
उपहूताः स्मृतास्ते वै पितरो भास्वरा दिवि  ।  
तान्क्षत्रियगणाः सप्त भावयन्ति फलार्थिनः  ॥ ब्न्द्प्_२,१०।८९ ॥  
एतेषां मानसी कन्या यशोदा नाम विश्रुता  ।  
मता या जननी देवी खट्वाङ्गस्य महात्मनः  ॥ ब्न्द्प्_२,१०।९० ॥  
यज्ञे यस्य पुरा गीता गाथागीतैर्महर्षिभिः  ।  
अग्नेर्जन्म तदा दृष्ट्वा शाण्डिल्यस्य महात्मनः  ॥ ब्न्द्प्_२,१०।९१ ॥  
यजमानं दिलीपं ये पश्यन्त्यत्र समाहिताः  ।  
सत्यव्रतं महात्मानं ते ऽपि स्वर्गजितो नराः  ॥ ब्न्द्प्_२,१०।९२ ॥  
आज्यपा नाम पितरः कर्दमस्य प्रजा पतेः  ।  
समुत्पन्नस्य पुलहादुत्पन्नास्तस्य ते सुताः  ॥ ब्न्द्प्_२,१०।९३ ॥  
लकिषु तेषु वैवर्ताः कामगोषु विहङ्गमाः  ।  
एतान्वैश्यगणाः श्राद्धे भाव यन्ति फलार्थिनः  ॥ ब्न्द्प्_२,१०।९४ ॥  
एतेषां मानसी कन्या विरजा नाम विश्रुता  ।  
ययातेर्जननी साध्वी पत्नी सा नहुषस्य च  ॥ ब्न्द्प्_२,१०।९५ ॥  
सुकाला नाम पितरो वसिष्ठस्य महात्मनः  ।  
हैरण्यगर्भस्य सुताः शूद्रास्तां भावयन्त्युत  ॥ ब्न्द्प्_२,१०।९६ ॥  
मानसा नाम ते लोका वर्तन्ते यत्र ते दिवि  ।  
एतेषां मानसी कन्या नर्मदा सरितां वरा  ॥ ब्न्द्प्_२,१०।९७ ॥  
सा भावयति भूतानि दक्षिणापथगामिनी  ।  
जननी सात्रसद्दस्योः पुरुकुत्सपरिग्रहः  ॥ ब्न्द्प्_२,१०।९८ ॥  
एतेषामभ्युपगमान्मनुर्मन्वन्तरेश्वरः  ।  
मन्वन्तरादौ श्राद्धानि प्रवर्तयति सर्वशः  ॥ ब्न्द्प्_२,१०।९९ ॥  
पितॄणामानुपूर्व्येण सर्वेषां द्विजसत्तमाः  ।  
तस्मादेतत्स्वधर्मेण देयं श्राद्धं च श्रद्धया  ॥ ब्न्द्प्_२,१०।१०० ॥  
सर्वेषां राजतैः पात्रैरपि वा रजतान्वितैः  ।  
दत्तं स्वधां पुरोधाय श्राद्धं प्रीणाति वै पितॄन्  ॥ ब्न्द्प्_२,१०।१०१ ॥  
सौम्यायने वाग्रयणे ह्यश्वमेधं तदप्नुयात्  ।  
सोमश्चाप्यायनं कृत्वा ह्यगनेर्वेवस्वतस्य च  ॥ ब्न्द्प्_२,१०।१०२ ॥  
पितॄन्प्रीणाति यो वंश्यः पितरः प्रीणयन्ति तम्  ।  
पितरः पुष्टिकामस्य प्रजाकामस्य वा पुनः  ॥ ब्न्द्प्_२,१०।१०३ ॥  
पुष्टिं प्रजास्तथा स्वर्गं प्रयच्छन्ति न संशयः  ।  
देवकार्यादपि सदा पितृकार्यं विशिष्यते  ॥ ब्न्द्प्_२,१०।१०४ ॥  
देवताभ्यः पितॄणां हि पूर्वमाप्यायनं स्मृतम्  ।  
न हि योग गतिः सूक्ष्मा पितॄणां न पितृक्षयः  ॥ ब्न्द्प्_२,१०।१०५ ॥  
तपसा विप्रसिद्धेन दृश्यते मासचक्षुषा  ।  
इत्येते पितरश्चैव लोका दुहितरश्च वै  ॥ ब्न्द्प्_२,१०।१०६ ॥  
 दौहित्रा यजमानाश्च प्रोक्ता ये भावयन्ति यान्  ।  
चत्वारो मूर्तिमन्तस्तु त्रयस्तेषाममूर्तयः  ॥ ब्न्द्प्_२,१०।१०७ ॥  
तेभ्यः श्राद्धानि सत्कृत्य देवाः कुर्वन्ति यत्नतः  ।  
भक्त्या प्राञ्जलयः सर्वेसेन्द्रास्तद्गतमानसाः  ॥ ब्न्द्प्_२,१०।१०८ ॥  
विश्वे च सिकताश्चैव पृश्निजाः शृङ्गिणस्तथा  ।  
कृष्णाः श्वेताम्बुजाश्चैव विधिव त्पूजयन्त्युत  ॥ ब्न्द्प्_२,१०।१०९ ॥  
प्रशस्ता वातरसना दिवाकृत्यास्तथैव च  ।  
मेघाश्च मरुतश्चैव ब्रह्माद्याश्च दिवौकसः  ॥ ब्न्द्प्_२,१०।११० ॥  
अत्रिभृग्वङ्गिराद्याश्च ऋषयः सर्व एव ते  ।  
यक्षा नागाः सुपर्णाश्च किन्नरा राक्षसैः सह  ॥ ब्न्द्प्_२,१०।१११ ॥  
पितॄंस्ते ऽपूजयन्सर्वे नित्यमेव फलार्थिनः  ।  
एवमेते महात्मानः श्राद्धे सत्कृत्य पूजिताः  ॥ ब्न्द्प्_२,१०।११२ ॥  
सर्वान्कामान्प्रयच्छन्ति शतशो ऽथ सहस्रशः  ।  
हित्वा त्रैलोक्यसंसारं जरामृत्युमयं तथा  ॥ ब्न्द्प्_२,१०।११३ ॥  
मोक्षं योगमथैश्वर्यं सूक्ष्मदेहमदेहिनाम्  ।  
कृत्स्नं वैराग्यमानन्त्यं प्रयच्छन्ति पितामहाः  ॥ ब्न्द्प्_२,१०।११४ ॥  
एश्वर्यं विहितं योगमेश्वर्यं योग उच्यते  ।  
योगैश्वर्यमृते मोक्षः कथञ्चिन्नोपपद्यते  ॥ ब्न्द्प्_२,१०।११५ ॥  
अपक्षस्येव गमनं गगने पक्षिणो यथा  ।  
वरिष्ठः सर्वधर्माणां मोक्षधर्मः सनातनः  ॥ ब्न्द्प्_२,१०।११६ ॥  
पितॄणां हि प्रसादेन प्राप्यते स महात्मनाम्  ।  
मुक्तावैडूर्यवासांसि वाजिनागायुतानि च  ॥ ब्न्द्प्_२,१०।११७ ॥  
कोटिशश्चापि रत्नानिप्रयच्छन्ति पितामहाः  ।  
हंसबर्हिणयुक्तनि मुक्तावैढूर्यवन्ति च  ॥ ब्न्द्प्_२,१०।१११८ ॥  
किङ्किणीजालनद्धानि सदा पुष्पफलानि च  ।  
विमानानां सहस्राणि युक्तान्यप्सरसां गणैः  ॥ ब्न्द्प्_२,१०।११९ ॥  
सर्वकामसमृद्धानि प्रयच्छन्ति पितामहाः  ।  
प्रजां पुष्टिं स्मृतिं मेधां राज्यमारोग्यमेव च  ।  
प्रीता नित्यं प्रयच्छन्ति मानुषाणां पितामहाः  ॥ ब्न्द्प्_२,१०।१२० ॥  
इति श्रीब्रह्माण्डे महापुराणे वायुप्रोक्ते मध्यभागे तृतीये उपोद्धातपादे पितृराज्य कल्पो नाम दशमो ऽध्यायः ॥ १०॥  
  
  
_____________________________________________________________  
  
  
बृहस्पतिरुवाच  
राजतं राजताक्तं वा पितॄणां पात्रमुच्यते  ।  
राजतस्य कथावापि दर्शनं दान मेव वा  ॥ ब्न्द्प्_२,११।१ ॥  
अनन्तमक्षयं स्वर्गे राजते दानमुच्यते  ।  
पितॄनेतेन दानेन सत्पुत्रास्तारयन्त्युत  ॥ ब्न्द्प्_२,११।२ ॥  
राजते हि स्वधा दुग्धा पात्रे तैः पृथिवी पुरा  ।  
स्वधां वा पार्थिभिस्तात तस्मिन् दत्तं तदक्षयम्  ॥ ब्न्द्प्_२,११।३ ॥  
कृष्णाजिनस्य सान्निध्यं दर्शनं दानमेव च  ।  
रक्षोघ्नं ब्रह्म वर्चस्यं पशून्पुत्रांश्च तारयेत्  ॥ ब्न्द्प्_२,११।४ ॥  
कनकं राजतं पात्रं दौहित्रं कुतुपस्तिलाः  ।  
वस्तूनि पावनीयानि त्रिदण्डीयोग एव वा  ॥ ब्न्द्प्_२,११।५ ॥  
श्राद्धकर्मण्ययं श्रेष्ठो विधिर्ब्राह्मः सनातनः  ।  
आयुःकीर्तिप्रजैश्वर्यप्रज्ञासन्ततिवर्द्धनः  ॥ ब्न्द्प्_२,११।६ ॥  
दिशिदक्षिणपूर्वस्यां वेदिस्थानं निवेदयेत्  ।  
सर्वतो ऽरत्निमात्रं च चतुरस्रं सुसंस्थितम्  ॥ ब्न्द्प्_२,११।७ ॥  
वक्ष्यामि विधिवत्स्थानं पितॄणामनुशासितम्  ।  
धन्यमायुष्यमारोग्यं बलवर्णविवर्द्धनमा  ॥ ब्न्द्प्_२,११।८ ॥  
तत्र गर्तास्त्रयः कायार्स्त्रयो दण्डाश्च खादिराः  ।  
अरत्निमात्रास्ते कार्या रजतैः प्रविभूषिताः  ॥ ब्न्द्प्_२,११।९ ॥  
ते वितस्त्यायता गर्त्ताः सर्वतश्चतुरङ्गुलाः  ।  
प्राग्दक्षिणमुखान्कुर्यात्स्थिरानशुषिरांस्तथा  ॥ ब्न्द्प्_२,११।१० ॥  
अद्भिः पवित्रयुक्ताभिः पावयेत्सततं शुचिः  ।  
पयसा ह्याज गव्येन शोधनं चाद्भिरेव च  ॥ ब्न्द्प्_२,११।११ ॥  
सततं तर्पणं ह्येतत्तृप्तिर्भवति शास्वती  ।  
इह वामुत्र य वशी सर्वकामसमन्वितः  ॥ ब्न्द्प्_२,११।१२ ॥  
एवं त्रिषवणस्नातो योर्ऽचयेत्प्रयतः पितॄन्  ।  
मन्त्रेण विधिवत्सम्यगश्वमेधफलं लभेत्  ॥ ब्न्द्प्_२,११।१३ ॥  
तान्स्थापयेदमावास्यां गर्त्तान्वै चतुरङ्गुलान्  ।  
त्रिःसप्तसंस्थास्ते यज्ञास्त्रैलोक्यं धार्यते तु यः  ॥ ब्न्द्प्_२,११।१४ ॥  
तस्य पुष्टिस्तथैश्वर्यमायुः सन्ततिरेव च  ।  
दिवि च भ्राजतेलक्ष्म्या मोक्षं च लभते क्रमात्  ॥ ब्न्द्प्_२,११।१५ ॥  
पाप्मापहं पावनीयं ह्यश्वमेधफलं लभेत्  ।  
अश्वमेधफलं ह्येत्तद्द्विजैः संस्कृत्य पूजितम्  ॥ ब्न्द्प्_२,११।१६ ॥  
मन्त्रं वक्ष्याम्यहं तस्मादमृतं ब्रह्मनिर्मितम्  ।  
देंवतेभ्यः पितृभ्यश्च महायोगिभ्य एव च  ॥ ब्न्द्प्_२,११।१७ ॥  
नमः स्वाहयै स्वधायै नित्यमेव भवत्युत  ।  
आद्धे ऽवसाने श्राद्धस्य त्रिरावृत्तं जपेत्सदा  ॥ ब्न्द्प्_२,११।१८ ॥  
पिण्डनिर्वपणे वापि जपेदेतं समाहितः  ।  
क्षिप्रमायान्ति पितरो रक्षांसि प्रद्रवन्ति च  ॥ ब्न्द्प्_२,११।१९ ॥  
पित्र्यं तु त्रिषु कालेषु मन्त्रो ऽयं तारयत्युत  ।  
पठ्यमानः सदा श्राद्धे नियतैर्ब्रह्मवादिभिः  ॥ ब्न्द्प्_२,११।२० ॥  
राज्यकामो जपेदेतं सदा मन्त्रमतन्द्रितः  ।  
वीर्यशौर्यार्थसत्त्वाशीरायुर्बुद्धिविवर्द्धनम्  ॥ ब्न्द्प्_२,११।२१ ॥  
प्रीयन्ते पितरो येन जपेन नियमेन च  ।  
सप्तर्चिषं प्रवक्ष्यामि सर्वकामप्रदं शुभम्  ॥ ब्न्द्प्_२,११।२२ ॥  
अमूर्त्तीनां समूर्त्तिनां पितॄणां दीप्ततेजसाम्  ।  
नमस्यामि सदा तेषां ध्यानिनां योगचक्षुषाम्  ॥ ब्न्द्प्_२,११।२३ ॥  
इन्द्रादीनां च नेतारो दशमारीचयोस्तथा  ।  
सप्तर्षीणां पितॄणां च तान्नमस्यामि कामदान्  ॥ ब्न्द्प्_२,११।२४ ॥  
मन्वादिनां च नेतारः सूर्याचन्द्रमसोस्तथा  ।  
तान्नमस्कृत्य सर्वान्वै पितृमत्सु विधिष्वपि  ॥ ब्न्द्प्_२,११।२५ ॥  
नक्षत्राणां ग्रहाणां च वाय्वग्न्योश्च पितॄनथ  ।  
द्यावापृथिव्योश्च सदा नामस्यामि कृताञ्जलिः  ॥ ब्न्द्प्_२,११।२६ ॥  
देवर्षीणां च नेतारः सर्वलोकनमस्कृताः  ।  
त्रातारः सर्वभूतानां नमस्यामि पितामहान्  ॥ ब्न्द्प्_२,११।२७ ॥  
प्रजापतेर्गवां वह्नेः सोमाय च यमाय च  ।  
योगेश्वरेभ्यश्च सदा नमस्यामि कृताञ्जलिः  ॥ ब्न्द्प्_२,११।२८ ॥  
पितृगणेभ्यः सप्तभ्यो नमो लोकेषु सप्तसु  ।  
स्वयम्भुवे नमश्चैव ब्रह्मणे योगचक्षुषे  ॥ ब्न्द्प्_२,११।२९ ॥  
एतदुक्तं च सप्तार्चिर्ब्रह्मर्षिगणसेवितम्  ।  
पवित्रं परमं ह्येतच्छ्रीमद्रोगविनाशनम्  ॥ ब्न्द्प्_२,११। ३० ॥  
एतेन विधिना युक्तस्त्रीन्वरांल्लभते नरः  ।  
अन्नमायुः सुताश्चैव ददते पितरो भुवि  ॥ ब्न्द्प्_२,११।३१ ॥  
भक्त्या परमया युक्तः श्रद्धधानो जितेन्द्रियः  ।  
सप्तार्चि षं जपेद्यस्तु नित्यमेव समाहितः  ॥ ब्न्द्प्_२,११।३२ ॥  
सप्तद्वीपसमुद्रायां पृथिव्यामेकराड् भवेत्  ।  
यत्किञ्चित्पच्यते गेहे भक्ष्यं वा भोज्यमेव वा  ॥ ब्न्द्प्_२,११।३३ ॥  
अनिवेद्य न भोक्तव्यं तस्मिन्नयतने सदा  ।  
क्रमशः कीर्तयिष्यामि बलिपात्राण्यतः परम्  ॥ ब्न्द्प्_२,११।३४ ॥  
येषु यच्च फलं प्रोक्तं तन्मे निगदतः श्रुणु  ।  
पलाशे ब्रह्मवर्चस्त्वमश्वत्थे वसुभावना  ॥ ब्न्द्प्_२,११।३५ ॥  
सर्वभूताधिपत्यं च प्लक्षे नित्यभुदात्दृतम्  ।  
पुष्टिः प्रजाश्च न्यग्रोधे बुद्धिः प्रज्ञा धृतिः स्मृतिः  ॥ ब्न्द्प्_२,११।३६ ॥  
रशोध्नं च यशस्यं च काश्मरीपात्रमुच्यते  ।  
सौभाग्यमुत्तमं लोके माधूके समुदात्दृतम्  ॥ ब्न्द्प्_२,११।३७ ॥  
फलगुपात्रेषु कुर्वाणः सर्वान्कामानवाप्नुयात्  ।  
परां द्युतिमथार्केतु प्राकाश्यं च विशेषतः  ॥ ब्न्द्प्_२,११।३८ ॥  
बैल्वे लक्ष्मीन्तथा मेधां नित्यमायुस्तथैव च  ।  
क्षेत्रारामतडागेषु सर्वसस्येषु चैव ह  ॥ ब्न्द्प्_२,११।३९ ॥  
वर्षत्य जस्रं पर्जन्यो वेणुपात्रेषु कुर्वतः  ।  
एतेष्वेव सुपात्रेषु भोजनाग्रमशेषतः  ॥ ब्न्द्प्_२,११।४० ॥  
सदा दद्यात्स यज्ञानां सर्वेषां फलमाप्नुयात्  ।  
पितृभ्यः पुष्पमाल्यानि सुगन्धानि च तत्परः  ॥ ब्न्द्प्_२,११।४१ ॥  
सदा दद्यात्क्रियायुक्तः श विभाति दिवाकरः  ।  
गुग्गुलादींस्तथा धूपान्पितृभ्यो यः प्रयच्छति  ॥ ब्न्द्प्_२,११।४२ ॥  
संयुक्तान्मधुसर्पिर्भ्यं सो ऽग्निष्टोमफलं लभेत्  ।  
धूपं गन्धगुणोपेतं कृत्वा पितृपरायणः  ॥ ब्न्द्प्_२,११।४३ ॥  
लभते च सुशर्माणि इह चामुत्र चोभयोः  ।  
दद्यादेवं पितृभ्यास्तु नित्यमेव ह्यतन्द्रितः  ॥ ब्न्द्प्_२,११।४४ ॥  
दीपं पितृभ्यः प्रयतः सदा यस्तु प्रयच्छति  ।  
गतिं चाप्रतिमं चक्षुस्तस्मात्सलभते शुभम्  ॥ ब्न्द्प्_२,११।४५ ॥  
तेजसा यशसा चैव कान्त्या चापि बलेन च  ।  
भुवि प्रकाशो भवति ब्राजते च त्रिविष्टपे  ॥ ब्न्द्प्_२,११।४६ ॥  
अप्सरोभिः परिवृतो विमानाग्रे च मोदते  ।  
गन्धपुष्पैश्च धूपैश्व जपाहुतिभिरेव च  ॥ ब्न्द्प्_२,११।४७ ॥  
फलमूलनमस्कारैः पितॄणां प्रयतः शुचिः  ।  
पूजां कृत्वा द्विजान्पश्चात्पूजयेदन्नसम्पदा  ॥ ब्न्द्प्_२,११।४८ ॥  
श्राद्धकालेषु नियतं वायुभूताः पितामहाः  ।  
आविशन्ति द्विजाञ्छ्रेष्ठांस्तस्मादेतद्ब्रवीमि ते  ॥ ब्न्द्प्_२,११।४९ ॥  
वस्त्रै रत्नप्रदानैश्च भक्ष्यैः पेयैस्तथैव च  ।  
गोभिरश्वैस्तथा ग्रामैः पूजयेद्द्विजसत्तमान्  ॥ ब्न्द्प्_२,११।५० ॥  
भवन्ति पितरः प्रीताः पूजितेषु द्विजातिषु  ।  
तस्माद्यत्नेन विधिवत्पूजयेत द्विजान्सदा  ॥ ब्न्द्प्_२,११।५१ ॥  
सव्योत्तराभ्यां पाणिभ्यां कुर्यादुल्लेखनं द्विजाः  ।  
प्रोक्षणं च ततः कुर्याच्छ्राद्धकर्मण्यतन्द्रितः  ॥ ब्न्द्प्_२,११।५२ ॥  
दर्भान्पिण्डांस्तथा भक्ष्यान्पुष्पाणि विविधानि च  ।  
गन्धदानमलङ्कारमेकैकं निर्वपेद् बुधः  ॥ ब्न्द्प्_२,११।५३ ॥  
पेषयित्वाञ्जनं सम्यग्विश्वेषामुत्तरोत्तरम्  ।  
अभ्यङ्गं दर्भविञ्जूलैस्त्रिभिः कुर्याद्यथाविधि  ॥ ब्न्द्प्_२,११।५४ ॥  
अपसव्यं वितृभयश्च दद्यादञ्जनमुत्तमम्  ।  
निपात्य जानु सर्वेषां वस्त्रार्थं सूत्रमेव वा  ॥ ब्न्द्प्_२,११।५५ ॥  
खण्डनं प्रोक्षणं चैव तथैवोल्लेखनं द्विजः  ।  
सकृद्देवपितॄणां स्यात्पितॄणां त्रिभिरुच्यते  ॥ ब्न्द्प्_२,११।५६ ॥  
एकं पवित्रं हस्तेन पितॄनसर्वान्सकृत्सकृत्  ।  
चैलमन्त्रेण पिण्डेभ्यो दत्त्वादर्शाञ्जिने हि तम्  ॥ ब्न्द्प्_२,११।५७ ॥  
सदा सर्पिस्तिलैर्युक्तांस्त्रीन्पिण्डान्निर्वपेद्भुवि  ।  
जानु कृत्वा तथा सव्यं भूमौ पितृपरायणः  ॥ ब्न्द्प्_२,११।५८ ॥  
पितॄन्पितामहांश्चैव तथैव प्रपितामहान्  ।  
आहूय च पितॄन्प्राञ्चः पितृतीर्थेन यत्नतः  ॥ ब्न्द्प्_२,११।५९ ॥  
पिण्डान्परिक्षिपेत्सम्यगपसव्यमतन्द्रितः  ।  
अन्नाद्यैरेव मुख्यैश्चभक्ष्यैश्चैव पृथग्विधैः  ॥ ब्न्द्प्_२,११।६० ॥  
पृथङ्मातामहानां तु केचिदिच्छन्ति मानवाः  ।  
त्रीन्पिण्डानानुपूर्व्येण साङ्गुष्ठान्पुष्टिवर्द्धनान्  ॥ ब्न्द्प्_२,११।६१ ॥  
जान्वन्तराभ्यां यत्नेन पिण्डान्दद्याद्यथाक्रमम्  ।  
सव्योत्तराभ्यां पाणिभ्यां धारार्थं मन्त्रमुच्चरन्  ॥ ब्न्द्प्_२,११।६२ ॥  
नमो वः पितरः शोषायेति सर्वमतन्द्रितः  ।  
दक्षिणस्यां तु पाणिभ्यां प्रथमं पिण्डमुत्सृजेत्  ॥ ब्न्द्प्_२,११।६३ ॥  
नमो वः पितरः सौम्यः पठन्नेवमतन्द्रितः  ।  
सव्योत्तराभ्यां पाणिभ्यां धर्मेर्ऽधं समतन्द्रितः  ॥ ब्न्द्प्_२,११।६४ ॥  
उलूखलस्य लेखायामुदपात्रावसेचनम्  ।  
क्षौमं सूत्रं नवं दद्याच्छाणं कार्पासकं तथा  ॥ ब्न्द्प्_२,११।६५ ॥  
पत्रोर्णं पट्टसूत्रं च कौशेयं परिवर्जयेत्  ।  
वर्जयेद्यक्षणं यज्ञे यद्यप्यहतवस्त्रजाम्  ॥ ब्न्द्प्_२,११।६६ ॥  
न प्रीणन्ति तथैतानि दातु श्चाप्यहितं भवेत्  ।  
श्रेष्ठमाहुस्त्रिककुदमञ्जनं नित्यमेव च  ॥ ब्न्द्प्_२,११।६७ ॥  
कृष्णेभ्यश्च तेलैस्तैलं यत्नात्सुपरिरक्षितम्  ।  
चन्दनागुरुणी चोभे तमालोशीरपद्मकम्  ॥ ब्न्द्प्_२,११।६८ ॥  
धूपश्च गुग्गलः श्रेष्टस्तुरुष्कः श्वेत एव च  ।  
शुक्लाः सुमनसः श्रेष्ठास्तथा पद्मोत्पलानि च  ॥ ब्न्द्प्_२,११।६९ ॥  
गन्धरूपोपपन्नानि चारण्यानि च कृत्स्नशः  ।  
तथा हि सुमना नाडीरूपिकास्मकुरण्डिका  ॥ ब्न्द्प्_२,११।७० ॥  
पुष्पाणि वर्जनीयानि श्राद्धकर्मणि नित्यशः  ।  
यथा गन्धादपेतानि चोग्रगन्धानि यानि च  ॥ ब्न्द्प्_२,११।७१ ॥  
वर्जनीयानि पुष्पाणि पुष्टिमन्विच्चता सदा  ।  
द्विजातयो यथोद्दिष्टा नियताः स्युरुदङ्मुखाः  ॥ ब्न्द्प्_२,११।७२ ॥  
पूजयेद्यजमानस्तु विधिवद्यक्षिणामुखः  ।  
तेषामभिमुखो दद्याद्दर्भत्पिण्डांश्च यत्नतः  ॥ ब्न्द्प्_२,११।७३ ॥  
अनेन विधिना साक्षादर्चिताः स्युः पितामहाः  ।  
हरिता वै स पिञ्जालाः पुष्टाः स्निग्धाः समाहिताः  ॥ ब्न्द्प्_२,११।७४ ॥  
रत्निमात्राः प्रमाणेन वितृतीर्थेन संस्मृताः  ।  
उपमूले तथा नीला विष्टरार्थं कुशोत्तमाः  ॥ ब्न्द्प्_२,११।७५ ॥  
तथा श्यामाकनीवारा दूर्वा च समुदाहृता  ।  
पूर्वं कीर्त्तिमतां श्रेष्ठो बभूवाश्वः प्रजापतिः  ॥ ब्न्द्प्_२,११।७६ ॥  
तस्य बाला निपतिता भूमौ काशत्वामागताः  ।  
तस्माद्देयाः सदा काशाः श्राद्धकर्मसु पूजिताः  ॥ ब्न्द्प्_२,११।७७ ॥  
पिण्डनिर्वपणं तेषु कर्त्तव्यं भूतिमिच्छता  ।  
प्रजाः पुष्टिद्युतिप्रज्ञाकीर्त्तिकान्तिसमन्विताः  ॥ ब्न्द्प्_२,११।७८ ॥  
भवन्ति रुचिरा नित्यं विपाप्मानो ऽघवर्जिताः  ।  
सकृदेवास्तरेद्यर्भान्पिण्डार्थे दक्षिणामुखः  ॥ ब्न्द्प्_२,११।७९ ॥  
प्राग्दक्षिणाग्रान्नियतो विधि चाप्यत्र वक्ष्यति  ।  
न दीनो नापि वा क्रुद्धो न चैवान्यमना नरः  ।  
एकत्र चाधाय मनः श्राद्धं कुर्यात्समाहितः  ॥ ब्न्द्प्_२,११।८० ॥  
निहन्मि सर्वं यदमेध्यवद्भवेद्धतश्च सर्वे सुरदानवा मया  ।  
रक्षांसि यक्षाः सपिशाचसङ्घा हता मया यातुधानाश्च सर्वे  ॥ ब्न्द्प्_२,११।८१ ॥  
एतेन मन्त्रेण तु संयतात्मा तां वै वेदिं सकृदुल्लिख्य धीरः  ।  
शिवां हि बुद्धिं ध्रुवमिच्छमानः क्षिपेद्द्विचातिर्दिशमुत्तरां गतः  ॥ ब्न्द्प्_२,११।८२ ॥  
एवं पित्र्यं दृष्टमन्त्रं हि यस्यतस्यासुरा वर्जयन्तीह सर्वे  ।  
यस्मिन्देशे पठ्यते मन्त्र एष तं वै देशं राक्षसा वर्जयन्ति  ॥ ब्न्द्प्_२,११।८३ ॥  
अन्नप्रकारानशुचीनसाधून्संवीक्षते नो स्पृशंश्वापि दद्यात्  ।  
पवित्रपाणिश्च भवेन्न वा हि यः पुमान्न कार्यस्य फलं समश्नुते  ॥ ब्न्द्प्_२,११।८४ ॥  
अनेन विधिना नित्यं श्राद्धं कुर्याद्धि यः सदा  ।  
मनसा काङ्क्षते यद्यत्तत्तद्यद्युः पितमहाः  ॥ ब्न्द्प्_२,११।८५ ॥  
पितरो हृष्टमनसो रक्षांसि विमनांसि च  ।  
भवन्त्येवं कृते श्राद्धे नित्यमेव प्रयत्नतः  ॥ ब्न्द्प्_२,११।८६ ॥  
शूद्राः श्राद्धेष्वविक्षीरं बल्वजा उपलास्तथा  ।  
विरणाश्चोतुवालाश्च लड्वा वर्ज्याश्च नित्यशः  ॥ ब्न्द्प्_२,११।८७ ॥  
एवमादीन्ययज्ञानि तृणानि परिवर्जयेत्  ।  
अञ्जनाभ्यजनं गन्धान्सूत्रप्रणयनं तथा  ॥ ब्न्द्प्_२,११।८८ ॥  
काशेः पुनर्भवैः कार्यमश्वमेधफलं लभेत्  ।  
काशाः पुनर्भवा ये च बर्हिणो ह्युपबर्हिणः  ॥ ब्न्द्प्_२,११।८९ ॥  
इत्येते पितरो देवा देवाश्च पितरः पुनः  ।  
पुष्पगन्धविभूषाणामेष मन्त्र उदाहृतः  ॥ ब्न्द्प्_२,११।९० ॥  
आहृत्य दक्षिणाग्निं तु होमार्थं वै प्रयत्नतः  ।  
अन्यार्थे लौकिकं वापि जुहुयात्कर्मसिद्धये  ॥ ब्न्द्प्_२,११।९१ ॥  
अन्तर्विधाय समिधस्ततो दीप्तो विधीयते  ।  
समाहितेन मनसा प्रणीयाग्निं समन्ततः  ॥ ब्न्द्प्_२,११।९२ ॥  
अग्नये कव्यवाहाय स्वधा अङ्गिरसे नमः  ।  
सोमाय वै पितृमते स्वधा अङ्गिरसे पुनः  ॥ ब्न्द्प्_२,११।९३ ॥  
यमाय वैवस्वतये स्वधानम इति ध्रुवम्  ।  
इत्येते होममन्त्रास्तु त्रयाणामनुपूर्वशः  ॥ ब्न्द्प्_२,११।९४ ॥  
दक्षिणेनाग्नये नित्यं सोमायोत्तरतस्तथा  ।  
एतयोरन्तरे नित्यं जुहुयाद्वै विवस्वते  ॥ ब्न्द्प्_२,११।९५ ॥  
उपहारः स्वधाकारस्तथैवोल्लेखनं च यत्  ।  
होमजप्ये नमस्कारः प्रोक्षणं च विशेषतः  ॥ ब्न्द्प्_२,११।९६ ॥  
बहुहव्येन्धने चाग्नौ सुसमिद्धे तथैव च  ।  
अञ्जनाब्यञ्जनं चैव पिण्डनिर्वपणं तथा  ॥ ब्न्द्प्_२,११।९७ ॥  
अश्वमेधफलं चैतत्समिद्धे यत्कृतं द्विजैः  ।  
क्रिया सर्वा यथोद्दिष्टाः प्रयत्नेन समाचरेत्  ॥ ब्न्द्प्_२,११।९८ ॥  
बहुहव्येन्धने चाग्नौ सुसमिद्धे विशेषतः  ।  
विधूमे लेलिहाने च होतव्यं कर्मसिद्धये  ॥ ब्न्द्प्_२,११।९९ ॥  
अप्रबुद्धे समिद्धे वा जुहुयाद्यो हुताशने  ।  
यजमानो भवे दन्धः सो ऽमुत्रेति हि नः श्रुतम्  ॥ ब्न्द्प्_२,११।१०० ॥  
अल्पेन्धनो वा रूक्षो ऽग्निर्वस्फुलिङ्गश्च सर्वशः  ।  
ज्वालाधूमापसव्यश्च स तु वह्निरसिद्धये  ॥ ब्न्द्प्_२,११।१०१ ॥  
दुर्गन्धश्चैव नीलश्च कृष्णश्चैव विशेषतः  ।  
भूमिं वगाहते यत्र तत्र विद्यात्पराभवत्  ॥ ब्न्द्प्_२,११।१०२ ॥  
अर्चिष्मान् पिण्डितशिखः सर्प्पिकाञ्जनसन्निभः  ।  
स्निग्धः प्रदक्षिणश्चैव वह्निः स्यात्कार्यसिद्धये  ॥ ब्न्द्प्_२,११।१०३ ॥  
नरनारीगणेभ्यश्च पूजां प्राप्नोति शाश्वतीम्  ।  
अक्षयं पूजितास्तेन भवन्ति पितरो ऽग्नयः  ॥ ब्न्द्प्_२,११।१०४ ॥  
बिल्वोदुम्बरपत्राणि फलानि समिधस्तथा  ।  
श्राद्धे महापवित्राणि मेध्यानि च विशेषतः  ॥ ब्न्द्प्_२,११।१०५ ॥  
पवित्रं च द्विजश्रेष्ठाः शुद्धये जन्मकर्मणाम्  ।  
पात्रेषु फलमुद्दिष्टं यन्मया श्राद्धकर्मणि  ॥ ब्न्द्प्_२,११।१०६ ॥  
तदेव कृत्स्नं विज्ञेयं समित्सु च यथाक्रमम्  ।  
कृत्वा समाहितं चित्तमाग्नेयं वै करोम्यहम्  ॥ ब्न्द्प्_२,११।१०७ ॥  
अनुज्ञातः कुरुष्वेति तथैव द्विजसत्तमैः  ।  
घृतमादाय पात्रे च जुहुयाद्धव्यवाहने  ॥ ब्न्द्प्_२,११।१०८ ॥  
पलाशप्लक्षन्यग्रोधप्लक्षाश्वत्थविकङ्कताः  ।  
उदुम्बरस्तथाबिल्वश्चन्दनो यज्ञियाश्च ये  ॥ ब्न्द्प्_२,११।१०९ ॥  
सरलो देवदारुश्च शालश्च कदिरस्तथा  ।  
समिदर्थे प्रशस्ताः स्युरेते वृक्षा विशेषतः  ॥ ब्न्द्प्_२,११।११० ॥  
ग्राम्याः कण्टकिनश्चैव याज्ञिया ये च केचन  ।  
पूजिताः समिदर्थं ते पितॄणां वचनं यथा  ॥ ब्न्द्प्_२,११।१११ ॥  
समिद्भिः षट्फलेयाभिर्जुहुयाद्यो हुताशनम्  ।  
फलं यत्कर्मणस्तस्य तन्मे निगदतः शृणु  ॥ ब्न्द्प्_२,११।११२ ॥  
अक्षयं सर्वकामीयमश्वमेधफलं हि तत्  ।  
श्लेष्मान्तको नक्तमालः कपित्थः शाल्मलिस्तथा  ॥ ब्न्द्प्_२,११।११३ ॥  
नीपो विभीतकश्चैव श्राद्धकर्मणि गर्हिताः  ।  
चिरबिल्वस्तथा कोलस्तिदुकः श्राद्धकर्मणि  ॥ ब्न्द्प्_२,११।११४ ॥  
बल्वजः कोविदारश्च वर्जनीयाः समन्ततः  ।  
शकुनानां निवासांश्च वर्जयेत महीरुहान्  ॥ ब्न्द्प्_२,११।११५ ॥  
अन्यांश्चैवंविधान्सर्वान्नयज्ञीयांश्च वर्जयेत्  ।  
स्वधेति चैव मन्त्राणां पितॄणां वचनं यथा  ।  
स्वाहेति चैव देवानां यज्ञकर्मण्युदाहृतम्  ॥ ब्न्द्प्_२,११।११६ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीये   
उपोद्धातपादे श्राद्धकल्पे समिद्वर्णन नामैकादशो ऽध्यायः ॥ ११॥  
  
  
_____________________________________________________________  
  
  
सूत उवाच  
देवाश्चपितरश्चैव अन्योन्यं नियताः स्मृताः  ।  
आथर्वणस्त्वेष विधिरित्युवाच बृहस्पतिः  ॥ ब्न्द्प्_२,१२।१ ॥  
पूजयेत पितॄन्पूर्वं देवांश्च तदनन्तरम्  ।  
देवा अपि पितॄन्पूर्वमर्च्चयन्ति हि यत्नतः  ॥ ब्न्द्प्_२,१२।२ ॥  
दक्षस्य दुहिता नाम्ना विश्वा नामेति विश्रुता  ।  
विश्वाख्यास्तु सुतास्तस्यां धर्मतो जज्ञिरे दश  ॥ ब्न्द्प्_२,१२।३ ॥  
प्रख्याता स्त्रिषु लोकेषु सर्वलोकनमस्कृताः  ।  
समस्तास्ते महात्मानश्चेरुरुग्रं महत्तपः  ॥ ब्न्द्प्_२,१२।४ ॥  
हिमवच्छिखरे रम्ये देवर्षिगणसेविते  ।  
शुद्धेन मन्सा प्रीता ऊचुस्तान्पितरस्तदा  ॥ ब्न्द्प्_२,१२।५ ॥  
वरं वृणीध्वं प्रीताः स्म कं कामं कखामहे  ।  
एवमुक्ते तु पितृभिस्तदा त्रैलोक्यभावनः  ॥ ब्न्द्प्_२,१२।६ ॥  
ब्रह्मोवाच महातेजास्तपसा तैस्तु तोषितः  ।  
प्रीतो ऽस्मि तपसानेन कं कामं करवाणि वः  ॥ ब्न्द्प्_२,१२।७ ॥  
एवमुक्तास्तदा विश्वे ब्रह्मणा विश्वकर्मणा  ।  
ऊचुस्ते सहिताः सर्वे ब्रह्माणां लोकभावनम्  ॥ ब्न्द्प्_२,१२।८ ॥  
श्राद्धे ऽस्माकं भवेदंशो ह्येष नः काङ्क्षितो वरः  ।  
प्रत्युवाच ततो ब्रह्मा तान्वै त्रिदशपूजितः  ॥ ब्न्द्प्_२,१२।९ ॥  
भविष्यत्येवमेवं तु काङ्क्षितो वो वरस्तु यः  ।  
पितृभिश्च तथेत्युक्तमेवमेतन्न संशयः  ॥ ब्न्द्प्_२,१२।१० ॥  
सहस्माभिस्तु भोक्तव्यं यत्किं चिद्दृश्यते त्विह  ।  
अस्माकं कल्पिते श्राद्धे युष्मानप्राशनं हि वै  ॥ ब्न्द्प्_२,१२।११ ॥  
भविष्यति मनुष्येषु सत्यमे तद्ब्रुवामहे  ।  
माल्यैर्गन्धैस्तथान्नेन युष्मानग्रे ऽर्च्चयिष्यति ।१ १२।१२॥  
अग्रे दत्त्वा तु युष्माकमस्माकं दास्यते ततः  ।  
विसर्जनमथास्माकं पूर्वं पश्चात्तु दैवतम्  ॥ ब्न्द्प्_२,१२।१३ ॥  
रक्षणं चैव श्राद्धस्य आतिथ्यस्य विधिद्वयम्  ।  
भूतानां देवतानां च पितॄणां चैव कर्मणि  ॥ ब्न्द्प्_२,१२।१४ ॥  
एवं कृते सम्यगेतत्सर्वमेव भविष्यति  ।  
एवं दत्त्वा वरं तेषां ब्रह्मा पितृगणैः सह  ॥ ब्न्द्प्_२,१२।१५ ॥  
क्षमानुग्रहकृद्देवः सञ्चकार यथोदितम्  ।  
वेदे पञ्च महायज्ञा नराणां समुदाहृताः  ॥ ब्न्द्प्_२,१२।१६ ॥  
एतान्पञ्च महायज्ञान्निर्वपेत्सततं नरः  ।  
यत्र स्थास्यन्ति दातारस्तत्स्थानं वै निबोधत  ॥ ब्न्द्प्_२,१२।१७ ॥  
निर्भयं विरजस्कं च निःशोकं निर्व्यथक्लमम्  ।  
ब्राह्मं स्थानमवाप्नोति सर्वलोकपुरस्कृतम्  ॥ ब्न्द्प्_२,१२।१८ ॥  
शूद्रेणापि च कर्त्तव्याः पञ्चैते मन्त्रवर्जिताः  ।  
अतो ऽन्यथा तु यो भुङ्क्ते स ऋणं नित्यमश्नुते  ॥ ब्न्द्प्_२,१२।१९ ॥  
ऋणं भुङ्क्ते स पापात्मा यः पचेदात्मकारणात्  ।  
तस्मान्निर्वर्तयेत्पञ्च महायज्ञान्सदा बुधः  ॥ ब्न्द्प्_२,१२।२० ॥  
उदक्पूर्वे बलिं कुर्यादुदकान्ते तथैव च  ।  
बलिं सुविहितं कुर्या दुच्चैरुच्चतरं क्षिपेत्  ॥ ब्न्द्प्_२,१२।२१ ॥  
परशृङ्गं गवां मूत्रं बलिं सूत्रं समुत्क्षिपेत्  ।  
तन्निवेद्यो भवेत्पिण्डः पितॄणां यस्तु जीवति  ॥ ब्न्द्प्_२,१२।२२ ॥  
इष्टेनान्नेन भक्ष्यैश्च भोजयेच्च यथाविधि  ।  
निवेद्यं केचिदिच्छन्ति जीवन्त्यपि हि यत्नतः  ॥ ब्न्द्प्_२,१२।२३ ॥  
देवदेवा महात्मानो ह्येते पितर इत्युत  ।  
इच्छन्ति केचिदाचार्यः पश्चात्पिण्डनिवेदनम्  ॥ ब्न्द्प्_२,१२।२४ ॥  
पूजनं चैव विप्रणां पूर्वमेवेह नित्यशः  ।  
तद्धिधर्मार्थकुशलो नेत्युवाच बृहस्मतिः  ॥ ब्न्द्प्_२,१२।२५ ॥  
पूर्वं निवेदयेत्पिण्डान्पश्चाद्विप्रांश्च भोजयेत्  ।  
योगात्मानो महात्मानः पितरो योग सम्भवाः  ॥ ब्न्द्प्_२,१२।२६ ॥  
सोममाप्याययन्त्येते पितरो योगसंस्थिताः  ।  
तस्माद्दद्याच्छुचिः पिण्डान्योगेभ्यस्तत्परायणः  ॥ ब्न्द्प्_२,१२।२७ ॥  
पितॄणां हि भवेदेतत्साक्षादिव हुतं हविः  ।  
ब्रह्मणानां सहस्रस्य योगस्थं ग्रासयेद्यदि  ॥ ब्न्द्प्_२,१२।२८ ॥  
यजमानं च भोक्तॄंश् च नौरिवाम्भसि तारयेत्  ।  
असतां प्रग्रहो यत्र सतां चैव विमानता  ॥ ब्न्द्प्_२,१२।२९ ॥  
दण्डो दैवकृतस्तत्र सद्यः पतति दारुणः  ।  
इत्वा मम सधर्माणं बालिशं यस्तु भोजयेत्  ॥ ब्न्द्प्_२,१२।३० ॥  
आदिकर्म समुत्सृज्य दाता तत्र विनश्यति  ।  
पिण्डमग्नौ सदा दद्यद्भोगार्थी प्रथमं नरः  ॥ ब्न्द्प्_२,१२।३१ ॥  
दद्यात्प्रजार्थी यत्नेन मध्यमं मन्त्रपूर्वकम्  ।  
उत्तमां कान्तिमन्विच्छन्गोषु नित्यं प्रयच्छति  ॥ ब्न्द्प्_२,१२।३२ ॥  
प्रज्ञां चैव यशः कीर्त्तिमप्सु वै सम्प्रयच्छति  ।  
प्रार्थयन्दीर्घामायुश्च वायसेभ्यः प्रयच्छति  ॥ ब्न्द्प्_२,१२।३३ ॥  
सोकुमार्यमथान्विच्छन्कुक्कुटेभ्यः प्रयच्छति  ।  
एवमेतत्समुद्दिष्टं पिण्डनिर्वपणे फलम्  ॥ ब्न्द्प्_२,१२।३४ ॥  
आकाशे गमयेद्वापि अप्सु वा दक्षिणामुखः  ।  
पितॄणां स्थानमाकाशं दक्षिणा चैव दिग्भेवेत्  ॥ ब्न्द्प्_२,१२।३५ ॥  
एके विप्राः पुनः प्राहुः पिण्डोद्धरणमग्रतः  ।  
अनुज्ञातस्तु तैर्विप्रैः कामसुद्ध्रियतामित्  ॥ ब्न्द्प्_२,१२।३६ ॥  
पुष्पाणां च फलानां च भक्ष्याणामन्नतस्तथा  ।  
अग्रमुद्धृत्य सर्वेषां जुहुयाद्धव्यवाहने  ॥ ब्न्द्प्_२,१२।३७ ॥  
भङ्यमन्नं तथा पेयं मूलानि च फलानि च  ।  
हुत्वाग्नौ च ततः पिण्डान्निर्वपेद्दक्षिणा मुखः  ॥ ब्न्द्प्_२,१२।३८ ॥  
वैवस्वताय सोमाय हुत्वा पिण्डान्निवेद्य च  ।  
उदकान्नयनं कृत्वा पश्चाद्विप्रांश्च भोजयेत्  ॥ ब्न्द्प्_२,१२।३९ ॥  
अनुपूर्वं ततो विप्रान्भक्ष्यैरन्नैश्च शक्तितः  ।  
स्निग्धैरुष्णैः सुगन्धैश्च तर्पयेत्तान्रसैरपि  ॥ ब्न्द्प्_२,१२।४० ॥  
एकाग्रः पर्युपासीनः प्रयतः प्राञ्जलिः स्थितः  ।  
तत्परः श्रद्दधानश्च कामानाप्नोति मानवः  ॥ ब्न्द्प्_२,१२।४१ ॥  
अक्षुद्रत्वं कृतज्ञत्वं दाक्षिण्यं संस्कृतं वचः  ।  
तपो यज्ञांश्च दानं च प्रयच्छन्ति पितामहाः  ॥ ब्न्द्प्_२,१२।४२ ॥  
अतः परं विधिं सौम्यं भुक्तवत्सु द्विजातिषु  ।  
आनुपूर्व्येण विहितं तन्मे निगदतः शृणु  ॥ ब्न्द्प्_२,१२।४३ ॥  
प्रोक्ष्य भूमिमथोद्धृत्य पूर्वं पितृपरायणः  ।  
ततो ऽन्निविकिरं कुर्याद्विधिदृष्टेन कर्मणा  ॥ ब्न्द्प्_२,१२।४४ ॥  
स्वधा वाच्य ततो विप्रान् विधिवद्भूरितक्षिणान्  ।  
अन्नशेषमनुज्ञाप्य सत्कृत्य द्विजसत्तमान्  ॥ ब्न्द्प्_२,१२।४५ ॥  
प्राञ्जलिः प्रयतश्चैव अनुगम्य विसर्जयेत्  ॥ ब्न्द्प्_२,१२।४६ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीये   
उपोद्धातपादे श्राद्धकल्पे द्वादशो ऽध्यायः ॥ १२॥  
  
  
_____________________________________________________________  
  
  
बृहस्पतिरुवाच  
सकृदभ्यर्चिताः प्रीता भवन्ति पितरो ऽव्ययाः  ।  
योगात्मानो महात्मानो विपाप्मानो महौजसः  ॥ ब्न्द्प्_२,१३।१ ॥  
प्रेत्य च स्वर्गलोकाय कामैश्च बहुलं भुवि  ।  
येषु वाप्यनुगृह्णन्ति मोक्षप्राप्तिः क्रमेण तु  ॥ ब्न्द्प्_२,१३।२ ॥  
तानि वक्ष्याम्यहं सौम्य सरांसि सरितस्तथा  ।  
तीर्थानि चैव पुण्यानि देशांश्छैलांस्तथाश्रमान्  ॥ ब्न्द्प्_२,१३।३ ॥  
पुण्यो हि त्रिषु लोकेषु सदैवामरकण्टकः  ।  
पर्वतप्रवरः पुण्यः सिद्धयारणसेवितः  ॥ ब्न्द्प्_२,१३।४ ॥  
यत्र वर्षसहस्राणि प्रयुतान्यर्बुदानि च  ।  
तपः सुदुश्चरं तेपे भगवानङ्गिराः पुरा  ॥ ब्न्द्प्_२,१३।५ ॥  
यत्र मृत्योर्गतिर्न्नास्ति तथैवासुररक्षसाम्  ।  
न भयं नैव चालक्ष्मीर्यावद्भूमिर्द्धरिष्यति  ॥ ब्न्द्प्_२,१३।६ ॥  
तपसा तेजसा तस्य भ्रजते स नगोत्तमः  ।  
शृङ्गे माल्यवतो नित्यं वह्निः संवर्त्तको यथा  ॥ ब्न्द्प्_२,१३।७ ॥  
मृदवस्तु सुगन्धाश्च हेमाभाः प्रियदर्शनाः  ।  
शान्ताःकुशा इति ख्याताः परिदक्षिणनर्मदाम्  ॥ ब्न्द्प्_२,१३।८ ॥  
दृष्टवान्स्वर्गसोपानं भगवानङ्गिराः पुरा  ।  
अग्निहोत्रे महातेजाः प्रस्तारार्थं कुशोत्तमान्  ॥ ब्न्द्प्_२,१३।९ ॥  
तेषु दर्भेषु यः पिण्डान्मरकण्टटकपर्वते  ।  
दद्यात्सकृदपि प्राज्ञस्तस्य वक्ष्यामि यत्फलम्  ॥ ब्न्द्प्_२,१३।१० ॥  
तद्भवत्यक्षयं श्राद्धं पितॄणां प्रीतिवर्धनम्  ।  
अन्तर्द्धानं च गच्छन्ति क्षेत्रमासाद्य तत्सदा  ॥ ब्न्द्प्_२,१३।११ ॥  
तत्र ज्वालासरः पुण्यं दृश्यते चापि पर्वसु  ।  
सशल्यानां च सत्त्वानां विशल्यकरणी नदी  ॥ ब्न्द्प्_२,१३।१२ ॥  
प्राग्दक्षिणायतावर्त्ता वापी सा सुनगोत्तमे  ।  
कलिङ्गदेशपश्चार्द्धे शृङ्गे माल्यवतो विभोः  ॥ ब्न्द्प्_२,१३।१३ ॥  
सिद्धिक्षेत्रमृषिश्रेष्ठा यदुक्तं परमं भुवि  ।  
सम्मतं देवदैत्यानां श्लोकं चाप्युशना जगौ  ॥ ब्न्द्प्_२,१३।१४ ॥  
धन्यास्ते पुरुषा लोके ये प्राप्यामरकण्टकम्  ।  
पितॄन्सन्तर्पयिष्यन्तिश्राद्धे पितृपरायणाः  ॥ ब्न्द्प्_२,१३।१५ ॥  
अल्पेन तपसा सिद्धिं गमिष्यन्ति न संशयः  ।  
सकृदेवार्चितास्तत्र स्वर्गमामरकण्टके  ॥ ब्न्द्प्_२,१३।१६ ॥  
महेन्द्रःपर्वतः पुण्यो रम्यः शक्रनिषेवितः  ।  
तत्रारुह्य भवेत्पूतः श्राद्धं चैव महाफलम्  ॥ ब्न्द्प्_२,१३।१७ ॥  
वैलाटशिखरे युक्त्वा दिव्यं चक्षुः प्रवर्तते  ।  
अधृष्यश्चैव भूतानां देववच्चरते महीम्  ॥ ब्न्द्प्_२,१३।१८ ॥  
सप्तगोदावरे चैव गोकर्णे च तपोवने  ।  
अश्वमेधफलं स्नात्वा तत्र दत्त्वा भवेत्ततः  ॥ ब्न्द्प्_२,१३।१९ ॥  
धूतपापस्थलं प्राप्य पूतः स्नात्वा भवेन्नरः  ।  
रुद्रस्तत्र तपस्तेपे देवदेवो महेश्वरः  ॥ ब्न्द्प्_२,१३।२० ॥  
गोकर्णे निहितं देवैर् नास्तिकानां निदर्शनम्  ।  
अब्राह्मणस्य सावित्रीं पठतस्तु प्रणश्यति  ॥ ब्न्द्प्_२,१३।२१ ॥  
देवर्षिभवने शृङ्गे सिद्धचारणसेविते  ।  
आरुह्यतं निय मवांस्ततो याति त्रिविष्टपम्  ॥ ब्न्द्प्_२,१३।२२ ॥  
दिव्यैश्चन्दनवृक्षैश्च पादपैरुपशोभितम्  ।  
आपश्चन्दनसंयुक्ताः स्पन्देति सततं ततः  ॥ ब्न्द्प्_२,१३।२३ ॥  
नदी प्रवर्तते ताभ्यस्ताम्रपर्णीति नामतः  ।  
या चन्दनमहाखण्डाद्दक्षिणं याति सागरम्  ॥ ब्न्द्प्_२,१३।२४ ॥  
नद्यास्तस्याश्च ताम्रायास्तूह्यमाना महोदधौ  ।  
शङ्खा भवन्ति शुक्त्यश्च जायते यासु मौक्तिकम्  ॥ ब्न्द्प्_२,१३।२५ ॥  
उदकानयनं कृत्वा शङ्खमौक्तिकसंयुतम्  ।  
आधिभिर्व्याधिभिश्चैव मुक्ता यान्त्यमरावतीम्  ॥ ब्न्द्प्_२,१३।२६ ॥  
चन्दनेभ्यः प्रसूतानां शङ्खानां मौक्तिकस्य वा  ।  
पापकर्त्तॄनपि पितॄंस्तारयन्ति यथाश्रुति  ॥ ब्न्द्प्_२,१३।२७ ॥  
चन्द्रतीर्थे कुमार्यां च कावेरीप्रभवे क्षये  ।  
श्रीपर्वतस्य तीर्थेषु वैकृते च तथा गिरौ  ॥ ब्न्द्प्_२,१३।२८ ॥  
एकस्था यत्र दृश्यन्ते वृक्षाह्यौशीरपर्वते  ।  
पलाशाः खदिरा बिल्वाः प्लक्षाश्वत्थविकङ्कताः  ॥ ब्न्द्प्_२,१३।२९ ॥  
एवं द्विमण्डलाविद्धं विज्ञेयं द्विजसत्तमाः  ।  
अस्मिंस्त्यक्त्वा जन्ॐऽगाति क्षिप्रं यात्यमरावतीम्  ॥ ब्न्द्प्_२,१३।३० ॥  
श्रीपर्वतस्य तीर्थे तु वैकृते च तथा गिरौ  ।  
कर्माणि तु प्रयुक्ता नि सिद्ध्यन्ति प्रभवाप्यये  ॥ ब्न्द्प्_२,१३।३१ ॥  
दुष्प्रयुक्ता हि पितृषु सुप्रयोगा भवन्त्युत  ।  
पितॄणां दुहिता पुण्या नर्मदा सरितां वरा  ॥ ब्न्द्प्_२,१३।३२ ॥  
यत्र श्राद्धानि दत्तान्नि ह्यक्षयाणि भवन्त्युत  ।  
माठरस्य वने पुण्ये सिद्धचारणसेविते  ॥ ब्न्द्प्_२,१३।३३ ॥  
अन्तर्द्धानेन गच्छन्ति युक्त्वा तस्मिन्महा गिरौ  ।  
विन्ध्ये चैव गिरौ पुण्ये धर्माधर्मनिदर्शनीम्  ॥ ब्न्द्प्_२,१३।३४ ॥  
धारां पापा न पश्यन्ति धारां पश्यन्ति साधवः  ।  
तत्र तद्दृश्यते पापं केषां चित्पापकर्मणाम्  ॥ ब्न्द्प्_२,१३।३५ ॥  
कैलासे या मतङ्गस्य वापी पापनिषूदनी  ।  
स्नात्वा तस्या दिवं यान्ति कामचारा विहङ्गमाः  ॥ ब्न्द्प्_२,१३।३६ ॥  
शौर्पारके तथा तीर्थे पर्वते पालमञ्जरे  ।  
पाण्डुकूपे समुद्रान्ते पिण्डारकतटे तथा  ॥ ब्न्द्प्_२,१३।३७ ॥  
विमले च विपापे च सङ्कल्पं प्राप्य चाक्षयम्  ।  
श्रीवृक्षे चित्रकूटे च जम्बूमार्गे च नित्यशः  ॥ ब्न्द्प्_२,१३।३८ ॥  
असितस्य गिरौ पुण्ये योगाचार्यस्य धीमतः  ।  
तत्रापि श्राद्धमानन्त्यमसितायां च नित्यशः  ॥ ब्न्द्प्_२,१३।३९ ॥  
पुष्करेष्वक्षयं श्राद्धं तपश्चैव महाफलमा  ।  
महोदधौ प्रभासे च तद्वदेव विनिर्दिशेत्  ॥ ब्न्द्प्_२,१३।४० ॥  
देविकायां वृषो नाम कूपः सिद्धनिषेवितः  ।  
समुत्पतन्ति तस्यापो गवां शब्देन नित्यशः  ॥ ब्न्द्प्_२,१३।४१ ॥  
योगेश्वरैः सदा जुष्टः सर्वपापबहिष्कृतः  ।  
दद्याच्छ्राद्धं तु यस्तस्मिंस्तस्य वक्ष्यामि यत्फलम्  ॥ ब्न्द्प्_२,१३।४२ ॥  
अक्षयं सर्वकामीयं श्राद्धं प्रीणाति वै पितॄन्  ।  
जातवेदः शिला तत्र साक्षादग्नेः सनातनात्  ॥ ब्न्द्प्_२,१३।४३ ॥  
श्राद्धानि चाग्निकार्यं च तत्र कुर्यात्सदा क्षयम्  ।  
यस्त्वग्निं प्रविशेत्तत्र नाकपृष्ठे स मोदते  ॥ ब्न्द्प्_२,१३।४४ ॥  
अग्निशान्तः पुनर्जातस्तत्र दत्तं ततो ऽक्षयम्  ।  
दशाश्वमेधिके तीर्थे तीर्थे पञ्चाश्वमेधिके  ॥ ब्न्द्प्_२,१३।४५ ॥  
यथोद्दिष्टफलं तेषां क्रतूनां नात्र संशयः  ।  
ख्यातं हयशिरो नाम तीर्थं सद्यो वरप्रदम्  ॥ ब्न्द्प्_२,१३।४६ ॥  
श्राद्धं तत्र सदाक्षय्यं दाता स्वर्गे च मोदते  ।  
श्राद्धं सुन्दनिसुन्दे च देयं पापनिषू दनम्  ॥ ब्न्द्प्_२,१३।४७ ॥  
श्राद्धं तत्राक्षयं प्रोक्तं जपहोमतपांसि च  ।  
जतुङ्गे शुभे तीर्थे तर्पयेत्सततं पितॄन्  ॥ ब्न्द्प्_२,१३।४८ ॥  
दृश्यते पर्वसु च्छाया यत्र नित्यं दिवौकसाम्  ।  
पृथिव्यामक्षयं दत्तं विरजा यत्र पादपः  ॥ ब्न्द्प्_२,१३।४९ ॥  
योगेश्वरैः सदा जुष्टः सर्वपापबहिष्कृतः  ।  
दद्याच्छ्राद्धं तु यस्तस्मिंस्तस्य वक्ष्यामि यत्फलम्  ॥ ब्न्द्प्_२,१३।५० ॥  
अर्चितास्तेन वै साक्षाद्भवन्ति पितरः सदा  ।  
अस्मिंल्लोके वशी च स्यात्प्रेत्य स्वर्गे मही यते  ॥ ब्न्द्प्_२,१३।५१ ॥  
प्रायशो मद्रवा पुण्या शिवो नाम ह्रदस्तथा  ।  
तत्र व्याससरः पुण्यं दिव्यो ब्रह्मह्रदस्तथा  ॥ ब्न्द्प्_२,१३।५२ ॥  
ऊर्ज्जन्तः पर्वतः पुण्यो यत्र योगेश्वरालयः  ।  
अत्रैव चाश्रमः पुण्यो वसिष्ठस्य महात्मनः  ॥ ब्न्द्प्_२,१३।५३ ॥  
ऋग्यजुः सामशिरसः कपोताः पुष्पसाह्वयाः  ।  
आख्यान पञ्चमा वेदाः सृष्टा ह्येते स्वयम्भुवा  ॥ ब्न्द्प्_२,१३।५४ ॥  
गत्वैतान्मुच्यते पापद्द्विजो वह्निं समाश्रयन्  ।  
श्राद्धं चानन्त्यमेतेषु जपहोमतपांसि च  ॥ ब्न्द्प्_२,१३।५५ ॥  
पुण्डरीके महातीर्थे पुण्डरीकसमं फलम्  ।  
ब्रह्मतीर्थे महाप्राज्ञ सर्वयज्ञसमं फलम्  ॥ ब्न्द्प्_२,१३।५६ ॥  
सिन्धुसागरसम्भेदे तथा पञ्चनदे क्षयम्  ।  
विरजायां तथा पुण्यं मद्रवायां च पर्वते  ॥ ब्न्द्प्_२,१३।५७ ॥  
देयं सप्तनदे श्राद्धं मानसे वा विशेषतः  ।  
महाकूटे ह्यनन्ते च गिरौ त्रिककुदे तथा  ॥ ब्न्द्प्_२,१३।५८ ॥  
सन्ध्यायां च महानद्यां दृश्यते महादद्भुतम्  ।  
अश्रद्दधानं नाभ्येति सा चाभ्येति धृतव्रतम्  ॥ ब्न्द्प्_२,१३।५९ ॥  
संश्रयित्वैकमेकेन सायाह्नं प्रति नित्यशः  ।  
तस्मिन्देयं सदा श्राद्धं पितॄणामक्षयार्थिनाम्  ॥ ब्न्द्प्_२,१३।६० ॥  
कृतात्मा वाकृतात्मा च यत्र विज्ञायते नरः  ।  
स्वर्गमार्गप्रदं नाम तीर्थं सद्यो वरप्रदम्  ॥ ब्न्द्प्_२,१३।६१ ॥  
चीराण्युत्सृज्य यस्मिंस्तु दिवं सप्तर्षयो गाताः  ।  
अद्यापि तानि दृश्यन्ते चीराण्यम्भोगतानि तु  ॥ ब्न्द्प्_२,१३।६२ ॥  
स्नात्वा स्वर्गमवाप्नोति तस्मिंस्तीर्थेत्तमे नरः  ।  
ख्यातमायतनं तत्र नन्दिनः सिद्धसेवितम्  ॥ ब्न्द्प्_२,१३।६३ ॥  
नन्दीश्वरस्य सा मूर्त्तिर्निराचारैर्नदृश्यते  ।  
दृश्यन्ते काञ्चना युपास्त्वर्चिषो भास्करोदये  ॥ ब्न्द्प्_२,१३।६४ ॥  
कृत्वा प्रदक्षिणं तांस्तु गच्छन्त्यानन्दिता दिवम्  ।  
सर्वतश्च कुरुक्षेत्रं सुतीर्थं तु विशेषतः  ॥ ब्न्द्प्_२,१३।६५ ॥  
पुण्यं सनत्कुमारस्य योगेशस्य महात्मनः  ।  
कीर्त्यते च तिलान्दत्त्वा पितृभ्योवै सदाक्षयम्  ॥ ब्न्द्प्_२,१३।६६ ॥  
उक्तमेवाक्षयं श्राद्धं धर्मराजनिषेवितम्  ।  
श्राद्धं दत्तममावास्यां विधिना च यथाक्रमम्  ॥ ब्न्द्प्_२,१३।६७ ॥  
पुंसः सन्निहितायां तु कुरूक्षेत्रे विशेषतः  ।  
अर्चयित्वा पितॄंस्तत्र स पुत्रस्त्वनृणो भवेत्  ॥ ब्न्द्प्_२,१३।६८ ॥  
सरस्वत्यां विनशने प्लक्षप्रश्रवणे तथा  ।  
व्यासतीर्थे दृषद्वत्यां त्रिप्लक्षे च विशेषतः  ॥ ब्न्द्प्_२,१३।६९ ॥  
देयमोङ्कारपवने श्राद्धमक्षयमिच्छता  ।  
शक्रावतारे गङ्गायां मैनाके च नगोत्तमे  ॥ ब्न्द्प्_२,१३।७० ॥  
यमुनाप्रभवे चैव सर्वपापैः प्रमुच्यते  ।  
अत्युष्णाश्चातिशीताश्च आपस्तस्मिन्निदर्शनम्  ॥ ब्न्द्प्_२,१३।७१ ॥  
यमस्य भगिनी पुष्या मार्त्तण्डदुहिता शुभा  ।  
तत्राक्षयं सदा श्राद्धं पितृभिः पूर्वकीर्त्तितम्  ॥ ब्न्द्प्_२,१३।७२ ॥  
ब्रह्मतुण्डह्रदे स्नात्वा सद्दयो भवति ब्राह्मणः  ।  
तस्मिंस्तु श्राद्धमानन्त्यं जपहोमतपांसि च  ॥ ब्न्द्प्_२,१३।७३ ॥  
स्थाणुभूतो ऽचरत्तत्र वसिष्टो वै महातपाः  ।  
अद्यापि तत्र दृश्यन्ते पादपा मणिबर्हणाः  ॥ ब्न्द्प्_२,१३।७४ ॥  
तुला तु दृश्यते तत्र धर्मान्धर्मनिधर्शिनी  ।  
यथा वै तोलितं विप्रैस्तीर्थानां फलमुत्तमम्  ॥ ब्न्द्प्_२,१३।७५ ॥  
पितॄणां दुहिता योगा गन्धकालीति विश्रुता  ।  
चतुर्थो ब्रह्मणस्त्वंशः पराशरकुलोद्भवः  ॥ ब्न्द्प्_२,१३।७६ ॥  
व्यसिष्यति चतुर्द्धा वै वेदं धीमान्महामुनिः  ।  
महायोगं महात्मानं या व्यासं जनयिष्यति  ॥ ब्न्द्प्_२,१३।७७ ॥  
अच्छोदकं नामसरस्तत्राच्छोदासमुद्भवः  ।  
मत्स्ययोनौ पुनर्जाता नियोगात्कारणेन तु  ॥ ब्न्द्प्_२,१३।७८ ॥  
तस्यास्त्वाद्याश्रमे पुण्ये पुण्यकृद्भिर्निषेविते  ।  
दत्तं सकृदपि श्राद्धमक्षयं समुदाहृतम्  ॥ ब्न्द्प्_२,१३।७९ ॥  
नद्यां योगसमाधानं दत्तं युगपदुद्भवेत्  ।  
कुबेरतुङ्गे पापघ्नं व्यासतीर्थेतथैव च  ॥ ब्न्द्प्_२,१३।८० ॥  
पुण्यायां ब्रह्मणो वेद्यां श्राद्धमानन्त्यमिष्यते  ।  
सिद्धैस्तु सेविता नित्यं दृश्यते तु कृतात्मभिः  ॥ ब्न्द्प्_२,१३।८१ ॥  
अनिवर्तनं तु नन्दायां वेद्याः प्रागुत्तरदिशि  ।  
सिद्धिक्षेत्रं सुरैर्जुष्टं यत्प्राप्य न निवर्त्तते  ॥ ब्न्द्प्_२,१३।८२ ॥  
महालये पदं न्यस्तं महादेवेन धीमता  ।  
भूतानामनुकम्पार्थं नास्तिकानां निदर्शनम्  ॥ ब्न्द्प्_२,१३।८३ ॥  
विरजे त्वक्षयं श्राद्धं पूर्वमेव महालये  ।  
नन्दायां विरजे चैव तथैव च महालये  ॥ ब्न्द्प्_२,१३।८४ ॥  
आत्मानं तारयन्तीह दशपूर्वान्दशापरान्  ।  
काकह्रदे जातिस्मर्यं सुवर्णममितौजसम्  ॥ ब्न्द्प्_२,१३।८५ ॥  
कौमारं च सरः पुण्यं नागभोगाभिरक्षितम्  ।  
कुमारतीर्थे स्नात्वा तु त्रिदिवं याति मानवः  ॥ ब्न्द्प्_२,१३।८६ ॥  
देवालये तपस्तस्वा एकपादेन दुश्चरम्  ।  
निराहारो युगं दिव्यमुमातुङ्गो स्थितो ज्वलन्  ॥ ब्न्द्प्_२,१३।८७ ॥  
उमातुङ्गे भृगोस्तुङ्गे ब्रह्मतुङ्गे महालये  ।  
तत्र श्राद्धानि देयानि नित्यमक्षयमिच्छता  ॥ ब्न्द्प्_२,१३।८८ ॥  
अक्षयं तु सदा श्राद्धं शालग्रामे समन्ततः  ।  
दुष्कृतं दृश्यते तत्र प्रत्यक्षमकृतात्मनाम्  ॥ ब्न्द्प्_२,१३।८९ ॥  
प्रत्यदेशो ह्यशिष्टानां शिष्टानां च विशेषतः  ।  
तत्र देवह्रदः पुण्यो ब्रह्मणो नागराट् शुचिः  ॥ ब्न्द्प्_२,१३।९० ॥  
पिण्डं गृह्णति हि सतां न गृह्णात्यसतां सदा  ।  
अतिप्रदीप्तैर्भुजगैर्भोक्तुमन्नं न शक्यते  ॥ ब्न्द्प्_२,१३।९१ ॥  
प्रत्यक्षं दृश्यते धर्मस्तीर्थयोर्नतयोर्द्वयोः  ।  
कारवत्यां च शाण्डिल्यां गुहायां वामनस्य च  ॥ ब्न्द्प्_२,१३।९२ ॥  
गत्वा चैतानि पूतःस्याच्छ्रदद्धमक्षयमेव च  ।  
जपो होमस्तपो ध्यानं यत्किञ्चित्सुकृतं भवेत्  ॥ ब्न्द्प्_२,१३।९३ ॥  
ब्रह्मचर्यं च यौ धत्ते गुरुभक्तिं शतं समाः  ।  
एवमाद्यास्सरिच्छ्रेष्ठा यत्स्नानादघमोक्षणम्  ।  
कुमारधारा तत्रैव दृष्टा पापं प्रणश्यति  ॥ ब्न्द्प्_२,१३।९४ ॥  
ध्यानासनं तु तत्रैव व्यासस्याद्यापि दृश्यते  ।  
शैलः कान्तिपुराभ्याशे प्रागुदीच्यां दिशि स्थितः  ॥ ब्न्द्प्_२,१३।९५ ॥  
पुण्य पुष्करिणी तत्र किरातगणरक्षिता  ।  
यस्यां स्नात्वा सकृद्विप्रः कामानाप्नोति शाश्वतान्  ॥ ब्न्द्प्_२,१३।९६ ॥  
अदृश्यः सर्वभूतानां देववच्चरते महीम्  ॥ ब्न्द्प्_२,१३।९७ ॥  
काश्यपस्य महातीर्थं कालसर्पिरिति श्रुतम्  ।  
तत्र श्राद्धानि देयानि नित्यमक्षयमिच्छता  ॥ ब्न्द्प्_२,१३।९८ ॥  
देवदारुवने वापि धारायास्तु निदर्शनम्  ।  
निर्धूतानि तु पापानि दृश्यन्ते सुकृतात्मनाम्  ॥ ब्न्द्प्_२,१३।९९ ॥  
भागीरथ्यां प्रयागे तु नित्यमक्षयमुच्यते  ।  
कालञ्जरे दशार्णायां नैमिषे कुरुजाङ्गले  ॥ ब्न्द्प्_२,१३।१०० ॥  
वाराणस्यां नगर्यां च देयं श्राद्धं प्रयत्नतः  ।  
तत्र योगेश्वरो नित्यं तस्यां दत्तमथाक्षयम्  ॥ ब्न्द्प्_२,१३।१०१ ॥  
गत्वा चैतानि पूर्तः स्याच्छ्राद्धमक्षय्यमेव च  ।  
जबो होमस्तथा ध्यानं यत्किञ्चित्सुकृतं भवेत्  ॥ ब्न्द्प्_२,१३।१०२ ॥  
लौहित्ये वैतरण्यां चस्वर्गवेद्यां तथैव च  ।  
सा तु देवी समुद्रान्ते दृश्यते चैव नामभिः  ॥ ब्न्द्प्_२,१३।१०३ ॥  
गयायां धर्मवृष्ठे तु सरसि ब्रह्मणस्तथा  ।  
गयां गृध्रवटे चैव श्राद्धं दत्तं महाफलम्  ॥ ब्न्द्प्_२,१३।१०४ ॥  
हिमं च पतते तत्र समन्तात्पञ्चयो जनम्  ।  
भरतस्याश्रमे पुण्ये ऽरण्यं पुण्यतमं स्मृतम्  ॥ ब्न्द्प्_२,१३।१०५ ॥  
मतङ्गस्य वनं तत्र दृश्यते सर्वमानुषैः  ।  
स्थापितं धर्मसर्वस्वं लोकस्यास्य निदर्शनम्  ॥ ब्न्द्प्_२,१३।१०६ ॥  
यद्दण्डकवनं पुण्यं पुण्यकृद्भिर्निषेवितम्  ।  
यस्मिन्प्राहुर्विशल्येति तीर्थं सद्यो निदर्शनम्  ॥ ब्न्द्प्_२,१३।१०७ ॥  
तुलामानैस्तथा चापि शास्त्रैश्च विविधैस्तथा  ।  
उन्मच्चन्ति तथा लग्न ये वै पापकृतो जनाः  ॥ ब्न्द्प्_२,१३।१०८ ॥  
तृतीयायां तथा पादे निराधायां तु मण्डले  ।  
महाह्रदे च कौशिक्यां दत्तं श्राद्धं महाफलम्  ॥ ब्न्द्प्_२,१३।१०९ ॥  
मुण्डपृष्टे पदं न्यस्तं महादेवेन धीमता  ।  
बहुदेवयुगांस्तप्त्वा तपस्तीव्रं सुदश्चरम्  ॥ ब्न्द्प्_२,१३।११० ॥  
अल्पेनाप्यत्र कालेन नरो धर्मपरायणः  ।  
पाप्मानमुत्सृजत्याशु जीर्णां त्वचमिवोरगः  ॥ ब्न्द्प्_२,१३।१११ ॥  
सिद्धानां प्रीतिजननं पपानां च भयङ्करम्  ।  
लेलिहानैर्महाघोरै रक्ष्यते सुमहोरगैः  ॥ ब्न्द्प्_२,१३।११२ ॥  
नाम्ना कनकनन्दीति तीर्थं जगति विश्रुतम्  ।  
उदीच्यां मुण्डपृष्टस्य ब्रह्मर्षिगणसेवितम्  ॥ ब्न्द्प्_२,१३।११३ ॥  
तत्र स्नात्वा दिवंयान्ति स्वशरीरेण मानवाः  ।  
दत्तं वापि सदा श्राद्धमक्षय्यं समुदाहृतम्  ॥ ब्न्द्प्_२,१३।११४ ॥  
ऋणैस्त्रिभिस्ततः स्नात्वा निष्क्रीणाति नरस्तनुम्  ।  
मानसे सरसि स्नात्वा श्राद्धन्निर्वर्त्तयेत्ततः  ॥ ब्न्द्प्_२,१३।११५ ॥  
तीरे तु सरसस्तस्य देवस्या यतनं महत्  ।  
आरुह्य तु जपंस्तत्र सिद्धो याति दिवं ततः  ॥ ब्न्द्प्_२,१३।११६ ॥  
उत्तरं मानसं गत्वासिद्धिं प्राप्नोत्यनुत्तमाम्  ।  
स्नात्वा तस्मिन्सरश्रेष्ठे दृश्यते महादद्भुतम्  ॥ ब्न्द्प्_२,१३।११७ ॥  
दिवश्च्युता महाभागा ह्यन्तरिक्षे विराजते  ।  
गङ्गा त्रिपथगा देवी विष्णुपादाच्च्युता सती  ॥ ब्न्द्प्_२,१३।११८ ॥  
आकाशे दृश्यते तत्र तोरणं सूर्यसन्निभम्  ।  
जाम्बूनदमयं पुण्यं स्वगद्वारमिवायतम्  ॥ ब्न्द्प्_२,१३।११९ ॥  
ततः प्रवर्त्तते भूयः सर्वसागरमण्डिका  ।  
पावनी सर्वभूतानां धर्मज्ञानां विशेषतः  ॥ ब्न्द्प्_२,१३।१२० ॥  
चन्द्रभागा च सिद्धुश्च शुभे मानससम्भवे  ।  
सागरं पश्चिमं यातो दिव्यः सिन्धुनदो वरः  ॥ ब्न्द्प्_२,१३।१२१ ॥  
पर्वतो हिमवान्नाम नानाधातुविभूषितः  ।  
आयतो वै सहस्राणि योजनानां बहुनि तु  ॥ ब्न्द्प्_२,१३।१२२ ॥  
सिद्धचारणसङ्कीर्णा देवर्षिगणसेविता  ।  
तत्र पुष्करिणी रम्या सुषुम्णा नाम नामतः  ॥ ब्न्द्प्_२,१३।१२३ ॥  
दशवर्षसहस्राणि तस्यां स्नातस्तु जीवति  ।  
श्राद्धं भवति चानन्तं तत्र दत्तं महोदयम्  ॥ ब्न्द्प्_२,१३।१२४ ॥  
तारयेच्च सदा श्राद्धे दशपूर्वान्दशापरान्  ।  
सर्वत्र हिमवान्पुण्यो गङ्गा पुण्या समन्ततः  ॥ ब्न्द्प्_२,१३।१२५ ॥  
समुद्रगाः समुद्राश्च सर्वे पुण्याः समन्ततः  ।  
एवमादिषु चान्येषु श्राद्धं निर्वर्तयेद्बुधः  ॥ ब्न्द्प्_२,१३।१२६ ॥  
पुतो भवति वै स्नात्वा हुत्वा दत्त्वा तथैव च  ।  
शेलसानुषु शृङ्गेषु कन्दरेषु गुहासु च  ॥ ब्न्द्प्_२,१३।१२७ ॥  
उपह्वरनितम्बेषु तथा प्रस्रवणेषु च  ।  
पुलिनेष्वापगानां च तथैव प्रभवेषु च  ॥ ब्न्द्प्_२,१३।१२८ ॥  
महोदधौ गवां गोष्टे सङ्गमेषु वनेषु च  ।  
सुसम्मृष्टोपलिप्तेषु त्दृद्येषु सुरभिष्वथ  ॥ ब्न्द्प्_२,१३।१२९ ॥  
गोमयेनोपलिप्तेषु विविक्तेषु गृहेषु च  ।  
कुर्याच्छ्राद्धमथैतेषु नित्यमेव यथाविधि  ॥ ब्न्द्प्_२,१३।१३० ॥  
प्राग्दक्षिणां दिशं गत्वा सर्वकामचिकीर्षया  ।  
एवमेतेषु सर्वेषु श्राद्धं कुर्यादतन्द्रितः  ॥ ब्न्द्प्_२,१३।१३१ ॥  
एतेष्वेव तु मेधावी ब्राह्मीं सिद्धिमवाप्नुयात्  ।  
त्रैवर्णविहितैः स्थाने धर्मे वर्णाश्रमे रतैः  ॥ ब्न्द्प्_२,१३।१३२ ॥  
कौपस्थानं च सन्त्यागात्प्राप्यते पितृपूजनम्  ।  
तीर्थान्यनुसरन्वीरः श्रद्दधानः समाहितः  ॥ ब्न्द्प्_२,१३।१३३ ॥  
कृतपापो ऽपि शुध्येत किं पुनः शुभकर्मकृत्  ।  
तिर्यग्योनिं न गच्छेच्च कुदेशे च न जायते  ॥ ब्न्द्प्_२,१३।१३४ ॥  
स्वर्गी भवति विप्रो वै मोक्षोपायं च विन्दति  ।  
अश्रद्दधानः पापायुर्नास्तिको ऽच्छिन्नसंशयः  ॥ ब्न्द्प्_२,१३।१३५ ॥  
हेतुनिष्ठश्च पञ्चैते न तीर्थे फलभागिनः  ।  
गुरुतीर्थे परा सिद्धिस्तीर्थानां परमं पदम्  ॥ ब्न्द्प्_२,१३।१३६ ॥  
ध्यानं तीर्थं परं तस्माद्ब्रह्मतीर्थं सनातनम्  ।  
उपवासात्परं ध्यानमिन्द्रियाणां निवर्त्तनम्  ॥ ब्न्द्प्_२,१३।१३७ ॥  
उपवासनिबद्धैर्हि प्राणैरेव पुनः पुनः  ।  
प्राणापानौ वशे कृत्वा वशगानीन्दियाणि च  ॥ ब्न्द्प्_२,१३।१३८ ॥  
बुद्धिं मनसि संयम्य सर्वेषां तु निवर्त्तनम्  ।  
प्रत्याहारं कृतं विद्धि मोक्षोपायमसंशयम्  ॥ ब्न्द्प्_२,१३।१३९ ॥  
इन्द्रियाणां मनो घोरं बुद्ध्यादीनां विवर्त्तनम्  ।  
अना हारो क्षयं याति विद्यादनशनं तपः  ॥ ब्न्द्प्_२,१३।१४० ॥  
निग्रहे बुद्धिमन्सोरन्यबुद्धिर्न जायते  ।  
क्षीणेषु सर्वदोषेषु क्षीणेष्वेवेन्द्रियेषु च  ॥ ब्न्द्प्_२,१३।१४१ ॥  
परिनिर्वाति शुद्धात्मा यथा वह्निरनिधनः  ।  
कारणेभ्यो गुणेभ्यश्च व्यक्ताव्यक्ताच्च कुत्स्नशः  ॥ ब्न्द्प्_२,१३।१४२ ॥  
नियोजयति क्षेत्रज्ञं तेभ्योयोगेन योगवित्  ।  
तस्य नास्ति गतिः स्थानं व्यक्ताव्यक्ते च सर्वशः  ।  
न सन्नासन्न सदसन्नैव किञ्चिदवस्थितः  ॥ ब्न्द्प्_२,१३।१४३ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे श्राद्धकल्पे पुण्यदेशानुकीर्त्तनं नाम त्रयोदशो ऽध्यायः ॥ १३॥  
  
  
_____________________________________________________________  
  
  
बृहस्पतिरुवाच  
अतः परं प्रवक्ष्यामि सर्वदानफलानि च  ।  
श्राद्धकर्मणि मेध्यानि वर्जनीयानि यानि च  ॥ ब्न्द्प्_२,१४।१ ॥  
हिमप्रपतने कुर्यादा हरेद्वा हिमं ततः  ।  
अग्निहोत्रमुपायुष्यं पवित्रं परमं हितम्  ॥ ब्न्द्प्_२,१४।२ ॥  
नक्तं तु वर्जयेच्छ्राद्धं राहोरन्यत्र दर्शनात्  ।  
सर्वस्वेनापि कर्त्तव्यङ्क्षिप्रं वै राहुदर्शने  ॥ ब्न्द्प्_२,१४।३ ॥  
उपरागे न कुर्याद्यः पङ्के गौरिव सीदति  ।  
कुर्वाणस्तत्तरेत्पापं सती नौरिव सागरे  ॥ ब्न्द्प्_२,१४।४ ॥  
वैश्वदेवं च सौम्यं च खड्गमांसं परं हविः  ।  
विषाणवर्जं खड्गस्य मात्सर्यान्नाशयामहे  ॥ ब्न्द्प्_२,१४।५ ॥  
त्वाष्ट्रा वै यजमानेन देवेशेन महात्मना  ।  
पिबञ्छचीपतिः सोमं पृथिव्यां मध्यगः पुरा  ॥ ब्न्द्प्_२,१४।६ ॥  
श्यामाकास्तत्र उत्पन्नाः पित्रर्थमपरजिताः  ।  
विप्रुषस्तस्य नासाभ्यामासक्ताभ्यां तथेक्षवः  ॥ ब्न्द्प्_२,१४।७ ॥  
श्रेष्मलाः शीतलाः स्निग्धा मधुराश्च तथेक्षवः  ।  
श्यामाकैरिक्षुभिश्चैव पितॄणां सर्वकामिकम्  ॥ ब्न्द्प्_२,१४।८ ॥  
कुर्यादाग्रयणं यस्तु स शीघ्रं सिद्धिमाप्नुयात्  ।  
श्यामाकास्तु द्विनामानो विहिता यजनेस्मृते  ॥ ब्न्द्प्_२,१४।९ ॥  
यस्मात्तेदेवसृष्टास्तु तस्मात्ते चाक्षयाः स्मृताः  ।  
प्रसातिकाः प्रियङ्गुश्च मुद्गाश्च हरितास्तथा  ॥ ब्न्द्प्_२,१४।१० ॥  
एतान्यपि समानानि श्यामाकानां गुणैस्तु तैः  ।  
कृष्णमाषास्तिलाश्चैव श्रेष्ठास्तु यवशालयः  ॥ ब्न्द्प्_२,१४।११ ॥  
महायवाश्च निष्पावास्तथैव च मधूलिकाः  ।  
कृष्णाश्चैवान्नलोहाश्च गर्ह्याः स्युः श्राद्धकर्मणि  ॥ ब्न्द्प्_२,१४।१२ ॥  
राजमाषास्तथान्ये वै वर्जनीयाः प्रयत्नतः  ।  
मसूराश्चैव पुण्याश्च कुसुम्भं श्रीनिकेतनम्  ॥ ब्न्द्प्_२,१४।१३ ॥  
वर्षास्वतियवा नित्यं तथा वृषकवासकौ  ।  
बिल्वामलकमृद्वीकापनसाम्रातदाडिमाः  ॥ ब्न्द्प्_२,१४।१४ ॥  
तवशोलंयताक्षौद्रखर्जूराम्रलानि च  ।  
खशेरुकोविदार्यश्च तालकन्दं तथा विसम्  ॥ ब्न्द्प्_२,१४।१५ ॥  
तमालं शतकन्दं च मद्वसूचान्तकान्दिकी  ।  
कालेयं कालशाकं च भूरिपूर्णा सुवर्चला  ॥ ब्न्द्प्_२,१४।१६ ॥  
मांसाक्षं दुविशाकं च बुबुचेता कुरस्तथा  ।  
कफालकं कणा द्राक्षा लकुचं चोचमेव च  ॥ ब्न्द्प्_२,१४।१७ ॥  
अलाबुं ग्रीवकं वीरं कर्कन्धूमधुसाह्वयम्  ।  
वैकङ्कतं नालिकेरशृङ्गज पकरूषकम्  ॥ ब्न्द्प्_२,१४।१८ ॥  
पिप्पली मरिचं चैव पठोलं बृहतीफलम्  ।  
सुगन्धमांसपीवन्ति कषायाः सर्व एव च  ॥ ब्न्द्प्_२,१४।१९ ॥  
एवमादीनि चान्यानि वराणि मधुराणि च  ।  
नागरं चात्र वै देयं दीर्घमूलकमव च  ॥ ब्न्द्प्_२,१४।२० ॥  
वंशः करीरः सुरसः सर्जकं भूस्तृणानि च  ।  
वर्जनीयानि वक्ष्यामि श्राद्धकर्मणि नित्यशः  ॥ ब्न्द्प्_२,१४।२१ ॥  
लशुनं गृञ्जनं चैव तथा वै पल्वलोदकम्  ।  
करम्भाद्यानि चान्यानि हीनानि रसगन्धतः  ॥ ब्न्द्प्_२,१४।२२ ॥  
श्राद्धकर्मणि वर्ज्यानि कारणं चात्र वक्ष्यते  ।  
पुरा देवासुरे युद्धे निर्जितस्य बलेः सुरैः  ॥ ब्न्द्प्_२,१४।२३ ॥  
शरैस्तु विक्षतादङ्गात्पतिता रक्तबिन्दवः  ।  
तत एतानि जातानि लशुनादीनि सर्वशः  ॥ ब्न्द्प्_२,१४।२४ ॥  
तथैव रक्तनिर्यासा लवणान्यौषरणि च  ।  
श्रद्धकर्मणि वर्ज्यानि याश्च नार्यो रजस्वलाः  ॥ ब्न्द्प्_२,१४।२५ ॥  
दुर्गन्धं फेनिलं चैव तथा वै पल्वलोदकम्  ।  
लभेद्यत्र न गौस्तृप्तिं नक्तं यच्चैव गुह्यते  ॥ ब्न्द्प्_२,१४।२६ ॥  
आविकं मार्गमौष्ट्रं च सर्वमेकशफं च यत्  ।  
माहिषं चामरं चैव पयो वर्ज्यं विजानता  ॥ ब्न्द्प्_२,१४।२७ ॥  
अतः परं प्रवक्ष्यामि वर्ज्यान्देशान्प्रयत्नतः  ।  
न द्रष्टव्यं च यैः श्राद्धं शौचाशौचं च कृत्स्नशः  ॥ ब्न्द्प्_२,१४।२८ ॥  
वन्यमूलफलैर्भक्ष्यैः श्राद्धं कुर्यात्तु श्रद्धया  ।  
राजनिष्ठामवाप्नोति स्वर्गमक्षयमेव च  ॥ ब्न्द्प्_२,१४।२९ ॥  
अनिष्टशब्दां सङ्कीर्णां जन्तुप्याप्तामथाविलाम्  ।  
पूतिगन्धां तथा भूमिं वर्जयेच्छ्राद्धकर्मणि  ॥ ब्न्द्प्_२,१४।३० ॥  
नद्यः सागरपर्यन्ता द्वारं दक्षिणपूर्वतः  ।  
त्रिशङ्कोर्वर्जयेद्देशं सर्वं द्वादश योजनम्  ॥ ब्न्द्प्_२,१४।३१ ॥  
उत्तरेण महानद्या दक्षिणेन च वैकटम्  ।  
देशास्त्रिशङ्कवो नाम वर्ज्या वै श्राद्धकर्मणि  ॥ ब्न्द्प्_२,१४।३२ ॥  
कारस्कराः कलिङ्गश्च सिधोरुत्तरमेव च  ।  
प्रनष्टाश्रमधर्माश्च वर्ज्या देशाः प्रयत्नतः  ॥ ब्न्द्प्_२,१४।३३ ॥  
नग्नादयो न पश्येयुः श्राद्धकर्म व्यवस्थितम्  ।  
गच्छन्त्येतैस्तु दृष्टानि न पितॄंश्च पितामहान्न  ॥ ब्न्द्प्_२,१४।३४ ॥  
शंयुरुवाच  
नग्नादीन्भगवन्सम्यगाचक्ष्व परिपृच्छतः  ।  
बृहस्पतिरुवाच  
सर्वेषामेव भूतानां त्रयीसंवरणं स्मृतम्  ॥ ब्न्द्प्_२,१४।३५ ॥  
तां ये त्यजन्ति सम्मोहात्ते वै नग्नादयो जनाः  ।  
प्रलीयते वृषो यस्मिन्निरालम्बश्च यो बृषे  ॥ ब्न्द्प्_२,१४।३६ ॥  
वृषं यस्तु परित्यज्य मोक्षमन्यत्र मार्गति  ।  
वृषो वेदाश्रमस्तस्मिन्यो वै सम्यङ्न पश्यति  ॥ ब्न्द्प्_२,१४।३७ ॥  
ब्राह्मणः क्षत्रियो वैश्यो वृषलः स न संशयः  ।  
पुरा देवासुरे युद्धे निर्जितैरसुरैस्तथा  ॥ ब्न्द्प्_२,१४।३८ ॥  
पाशण्डा वै कृतास्तात तेषां सृष्टिः प्रजायते  ।  
वृद्धश्रावकिनिर्ग्रन्थाः शाक्या जीवककार्पटाः  ॥ ब्न्द्प्_२,१४।३९ ॥  
ये धर्मं नानुवर्त्तन्ते ते वै नग्नादयो जनाः  ।  
वृथा जटी वृथा मुण्डी वृथा नग्नश्च यो द्विजः  ॥ ब्न्द्प्_२,१४।४० ॥  
वृथा व्रती वृथा जापी ते वै नग्नादयो जनाः  ।  
कुलधर्मातिगाः शश्वद्वृथा वृत्तिकलत्रकाः  ॥ ब्न्द्प्_२,१४।४१ ॥  
कृतकर्मदिशस्त्वेते कुपथाः परिकीर्त्तिताः  ।  
एतैर्हि दत्तं दृष्टं वै श्राद्धं गच्छति दानवान्  ॥ ब्न्द्प्_२,१४।४२ ॥  
ब्रह्मघ्नश्च कृतघ्नश्च नास्तिको गुरुतल्पगः  ।  
दस्युश्चैव नृशंसश्च दर्णने तान्विसर्जयेत्  ॥ ब्न्द्प्_२,१४।४३ ॥  
पतिताः क्रूरकर्माणः सर्वांस्तान्परिवर्जयेत्  ।  
देवतानामृषीणां च विवादे प्रवदन्ति ये  ॥ ब्न्द्प्_२,१४।४४ ॥  
देवांश्च ब्राह्मणांश्चैव आम्नायं यस्तु निन्दति  ।  
असुरान्यातुधानांश्च दृष्टमेभिर्व्रजत्युत  ॥ ब्न्द्प्_२,१४।४५ ॥  
ब्राह्मं कृतयुगं प्रोक्तं त्रेता तु क्षत्र्रियं युगम्  ।  
वैश्यं द्वापरमित्याहुः शूद्रं कलियुगं स्मृतम्  ॥ ब्न्द्प्_२,१४।४६ ॥  
कृते ऽपूज्यन्त पितरस्त्रेतायां तु सुरास्तथा  ।  
युद्धानि द्वापरे नित्यं पाखण्डाश्च कलौ युगे  ॥ ब्न्द्प्_२,१४।४७ ॥  
अपमानापविद्धश्च कुक्कुटो ग्रामसूकरः  ।  
श्वा चैव हन्ति श्राद्धानि दर्शनादेव सर्वशः  ॥ ब्न्द्प्_२,१४।४८ ॥  
श्वसूकरोप संसृष्टं दीर्घरोगिभिरेव च  ।  
पतितैर्मलिनैश्चैव न द्रष्टव्यं कथञ्चन  ॥ ब्न्द्प्_२,१४।४९ ॥  
अन्नं पश्येयुरेते यत्तन्नार्हं हव्यकव्ययोः  ।  
उत्स्रष्टव्याः प्रधा नार्थैः संस्कारस्त्वापदो भवेत्  ॥ ब्न्द्प्_२,१४।५० ॥  
हविषां संहतानां च पूर्वमेव विवर्जयेत्  ।  
सृष्टं युक्ताभिरद्भिश्च प्रोक्षणं च विधीयते  ॥ ब्न्द्प्_२,१४।५१ ॥  
सिद्धार्थकैः कृष्णतिलैः कार्यं वाप्यपवारणम्  ।  
गुरुसूर्याग्निवास्राणां दर्शनं वापि यत्नतः  ॥ ब्न्द्प्_२,१४।५२ ॥  
आसनारूढमन्नाद्यं पादोपहतमेव च  ।  
अमेध्यैर्जङ्गमैर्दृष्टं शुष्कं पर्युषितं च यत्  ॥ ब्न्द्प्_२,१४।५३ ॥  
अस्विन्नं परिदग्धं च तथैवाग्नावलेहितम्  ।  
शर्कराकीटपाषाणैः केशैर्यच्चाप्यु पाहृतम्  ॥ ब्न्द्प्_२,१४।५४ ॥  
पिण्याकं मथितं चैव तथा तिलयवादिषु  ।  
सिद्धीकृताश्च ये भक्ष्याः प्रत्यक्षलवणीकृताः  ॥ ब्न्द्प्_२,१४।५५ ॥  
दृष्ट्वा चैव तथा दोषोपात्तश्वोपहतं तथा  ।  
वाससा चावधूतानि वर्ज्यानि श्राद्धकर्मणि  ॥ ब्न्द्प्_२,१४।५६ ॥  
सन्ति वेदविरोधेन केचिद्विज्ञाभिमानिनः  ।  
अयज्ञय तयो नाम ते ध्वंसन्ति यथा रजः  ॥ ब्न्द्प्_२,१४।५७ ॥  
दधिशाकं तथा भक्ष्यं तथा चौषधिवर्जितम्  ।  
वार्त्ताकं वर्जयेच्छ्राद्धे सर्वानभिषवानपि  ।  
सैन्धवं लवणं चैव तथा मानससम्भवम्  ॥ ब्न्द्प्_२,१४।५८ ॥  
पवित्रे परमे ह्येते प्रत्यक्षमपि वर्तिते  ।  
अग्नौ प्रक्षिप्य गृङ्णीयाद्धस्तौ प्रक्षिप्य यत्नतः  ॥ ब्न्द्प्_२,१४।५९ ॥  
गमयेन्मस्तकं चैव ब्रह्मतीर्थं हि तत्स्मृतम्  ।  
द्रव्याणां प्रोक्षणं कार्यं तथैवावपनं पुनः  ॥ ब्न्द्प्_२,१४।६० ॥  
निधाय चाद्भिः सिञ्चेत्त त्तथा चासु निवेशनम्  ।  
अश्ममूलफलेक्षूणां रज्जूनां चर्मणामपि  ॥ ब्न्द्प्_२,१४।६१ ॥  
वैदलानां च सर्वेषां पूर्ववच्छौचमिष्यते  ।  
तथा दन्तास्थि दारुणां शृङ्गाणां चावलेखनम्  ॥ ब्न्द्प्_२,१४।६२ ॥  
सर्वेषां मृन्मयानां च पुनर्दाहो विधीयते  ।  
मणिमुक्ताप्रवालानां जलजानां च सर्वशः  ॥ ब्न्द्प्_२,१४।६३ ॥  
सिद्धार्थकानां कल्केन तिलकल्केन वा पुनः  ।  
स्याच्छौचं सर्वबालानामाविकानां च सर्वशः  ॥ ब्न्द्प्_२,१४।६४ ॥  
द्विपदां चैव सर्वेषां मृद्भिरद्भिर्विधीयते  ।  
आद्यन्तयोस्तु शौचानामद्भिः प्रक्षालनं विधिः  ॥ ब्न्द्प्_२,१४।६५ ॥  
तथा कार्पासिकानां च भस्मना समुदाहृतम्  ।  
फलपुष्पपलाशानां प्लावनं चाद्भिरिष्यते  ॥ ब्न्द्प्_२,१४।६६ ॥  
प्रोक्षणं ह्युपलेपश्च भूमेश्चैवावलेखनम्  ।  
निषेको गोक्रमो दाहः खननं शुद्धिरिष्यते  ॥ ब्न्द्प्_२,१४।६७ ॥  
निष्क्रमो ऽध्वगतो ग्रामाद्वायुपूता वसुन्धरा  ।  
पुंसां चतुष्पदां चव मृद्भिः शौचं विधीयते  ॥ ब्न्द्प्_२,१४।६८ ॥  
एवमेव समुद्दिष्टः शौचानां विधिरुत्तमः  ।  
अनिर्दिष्टमतो यद्यत्तन्मे निगदतः शृणु  ॥ ब्न्द्प्_२,१४।६९ ॥  
प्रातर्गृहाद्दक्षिणपश्चिमेन गत्वा चेषुक्षेपमात्रं पदं वै  ।  
कुर्यात्पुरीषं हि शिरो ऽवगुण्ठ्य न वै स्पृशेज्जातु शिरः करेण  ॥ ब्न्द्प्_२,१४।७० ॥  
शुक्लैस्तृणैर्वा कार्ष्ठैर्वा पर्णैर्वेणुदलैन च  ।  
सुसंवृत्ते प्रदेशे च णन्तर्धाय वसुन्धराम्  ॥ ब्न्द्प्_२,१४।७१ ॥  
उद्धृत्योदकमादाय मृत्तिकां चैव वाग्यतः  ।  
दिवा उदङ्मुखः कुर्याद्रात्रौ वै दक्षिणामुखः  ॥ ब्न्द्प्_२,१४।७२ ॥  
दक्षिणेन तु हस्तेन गृहीत्वाथ कमण्डलुम्  ।  
शौचं वामेन हस्तेन गुदे तिस्रस्तु मृत्तिकाः  ॥ ब्न्द्प्_२,१४।७३ ॥  
दश चापि शनैर्दद्याद्वामहस्ते क्रमेण तु  ।  
उभाभ्यां वा पुनर्दद्याद्द्वाभ्यां सप्त तु मृत्तिकाः  ॥ ब्न्द्प्_२,१४।७४ ॥  
मृदा प्रक्षाल्य पादौ तु आचम्य च यथाविधि  ।  
आपस्त्वाद्यास्त्रयश्चैव सुर्याग्न्यनिलदेवताः  ॥ ब्न्द्प्_२,१४।७५ ॥  
कुर्यात्सन्निहितो नित्यमच्छिद्रे द्वे कमण्डलू  ।  
ःंसवार्यवनैरेव यथावत्पादधावनम्  ॥ ब्न्द्प्_२,१४।७६ ॥  
आचमनं द्वितीयं च देवकार्ये ततो ऽपरम्  ।  
उपवासस्त्रिरात्रं तु दुष्टमुक्ते ह्युदात्दृतः  ॥ ब्न्द्प्_२,१४।७७ ॥  
विप्रकृष्टेषु कृच्छ्रं च प्राय श्चित्तमुदाहृतम्  ।  
स्पृष्ट्वा श्वानं श्वपाकं च तप्तकृच्छ्रं समाचरेत्  ॥ ब्न्द्प्_२,१४।७८ ॥  
मानुषास्थीनि संस्पृश्य उपोष्यं शुचिकारणात्  ।  
त्रिरात्रमुक्तं सस्नेहान्येकरात्रमतो ऽन्यथा  ॥ ब्न्द्प्_२,१४।७९ ॥  
कारस्कराः कलिङ्गाश्च तथान्ध्रशबरादयः  ।  
पीत्वा चापोभूतिलपा गत्वा चापि युगं धरम्  ॥ ब्न्द्प्_२,१४।८० ॥  
सिन्धोरुत्तरपर्यन्तं तथोदीच्यन्तरं नरः  ।  
पापदेशाश्च ये केचित्पापैरध्युषिता जनैः  ॥ ब्न्द्प्_२,१४।८१ ॥  
शिष्टैस्तु वर्जिता ये वै ब्राह्मणैल्वेदपारगैः  ।  
गच्छतां रागसम्मोहात्तेषां पापं न गच्छति  ॥ ब्न्द्प्_२,१४।८२ ॥  
गत्वा देशानपुण्यांस्तु कृत्स्नं पापं समश्नुते  ।  
आरुह्य भृगुतुङ्गं तु गत्वा पुण्यां सरस्वतीम्  ॥ ब्न्द्प्_२,१४।८३ ॥  
आपगां च नदीं रम्यां गङ्गां देवीं महानदीम्  ।  
हिमवत्प्रभवा नद्यो याश्चान्या ऋषिपूचिताः  ॥ ब्न्द्प्_२,१४।८४ ॥  
सरस्तीर्थानि सर्वाणि नदीः प्रस्रवणानि च  ।  
गत्वैतान्मुच्यते पापैः स्वर्गे चात्यन्तमश्नुते  ॥ ब्न्द्प्_२,१४।८५ ॥  
दशरात्रमशौचं तु प्रोक्तं मृतकमूतके  ।  
ब्रह्मणस्य द्वादशाहं क्षत्रियस्य विधीयते  ॥ ब्न्द्प्_२,१४।८६ ॥  
अर्द्धमासं तु वैश्यस्य मासं शूद्रस्य चैव ह  ।  
उदक्या सर्ववर्णानां चतूरात्रेण शुध्यति  ॥ ब्न्द्प्_२,१४।८७ ॥  
उदक्यां सूतिकां चैव श्वानमन्तावसायिनम्  ।  
नग्नादीन्मृतहारांश्च स्पृष्ट्वा शौचं विधीयते  ॥ ब्न्द्प्_२,१४।८८ ॥  
स्नात्वा सचैलो मृद्भिस्तु शुद्धो द्वादशभिर्द्विजः  ।  
एतदेव भवेच्छौचं मैथुने वमने तथा  ॥ ब्न्द्प्_२,१४।८९ ॥  
मृदा प्रक्षाल्यहस्तौ तु कुर्याच्छौचं च मानवः  ।  
प्रक्षाल्य चाद्भिः स्नात्वा तु हस्तौ चैव पुनर्मृदा  ॥ ब्न्द्प्_२,१४।९० ॥  
त्रिः कृत्वा द्वादशान्तानि यथा लेपस्तथा भवेत्  ।  
एवं शौचविधिर्दृष्टः सर्वकृत्येषु नित्यदा  ॥ ब्न्द्प्_२,१४।९१ ॥  
परिदद्यान्मृदस्तिस्रस्तिस्रः पादावसेचने  ।  
अरण्ये शौचमेतत्तु ग्राम्यं वक्ष्याम्यतः परम्  ॥ ब्न्द्प्_२,१४।९२ ॥  
मृदः पञ्चदशामेध्या हस्तादीनां विशेषतः  ।  
अतिरिक्तमृदं दद्यान्मृदन्ते त्वद्भिरेव च  ॥ ब्न्द्प्_२,१४।९३ ॥  
अद्भिरव्यक्तके शौचमेतच्चैतेषु कृत्स्नशः  ।  
कण्ठं शिरो वा आवृत्य रथ्यापणगतो ऽपि वा  ॥ ब्न्द्प्_२,१४।९४ ॥  
अकृत्वा पादयोः शौचमाचान्तो ऽप्यशुचिर्भवेत्  ।  
पक्षाल्य पात्रं निक्षिप्य आचम्याभ्युक्षणं ततः  ॥ ब्न्द्प्_२,१४।९५ ॥  
द्रव्यस्यान्यस्य तु तथा कुर्यादभ्युक्षणं ततः  ।  
पुष्पादीनां तृणानां च प्रोक्षणं हविषां तथा  ॥ ब्न्द्प्_२,१४।९६ ॥  
परात्दृतानां द्रव्याणां निधायाभ्युक्षणं तथा  ।  
नाप्रोक्षितं स्पृशेत्किञ्चिच्छ्रद्धे दैवे ऽथ वा पुनः  ॥ ब्न्द्प्_२,१४।९७ ॥  
उत्तरोणाहरेद्द्रव्यं दक्षिणेन विसर्जयेत्  ।  
संवृते यजमानस्तु सर्वश्राद्धे समाहरेत्  ॥ ब्न्द्प्_२,१४।९८ ॥  
उच्छिष्टे स्याद्विपर्यासोदैवे पित्र्येतथैव च  ।  
दक्षिणेन तु हस्तेन दक्षिणां वेदिमालभेत्  ॥ ब्न्द्प्_२,१४।९९ ॥  
कराभ्यामेव देवानां पितॄणां विकरं तथा  ।  
क्षरणं स्वप्नयोश्चैव तथा मूत्रपुरीषयो  ॥ ब्न्द्प्_२,१४।१०० ॥  
निष्ठीविते तथाभ्यङ्गे भुत्क्वा विपरिधाय च  ।  
उच्छिष्टानां च संस्पर्शे तथा पादावसेचने  ॥ ब्न्द्प्_२,१४।१०१ ॥  
उच्छिष्टस्य च सम्भाषादशित्वा प्रयतस्य वा  ।  
सन्देहेषु च सर्वेषु शिखां मुक्त्वा तथैव च  ॥ ब्न्द्प्_२,१४।१०२ ॥  
विना यज्ञोपवीतेन मोघं तत्समुपस्पृशेत्  ।  
उष्ट्रस्यावेश्च संस्पर्शे दर्शने ऽवाच्यवाचिनाम्  ॥ ब्न्द्प्_२,१४।१०३ ॥  
जिह्वया चैव संस्वृश्य देतासक्तं तथैव च  ।  
सशब्दमेगुलीभिर्वा पतितं वा विलोकयन्  ॥ ब्न्द्प्_२,१४।१०४ ॥  
स्थितो यश्चाचमेन्मोहदाचान्तो ऽप्यशुचिर्भवेत्  ।  
उपविश्य शुचौ देशे प्रयतः प्रागुदङ्मुखः  ॥ ब्न्द्प्_२,१४।१०५ ॥  
पादौ प्रक्षाल्य हस्तौ च अन्तर्जानु त्वपः स्पृशेत्  ।  
प्रसन्नस्त्रिः पिबेद्वारि प्रयतः सुसमाहितः  ॥ ब्न्द्प्_२,१४।१०६ ॥  
द्विरेव मार्जनं कुर्यात्सकृदभ्युक्षणं ततः  ।  
खानि मूर्द्धानमात्मानं हस्तौ पादौ तथैव च  ॥ ब्न्द्प्_२,१४।१०७ ॥  
अभ्युक्षयेत्ततस्तस्य यद्यन्मीमांसित भवेत्  ।  
एवमाचमतस्तस्य वेदा यज्ञास्तपांसि च  ॥ ब्न्द्प्_२,१४।१०८ ॥  
दानानि व्रतचर्याश्च भवन्ति सफलानि वै  ।  
क्रियां यः कुरुते मोहादनासम्येह नास्तिकः  ॥ ब्न्द्प्_२,१४।१०९ ॥  
भवन्ति हि वृथा तस्य क्रिया ह्येता न संशयः  ।  
वाक्कायबुद्धिपूतानि अस्पृष्टं वाप्यनिन्दितम्  ॥ ब्न्द्प्_२,१४।११० ॥  
ज्ञेयान्येतानि मेध्यानि दुष्टमेध्यो विपर्यये  ।  
मनोवाक्कायमग्निश्च कालश्चैवोपलेखनम्  ॥ ब्न्द्प्_२,१४।१११ ॥  
विख्यापनं च शौचानां नित्यमज्ञानमेव वा  ।  
अतो ऽन्यथा तु यः कुर्यान्मोहाच्छौचस्य सङ्करम्  ॥ ब्न्द्प्_२,१४।११२ ॥  
पिशाचान्यातुधानांश्च फलं गच्छत्यसंशयम्  ।  
शौचे चाश्रद्दधानो हि म्लेच्छजातिषु जायते १४।११३॥  
अयज्वा चैव पापश्च तिर्यग्योनिगतो ऽपि च  ।  
शौचेन मोक्षं कुर्वाणः स्वर्गवासी भवेन्नरः  ॥ ब्न्द्प्_२,१४।११४ ॥  
शुचिकामा हि देवा वै देवैश्चैतदुदाहृतम्  ।  
बीभत्सानशुचींश्चैव वर्जयन्ति सुराः सदा  ॥ ब्न्द्प्_२,१४।११५ ॥  
त्रीणि शौचानि कुर्वन्ति न्यायतः शुभकर्मिणः  ।  
ब्रह्मण्यायाति थेयाय शौचयुक्ताय धीमते  ॥ ब्न्द्प्_२,१४।११६ ॥  
पितृभक्ताय दान्ताय सानुक्रोशाय च द्विजाः  ।  
तस्मै देवाः प्रयच्छन्ति पितरः श्रीविवर्द्धनाः  ।  
मनसाकाङ्क्षितान्कामांस्त्रैलोक्यप्रवरानपि  ॥ ब्न्द्प्_२,१४।११७ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे श्राद्धकल्पे ऽशौचविधिर्नाम चतुर्दशो ऽध्योयः ॥ १४॥  
  
  
_____________________________________________________________  
  
  
ऋषय ऊचुः  
अहो धन्यस्त्वया सूत श्राद्धकल्पः प्रकीर्तितः  ।  
श्रुता नः श्राद्धकल्पास्तु ऋषिभिर्ये प्रकीर्त्तिताः  ॥ ब्न्द्प्_२,१५।१ ॥  
अतीव विस्तरो ह्यस्य विशेषेण तु कीर्त्तितः  ।  
देवाशेषं महाप्राज्ञ ऋषेस्तस्य मतं यथा  ॥ ब्न्द्प्_२,१५।२ ॥  
सूत उवाच  
कीर्त्तयिष्यामि वो विप्रा ऋषेस्तस्य मतं तु यत्  ।  
श्राद्धं प्रति महाभागस्तन्मे श्रुणुत विस्तरात्  ॥ ब्न्द्प्_२,१५।३ ॥  
उक्तं श्राद्धम्मया पूर्वं विधिश्च श्राद्धकर्मणि  ।  
परिशिष्टं प्रवक्ष्यामि ब्रह्मणानां परिक्षणम्  ॥ ब्न्द्प्_२,१५।४ ॥  
न मीमांस्याः सदा विप्राः पवित्रंह्येतदुत्तमम्  ।  
दैवे पित्र्ये च नियतं श्रूयते वै परीक्षणम्  ॥ ब्न्द्प्_२,१५।५ ॥  
यस्मिन्दोषाः प्रदृश्येरम्स हि कार्येषु वर्जितः  ।  
जानीयाद्वापि संवासाद्वर्जयेत्तं प्रयत्नतः  ॥ ब्न्द्प्_२,१५।६ ॥  
अविज्ञातं द्विजं श्राद्धे न परीक्षेत पण्डितः  ।  
सिद्धा हि विप्ररूपेण चरन्ति पृथिवीमिमाम्  ॥ ब्न्द्प्_२,१५।७ ॥  
तस्मादतिथिमायान्तमभिगच्छेत्कृताञ्जलिः  ।  
पूजयेच्चार्घ्यपाद्याभ्यां तथाभ्यञ्जनभोजनैः  ॥ ब्न्द्प्_२,१५।८ ॥  
उर्वी सागरपर्यन्तां देवा योगेश्वरः सदा  ।  
नानारूपैश्चरन्त्येते प्रजा धर्मेण योजयन्  ॥ ब्न्द्प्_२,१५।९ ॥  
तस्माद्दद्यात्सदा दान्तः समभ्यार्च्यातिथिं नरः  ।  
व्यञ्जनानि तु वक्ष्यामि फलं तेषां तथैव च  ॥ ब्न्द्प्_२,१५।१० ॥  
अग्निष्टोमं पयसा प्राप्नुयाद्वै फलं तथोक्थस्य च पायसेन  ।  
सषोडशी सत्रफलं घृतेन मध्वातिरात्रस्य फलं तथैव  ॥ ब्न्द्प्_२,१५।११ ॥  
तथाप्नुयाच्छ्रद्दधा नो नरो वै सर्वैः कामैर्भोजयेद्यस्तु विप्रान्  ।  
सर्वार्थदं सर्वविप्रातिथेयं फलं च भुङ्क्ते सर्वमेधस्य नित्यम्  ॥ ब्न्द्प्_२,१५।१२ ॥  
यस्तु श्राद्धे ऽतिथिं प्राप्तं दैवे चाप्यवमन्यते  ।  
तं वै देवा निरस्यन्ति हतो यद्वत्परावसुः  ॥ ब्न्द्प्_२,१५।१३ ॥  
देवाश्च पितरश्चैव तेमेवान्तर्हिता द्विजम्  ।  
आविश्य विप्रं मोक्ष्यन्ति लोकानुग्रहकारणात्  ॥ ब्न्द्प्_२,१५।१४ ॥  
अपूजितो दहत्येष दिशेत्कामांश्च पूजितः  ।  
सर्वस्वेनापि तस्माद्धि पूजयेदतिथिं सदा  ॥ ब्न्द्प्_२,१५।१५ ॥  
वानप्रस्थो गृहस्थश्च सतामभ्यागतो यथा  ।  
वालखिल्यो यतिश्चैव विज्ञेयो ह्यतिथिः सदा  ॥ ब्न्द्प्_२,१५।१६ ॥  
अभ्यागतः पाकचारदतिथिः स्यादपावकः  ।  
अतिथेरतिथिः प्रोक्तः सो ऽतिथिर्योग उच्यते  ॥ ब्न्द्प्_२,१५।१७ ॥  
नाव्रती न च सङ्कीर्णो नाविद्यो नाविशेषवित्  ।  
न च सन्तानसम्बद्धो न देवी नागसे ऽतिथिः  ॥ ब्न्द्प्_२,१५।१८ ॥  
पिपासिताय श्रान्ताय भ्रान्तायातिबुभुक्षते  ।  
तस्मै सत्कृत्य दातव्यं यज्ञम्य फलमिच्छता  ॥ ब्न्द्प्_२,१५।१९ ॥  
न वक्तव्यं सदा विप्र क्षुधिते नास्ति किञ्चन  ।  
तस्मै सत्कृत्य दातव्यं सदापचितिरेव सः  ॥ ब्न्द्प्_२,१५।२० ॥  
अक्लिष्ट मव्रणं युक्तं कृशवृत्तिमयाचकम्  ।  
एकान्तशीलं धीमन्तं सदा श्राद्धेषु भोजयेत्  ॥ ब्न्द्प्_२,१५।२१ ॥  
नो ददामि तमित्येवं ब्रूयाद्यो वै दुरात्मवान्  ।  
अपि जातिशतं गत्वा न स मुच्येत किल्बिषात्  ॥ ब्न्द्प्_२,१५।२२ ॥  
समोदं भोजयेद्विप्रानेकपङ्क्त्यां तु यो नरः  ।  
नियुक्तो ह्यनि युक्तो वा पङ्क्त्या हरति किल्बिषम्  ॥ ब्न्द्प्_२,१५।२३ ॥  
पाप्मानं गृह्यते क्षिप्रमिष्टापूर्त्तं च नश्यति  ।  
यतिस्तु सर्वविप्राणां सर्वेषामग्रतो भवेत्  ॥ ब्न्द्प्_२,१५।२४ ॥  
पञ्च वेदान्सेतिहासान्यः पठेद्द्विजसत्तमः  ।  
योगादनन्तरं सो ऽथ नियोक्तव्यो विजानता  ॥ ब्न्द्प्_२,१५।२५ ॥  
त्रिवेदो ऽनन्तरं तस्य द्विवेदस्तदनन्तरम्  ।  
एकवेदस्ततः पश्चादुपाध्यायस्ततः परम्  ॥ ब्न्द्प्_२,१५।२६ ॥  
पावना ये ऽत्र सङ्ख्यातास्तान्प्रवक्ष्ये निबोधत  ।  
य एते पूर्वनिर्द्दिष्टाः सर्वे ते ह्यनुपूर्वशः  ॥ ब्न्द्प्_२,१५।२७ ॥  
षडङ्गविद्ध्यानयोगौ सर्वतत्रस्तथैव च  ।  
यायावरश्च पञ्चैते विज्ञेयाः पङ्क्तिपावनाः  ॥ ब्न्द्प्_२,१५।२८ ॥  
श्राद्धकल्पे भवेद्यस्तु सन्निपत्य तु पावनः  ।  
चतुर्दशानां विद्यानामेकस्यामपि पारगाः  ॥ ब्न्द्प्_२,१५।२९ ॥  
यथावद्वर्त्तमानाश्च सर्वे ते पङ्क्तिपावनाः  ।  
असन्देहस्तु सौपर्णाः पञ्चाग्नेयाश्च सामगाः  ॥ ब्न्द्प्_२,१५।३० ॥  
यश्चरेद्विधिवद्विप्र समा द्वादश सन्ततः  ।  
त्रिनाचिकेतस्त्रै विद्यो यश्च धर्मान्द्विजः पठेत्  ॥ ब्न्द्प्_२,१५।३१ ॥  
बार्हस्पत्ये महाशास्त्रे यश्च पारङ्गतो द्विजः  ।  
सर्वे ते पावना विप्राः पङ्क्तीनां समुदात्दृताः  ॥ ब्न्द्प्_२,१५।३२ ॥  
आमन्त्रितस्तु यः श्राद्धे योषितं सेवते द्विजः  ।  
पितरस्तस्य तन्मासं तस्मिन्रितसि शेरते  ॥ ब्न्द्प्_२,१५।३३ ॥  
ध्याननिष्ठाय दातव्यं सानुक्रोशाय धीमते  ।  
यतिं वा वालखिल्यं वा भोजयेच्छ्राद्दकर्मणि  ॥ ब्न्द्प्_२,१५।३४ ॥  
वानप्रस्थाय कुर्वाणः पूजामात्रेण तुष्यते  ।  
गृहस्थं भोजयेद्यस्तु विश्वेदेवास्तु पूजिताः  ॥ ब्न्द्प्_२,१५।३५ ॥  
वानप्रस्थेन ऋषयो वालखिल्यैः पुरन्दरः  ।  
यतीनां तु कृता पूजा साक्षाद्ब्रह्मा तुं पूजितः  ॥ ब्न्द्प्_२,१५।३६ ॥  
आश्रमो ऽपावनो यस्तु पञ्चमस्सङ्करात्मकः  ।  
चत्वारस्त्वाश्रमाः पूच्याः श्राद्धे देवे तथैव च  ॥ ब्न्द्प्_२,१५।३७ ॥  
चतुराश्रमबाह्येभ्य स्तेभ्यः श्राद्धे न दापयेत्  ।  
यस्तिष्ठेद्वायुभक्षश्च चातुराश्रमबाह्यतः  ॥ ब्न्द्प्_२,१५।३८ ॥  
अनाश्रमीतपस्तेपे न तं तत्र निमन्त्रयेत्  ।  
अयतिर्मोक्षवादी च श्रुतौ तौ पङ्क्तिदूषकौ  ॥ ब्न्द्प्_२,१५।३९ ॥  
उग्रेण तपसा युक्ता बहुज्ञाश्चित्रवादिनः  ।  
निन्दन्ति च द्विजातिभ्यः सर्वे ते पङ्क्तिदूषकाः  ॥ ब्न्द्प्_२,१५।४० ॥  
औपवस्तास्तथा साङ्ख्या नास्तिका वेदनिन्दकाः  ।  
ध्यानं निन्दन्ति ये केचित्सर्वे ते पङ्क्तिदूषकाः  ॥ ब्न्द्प्_२,१५।४१ ॥  
वृथा मुण्डाश्च जटिलाः सर्वे कार्पटिकास्तथा  ।  
निर्घृणान्भिन्नवृत्तांश्च सर्वभक्षांश्च वर्जयेत्  ॥ ब्न्द्प्_२,१५।४२ ॥  
कारुकादीननाचारांल्लोकवेदबहिष्कृतान्  ।  
गाय नान्वेदवृत्तांश्च हव्यकव्ये न भोजयेत्  ॥ ब्न्द्प्_२,१५।४३ ॥  
एतैस्तु वर्त्तयेद्यस्तु कृष्णवर्णं स गच्छति  ।  
यो ऽश्नाति सह शूद्रेणा सर्वे ते पङ्क्तिदूषणाः  ॥ ब्न्द्प्_२,१५।४४ ॥  
व्याकर्षणं सत्त्वनिबर्हणं च कृषिर्वणिज्या पशुपालनं च  ।  
शुश्रूषणं चाप्यगुरोररेर्वाप्यकार्यमेतद्धि सदा द्विजानाम्  ॥ ब्न्द्प्_२,१५।४५ ॥  
मिथ्यासङ्कल्पिनः सर्वानुद्वृत्तांश्च विवर्जयेत्  ।  
मिथ्याप्रवादी निन्दाकृत्तथा सूचकदाम्भिकौ  ॥ ब्न्द्प्_२,१५।४६ ॥  
उपपातकसंयुक्ताः पातकैश्च विशेषतः  ।  
वेदे नियोगदातारो लोभमोहफलर्थिनः  ॥ ब्न्द्प्_२,१५।४७ ॥  
ब्रह्मविक्रयिणस्तान्वै श्राद्धकर्मणि वर्जयेत्  ।  
न वियोगास्तु वेदानां यो नियुङ्क्ते स पापकृत्  ॥ ब्न्द्प्_२,१५।४८ ॥  
वक्ता वेदफलाद्भ्रश्येद्दाता दानफलात्तथा  ।  
भृतको ऽध्यापयेद्यस्तु भृतकाध्यापितस्तु यः  ॥ ब्न्द्प्_२,१५।४९ ॥  
नार्हतस्तावपि श्राद्धे ब्रह्माणः क्रयविक्रयी  ।  
क्रयश्च विक्रयश्चैवाजीवितार्थे विगर्हितौ  ॥ ब्न्द्प्_२,१५।५० ॥  
वृत्तिरेषा तु वैश्यस्य ब्राह्मणस्य तु पातकम्  ।  
आहरेद्भृतितो वेदान् वेदेभ्यश्चोपजीवति  ॥ ब्न्द्प्_२,१५।५१ ॥  
उभौ तौ नार्हतः श्राद्धं पुत्रिकापतिरेव च  ।  
वृथा दारांश्च यो गच्छेद्यो यजेत वृथाध्वरैः  ॥ ब्न्द्प्_२,१५।५२ ॥  
नार्हतस्तावपि श्राद्धं द्विजो यश्चैव वार्धुषी  ।  
स्त्रियो रक्तान्तरा येषां परदारपराश्च ये  ॥ ब्न्द्प्_२,१५।५३ ॥  
अर्थकामरताश्चैव न ताञ्छ्राद्धेषु भोजयेत्  ।  
वर्णाश्रमाणां धर्मेषु विरुद्धाःसर्वकर्मणि  ॥ ब्न्द्प्_२,१५।५४ ॥  
स्तेनश्च सर्वयाजी च सर्वे ते पङ्क्तिदूषकाः  ।  
यश्च सूकरवद्भुङ्क्ते यश्च पाणितले द्विजः  ॥ ब्न्द्प्_२,१५।५५ ॥  
न तदश्नन्ति पितरो यश्च वाच्यं समश्नुते  ।  
स्त्रीशूद्रायान्नमेतद्वै श्राद्धोच्छिष्टं न दापयेत्  ॥ ब्न्द्प्_२,१५।५६ ॥  
यो दद्याच्चानुसम्मोहान्न तद्गच्छति वै पितॄन्  ।  
तस्मान्न देयमन्नाद्यमुच्छिष्टं श्राद्धकर्मणि  ॥ ब्न्द्प्_२,१५।५७ ॥  
अन्यच्च दधिसर्पिर्भ्यां शिष्टं पुत्राय नान्यथा  ।  
अवशेषं तु दातव्यमन्नाद्यं तु विशेषतः  ॥ ब्न्द्प्_२,१५।५८ ॥  
पुष्पमूलफलैर्वापि तुष्टा गच्छेयुरन्ततः  ।  
यावन्न श्रपितं चान्नं यावतौष्ण्यं न मुञ्चति  ॥ ब्न्द्प्_२,१५।५९ ॥  
तावदश्नन्ति पितरो यावदश्नन्ति वाग्यताः  ।  
दत्तं प्रतिग्रहो होमो भोजनं बलिरेव च  ॥ ब्न्द्प्_२,१५।६० ॥  
साङ्गुष्ठेन तथा पाद्यं नासुरेभ्यो यथा भवेत्  ।  
एतान्येव च सर्वाणि दानानि च विशेषतः  ॥ ब्न्द्प्_२,१५।६१ ॥  
अन्तर्जानूपविष्टेन तद्वदाचमनं भवेत्  ।  
मुण्डाञ्जटिलकाषायाञ्श्राद्धकर्मणि वर्जयेत्  ॥ ब्न्द्प्_२,१५।६२ ॥  
ये तु वृत्ते स्थिता नित्यं ज्ञानिनो ध्यानिनस्तथा  ।  
देवभक्ता महात्मानः पुनीयुर्दर्शनादपि  ॥ ब्न्द्प्_२,१५।६३ ॥  
शिखिभ्यो धातुरक्तेभ्यस्त्रिदण्डेभ्यः प्रदापयेत्  ।  
सर्वं योगेश्वरैर्व्याप्तं त्रैलोक्यं हि निरन्तरम्  ॥ ब्न्द्प्_२,१५।६४ ॥  
तस्मात्पश्यन्ति ते सर्वं यत्किञ्चिज्जगतीगतम्  ।  
व्यक्ताव्यक्तं वशे कृत्वा सर्वस्यापि च यत्परम्  ॥ ब्न्द्प्_२,१५।६५ ॥  
सत्यासत्यं च यद्दृष्टं सद सच्च महात्मभिः  ।  
सर्वज्ञानानि सृष्टानि मोक्षादीनिमहात्मभिः  ॥ ब्न्द्प्_२,१५।६६ ॥  
तस्मात्तेषां सदा भक्तः फलं प्राप्नोति वोत्तमम्  ॥ ब्न्द्प्_२,१५।६७ ॥  
ऋचश्च यो वेद स वेद वेदान्यजूंषि यो वेद यज्ञम्  ।  
सामानि यो वेद स वेद ब्रह्म यो मानसं वेद स वेद सर्वम्  ॥ ब्न्द्प्_२,१५।६८ ॥  
इति श्री ब्रह्माण्डे महापुराणे वायुप्रोक्ते मध्यभागे तृतीय उपोद्धातपादे श्राद्धकल्पे ब्राह्मणपरीक्षा नाम पञ्चदशो ऽध्यायः ॥ १५॥  
  
_____________________________________________________________  
  
  
बृहस्पतिरुवाच  
अतः परं प्रवक्ष्यामि दानानि च फलानि च  ।  
तारणं सर्वभूतानां स्वर्गमार्गसुखावहम्  ॥ ब्न्द्प्_२,१६।१ ॥  
लोके श्रेष्ठतम् सर्वमात्मनश्चैव यत्प्रियम्  ।  
सर्वं पितॄणां दातव्यं तेषामेवाज्ञयार्थिना  ॥ ब्न्द्प्_२,१६।२ ॥  
जाम्बूनदमयं दिव्यं विमानं सूर्यसन्निभम्  ।  
दिव्याप्सरोभिः सम्पूर्णमन्नदो लभते ऽक्षयम्  ॥ ब्न्द्प्_२,१६।३ ॥  
सव्यञ्जनं तु यो दद्यादहतं श्राद्धकर्मणि  ।  
आयुः प्राकाश्यमैश्वर्यं रूपं च लभते शुभम्  ॥ ब्न्द्प्_२,१६।४ ॥  
यज्ञोपवीतं यो दद्याच्छ्राद्धकाले तु यज्ञवित्  ।  
पावनं सर्व विप्राणां ब्रह्मदानस्य तत्फलम्  ॥ ब्न्द्प्_२,१६।५ ॥  
प्लुतं विप्रेषु यो दद्याच्छ्राद्धकाले कमडलुम्  ।  
मधुक्षीराज्यदधिभिर्दातारमुपतिष्ठते  ॥ ब्न्द्प्_२,१६।६ ॥  
 चक्राविद्धं च यो दद्याच्छ्राद्धकाले कमण्डलुम्  ।  
धेनुं सलभते दिव्यां पयोदां सुखदो हिनीम्  ॥ ब्न्द्प्_२,१६।७ ॥  
तूलपूर्णे च यो दद्यात्पादुके श्राद्धकर्मणि  ।  
शोभनं लभते यानं पादयोः सुखमेधते  ॥ ब्न्द्प्_२,१६।८ ॥  
व्यचनं तालवृन्तं च दत्त्वा विप्राय सत्कृतम्  ।  
प्राप्नुयात्सर्वपुष्पाणि सुगन्धीनि मृदूनि च  ॥ ब्न्द्प्_२,१६।९ ॥  
श्राद्धे ह्युपानहौ दत्त्वा ब्राह्मणेभ्यः सदा बुधः  ।  
दिव्यं स लभते यानं वाजियुक्तं नवं तथा  ॥ ब्न्द्प्_२,१६।१० ॥  
श्राद्धे छत्रं तु यो दद्यात्पुष्पमालान्वितं तथा  ।  
प्रासादो ह्युत्तमो भूत्वा गच्छन्तमनुगच्छति  ॥ ब्न्द्प्_२,१६।११ ॥  
शरणं रत्नसम्पूर्णं सशय्याभोजनं बुधः  ।  
श्राद्धे दत्त्वा यतिभ्यस्तु नाकपृष्ठे महीयते  ॥ ब्न्द्प्_२,१६।१२ ॥  
सुक्तावैदूर्यवासांसि रत्नानि विविधानि च  ।  
वाहनानि च दिव्यानि प्रयुतान्यर्बुदानि च  ॥ ब्न्द्प्_२,१६।१३ ॥  
सुमहद्व्योमगं पुण्यं सर्वकामसमन्वितम्  ।  
चन्द्रसूर्यनिभं दिव्यं विमानं लभते ऽक्षयम्  ॥ ब्न्द्प्_२,१६।१४ ॥  
अप्सरोभिः परिवृतं कामगं सुमनोजवम्  ।  
वसेत्स तु विमानाग्रे स्तूयमानः समन्ततः  ॥ ब्न्द्प्_२,१६।१५ ॥  
दिव्यैःपुष्पैश्चितश्चाहुर्दानानां परमं बुधाः  ।  
सुश्लक्ष्मानि सुवर्णानि श्राद्धे पात्राणि दापयेत्  ॥ ब्न्द्प्_२,१६।१६ ॥  
रसास्तमुपतिष्ठन्ति भक्ष्यं सौभाग्यमेव च  ।  
तिलानिक्षूंस्तथा श्राद्धे द्विजेभ्यः सम्प्रयच्छति  ॥ ब्न्द्प्_२,१६।१७ ॥  
मित्राणि लभते लोके स्त्रीषु सौभाग्यमेव च  ।  
यः पात्रं तैजसं दद्यान्मनोज्ञ श्राद्धभोजनैः  ॥ ब्न्द्प्_२,१६।१८ ॥  
पात्रं भवति कामाना रूपस्य च धनस्य च  ।  
राजतं काञ्चनं वापि यो दद्याच्छ्राद्धकर्मणि  ॥ ब्न्द्प्_२,१६।१९ ॥  
दानात्तु लभते कामान्प्राकाश्यं धनमेव च  ।  
धेनुं श्राद्धे तु यो दद्याद्गृष्टिं कुम्भापदोहनीम्  ॥ ब्न्द्प्_२,१६।२० ॥  
गावस्तमुपतिष्ठन्ति नरं पुष्टिस्तथैव च  ।  
दद्याद्यः शिशिरे चाग्निं बहुकाष्ठं प्रयत्नतः  ॥ ब्न्द्प्_२,१६।२१ ॥  
कायाग्निदीप्तिं प्राकाश्यं सौभाग्यं तभते नरः  ।  
इन्धनानि तु यो दद्या द्द्विजेभ्यः शिशिरागमे  ॥ ब्न्द्प्_२,१६।२२ ॥  
नित्यं जयति सङ्ग्रामे श्रिया जुष्टस्तु जायते  ।  
सुरभीणि च माल्यानि गन्धवन्ति तथैव च  ॥ ब्न्द्प्_२,१६।२३ ॥  
पूजयित्वा तु पात्रेभ्यः श्राद्धे सत्कृत्य दापयेत्  ।  
गन्धमाल्यं महात्मानं सुखानि विविधानि च  ॥ ब्न्द्प्_२,१६।२४ ॥  
दातारमुपतिष्ठन्ति युवत्यश्च पतिव्रताः  ।  
शयनासनयानानि भूमयो वाहनानि च  ॥ ब्न्द्प्_२,१६।२५ ॥  
श्राद्धेष्वेतानि यो दद्यादश्वमेधफलं लभेत्  ।  
श्राद्धकाले गुणवति विप्रे वै समुपस्थिते  ॥ ब्न्द्प्_२,१६।२६ ॥  
इष्टद्रव्यं च यो दद्यात्स्मृतिं मेधां च विन्दति  ।  
सर्पिःपूर्णानि पात्राणि श्राद्धे सत्कृत्य दापयेत्  ॥ ब्न्द्प्_२,१६।२७ ॥  
कुम्भोपदोहगृष्टीनां बह्वीनां फलमश्नुते  ।  
श्राद्धे यथेप्सितं दत्त्वा पुण्डरीकफलं लभेत्  ॥ ब्न्द्प्_२,१६।२८ ॥  
वनं पुष्पफलोपेतं दत्त्वा गोसवमश्नुते  ।  
कूपारामतडागानि क्षेत्रगोष्ठगृहाणि च  ॥ ब्न्द्प्_२,१६।२९ ॥  
दत्त्वा मोदन्ति ते स्वर्गे नित्यमाचन्द्रतारकम्  ।  
स्वास्तीर्णं शयनं दत्त्वा श्राद्धेरत्नविभूषितम्  ॥ ब्न्द्प्_२,१६।३० ॥  
पितरस्तस्य तुष्यन्ति स्वर्गलोकं समशनुते  ।  
अस्मिंल्लोके च सम्पन्नं स्यन्दनं च सुवाहनैः  ॥ ब्न्द्प्_२,१६।३१ ॥  
अष्टाभिः पूज्यते चात्र धनधान्यैश्च वर्द्धते  ।  
पर्णकौशेयपट्टोर्णे तथा प्रावारकम्बलौ  ॥ ब्न्द्प्_२,१६।३२ ॥  
अजिनं काञ्चनं पट्टं प्रवेणीं मृगलोमकम्  ।  
दद्यादेतानि विप्राणां भोजयित्वा यथाविधि  ॥ ब्न्द्प्_२,१६।३३ ॥  
प्राप्नोति श्रद्धधानस्तु वाजपेयफलं नरः  ।  
बहुभार्याः सुरूपाश्च पुत्रा भृत्याश्च किङ्कराः  ॥ ब्न्द्प्_२,१६।३४ ॥  
वशे तिष्ठन्ति भूतानि लोके चास्मिन्निरामयम्  ।  
कौशेयं क्षौमकार्पासं दुकूलं गहनं तथा  ॥ ब्न्द्प्_२,१६।३५ ॥  
श्राद्धे चैतानि यो दद्यात्कामानाप्नोत्यनुत्तमान्  ।  
अलक्ष्मीं नाशयन्त्येते तमः सूर्योदयो यथा  ॥ ब्न्द्प्_२,१६।३६ ॥  
भ्राजते य विमानाग्रे नक्षत्रेष्विव चन्द्रमाः  ।  
वासो हि सर्वदैवत्ये सर्वदेवैरभिष्टुतम्  ॥ ब्न्द्प्_२,१६।३७ ॥  
वस्त्राभावे क्रिया नास्ति य५दानतपांसि च  ।  
तस्माद्वस्त्राणि देयानि श्राद्धकाले तु नित्यशः  ॥ ब्न्द्प्_२,१६।३८ ॥  
तानि सर्वाण्यवाप्नोति श्राद्धे दत्त्वा तु मानवः  ।  
नित्यश्राद्धे तु यो दद्यात्प्रयतस्तत्परायणः  ॥ ब्न्द्प्_२,१६।३९ ॥  
सर्वकामानवाप्नोति राज्यं स्वगे तथव च  ।  
सर्वकामसमृद्धस्य यज्ञस्य फलमश्नुते  ॥ ब्न्द्प्_२,१६।४० ॥  
भक्ष्यजातं तु सुकृतं स्वस्तिकाद्यं सशर्करम्  ।  
कृसर मधुसर्पिश्च पयः पायसमेव च  ॥ ब्न्द्प्_२,१६।४१ ॥  
स्निग्धप्रायाश्च यो दद्यादग्निष्टोमफलं लभेत्  ।  
दधिगव्यमसंसृष्टं भक्ष्यान्नानाविधांस्तथा  ॥ ब्न्द्प्_२,१६।४२ ॥  
दत्त्वा न शोचते श्राद्धे वर्षासु च मघासु च  ।  
घृतेन भोजयेद्विप्रान्घृतं भूमौ समुत्सृजोत्  ॥ ब्न्द्प्_२,१६।४३ ॥  
छायायां हस्तिनश्चैव दत्त्वा श्राद्धेन शोचते  ।  
ओदनं पायसं सर्पिर्मधुमूलफलानि च  ॥ ब्न्द्प्_२,१६।४४ ॥  
भक्ष्यांश्च विविधान्दत्त्वा परत्रेह च मोदते  ।  
शर्कराक्षीरसंयुक्ताः पृथुका नित्यमक्षयाः  ॥ ब्न्द्प्_२,१६।४५ ॥  
स्यात्तु संवत्सरं प्रीतिः शाकैर्मांसरसेन च  ।  
सक्तुलाजास्तथापूपाः कुल्माषा व्यञ्जनैः सह  ॥ ब्न्द्प्_२,१६।४६ ॥  
सर्पिःस्निग्धानि सर्वाणि दध्ना संस्कृत्य भोजयेत्  ।  
श्राद्धेष्वेतानि यो दद्यात्पद्मं स लभते निधिम्  ॥ ब्न्द्प्_२,१६।४७ ॥  
नवसस्यानियो दद्याच्छ्राद्धे सत्कृत्य यत्नतः  ।  
सर्वभोगानवाप्नोति पूज्यते च दिवं गतः  ॥ ब्न्द्प्_२,१६।४८ ॥  
भक्ष्यभोज्यानि पेयानि चोष्यलेङ्यवराणि च  ।  
भोजनाग्रासनं दत्त्वा अतिथिभ्यः कृताञ्जलिः  ॥ ब्न्द्प्_२,१६।४९ ॥  
सर्वयज्ञक्रतूनां हि फलं प्राप्नोत्यनुत्तमम्  ।  
क्षिप्रमत्युष्णमक्लिष्टं दद्यादन्नं बुभुक्षते  ॥ ब्न्द्प्_२,१६।५० ॥  
सव्यञ्जनं तथा स्निग्धं भक्त्या सत्कृत्य यत्नतः  ।  
तरुणादित्यसङ्काशं विमानं हंसवाहनम्  ॥ ब्न्द्प्_२,१६।५१ ॥  
अन्नदो लभते नित्यं कन्याकोटीस्तथैव च  ।  
अन्नदानात्परं दानं नान्यत्किञ्चित्तु विद्यते  ॥ ब्न्द्प्_२,१६।५२ ॥  
अन्नाद्भूतानि जायन्ते जीवन्ति प्रभवन्ति च  ।  
जीवदानात्परं दानं नान्यत्किञ्चन विद्यते  ॥ ब्न्द्प्_२,१६।५३ ॥  
अन्नाल्लोकाः प्रतिष्ठन्ति लोकदानस्य तत्फलम्  ।  
अन्नं प्रजापतिः साक्षात्ते न सर्वमिदं ततम्  ॥ ब्न्द्प्_२,१६।५४ ॥  
तस्मादन्नसमं दानं न भूतं न भविष्यति  ।  
यानि रत्नानि मेदिन्यां वाहनानि स्त्रियस्तथा  ॥ ब्न्द्प्_२,१६।५५ ॥  
क्षिप्रं प्राप्नोति तत्सर्वं पितृभक्तस्तु यो नरः  ।  
प्रतिश्रयं च यो दद्यादतिथिब्यः कृताञ्जलिः  ॥ ब्न्द्प्_२,१६।५६ ॥  
देवास्तं सम्प्रतीच्छन्ति दिव्यातिथ्यैः सहस्रशः  ।  
सर्वाण्येतानि यो दद्यात्पृथिव्यामेकराड्भवेत्  ॥ ब्न्द्प्_२,१६।५७ ॥  
त्रिभिर्द्वाभ्यामथैकेन दानेन तु सुखी भदेत्  ।  
दानानि परमो धर्मः सद्भिः सत्कृत्य पूजितः  ॥ ब्न्द्प्_२,१६।५८ ॥  
त्रैलोक्यस्या धिपत्यं हि दानेनैव ध्रुवं स्थितम्  ।  
अराजा लभते राज्यमधनश्चोत्तमं धनम्  ।  
क्षीणायुर्लभते चायुः पितृभक्तः सदा नरः  ॥ ब्न्द्प्_२,१६।५९ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे   
श्राद्धकल्पे दानप्रशंसा नाम षोडशो ऽध्यायः ॥ १६॥  
  
  
_____________________________________________________________  
  
  
बृहस्पतिरुवाच  
अत ऊर्द्ध्वं प्रवक्ष्यामि श्राद्धकर्मणि पूजितम्  ।  
काम्यं नैमित्तिकाजस्रं श्राद्धकर्मणि नित्यशः  ॥ ब्न्द्प्_२,१७।१ ॥  
पुत्रदारनिमित्ताः स्युरष्टकास्तिस्न एव तु  ।  
कृष्णपक्षे वरिष्ठा हि पूर्वाखण्डलदेवता  ॥ ब्न्द्प्_२,१७।२ ॥  
प्राजापत्या द्वितीया स्यात्तृतीया वैश्वदेविका  ।  
आद्यापूपैः सदाकार्या मांसैरन्या सदा भवेत्  ॥ ब्न्द्प्_२,१७।३ ॥  
शाकैः कार्या तृतीया स्यादेवं द्रव्यगतो विधिः  ।  
अत्रापीष्टं पितॄणां वै नित्यमेव विधीयते  ॥ ब्न्द्प्_२,१७।४ ॥  
या चाप्यन्या चतुर्थी स्यात्तां च कुर्याद्विशेषतः  ।  
आसु श्राद्धं बुधः कुर्वन्सर्वस्वेनापि नित्यशः  ॥ ब्न्द्प्_२,१७।५ ॥  
क्षिप्रमाप्नोति हि श्रेयः परत्रेह च मोदते  ।  
पितरः पर्वकालेषु तिथिकालेषु देवताः  ॥ ब्न्द्प्_२,१७।६ ॥  
सर्वेषु पुरुषा यान्ति निपातमिव धेनवः  ।  
मासान्ते प्रतिगच्छेयुरष्टकासु ह्यपूजिताः  ॥ ब्न्द्प्_२,१७।७ ॥  
मोघास्तस्य भवन्त्याशाः परत्रेह च सर्वशः  ।  
पूजकानां समुत्कर्षो नास्तिकानामधोगतिः  ॥ ब्न्द्प्_२,१७।८ ॥  
देवास्तु दायिनो यान्ति तिर्यग्गच्छन्त्यदायिनः  ।  
पुष्टिं प्रजां स्मृतिं मेधां पुत्रानैश्वर्यमेव च  ॥ ब्न्द्प्_२,१७।९ ॥  
कुर्वाणः पूजनं चासु सर्वं पूर्णं समश्नुते  ।  
प्रतिपद्धनलाभाय लब्धं चास्य न नश्यति  ॥ ब्न्द्प्_२,१७।१० ॥  
द्वितीयायां तु यः कुर्याद्द्विपदाधिम्पतिर् भवेत्  ।  
वरार्थिनां तृतीया तु शत्रुघ्नी पापनाशिनी  ॥ ब्न्द्प्_२,१७।११ ॥  
चतुर्थ्यां तु प्रकुर्वाणः शत्रुच्छिद्राणि पश्यति  ।  
पञ्चम्यां चापिकुर्वाणः प्राप्नोति महतीं श्रियम्  ॥ ब्न्द्प्_२,१७।१२ ॥  
षष्ठ्यां श्राद्धानि कुर्वाणः सम्पूज्यः स्यात्प्रयत्नतः  ।  
कुरुते यस्तु सप्तम्यां श्राद्धानि सततं नरः  ॥ ब्न्द्प्_२,१७।१३ ॥  
महीशत्वमवाप्नोति गणानां चाधिपो भवेत्  ।  
सम्पूर्णामृद्धिमाप्नोति यो ऽष्टम्यां कुरुते नरः  ॥ ब्न्द्प्_२,१७।१४ ॥  
श्राद्धं नवम्यां कर्त्तव्यमैश्वर्यं स्त्रीश्च काङ्क्षता  ।  
कुर्वन्दशम्यां तु नरो ब्राह्मीं श्रियमवाप्नुयात्  ॥ ब्न्द्प्_२,१७।१५ ॥  
वेदांश्चैवाप्नुयात्सर्वान्विप्राणां समतां व्रजेत्  ।  
एकादश्यां परं दानमैश्वर्य सततं तथा  ॥ ब्न्द्प्_२,१७।१६ ॥  
द्वादश्यां जयलाभं च राज्यमायुर्वसूनि च  ।  
प्रजावृद्धिं पशून्मेधां स्वातन्त्र्यं पुष्टिमुत्तमाम्  ॥ ब्न्द्प्_२,१७।१७ ॥  
दीर्घमायुरथैश्वर्यं कुर्वाणस्तु त्रयोदशीम्  ।  
युवानश्च गृहे यस्य मृतास्तेभ्यः प्रदापयेत्  ॥ ब्न्द्प्_२,१७।१८ ॥  
शस्त्रेण वा हता ये च तेषां दद्याच्चतुर्दशीम्  ।  
अमावास्यां प्रयत्नेन श्राद्धं कुर्यात्सदा शुचिः  ॥ ब्न्द्प्_२,१७।१९ ॥  
सर्वकामानवाप्नोति स्वर्गं चानन्तमश्नुते  ।  
तथाविषमजातानां यमलानां च सर्वशः  ॥ ब्न्द्प्_२,१७।२० ॥  
श्राद्धं दद्यादमावास्यां सर्वकामानवाप्नुयात्  ।  
मघासु कुर्वञ्छ्राद्धानि सर्वकामानवाप्नुयात्  ॥ ब्न्द्प्_२,१७।२१ ॥  
प्रत्यक्षमर्चितास्तेन भवन्ति पितरस्तदा  ।  
पितृदवा मघा यस्मात्तस्मात्तास्वक्षयं स्मृतम्  ॥ ब्न्द्प्_२,१७।२२ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे   
श्राद्धकल्पे तिथिश्राद्धवर्णनं नाम सप्तदशो ऽध्यायः ॥ १७॥  
  
  
_____________________________________________________________  
  
  
बृहस्पतिरुवाच  
यमस्तु यानि श्राद्धानि प्रोवाच शशबिन्दवे  ।  
तानि मे शृणु कार्याणि नक्षत्रेषु पृथक् पृथक्  ॥ ब्न्द्प्_२,१८।१ ॥  
श्राद्धं यः कृत्तिकायोगं कुरुते सततं नरः  ।  
अग्नीनाधाय स स्वर्गे राजते सुदृढव्रतः  ॥ ब्न्द्प्_२,१८।२ ॥  
अपत्यकामो रोहिण्यां सौम्ये तेजस्विना भवेत्  ।  
प्रायशः क्रूरकर्माणि आर्द्रायां श्राद्धमाचरन्  ॥ ब्न्द्प्_२,१८।३ ॥  
क्षेत्रभागी भवेत्पुत्री श्राद्धं कृत्वा पुनर्वसौ  ।  
पुष्टिकामः पुनस्तिष्ये श्राद्धं कुर्वीत मानवः  ॥ ब्न्द्प्_२,१८।४ ॥  
आश्लेषासु पितॄनर्चन्वीरान्पुत्रानवाप्नुयात्  ।  
जातीनां भवति श्रेष्ठो मघासु श्राद्धमाचरन्  ॥ ब्न्द्प्_२,१८।५ ॥  
फाल्गुनीषु पितॄनर्चन्सौभाग्यं लभते नरः  ।  
प्रदानशीलः सापत्य उत्तरासु करोति यः  ॥ ब्न्द्प्_२,१८।६ ॥  
संसत्सु मुख्यो भवति हस्ते ऽभ्यर्च्य पितॄनपि  ।  
चित्रायां चैव यः कुर्यात्पश्येद्रूपवतः सुतान्  ॥ ब्न्द्प्_२,१८।७ ॥  
स्वातिना चैव यः कुर्याद्वाणिज्ये लाभमाप्नुयात्  ।  
पुत्रार्थी तु विशाखासु श्राद्धमीहेत मालवः  ॥ ब्न्द्प्_२,१८।८ ॥  
अनुराधासु कुर्वाणो नरश्चक्रं प्रवर्त्तयेत्  ।  
आधिपत्यं भवेच्छ्रेष्ठं ज्येष्ठायां सततं तु यः  ॥ ब्न्द्प्_२,१८।९ ॥  
मूलेनारोग्यमिच्छन्ति ह्याषाढासु महद्यशः  ।  
उत्तरासु तु कुर्वाणो वीतशोको भवेन्नरः  ॥ ब्न्द्प्_२,१८।१० ॥  
श्रवणेन तु लोकेषु प्राप्नुयात्परमां गतिम्  ।  
राज्यभागी धनिष्ठासु प्राप्नुया द्विपुलं धनम्  ॥ ब्न्द्प्_२,१८।११ ॥  
श्राद्धनिर्जितलोकश्च वेदान् साङ्गानवाप्नुयात्  ।  
नक्षत्रैर्वारुणैः कुर्वन्भिषक्सिद्धिमवाप्नुयात्  ॥ ब्न्द्प्_२,१८।१२ ॥  
पूर्वप्रौष्ठ पदे कुर्वन्विन्देताजीविकान्बहून्  ।  
उत्तरास्वनतिक्रम्य विन्देद्गा वै सहस्रशः  ॥ ब्न्द्प्_२,१८।१३ ॥  
बहुकुप्यकृतं द्रव्यं विन्देत्कुर्वन्सुरेवतीम्  ।  
अश्वानश्वयुजा भक्तो भरण्यां साधुसत्तमः  ॥ ब्न्द्प्_२,१८।१४ ॥  
इमं श्राद्धविधिं कुर्वञ्छशबिन्दुर्महीमिमाम्  ।  
कृत्स्नां बलेन सो ऽक्लिष्ठो लभ्ध्वा च प्रशशास ह  ॥ ब्न्द्प्_२,१८।१५ ॥  
इति श्री ब्रहामाण्डे महापुराणे वायुप्रोक्ते मध्यभागे तृतीय उपोद्धातपादे   
श्राद्धकल्पे नक्षत्रश्राद्धं नाम अष्टादशो ऽध्यायः ॥ १८॥  
  
  
_____________________________________________________________  
  
शंयुरुवाच  
किं स्विद्दत्तं पितॄणां तु तृप्तिदं वदतां वर  ।  
किंस्वित्स्याच्चिररात्राय किं वानन्त्याय कल्पते  ॥ ब्न्द्प्_२,१९।१ ॥  
बृहस्पतिरुवाच  
हवीषि श्राद्धकल्पे तु यानि श्राद्धविदो विदुः  ।  
तानि मे शृणु सर्वाणि फलं चैषां यथातथम्  ॥ ब्न्द्प्_२,१९।२ ॥  
तिलैर्व्रीहियवैमाषैरद्भिर्मूलफलैस्तथा  ।  
दत्तेन मासं प्रीयन्ते श्राद्धेन हि पितामहाः  ॥ ब्न्द्प्_२,१९।३ ॥  
मत्स्यैः प्रीणन्ति द्वौ मासौ त्रीन्मासान्हारिणेन तु  ।  
शाशेन चतुरो मासान्पञ्च प्रीणाति शाकुनैः  ॥ ब्न्द्प्_२,१९।४ ॥  
वाराहेण तु षण्मासाञ्छागलं सप्तमासिकम्  ।  
अष्टमासिकमित्युक्तं यच्च पार्वतकं भवेत्  ॥ ब्न्द्प्_२,१९।५ ॥  
रौरवेण तु प्रीयन्ते नव मासान्पितामहाः  ।  
गवयस्य तु मांसेन तृप्तिः स्याद्दशमासिकी  ॥ ब्न्द्प्_२,१९।६ ॥  
औरभ्रेण च मांसेन मासानेकादशैव तु  ।  
श्राद्धे च तृप्तिदं गव्यं पयः संवत्सरं द्विजाः  ॥ ब्न्द्प्_२,१९।७ ॥  
आनन्त्याय भवेत्तद्वत्खड्गमांसं पितृक्षये  ।  
पायसं मधुसर्पिर्भ्यां छायायां कुञ्जरस्य च  ॥ ब्न्द्प्_२,१९।८ ॥  
कृष्णच्छागस्य मासेन तृप्तिर्भवति शाश्वती  ।  
अत्र गाथाः पितृगीताः कीर्तयन्ति पुराविदः  ॥ ब्न्द्प्_२,१९।९ ॥  
तास्ते ऽहं कीर्त्तयिष्यामि यथावत्सन्निबोध मे  ।  
अपि नः स कुले यायाद्यो नो दद्यात् त्रयोदशीम्  ॥ ब्न्द्प्_२,१९।१० ॥  
आजेन सर्वलोहेन वर्षासु च मघासु च  ।  
एष्टव्या बहवः पुत्रा यद्येको ऽपि गयां व्रजेत्  ।  
गौरीं वाप्युद्वहेद्भार्यां नालं वा वृषमुत्सृजेत्  ॥ ब्न्द्प्_२,१९।११ ॥  
शंयुरुवाच  
गयादीनां फलं तात ब्रूहि मे परिपृच्छतः  ।  
दातॄणां चैव यत्पुण्यं निखिलेन प्रवीहि मे  ॥ ब्न्द्प्_२,१९।१२ ॥  
बृहस्पतिरुवाच  
गयायामक्षयं श्राद्धञ्जपहोमतपांसि च  ।  
पितृक्षये हि तत्पुत्र तस्मात्तत्राक्षयं स्मृतम्  ॥ ब्न्द्प्_२,१९।१३ ॥  
पूर्णायामेकविंशं तु गौर्यामुत्पादितः सुतः  ।  
महामहांश्च जुहुयादिति तस्य फलं स्मृतम्  ।  
फलं वृषस्य वक्ष्यामि गदतो मे निबोधत  ॥ ब्न्द्प्_२,१९।१४ ॥  
वृषोत्स्रष्टा पुनात्येव दशातीतान्दशावरान्  ॥ ब्न्द्प्_२,१९।१५ ॥  
यत्किञ्चित्स्पृशते तोयमवतीर्णो नदीजले  ।  
वृषोत्सर्ग्गत्पितॄणां तु ह्यक्षयं समुदाहृतम्  ॥ ब्न्द्प्_२,१९।१६ ॥  
येनयेन स्पृशेत्तोयं लाङ्गूलादिभिरङ्गशः  ।  
सर्वं तदक्षयं तस्य पितॄणां नात्र संशयः  ॥ ब्न्द्प्_२,१९।१७ ॥  
शृङ्गैः खुरैर्वा भूमिं यामुल्लिखत्यनिशं वृषः  ।  
मधुकुल्याः पितॄंस्तस्य ह्यक्षयाश्च भवन्ति वै  ॥ ब्न्द्प्_२,१९।१८ ॥  
सहस्रनल्वमात्रेण तडागेन यथास्रुतिः  ।  
तृप्तिस्तु या पितॄणां वै सा वृषेणेह कल्पते  ॥ ब्न्द्प्_२,१९।१९ ॥  
यो ददाति गुडोन्मिश्रतिलानि श्राद्धकर्मणि  ।  
मधु वामधुमिश्रं वा सर्वमेवाक्षयं भवेत्  ॥ ब्न्द्प्_२,१९।२० ॥  
न ब्राह्मणं परिक्षेत सदा देयं हि मानवैः  ।  
दैवेकर्मणि पित्र्ये च श्रूयते वै परीक्षणम्  ॥ ब्न्द्प्_२,१९।२१ ॥  
सर्ववेदव्रतस्नाताः पङ्क्तीनां पावना द्विजाः  ।  
ये च भाषाविदः केचिद्ये च व्याकरणे रताः  ॥ ब्न्द्प्_२,१९।२२ ॥  
अधीयते पुराणं वै धर्मशास्त्रमथापि च  ।  
त्रिणाचिकेतः पञ्चाग्निः स सौपर्णः षडङ्गवित्  ॥ ब्न्द्प्_२,१९।२३ ॥  
ब्रह्मदेवसुतश्चैव च्छन्दोगो ज्येष्ठसामगः  ।  
पुण्येषु यश्च तीर्थेषु कृतस्नानः कृतव्रतः  ॥ ब्न्द्प्_२,१९।२४ ॥  
मखेषु ये च सर्वेषु भवन्त्यवभृथाप्लुताः  ।  
ये च सत्यव्रता नित्यं स्वधर्मनिरताश्च ये  ॥ ब्न्द्प्_२,१९।२५ ॥  
अक्रोधना लोभपरास्ताञ्छ्राद्धेषु निमन्त्रयेत्  ।  
एतेभ्यो दत्तमक्षय्यमेते वै पङ्क्तिपावनाः  ॥ ब्न्द्प्_२,१९।२६ ॥  
श्राद्धीया ब्रह्मणा ये तु योगव्रतसुनिष्ठिताः  ।  
त्रयो ऽपि पूजितास्तेन ब्रह्मविष्णुमहेश्वराः  ॥ ब्न्द्प्_२,१९।२७ ॥  
पितृभिः सह लोकाश्च यो ह्येतान्पूजयेन्नरः  ।  
पवित्राणां पवित्रं च मङ्गलानां च मङ्गलम्  ॥ ब्न्द्प्_२,१९।२८ ॥  
प्रथमः सर्वधर्माणां योगधर्मो निगद्यते  ।  
अपाङ्क्तेयान्प्रवक्ष्यमि गदतो मे निबोधत  ॥ ब्न्द्प्_२,१९।२९ ॥  
कितवो मद्यपो यश्च पशुपालो निराकृतः  ।  
ग्रामप्रेष्यो वार्धुषिको ह्यापणो वणिजस्तथा  ॥ ब्न्द्प्_२,१९।३० ॥  
अगार दाही गरदो वृषलो ग्रामयाजकः  ।  
काण्डपृष्ठो ऽथ कुण्डाशी मधुपः सोमविक्रयी  ॥ ब्न्द्प्_२,१९।३१ ॥  
समुद्रान्तरितो भृत्यः पिशुनः कूटसाक्षिकः  ।  
पित्रा विवदमानश्च यस्य चोपपतिर्गृहे  ॥ ब्न्द्प्_२,१९।३२ ॥  
अभिशस्तस्तथा स्तेनः शिल्पं यश्चोपजीवति  ।  
स्तवकः सूपकारश्च यश्च मित्राणि निन्दति  ॥ ब्न्द्प्_२,१९।३३ ॥  
काणश्च खञ्जकश्चैव नास्तिको वेदवर्जितः  ।  
उन्मत्तो ऽप्यथ षण्ढश्च भ्रूणहा गुरुतल्पगः  ॥ ब्न्द्प्_२,१९।३४ ॥  
भिषग्जीवी प्राशनिकः परस्त्रीं यश्च सेवते  ।  
विक्रीणाति च यो ब्रह्मव्रतानि नियमांस्तथा  ॥ ब्न्द्प्_२,१९।३५ ॥  
नष्टं स्यान्नास्तिके दत्तं व्रतघ्ने चापवर्जितम्  ।  
यच्चवाणिजके दत्तं नेह नामुत्र सम्भवेत्  ॥ ब्न्द्प्_२,१९।३६ ॥  
निक्षेपहारके चैव कृतघ्ने विदवर्जिते  ।  
तथा पाणविके वै च कारुके धर्मवर्जिते  ॥ ब्न्द्प्_२,१९।३७ ॥  
क्रीणाति यो ह्यपण्यानि विक्रीणाति प्रशंसति  ।  
अन्यत्रास्य समाधानं न वणिकूछ्राद्धमर्हति  ॥ ब्न्द्प्_२,१९।३८ ॥  
भस्मनीव हुतं हव्यं दत्तं पौनर्भवे द्विजः  ।  
षष्टिं काणः शतं षण्ढः श्वित्री पञ्चशतान्यपि  ॥ ब्न्द्प्_२,१९।३९ ॥  
पापरोगी सहस्रं वै दातुर्नाशयते फलम्  ।  
भ्रश्येद्धि स फलात्तस्मात्प्रदाता यस्तु बालिशः  ॥ ब्न्द्प्_२,१९।४० ॥  
यद्विष्टितशिरा भुङ्क्ते यद्भुङ्क्ते दक्षिणामुखः  ।  
सोपानत्कश्च यद्भुङ्क्ते यच्च दत्तमसत्कृतम्  ॥ ब्न्द्प्_२,१९।४१ ॥  
सर्वं तदसुरेद्राय ब्रह्मा भागमकल्पयत्  ।  
श्वा चैव ब्रह्महा चैव नावेक्षेत कथञ्चन  ॥ ब्न्द्प्_२,१९।४२ ॥  
तस्मात्परिवृतैर्दद्यात्तिलैश्चान्नं विकीर्य च  ।  
राक्षसानां तिलाः प्रोक्ताः शुनां परिवृतास्तथा  ॥ ब्न्द्प्_२,१९।४३ ॥  
दर्शनात्सूकरो हन्ति पक्षवातेन कुक्कुटः  ।  
रजस्वलायाः स्पर्शेन क्रुद्धोयश्च प्रयच्छति  ॥ ब्न्द्प्_२,१९।४४ ॥  
नदीतीरेषु रम्येषु सरित्सु च सरस्सु च  ।  
विविक्तेषु च प्रीयन्ते दत्तेनेह पितामहाः  ॥ ब्न्द्प्_२,१९।४५ ॥  
नासव्यम्पातयेज्जानु न युक्तो वाचमीरयेत्  ।  
तस्मात्परिवृतेनेह विधिवद्दर्भपाणिना  ॥ ब्न्द्प्_२,१९।४६ ॥  
पित्रोराराधनं कार्यमेवं प्रीणयते पितॄन्  ।  
अनुमान्य द्विजान्पूर्वमर्गौं कुर्याद्यथाविधि  ॥ ब्न्द्प्_२,१९।४७ ॥  
पितॄणां निर्वपेद्भूमौ सूर्ये वा दर्भसंस्तरे  ।  
शुक्लपक्षे च पूर्वाङ्णे श्राद्धं कुर्याद्यथाविधि  ॥ ब्न्द्प्_२,१९।४८ ॥  
कृष्णपक्षे ऽपरङ्णे तु रौहिणं वै न लङ्घयेत्  ।  
एवमेते महात्मानो महायोगा महौजसः  ॥ ब्न्द्प्_२,१९।४९ ॥  
सदा वै पितरः पूज्याः सं प्राप्तौ देशकालयोः  ।  
पितृभक्त्यैव तु नरो योगं प्राप्नोति दुर्ल्लभम्  ॥ ब्न्द्प्_२,१९।५० ॥  
ध्यानेन मोक्षं गच्छेद्धि हित्वा कर्म शुभाशुभम्  ।  
यज्ञहेतोस्तदुद्धृत्य मोहयित्वा जगत्तथा  ॥ ब्न्द्प्_२,१९।५१ ॥  
गुहायां निहितं ब्रह्म कश्यपेन महात्मना  ।  
अमृतं गुह्यमुद्धृत्य योगे योगविदां वराः  ॥ ब्न्द्प्_२,१९।५२ ॥  
प्रोक्तः सनत्कुमारेण महातो ब्रह्मणः पदम्  ।  
देवानां परमं गुह्यमृषीणां च परायणम्  ॥ ब्न्द्प्_२,१९।५३ ॥  
पितृभक्त्या प्रयत्नेन प्राप्य ते तन्मनीषिभिः  ।  
पितृभक्तः समासेन पितृपूर्वपरश्च यः  ॥ ब्न्द्प्_२,१९।५४ ॥  
अयत्नात्प्राप्नुयादेव सर्वमेतन्न संशयः  ॥ ब्न्द्प्_२,१९।५५ ॥  
बृहस्पतिरुवाच  
यस्मैश्राद्धानि देयानि यच्च दत्तं महत्फलम्  ।  
येषु चाप्यक्षयं श्राद्धं तीर्थेषु च गुहासु च  ॥ ब्न्द्प्_२,१९।५६ ॥  
येषु स्वर्गमवाप्नोति तत्ते प्रोक्तं ससङ्ग्रहम्  ।  
श्रुत्वेमं श्राद्धकल्पं च न कुर्याद्यस्तु मानवः  ॥ ब्न्द्प्_२,१९।५७ ॥  
स मज्जेन्नरके घोरे नास्तिकस्तमसावृते  ।  
परिवादो न कर्त्तव्यो योगिनां तु विशेषतः  ॥ ब्न्द्प्_२,१९।५८ ॥  
परिवादात्क्रिमिर्भूत्वा तत्रैव परिवर्त्तते  ।  
योगान्परिवदेद्यस्तु ध्यानिनो मोक्षकाङ्क्षिणः  ॥ ब्न्द्प्_२,१९।५९ ॥  
स गच्छेन्नरकं घोरं श्रोताप्यस्य न संशयः  ।  
आवृतं तमसः सर्वं नरकं घोरदर्शनम्  ।  
योगीश्वरपरीवादान्न स्वर्गं याति मानवः  ॥ ब्न्द्प्_२,१९।६० ॥  
योगेश्वराणामा क्रोशं शृणुयाद्यो यतात्मनाम्  ।  
सहि कालं चिरं मज्जेन्नरके नात्र संशयः  ।  
कुम्भीपाकेषु पच्यन्ते जिह्वाच्छेदे पुनः पुनः  ॥ ब्न्द्प्_२,१९।६१ ॥  
समुद्रे च यथा लोषटस्तद्बत्सीदन्ति ते नराः  ।  
मनसा कर्मणा वाचा द्वेषं योगेषु वर्जयेत्  ।  
प्रोत्यानन्तं फलं भुङ्क्त इह वापि न संशयः  ॥ ब्न्द्प्_२,१९।६२ ॥  
न पारगो विन्दति परमात्मनस्त्रिलोकमध्ये चरति स्वकर्ममिः  ।  
ऋचो यजुः साम तदङ्गपारगे ऽविकारमेतं ह्यनवाप्य सीदति  ॥ ब्न्द्प्_२,१९।६३ ॥  
विकारपारं प्रकृतेश्च पारगस्त्रयीगुणाना त्रिगुणस्य पारगः  ।  
यः स्याच्चतुर्विशतितत्त्वपारगः स पारगो नाध्ययनस्य पारगः  ॥ ब्न्द्प्_२,१९।६४ ॥  
कृत्स्नं यथावत्समुपैति तत्परस्तथैव भूयः प्रलयत्वमात्मनः  ।  
प्रत्याहरेद्योगपथं न यो द्विजो न सर्वपार क्रमपारगोचरः  ॥ ब्न्द्प्_२,१९।६५ ॥  
वेदस्य वेदितव्यं च वेद्यं विन्दति योगवित्  ।  
तं वै वेदविदः प्राहुस्तमाहुर्वेदपारगम्  ॥ ब्न्द्प्_२,१९।६६ ॥  
वेदं च वेदितव्यं च विदित्वा वै यथास्थितः  ।  
एवं वेदविदः प्राहुरन्यं वै वेदपारगम्  ॥ ब्न्द्प्_२,१९।६७ ॥  
यज्ञान्वेदांस्तथा कामांस्तपांसि विविधानि च  ।  
प्राप्नोत्यायुः प्रजाश्चैव पितृभक्तो न सशयः  ॥ ब्न्द्प्_२,१९।६८ ॥  
श्रद्धया श्राद्धकल्पं तु यस्त्विमं नियतः पठेत्  ।  
सर्वाण्येतानि वाप्नोति तीर्थदानफलानि च  ॥ ब्न्द्प्_२,१९।६९ ॥  
स पङ्क्तिपावनश्चैव द्विजानामग्रभुग्भवेत्  ।  
आश्राव्य च द्विजान्सो ऽथ सर्वकामानवाप्नुयात्  ॥ ब्न्द्प्_२,१९।७० ॥  
यश्चैतच्छृणुयान्नित्यम न्यांश्च श्रावयेद्द्विजः  ।  
अनसूयुर्जितक्रोधो लोभमोहविवर्जितः  ॥ ब्न्द्प्_२,१९।७१ ॥  
तीर्थादीनां फलं प्राप्य दानादीनां च सर्वशः  ।  
मोक्षोपायं लभेच्छ्रेष्ठं स्वर्गोपायं न संशयः  ।  
इह चापि परा पुष्ठिस्तस्मात्कुर्वीत नित्यशः  ॥ ब्न्द्प्_२,१९।७२ ॥  
इमं विधिं यो हि पठेदतन्द्रितः समाहितः संसदि पर्वसन्धिषु  ।  
अपत्यभागी च परेण तेजसा दिवौकसां स व्रजते सलोकताम्  ॥ ब्न्द्प्_२,१९।७३ ॥  
येन प्रोक्तस्त्वयं कल्पो नमस्तस्मै स्वयम्भुवे  ।  
महायोगेश्वरेभ्यश्च सदा च प्रणतो ऽस्म्यहम्  ॥ ब्न्द्प्_२,१९।७४ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे   
श्राद्धकल्पे ब्रह्मणपरीक्षा नाम एकोनविंशो ऽध्यायः ॥ १९॥  
  
_____________________________________________________________  
  
बृहस्पतिरुवाच  
इत्येते पितरो देवा देवानामपि देवताः  ।  
सप्तस्वेते स्थिता नित्यं स्थानेषु पितरो ऽव्ययाः  ॥ ब्न्द्प्_२,२०।१ ॥  
प्रजापतिसुता ह्येते सर्वेषां तु महात्मनाम्  ।  
आद्यो गणस्तु योगानामनुयोगविवर्द्धनः  ॥ ब्न्द्प्_२,२०।२ ॥  
द्वितीयो देवतानां तु तृतीयो दानवादिनाम्  ।  
शेषास्तु वर्णिन्नां ज्ञेया इति सर्वे प्रकीर्त्तिताः  ॥ ब्न्द्प्_२,२०।३ ॥  
देवास्छैतान्यजन्ते वै सर्वज्ञानेष्ववस्थितान्  ।  
आश्रमश्च यजन्त्येनांश्चत्वारस्तु यथाक्रमम्  ॥ ब्न्द्प्_२,२०।४ ॥  
सर्वे वर्णा यजन्त्येनांश्चत्वारस्तु यथागमम्  ।  
तथा सङ्करजात्यश्च म्लेच्छाश्चापि यजन्ति वै  ॥ ब्न्द्प्_२,२०।५ ॥  
पितृंस्तु यो यजेद्भक्त्या पितरः प्रीणयन्ति ते  ।  
पितरः पुष्टिकामस्य प्रजाकामस्य वा पुनः  ॥ ब्न्द्प्_२,२०।६ ॥  
पुष्टिं प्रजां तु स्वर्गं च प्रयच्छन्ति पितामहाः  ।  
देवकार्यादपि तथा पितृकार्यं विशिष्यते  ॥ ब्न्द्प्_२,२०।७ ॥  
देवतानां हि पितरः पूर्वमाप्यायनं स्मृताः  ।  
न हि योगगतिः सूक्ष्मा पितॄणां ज्ञायते नरैः  ॥ ब्न्द्प्_२,२०।८ ॥  
तपसा हि प्रसिद्धेन किं पुनर्मांसचक्षुषा  ।  
सर्वेषां राजतं पात्रमथ वा रजतान्वितम्  ॥ ब्न्द्प्_२,२०।९ ॥  
पावनं ह्युत्तमं प्रोक्तं देवानां पितृभिः सह  ।  
येषां दास्यन्ति पिण्डांस्त्रीन्बान्धवा नामगोत्रतः  ॥ ब्न्द्प्_२,२०।१० ॥  
भूमौ कुशोत्तरायां च अपसव्यविधानतः  ।  
सर्वत्र वर्त्तमानास्ते पिण्डाः प्रीणन्ति वै पितॄन्  ॥ ब्न्द्प्_२,२०।११ ॥  
यदाहारो भवेज्जन्तुराहारः सो ऽस्य जायते  ।  
यथा गोष्ठे प्रनष्टां वै वत्सो विन्दति मातरम्  ॥ ब्न्द्प्_२,२०।१२ ॥  
तथा तं नयते मन्त्रो जन्तुर्यत्रावतिष्ठति  ।  
नामगोत्रं च मन्त्रं च दत्तमन्नं नयन्ति तम्  ॥ ब्न्द्प्_२,२०।१३ ॥  
अपि योनिशतं प्राप्तांस्तृप्तिस्ताननुगच्छति  ।  
एवमेषा स्थिता सत्ता ब्रह्मणः परमेष्ठिनः  ॥ ब्न्द्प्_२,२०।१४ ॥  
पितॄणमादिसर्गेतु लोकानामक्षयार्थिनाम्  ।  
इत्येते पितरश्चैव लोका दुहितरस्तथा  ॥ ब्न्द्प्_२,२०।१५ ॥  
दौहित्रा यजमानश्च प्रोक्ताश्चैव मयानघ  ।  
कीर्त्तिताः पितरस्ते वै तव पुत्र यथाक्रमम्  ॥ ब्न्द्प्_२,२०।१६ ॥  
शंयुरुवाच  
अहो दिव्यस्त्वया तात पितृसर्गस्तु कीर्तितः  ।  
लोका दुहितरश्चैव दोहित्राश्च श्रुतास्तथा  ॥ ब्न्द्प्_२,२०।१७ ॥  
दानानि सह शौचेन कीर्त्तितानि फलानि च  ।  
अक्षय्यत्वं द्विजांश्चैव सर्वमेतदुदाहृतम्  ।  
अद्यप्रभृति कर्त्तास्मि सर्वमेतद्यथातथम्  ॥ ब्न्द्प्_२,२०।१८ ॥  
बृहस्पतिरुवाच  
इत्येतदङ्गिराः पूर्वमृषीणामुक्तवान्प्रभुः  ।  
पृष्टश्च संशयान्सर्वानृषीनाह नृसंसदि  ॥ ब्न्द्प्_२,२०।१९ ॥  
सत्रे तु वितते पूर्वं तथा वर्षसहस्रके  ।  
यस्मिन्सदस्पतिस्नातो ब्रह्मा सीद्देवताप्रभुः  ॥ ब्न्द्प्_२,२०।२० ॥  
गतानि तत्र वर्षाणां पञ्चाशच्च शतानि वै  ।  
श्लोकाश्चात्र पुरा गीता ऋषिभिर्ब्रह्मवादिभिः  ॥ ब्न्द्प्_२,२०।२१ ॥  
दीक्षितस्य पुरा सत्रे ब्रह्ममः परमात्मनः  ।  
तत्रैव दत्तमन्नाग्रं पितॄणामक्षयर्थिनाम्  ।  
लोकानां च हितार्थाय ब्रह्मणा परमेष्ठिना  ॥ ब्न्द्प्_२,२०।२२ ॥  
सूत उवाच  
एवं बृहस्पतिः पूर्वं पृष्टः पुत्रेण धीमता  ।  
प्रोवाच पितृसर्गं तु यश्चैव समुदाहृत  ॥ ब्न्द्प्_२,२०।२३ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे   
श्राद्धकल्पो नाम विंशतितमो ऽध्यायः ॥ २०॥  
  
  
_____________________________________________________________  
  
  
समाप्तश्चायं श्राद्धकल्पः  ।  
वसिष्ठ उवाच  
इत्थं प्रवर्त्तमानस्य जमदग्नेर्महात्मनः  ।  
वर्षाणि कतिचिद्राजन्व्यतीयुरमितौजसः  ॥ ब्न्द्प्_२,२१।१ ॥  
रामो ऽपि नृपशार्दूल सर्वधर्मभृतां वरः  ।  
वेदवेदाङ्गतत्त्वज्ञः सर्वशास्त्रविशारदः  ॥ ब्न्द्प्_२,२१।२ ॥  
पित्रोश्चकार शुश्रूषां विनीतात्मा महामतिः  ।  
प्रीतिं च निजचेष्टाभिरन्वहं पर्यवर्त्तयत्  ॥ ब्न्द्प्_२,२१।३ ॥  
इत्थं प्रवर्त्तमानस्य वर्षाणि कतिचिन्नृप  ।  
पित्रोः शुश्रूषयानैषीद्रामो मतिमतां वरः  ॥ ब्न्द्प्_२,२१।४ ॥  
स कदाचिन्महातेजाः पितामह गुहं प्रति  ।  
गन्तुं व्यवसितो राजन्दैवेन च नियोजितः  ॥ ब्न्द्प्_२,२१।५ ॥  
निपीड्य शिरसा पित्रोश्चरणौ भृगुपुङ्गवः  ।  
उवाच प्राञ्जलिर्भूतवा सप्रश्रयमिदं वचः  ॥ ब्न्द्प्_२,२१।६ ॥  
कञ्चिदर्थमहं तात मातरं त्वां च साम्प्रतम्  ।  
विज्ञापयितुमिच्छामि मम तच्छ्रोतुमर्हथः  ॥ ब्न्द्प्_२,२१।७ ॥  
पितामहमहं द्रष्टुमुत्कण्ठितमनाश्चिरम्  ।  
तस्मात्तत्पार्श्वमधुना गमिष्ये वामनुज्ञया  ॥ ब्न्द्प्_२,२१।८ ॥  
आहूतश्चासकृत्तात सोत्कण्ठं प्रीयमाणया  ।  
पितामह्या बहुमुखैरिच्छन्त्या मम दर्शनम्  ॥ ब्न्द्प्_२,२१।९ ॥  
पितॄन्पितामहस्यापि प्रियमेव प्रदर्शनम्  ।  
सदीयं तेन तत्पार्श्वं गन्तुं मामनुजानत  ॥ ब्न्द्प्_२,२१।१० ॥  
वसिष्ठ उवाच  
इति तस्य वचः श्रुत्वा सम्भ्रान्तं समुदीरितम्  ।  
हर्षेण महता युक्तौ साश्रुनेत्रौ बभूवतुः  ॥ ब्न्द्प्_२,२१।११ ॥  
तमालिङ्ग्य महाभागं मूर्ध्न्युपाघ्राय सादरम्  ।  
अभिनन्द्याशिषा तात ह्युभौ ताविदमाहतुः  ॥ ब्न्द्प्_२,२१।१२ ॥  
पितामहगृहं तात प्रयाहि त्वं यथासुखम्  ।  
पितामहपितामह्योः प्रीतये दर्शनाय च  ॥ ब्न्द्प्_२,२१।१३ ॥  
तत्र गत्वा यथान्यायं तं शुश्रूषा परायणः  ।  
कञ्चित्कालं तयोर्वत्स प्रीतये वस तद्गृहे  ॥ ब्न्द्प्_२,२१।१४ ॥  
स्थित्वा नातिचिरं कालं तयोर्भूयो ऽप्यनुशय  ।  
अत्रागच्छ महाभाग क्षेमेणास्मद्दिदृक्षया  ॥ ब्न्द्प्_२,२१।१५ ॥  
क्षणार्द्धमपि शक्ताः स्थो न विना पुत्रदर्शनम्  ।  
तस्मात्पितामह गृहे न चिरात्स्थातुमर्हसि  ॥ ब्न्द्प्_२,२१।१६ ॥  
तदाज्ञयाथ वा पुत्र प्रपितामहसन्निधिम्  ।  
गतो ऽपि शीघ्रमागच्छ क्रमेण तदनुज्ञया  ॥ ब्न्द्प्_२,२१।१७ ॥  
वसिष्ठ उवाच  
इत्युक्तस्तौ परिक्रम्य प्रणम्य च महामतिः  ।  
पितरावप्यनुज्ञाप्य पितामहगृहं ततः  ॥ ब्न्द्प्_२,२१।१८ ॥  
स गत्वा भृगुवर्यस्य ऋचीकस्य महात्मनः  ।  
प्रविवेशाश्रमं रामो मुनिशिष्योपशोभितम्  ॥ ब्न्द्प्_२,२१।१९ ॥  
स्वाध्यायघोषैर्विपुलैः सर्वतः प्रतिनादितम्  ।  
प्रशान्तवैर सत्त्वाढ्यं सर्वसत्त्वमनोहरम्  ॥ ब्न्द्प्_२,२१।२० ॥  
स प्रविश्यश्रमं रम्यमृचीकं स्थितमासने  ।  
ददर्श रामो राजेन्द्र स पितामहमग्रतः  ॥ ब्न्द्प्_२,२१।२१ ॥  
जाज्वल्यमानं तपसा धिष्ण्यस्थमिव पावकम्  ।  
उपासितं सत्यवत्या यथा दक्षिणायऽध्वरम्  ॥ ब्न्द्प्_२,२१।२२ ॥  
स्वसमीपमुपायान्तं राममालोक्य तौ नृप  ।  
सुचिरं तं विमर्शेतां समाज्ञापूर्वदर्शनौ  ॥ ब्न्द्प्_२,२१।२३ ॥  
को ऽयमेष तपोराशिः सर्वलत्रणपूजितः  ।  
बालो ऽयं बलवान्भातिगाम्भीर्यात्प्रश्रयेण च  ॥ ब्न्द्प्_२,२१।२४ ॥  
एवं तयोश्चिन्तयतोः सहर्षं हृदि कौतुकात्  ।  
आससाद शनै रामः समीपे विनयान्वितः  ॥ ब्न्द्प्_२,२१।२५ ॥  
स्वनामगोत्रे मतिमानुक्त्वा पित्रोर्मुदान्वितः  ।  
संस्पृशंश्चरणौ मूर्ध्ना हस्ताभ्यां चाभ्यवादयत्  ॥ ब्न्द्प्_२,२१।२६ ॥  
ततस्तौ प्रीतमनसौ समुथाप्य च सत्तमम्  ।  
आशीर्भिरभिनन्देतां पृथक् पृथगुभावपि  ॥ ब्न्द्प्_२,२१।२७ ॥  
तमाश्लिष्याङ्कमारोप्य हर्णाश्रुप्लुतलोचनौ  ।  
वीक्षन्तौ तन्मुखाम्भोजं परं हर्षमवापतुः  ॥ ब्न्द्प्_२,२१।२८ ॥  
ततः सुखोपविष्टं तमात्मवंशसमुद्वहम्  ।  
अनामयमपृच्छेतां तावुभौ दम्पती तदा  ॥ ब्न्द्प्_२,२१।२९ ॥  
पितरौ ते कुशलिनो वत्स किम्भ्रातरस्तथा  ।  
अनायासेन ते वृत्तिर्वर्तते चाथ कर्हिचित्  ॥ ब्न्द्प्_२,२१।३० ॥  
समस्ताभ्यां ततो राजन्नाचचक्षे यथोदितः  ।  
तथा स्वानुगतं पित्रोर्भ्रातॄणां चैव चेष्टितम्  ॥ ब्न्द्प्_२,२१।३१ ॥  
एवं तयोर्महाराज सत्प्रीतिजनितैगुणैः  ।  
प्रीयमाणो ऽवसद्रामः पितुः पित्रोर्न्निवेशने  ॥ ब्न्द्प्_२,२१।३२ ॥  
स तस्मिन्सर्वभूतानां मनोनयननन्दनः  ।  
उवास कतिचिन्मासांस्तच्छुश्रूषापरायणः  ॥ ब्न्द्प्_२,२१।३३ ॥  
अथानुज्ञाप्य तौ राजन्भृगुवर्यो महामनाः  ।  
पितामहगुरोर्गन्तुमियेषाश्रयमाश्रमम्  ॥ ब्न्द्प्_२,२१।३४ ॥  
स ताभ्यां प्रीतियुक्ताभ्यामाशीर्भिरभिनन्दितः  ।  
यथा चाभ्यां प्रदिष्टेन यया वौर्वाश्रमं प्रति  ॥ ब्न्द्प्_२,२१।३५ ॥  
तं नमस्कृत्य विधिवच्च्यवनं च महातपाः  ।  
सप्रहर्षं तदाज्ञातः प्रययावाश्रमं भृगोः  ॥ ब्न्द्प्_२,२१।३६ ॥  
स गत्वामुनिमुख्यस्य भृगोराश्रममण्डलम्  ।  
ददर्श शान्तचेतोभिर्मुनिभिः सर्वतो वृतम्  ॥ ब्न्द्प्_२,२१।३७ ॥  
सुस्निग्धशीतलच्छायैः सर्वर्तुकगुणान्वितैः  ।  
तरुभिः संवृतं प्रीतः फलपुष्पोत्तरान्वितैः  ॥ ब्न्द्प्_२,२१।३८ ॥  
नानाखगकुलारावैर्मनःश्रोत्रसुखावहैः  ।  
ब्रह्मघोषैश्च विविधैः सर्वतः प्रतिनादितम्  ॥ ब्न्द्प्_२,२१।३९ ॥  
समन्त्राहुतिहोमोत्थधूमगन्धेन सर्वतः  ।  
निरस्तनिखिलाघौघं वनान्तरविसर्पिणा  ॥ ब्न्द्प्_२,२१।४० ॥  
समित्कुशाहरैर्दण्डमेखलाजिनमण्डितैः  ।  
अभितः शोभितं राजन्रम्यैर्मुनिकुमारकैः  ॥ ब्न्द्प्_२,२१।४१ ॥  
प्रसूनजलसम्पूर्मपात्रहस्ताभिरन्तरा  ।  
शोभितं मुनिकल्याभिश्चरन्तीभिरितस्ततः  ॥ ब्न्द्प्_२,२१।४२ ॥  
सपोतहरिणीयूथैर्विस्रम्भादविशङ्किभिः  ।  
उटजाङ्गणपर्यन्ततरुच्छायास्वधिष्ठितम्  ॥ ब्न्द्प्_२,२१।४३ ॥  
रोमन्थतः परामृष्टियूथ साक्षिकमुत्प्रदैः  ।  
प्रारब्धताण्डवं केकीमयूरैर्मधुरस्वरैः  ॥ ब्न्द्प्_२,२१।४४ ॥  
प्रविकीर्णकणोद्देशं मृगशब्दैः समीपगैः  ।  
अनालीढातपच्छायाशुष्यन्नीवारराशिभिः  ॥ ब्न्द्प्_२,२१।४५ ॥  
हूयमानानलं काले पूज्यमानातिथिव्रजम्  ।  
अभ्यस्यमानच्छन्दौघं चिन्त्यमानगमोदितम्  ॥ ब्न्द्प्_२,२१।४६ ॥  
पठ्यमानाखिलस्मार्त्तं श्रौतार्थप्रविचारणम्  ।  
प्रारब्धपितृदेवेज्यं सर्वभूतमनोहरम्  ॥ ब्न्द्प्_२,२१।४७ ॥  
तपस्विजनभूयिष्ठमाकापुरुषसेवितम्  ।  
तपोवृद्धिकरं पुण्यं सर्वसत्त्वसुखास्पदम्  ॥ ब्न्द्प्_२,२१।४८ ॥  
तपोधनानन्दकरं ब्रह्मलोकमिवापरम्  ।  
प्रसूनसौरभभ्राम्यन्मधुपारावनादितम्  ॥ ब्न्द्प्_२,२१।४९ ॥  
सर्वतो वीज्यमानेन विविधेन नभस्वता  ।  
एवंविधगुणोपेतं पश्यन्नाश्रममुत्तमम्  ॥ ब्न्द्प्_२,२१।५० ॥  
प्रविवेश विनीतात्मा सुकृतीवामरालयम्  ।  
सम्प्रविश्यश्रमोपान्तं रामः स्वप्रपितामहम्  ॥ ब्न्द्प्_२,२१।५१ ॥  
ददर्श परितो राजन्मुनिशिष्यशतावृतम्  ।  
व्याख्यानवेदिकामध्ये निविष्टं कुशविष्टरे  ।  
सितश्मश्रुजटाकूर्चब्रह्मसूत्रोपशोभितम्  ॥ ब्न्द्प्_२,२१।५२ ॥  
वामेतरोरुमध्यास्त वामजङ्घेन जानुना  ॥ ब्न्द्प्_२,२१।५३ ॥  
योगपट्टेन संवीतस्वदेहमृषिपुङ्गवम्  ।  
व्याख्यानमुद्राविलसत्सव्यपाणितलाम्बुजम्  ॥ ब्न्द्प्_२,२१।५४ ॥  
योगपट्टोपरिन्यस्तविभ्राजद्वामपाणिकम्  ।  
सम्यगारण्यवाक्यानां सूक्ष्मतत्त्वार्थसंहतिम्  ॥ ब्न्द्प्_२,२१।५५ ॥  
विवृत्य मुनिमुख्येभ्यः श्रावयन्तं तपोनिधिम्  ।  
पितुः पितामहं द्दष्ट्वा रामस्तस्य महात्मनः  ॥ ब्न्द्प्_२,२१।५६ ॥  
शनैरिवमहाराज समीपं समुपागमत्  ।  
तमागतमुपालक्ष्य तत्प्रभावप्रधर्षिताः  ॥ ब्न्द्प्_२,२१।५७ ॥  
शङ्कामवापुर्मुनयो दूरादेवाखिला नृप  ।  
तावदूभृगुरमेयात्मा तदागमनतोषितः  ॥ ब्न्द्प्_२,२१।५८ ॥  
निवृत्तान्यकथालापस्तं पश्यन्नास पार्थिव  ।  
रामो ऽपि तमुपागम्य विनयावनताननः  ॥ ब्न्द्प्_२,२१।५९ ॥  
अवन्दत यथान्ययमुपेन्द्र इव वेधसम्  ।  
अभिवाद्य यथान्यायं ख्यातिं च विनयान्वितः  ॥ ब्न्द्प्_२,२१।६० ॥  
तांश्च सम्भावयामास मुनीन्रामोयथावयः  ।  
तैश्च सर्वैर्मुदोपेतैराशीर्भिरभिवर्द्धितः  ॥ ब्न्द्प्_२,२१।६१ ॥  
उपाविवेश मेधावी भूमौ तेषामनुज्ञया  ।  
उपविष्टं ततो राममाशीर्भिरभिनन्दितम्  ॥ ब्न्द्प्_२,२१।६२ ॥  
पप्रच्छकुशलप्रश्नं तमालोक्य भृगुस्तदा  ।  
कुशलं खलु ते वत्स पित्रोश्च किमनामयम्  ॥ ब्न्द्प्_२,२१।६३ ॥  
भ्रातॄणां चैव भवतःपितुः पित्रोस्तथैव च  ।  
किमर्थमागतो ऽत्र त्वमधुनामम सन्निधिम्  ॥ ब्न्द्प्_२,२१।६४ ॥  
केनापि वा त्वमादिष्टः स्वयमेवाथवागतः  ।  
ततोरामो यथान्यायं तस्मै सर्वमशेषतः  ॥ ब्न्द्प्_२,२१।६५ ॥  
कथयामास यत्पृष्टं तदा तेन महात्मना  ।  
पितुर्मातुश्च वृत्तान्त भ्रातॄणां च महात्मनाम्  ॥ ब्न्द्प्_२,२१।६६ ॥  
पितुः प्रित्रोश्चकौशल्य दर्शनं च तयोर्नृप  ।  
एतदन्यच्च सकलं भृगोः सप्रश्रयं मुदा  ॥ ब्न्द्प्_२,२१।६७ ॥  
न्यवेदयद्यथान्यायमात्मनश्च समीहितम्  ।  
श्रुत्वैतदखिलं राजन्रामेण समुदीरितम्  ॥ ब्न्द्प्_२,२१।६८ ॥  
तं च दृष्ट्वा विशेषेण भृगुः प्रीतो ऽभ्यनन्दत  ।  
एवं तस्य प्रियं कुर्वन्नुत्कृष्टैरात्मकर्मभिः  ॥ ब्न्द्प्_२,२१।६९ ॥  
तत्राश्रमे ऽवसद्रामो दिनानि कतिचिन्नृप  ।  
ततः कदाचिदेकान्ते रामं मुनिवरोत्तमः  ॥ ब्न्द्प्_२,२१।७० ॥  
वत्सागच्छेति तं राजन्नुपाह्वयदुपह्वरे  ।  
सो ऽभिगम्य तमासीनमभिवाद्य कृताञ्जलिः  ॥ ब्न्द्प्_२,२१।७१ ॥  
तस्थौ तत्पुरतो रामः सुप्रीतेनान्तरात्मना  ।  
आशीर्भिरभिनन्द्याथ भृगुस्तं प्रीत मानसः  ॥ ब्न्द्प्_२,२१।७२ ॥  
प्राह नाधिगताशङ्कं राममालोक्य सादरम्  ।  
श्रुणु वत्स वचो मह्य यत्त्वां वक्ष्यामि साम्प्रतम्  ॥ ब्न्द्प्_२,२१।७३ ॥  
हितार्थं सर्वलोकानां तव चास्माकमेव च  ।  
गच्छ पुत्र ममादेशाद्धिमवन्तं महागिरिम्  ॥ ब्न्द्प्_२,२१।७४ ॥  
अधुनैवाश्रमादस्मात्तपसे धृतमानसः  ।  
तत्रगत्वा महाभाग कृत्वाश्रमापदं शुभम्  ॥ ब्न्द्प्_२,२१।७५ ॥  
आराधय महादेवं तपसा नियमेन च  ।  
प्रीतिमुत्पाद्य तस्य त्वं भक्त्यानन्यगया चिरात्  ॥ ब्न्द्प्_२,२१।७६ ॥  
श्रेयो महदवाप्नोषि नात्र कार्या विजारणा  ।  
तरसा तव भक्त्या च प्रीतो भवति शङ्करः  ॥ ब्न्द्प्_२,२१।७७ ॥  
करिष्यति च ते सर्वं मनसा यद्यदिच्छसि  ।  
तुष्टे तस्मिञ्जगन्नाथे शङ्करे भक्तवत्सले  ॥ ब्न्द्प्_२,२१।७८ ॥  
अस्त्रग्राममशेषं त्वं वणु पुत्र यथेप्सितम्  ।  
त्वया हितार्थं देवानां करणीयं सुदुष्करम्  ॥ ब्न्द्प्_२,२१।७९ ॥  
विद्यते ऽभ्यधिकं कर्म शस्त्रसाध्यमनेकशः  ।  
तस्मात्त्वं देवदेवेशं समाराधय शङ्करम्  ॥ ब्न्द्प्_२,२१।८० ॥  
भक्त्या परमया युक्तस्ततो ऽभीष्टमवाप्स्यसि  ॥ ब्न्द्प्_२,२१।८१ ॥  
  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे एकविंशति तमौध्यायः ॥ २१॥  
  
_____________________________________________________________  
  
  
वसिष्ठ उवाच  
इत्येवमुक्तो भृगुणा तथेत्युक्त्वा प्रणम्य च  ।  
रामस्तेनाभ्यनुज्ञातश्चकार गमने मनः  ॥ ब्न्द्प्_२,२२।१ ॥  
भृगुं ख्यातिं च विधिवत्परिक्रम्य प्रणम्यच  ।  
परिष्वक्तस्तथा ताभ्यामाशीर्भिराभिनन्दितः  ॥ ब्न्द्प्_२,२२।२ ॥  
मुनींश्च तान्नमस्कृत्य तैः सर्वैरनुमोदितः  ।  
निश्चक्रमाश्रमात्तस्मात्तपसे कृतनिश्चयः  ॥ ब्न्द्प्_२,२२।३ ॥  
ततो गुरुनियोगेन तदुक्तेनैव वर्त्मना  ।  
हिमवन्तं गिरिवरं ययौ रामो महामनाः  ॥ ब्न्द्प्_२,२२।४ ॥  
सो ऽतीत्य विविधान्देशान्पर्वतान्सरितस्तथा  ।  
वनानि मुनिमुख्यानामावासांश्चात्यगाच्छनैः  ॥ ब्न्द्प्_२,२२।५ ॥  
तत्रतत्र निवासेषु मुनीनां निवसन्पथि  ।  
तीर्थेषु क्षेत्रमुख्येषु निवसन्वा ययौ शनैः  ॥ ब्न्द्प्_२,२२।६ ॥  
अतीत्य सुबहून्देशान्पश्यन्नपि मनोरमान्  ।  
आससादच लश्रेष्ठं हिमवन्तमनुत्तमम्  ॥ ब्न्द्प्_२,२२।७ ॥  
स गत्वा पर्वतवरं नानाद्रुमलतास्थितम्  ।  
ददर्श विपुलैः शृङ्गैरुल्लिखन्तमिवाम्बरम्  ॥ ब्न्द्प्_२,२२।८ ॥  
नानाधातुविचित्रैश्च प्रदेशैरुपशोभितम्  ।  
रत्नौषधीभिरभितः स्फुरद्भिरभिशोभितम्  ॥ ब्न्द्प्_२,२२।९ ॥  
मरुत्सङ्घट्टनाघृष्टनीरसाङ्घ्रिपजन्मना  ।  
सानिलेनानलेनोच्छैर्दह्यमानं नवं क्वचित्  ॥ ब्न्द्प्_२,२२।१० ॥  
क्वचिद्रविकरामर्शज्वलदर्केपलाग्निभिः  ।  
द्रवद्धिमाशिलाजातुजलशान्तदवानलम्  ॥ ब्न्द्प्_२,२२।११ ॥  
स्फटिकाञ्जनदुर्वर्णस्वर्णराशिप्रभाकरैः  ।  
स्फुरत्परस्परच्छायाशरैर्द्दीप्तवनं क्वचित्  ॥ ब्न्द्प्_२,२२।१२ ॥  
उपत्यकशिलापृष्ठवालातपनिषेविभिः  ।  
तुषारक्लिन्नसिद्धौघौरुद्भासितवनं क्वचित्  ॥ ब्न्द्प्_२,२२।१३ ॥  
क्वचिदर्काशुसम्भिन्नश्चामीकरशिलाश्रितैः  ।  
यक्षौघैर्भासितोपान्तं विशद्भिरिवपावकम्  ॥ ब्न्द्प्_२,२२।१४ ॥  
दरीमुखविनिष्क्रान्ततरक्षूत्पतनाकुलैः  ।  
मृगयूथार्त्तसन्नादैरापूरितगुहं क्वचित्  ॥ ब्न्द्प्_२,२२।१५ ॥  
युद्ध्यद्वराहशार्दूलयूथपैरित स्तेरम्  ।  
प्रसभोन्मृष्टकान्तोरुशिलातरुतटं क्वचित्  ॥ ब्न्द्प्_२,२२।१६ ॥  
कलभोन्मेषणाकृष्टकरिणीभिरनुद्रुतैः  ।  
गवयैः खुरसङ्क्षुण्णशिलाप्रस्थतटङ्क्वचित्  ॥ ब्न्द्प्_२,२२।१७ ॥  
वासितर्थे ऽभिसंवृद्धमदोन्मत्तमतङ्गजैः  ।  
युद्ध्यद्भिश्चूर्णितानेकगण्डशैलवनं क्वचित्  ॥ ब्न्द्प्_२,२२।१८ ॥  
बृंहितश्रवणामर्षान्मातं गानभिधावताम्  ।  
सिंहानां चरणक्षुण्णनखभिन्नोपरं क्वचित्  ॥ ब्न्द्प्_२,२२।१९ ॥  
सहसा निपतत्सिंहनखनिर्भिन्नमस्तकैः  ।  
गजैराक्रन्दनादेन पूर्यमामं वनं क्वचित्  ॥ ब्न्द्प्_२,२२।२० ॥  
अष्टपादबलाकृष्टकेसरा दारुणाखैः  ।  
भेद्यमानाखिलशिलागम्भीरकुहरं क्वचित्  ॥ ब्न्द्प्_२,२२।२१ ॥  
संरब्धा नेकशबरप्रसक्तैरृयूथपैः  ।  
इतरेतरसम्मर्दं विप्रभग्नदृषत्क्वचित्  ॥ ब्न्द्प्_२,२२।२२ ॥  
गिरिकुञ्जेषु सङ्क्रीडत्करिणीमद्विपं क्वचित्  ।  
करेणुमाद्रवन्मत्तगजाकलितकाननम्  ॥ ब्न्द्प्_२,२२।२३ ॥  
स्वपत्सिंहमुखश्वासमरुत्पुर्मदरीशतम्  ।  
गहनेषु गुरुत्राससाशङ्कविहरन्मृगम्  ॥ ब्न्द्प्_२,२२।२४ ॥  
कण्टाकश्लिष्टलाङ्गूललोमत्रुटनकातरैः  ।  
क्रीडितं चमरीयूथैर्मन्दमन्दविचारिभिः  ॥ ब्न्द्प्_२,२२।२५ ॥  
गिरिकन्दरसंसक्तकिन्नरीसमुदीरितैः  ।  
सतालनादैरुदिनैर्भृताशेषदिशामुखम्  ॥ ब्न्द्प्_२,२२।२६ ॥  
अरण्यदेवतानां च चरेतीनामितस्ततः  ।  
अलक्तकरसक्लिन्नचरणाङ्कितभूतलम्  ॥ ब्न्द्प्_२,२२।२७ ॥  
मयूरकेकिरीवृन्दैः सङ्गीत मधुरस्वरैः  ।  
प्रवृत्तनृत्तं परितो विततोदग्रबर्हिभिः  ॥ ब्न्द्प्_२,२२।२८ ॥  
जलस्थलरुहानेककुसुमोत्करवर्षिभिः  ।  
गात्राह्लादकरैर्मन्दं वीज्यमानं वनानिलैः  ॥ ब्न्द्प्_२,२२।२९ ॥  
भूतार्त्तवरसास्वादमाद्यत्पुंस्कोकिलारवैः  ।  
आकुलीकृतपर्यन्तसहकारवनान्तरम्  ॥ ब्न्द्प्_२,२२।३० ॥  
नानापुष्पासवोन्माद्यद्भृङ्गसङ्गीतनादितम्  ।  
अनेकविहगारावबधिरीकृतकाननम्  ॥ ब्न्द्प्_२,२२।३१ ॥  
मधुद्रवार्द्राविरलप्रत्यग्रकुसुमोत्करैः  ।  
वनान्तमारुताकीर्णैरलङ्कृतमहीतलम्  ॥ ब्न्द्प्_२,२२।३२ ॥  
उपरिष्टान्निपततां विषमोपलसङ्कटे  ।  
निर्झराणां महारावैः समन्ताद्बधिरीकृतम्  ॥ ब्न्द्प्_२,२२।३३ ॥  
विततानेकसंसक्तशाखाग्राविरलच्छदैः  ।  
पाटलैर्विटपच्छायैरुपशल्यसमुत्थितैः  ॥ ब्न्द्प्_२,२२।३४ ॥  
कदम्बनिम्बहिन्तालसर्जबेधूकतिन्दुकैः  ।  
कपित्थपनसाशोकसहकारेगुदाशनैः  ॥ ब्न्द्प्_२,२२।३५ ॥  
नागचम्पकपुन्नागकोविदारप्रियङ्गुभिः  ।  
प्रियालनीपबकुलबन्धूकाक्षतमालकैः  ॥ ब्न्द्प्_२,२२।३६ ॥  
द्राक्षामधूकामलकजम्बूकङ्कोलजातिभिः  ।  
बिल्वार्जुनकरञ्जाम्रबीजपूराङ्घ्रिपैरपि  ॥ ब्न्द्प्_२,२२।३७ ॥  
पिचुलाम्बष्ठकनकवैकङ्कतशमीधवैः  ।  
पुत्रजीवाभयारिष्टलोहोदुम्बरपिप्पलैः  ॥ ब्न्द्प्_२,२२।३८ ॥  
अन्यैश्च विविधैर्वृक्षैः समन्तादुपशोभितम्  ।  
निरन्तरतरुच्छायासुदूरविनिवारितैः  ॥ ब्न्द्प्_२,२२।३९ ॥  
समन्तादर्ककिरणैरनासादितभूतलम्  ।  
नानापक्वफलास्वादबलपुष्टैः प्लवेगमैः  ॥ ब्न्द्प्_२,२२।४० ॥  
आक्रान्तचकितानेकवनपङ्क्तिशताकुलम्  ।  
तत्र तत्रातिरम्यैश्च शिलाकुहरनिर्गतैः  ॥ ब्न्द्प्_२,२२।४१ ॥  
प्रतापविषमैराजन्ह्रास्यमानं सरिच्छतैः  ।  
सारोवरैश्च विपुलैः कुमुदोत्पलमण्डितैः  ॥ ब्न्द्प्_२,२२।४२ ॥  
नानाविहगसङ्घुष्टैः समन्तादुपशोभितम्  ।  
समासाद्यथ शैलेन्द्रं तुषारशिशिरं गिरिम्  ॥ ब्न्द्प्_२,२२।४३ ॥  
आरुरोह भगुश्रेष्ठस्तरसा तं मुदान्वितः  ।  
तस्य प्रविश्य गहनं वनं रामो महामनाः  ॥ ब्न्द्प्_२,२२।४४ ॥  
विचचार शनै राजन्नुपशल्यमहीरुहम्  ।  
स तत्र विचरन्दिक्षु हरिणीभिः समन्ततः  ॥ ब्न्द्प्_२,२२।४५ ॥  
विक्ष्यमाणो मुदं लेभे साशङ्कं मुग्धदृष्टिभिः  ।  
स तत्र कुसुमामोदगन्धिभिर्वनवायुभिः  ॥ ब्न्द्प्_२,२२।४६ ॥  
वीज्यमानो जहर्षे स वीक्ष्योदारां वनश्रियम्  ।  
विविधाश्च स्थरीः सूक्ष्ममुपरिक्रम्य भार्गवः  ॥ ब्न्द्प्_२,२२।४७ ॥  
द्वन्द्वांश्च धातून्विविधान्पश्यन्नेवमतर्कयत्  ।  
अहो ऽयं सर्वशैलानामाधिपत्ये ऽभिषेचितः  ॥ ब्न्द्प्_२,२२।४८ ॥  
ब्रह्मणा यज्ञभाक्चैव स्थाने सम्प्रतिपादितः  ।  
अस्य शैलाधिराजत्वं सुव्यक्तमभिलक्ष्यते  ॥ ब्न्द्प्_२,२२।४९ ॥  
रवैः कीचकवेणुनां मधुरीकृतकाननः  ।  
नितम्बस्थलसंसक्ततुषारनिचयैग्यम्  ॥ ब्न्द्प्_२,२२।५० ॥  
विभातीवाहितस्वच्छपरीतधवलांशुकः  ।  
निबिडश्रितनीहारनिकरेण तथोपरि  ॥ ब्न्द्प्_२,२२।५१ ॥  
नानावर्णोत्तरासङ्गावृत्ताङ्ग इवल्क्ष्यते  ।  
चन्दनागुरुकर्पूरकस्तूरीकुङ्कुमादिभिः  ॥ ब्न्द्प्_२,२२।५२ ॥  
अलङ्कृतागः सुव्यक्तं दृश्यते ऽही विलासिवत्  ।  
मृगेन्द्राहतदन्तीन्द्रकुम्भस्थलपरिच्युतैः  ॥ ब्न्द्प्_२,२२।५३ ॥  
स्थूलमुक्तोत्करैरेष विभाति परितो गिरिः  ।  
नानावृक्षलतावल्लीपुष्पालङ्कृतमूर्द्धजः  ॥ ब्न्द्प्_२,२२।५४ ॥  
नीरन्ध्राञ्चितमे घौघवितानसमलङ्कृतः  ।  
नानाधातुविचित्राङ्गः सर्वरत्नविभूषितः  ॥ ब्न्द्प्_२,२२।५५ ॥  
कैलासव्याजविलसत्सितच्छत्रविराजितः  ।  
गजाश्वमुखयूथैश्च समन्तात्परिवारितः  ॥ ब्न्द्प्_२,२२।५६ ॥  
रत्नद्वीपमहाद्वारशिलाकन्दरमन्दिरः  ।  
विविक्तगह्वरास्थानमध्यसिंहासनाश्रयः  ॥ ब्न्द्प्_२,२२।५७ ॥  
समन्तात्प्रतिसंसक्ततरुवेत्रवतां शनैः  ।  
दृष्ट्वा जनैरनासाद्यो महाराजाधिराजवत्  ॥ ब्न्द्प्_२,२२।५८ ॥  
दोधूयमानो विचरच्चमरीचा रुचामरैः  ।  
मयूरैरुपनृत्यद्भिर्गायद्भिश्चैव किन्नरैः  ॥ ब्न्द्प्_२,२२।५९ ॥  
सत्त्वजातैरनेकैश्च सेव्यमानो विराजते  ।  
व्यक्तमेवाचलेन्द्राणामधिराज्यपदे स्थितः  ॥ ब्न्द्प्_२,२२।६० ॥  
भुनक्त्याक्रम्य वसुधां समग्रां श्रियमोजसा  ।  
एवं सञ्चिन्तयानः स हिमाद्रिवनगह्वरे  ॥ ब्न्द्प्_२,२२।६१ ॥  
विचचार चिरं रामो मुदा परमया युतः  ।  
आससाद वने तस्मिन्विपुले भृगुपुङ्गवः  ॥ ब्न्द्प्_२,२२।६२ ॥  
सरोवरं महाराज विपुलं विमलोदकम्  ।  
कुमुदोत्पलकह्लारनिकरैरुपसोभितम्  ॥ ब्न्द्प्_२,२२।६३ ॥  
पङ्कजैरुत्पलैश्चैव रक्तपीतैः सितासितैः  ।  
अन्यैश्च जलचैर्वक्षैः सर्वतः समलङ्कृतम्  ॥ ब्न्द्प्_२,२२।६४ ॥  
हंससारसदात्यूहकारण्डवशतैरपि  ।  
जीवजीवकचक्राह्वकुररभ्रमरोत्करैः  ॥ ब्न्द्प्_२,२२।६५ ॥  
सङ्घुष्यमाणं परितः सेवितं मन्दवायुना  ।  
शफरीमत्स्यसङ्घैश्च विचरद्भिरितस्ततः  ॥ ब्न्द्प्_२,२२।६६ ॥  
अन्तर्जनितकल्लोलैर्नृत्यमानमिवाभितः  ।  
आससाद भृगुश्रेष्ठस्तत्सरोवरमुत्तमम्  ॥ ब्न्द्प्_२,२२।६७ ॥  
नानापतत्र्रिविरुतैर्मधुरीकृतदिक्तटम्  ।  
स तस्य तीरे विपुलं कृत्वाश्रमपदं शुभम्  ॥ ब्न्द्प्_२,२२।६८ ॥  
रामो मतिमतां श्रेष्ठस्तपसे च मनो दधे  ।  
शाकमूलफलाहारो नियतं नियतेन्द्रियः  ॥ ब्न्द्प्_२,२२।६९ ॥  
तपश्चचार देवेशं विनिवेश्यात्ममानसे  ।  
भृगूपदिष्टमार्गेण भक्त्या परमया युतः  ॥ ब्न्द्प्_२,२२।७० ॥  
पूजयामास देवेशमेकाग्रमनसा नृप  ।  
अनिकेतः स वर्षासु शिशिरे जलसंश्रयः  ॥ ब्न्द्प्_२,२२।७१ ॥  
ग्रीष्मे पञ्जाग्निमध्यस्थश्चचारैवं तपश्चिरम्  ।  
रिपून्निर्जित्य कामादीनूर्मिषषट्कं विधूय च  ॥ ब्न्द्प्_२,२२।७२ ॥  
द्वन्द्वैरनुद्वेजितधीस्तापदोषैरनाकुलः  ।  
यमैः सनियमैश्चैव शुद्धदेहः समाहितः  ॥ ब्न्द्प्_२,२२।७३ ॥  
वशी चकार पवनं प्राणायामेन देहगम्  ।  
जितपद्मासनो मौनी स्थिरचित्तो महामुनिः  ॥ ब्न्द्प्_२,२२।७४ ॥  
वशी चकार चाक्षाणि प्रत्याहारपरायणः  ।  
धारणाभिः स्थिरीचक्रे मनश्चञ्चलमात्मवान्  ॥ ब्न्द्प्_२,२२।७५ ॥  
ध्यानेन देवदेवेशं ददर्श परमेश्वरम्  ।  
स्वस्थान्तः करणो मैत्रः सर्वबाधाविवर्जितः  ॥ ब्न्द्प्_२,२२।७६ ॥  
चिन्तयामास देवेशं ध्याने दृष्ट्वा जगद्गुरुम्  ।  
ध्येयावस्थि तचित्तात्मा निश्चलेद्रियदेहवान्  ॥ ब्न्द्प्_२,२२।७७ ॥  
आकालावधि सो ऽतिष्ठन्निवातस्थप्रदीपवत्  ।  
जपंश्च देवदेवेशं ध्यायंश्च स्वमनीषया  ॥ ब्न्द्प्_२,२२।७८ ॥  
आराधयदमेयात्मा सर्वभावस्थमीश्वरम्  ।  
ततः स निष्फलं रूपमैश्वरं यन्निरञ्जनम्  ॥ ब्न्द्प्_२,२२।७९ ॥  
परं ज्योतिरचिन्त्यं यद्योगिध्येयमनुत्त मम्  ।  
नित्यं शुद्धं सदा शान्तमतीन्द्रियमनौपमम्  ।  
आनन्दमात्रमचलं व्याप्ताशेषचराचरम्  ॥ ब्न्द्प्_२,२२।८० ॥  
चिन्तयामास तद्रूपं देवदेवस्य भार्गवः  ।  
नित्यं शुद्धं सदा शान्तमतीन्द्रियमनौपमम्  ॥ ब्न्द्प्_२,२२।८१ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीये उपोद्धातपादे वसिष्ठसगरसंवादे अर्चुनोपाख्याने जामदग्न्यतपश्चरणं नाम द्वाविंशतितमो ऽध्यायः ॥ २२॥  
  
  
_____________________________________________________________  
  
  
वसिष्ठ उवाच  
तपस्विनं तदा राममेकाग्रमनसं भवे  ।  
रहस्येकान्तनिरतं नियतं शंसितव्रतम्  ॥ ब्न्द्प्_२,२३।१ ॥  
श्रुत्वा तमृषयः सर्वे तपोनिर्धूतकल्मषाः  ।  
ज्ञानकर्मवयोवृद्धा महान्तः शंसितव्रताः  ॥ ब्न्द्प्_२,२३।२ ॥  
दिदृक्षवः समाजग्मुः कुतूहलसमन्विताः  ।  
ख्यापयन्तस्तपः श्रेष्ठं तस्य राजन्महात्मनः  ॥ ब्न्द्प्_२,२३।३ ॥  
भृग्वत्रिक्रतुजाबालिवामदेवमृकण्डवः  ।  
सम्भावयन्तस्ते रामं मुनयो वृद्धसम्मताः  ॥ ब्न्द्प्_२,२३।४ ॥  
आजग्मुराश्रमं तस्य रामस्य तपसस्तपः  ।  
दूरादेव महान्तस्ते पुण्यक्षेत्रनिवासिनः  ॥ ब्न्द्प्_२,२३।५ ॥  
गरीयः सर्वलोकेषु तपो ऽग्र्यं ज्ञानमेव च  ।  
प्रशस्य तस्य ते सर्वेप्रययुः स्वं स्वमाश्रमम्  ॥ ब्न्द्प्_२,२३।६ ॥  
एवं प्रवर्त्ततस्तस्य रामस्य भगवाञ्छिवः  ।  
प्रसन्नचेता नितरां बभूव नृपसत्तम  ॥ ब्न्द्प्_२,२३।७ ॥  
जिज्ञासुस्तस्य भगवान् भक्तिमात्मनि शङ्करः  ।  
मृगव्याधवपुर्भूत्वा ययौ राजंस्तदन्तिकम्  ॥ ब्न्द्प्_२,२३।८ ॥  
भिन्नाञ्जनचयप्रख्यो रक्तान्तायतलोचनः  ।  
शरचापधरः प्रांशुर्वज्रसंहननो युवा  ॥ ब्न्द्प्_२,२३।९ ॥  
उत्तुङ्गहनुबाह्वंसः पिङ्गलश्मश्रुमूर्द्धजः  ।  
मांसविस्रवसागन्धी सर्वप्राणिविहिंसकः  ॥ ब्न्द्प्_२,२३।१० ॥  
सकण्टकुलतास्पर्शक्षतारूषितविग्रहः  ।  
सामटक्सञ्चर्वमाणश्च मांसखण्डमनेकशः  ॥ ब्न्द्प्_२,२३।११ ॥  
मांसभारद्वयालम्बिविधानानतकन्धरः  ।  
आरुजंस्तरसा वृक्षानूरुवेगेन सङ्घशः  ॥ ब्न्द्प्_२,२३।१२ ॥  
अभ्यवर्त्तत तं देशं पादचारीव पर्वतः  ।  
आसाद्य सरसस्तस्य तीरं कुसुमितद्रुमम्  ॥ ब्न्द्प्_२,२३।१३ ॥  
न्यदधान्मासभारं च स मूले कस्यचित्तरोः  ।  
निषसाद क्षणन्तत्र तरुच्छायामुपाश्रितः  ॥ ब्न्द्प्_२,२३।१४ ॥  
तिष्ठन्तं सरसस्तीरे सो ऽपश्यद्भृगुनन्दनम्  ।  
ततः स शीघ्रमुत्थाय समीपमुपसृत्य च  ॥ ब्न्द्प्_२,२३।१५ ॥  
रामाय सेषुचापाभ्यां कराभ्यां विदधेंऽजलिम्  ।  
सजलाम्भोदसन्नादगम्भीरेण स्वरेण च  ॥ ब्न्द्प्_२,२३।१६ ॥  
जगाद भृगुशार्दूलं गुहान्तरविसर्पिणा  ।  
तोषप्रवर्षव्याधो ऽहं वसाम्यस्मिन्महावने  ॥ ब्न्द्प्_२,२३।१७ ॥  
ईशो ऽहमस्य देशस्य सप्राणितरुवीरुधः  ।  
चरामि समचित्तात्मा नानासत्त्वा मिषाशनः  ॥ ब्न्द्प्_२,२३।१८ ॥  
समश्च सर्वभूतेषु न च पित्रादयो ऽपि मे  ।  
अभक्ष्यागम्यपेयादिच्छन्दवस्तुषु कुत्रचित्  ॥ ब्न्द्प्_२,२३।१९ ॥  
कृत्याकृत्यविधौचैव न विशेषितधीरहम्  ।  
प्रपन्नो नाभिगमनं निवासमपि कस्यचित्  ॥ ब्न्द्प्_२,२३।२० ॥  
शक्रस्यापि बलेनाहमनुमन्ये न संशयः  ।  
जानते तध्यथा सर्वे देशो ऽयं मदुपाश्रयः  ॥ ब्न्द्प्_२,२३।२१ ॥  
तस्मान्न कश्चिदायाति ममात्रानुमतिं विना  ।  
इत्येष मम वृत्तान्तः कार्त्स्न्येन कथितस्तव  ॥ ब्न्द्प्_२,२३।२२ ॥  
त्वं च मे ब्रूहि तत्त्वेन निजवृत्तमशेषतः  ।  
कस्त्वं कस्मादिहायातः किमर्थमिह धिष्ठितः  ।  
उद्यतो ऽन्यत्र वा गन्तुं किं वा तव चिकीर्षितम्  ॥ ब्न्द्प्_२,२३।२३ ॥  
वसिष्ठ उवाच  
इत्येवमुक्तः प्रहसंस्तेन रामो महाद्युतिः  ।  
तूष्णीं क्षणमिव स्थित्वा दध्यौ किञ्चिदवाङ्मुखः  ॥ ब्न्द्प्_२,२३।२४ ॥  
को ऽयमेव दुराधर्षः सजलाम्भोदनिस्वनः  ।  
ब्रवीति च गिरो ऽत्यर्थं विस्पष्टार्थपदाक्षराः  ॥ ब्न्द्प्_२,२३।२५ ॥  
किं तु मे महतीं शङ्कां तनुरस्य तनोति वै  ।  
विजातिसंश्रयत्वेन रमणीया तथा शराः  ॥ ब्न्द्प्_२,२३।२६ ॥  
एवं चिन्तयतस्तस्य निमित्तानि शुभानि वै  ।  
बभूवुर्भुवि देहे च स्वाभिप्रेतार्थदान्यलम्  ॥ ब्न्द्प्_२,२३।२७ ॥  
ततो विमृश्य बहुशो मनसाभृगुपुङ्गवः  ।  
उवाच शनकैर्व्याधं वचनं सूनृताक्षरम्  ॥ ब्न्द्प्_२,२३।२८ ॥  
जामदग्न्यो ऽस्मि भद्रं ते रामो नाम्ना तु भार्गवः  ।  
तपश्चर्तुमिहायातः साम्प्रतं गुरुशासनात्  ॥ ब्न्द्प्_२,२३।२९ ॥  
तपसा सर्वलोकेशं भक्त्या च नियमेन च  ।  
आराधयितुमस्मिंस्तु चिरायाहं समुद्यतः  ॥ ब्न्द्प्_२,२३।३० ॥  
तस्मात्मर्वेश्वरं सर्वशरण्यमभयप्रदम्  ।  
त्रिनेत्रं पापदमनं शङ्करं भक्तवत्सलम्  ॥ ब्न्द्प्_२,२३।३१ ॥  
तपसा तोषयिष्यामि सर्वज्ञं त्रिपुरान्तकम्  ।  
आश्रमे ऽस्मिनसरस्तीरे नियमं समुपाश्रितः  ॥ ब्न्द्प्_२,२३।३२ ॥  
भक्तानुकम्पी भगवान्यावत्प्रत्यक्षतां हरः  ।  
उपैति तावदत्रैव स्थास्यामीति मतिर्मम  ॥ ब्न्द्प्_२,२३।३३ ॥  
तस्मादितस्त्वयाद्यैव गन्तुमन्यत्र युज्यते  ।  
न चेद्भवति मे हानिः स्वकृतेर्नियमस्य च  ॥ ब्न्द्प्_२,२३।३४ ॥  
माननीयो ऽथ वाहं ते भक्त्या देशान्तरातिथिः  ।  
स्वनिवासमुपायातस्तपस्वी च तथा मुनिः  ॥ ब्न्द्प्_२,२३।३५ ॥  
त्वतसन्निधौ निवासो मे भवेत्पापाय केवलम्  ।  
तव चाप्यसुखोदर्कं मत्समीपनिषेवणम्  ॥ ब्न्द्प्_२,२३।३६ ॥  
स त्वम्मदाश्रमोपान्ते परिचङ्क्रमणादिकम्  ।  
परित्यज्य सुखीभूया लोकयोरुभयोरपि  ॥ ब्न्द्प्_२,२३।३७ ॥  
वसिष्ठ उवाच  
इति तस्य वचः श्रुत्वा स भूयो भृगुपुङ्गवम्  ।  
उवाच रोषताम्राक्षस्ताम्राक्षमिदमुत्तरम्  ॥ ब्न्द्प्_२,२३।३८ ॥  
ब्रह्मन् किमिदमत्यर्थं समीपे वसतिं मम  ।  
परिगर्हयसे येन कृतघ्नस्येव काम्प्रतम्  ॥ ब्न्द्प्_२,२३।३९ ॥  
किं मयापकृतं लोके भवतो ऽन्यस्य वा क्वचित्  ।  
अनागस्कारिणं दान्तं को ऽवमन्येत नामतः  ॥ ब्न्द्प्_२,२३।४० ॥  
सन्निधिः परिहर्त्तव्यो यदि मे विप्रपुङ्गव  ।  
दर्शनं सह संवासः सम्भाषणमथापि च  ॥ ब्न्द्प्_२,२३।४१ ॥  
आयुष्मताधुनैवास्मादपसर्त्तव्यमाश्रमात्  ।  
स्वसंश्रयं परित्यज्य क्वाहं यास्ये बुभुक्षितः  ॥ ब्न्द्प्_२,२३।४२ ॥  
स्वाधिवासं परित्यज्य भवता योदितः कथम्  ।  
इतो ऽन्यस्मिन् गामिष्यामि दूरे नाहं विशेषतः  ॥ ब्न्द्प्_२,२३।४३ ॥  
गम्यतां भवतान्यत्र स्थीयतामत्र वेच्छया  ।  
नाहं चालयितुं शक्यः स्थानादस्मात्कथञ्चन  ॥ ब्न्द्प्_२,२३।४४ ॥  
वसिष्ठ उवाच  
तच्छ्रुत्वा वचनं तस्य किञ्चित्कोपसमन्वितः  ।  
तमुवाच पुनर्वाक्यमिदं राजन्भृगूद्वहः  ॥ ब्न्द्प्_२,२३।४५ ॥  
व्याधजातिरियं क्रूरा सर्वसत्त्वभयावहा  ।  
खलकर्मरता नित्यं धिक्कृता सर्वजन्तुभिः  ॥ ब्न्द्प्_२,२३।४६ ॥  
तस्यां जातो ऽसि पापीयान्सर्वप्राणिविहिंसकः  ।  
स कथं न परित्याज्यः सुजनैः स्यात्तु दुर्मते  ॥ ब्न्द्प्_२,२३।४७ ॥  
तस्माद्विहीनजातीयं विदित्वात्मानमब्यथ  ।  
शीघ्रमस्माद्व्रजान्यत्र नात्र कार्या विचारणा  ॥ ब्न्द्प्_२,२३।४८ ॥  
शरीरत्राणकारुण्यात्समीपं नोपसर्पसि  ।  
यथा त्वं कण्टकादीनामसहिष्णुतया व्यथाम्  ॥ ब्न्द्प्_२,२३।४९ ॥  
तथावेहि समस्तानां प्रियाः प्राणाः शरीरिणाम्  ।  
व्यथा चाभिहतानां तु विद्यते भवतो ऽन्यथा  ॥ ब्न्द्प्_२,२३।५० ॥  
अहिंसा सर्वभूतानामिति धर्मः सनातनः  ।  
एतद्विरुद्धाचरणान्नित्यं सद्भिर्विगर्हितः  ॥ ब्न्द्प्_२,२३।५१ ॥  
आत्मप्राणाभिरक्षार्थं त्वमशेषशरीरिणः  ।  
हनिष्यसि कथं सत्सुनाप्नोषि वचनीयताम्  ॥ ब्न्द्प्_२,२३।५२ ॥  
तस्माच्छीघ्रं तु भोगच्छ त्वमेव पुरुषाधम  ।  
त्वया मे कृत्यदोषस्य हानिश्च न भविष्यति  ॥ ब्न्द्प्_२,२३।५३ ॥  
न चत्स्वयमितो गच्छेश्ततस्तव बलादपि  ।  
अपसर्पणताबुद्धिमहमुत्पादये स्फुटम्  ॥ ब्न्द्प्_२,२३।५४ ॥  
क्षणार्द्धमपि ते पाप श्रेयसी नेह संस्थितिः  ।  
विरुद्धाचरणो नित्यं धर्मद्रिष् को लभेच्च शाम्  ॥ ब्न्द्प्_२,२३।५५ ॥  
वसिष्ठ उवाच  
रामस्य वचनं श्रुत्वा प्रीतो ऽपि तमिदं वचः  ।  
उवाच सङ्क्रुद्ध इव व्याधरूपी पिनाकधृक्  ॥ ब्न्द्प्_२,२३।५६ ॥  
सर्वमेतदहं मन्यं व्यर्थं व्यवसितं तव  ।  
कुतस्त्वं प्रथमो ज्ञानी कुतः शम्भुः कुतस्तपः  ॥ ब्न्द्प्_२,२३।५७ ॥  
कुतस्त्वं क्लिश्यसे मूढ तपसा तेन ते ऽधुना  ।  
घ्रुवं मिथ्याप्रवृत्तस्य न हि तुष्यति शङ्करः  ॥ ब्न्द्प्_२,२३।५८ ॥  
विरुद्धलोकाचरणः शम्भुस्तस्य वितुष्टये  ।  
प्रतपत्यबुधो मर्त्त्यस्त्वां विना कः मुदुर्मते  ॥ ब्न्द्प्_२,२३।५९ ॥  
अथ वा च गतं मे ऽद्य युक्तमेतदसंशयम्  ।  
सम्पूज्य पूजकविद्धौ शम्भोस्तव च सङ्गमः  ॥ ब्न्द्प्_२,२३।६० ॥  
त्वया पूजयितुं युक्तः स एव भुवने रतः  ।  
सम्पूजको ऽपि तस्य त्वं योग्यो नात्र विचारणा  ॥ ब्न्द्प्_२,२३।६१ ॥  
पितामहस्य लोकानां ब्रह्मणः परमेष्ठिनः  ।  
शिरश्छित्त्वा पुनः शम्भुर्ब्रह्महत्यामवाप्तवान्  ॥ ब्न्द्प्_२,२३।६२ ॥  
ब्रह्महत्याभिभूतेन प्रायस्त्वं शम्भुना द्विज  ।  
उपदिष्टो ऽसि तत्कर्तुं नोचेदेवं कथं कृथाः  ॥ ब्न्द्प्_२,२३।६३ ॥  
तादात्म्यगुणसंयोगान्मन्यं रुद्रस्य ते ऽधुना  ।  
तपः सिद्धिरनुप्राप्ता कोलेनाल्पीयसा मुने  ॥ ब्न्द्प्_२,२३।६४ ॥  
प्रायो ऽद्य मातरं हत्वा सर्वैलोङ्कैर्निराकृतः  ।  
तपोव्याजेन गहने निर्जने सम्प्रवर्त्तसे  ॥ ब्न्द्प्_२,२३।६५ ॥  
गुरुस्त्रीब्रह्महत्योत्थपातकक्षपणाय च  ।  
तपश्चरसि नानेन तपसा तत्प्रणश्यति  ॥ ब्न्द्प्_२,२३।६६ ॥  
पातकानां किलान्येषां प्रायश्चित्तानि सन्त्यपि  ।  
मातृद्रुहामवेहि त्वं न क्वचित्किल निष्कृतिः  ॥ ब्न्द्प्_२,२३।६७ ॥  
अहिंसालक्षणो धर्मो लोकेषु यदि ते मतः  ।  
स्वहस्तेन कथं राम मातरं कृत्तवानसि  ॥ ब्न्द्प्_२,२३।६८ ॥  
कृत्वा मातृवधं घोरं सर्वलोकविगर्हितम्  ।  
त्वं पुनर्धार्मिको भूत्वा कामतो ऽन्यान्विनिन्दसि  ॥ ब्न्द्प्_२,२३।६९ ॥  
पश्यता हसतामोघं आत्मदोषमजानता  ।  
अपर्याप्तमहं नन्यं परं दोषविमर्शनाम्  ॥ ब्न्द्प्_२,२३।७० ॥  
स्वधर्मं यद्यहं त्यक्त्वा वर्त्तेयमकुलोभयम्  ।  
तर्हि गर्हय मां कामं निरुप्य मनसा स्वयम्  ॥ ब्न्द्प्_२,२३।७१ ॥  
मातापितृसुतादीनां भरणायैव केवलम्  ।  
क्रियते प्राणिहननं निजधर्मतया मया  ॥ ब्न्द्प्_२,२३।७२ ॥  
स्वधर्मादामिषेणाहं सकुटुम्बो दिनेदिने  ।  
वर्त्तामि सापि मे वृत्तिर्विधात्रा विहिता पुरा  ॥ ब्न्द्प्_२,२३।७३ ॥  
मांसेन यावता मे स्यान्नित्यं पित्रादि पोषणम्  ।  
हनिष्ये चेत्तदधिकं तर्हि युज्येयमेनसा  ॥ ब्न्द्प्_२,२३।७४ ॥  
यावत्पोषणघातेन न वयं स्याम निन्दिताः  ।  
तदेतत्सम्प्रधार्य त्वं निन्दवा मां प्रशंस वा  ॥ ब्न्द्प्_२,२३।७५ ॥  
साधु वासाधु वा कर्म यस्य यद्विहितं पुरा  ।  
तदेव तेन कर्त्तव्यमापद्यपि कथञ्चन  ॥ ब्न्द्प्_२,२३।७६ ॥  
निरूपय स्वभुद्ध्या त्वमात्मनो मम चान्तरम्  ।  
अहं तु सर्वभावेन मित्रादिभरणे रतः  ॥ ब्न्द्प्_२,२३।७७ ॥  
सन्त्यज्य पितरं वृद्धं विनिहत्य च मातरम्  ।  
भूत्वा तु धार्मिकस्त्वं तु तपश्चर्तुमिहागतः  ॥ ब्न्द्प्_२,२३।७८ ॥  
ये तु मूलविदस्तेषां विस्पष्टं यत्र दर्शनम्  ।  
यथाजिह्वं भवेन्नात्र वचसापि समीहितुम्  ॥ ब्न्द्प्_२,२३।७९ ॥  
अहं तु सम्यग्जानामि तव वृत्तमशेषतः  ।  
तस्मादलं ते तपसा निष्फलेन भृगूद्वह  ॥ ब्न्द्प्_२,२३।८० ॥  
सुखमिच्छसि चेत्त्यक्त्वा कायक्लेशकरं तपः  ।  
याहि राम त्वमन्यत्र यत्र वा न विदुर्जनाः  ॥ ब्न्द्प्_२,२३।८१ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे त्रयोविंशतितमो ऽध्यायः   
  
  
  
  
_____________________________________________________________  
  
वसिष्ठ उवाच  
इत्युक्तस्तेन भूपाल रामो मतिमतां वरः  ।  
निरूप्य मनसा भूयस्तमुवाचाभिविस्मितम्  ॥ ब्न्द्प्_२,२४।१ ॥  
राम उवाच  
कस्त्वं ब्रूहि महाभाग न वै प्राकृतपूरुषः  ।  
इन्द्रस्येवानुभावेन वपुरालक्ष्यते तव  ॥ ब्न्द्प्_२,२४।२ ॥  
विचित्रार्थपदौदार्यगुणगाम्भीर्यजातिभिः  ।  
सर्वज्ञस्यैव ते वाणी श्रूयते ऽतिमनोहरा  ॥ ब्न्द्प्_२,२४।३ ॥  
इन्द्रो वह्निर्यमो धाता वरुणो वा धनाधिपः  ।  
ईशानस्तपनो ब्रह्मा वायुः सोमो गुरुर्गुहः  ॥ ब्न्द्प्_२,२४।४ ॥  
एषामन्यतमः प्रायो भवान्भवितुमर्हति  ।  
अनुभावेन जातिस्ते हृदिशङ्कां तनोति मे  ॥ ब्न्द्प्_२,२४।५ ॥  
मायावी भगवान्विष्णुः श्रूयते पुरुषोत्तमः  ।  
को वा त्वं वपुषानेन ब्रूहि मां समुपागतः  ॥ ब्न्द्प्_२,२४।६ ॥  
अथ वा जगतां नाथः सर्वज्ञः परमेश्वरः  ।  
परमात्मात्मसम्भूतिरात्मारामः सनातनः  ॥ ब्न्द्प्_२,२४।७ ॥  
स्वच्छन्दचारी भगवाञ्छिवः सर्वजगन्मयः  ।  
वपुषानेन संयुक्ते भवान्भवितुमर्हति  ॥ ब्न्द्प्_२,२४।८ ॥  
नान्यस्येदृग्भवेल्लोके प्रभावानुगतं वपुः  ।  
जात्यर्थसौष्ठवोपेता वाणी चौदार्यशालिनी  ॥ ब्न्द्प्_२,२४।९ ॥  
मन्ये ऽहं भक्तवात्सल्याद्वानेन वपुषाहरः  ।  
प्रत्यक्षतामुपगतो सन्देहो ऽस्मत्परीक्षया  ॥ ब्न्द्प्_२,२४।१० ॥  
न केवलं भवान् व्याधस्तेषां नेदृग्विधाकृतिः  ।  
तस्मात्तुभ्यं नमस्तस्मै सुरुपं सम्प्रदर्शय  ॥ ब्न्द्प्_२,२४।११ ॥  
आविष्कुर्वन्प्रसीदात्ममहिमानुगुणं वपुः  ।  
ममानेकविधा शङ्कामुच्येत येन मानसी  ॥ ब्न्द्प्_२,२४।१२ ॥  
प्रसीद सर्वभावेन बुद्धिमोहौ ममाधुना  ।  
प्रणाशय स्वरूपस्य ग्रहणादेव केवलम्  ॥ ब्न्द्प्_२,२४।१३ ॥  
प्रार्थयेत्वां महाभाग प्रणम्य शिरसासकृत्  ।  
कस्त्वं मे दर्शयात्मानं बद्धो ऽयं ते मयाञ्जलिः  ॥ ब्न्द्प्_२,२४।१४ ॥  
इत्युक्त्वा तं महाभाग ज्ञातुमिच्छन्भृगूद्वहः  ।  
उपविश्य ततो भूमौ ध्यानमास्ते समाहितः  ॥ ब्न्द्प्_२,२४।१५ ॥  
बद्धपद्मासनो मौनी यतवाक्कायमानसः  ।  
निरुद्धप्राणसञ्चारो दध्यौ चिरमुदारधीः  ॥ ब्न्द्प्_२,२४।१६ ॥  
सन्नियम्येन्द्रियग्रामं मनो हृदि निरुध्य च  ।  
चिन्तयामास देवेशं ध्यानदृष्ट्या जगद्गुरुम्  ॥ ब्न्द्प्_२,२४।१७ ॥  
अपश्यच्च जगन्नाथमात्मसन्धानचक्षुषा  ।  
स्वभक्तानुग्रहकरं मृगव्याधस्वरूपिणम्  ॥ ब्न्द्प्_२,२४।१८ ॥  
तत उन्मील्य नयने शीघ्रमुत्थाय भार्गवः  ।  
ददर्श देवं तेनैव वपुषा पुरतः स्थितम्  ॥ ब्न्द्प्_२,२४।१९ ॥  
आत्मनो ऽनुग्रहार्थाय शरण्यं भक्तवत्सलम्  ।  
आविर्भूतं महाराज दृष्ट्वा रामः ससम्भ्रमम्  ॥ ब्न्द्प्_२,२४।२० ॥  
रोमाञ्छोद्भिन्नसर्वाङ्गो हर्षाश्रुप्लुतलोचनः  ।  
पपात पादयोर्भूमौ भक्त्या तस्य महामतिः  ॥ ब्न्द्प्_२,२४।२१ ॥  
स गद्गदमुवाचैनं सम्भ्रमाकुलया गिरा  ।  
शरणं भव शर्वेति शङ्करेत्यसकृन्नृप  ॥ ब्न्द्प्_२,२४।२२ ॥  
ततः स्वरुपधृक् शम्भुस्तद्भक्तिपरितोषितः  ।  
राममुत्थापयामास प्रणा मावनतं भुवि  ॥ ब्न्द्प्_२,२४।२३ ॥  
उत्थापितो जगद्धात्रा स्वहस्ताभ्यां भृगूद्वहः  ।  
तुष्टाव देवदेवेशं पुरः स्थित्वा कृताजलिः  ॥ ब्न्द्प्_२,२४।२४ ॥  
राम उवाच  
नमस्ते देवदेवाय शङ्करायादिमूर्त्तये  ।  
नमः शर्वाय शान्ताय शाश्वताय नमोनमः  ॥ ब्न्द्प्_२,२४।२५ ॥  
नमस्ते नीलकण्ठाय नीललोहितमूर्त्तये  ।  
नमस्ते भूतनाथाय भूतवासाय ते नमः  ॥ ब्न्द्प्_२,२४।२६ ॥  
व्यक्ताव्यक्तस्वरूपाय महादेवाय मीढुषे  ।  
शिवाय बहुरूपाय त्रिनेत्राय नमोनमः  ॥ ब्न्द्प्_२,२४।२७ ॥  
शरणं भव मे शर्व त्वद्भक्तस्य जगत्पते  ।  
भूयो ऽनन्याश्रयाणां तु त्वमेव हि परायणम्  ॥ ब्न्द्प्_२,२४।२८ ॥  
यन्मयापकृतं देव दुरुक्तं वापि शङ्कर  ।  
अजानता त्वां भगवन्मम तत्क्षन्तुमर्हसि  ॥ ब्न्द्प्_२,२४।२९ ॥  
अनन्यवेद्यरुपस्य सद्भावमिहकः पुमान्  ।  
त्वामृते तव सर्वेश सम्यक् शक्रोति वेदितुम्  ॥ ब्न्द्प्_२,२४।३० ॥  
तस्मात्त्वं सर्वभावेन प्रसीद मम शङ्कर  ।  
नान्यास्ति मे गतिस्तुभ्यं नमो भूयो नमो नमः  ॥ ब्न्द्प्_२,२४।३१ ॥  
वसिष्ठ उवाच  
इति संस्तूयमानस्तु कृताञ्जलिपुटं पुरः  ।  
तिष्ठन्तमाह भगवान्प्रसन्नात्मा जगन्मयः  ॥ ब्न्द्प्_२,२४।३२ ॥  
भगवानुवाच  
प्रीतो ऽस्मि भवते तात तपसानेन साम्प्रतम्  ।  
भक्त्या चैवानपायिन्या ह्यपि भार्गवसत्तम  ॥ ब्न्द्प्_२,२४।३३ ॥  
दास्ये चाभि मतं सवे भवते ऽहं त्वया वृतम्  ।  
भक्तो हि मे त्वमत्यर्थं नात्र कार्या विचारणा  ॥ ब्न्द्प्_२,२४।३४ ॥  
मयैवावगतं सर्वं त्दृदि वत्ते ऽद्यवर्त्तते  ।  
तस्माद्ब्रवीमि यत्त्वाहं तत्कुरुष्वाविशङ्कितम्  ॥ ब्न्द्प्_२,२४।३५ ॥  
नास्त्राणां धारणे वत्स विद्यते शक्तिरद्य ते  ।  
रौद्राणां तेन भूयो ऽपि तपो घोरं समाचर  ॥ ब्न्द्प्_२,२४।३६ ॥  
परीत्य पृथिवीं सर्वां सर्वतीर्थेषु च क्रमात्  ।  
स्रात्वा पवित्रदेहस्त्तवं सर्वाण्यस्त्राण्यवाप्स्यसि  ॥ ब्न्द्प्_२,२४।३७ ॥  
इत्युक्त्वान्तर्दधे देवस्तेनैव वपुषा विभुः  ।  
रामस्य पश्यतो राजन्क्षणेन भवभागकृत्  ॥ ब्न्द्प्_२,२४।३८ ॥  
अन्तर्हिते जगन्नाथे रामो नत्वा तु शङ्करम्  ।  
परीत्यवसुधां सर्वां तीर्थस्नाने ऽकरोन्मनः  ॥ ब्न्द्प्_२,२४।३९ ॥  
ततः स पृथिवीं सर्वां परिक्रम्य यथाक्रमम्  ।  
चकार सर्वतीर्थेषु स्नानं विधिवदात्मवान्  ॥ ब्न्द्प्_२,२४।४० ॥  
तीर्थेषु क्षेत्रमुख्येषु तथा देवालयेषु च  ।  
पितॄन्देवांश्च विधिवदतर्पयदतन्द्रितः  ॥ ब्न्द्प्_२,२४।४१ ॥  
उपवासतपोहोमजपस्नानादिसुक्रियाः  ।  
तीर्थेषु विधिवत्कुर्वन्परिचक्राम मेदिनीम्  ॥ ब्न्द्प्_२,२४।४२ ॥  
एवं क्रमेण तीर्थेषु स्नात्वा चैव वसुन्धराम्  ।  
प्रदक्षिणीकृत्य शनैः शुद्धदेहो ऽभवन्नृप  ॥ ब्न्द्प्_२,२४।४३ ॥  
परीत्यैवं वसुमतीं भार्गवः शम्भुशासनात्  ।  
जगाम् भूयस्तं देशं यत्र पूर्वमुवास सः  ॥ ब्न्द्प्_२,२४।४४ ॥  
गत्वा राजन्सतत्रैव स्थित्वा देवमुमापतिम्  ।  
भक्त्या सम्पूजयामास तपोभिर्न्नियमैरपि  ॥ ब्न्द्प्_२,२४।४५ ॥  
एतस्मिन्नेव काले तु देवानामसुरैः सह  ।  
बभूव सुचिरं राजन्सङ्ग्रामो रोमहर्षणः  ॥ ब्न्द्प्_२,२४।४६ ॥  
ततो देवान्पराजित्य युद्धे ऽतिबलिनो ऽसुराः  ।  
अवापुरमरैश्वर्यमशेषमकुतोभयाः  ॥ ब्न्द्प्_२,२४।४७ ॥  
युद्धे पराजिता देवाः सकला वासवादयः  ।  
शङ्करं शरणं चग्मुर्हतैश्वर्या ह्यरातिभिः  ॥ ब्न्द्प्_२,२४।४८ ॥  
तोषयित्वा जगन्नाथं प्रणामजय संस्तवैः  ।  
प्रार्थयामासुरसुरान्हन्तुं देवाः पिनाकिनम्  ॥ ब्न्द्प्_२,२४।४९ ॥  
ततस्तेषां प्रतिश्रुत्य दानवानां वधं नृप  ।  
देवानां वरदः शम्भुर्महो दरमुवाच ह  ॥ ब्न्द्प्_२,२४।५० ॥  
हिमद्रेर्दक्षिणे भागे रामो नाम महातपाः  ।  
मुनिपुत्रो ऽतितेजस्वी मामुद्दिश्य तपस्यति  ॥ ब्न्द्प्_२,२४।५१ ॥  
तत्र गत्वात्वमद्यैव निवेद्य मम शासनम्  ।  
महोदर तपस्यन्तं तमिहानय माचिरम्  ॥ ब्न्द्प्_२,२४।५२ ॥  
इत्याज्ञप्रस्तथेत्युक्त्वा प्रणभ्येशं महोदरः  ।  
जगाम वायुवेगेन यत्र रामो व्यवस्थितः  ॥ ब्न्द्प्_२,२४।५३ ॥  
समासाद्य स तं देशं दृष्ट्वा रामं महामुनिम्  ।  
तपस्यन्तमिदं वाक्यमुवाच विनयान्वितः  ॥ ब्न्द्प्_२,२४।५४ ॥  
द्रष्टुमिच्छति शम्भुस्त्वां भृगुवर्यं तदाज्ञया  ।  
आगतो ऽहं तदागच्छ तत्पादाम्बुजसन्निधिम्  ॥ ब्न्द्प्_२,२४।५५ ॥  
तच्छ्रुत्वा वचनं तस्य शीघ्रमुत्थाय भार्गवः  ।  
तदाज्ञां शिरसानन्द्य तथेति प्रत्यभाषत  ॥ ब्न्द्प्_२,२४।५६ ॥  
ततो रामं त्वरोपेतः शम्भुपार्श्वं महोदरः  ।  
प्रापयामास सहसा कैलासे नागसत्तमे  ॥ ब्न्द्प्_२,२४।५७ ॥  
सहितं सकलैर्भूतैरिन्द्राद्यैश्च सहामरैः  ।  
ददर्श भार्गवश्रेष्ठः शङ्करं भक्तवत्सलम्  ॥ ब्न्द्प्_२,२४।५८ ॥  
संस्तूयमानं मुनिभिर्नारदाद्यैस्तपोधनैः  ।  
गन्धर्वैरुपगायद्भिर्नृत्यद्भिश्चाप्सरोगणैः  ॥ ब्न्द्प्_२,२४।५९ ॥  
उपास्यमानं देवेशं गजचर्मधृताम्बरम्  ।  
भस्मोद्धूलितसर्वाङ्गं त्रिनेत्रं चन्द्रशेखरम्  ॥ ब्न्द्प्_२,२४।६० ॥  
धृतपिङ्गजटाभारं नागाभरमभूषितम्  ।  
प्रलम्बोष्ठभुजं सौम्यं प्रसन्नमुखपङ्कजम्  ॥ ब्न्द्प्_२,२४।६१ ॥  
आस्थितं काञ्चने पट्टे गीर्वाणसमितौ नृप  ।  
उपासर्पत्तु देवेशं भृगुवर्यः कृताञ्जलिः  ॥ ब्न्द्प्_२,२४।६२ ॥  
श्रीकण्ठदर्शनोद्वत्तरोमाञ्चाञ्चितविग्रहः  ।  
बाष्पत्तु सिक्तकायेन स तु गत्वा हरान्तिकम्  ॥ ब्न्द्प्_२,२४।६३ ॥  
भक्त्या ससम्भ्रमं वाचा हर्षगद्गदयासकृत्  ।  
नमस्ते देवदेवेति व्यालपन्नाकुलाक्षरम्  ॥ ब्न्द्प्_२,२४।६४ ॥  
पपात संस्पृशन्मूर्ध्ना चरणौ पुरविद्विषः  ।  
पश्यतां देववृन्दानां मध्ये भृगुकुलोद्वहम्  ॥ ब्न्द्प्_२,२४।६५ ॥  
तमुत्थाप्य शिवः प्रीतः प्रसन्नमुखपङ्कजम्  ।  
रामं मधुरया वाचा प्रहसन्नाह सादरम्  ॥ ब्न्द्प्_२,२४।६६ ॥  
इमे दैत्यगणैः क्रान्ताः स्वाधिष्ठानात्परिच्युताः  ।  
अशक्रुवन्तस्तान्हन्तुं गीर्वाणा मामुपागताः  ॥ ब्न्द्प्_२,२४।६७ ॥  
तस्मान्ममाज्ञया राम देवानां च प्रियेप्सया  ।  
जहि दैत्यगणान्सर्वान्समर्थस्त्वं हि मे मतः  ॥ ब्न्द्प्_२,२४।६८ ॥  
ततो रामो ऽब्रवीच्छर्वं प्रणिपत्य कृताञ्जलिः  ।  
शृण्वतां सर्वदेवानां सप्रश्रयमिदं वचः  ॥ ब्न्द्प्_२,२४।६९ ॥  
स्वामिन्न विदितं किं ते सर्वज्ञस्याखिलात्मनः  ।  
तथापि विज्ञापयतो वचनं मे ऽवधारय  ॥ ब्न्द्प्_२,२४।७० ॥  
यदि शक्रादिभिर्देवैरखिलैरमरारयः  ।  
न शक्या हन्तुमेकस्य शक्याः स्यस्ते कथं मम  ॥ ब्न्द्प्_२,२४।७१ ॥  
अनस्त्रज्ञो ऽस्मि देवेश युद्धानामप्यकोविदः  ।  
कथं हनिष्ये सकलान्सुरशत्रूननायुधः  ॥ ब्न्द्प्_२,२४।७२ ॥  
इत्युक्तस्तेन देवेशः सितं कालाग्निसप्रभम्  ।  
शैवमस्त्रमयं तेजो ददौ तस्मै महात्मने  ॥ ब्न्द्प्_२,२४।७३ ॥  
आत्मीयं परशुं दत्वा सर्वशस्त्राभिभावकम्  ।  
रामपाह प्रसन्नात्मा गीर्वाणानां तु शृण्वतम्  ॥ ब्न्द्प्_२,२४।७४ ॥  
मत्प्रसादेन सकलान्सुरशत्रून्विनिघ्नतः  ।  
शक्तिर्भवतु ते सौम्य समस्तारिदुरासदा  ॥ ब्न्द्प्_२,२४।७५ ॥  
अनेनैवायुधेन त्वं गच्छ युध्यस्व शत्रुभिः  ।  
स्वयमेव च वेत्सि त्वं यथावद्युद्धकौशलम्  ॥ ब्न्द्प्_२,२४।७६ ॥  
वसिष्ठ उवाच  
एवमुक्तस्ततो रामः शम्भुना तं प्रणम्य च  ।  
जग्राह परशुं शैव विबुधारिवधोद्यतः  ॥ ब्न्द्प्_२,२४।७७ ॥  
ततः स शुशुभे रामो विष्णुतेर्ञ्जो ऽशसम्भवः  ।  
रुद्रभक्त्या समायुक्तो द्युत्येव सवितुर्महः  ॥ ब्न्द्प्_२,२४।७८ ॥  
सो ऽनुज्ञातस्त्रिनेत्रेण देवैः सर्वैः समन्वितः  ।  
जगाम हन्तुमसुरान्युद्धाय कृतनिश्चयः  ॥ ब्न्द्प्_२,२४।७९ ॥  
ततो ऽभवत्पुनर्युद्धं देवानामसुरैः सह  ।  
त्रैलोक्यविजयोद्युक्तै राजन्नतिभयङ्करम्  ॥ ब्न्द्प्_२,२४।८० ॥  
अथ रामो महाबाहुस्तस्मिन्युद्धे सुदारुणे  ।  
कुद्धः परशुना तेन निजघान महासुरान्  ॥ ब्न्द्प्_२,२४।८१ ॥  
प्रहारैरशनिप्रख्यैर्निघ्नन्दैत्यान्सहस्रशः  ।  
चचार समरे रामः क्रुद्धः काल इवापरः  ॥ ब्न्द्प्_२,२४।८२ ॥  
हत्वा तु सकलान्दैत्यान्देवान्सर्वानहर्षयत्  ।  
क्षणेन नाशयामास रामः प्रहरतां वरः  ॥ ब्न्द्प्_२,२४।८३ ॥  
रामेण हन्यमा नास्तु समस्ता दैत्यदानवाः  ।  
ददृशुः सर्वतो रामं हतशेषा भयान्विताः  ॥ ब्न्द्प्_२,२४।८४ ॥  
हतेष्वसुरसङ्घेषु विद्रुतेषु च कृत्स्नशः  ।  
राममामन्त्र्य विबुधाः प्रययुस्त्रिदिवं पुनः  ॥ ब्न्द्प्_२,२४।८५ ॥  
रामो ऽपि हत्वा दितिजानभ्यनुज्ञाप्य चामरान्  ।  
स्वमाश्रमं समापेदे तपस्यासक्तमानसः  ॥ ब्न्द्प्_२,२४।८६ ॥  
मृगव्याधप्रतिकृतिं कृत्वा शम्भोर्महामतिः  ।  
भक्त्या सम्पूजयामास स तस्मिन्नाश्रमेवशी  ॥ ब्न्द्प्_२,२४।८७ ॥  
गन्धैः पुष्पैस्तथा हृद्यैर्नैवेद्यैरभिवन्दनैः  ।  
स्तोत्रैश्च विधिवद्भक्त्या परां प्रीतिमुपानयत्  ॥ ब्न्द्प्_२,२४।८८ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादेर्ऽजुनोपाख्याने चतुर्विंशतितमो ऽध्यायः ॥ २४॥  
  
  
  
_____________________________________________________________  
  
  
वसिष्ठ उवाच  
ततस्त द्रक्तियोगेन स प्रीतात्मा जगत्पतिः  ।  
प्रत्यक्षमगमत्तस्य सर्वैः सह मरुद्गणैः  ॥ ब्न्द्प्_२,२५।१ ॥  
तं दृष्ट्वा देवदेवेशं त्रिनेत्रं चन्द्रशेखरम्  ।  
वृषेन्द्रवाहनं शम्भुं भूतकोटिसमन्वितम्  ॥ ब्न्द्प्_२,२५।२ ॥  
ससम्भ्रमं समुत्थाय हर्षेणाकुललोचनः  ।  
प्रणाममकरोद्भक्त्या शर्वाय भुवि भार्गवः  ॥ ब्न्द्प्_२,२५।३ ॥  
उत्थायोत्थाय देवेशं प्रणम्य शिरसासकृत्  ।  
कृताञ्जलिपुटो रामस्तुष्टाव च जगत्पतिम्  ॥ ब्न्द्प्_२,२५।४ ॥  
राम उवाच  
नमस्ते देवदेवेश नमस्ते परमेश्वर  ।  
नमस्ते जगतो नाथ नमस्ते त्रिपुरान्तक  ॥ ब्न्द्प्_२,२५।५ ॥  
नमस्ते सकलाध्यक्ष नमस्ते भक्तवत्सल  ।  
नमस्ते सर्वभूतेश नमस्ते वृषभध्वज  ॥ ब्न्द्प्_२,२५।६ ॥  
नमस्ते सकलाधीश नमस्ते करुणाकर  ।  
नमस्ते सकलावास नमस्ते नीललोहित  ॥ ब्न्द्प्_२,२५।७ ॥  
नमः सकलदेवारिगणनाशाय शूलिने  ।  
कपालिने नमस्तुभ्यं सर्वलोकैकपालिने  ॥ ब्न्द्प्_२,२५।८ ॥  
श्मशानवासिने नित्यं नमः कैलासवासिने  ।  
नमो ऽस्तु पाशिने तुभ्यं कालकूटविषाशिने  ॥ ब्न्द्प्_२,२५।९ ॥  
विभवे ऽमरवन्द्याय प्रभवे ते स्वयम्भुवे  ।  
नमो ऽखिलजगत्कर्मसाक्षिभूताय शम्भवे  ॥ ब्न्द्प्_२,२५।१० ॥  
नमस्त्रिपथ गाफेनभासिगार्द्धन्दुमौलिने  ।  
महाभोगीन्द्रहाराय शिवाय परमात्मने  ॥ ब्न्द्प्_२,२५।११ ॥  
भस्मसञ्च्छन्नदेहाय नमोर्ऽकाग्नीन्दुचक्षुषे  ।  
कपर्दिने नमस्तुभ्यमन्धकासुरमर्द्दिने  ॥ ब्न्द्प्_२,२५।१२ ॥  
त्रिपुरध्वंसिने दक्षयज्ञविध्वंसिने नमः  ।  
गिरिजाकुचकाश्मीरविरञ्जितमहोरसे  ॥ ब्न्द्प्_२,२५।१३ ॥  
महादेवाय मह ते नमस्ते कृत्तिवाससे  ।  
योगिध्येयस्वरूपाय शिवायाचिन्त्यतेजसे  ॥ ब्न्द्प्_२,२५।१४ ॥  
स्वभक्तहृदयाम्भोजकर्णिकामध्यवर्त्तिने  ।  
सकलागमसिद्धान्तसाररूपाय ते नमः  ॥ ब्न्द्प्_२,२५।१५ ॥  
नमो निखिलयोगेन्द्रबोधनायामृतात्मने  ।  
शङ्करायाखिलव्याप्तमहिम्ने परमात्मने  ॥ ब्न्द्प्_२,२५।१६ ॥  
नमः शर्वाय शान्ताय ब्रह्मणे विश्वरुपिणे  ।  
आदिमध्यान्तहीनाय नित्यायाव्यक्तमूर्त्तये  ॥ ब्न्द्प्_२,२५।१७ ॥  
व्यक्ताव्यक्तस्वरूपाय स्थूलसूक्ष्मात्मने नमः  ।  
नमो वेदान्तवेद्याय विश्वविज्ञानरूपिणे  ॥ ब्न्द्प्_२,२५।१८ ॥  
नमः सुरासुरश्रेणिमौलिपुष्पार्चिताङ्घ्रये  ।  
श्रीकण्ठाय जगद्धात्रे लोककर्त्रे नमोनमः  ॥ ब्न्द्प्_२,२५।१९ ॥  
रजोगुणात्मने तुभ्यं विश्वसृष्टिविधायिने  ।  
हिरण्यगर्भरूपाय हराय जगदादये  ॥ ब्न्द्प्_२,२५।२० ॥  
नमो विश्वात्मने लोकस्थितिव्या पारकारिणे  ।  
सत्त्वविज्ञानरुपाय पराय प्रत्यगात्मने  ॥ ब्न्द्प्_२,२५।२१ ॥  
तमोगुणविकाराय जगत्संहारकारिणे  ।  
क्ल्पान्ते रुद्ररूपाय परापर विदे नमः  ॥ ब्न्द्प्_२,२५।२२ ॥  
अविकाराय नित्याय नमः सदसदात्मने  ।  
बुद्धिबुद्धिप्रबोधाय बुद्धीन्द्रियविकारिणे  ॥ ब्न्द्प्_२,२५।२३ ॥  
वस्वादित्यमरुद्भिश्च साध्यरुद्राश्विभेदतः  ।  
यन्मायाभिन्नमतयो देवास्तस्मै नमोनमः  ॥ ब्न्द्प्_२,२५।२४ ॥  
अविकारमजं नित्यं सूक्ष्मरूपमनौपमम्  ।  
तव यत्तन्न जानन्ति योगिनो ऽपि सदामलाः  ॥ ब्न्द्प्_२,२५।२५ ॥  
त्वामविज्ञाय दुर्ज्ञेयं सम्यग्ब्रह्मादयो ऽपि हि  ।  
संसरन्ति भवे नूनं न तत्कर्मात्मकाश्चिरम्  ॥ ब्न्द्प्_२,२५।२६ ॥  
यावन्नोपैति चरणौ तवाज्ञानविघातिनः  ।  
तावद्भ्रमति संसारे पण्डितो ऽचेतनो ऽपि वा  ॥ ब्न्द्प्_२,२५।२७ ॥  
स एव दक्षः स कृती स मुनिः स च पण्डितः  ।  
भवतश्चरणाम्भोजे येन बुद्धिः स्थिरीकृता  ॥ ब्न्द्प्_२,२५।२८ ॥  
सुसूक्ष्मत्वेन गहनः सद्भावस्ते त्रयीमयः  ।  
विदुषामपि मूढेन स मया ज्ञायते कथम्  ॥ ब्न्द्प्_२,२५।२९ ॥  
अशब्दगोजरत्वेन महिम्नस्तव साम्प्रतम्  ।  
स्तोतुमप्यनलं सम्यक्त्वा महं जडधीर्यतः  ॥ ब्न्द्प्_२,२५।३० ॥  
तस्मादज्ञानतो वापि मया भक्त्यैव संस्तुतः  ।  
प्रीतश्च भव देवेश ननु त्वं भक्तवत्सलः  ॥ ब्न्द्प्_२,२५।३१ ॥  
वसिष्ठ उवाच  
इति स्तुतस्तदा तेन भक्त्या रामेण शङ्करः  ।  
मेघगम्भीरया वाचा तमुवाच हसन्निव  ॥ ब्न्द्प्_२,२५।३२ ॥  
भगवानुवाच  
रामाहं सुप्रसन्नो ऽस्मि शोर्ंयशालितया तव  ।  
तपसा मयि भक्त्या च स्तोत्रेण च विशेषतः  ॥ ब्न्द्प्_२,२५।३३ ॥  
वरं वरय तस्मात्त्वं यद्यदिच्छसि चेतसा  ।  
तुभ्यं तत्तदशेषेण दास्याम्यहमशेषतः  ॥ ब्न्द्प्_२,२५।३४ ॥  
वसिष्ठ उवाच  
इत्युक्तो देवदेवेन तं प्रणम्य भृगूद्वहः  ।  
कृताञ्जलिपुटो भूत्वा राजन्निदमुवाच ह  ॥ ब्न्द्प्_२,२५।३५ ॥  
यदि देव प्रसन्नस्त्वं वारर्हे ऽस्मि च यद्यहम्  ।  
भवतस्तदभीप्सामि हेतुमस्त्राण्यशेषतः  ॥ ब्न्द्प्_२,२५।३६ ॥  
अस्त्रे शस्त्रे च शास्त्रे च न मत्तो ऽभ्यधिको भवेत्  ।  
लोकेषु मांरणेजेता न भवेत्त्वत्प्रसादतः  ॥ ब्न्द्प्_२,२५।३७ ॥  
वसिष्ठ उवाच  
तथेत्युक्त्वा ततः शम्भुरस्त्रशस्त्राण्यशेषतः  ।  
ददौ रामाय सुप्रीतः समन्त्राणि क्रमान्नृप  ॥ ब्न्द्प्_२,२५।३८ ॥  
सप्रयोगं ससंहारमस्त्रग्रामं चतुर्विधम्  ।  
प्रसादाभिमुखो रामं ग्राहयामास शङ्करः  ॥ ब्न्द्प्_२,२५।३९ ॥  
असङ्गवेगं शुभ्राश्वं सुध्वजं च रथोत्तमम्  ।  
इषुधी चाक्षयशरौ ददौ रामाय शङ्करः  ॥ ब्न्द्प्_२,२५।४० ॥  
अभेद्यमजरं दिव्यं दृढज्यं विजयं धनुः  ।  
सर्वशस्त्रसहं चित्रं कवचं च महाधनम्  ॥ ब्न्द्प्_२,२५।४१ ॥  
अजेयत्वं च युद्धेषु शौर्यं चाप्रतिमं भुवि  ।  
स्वेच्छया धारणे शाक्तिं प्राणानां च नराधिप  ॥ ब्न्द्प्_२,२५।४२ ॥  
ख्यातिं च बीजमेत्रेण तन्नाम्ना सर्वलौकिकीम्  ।  
तपः प्रभावं च महत्प्रददौ भार्गवाय सः  ॥ ब्न्द्प्_२,२५।४३ ॥  
भक्ति चात्मनि रामाय दत्त्वा राजन्यथोचिताम्  ।  
सहितः सकलैर्भूतैश्चामरैश्चन्द्रशेखरः  ॥ ब्न्द्प्_२,२५।४४ ॥  
तेनैव वपुषा शम्भुः क्षिप्रमन्तरधाद्धरः  ।  
कृतकृत्यस्ततो रामो लब्ध्वा सर्वमभीप्सितम्  ॥ ब्न्द्प्_२,२५।४५ ॥  
अदृश्यतां गते शर्वे महोदरमुवाच ह  ।  
महोदर मदर्थे त्वमिदं सर्वमशेषतः  ॥ ब्न्द्प्_२,२५।४६ ॥  
रथचापादिकं तावत्परिरक्षितुमर्हसि  ।  
यदा कृत्यं ममैतेन तदानीं त्वं मया स्मृतः  ।  
रथचापादिकं सर्वं प्रहिणु त्वं मदन्तिकम्  ॥ ब्न्द्प्_२,२५।४७ ॥  
वसिष्ठ उवाच  
तथेत्युक्त्वा गते तस्मिन्भृगुवर्यो महोदरे  ।  
कृतकृत्यो गुरुजनं द्रष्टुं गन्तुमियेष सः  ॥ ब्न्द्प्_२,२५।४८ ॥  
गच्छन्नथ तदासौ तु हिमाद्रिवनगह्वरे  ।  
विवेश कन्दरं रामो भाविकर्मप्रचोदितः  ॥ ब्न्द्प्_२,२५।४९ ॥  
स तत्र ददृशे बालं धृतप्राणमनुद्रुतम्  ।  
व्याघ्रेण विप्रतनयं रुदन्तं भीतभीतवत्  ॥ ब्न्द्प्_२,२५।५० ॥  
दृष्ट्वानुकम्पहृदयस्तत्परित्राणकातरः  ।  
तिष्ठतिष्ठेति तं व्याघ्रं वदन्नुच्चैरथान्वयात्  ॥ ब्न्द्प्_२,२५।५१ ॥  
तमनुद्रुत्य वेगेन चिरादिव भृगूद्वहः  ।  
आससाद वने घोरं शार्दूलमतिभीषणम्  ॥ ब्न्द्प्_२,२५।५२ ॥  
व्याघ्रेणानुद्रुतः सो ऽपि पलायन्वनगह्वरे  ।  
निपपात द्विजसुतस्त्रस्तः प्राणभयातुरः  ॥ ब्न्द्प्_२,२५।५३ ॥  
रामो ऽपि क्रोधरक्ताक्षो विप्रपुत्रपरीप्सया  ।  
तृणमूलं समादाय कुशास्त्रेणाभ्यमन्त्रयत्  ॥ ब्न्द्प्_२,२५।५४ ॥  
तावत्तरक्षुर्बलवानाद्रवत्पतितं द्विजम्  ।  
दृष्ट्वा ननादसुभृशं रोदसी कम्पयन्निव  ॥ ब्न्द्प्_२,२५।५५ ॥  
दग्ध्वा त्वस्त्राग्निना व्याघ्रं प्रहरन्तं नखाङ्कुरैः  ।  
अकृतव्रणमेवाशु मोक्षयामास तं द्विजम्  ॥ ब्न्द्प्_२,२५।५६ ॥  
सो ऽपि ब्रह्माग्निनिर्दग्धदेहः पाप्मा नभस्तले  ।  
गान्धर्वं वपुरास्थाय राममाहेति सादरम्  ॥ ब्न्द्प्_२,२५।५७ ॥  
विप्रशापेन भोपूर्वमहं प्राप्तस्तरक्षुताम्  ।  
गच्छामि मोचितः शापात्त्वयाहमधुना दिवम्  ॥ ब्न्द्प्_२,२५।५८ ॥  
इत्युक्त्वा तु गते तस्मिन्रामो वेगेन विस्मितः  ।  
पतितं द्विजपुत्रं तं कृपया व्यवपद्यत  ॥ ब्न्द्प्_२,२५।५९ ॥  
माभैरेवं वदन्वाणीमारादेव द्विजात्मजम्  ।  
परमृशत्तदङ्गानि शनैरुज्जीवयन्नृप  ॥ ब्न्द्प्_२,२५।६० ॥  
रामेणोत्थापितश्चैवं स तदोन्मील्य लोचने  ।  
विलोकयन्ददर्शाग्रे भृगुश्रेष्ठमवस्थितम्  ॥ ब्न्द्प्_२,२५।६१ ॥  
भस्मीकृतं च शार्दूलं दृष्टवा विस्मयमागतः  ।  
गतभीराह कस्त्वं भोः कथं वेह समागतः  ॥ ब्न्द्प्_२,२५।६२ ॥  
केन वायं निहन्तुं मामुद्यतो भस्मसात्कृतः  ।  
तरक्षुर्भीषणाकारः साक्षान्मृत्युरिवापरः  ॥ ब्न्द्प्_२,२५।६३ ॥  
भयसम्मूढमनमो ममाद्यापि महामते  ।  
हते ऽपि तस्मिन्नखिला भान्ति वै तन्मया दिशः  ॥ ब्न्द्प्_२,२५।६४ ॥  
त्वामेव मन्ये सकलं पिता माता सुत्दृद्गुरू  ।  
परमापदमापन्नं त्वं मां समुपजीवयन्  ॥ ब्न्द्प्_२,२५।६५ ॥  
आसीन्मुनिवरः कश्चिच्छान्तो नाम महातपाः  ।  
पुत्रस्तस्यास्मि तीर्थार्थी शालग्राममयासिषम्  ॥ ब्न्द्प्_२,२५।६६ ॥  
तस्मात्सम्प्रस्थितश्शैलं दिदृक्षुर्गन्धमादनम्  ।  
नानामुनिगणैर्जुष्टं पुण्यं बदरिकाश्रमम्  ॥ ब्न्द्प्_२,२५।६७ ॥  
गन्तुकामो ऽपहायाहं पन्थानं तु हिमाचले  ।  
प्रविशन्गहनं रम्यं प्रदेशालोकनाकुलम्  ॥ ब्न्द्प्_२,२५।६८ ॥  
दिशम्प्राचीं समुद्दिश्य क्रोशमात्रमयासिषम्  ।  
ततो दिष्टवशेनाहं प्राद्रवं भयपीडितः  ॥ ब्न्द्प्_२,२५।६९ ॥  
पतितश्च त्वया भूयोभूमेरुत्थापितो ऽधुना  ।  
पित्रेव नितरां पुत्रः प्रेम्णात्यर्थं दयालुना  ।  
इत्येष मम वृत्तान्तः साकल्येनोदितस्तव  ॥ ब्न्द्प्_२,२५।७० ॥  
वसिष्ठ उवाच  
इति पृष्टस्तदा तेन स्ववृत्तान्तमशेषतः  ।  
कथयामास राजेन्द्र रामस्तस्मै यथाक्रमम्  ॥ ब्न्द्प्_२,२५।७१ ॥  
ततस्तौ प्रीतिसंयुक्तौ कथयन्तौ परस्परम्  ।  
स्थित्वा नातिचिरं कालमथ गन्तुमियेष सः  ॥ ब्न्द्प्_२,२५।७२ ॥  
अन्वीयमानस्तेनाथ रामस्तस्माद्गुहामुखात्  ।  
निष्क्रम्यावसथं पित्रोः सम्प्रतस्थे मुदान्वितः  ॥ ब्न्द्प्_२,२५।७३ ॥  
अकृतव्रण एवासौ व्याघ्रेण भुवि पातितः  ।  
रामेण रक्षितश्चाभुद्यस्माद्ध्याघ्रं विनिघ्नता  ॥ ब्न्द्प्_२,२५।७४ ॥  
तस्मात्तदेव नामास्य बभूव प्रथितं भुवि  ।  
विप्रपुत्रस्य राजेन्द्र तदेतत्सो ऽकृतव्रणः  ॥ ब्न्द्प्_२,२५।७५ ॥  
तदा प्रभृति रामस्य च्छायेवातपगा भुवि  ।  
बभूव मित्रमत्यर्थं सर्वावस्थासु पार्थिव  ॥ ब्न्द्प्_२,२५।७६ ॥  
स तेनानुगतो राजन्भृगोरासाद्य सन्निधिम्  ।  
दृष्ट्वा ख्यातिं च सो ऽभ्येत्य विनयेनाभ्यवादयत्  ॥ ब्न्द्प्_२,२५।७७ ॥  
स ताभ्यां प्रियमाणाभ्यामाशीर्भिरभिनन्दितः  ।  
दिनानि कतिचित्तत्र न्यवसत्तत्प्रियेप्सया  ॥ ब्न्द्प्_२,२५।७८ ॥  
ततस्तयोरनुमते च्यवनस्य महामुनेः  ।  
आश्रमं प्रतिचक्राम शिष्यसङ्घैः समावृतम्  ॥ ब्न्द्प्_२,२५।७९ ॥  
नियन्त्रितान्तः करणं तं च संशान्तमानसम्  ।  
सुकन्याचापि तद्भार्यामवन्दत महामनाः  ॥ ब्न्द्प्_२,२५।८० ॥  
ताभ्यां च प्रीतियुक्ताभ्यां रामः समभिनन्दितः  ।  
और्वाश्रमं समापेदे द्रष्टुकामस्तपोनिधिम्  ॥ ब्न्द्प्_२,२५।८१ ॥  
तं चाभिवाद्य मेधावी तेन च प्रतिनन्दितः  ।  
उवास तत्र तत्प्रीत्या दिनानि कतिचिन्नृप  ॥ ब्न्द्प्_२,२५।८२ ॥  
विसृष्टस्तेन शनकैरृचीकभवनं मुदा  ।  
प्रतस्थे भार्गवः श्रीमानकृतव्रणसंयुतः  ॥ ब्न्द्प्_२,२५।८३ ॥  
अवन्दत पितुः पित्रोर्नत्वा पादौ पृथक् पृथक्  ।  
तौ च तं नृप संहर्षाच्चाशिषा प्रत्यनन्दताम्  ॥ ब्न्द्प्_२,२५।८४ ॥  
पृष्टश्च ताभ्यामखिलं निजवृत्तमुदारधीः  ।  
कथयामास राजेन्द्र यथावृत्तमनुक्रमात्  ॥ ब्न्द्प्_२,२५।८५ ॥  
स्थित्वा दिनानि कतिचित्तत्रापि तदनुज्ञया  ।  
जगामावसथं पित्रोर्मुदा परमया युतः  ॥ ब्न्द्प्_२,२५।८६ ॥  
अभ्येत्य पितरौ राजन्नासी नावाश्रमोत्तमे  ।  
अवन्दत तयोः पादौ यथावद्भृगुनन्दन  ॥ ब्न्द्प्_२,२५।८७ ॥  
पादप्रणामावनतं समुत्थाप्य च सादरम्  ।  
आश्लिष्य नेत्रसलिलैर्नन्दन्तौ पर्यषिञ्चताम्  ॥ ब्न्द्प्_२,२५।८८ ॥  
आशीर्भिरभिनन्द्याङ्के समारोप्य सुहुर्मुखम्  ।  
विक्षन्तौ तस्य चाङ्गानि परिस्पृश्यापतुर्मुदम्  ॥ ब्न्द्प्_२,२५।८९ ॥  
अपृच्छताञ्च तौ रामं कलेनैतावता त्वया  ।  
किं कृतं पुत्र को वायं कुत्र वा त्वमुपस्थितः  ॥ ब्न्द्प्_२,२५।९० ॥  
कथं सह सकाशे त्वमास्थितो वात्र वागतः  ।  
त्वयेतदखिलं वत्स कथ्यतां तथ्यमावयोः  ॥ ब्न्द्प्_२,२५।९१ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय   
उपोद्धातपादेर्ऽजुनोपाख्याने भार्गवचरिते पञ्चविंशतितमो ऽध्यायः ॥ २५॥  
  
  
  
_____________________________________________________________  
  
  
वशिष्ठ उवाच  
इति पृष्टस्तदा ताभ्यां रामो राजन्कृताञ्जलिः  ।  
तयोरकथयत्सर्वमात्मना यदनुष्ठितम्  ॥ ब्न्द्प्_२,२६।१ ॥  
निदेशाद्वै कुलगुरोस्तपश्चरणमात्मनः  ।  
शम्भोर्निदेशात्तीर्थानामटनं च यथाक्रमम्  ॥ ब्न्द्प्_२,२६।२ ॥  
तदाज्ञयैव दैत्यनां वधं चामरकारणात्  ।  
हरप्रसादादत्रापि ह्यकृतव्रणदर्शनम्  ॥ ब्न्द्प्_२,२६।३ ॥  
एतत्सर्वमशेषेण यदन्यच्चात्मना कृतम्  ।  
कथयामास तद्रामः पित्रोः सम्प्रीयमाणयोः  ॥ ब्न्द्प्_२,२६।४ ॥  
तौ च तेनोदितं सर्वं श्रुत्वा तत्कर्म विस्तरम्  ।  
हृष्टौ हर्षान्तरं भूयो राजन्नाप्नुवतावुभौ  ॥ ब्न्द्प्_२,२६।५ ॥  
एवं पित्रोर्महाराज शुश्रूषां भृगुपुङ्गवः  ।  
प्रकुर्वंस्तद्विधेयात्मा भ्रातॄणां चाविशेषतः  ॥ ब्न्द्प्_२,२६।६ ॥  
एतस्मिन्नेव काले तु कदाचिद्धैहयेश्वरः  ।  
इत्येष मृगयां गान्तुं चतुरङ्गबलान्वितः  ॥ ब्न्द्प्_२,२६।७ ॥  
संरज्यमाने गगने बन्धूककुसुमारुणैः  ।  
ताराजालद्युतिहरैः समन्तादरुणांशुभिः  ॥ ब्न्द्प्_२,२६।८ ॥  
मन्दं वीजति प्रोद्धूतकेतकीवनराजिभिः  ।  
प्राभातिके गन्धवहे कुमुदाकरसंस्पृशि  ॥ ब्न्द्प्_२,२६।९ ॥  
वयांसि नर्मदातीरतरुनीडाश्रयेषु च  ।  
व्याहरन्स्वाकुला वाचो मनःश्रोत्रसुखावहाः  ॥ ब्न्द्प्_२,२६।१० ॥  
नर्मदातीरतीर्थं तदवतीर्याघहारिणि  ।  
तत्तोये मुनिवृन्देषु गृणात्सुब्रह्म शाश्वतम्  ॥ ब्न्द्प्_२,२६।११ ॥  
विधिवत्कृतमैत्रेषु सन्निवृत्य सरित्तटात्  ।  
आशमं प्रति गच्छत्सु मुनिमुख्येषु कर्मिषु  ॥ ब्न्द्प्_२,२६।१२ ॥  
प्रत्येकं वीरपत्नीषु व्यग्रासु गृहकर्मसु  ।  
होमार्थं मुनिकल्पाभिर्दुह्यमानासु धेनुषु  ॥ ब्न्द्प्_२,२६।१३ ॥  
स्थाने मुनिकुमारेषु तं दोहं हि नयत्सु च  ।  
अग्निहोत्राकुले जाते सर्वभूतसुखावहे  ॥ ब्न्द्प्_२,२६।१४ ॥  
विकसत्सु सरोजेषु गायत्सु भ्रमरेषु च  ।  
वाशत्सु नीडान्निष्पत्य पतत्रिषु समन्ततः  ॥ ब्न्द्प्_२,२६।१५ ॥  
अनति व्यग्रमत्तेभतुरङ्गरथगामिनाम्  ।  
गात्राल्हादविवर्द्धन्यां वेलायां मन्दवायुना  ॥ ब्न्द्प्_२,२६।१६ ॥  
गच्छत्सु चाश्रमोपान्तं प्रसूनजलहारिषु  ।  
स्वाध्या यदक्षैर्बहुभिरजिनाम्बरधारिभिः  ॥ ब्न्द्प्_२,२६।१७ ॥  
सम्यक् प्रयोज्यमानेषु मन्त्रेषूच्चावचेषु च  ।  
प्रैषेषूच्चार्यमाणेषु हूयमानेषु वह्निषु  ॥ ब्न्द्प्_२,२६।१८ ॥  
यथा वन्मन्त्रतन्त्रोक्तक्रियासु विततासु च  ।  
ज्वलदग्निशिखाकारे तमस्तपनतेजसि  ॥ ब्न्द्प्_२,२६।१९ ॥  
प्रतिहत्य दिशः सर्वा विवृण्वाने च मेदिनीम्  ।  
सवितर्युदयं याति नैशे तमसि नश्यति  ॥ ब्न्द्प्_२,२६।२० ॥  
तारकासु विलीनासु काष्ठासु विमलासु च  ।  
कृतमैत्रादिको राजा मृगयां हैहयेश्वरः  ॥ ब्न्द्प्_२,२६।२१ ॥  
निर्ययौ नगरात्तस्मात्पुरोहितसमन्वितः  ।  
बलैः सर्वैः समुदितैः सवाजिरथकुञ्जरैः  ॥ ब्न्द्प्_२,२६।२२ ॥  
सचिवः सहितः श्रीमान् सवयोभिश्च राजभिः  ।  
महता बलभारेण नमयन्वसुधातलम्  ॥ ब्न्द्प्_२,२६।२३ ॥  
नादयन्रथघोषेण ककुभः सर्वतो नृपः  ।  
स्वबलौघपदक्षेपप्रक्षुण्णावनिरेणुभिः  ॥ ब्न्द्प्_२,२६।२४ ॥  
ययौ सञ्च्छादयन्व्योम विमानशतसङ्कुलम्  ।  
सम्प्रवश्य वनं घोरं विन्ध्योद्रेर्बलसञ्चयैः  ॥ ब्न्द्प्_२,२६।२५ ॥  
भृशं विलोलया मास समन्ताद्राजसत्तमः  ।  
परिवार्य वनं तत्तु स राजा निजसैनिकैः  ॥ ब्न्द्प्_२,२६।२६ ॥  
मृगान्नानाविधान्हिंस्रान्निजघान शितैः शरैः  ।  
आकर्णकृष्टकोदण्डयोधमुक्तैः शितेषुभिः  ॥ ब्न्द्प्_२,२६।२७ ॥  
निकृत्तगात्राः शार्दूला न्यपतन्भुवि केचन  ।  
उदग्रवेगपादातखड्गखण्डितविग्रहाः  ॥ ब्न्द्प्_२,२६।२८ ॥  
वराहयूथपाः केचिद्रुधिरार्द्रा धरामगुः  ।  
प्रचण्डशाक्तिकोन्मुक्तशक्तिनिर्भिन्नमस्तकाः  ॥ ब्न्द्प्_२,२६।२९ ॥  
मृगौघाः प्रत्यपद्यन्त पर्वता इव मेदिनीम्  ।  
नाराचा विद्धसर्वाङ्गाः सिंहर्क्षशरभादयः  ॥ ब्न्द्प्_२,२६।३० ॥  
वसुधामन्वकीर्यन्त शोणितार्द्राः समन्ततः  ।  
एवं सवागुरैः कैश्चित्पतद्भिः पतितैरपि  ॥ ब्न्द्प्_२,२६।३१ ॥  
श्वभिश्चानुद्रुतैः कैश्चिद्धावमानैस्तथा मृगैः  ।  
आत्तैर्विक्रोशमानैश्च भीतैः प्राणभयातुरैः  ॥ ब्न्द्प्_२,२६।३२ ॥  
युगापाये यथात्यर्थं वनमाकुलमाबभौ  ।  
वराहसिंहशार्दूलश्वाविच्छशकुलानि च  ॥ ब्न्द्प्_२,२६।३३ ॥  
चमरीरुरुगोमायुगवयर्क्षवृकान्बहून्  ।  
कृष्णसारान्द्वीपिमृगान्रक्तखड्गमृगानवि  ॥ ब्न्द्प्_२,२६।३४ ॥  
विचित्राङ्गान्मृगानन्यान्न्यङ्कूनपि च सर्वशः  ।  
बालान्स्तनन्धयान्यूनः स्थविरान्मिथुनान्गणान्  ॥ ब्न्द्प्_२,२६।३५ ॥  
निजघ्नुर्निशितैः शस्त्रैः शस्त्रवध्यान्हि सैनिकाः  ।  
एवं हत्वा मृगान् घोरान्हिंस्रप्रायानशेषतः  ॥ ब्न्द्प्_२,२६।३६ ॥  
श्रमेण महता युक्ता बभूवुर्नृपसैनिकाः  ।  
मध्ये दिनकरे प्राप्ते ससैन्यः स तदा नृपः  ॥ ब्न्द्प्_२,२६।३७ ॥  
नर्मदां धर्मसन्तप्तः पिपासुरगमच्छनैः  ।  
अवतीय ततस्तस्यास्तोये सबलवाहनः  ॥ ब्न्द्प्_२,२६।३८ ॥  
विजागाह शुभे राजा क्षुत्तृष्णापरिपीडितः  ।  
स्नात्वा पीत्वा च सलिलं स तस्याः सुखशीतलम्  ॥ ब्न्द्प्_२,२६।३९ ॥  
बिसाङ्कुराणि शुभ्राणि स्वादूनि प्रजघास च  ।  
विक्रीड्य तोये सुचिरमुत्तीर्य सबलो नृपः  ॥ ब्न्द्प्_२,२६।४० ॥  
विशश्राम च तत्तीरे तरुखण्डोपमण्डिते  ।  
आलम्बपाने तिग्मांशौ ससैन्यः सानुगो नृपः  ॥ ब्न्द्प्_२,२६।४१ ॥  
निश्चक्राम पुरं गन्तुं विन्ध्याद्रिवनगह्वरात्  ।  
स गच्छन्नेव ददृशे नर्मदा तीरमाश्रितम्  ॥ ब्न्द्प्_२,२६।४२ ॥  
आश्रमं पुण्यशीलस्य जमदग्नेर्महात्मनः  ।  
ततो निवृत्य सैन्यानि दूरे ऽवस्थाप्य पार्थिवः  ॥ ब्न्द्प्_२,२६।४३ ॥  
परिचारैः कतिपथैः सहितो ऽयात्तदाशमम्  ।  
गत्वा तदाश्रमं रम्यं पुरोहितसमन्वितः  ॥ ब्न्द्प्_२,२६।४४ ॥  
उपेत्य मुनिशार्दूलं ननाम शिरसा नृपः  ।  
अभिनं द्याशषा तं वै जमदग्निर्नृपोत्तमम्  ॥ ब्न्द्प्_२,२६।४५ ॥  
पूजयामास विधिवदर्घपाद्यासनादिभिः  ।  
सम्भावयित्वा तां पूजां विहितां मुनिना तदा  ॥ ब्न्द्प्_२,२६।४६ ॥  
निषसादासने शुभ्र पुरस्तस्य महामुनेः  ।  
तमासीनं नृपवरं कुशासनगतो मुनिः  ॥ ब्न्द्प्_२,२६।४७ ॥  
पप्रच्छ कुशलप्रश्नं पुत्रमित्रादिबन्धुषु  ।  
सह सङ्कथयंस्तेन राज्ञा मुनिवरोत्तमः  ॥ ब्न्द्प्_२,२६।४८ ॥  
स्थित्वा नातिचिरं कालमातिथ्यार्थं न्यमन्त्रयत्  ।  
ततः स राजा सुप्रीतो जमदग्नि मभाषत  ॥ ब्न्द्प्_२,२६।४९ ॥  
महर्षे देहि मे ऽनुज्ञां गमिष्यामि स्वकं पुरम्  ।  
समग्रवाहनबलो ह्यहं तस्मान्महामुने  ॥ ब्न्द्प्_२,२६।५० ॥  
कर्तु न शक्यमा तिथ्यं त्वया वन्याशिना वने  ।  
अथवा त्वं तपःशक्त्या कर्तुमातिथ्यमद्य मे  ॥ ब्न्द्प्_२,२६।५१ ॥  
शक्नोष्यपि पुरीं गन्तुं मामनुज्ञातुर्हसि  ।  
अन्यथा चेत्खलैः सैन्यैरत्यर्थं मुनिसत्तम  ॥ ब्न्द्प्_२,२६।५२ ॥  
तपस्विनां भवेत्पीडा नियमक्षयकारिका  ।  
वसिष्ठ उवाच  
इत्येवमुक्तः स मुनिस्तं प्राहस्थीयतां क्षणम्  ॥ ब्न्द्प्_२,२६।५३ ॥  
सर्वं सम्पादयिथ्ये ऽहमातिथ्यं सानुगस्य ते  ।  
इत्युक्त्वाहूय तां दोग्ध्रीमुवाचायं ममातिथिः  ॥ ब्न्द्प्_२,२६।५४ ॥  
उपाग तस्त्वया तस्मात्क्रियतामद्य सत्कृतिः  ।  
इत्युक्ता मुनिना दोग्ध्री सातिथेयमशेषतः  ।  
दुदोह नृपतेराशु यद्योग्यं मुनिगौरवात्  ॥ ब्न्द्प्_२,२६।५५ ॥  
अथाश्रमं तत्सुरराजसद्मनिकाशमासीद्भृगुपुङ्गवस्य  ।  
विभूतिभेदैरविचिन्त्यरुपमनन्यसाध्यं सुरभिप्रभावात्  ॥ ब्न्द्प्_२,२६।५६ ॥  
अनेकरत्नोज्ज्वलचित्रहेमप्रकाशमालापरिवीतमुच्चैः  ।  
पूर्णेन्दुशुभ्राभ्रविषक्तशृङ्गैः प्रासादसङ्घैः परिवीतमन्तः  ॥ ब्न्द्प्_२,२६।५७ ॥  
कांस्यारकूटारसताम्रहेमदुर्वर्णसौधो पलदारुमृद्भिः  ।  
पृथग्विमिश्रैर्भवनैरनेकैः सद्भासितं नेत्रमनोभिरामैः  ॥ ब्न्द्प्_२,२६।५८ ॥  
महार्हरत्नोज्ज्वलहेमवेदिकानिष्कूटसोपानकुटीविटङ्ककैः  ।  
तुलाकपाटर्गलकुड्यदेहलीनिशान्तशालाजिरशोभितैर्भृशम्  ॥ ब्न्द्प्_२,२६।५९ ॥  
वलभ्यलिन्दाङ्गपाचारुतोरणैरदभ्रपर्यन्तचतुष्किकादिभिः  ।  
स्तम्भेषु कुड्येषु च दिव्यरत्नविचित्रचित्रैः परिशोभमानैः  ॥ ब्न्द्प्_२,२६।६० ॥  
उच्चावचै रत्नवरैर्विचित्रसुवर्णसिंहासनपीठिकाद्यैः  ।  
स भक्ष्यभोज्यादिभि रन्नपानैरुपेतभाण्डोपगतैकदेशैः  ॥ ब्न्द्प्_२,२६।६१ ॥  
गृहैरमर्त्योचितसर्वसम्पत्समन्वितैर्नेत्रमनो ऽभिरामैः  ।  
तस्याश्रमं सन्नगरोपमानं बभौ वधूभिश्चमनोहराभिः  ॥ ब्न्द्प्_२,२६।६२ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय  
उपोद्धातपादेर्ऽजुनोपाख्याने षड्विंशतितमो ऽध्यायः ॥ २६॥  
  
  
  
_____________________________________________________________  
  
  
वसिष्ठ उवाच  
तस्मिन्पुरे सन्तुलितामरेद्रपुरीप्रभावे मुनिवर्यधेनुः  ।  
विनिर्ममे तेषु गृहेषु पश्चात्तद्योग्यनारीनरवृन्दजातम्  ॥ ब्न्द्प्_२,२७।१ ॥  
विचित्रवेषाभरणप्रसूनगन्धांशुकालङ्कृतविग्रहाभिः  ।  
सहावभावाभिरुदारचेष्टाश्रीकान्तिसौन्दर्यगुणान्विताभिः  ॥ ब्न्द्प्_२,२७।२ ॥  
मन्दस्फुरद्दन्तमरीचिजाल विद्योतिताननसरोजजितेन्दुभाभिः  ।  
प्रत्यग्रयौवनभरासवल्गुगीर्भिः स प्रेममन्थरकटाक्षनिरीक्षणाभिः  ॥ ब्न्द्प्_२,२७।३ ॥  
प्रीतिप्रसन्नहृदयाभिरतिप्रभाभिः शृङ्गारकल्पतरुपुष्पविभूषिताभिः  ।  
देवाङ्गनातुलितसौभगसौकुमार्यरूपाभिलाषमधुराकृतिरञ्जिताभिः  ॥ ब्न्द्प्_२,२७।४ ॥  
उत्तप्तहेमकलशोपमचारुपीनवक्षोरुहद्वयभरानतमध्यमाभिः  ।  
श्रोणीभराक्रमणखेदपरिश्रितास्मृगारक्तपावकरसारुणिताङ्घ्रिभूभिः  ॥ ब्न्द्प्_२,२७।५ ॥  
केयूरहारमणिकङ्कणहेम कण्ठसूत्रामलश्रवणमण्डलमण्डिताभिः  ।  
स्रग्दामचुम्बितसकुन्तलकेशपाशकाञ्चीकलापपरिशिञ्जितनूपुराभिः  ॥ ब्न्द्प्_२,२७।६ ॥  
आमृष्टरोषपरिसान्त्वननर्महासकेलीप्रियालपनभर्त्सनरोषणेषु  ।  
भावेषु पार्थिवनिजप्रियधैर्यबन्धसर्वापहारचतुरेषु कृतान्तराभिः  ॥ ब्न्द्प्_२,२७।७ ॥  
तन्त्रीस्वनोपमितमञ्जुलसौम्यगेयगन्धर्वतारमधुरारवभाषिणीभिः  ।  
वीणाप्रवीणतरपाणितलाङ्गुलीभिर्गम्भीरचक्रचटुवादरतोत्सुकाभिः  ॥ ब्न्द्प्_२,२७।८ ॥  
स्त्रीभिर्मदालस तराभिरतिप्रगल्भभावाभिराकुलितकामुकमानसाभिः  ।  
कामप्रयोगनिपुणाभिरहीनसम्पदौदार्यरूपगुणशीलसमन्विताभिः  ॥ ब्न्द्प्_२,२७।९ ॥  
सङ्ख्यातिगाभिरनिशं गृहकृत्यकर्मव्यग्रात्मकाभिरपि तत्परिचारिकाभिः  ।  
पुम्भिश्च तद्गुणगणोचितरूपशोभैरुद्भासितैर्गृहचरैः परितः परीतम्  ॥ ब्न्द्प्_२,२७।१० ॥  
सराजमार्गापणसौधसद्मसोपानदेवालयचत्वरेषु  ।  
पौरैरशेषार्थगुणैः समन्तादध्यास्यमानं परिपूर्णकामैः  ॥ ब्न्द्प्_२,२७।११ ॥  
अनेक रत्नोज्ज्वलितैर्विचित्रैः प्रासादसङ्घैरतुलैरसङ्ख्यैः  ।  
रथाश्वमातङ्गखरोष्ट्रगोजायोग्यैरनेकैरपि मन्दिरैश्च  ॥ ब्न्द्प्_२,२७।१२ ॥  
नरेद्रसामन्तनिषादिसादिपदातिसेनपतिनायकानाम्  ।  
विप्रादिकानां रथिसारथीनां गृहैस्तथा मागधबन्दिनां च  ॥ ब्न्द्प्_२,२७।१३ ॥  
विविक्तरथ्यापणचित्रचत्वरैरनेकवस्तुक्रयविक्रयैश्च  ।  
महाधनोपस्करसाधुनिर्मितैर्गृहैश्च शुभ्रैर्गणिकाजनानाम्  ॥ ब्न्द्प्_२,२७।१४ ॥  
महार्हरत्नोज्ज्वलतुङ्गगोपुरैः सह श्वगृध्रव्रजनर्तनालयैः  ।  
चित्रैर्ध्वचैश्चापि पताकिकाभिः शुभ्रैः पटैर्मण्डपिकाभिरुन्नतैः  ॥ ब्न्द्प्_२,२७।१५ ॥  
कह्लारकञ्जकुमुदोत्पलरेणुवासितैश्चकाह्वहंसकुररीबकसारसानाम्  ।  
नानारवाढ्यरमणीयतटाकवापीसरोवरैश्चापि जलोपपन्नैः  ॥ ब्न्द्प्_२,२७।१६ ॥  
चूतप्रियालपनसाम्रमधूकजम्बूप्लक्षैर्नवैश्च तरुभिश्च कृतालवालैः  ।  
पर्यन्तरोपितमनोरमनागकेतकीपुन्नागचम्पकवनैश्च पतत्रिजुष्टैः  ॥ ब्न्द्प्_२,२७।१७ ॥  
मन्दारकुन्दकरवीरमनोज्ञयूथिकाजात्यादिकैर्विविधपुष्पफलैश्च वृक्षैः  ।  
संलक्ष्यमाणपरितोपवनालिभिश्च संशोभितं जगति विस्मयनीयरूपैः  ॥ ब्न्द्प्_२,२७।१८ ॥  
सर्वर्त्तुकप्रवरसौरभवायुमन्दमन्दप्रचारिभर्त्सितधर्मकालम्  ।  
इत्थ सुरासुरमनोरमभोगसम्पद्विस्पष्टमानविभवं नगरं नरेद्र  ॥ ब्न्द्प्_२,२७।१९ ॥  
सौभाग्यभोगममितं मुनिहोमधेनुः सद्यो विधाय विनिवेदयदाशु तस्मै  ।  
ज्ञात्वा ततो मुनिवरो द्विजहोमधेन्वा सम्पादितं नरपते रुचिरातिथेयम्  ॥ ब्न्द्प्_२,२७।२० ॥  
आहूय कञ्चन तदन्तिक मात्मशिष्यं प्रास्थापयत्सगुणशालिनमाशु राजन्  ।  
गत्वा विशामधिपतेस्तरसा समीपं सम्प्रश्रयं मुनिसुतस्तमिदं बभाषे  ॥ ब्न्द्प्_२,२७।२१ ॥  
आतिथ्यमस्मदुपपादितमाशु राज्ञा सम्भावनीयमिति नः कुलदेशिकाज्ञा  ।  
राजा ततो मुनिवरेण कृताभ्यनुज्ञः सम्प्राविशत्पुरवरं स्वकृते कृतं तत्  ॥ ब्न्द्प्_२,२७।२२ ॥  
सर्वोपभोग्यनिलयं मुनिहोमधेनुसामर्थ्यसूचकमशोषबलैः समेतः  ।  
अन्तः प्रविश्य नगरर्द्धिमशेषलोकसम्मोहिनीम् भिसमीक्ष्य स राजवर्यः  ॥ ब्न्द्प्_२,२७।२३ ॥  
प्रीतिप्रसन्नवदनः सबलस्तु दानी धीरो ऽपि विस्मयमवाप भृशं तदानीम्  ।  
गच्छन्सुरस्त्रीनयना लियूथपानैकपात्रोचितचारुमूर्त्तिः  ॥ ब्न्द्प्_२,२७।२४ ॥  
रेमे स हैहयपतिः पुरराजमार्गे शक्रः कुबेरवसताविव सामरौघः  ।  
तं प्रस्थितं राजपथात्समन्तात्पौराङ्गनाश्चन्दनवारिसिक्तैः  ॥ ब्न्द्प्_२,२७।२५ ॥  
प्रसूनलाजाप्रकरैरजस्रमवीपृषन्सौधगताः सुत्दृद्यैः  ।  
अभ्यागतार्हणसमुत्सुकपौरकान्ता हस्तारविन्दगलितामललाजवर्षैः  ॥ ब्न्द्प्_२,२७।२६ ॥  
कालेयपङ्कसुरभीकृतनन्दनोत्थशुभ्रप्रसूननिकरैरलिवृन्दगीतैः  ।  
तत्रत्यपौरवनिताञ्जनरत्नसारमुक्ताभिरप्यनुपदं प्रविकीर्यमामः  ॥ ब्न्द्प्_२,२७।२७ ॥  
व्यभ्राजतावनिपतिर्विशदैः समन्ताच्छीतांशुरश्मिनिकरैरिव मन्दराद्रिः  ।  
ब्राह्मीं तपःश्रिय मुदारगणमचिन्त्यां लोकेषु दुर्लभतरां स्पृहणीयशोभाम्  ॥ ब्न्द्प्_२,२७।२८ ॥  
पश्यन्विशामधिपतिः पुरसम्पदं तामुच्चैः शशंस मनसा वचसेव राजन्  ।  
मेने च हैहयपतिर्भुवि दुर्लभेयं क्षात्री मनोहरतरा महिता हि सम्पत्  ॥ ब्न्द्प्_२,२७।२९ ॥  
अस्याः शतांशतुलनामपि नोपगन्तुं विप्रशियः प्रभवतीति सुरार्चितायाः  ।  
मध्येपुरं पुरजनोपचितां विभूतिमालोकयन्सह पुरोहितमन्त्रिसार्थैः  ॥ ब्न्द्प्_२,२७।३० ॥  
गच्छत्स्वपार्श्वचर दर्शितवर्णसौधो लेभे मुदं पुरजनैः परिपूज्यमानः  ।  
राजा ततो मुनिवरोपचितां सपर्यामात्मानुरूपमिह सानुचरो लभस्व  ॥ ब्न्द्प्_२,२७।३१ ॥  
इत्यश्रमेण नृपतिर्विनिवर्त्तयित्वा स्वार्थं प्राल्पितगृहाभिमुखो जगाम  ।  
पौरेः समेत्य विविधार्हणपाणिभिश्च मार्गे मुदा विरचिताजलिभिः समन्तात्  ॥ ब्न्द्प्_२,२७।३२ ॥  
सम्भावितोभ्यनुपदं जयशब्दघोषैस्तूर्यारवैश्च बधिरीकृतदिग्विभागैः  ।  
कक्षान्तराणि नृपतिः शनकैरतीत्य त्रीणि क्रमेण च ससम्भ्रमकञ्चुकीनि  ॥ ब्न्द्प्_२,२७।३३ ॥  
दूरप्रसारितपृथग्जनसङ्कुलानि सद्माविवेश सचिवादरदत्तहृस्तः  ।  
तत्र प्रदीपदधिदर्पणगन्धपुष्पदूर्वाक्षतादिभिरलं पुरकामिनीभिः  ॥ ब्न्द्प्_२,२७।३४ ॥  
निर्याय राजभवनान्तरतः सलीलमानन्दितो नरपतिर्बहुमान पूर्वकम्  ।  
ताभिः समाभिविनिवेशितमाशु नानारत्नप्रवेकरुचिजालविराजमानम्  ॥ ब्न्द्प्_२,२७।३५ ॥  
सूक्ष्मोत्तरच्छदमुदारयशा मनोज्ञमध्या रुरोह कनकोत्तरविष्टरं तम्  ।  
तस्मिन्गृहे नृप तदीयपुरन्ध्रिवर्गः स्वासीनमाशु नृपतिर्विविधार्हणाभिः  ॥ ब्न्द्प्_२,२७।३६ ॥  
वाद्यादिभिस्तदनुभूषणगन्धपुष्पवस्त्राद्यलङ्कृतिभिरग्र्यमुदं ततान  ।  
तस्मिन्नशेषदिवसोचितकर्म सर्वं निर्वर्त्य हैहयपतिः स्वमतानुसारम्  ॥ ब्न्द्प्_२,२७।३७ ॥  
नाना विधालयननर्मविचित्रकेलीसम्प्रेक्षितैर्दिनमशेषमलं निनाय  ।  
कृत्वा दिनान्तसमयोचितकर्म चैव राजा स्वमन्त्रिसचिवानुगतः समन्तात्  ॥ ब्न्द्प्_२,२७।३८ ॥  
आसन्नभृत्यकरसंस्थितदीपकौधसंशान्तसन्तमसमाशु सदः प्रपेदे  ।  
तत्रासने समुपविश्य पुरोधमन्त्रिसामन्तनायकशतैः समुपास्यमानः  ॥ ब्न्द्प्_२,२७।३९ ॥  
अन्वास्त राजसमितौ विविधैर्विनोदैर्हृष्टः सुरेद्र इव देवगणैरुपेतः  ।  
ततश्चिरं विविधवाद्यविनोदनृत्तप्रेक्षाप्रवृत्तहसनादिकथाप्रसङ्गः  ॥ ब्न्द्प्_२,२७।४० ॥  
आसाञ्चकार गणिकाजन्नर्महासक्रीडाविलासपरितोषितचित्तवृत्तिः  ।  
इत्थं विशामधिपतिर्भृशमानिशार्द्धं नानाविहारविभवानुभवैरनेकैः  ॥ ब्न्द्प्_२,२७।४१ ॥  
स्थित्वानुगान्नरपतीनपि तन्निवासं प्रस्थाप्य वासभवनं स्वयमप्ययासीत्  ।  
तद्राजसैन्यमखिलं निजवीर्यशौर्यसम्पत्प्रभावमहिमानुगुणं गृहेषु  ॥ ब्न्द्प्_२,२७।४२ ॥  
आत्मानुरुपविभवेषु महार्हवस्त्रस्रग्भूषणादिभिरलं मुदितं बभूव  ।  
सैन्यानि तानि नृपतेर्विविधान्नपानसद्भक्ष्यभोज्यमधुमांसपयोघृताद्यैः  ॥ ब्न्द्प्_२,२७।४३ ॥  
तृप्तान्यवात्सुरखिलानि सुखोपभौगैस्तस्यां नरेद्रपुरि देवगणा दिवीव  ।  
एवं तदा नरपतेरनुयायिनस्ते नानाविधोचितसुखानुभवप्रतीताः  ॥ ब्न्द्प्_२,२७।४४ ॥  
अन्योन्यमूचुरिति गेहधनादिभिर्वा किं साध्यते वयमिहैव वसाम सर्वे  ।  
राजापि शार्वरविधानमथो विधाय निर्वर्त्य वासभवने शयनीयमग्र्यम्  ।  
अध्यास्य रत्ननिकरैरति शैभि भद्रं निद्रामसेवत नरेद्र चिरं प्रतीतः  ॥ ब्न्द्प्_२,२७।४५ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय  
उपोद्धातपादेर्ऽजुनोपाख्याने सप्तविंशतितमो ऽध्यायः ॥ २७॥  
  
  
  
_____________________________________________________________  
  
  
वसिष्ठ उवाच  
स्वपन्तमेत्य राजानं सूतमागधवन्दिनः  ।  
प्रवोधयितुमव्यग्रा जगुरुच्चैर्निशात्यये  ॥ ब्न्द्प्_२,२८।१ ॥  
वीणावेणुरवोन्मिश्रकलतालततानुगम्  ।  
समस्तश्रुतिसुश्राव्यप्रशस्तमधुरस्वरम्  ॥ ब्न्द्प्_२,२८।२ ॥  
स्निग्धकण्ठाः सुविस्पष्टमूर्च्छनाग्रामसूचितम्  ।  
जगुर्गेयं मनोहारि तारमन्द्रलयान्वितम्  ॥ ब्न्द्प्_२,२८।३ ॥  
ऊचुश्च तं महात्मानं राजानं सूतमागधाः  ।  
स्वपन्तं विविधा वाचो बुबोधयिषवः शनेः  ॥ ब्न्द्प्_२,२८।४ ॥  
पस्यायमस्तमभ्येति राजेन्द्रेन्दुः पराजितः  ।  
विवर्द्धमानया नूनं तव वक्त्राम्बुजश्रिया  ॥ ब्न्द्प्_२,२८।५ ॥  
द्रष्टुं त्वदान नाम्भोजं समुत्सुक इवाधुना  ।  
तमांसि भिन्दन्नादित्यः सम्प्राप्तो ह्युदयं विभो  ॥ ब्न्द्प्_२,२८।६ ॥  
राजन्नखिलशीतांशुवंशमौलिशिखामणे  ।  
निद्रया लं महाबुद्धे प्रतिवुध्यस्व साम्प्रतम्  ॥ ब्न्द्प्_२,२८।७ ॥  
इति तेषां वचः शृण्वन्नबुध्यत महीपतिः  ।  
क्षीराब्दौ शेषशयनाद्यथापङ्कजलोचनः  ॥ ब्न्द्प्_२,२८।८ ॥  
विनिद्राक्षः समुत्थाय कर्म नैत्यकमादरात्  ।  
चकारावहितः सम्यग्जयादिकमशेषतः  ॥ ब्न्द्प्_२,२८।९ ॥  
देवतामभिवन्द्येष्टां गां दिव्यस्रग्गन्धभूषणः  ।  
कृत्वा दूर्वाञ्जनादर्शमङ्गल्यालम्बनानि च  ॥ ब्न्द्प्_२,२८।१० ॥  
दत्त्वा दानानि चार्थिभ्यो नत्वा गोब्रह्मणानपि  ।  
निष्क्रम्य च पुरात्तस्मादुपतस्थे च भास्करम्  ॥ ब्न्द्प्_२,२८।११ ॥  
तावदभ्याययुः सर्वं मन्त्रिसामन्तनायकाः  ।  
रचिताञ्जलयो राजन्नेमुश्च नृपसत्तमम्  ॥ ब्न्द्प्_२,२८।१२ ॥  
ततः स तैः परिवृतः समुपेत्य तपोनिधिम्  ।  
ननाम पादयोस्तस्य किरीटेनार्कवर्चसा  ॥ ब्न्द्प्_२,२८।१३ ॥  
आशीर्भिरभिनन्द्याथ राजानं मुनिपुङ्गवः  ।  
प्रश्रयावनतं साम्ना तमुवाचास्यतामिति  ॥ ब्न्द्प्_२,२८।१४ ॥  
तमासीनं नरपतिं महार्षिः प्रीतमानसः  ।  
उवाच रजनी व्युष्टा सुखेन तव किं नृप  ॥ ब्न्द्प्_२,२८।१५ ॥  
अस्माकमेव राजेन्द्र वने वन्येन जीवताम्  ।  
शक्यं मृगसधर्माणां येन केनापि वर्त्तितुम्  ॥ ब्न्द्प्_२,२८।१६ ॥  
अरण्ये नागराणां तु स्थितिरत्यन्तदुःसहा  ।  
अनभ्यस्तं हि राजेन्द्र ननु सर्वं हि दुष्करम्  ॥ ब्न्द्प्_२,२८।१७ ॥  
वनवासपरिक्लेशं भवान्यत्सानुगो ऽसकृत्  ।  
आप्तस्तु भवतो नूनं सा गौरवसमुन्नतिः  ॥ ब्न्द्प्_२,२८।१८ ॥  
इत्युक्तस्तेन मुनिना स राजा प्रीतिपूर्वकम्  ।  
प्रहसन्निव तं भूयो वचनं प्रत्यभाषत  ॥ ब्न्द्प्_२,२८।१९ ॥  
ब्रह्मन्किमनया ह्युक्त्या दृष्टस्ते यादृशो महान्  ।  
अस्माभिमहिमा येन विस्मितं सकलं जगत्  ॥ ब्न्द्प्_२,२८।२० ॥  
भवत्प्रभावसञ्जातविभवाहतचेतसः  ।  
इतो न गन्तुमिच्छन्ति सैनिका मे महामुने  ॥ ब्न्द्प्_२,२८।२१ ॥  
त्वादृशानां जगन्तीह प्रभावैस्तपसां विभो  ।  
ध्रियन्ते सर्वदा नूनमचिन्त्यं ब्रह्मवर्चसम्  ॥ ब्न्द्प्_२,२८।२२ ॥  
नैव चित्रं तव विभो शक्रोति तपसा भवान्  ।  
ध्रुवं कर्त्तुं हि लोकानामवस्थात्रितयं क्रमात्  ॥ ब्न्द्प्_२,२८।२३ ॥  
सुदृष्टा ते तपःसिद्धिर्महती लोकपूजिता  ।  
गमिष्यामि पुरीं ब्रह्मन्ननुजानातु मां भवान्  ॥ ब्न्द्प्_२,२८।२४ ॥  
वसिष्ठ उवाच  
इत्युक्तस्तेनस मुनिः कार्त्तवीर्येण सादरम्  ।  
सम्भावयित्वा नितरां तथेति प्रत्यभाषत  ॥ ब्न्द्प्_२,२८।२५ ॥  
मुनिना समनुज्ञातो विनिष्क्रम्य तदाश्रमात्  ।  
सैन्यैः परिवृतः सर्वैः सम्प्रतस्थे पुरीं प्रति  ॥ ब्न्द्प्_२,२८।२६ ॥  
स गच्छंश्चिन्तयामास मनसा पथि पार्थिवः  ।  
अहो ऽस्य तपसः सिद्धिर्लोक विस्मयदायिनी  ॥ ब्न्द्प्_२,२८।२७ ॥  
यया लब्धेदृशी धेनुः सर्वकामदुहां वरा  ।  
किं मे सकलराज्येन योगर्द्ध्या वाप्यनल्पया  ॥ ब्न्द्प्_२,२८।२८ ॥  
गोरत्नभूता यदियं धेनुर्मुनिवरे स्थिता  ।  
अनयोत्पादिता नूनं सम्पत्स्वर्गसदामपि  ॥ ब्न्द्प्_२,२८।२९ ॥  
ऋद्धमैन्द्रमपि व्यक्तं पदं त्रैलोक्यपूजितम्  ।  
अस्या धेनोरहं मन्ये कलां नार्हति षोडशीम्  ॥ ब्न्द्प्_२,२८।३० ॥  
इत्येवं चिन्तयानं तं पश्चादभ्येत्य पार्थिवम्  ।  
चन्द्रगुप्तो ऽब्रवीन्मन्त्री कृताञ्जलि पुटस्तदा  ॥ ब्न्द्प्_२,२८।३१ ॥  
किमर्थं राजशार्दूल पुरीं प्रतिगमिष्यसि  ।  
रक्षितेन च राज्येन पुर्या वा किं फलं तव  ॥ ब्न्द्प्_२,२८।३२ ॥  
गोरत्नभूता नृपतेर्यावर्धेनुर्न चालये  ।  
वर्त्तते नार्द्धमपि ते राज्यं शून्यं तव प्रभो  ॥ ब्न्द्प्_२,२८।३३ ॥  
अन्यच्च दृष्टमाश्चर्यं मया राजञ्छृणुष्व तत्  ।  
भवनानि मनोज्ञानि मनोज्ञाश्च तथा स्त्रियः  ॥ ब्न्द्प्_२,२८।३४ ॥  
प्रासादा विविधाकारा धनं चादृष्टसङ्क्षयम्  ।  
धेनो तस्यां क्षणेनैव विलीनं पश्यतो मम  ॥ ब्न्द्प्_२,२८।३५ ॥  
तत्तपोवनमेवासीदिदानीं राजसत्तम  ।  
एवम्प्रभावा सा यस्य तस्य किं दुर्लं भवेत्  ॥ ब्न्द्प्_२,२८।३६ ॥  
तस्माद्रत्नार्हसत्त्वेन स्वीकर्त्तव्या हि गौस्त्वया  ।  
यदि ते ऽनुमतं कृत्यमाख्येयमनुजीविभिः  ॥ ब्न्द्प्_२,२८।३७ ॥  
राजोवाच  ।  
एवमेवाहमप्येनां न जानामीत्यसाम्प्रतम्  ।  
ब्रह्मस्वं नापहर्तव्यमिति मे शङ्कते मनः  ॥ ब्न्द्प्_२,२८।३८ ॥  
एवं ब्रुवन्तं राजानमिदमाह पुरोहितः  ।  
गर्गो मतिमतां श्रेष्ठो गर्हयन्निव भूपते  ॥ ब्न्द्प्_२,२८।३९ ॥  
ब्रह्मस्वं नापहर्त्तव्यमापद्यपि कथञ्चन  ।  
ब्रह्मस्वसदृशं लोके दुर्जरं नेह विद्यते  ॥ ब्न्द्प्_२,२८।४० ॥  
विषं हन्त्युपयोक्तारं लक्ष्यभूतं तु हैहय  ।  
कुलं समूलं दहति ब्रह्मस्वारणिपावकः  ॥ ब्न्द्प्_२,२८।४१ ॥  
अनिवार्यमिदं लोके ब्रह्मस्वन्दुर्जरं विषम्  ।  
पुत्रपौत्रान्तफलदं विपाककटु पार्थिव  ॥ ब्न्द्प्_२,२८।४२ ॥  
एश्वर्यमूढं हि मनः प्रभूममसदात्मनाम्  ।  
किन्नामासन्न कुरुते नेत्रास द्विप्रलोभितम्  ॥ ब्न्द्प्_२,२८।४३ ॥  
वेदान्यस्त्वामृते को ऽन्यो विना दानान्नृपोत्तम  ।  
आदानं चिन्तयानो हि बाह्मणेष्वभिवाञ्छति  ॥ ब्न्द्प्_२,२८।४४ ॥  
ईदृशस्त्वं महाबाहो कर्म सज्जननिन्दितम्  ।  
मा कृथास्तद्धि लोकेषु यशोहानिकरं तव  ॥ ब्न्द्प्_२,२८।४५ ॥  
वंशे महति जातस्त्वं वदान्यानां प्रहीभुजाम्  ।  
यशांशि कर्मणानेन सम्प्रतं माव्यनीवशः  ॥ ब्न्द्प्_२,२८।४६ ॥  
अहो ऽनुजीविनः किञ्चिद्भर्तारं व्यसनार्णवे  ।  
तत्प्रसादसमुन्नद्धा मज्जयं त्यनयोन्मुखाः  ॥ ब्न्द्प्_२,२८।४७ ॥  
श्रिया विकुर्वन्पुरुषकृत्यचिन्त्ये विचेतनः  ।  
तन्मतानुप्रवृत्तिश्च राजा सद्यो विषीदति  ॥ ब्न्द्प्_२,२८।४८ ॥  
अज्ञातमुनयो मन्त्री राजानमनयाम्बुधौ  ।  
आत्मना सह दुर्बुद्धिर्लोहनौरिव मज्जयेत्  ॥ ब्न्द्प्_२,२८।४९ ॥  
तस्मात्त्वं राजशार्दूल मूढस्य नयवर्त्मनि  ।  
मतमस्य सुदुर्बुद्धेर्नानुवर्त्तितुमर्हसि  ॥ ब्न्द्प्_२,२८।५० ॥  
एवं हि वदतस्तस्य स्वामिश्रेयस्करं वचः  ।  
आक्षिप्य मन्त्री राजानमिदं भूयो ह्यभाषत  ॥ ब्न्द्प्_२,२८।५१ ॥  
ब्राह्मणो ऽयं स्वजातीयहितमेव समीक्षते  ।  
महान्ति राजकार्याणि द्विजैर्वेत्तुं न शक्यते  ॥ ब्न्द्प्_२,२८।५२ ॥  
राज्ञैव राजकार्याणि वेद्यानि स्वमनीषया  ।  
विना वै भोजनादाने कार्यं विप्रो न विन्दति  ॥ ब्न्द्प्_२,२८।५३ ॥  
ब्राह्मणो नावमन्तव्यो वन्दनीयश्च नित्यशः  ।  
प्रतिसङ्ग्राहयणीयश्च नाधिकं साधितं क्वचित्  ॥ ब्न्द्प्_२,२८।५४ ॥  
तस्मात्स्वीकृत्य तां धेनुं प्रयाहि स्वपुरं नृप  ।  
नोचेद्राज्यं परित्यज्य गच्छस्वतपसे वनम्  ॥ ब्न्द्प्_२,२८।५५ ॥  
क्षमावत्त्वं ब्राह्मणानां दण्डः क्षत्रस्य पार्थिव  ।  
प्रसह्य हरणे वापि नाधर्मस्ते भविष्यति  ॥ ब्न्द्प्_२,२८।५६ ॥  
प्रसह्य हरणे दोषं यदि सम्पश्यसे नृप  ।  
दत्त्वा मूल्यं गवाश्वाद्यमृषेर्थेनुः प्रगृह्यताम्  ॥ ब्न्द्प्_२,२८।५७ ॥  
स्वीकर्तव्या हि सा धेनुस्त्वया त्वं रत्नभागयतः  ।  
तपोधनानां हि कुतो रत्नसङ्ग्रहणादरः  ॥ ब्न्द्प्_२,२८।५८ ॥  
तपोधन बलः शान्तः प्रीतिमान्स नृप त्वयि  ।  
तस्मात्ते सर्वथा धेनुं याचितः सम्प्रदास्यति  ॥ ब्न्द्प्_२,२८।५९ ॥  
अथ वा गोहिरण्यद्यं यदन्यदभिवाञ्छितम्  ।  
सङ्गृह्य वित्तं विपुलं धेनुं तां प्रतिदास्यति  ॥ ब्न्द्प्_२,२८।६० ॥  
अनुपेक्ष्यं महद्रत्नं राज्ञा वै भूतिमिच्छता  ।  
इति मे वर्त्तते बुद्धिः कथं वा मन्यते भवान्  ॥ ब्न्द्प्_२,२८।६१ ॥  
राजोवाच  ।  
गत्वा त्वमेव तं विप्रं प्रसाद्य च विशेषतः  ।  
दत्त्वा चाभीप्सितं तस्मै तां गामानय मन्त्रिक  ॥ ब्न्द्प्_२,२८।६२ ॥  
वसिष्ठ उवाच  
एवमुक्तस्ततोराज्ञा स मन्त्री विधिचोदितः  ।  
निवृत्य प्रययौ शीघ्रं जमदग्नेरथाश्रमम्  ॥ ब्न्द्प्_२,२८।६३ ॥  
गते तु नृपतौ तस्मिन्नकृतव्रणसंयुतः  ।  
समिदानयनार्थाय रामो ऽपि प्रययौ वनम्  ॥ ब्न्द्प्_२,२८।६४ ॥  
ततः स मन्त्री सबलः समासाद्य तदाश्रमम्  ।  
प्रणम्य मुनिशार्दूलमिदं वचनमब्रवीत्  ॥ ब्न्द्प्_२,२८।६५ ॥  
चन्द्रगुप्त उवाच  
ब्रह्मन्नृपतिनाज्ञप्तं राजा तु भुवि रत्नभाक्  ।  
रत्नभूता च धेनुः सा भुवि दोग्ध्रीष्वनुत्तमा  ॥ ब्न्द्प्_२,२८।६६ ॥  
तस्माद्रत्नंसुवर्णं वा मूल्यमुक्त्वा यथोचितम्  ।  
आदाय गोरत्नभूतां धेनुं मे दातुमर्हसि  ॥ ब्न्द्प्_२,२८।६७ ॥  
जमदग्निरुवाच  
होमधेनुरियं मह्यं न दातव्या हि कस्यचित्  ।  
राजा वदान्यः स कथं ब्रह्मस्वमभिवाञ्छति  ॥ ब्न्द्प्_२,२८।६८ ॥  
मन्त्र्युवाच  
रत्नभाक्त्वन्न नृपतिर्द्धेनुं ते प्रतिकाङ्क्षति  ।  
गवायुतेन तस्मात्त्वं तस्मै तां दातुमर्हसि  ॥ ब्न्द्प्_२,२८।६९ ॥  
जमदग्निरुवाच  
क्रयविक्रययोर्नाहं कर्त्ता जातु कथञ्चन  ।  
हविर्धानीं च वै तस्मान्नोत्सहे दातुमञ्जसा  ॥ ब्न्द्प्_२,२८।७० ॥  
मन्त्र्युवाच  
राज्यार्धेनाथ वा ब्रह्मन्सकलेनापि भूभृतः  ।  
देहि धेनुमिमामेकां तत्ते श्रेयो भविष्यति  ॥ ब्न्द्प्_२,२८।७१ ॥  
जमदग्निरुवाच  
जीवन्नाहं तु दास्यामि वासवस्यापि दुर्मते  ।  
गुरुणा याचितं किं ते वचसा नृपतेः पुनः  ॥ ब्न्द्प्_२,२८।७२ ॥  
मन्त्र्युवाच  
त्वमेव स्वेच्छया राज्ञे देहि धेनुं सुहृत्तया  ।  
यथा बलेन नीतायां तस्यां त्वं किं करिष्यसि  ॥ ब्न्द्प्_२,२८।७३ ॥  
जमदग्निरुवाच  
दाता द्विजानां नृपतिः स यद्यप्याहरिष्यति  ।  
विप्रो ऽहं किं करिष्यामि स्वेच्छावितरणं विना  ॥ ब्न्द्प्_२,२८।७४ ॥  
वसिष्ठ उवाच  
इत्येवमुक्तः सङ्क्रुद्धः स मन्त्री पापचेतनः  ।  
प्रसह्य नेतुमारेभे मुनेस्तस्य पयस्विनीम्  ॥ ब्न्द्प्_२,२८।७५ ॥  
इति श्रीब्रह्माण्डे महापुराणे वोयुप्रोक्ते मध्यभागे तृतीय   
उपोद्धातपादे ऽष्टाविंशतितमो ऽध्यायः ॥ २८॥  
  
  
_____________________________________________________________  
  
  
वसिष्ठ उवाच  
जमदग्निस्ततो भूयस्तमुवाच रुषान्वितः  ।  
ब्रह्मस्वं नापहर्त्तव्यं पुरुषेण विजानता  ॥ ब्न्द्प्_२,२९।१ ॥  
प्रसह्य गां मे हरतो पापमाप्स्यसि दुर्मते  ।  
आयुर्जाने परिक्षीणं न चेदेतत्करिष्यति  ॥ ब्न्द्प्_२,२९।२ ॥  
बलादिच्छसि यन्नेतुं तन्न शक्यं कथञ्चन  ।  
स्वयं वा यदि सायुच्येद्विनशिष्यति पार्थिवः  ॥ ब्न्द्प्_२,२९।३ ॥  
दानं विनापहरणं ब्राह्मणानां तपस्विनाम्  ।  
शतायुषोर्ऽजुनादन्यः को न्विच्छति जिजीविषुः  ॥ ब्न्द्प्_२,२९।४ ॥  
इत्युक्तस्तेन सङ्क्रुद्धः स मन्त्रीकालचोदितः  ।  
बद्ध्वा तां गां दृढैः पाशैर्विचकर्ष बलान्वितः  ॥ ब्न्द्प्_२,२९।५ ॥  
जमदग्निरथ क्रोधाद्भाविकर्मप्रचोदितः  ।  
रुरोध तं यथाशक्ति विकर्षन्तं पायस्विनीम्  ॥ ब्न्द्प्_२,२९।६ ॥  
जीवन्न प्रतिमोक्ष्यामि गामेनामित्यमर्षितः  ।  
जग्राह सुदृढं कण्ठे वाहुभ्यां तां महामुनिः  ॥ ब्न्द्प्_२,२९।७ ॥  
ततः क्रोधपरीतात्मा चन्द्रगुप्तो ऽतिनिर्घृणः  ।  
उत्सारयध्वमित्येनमादिदेश स्वसैनिकान्  ॥ ब्न्द्प्_२,२९।८ ॥  
अप्रधृष्यतमं लोके तमृषिं राजकिङ्कराः  ।  
भर्त्राज्ञया प्रसह्यैनं परिवव्रुः समन्ततः  ॥ ब्न्द्प्_२,२९।९ ॥  
दण्डैः कशाभिर्लकुडैर्विनिघ्नन्तश्च मुष्टिभिः  ।  
ते समुत्सारयन् धेनोः सुदूरतरमन्तिकात्  ॥ ब्न्द्प्_२,२९।१० ॥  
स तथा हन्यमोनो ऽपि व्यथितःक्षमयान्वितः  ।  
न चुक्रोधाक्रोधनत्वं सतो हि परमं धनम्  ॥ ब्न्द्प्_२,२९।११ ॥  
स च शक्तः स्वतपसा संहर्त्तुमपि रक्षितुम्  ।  
जगत्सर्वं क्षयं तस्य चिन्तयन्न प्रचुक्रुधे  ॥ ब्न्द्प्_२,२९।१२ ॥  
सपूर्वं क्रोधनो ऽत्यर्थं मातुरर्थे प्रसादितः  ।  
रामेणाभूत्ततो नित्यं शान्त एव महातपाः  ॥ ब्न्द्प्_२,२९।१३ ॥  
स हन्यमानः सुभृशं चूर्णिताङ्गास्थिवन्धनः  ।  
निपपात महातेजा धरण्यां गतचेतनः  ॥ ब्न्द्प्_२,२९।१४ ॥  
तस्मिन्मुनौ निपतिते स दुरात्मा विशङ्कितः  ।  
किङ्करानादिशच्छीघ्रं धेनोरानयने बलात्  ॥ ब्न्द्प्_२,२९।१५ ॥  
ततः सवत्सां ता धेनुं बद्ध्वा पाशैर्दृढैर्नृपः  ।  
कशाभिरभिहन्यन्त चकृषुश्च निनीषया  ॥ ब्न्द्प्_२,२९।१६ ॥  
आकृष्यमाणा बहुभिः कशाभिर्लगुडैरपि  ।  
हन्यमाना भृशं तैश्च चुक्रुधे च पयस्विनी  ॥ ब्न्द्प्_२,२९।१७ ॥  
व्यथितातिकशापातैः क्रोधेन महातान्विता  ।  
आकृष्य पाशान् सुदृढान् कृत्वात्मानममोचयत्  ॥ ब्न्द्प्_२,२९।१८ ॥  
विमुक्तपाशवन्धासा सर्वतो ऽभिवृता बलैः  ।  
हुंहारवं प्रकुर्वाणा सर्वतो ऽह्यपतद्रुषा  ॥ ब्न्द्प्_२,२९।१९ ॥  
विषाणखुरपुच्छाग्रैरभिहत्य समन्ततः  ।  
राजमन्त्रिबलं सर्वं व्यद्रावयदमर्षिता  ॥ ब्न्द्प्_२,२९।२० ॥  
विद्राव्य किङ्करान्सर्वांस्तरसैव पयस्विनी  ।  
पश्यतां सर्वभूतानां गगनं प्रत्यपद्यत  ॥ ब्न्द्प्_२,२९।२१ ॥  
ततस्ते भग्नसङ्कल्पाः सम्भग्नक्षतविग्रहाः  ।  
प्रसह्य बद्ध्वा तद्वत्सं जग्मुरेवातिनिर्घृणाः  ॥ ब्न्द्प्_२,२९।२२ ॥  
पयस्विनीं विना वत्सं गृहीत्वा किङ्करैः सह  ।  
स पापस्तरसा राज्ञः सन्निधिं समुपागमत्  ॥ ब्न्द्प्_२,२९।२३ ॥  
गत्वा समीपं नृपतेः प्रणम्यास्मै प्रशंसकृत्  ।  
तद्व्रत्तान्तमशेषेण व्याचचक्षे ससाध्वसः  ॥ ब्न्द्प्_२,२९।२४ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय  
उपोद्धातपादेर्ऽजुनोपाख्याने एकोनत्रिंशत्तमो ऽध्यायः ॥ २९॥  
  
  
_____________________________________________________________  
  
  
वासिष्ठ उवाच  
श्रुस्वैतत्सकलं राजा जमदग्निवधादिकम्  ।  
उद्विग्नचेताः सुभृशं चिन्तयामास नैकधा  ॥ ब्न्द्प्_२,३०।१ ॥  
अहो मे सुनृसंसस्य लोकयोरुभयोरपि  ।  
ब्रह्मस्वहरणे वाञ्छा तद्धत्या चातिगर्हिता  ॥ ब्न्द्प्_२,३०।२ ॥  
अहो नाश्रौषमस्याहं ब्राह्मणस्य विजानतः  ।  
वचनं तर्हि तां जह्यां विमूढात्मा गतत्रपः  ॥ ब्न्द्प्_२,३०।३ ॥  
इति सञ्चितयन्नंव हृदयेन विदूयता  ।  
स्वपुरं प्रतिचक्राम सबलः सानुगस्ततः  ॥ ब्न्द्प्_२,३०।४ ॥  
पुरीं प्रतिगते राज्ञि तस्मिन्सपरिवारके  ।  
आश्रमात्सहसा राजन्विनिश्चक्राम रेणुका  ॥ ब्न्द्प्_२,३०।५ ॥  
अथ सक्षतसर्वाङ्गं रुधिरेण परिप्लुतम्  ।  
निश्चेष्टं परितं भूमौ ददर्श पतिमात्मनः  ॥ ब्न्द्प्_२,३०।६ ॥  
ततः सा विहतं मत्वा भर्त्तारं गतचेतनम्  ।  
अन्वाहतेवाशनिना मूर्छितान्यपतद्भुवि  ॥ ब्न्द्प्_२,३०।७ ॥  
चिरादिव पुनर्भूमेरुत्थायातीव दुःखिता  ।  
पतित्वोत्थाय सा भूयः सुस्वरं प्ररुरोद ह  ॥ ब्न्द्प्_२,३०।८ ॥  
विललाप च सात्यर्थं धरणीधूलिधूसरा  ।  
अश्रुपूर्ममुखी दीना पतिता शोकसागरे  ॥ ब्न्द्प्_२,३०।९ ॥  
हा नाथ पिय धर्मज्ञ दाक्षिण्यामृतसागर  ।  
हा धिगत्यन्तशान्त त्वं नैव काङ्क्षेत चेदृशम्  ॥ ब्न्द्प्_२,३०।१० ॥  
आश्रमादभिनिष्क्रान्तः सहसा व्यसानर्णवे  ।  
क्षिप्त्वानाथामगाधे मां क्व च यातो ऽसि मानद  ॥ ब्न्द्प्_२,३०।११ ॥  
सतां साप्तपदे मैत्रे मुषिताहं त्वया सह  ।  
यासि यत्र त्वमेकाकी तत्र मां नेतुमर्हसि  ॥ ब्न्द्प्_२,३०।१२ ॥  
दृष्ट्वा त्वामीदृशावस्थमचिराद्धृदयं मम  ।  
न दीर्यते महाभाग कठिनाः खलु योषितः  ॥ ब्न्द्प्_२,३०।१३ ॥  
इत्येवं विलपन्ती सा रुदती च मुहुर्मुहुः  ।  
चुक्रोश रामरामेति भृशं दुःखपरिप्लुता  ॥ ब्न्द्प्_२,३०।१४ ॥  
तावद्रामो ऽपि स वनात्समिद्भारसमन्वितः  ।  
अकृतव्रणसंयुक्तः स्वाश्रमाय न्यवर्त्तत  ॥ ब्न्द्प्_२,३०।१५ ॥  
अपश्यद्भयशंसीनि निमित्तानि बहूनि सः  ।  
पश्यन्नुद्विग्नहृदयस्तूर्णं प्रापाश्रमं विभुः  ॥ ब्न्द्प्_२,३०।१६ ॥  
तमायान्तमभिप्रेक्ष्य रुदती सा भृशातुरा  ।  
नविभूतेव शोकेन प्रारुदद्रेणुका पुनः  ॥ ब्न्द्प्_२,३०।१७ ॥  
रामस्य पुरतो राजन्भर्तृव्यसनपीडिता  ।  
उभाभ्यामपि हस्ताभ्यामुदरं समताडयत्  ॥ ब्न्द्प्_२,३०।१८ ॥  
मार्गे विदितवृत्तान्तः सम्यग्रामो ऽपि मातरम्  ।  
कुररीमिव शोकार्त्ता दृष्ट्वा दुःखमुपेयिवान्  ॥ ब्न्द्प्_२,३०।१९ ॥  
धैर्यमारोप्य मेधावी दुःशशोकपरिप्लुतः  ।  
नेत्राभ्यामश्रुपूर्णाभ्यां तस्थौ भूमावर्धोमुखः  ॥ ब्न्द्प्_२,३०।२० ॥  
तं तथागतमालोक्य रामं प्राहाकृतव्रणः  ।  
किमिदं भृगुशार्दूल नैतत्वय्युपपाद्यते  ॥ ब्न्द्प्_२,३०।२१ ॥  
न त्वादृशा महाभाग भृशं शोचन्ति कुत्रचित्  ।  
धृतिमन्तो महान्तस्तु दुःखं कुर्वति न व्यये  ॥ ब्न्द्प्_२,३०।२२ ॥  
शोकः सर्वेन्द्रियाणां हि परिशोषप्रदायकः  ।  
त्यज शोकं महाबाहो न तत्पात्रं भवदृशाः  ॥ ब्न्द्प्_२,३०।२३ ॥  
एहिकामुष्मिकार्थानां नूनमेकान्तरोधकः  ।  
शोकस्तस्यावकाशं त्वं कथं त्दृदि नियच्छसि  ॥ ब्न्द्प्_२,३०।२४ ॥  
तत्त्वं धैर्यधनो भूत्वा परिसान्त्वय मातरम्  ।  
रुदतीं बत वैधव्यशं कापहतचेतनाम्  ॥ ब्न्द्प्_२,३०।२५ ॥  
नैवागमनमस्तीह व्यतिक्रान्तस्य वस्तुनः  ।  
तस्मादतीतमखिलं त्यक्त्वा कृत्यं विचिन्तय  ॥ ब्न्द्प्_२,३०।२६ ॥  
इत्येवं सान्त्वमानश्च तेन दुःशसमन्वितः  ।  
रामः संस्तम्भयामास शनैरात्मानमात्मना  ॥ ब्न्द्प्_२,३०।२७ ॥  
दुःखशोकपरीता हि रेणुका त्वरुदन्मुहः  ।  
त्रिःसप्तकृत्वो हस्ताभ्यामुदरं समताडयत्  ॥ ब्न्द्प्_२,३०।२८ ॥  
तावत्तदन्तिकं रामः समभ्येत्याश्रुलोचनः  ।  
रुदतीमलमम्बेति सान्त्वयामास मातरम्  ॥ ब्न्द्प्_२,३०।२९ ॥  
उवाचापनयन्दुःखाद्भर्तृशोकपरायणाम्  ।  
त्रिःसप्तकृत्वो यदिदं त्वया वक्षः समाहतम्  ॥ ब्न्द्प्_२,३०।३० ॥  
तावतसङ्ख्यमहं तस्मात्क्षत्त्रजारमशेषतः  ।  
हनिष्ये भुवि सर्वत्र सत्यमेतद्ब्रविमि ते  ॥ ब्न्द्प्_२,३०।३१ ॥  
तस्मात्त्वं शोकमुत्सृज्य धैर्यमातिष्ट साम्प्रतम्  ।  
नास्त्येव नूनमायातमतिक्रान्तस्य वस्तुनः  ॥ ब्न्द्प्_२,३०।३२ ॥  
इत्युक्ता रेणुका तेन भृशं दुःखान्वितापि सा  ।  
कृच्छ्राद्धैर्यं समालम्ब्य तथेति प्रत्यभाषत  ॥ ब्न्द्प्_२,३०।३३ ॥  
ततो रामो महाबाहुः पितुः सह सहोदरैः  ।  
अग्नौ सत्कर्त्तुमारेभे देहं राजन्यथविधि  ॥ ब्न्द्प्_२,३०।३४ ॥  
भर्तृशोकपरिताङ्गी रेणुकापि दृढव्रता  ।  
पुत्रान्सर्वान्समाहूय त्विदं वचनमब्रवीत्  ॥ ब्न्द्प्_२,३०।३५ ॥  
रेणुकोवाच  ।  
अहं व-पितरं पुत्राः स्वर्गतं पुण्यशीलिनम्  ।  
अनुगन्तुमिहेच्छामि तन्मे ऽनुज्ञातुमर्हथ  ॥ ब्न्द्प्_२,३०।३६ ॥  
असह्यदुःशं वैधव्यं सहमाना कथं पुनः  ।  
भर्त्रा विरहिता तेन प्रवर्त्तिष्ये विनिन्दिता  ॥ ब्न्द्प्_२,३०।३७ ॥  
तस्मादनुगमिष्यामि भर्त्तारं दयितं मम  ।  
यथा तेन प्रवर्त्तिष्ये परत्रापि सहानिशम्  ॥ ब्न्द्प्_२,३०।३८ ॥  
ज्वलन्तमिममेवाग्निं सम्प्रविश्य चिरादिव  ।  
भर्तुर्मम भविष्यामि पितृलोकप्रियातिथिः  ॥ ब्न्द्प्_२,३०।३९ ॥  
अनुवादमृते पुत्रा भवद्भिस्तत्र कर्मणि  ।  
प्रतिभूय न वक्तव्यं यदि मत्प्रियमिच्छथ  ॥ ब्न्द्प्_२,३०।४० ॥  
इत्येवमुक्त्वा वचनं रेणुका दृढनिश्चया  ।  
अग्निं प्रविश्य भर्त्तारमनुगन्तुं मनोदधे  ॥ ब्न्द्प्_२,३०।४१ ॥  
एतस्मिन्नेव काले तु रेणुकां तनयैः सह  ।  
समाभाष्यातिगम्भीरा वागुवाचाशरीरीणी  ॥ ब्न्द्प्_२,३०।४२ ॥  
हे रेणुके स्वतनयैर्गिरं मे ऽवहिता शृणु  ।  
मा कार्षीः साहसं भद्रे प्रवक्ष्यामि प्रियं तव  ॥ ब्न्द्प्_२,३०।४३ ॥  
साहसो नैव कर्त्तव्यः केनाप्यात्महितैषिणा  ।  
न मर्त्तव्यन्त्वया सर्वो जीवन्भद्राणि पश्यति  ॥ ब्न्द्प्_२,३०।४४ ॥  
तस्माद्धैर्यधना भूत्वा भव त्वं कालकाङ्क्षिणी  ।  
निमित्तमन्तरीकृत्य किञ्चिदेव शुचिस्मिते  ॥ ब्न्द्प्_२,३०।४५ ॥  
अचिरेणैव भर्त्ता ते भविष्यति सचेतनः  ।  
उत्पन्नजीवितेन त्वं कामं प्राप्स्यसि शोभने  ।  
भवित्री चिररात्राय बहुकल्याण भाजनम्  ॥ ब्न्द्प्_२,३०।४६ ॥  
वसिष्ठ उवाच  
इति तद्वचनं श्रुत्वा धृतिमालम्ब्य रेणुका  ।  
तद्वाक्यगौरवाद्धर्षमवापुस्तनयाश्च ते  ॥ ब्न्द्प्_२,३०।४७ ॥  
ततोनीत्वा पितुर्देहमाश्रमाभ्यन्तरं मुनेः  ।  
शाययित्वा निवाते तु परितः समुपाविशन्  ॥ ब्न्द्प्_२,३०।४८ ॥  
तेषां तत्रोपविष्टानामप्रहृष्टात्मचेतसाम्  ।  
निमत्तानि शुभान्यासन्ननेकानि महान्ति च  ॥ ब्न्द्प्_२,३०।४९ ॥  
तेन ते किञ्चिदाश्वस्तचेतसो मुनिपुङ्गवाः  ।  
निषेदुः सहिता मात्रा काङ्क्षन्तो जीवितं पितुः  ॥ ब्न्द्प्_२,३०।५० ॥  
एतस्मिन्नन्तरे राजन्भृगुवंशधरो मुनिः  ।  
विधेर्बलेन मतिमांस्तत्रागच्छद्यदृच्छया  ॥ ब्न्द्प्_२,३०।५१ ॥  
अथर्वणां विधिः सा क्षाद्वेदवेदाङ्गपारगः  ।  
सर्वशास्त्रार्थवित्प्राज्ञः सकलासुरवन्दितः  ॥ ब्न्द्प्_२,३०।५२ ॥  
मृतसञ्जीविनीं विद्यां यो वेद मुनिदुर्लभाम्  ।  
यथाहतान्मृतान्देवैरुत्थापयति दानवान्  ॥ ब्न्द्प्_२,३०।५३ ॥  
शास्त्रमोशनसं येन राज्ञां राज्यफलप्रदम्  ।  
प्रणीतमनुजीवन्ति सर्वे ऽद्यापीह पार्थिवाः  ॥ ब्न्द्प्_२,३०।५४ ॥  
स तदाश्रममासाद्य प्रविष्टो ऽन्तर्महामुनिः  ।  
ददर्श तदवस्थांस्तान्सर्वान्दुःखपरिप्लुतान्  ॥ ब्न्द्प्_२,३०।५५ ॥  
अथ ते तु भृगुं दृष्ट्वा वंशम्य पितरं मुदा  ।  
उत्थायास्मै ददुश्चापि सत्कृत्य परमासनम्  ॥ ब्न्द्प्_२,३०।५६ ॥  
स चाशीर्भिस्तु तान्सर्वानभिनन्द्य महामुनिः  ।  
पप्रच्छ किमिदं वृत्तं तत्सर्वं ते न्यवेदयन्  ॥ ब्न्द्प्_२,३०।५७ ॥  
तच्छ्रुत्वा स भृगुः शीघ्रं जलमादाय मन्त्रवित्  ।  
सञ्जीविन्या विनया तं सिषेच प्रोच्चरन्निदम्  ॥ ब्न्द्प्_२,३०।५८ ॥  
यज्ञस्य तपसो वीय ममापि शुभमस्ति चेत्  ।  
तेनासौ जीवताच्छीघ्रं प्रसुप्त इवचोत्थितः  ॥ ब्न्द्प्_२,३०।५९ ॥  
एवमुक्ते शुभे वाक्ये भृगुणा साधुकारिणा  ।  
समुत्तस्थावथार्चीकः साक्षाद्ग्ररुरिवापरः  ॥ ब्न्द्प्_२,३०।६० ॥  
दृष्ट्वा तत्र स्थितं वन्द्यं भृगुं स्वस्य पितामहम्  ।  
ननाम भक्त्या नृपते कृताञ्जलिरुवाच ह  ॥ ब्न्द्प्_२,३०।६१ ॥  
जमदग्निरुवाच  
धन्यो ऽहं कृतकृत्यो ऽहं सफलं जीवितं च मे  ॥ ब्न्द्प्_२,३०।६२ ॥  
यत्पश्ये चरणौ ते ऽद्य सुरासुरनमस्कृतौ  ।  
भगवन्किं करोम्यद्य शुश्रूषां तव मानद  ॥ ब्न्द्प्_२,३०।६३ ॥  
पुनीह्यात्मकुलं स्वस्य चरणाम्बुकणैर्विभो  ।  
इत्युक्त्वा सहसाऽनीतं रामेणार्ध्यं मुदान्वितः  ॥ ब्न्द्प्_२,३०।६४ ॥  
प्रददौ पादयोस्तस्य भक्त्यान मितकन्धरः  ।  
तज्जलं शिरसाधत्त सकुटुम्बो महामनाः  ॥ ब्न्द्प्_२,३०।६५ ॥  
अथ सत्कृत्य स भृगुं पप्रच्छ विनयान्वितः  ।  
भगवन् किं कृतं तेन राज्ञा दुष्टेन पातकम्  ॥ ब्न्द्प्_२,३०।६६ ॥  
यस्यातिथ्यं हि कृतवानहं सम्यग्विधानतः  ।  
साधुबुद्ध्यास दुष्टात्मा किं चकार महामते  ॥ ब्न्द्प्_२,३०।६७ ॥  
वसिष्ठ उवाच  
एवं स पृष्टो मतिमान्भृगुः सर्वविदीश्वरः  ।  
चिरं ध्यात्वा समालोच्य कारणं प्राह भूपते  ॥ ब्न्द्प्_२,३०।६८ ॥  
भृगुरुवाच  
शृणु तात महाभाग बीजमस्य हि कर्मणः  ।  
यश्च वै कृतवान्पापं सर्वज्ञस्य तवानघ  ॥ ब्न्द्प्_२,३०।६९ ॥  
शप्तः पुरा वसिष्ठेन नाशार्थं स महीपतिः  ।  
द्विजापराधतो मूढ वीर्यं ते विनशिष्यते  ॥ ब्न्द्प्_२,३०।७० ॥  
तत्कथं वचनं तस्य भविष्यत्यन्यथा मुनेः  ।  
अयं रामो महावीर्यं प्रसह्यनृपपुङ्गवम्  ॥ ब्न्द्प्_२,३०।७१ ॥  
हनिष्यति महाबाहो प्रतिज्ञां कृतवान्पुरा  ।  
यस्मादुरः प्रतिहतं त्वया मातर्ममाग्रतः  ॥ ब्न्द्प्_२,३०।७२ ॥  
एकविंशतिवारं हि भृशं दुःखपरीतया  ।  
त्रिः सप्तकृत्वो निःक्षत्रां करिष्ये पृथिवीमिमाम्  ॥ ब्न्द्प्_२,३०।७३ ॥  
अतो ऽयं वार्यमाणो ऽपि त्वाया पित्रा निरन्तरम्  ।  
भाविनोर्ऽथस्य च बलात्करिष्यत्येव मानद  ॥ ब्न्द्प्_२,३०।७४ ॥  
स तु राजा महाभागो वृद्धानां पर्युपासिता  ।  
दत्तात्रेयाद्धरेरंशाल्लब्धबोधो महामतिः  ॥ ब्न्द्प्_२,३०।७५ ॥  
साक्षाद्भक्तो महात्मा च तद्वधे पातकं भवेत्  ।  
एवमुक्त्वा महाराज स भृगुर्ब्रह्मणः सुतः  ।  
यथागतं ययौ विद्वान्भविष्यत्कालपर्ययात्  ॥ ब्न्द्प्_२,३०।७६ ॥  
इति श्रीब्रह्माण्डे महापुराणे वायुप्रोक्ते मध्याभागे तृतीय  
उपोद्धातपादे भार्गवचरिते त्रिंशत्तमो ऽध्यायः ॥ ३०॥  
  
  
  
_____________________________________________________________  
  
  
सगर उवाच  
ब्रह्मपुत्र महाभाग वद भार्गवचेष्टितम्  ।  
यच्चकार महावीर्य्यो राज्ञः क्रुद्धो हि कर्मणा  ॥ ब्न्द्प्_२,३१।१ ॥  
वसिष्ठ उवाच  
गते तस्मिन्महाभागे भृगो पितृपरायणः  ।  
रामः प्रोवाच सङ्क्रुद्धो मुञ्चञ्छ्वासान्मुहर्मुहुः  ॥ ब्न्द्प्_२,३१।२ ॥  
परशुराम उवाच  
अहो पश्यत मूढत्वंराज्ञो ह्युत्पथगामिनः  ।  
कार्त्तवीर्यस्य यो विद्वांश्चक्रे ब्रह्मवधोद्यमम्  ॥ ब्न्द्प्_२,३१।३ ॥  
दैवं हि बलवन्मन्ये यत्प्रभावाच्छरीरिणः  ।  
शुभं वाप्यशुभं सर्वे प्रकुर्वन्ति विमोहिताः  ॥ ब्न्द्प्_२,३१।४ ॥  
शृणवन्तु ऋषयः सर्वे प्रतिज्ञा क्रियते मया  ।  
कार्त्तवीर्यं निहत्याजौ पितुर्वैरं प्रसाधये  ॥ ब्न्द्प्_२,३१।५ ॥  
यदि राजा सुरैः सर्वैरिन्द्राद्दैर्दानवैस्तथा  ।  
रक्षिष्यते तथाप्येनं संहरिष्यामि नान्यथा  ॥ ब्न्द्प्_२,३१।६ ॥  
एवमुक्तं समाकर्ण्य रामेण समुहात्मना  ।  
जमदग्निरुवाचेदं पुत्रं साहसभाषिणम्  ॥ ब्न्द्प्_२,३१।७ ॥  
जमदग्निरुवाच  
श्रुणु राम प्रवक्ष्यामि सतां धर्मं सनातनम्  ।  
यच्छ्रुत्वा मानवाः सर्वे जायन्ते धर्मकारिणः  ॥ ब्न्द्प्_२,३१।८ ॥  
साधवो ये महाभागाः संसारान्मोक्षकाङ्क्षिणाः  ।  
न कस्मैचित्प्रकुप्यन्ति निन्दितास्ताडिता अपि  ॥ ब्न्द्प्_२,३१।९ ॥  
क्षमाधना महाभागा ये च दान्तास्तपस्विनः  ।  
तेषां चैवाक्षया लोकाः सततं साधुकारिणाम्  ॥ ब्न्द्प्_२,३१।१० ॥  
यस्तु दुष्टैस्तु दण्डाद्यैर्वचसापि च ताडितः  ।  
न च क्षोभमवाप्नोति स साधुः परिकीर्त्थते  ॥ ब्न्द्प्_२,३१।११ ॥  
ताडयेत्ताडयन्तं यो न च साधुः स पापभाक्  ।  
क्षमयार्ऽहणतां प्राप्ताः साधवो ब्राह्मणा वयम्  ॥ ब्न्द्प्_२,३१।१२ ॥  
नरनाथवधे तात पातकं सुमहद्भवेत्  ।  
तस्मान्निवारये त्वाद्य क्षमां कुरु तपश्चर  ॥ ब्न्द्प्_२,३१।१३ ॥  
वसिष्ठ उवाच  
एवं पित्रा समादिष्टं विज्ञाय नृपनन्दन  ।  
रामः प्रोवाच पितरं क्षमाशीलमरिन्दमम्  ॥ ब्न्द्प्_२,३१।१४ ॥  
परशुराम उवाच  
शृणु तात महाप्राज्ञ वि५प्तिं मम साम्प्रतम्  ।  
भवता शम उद्दिष्टः साधूनां सुमहात्मनाम्  ॥ ब्न्द्प्_२,३१।१५ ॥  
म शमः साधुदीनेषु गुरुष्वीश्वरभावनैः  ।  
कर्त्तव्यो दुष्टचेष्टेषु न शमः सुखदो भवेत्  ॥ ब्न्द्प्_२,३१।१६ ॥  
तस्मादस्य वधः कार्यः कार्त्तवीर्यस्य वै मया  ।  
देह्याज्ञां माननीयाद्य साधये वैरमात्मनः  ॥ ब्न्द्प्_२,३१।१७ ॥  
जमदग्निरुवाच  
शृणु राम महाभाग वचो मम समाहितः  ।  
करिष्यसि यथा भावि तथा नैवान्यथा भवेत्  ॥ ब्न्द्प्_२,३१।१८ ॥  
इतो व्रजत्वं ब्रह्माणां बृच्छ तात हिताहितम्  ।  
स यद्वदिष्यति विभुस्तत्कर्त्ता नात्र संशयः  ॥ ब्न्द्प्_२,३१।१९ ॥  
वसिष्ठ उवाच  
एवमुक्तः स पितरं नमस्कृत्य महामतिः  ।  
जगाम ब्रह्मणो लोकमगम्यं प्राकृतैर्जनैः  ॥ ब्न्द्प्_२,३१।२० ॥  
ददर्श ब्रह्मणो लोकं शातकैम्भविनिर्मितम्  ।  
स्वर्णप्राकारसंयुक्तं मणिस्तम्भैर्विमूषितम्  ॥ ब्न्द्प्_२,३१।२१ ॥  
तत्रापश्यत्समासीनं ब्रह्माणममितौजसम्  ।  
रत्नसिंहासने रम्ये रत्नभूषणभूषितम्  ॥ ब्न्द्प्_२,३१।२२ ॥  
सिद्धेन्द्रैश्च मुनीन्द्रैश्च वेष्टितं ध्यानतत्परैः  ।  
विद्याधरीणां नृत्यं च पश्यन्तं सस्मितं मुदा  ॥ ब्न्द्प्_२,३१।२३ ॥  
तपसा फलदातारं कर्त्तारं जगतां विभुम्  ।  
परिपूर्णतमं ब्रह्म ध्यायतं यतमानसम्  ॥ ब्न्द्प्_२,३१।२४ ॥  
गुह्ययोगं प्रवोचन्तं भक्तवृन्देषु सन्ततम्  ।  
दृष्ट्वा तमव्ययं भक्त्या प्रणनाम भृगूद्वहः  ॥ ब्न्द्प्_२,३१।२५ ॥  
स दृष्ट्वा विनतं राममाशीर्भिरभिनन्द्य च  ।  
पप्रच्छ कुशलं वत्स कथमागमनं कृथाः  ॥ ब्न्द्प्_२,३१।२६ ॥  
सम्पृष्टो विधिना रामः प्रोवाचाखिलमादितः  ।  
वृत्तान्तं कार्त्तवीर्यस्य पितुः स्वस्य महात्मनः  ॥ ब्न्द्प्_२,३१।२७ ॥  
तच्छ्रुत्वा सकलं ब्रह्मा विज्ञातार्थो ऽपि मानद  ।  
उवाच रामं धर्मिष्ठं परिणामसुखावहम्  ॥ ब्न्द्प्_२,३१।२८ ॥  
प्रतिज्ञा दुर्लभा वत्स यां भवन्कृतवान्रुषा  ।  
सृष्टि रेषा भगवतः सम्भवेत्कृपया बटो  ॥ ब्न्द्प्_२,३१।२९ ॥  
जगत्सृष्टं मया तात सङ्क्लेशेन तदाज्ञया  ।  
तन्नाशकारिणी चैव प्रतिज्ञा भवता कृता  ॥ ब्न्द्प्_२,३१।३० ॥  
त्रिःसप्तकृत्वो निर्भूपां कर्तुमिच्छसि मेदिनीम्  ।  
एकस्य राज्ञो दोषेण पितुः परिभवेन च  ॥ ब्न्द्प्_२,३१।३१ ॥  
ब्रह्मक्षत्र्रियविट्शूद्रैः सृष्टिरेषा सनातनी  ।  
आविर्भूता तिरोभूता हरेरेव पुनः पुनः  ॥ ब्न्द्प्_२,३१।३२ ॥  
अव्यर्था त्वत्प्रतिज्ञा तु भवित्री प्राक्तनेन च  ।  
यद्वायासेन ते कार्यसिद्धिर्भवितुमर्हति  ॥ ब्न्द्प्_२,३१।३३ ॥  
शिवलोकं प्रयाहि त्वं शिवस्याज्ञामवाप्नुहि  ।  
पृथिव्यां बहवो भूपाः सन्ति शङ्करकिङ्कराः  ॥ ब्न्द्प्_२,३१।३४ ॥  
विनैवाज्ञां महेशस्य को वा तान्हन्तुमीश्वरः  ।  
बिभ्रतः कवचान्यङ्गे शक्तीश्चापि दुरासदाः  ॥ ब्न्द्प्_२,३१।३५ ॥  
उपायं कुरु यत्नेन जयबीजं शुभावहम्  ।  
उपाये तु समारब्धे सर्वे सिध्यन्त्युपक्रमाः  ॥ ब्न्द्प्_२,३१।३६ ॥  
श्रीकृष्णमन्त्रं कवचं गृह्ण वत्स गुरोर्हरात्  ।  
दुर्ल्लङ्घ्यं वैष्णवं तेजः शिवशक्तिर्विजेष्यति  ॥ ब्न्द्प्_२,३१।३७ ॥  
त्रैलोक्यविजयं नाम कवचं परमाद्भुतम्  ।  
यथाकथं च विज्ञाप्य शङ्करं लभदुर्लभम्  ॥ ब्न्द्प्_२,३१।३८ ॥  
प्रसन्नः स गुणैस्तुभ्यं कृपालुर्दीनवत्सलः  ।  
दिव्यपाशुपतं चापि दास्यत्येव न संशयः  ॥ ब्न्द्प्_२,३१।३९ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय   
उपोद्धातपादे भार्गवचरिते एकत्रिंशत्तमो ऽध्यायः ॥ ३१॥  
  
  
  
_____________________________________________________________  
  
  
वसिष्ठ उवाच  
ब्रह्मणो वचनं श्रुत्वा स प्रणम्य जगद्गुरुम्  ।  
प्रसन्नचेताः सुभृशं शिवलोकं जगाम ह  ॥ ब्न्द्प्_२,३२।१ ॥  
लक्षयोजनमूर्द्ध्वं च ब्रह्मलोका द्विलक्षणम्  ।  
अथनिर्वचनीयं च योगिगम्यं परात्परम्  ॥ ब्न्द्प्_२,३२।२ ॥  
वैकुण्ठो दक्षिणे यस्माद्गौरीलोकश्च वामतः  ।  
यदधो ध्रुवलोकश्च सर्वलोकपरस्तु सः  ॥ ब्न्द्प्_२,३२।३ ॥  
तपोवीर्यगती रामः शिवलोकं ददर्श च  ।  
उपमानेन रहितं नानाकौतुकसंयुतम्  ॥ ब्न्द्प्_२,३२।४ ॥  
वसन्ति यत्र योगीन्द्राः सिद्धाः पाशुपताः शुभाः  ।  
कोटिकल्पतपः पुण्याः शान्ता निर्मत्सरा जनाः  ॥ ब्न्द्प्_२,३२।५ ॥  
पारिजातमुखैर्वृक्षैः शोभितं कामधेनुभिः  ।  
योगेन योगिना सृष्टं स्वेच्छया शङ्करेण हि  ॥ ब्न्द्प्_२,३२।६ ॥  
शिल्पिनां गुरुणा स्वप्ने न दृष्टं निश्वकर्मणा  ।  
सरोवरशतैर्दिव्यैः पद्मरागविराजितैः  ॥ ब्न्द्प्_२,३२।७ ॥  
शोभितं चातिरम्यं च संयुक्तं मणिवेदिभिः  ।  
सुवर्णरत्नरचितप्राकारेण समावृतम्  ॥ ब्न्द्प्_२,३२।८ ॥  
अत्यूर्द्ध्वमम्बरस्पर्शि स्वच्छं क्षीरनिभम्परम्  ।  
चतुर्द्वारसमायुक्तं शोभितं मणिवेदिभिः  ॥ ब्न्द्प्_२,३२।९ ॥  
रक्तसोपानयुक्तैश्च रत्नस्तम्भकपाटकैः  ।  
नानाचित्रविचित्रैश्च शोभितैः सुमनोहरैः  ॥ ब्न्द्प्_२,३२।१० ॥  
तन्मधये भवनं रम्यं सिंहद्वारोपशोभितम्  ।  
ददर्शरामो धर्मात्मा विचित्रमिव सङ्गतः  ॥ ब्न्द्प्_२,३२।११ ॥  
तत्र स्थितौ द्वार पालौ ददर्शातिभयङ्करौ  ।  
महाकरालदन्तास्यौ विकृतारक्तलोचनौ  ॥ ब्न्द्प्_२,३२।१२ ॥  
दग्धशैलप्रतीकाशौ महाबलपराक्रमौ  ।  
विभूतिभूषिताङ्गौ च व्याघ्रचर्माम्बरौ च तौ  ॥ ब्न्द्प्_२,३२।१३ ॥  
त्रिशूलपट्टिशधरौ ज्वलन्तौ ब्रह्मतेजसा  ।  
तौ दृष्ट्वा मनसा भीतः किञ्चिदाह विनीतवत्  ॥ ब्न्द्प्_२,३२।१४ ॥  
नमस्करोमि वामीशौ शङ्करं द्रष्टुमागतः  ।  
ईश्वराज्ञां समादाय मामथाज्ञप्तुमर्हथ  ॥ ब्न्द्प्_२,३२।१५ ॥  
तौतु तद्वचनं श्रुत्वा गृहीत्वाज्ञां शिवस्य च  ।  
प्रवेष्टुमाज्ञां ददतुरीश्वरानुचरौ च तौ  ॥ ब्न्द्प्_२,३२।१६ ॥  
स तदाज्ञामनुप्राप्य विवेशान्तः पुरं मुदा  ।  
तत्रातिरम्यां सिद्धौघैः समाकीर्णां सभां द्विजः  ॥ ब्न्द्प्_२,३२।१७ ॥  
दृष्ट्वा विस्मयमापेदे सुगन्धबहुलां विभोः  ।  
तत्रापश्यच्छिवं शान्तं त्रिनेत्रं चन्द्रशेखरम्  ॥ ब्न्द्प्_२,३२।१८ ॥  
त्रिशूलशोभितकरं व्याघ्रचर्मवराम्बरम्  ।  
विभूतिभूषिताङ्गं च नागयज्ञोपवीतिनम्  ॥ ब्न्द्प्_२,३२।१९ ॥  
आत्मारामं पूर्णकामं कोटिसूर्यसमप्रभम्  ।  
पञ्चाननं दशभुजं भक्तानुग्रहविग्रहम्  ॥ ब्न्द्प्_२,३२।२० ॥  
योगज्ञाने प्रब्रुवन्तं सिद्धेभ्यस्तर्कमुद्रया  ।  
स्तूयमानं च योकीन्द्रैः प्रमथप्रकरैर्मुदा  ॥ ब्न्द्प्_२,३२।२१ ॥  
भैरवैर्योगिनीभिश्च वृतं रुद्रगणैस्तथा  ।  
मूर्ध्ना नमाम तं दृष्ट्वा रामः परमया मुदा  ॥ ब्न्द्प्_२,३२।२२ ॥  
वामभागे कार्त्तिकेयं दक्षिणे च गणेश्वरम्  ।  
नन्दीश्वरं महाकालं वीरभद्रं च तत्पुरः  ॥ ब्न्द्प्_२,३२।२३ ॥  
क्रोडे दुर्गां शतभुजां दृष्ट्वा नत्वाथ तामपि  ।  
स्तोतुं प्रचक्रमे विद्वान्गिरा गद्गदया विभुम्  ॥ ब्न्द्प्_२,३२।२४ ॥  
नमस्ये शिवमीशानं विभुं व्यापकमव्ययम्  ।  
भुजङ्गभूषणं चोग्रं नृकपालस्रगुज्ज्वलम्  ॥ ब्न्द्प्_२,३२।२५ ॥  
यो विभुः सर्वलोकानां सृष्टिस्थितिविनाशकृत्  ।  
ब्रह्मादिरूपधृग्ज्येष्ठस्तं त्वां वेद कृपार्णवम्  ॥ ब्न्द्प्_२,३२।२६ ॥  
वेदा न शक्ता यं स्तोतु मवाङ्मनसगोचरम्  ।  
ज्ञानबुद्ध्योरसाध्यं च निराकारं नमाम्यहम्  ॥ ब्न्द्प्_२,३२।२७ ॥  
शक्रादयः सुरगणा ऋषयो मनवो ऽसुराः  ।  
न यं विदुर्यथातत्त्वं तं नमामि परात्परम्  ॥ ब्न्द्प्_२,३२।२८ ॥  
यस्यांशांशेन सृजयन्ते लोकाः सर्वे चराचराः  ।  
लीयन्ते च पुनर्यस्मिंस्तं नमामि जगन्मयम्  ॥ ब्न्द्प्_२,३२।२९ ॥  
यस्येषत्कोपसम्भूतो हुताशो दहते ऽखिलम्  ।  
सोर्द्ध्वलोकं सपातालं तं नमामि हरं परम्  ॥ ब्न्द्प्_२,३२।३० ॥  
पृथ्वीपवन वह्न्यभभोनभोयज्वेन्दुभास्कराः  ।  
मूर्त्तयो ऽष्टौ जगत्पूज्यास्तं यज्ञं प्रणमाम्यहम्  ॥ ब्न्द्प्_२,३२।३१ ॥  
यः कालरूपो जगदादिकर्त्ता पाता पृथग्रूपधरो जगन्मयः  ।  
रर्त्ता पुना रुद्रवपुस्तथान्ते तं कालरूपं शरणं प्रपद्ये  ॥ ब्न्द्प्_२,३२।३२ ॥  
इत्येवमुक्त्वा स तु भार्गवो मुदा पषात तस्याङ्घ्रि समीप आतुरः  ।  
उत्थाप्य तं वामकरेण लीलया दध्रे तदा मूर्ध्नि करं कृपार्णवः  ॥ ब्न्द्प्_२,३२।३३ ॥  
आशीर्भिरेनं ह्यभिनन्द्य सादरं निवेशयामास गणेशपूर्वतः  ।  
उवाच वामामभिवीक्ष्य चाप्युमां कृपार्द्रदृष्ट्याखिलकामपूरकः  ॥ ब्न्द्प्_२,३२।३४ ॥  
शिव उवाच  
कस्त्वं वटो कस्यकुले प्रसूतः किं कार्यमुद्दिश्य भवानिहागतः  ।  
विनिर्द्दिशाहं तव भक्तिभावतः प्रीतः प्रदद्यां भवतो मनोगतम्  ॥ ब्न्द्प्_२,३२।३५ ॥  
इत्येवमुक्तः स भृगुर्महात्मना हरेण विश्वार्त्तिहरेण सादरम्  ।  
पुनश्च नत्वा विबुधां पति गुरुं कृपासमुद्रं समुवाच सत्वरम्  ॥ ब्न्द्प्_२,३२।३६ ॥  
परशुराम उवाच  
भृगोश्चाहं कुले जातो जमदग्निसुतौ विभो  ।  
रामो नाम जगद्वन्द्यं त्वामहं शरणं गतः  ॥ ब्न्द्प्_२,३२।३७ ॥  
यत्कार्यार्थमहं नाथ तव सान्निध्यमागतः  ।  
तं प्रसाधय विश्वेश वाञ्छितं काममेव मे  ॥ ब्न्द्प्_२,३२।३८ ॥  
मृगयामागतस्यापि कार्त्तवीर्यस्य भूपतेः  ।  
आतिथ्यं कृतवान् देव जमदग्निः पिता मम  ॥ ब्न्द्प्_२,३२।३९ ॥  
राजा तं स बलाल्लोभात्पातयामास मन्दधीः  ।  
सा धेनुस्तं मृतं दृष्ट्वा गवां लोकं जगाम ह  ॥ ब्न्द्प्_२,३२।४० ॥  
राजा न शोचन्मरणं पितुर्मम निरागसः  ।  
जगाम स्वपुरं पश्चान्माता मे प्रारुदद्भृशम्  ॥ ब्न्द्प्_२,३२।४१ ॥  
तज्ज्ञात्वा लोकवृत्तज्ञो भृगुर्नः प्रपितामहः  ।  
आजगाम महादेव ह्यहमप्यागतो वनात्  ॥ ब्न्द्प्_२,३२।४२ ॥  
मया मह सुदुःखार्त्तान्भ्रातॄन्मात्रासहैव मे  ।  
सान्त्वयित्वा स मन्त्रज्ञो ऽजीवयत्पितरं मम  ॥ ब्न्द्प्_२,३२।४३ ॥  
आनागते भृगौ मातुर्दुःखेनाहं प्रकोपितः  ।  
प्रतिज्ञां कृतवान्देव सात्वयन्मातरंस्वकाम्  ॥ ब्न्द्प्_२,३२।४४ ॥  
त्रिःसप्तकृत्वो यदुरस्ताडितं मातुरात्मनः  ।  
तावत्सङ्ख्यमहं पृथ्वीं करिष्ये क्षत्रवर्जिताम्  ॥ ब्न्द्प्_२,३२।४५ ॥  
इत्येवं परिपूर्णा मे कर्त्ता देवो जगत्पतिः  ।  
महादेवो ह्यतो नाथ त्वत्सकाणमिहागतः  ॥ ब्न्द्प्_२,३२।४६ ॥  
वसिष्ठ उवाच  
इत्येवं तद्वचः श्रुत्वा दृष्ट्वा दुर्गामुखं हरः  ।  
बभूवानम्रवदनस्छिन्तयानः क्षणं तदा  ॥ ब्न्द्प्_२,३२।४७ ॥  
एतस्मिन्नन्तरे दुर्गा विस्मिता प्राहसद्भृशम्  ।  
उवाच च महाराज भार्गवं वैरसाधकम्  ॥ ब्न्द्प्_२,३२।४८ ॥  
तपस्विन्द्विजपुत्र क्ष्मां निर्भूपां कर्त्तुमिच्छसि  ।  
त्रिः सप्तकृत्वः कोपेन साहसस्ते महान्बटो  ॥ ब्न्द्प्_२,३२।४९ ॥  
हन्तुमिच्छसि निःशस्त्रः सहस्रार्जुनमीश्वरम्  ।  
भ्रूभङ्गलीलया येन रावणो ऽपि निराकृतः  ॥ ब्न्द्प्_२,३२।५० ॥  
तस्मै प्रदत्तं दत्तेन श्रीहरेः कवचं पुरा  ।  
शक्तिरत्यर्थवीर्या च तं कथं हन्तुमिच्छसि  ॥ ब्न्द्प्_२,३२।५१ ॥  
शङ्करः करुणासिद्धः कर्त्तुं चाप्यन्यथा विभुः  ।  
न चान्यः शङ्करात्पुत्र सत्कार्यं कर्त्तुमीश्वरः  ॥ ब्न्द्प्_२,३२।५२ ॥  
अथ देव्या अनुमतिं प्राप्य शम्भुर्द्दयार्णवः  ।  
अभ्यधाद्भद्रया वाया जमदग्निसुतं विभुः  ॥ ब्न्द्प्_२,३२।५३ ॥  
शिव उवाच  
अद्यप्रभृति विप्र त्वं मम स्कन्दसमो भव  ।  
दास्यामि मन्त्रं दिव्यं ते कवचं च महामते  ॥ ब्न्द्प्_२,३२।५४ ॥  
लीलया यत्प्रसादेन कार्त्तवीर्यं हनिष्यसि  ।  
त्रिः सप्तकृत्वो निर्भूपां महीं चापि करिष्यसि  ॥ ब्न्द्प्_२,३२।५५ ॥  
इत्युक्त्वा शङ्करस्तस्मै ददौ मन्त्रं सुदुर्लभम्  ।  
त्रैलोक्यविजयं नाम कवचं परमाद्भुतम्  ॥ ब्न्द्प्_२,३२।५६ ॥  
नागपाशं पाशुपतं ब्रह्मास्त्रं च सुदुर्ल्लभम्  ।  
नारायणास्त्रमाग्नेयं वायव्यं वारुणं तथा  ॥ ब्न्द्प्_२,३२।५७ ॥  
घान्धर्वं गारुडं चैव जृम्भणास्त्रं महाद्भुतम्  ।  
गदां शक्तिं च परशुं शूलं दण्डमनुत्तमम्  ॥ ब्न्द्प्_२,३२।५८ ॥  
शस्त्रास्त्रग्राममखिलं प्रहृष्टः सम्बभूव ह  ।  
नमस्कृत्य शिवं शान्तं दुर्गां स्कन्दं गणेश्वरम्  ॥ ब्न्द्प्_२,३२।५९ ॥  
परिक्रम्य ययौ रामः पुष्करं तीर्थमुत्तमम्  ।  
सिद्धं कृत्वा शिवोक्तं तु मन्त्रं कवचमुत्तमम्  ॥ ब्न्द्प्_२,३२।६० ॥  
साधयामास निखिलं स्वकार्यं भृगुनन्दनः  ।  
निहत्य कार्त्तवीर्यं तं ससैन्यं सकुलं मुदा  ।  
विनिवृत्तो गृहं प्रागात्पितुः स्वस्य भृगूद्वहः  ॥ ब्न्द्प्_२,३२।६१ ॥  
  
इति श्रीब्रह्माण्डे महापुराणे वायुप्रोक्ते मध्यभागे तृतीय उपोद्धातपादे भार्गवचरिते द्वात्रिंशत्तमो ऽध्यायः ॥ ३२॥  
  
  
_____________________________________________________________  
  
सगर उवाच  
श्रुतं सर्वं मुनिश्रेष्ठ कीर्त्यमानं त्वया विभो  ।  
कवचं वद सर्वत्र त्रैलोक्यविजयप्रदम्  ॥ ब्न्द्प्_२,३३।१ ॥  
वसिष्ठ उवाच  
शृणु वत्स प्रवक्ष्यामि कवचं परमाद्भुतम्  ।  
मन्त्र च सिद्धिद शश्वत्साधकानां सुखावहम्  ॥ ब्न्द्प्_२,३३।२ ॥  
गोपीजनपदस्यात वल्लभाय समुच्चरेत्  ।  
स्वाहान्तो ऽयं महामन्त्रो दशार्णो भुक्तिमुक्तिदः  ॥ ब्न्द्प्_२,३३।३ ॥  
सदाशिवस्त्वस्य ऋषिः पङ्क्तिश्छन्द उदाहृतम्  ।  
देवता कृष्ण उदितो विनियोगो ऽखिलाप्तये  ॥ ब्न्द्प्_२,३३।४ ॥  
त्रैलोक्यविजयस्याथ कवचस्य प्रजापतिः  ।  
ऋषिश्छन्दश्च जगती देवो राजेश्वरः स्वयम्  ॥ ब्न्द्प्_२,३३।५ ॥  
त्रैलोक्यविजयप्राप्तौ विनियोगः प्रकीर्त्तितः  ।  
प्रणवो मेशिरः पातु श्रीकृष्णाय नमः सदा  ॥ ब्न्द्प्_२,३३।६ ॥  
पायात्कपालं कृष्णाय स्वाहेति सततं मम  ।  
कृष्णेति पातु नेत्रे मे कृष्णस्वाहेति तारकाम्  ॥ ब्न्द्प्_२,३३।७ ॥  
हरये नम इत्येष भ्रूलतां पातु मे सदा  ।  
ॐ गोविन्दाय स्वाहेति नासिकां पातु सन्ततम्  ॥ ब्न्द्प्_२,३३।८ ॥  
गोपालाय नमो गण्डं पातु मे सततं मनुः  ।  
क्लीं कृष्णाय नमः कर्णौं पातु कल्पतरुर्मम  ॥ ब्न्द्प्_२,३३।९ ॥  
श्रीं कृष्णाय नमः पातु नित्यं मे ऽधरयुग्मकम्  ।  
ॐ गोपीशाय स्वाहेति दन्तपङ्क्तिं ममावतु  ॥ ब्न्द्प्_२,३३।१० ॥  
श्रीकृष्णेति रदच्छिद्रं पातुमे त्र्यक्षरो मनुः  ।  
ॐ श्रीकृष्णाय स्वाहेति जिह्विकां पातु मे सदा  ॥ ब्न्द्प्_२,३३।११ ॥  
रामेश्वराय स्वाहेति तालुकं पातु मे सदा  ।  
राधिकेशाय स्वाहेति कण्ठं मे पातु सर्वदा  ॥ ब्न्द्प्_२,३३।१२ ॥  
नमो गोपीगणेशाय ग्रीवां मे पातु सर्वदा  ।  
ॐ गोपेशाय स्वाहेति स्कन्धौ पातु सदा मम  ॥ ब्न्द्प्_२,३३।१३ ॥  
नमः किशोरवेषाय स्वाहा पृष्ठं ममावतु  ।  
उदरं पातु मे नित्यं मुकुन्दाय नमो मनुः  ॥ ब्न्द्प्_२,३३।१४ ॥  
ह्नीं श्रीङ्क्लीङ्कृष्णाय स्वाहा करौ पातु सदा मम  ।  
ॐ विष्णवे नमः स्वाहा बाहुयुग्मं ममावतु  ॥ ब्न्द्प्_२,३३।१५ ॥  
ॐ ह्रीम्भगवते स्वाहा नखपङ्क्तिं ममावतु  ।  
नमो नारायणायेति नखरन्ध्रं ममावतु  ॥ ब्न्द्प्_२,३३।१६ ॥  
ॐ ह्रींश्रीम्पद्मनाभाय नाभिं पातु सदा मम  ।  
ॐ सर्वेशाय स्वाहेति केशान्मम सदावतु  ॥ ब्न्द्प्_२,३३।१७ ॥  
नमः कृष्णाय स्वाहेति ब्रह्मरन्ध्रं सदावतु  ।  
ॐ माधवाय स्वाहेति भालं मे सर्वदावतु  ॥ ब्न्द्प्_२,३३।१८ ॥  
ॐ ह्रींश्रींरसिकेशाय कटिं मम सदावतु  ।  
नमो गोपीजनेशाय ऊरू पातु सदा मम  ॥ ब्न्द्प्_२,३३।१९ ॥  
ॐ नमो दैत्यनाशाय स्वाहेत्यवतु जानुनी  ।  
यशोदानन्दनायेति नमोतो जङ्घके ऽवतु  ॥ ब्न्द्प्_२,३३।२० ॥  
रासारम्भप्रियायेति स्वाहान्तो हीं ममावतु  ।  
वृन्दाप्रियाय स्वाहेति सकलाङ्गानि मे ऽवतु  ॥ ब्न्द्प्_२,३३।२१ ॥  
परिबुर्णमनाः कृष्मः प्राच्यां मां सर्वदावतु  ।  
स्वयं गोलोकनाथो मामाग्नेय्यां दिशि रक्षतु  ॥ ब्न्द्प्_२,३३।२२ ॥  
पूर्णब्रह्मस्वरूपश्च दक्षिणे मां सदावतु  ।  
नैरृत्यां पातु मां कृष्णाः पश्चिमे पातु मां हरिः  ॥ ब्न्द्प्_२,३३।२३ ॥  
गोविन्दः पातु वायव्यामुत्तरे रसिकेश्वरः  ।  
ऐशान्यां मे सदा पातु वृन्दावनविहार कृत्  ॥ ब्न्द्प्_२,३३।२४ ॥  
वृन्दाप्राणेश्वरः शश्वत्पातु मामूर्द्ध्वदेशतः  ।  
सदैव मामधः पातु बलिध्वंसी महाबलः  ॥ ब्न्द्प्_२,३३।२५ ॥  
जले स्थले चान्तरिक्षे नृसिंहः पातु मां सदा  ।  
स्वप्ने जागरणे चैव पातु मां माधवः स्वयम्  ॥ ब्न्द्प्_२,३३।२६ ॥  
सर्वान्तरात्मा निर्लिप्तः पातु मां सर्वतो विभुः  ।  
इति ते कथितं भूप सर्वाघौघविनाशनम्  ॥ ब्न्द्प्_२,३३।२७ ॥  
त्रैलोक्यविजयं नाम कवचं परमेशितुः  ।  
मया श्रुतं शिवमुखात्प्रवक्तव्यं न कस्यचित्  ॥ ब्न्द्प्_२,३३।२८ ॥  
गुरुमभ्यर्च्य विधिवत्कवचं धारयेत्तु यः  ।  
कण्ठे वा दक्षिणे बाहौ सो ऽपि विष्णुर्न संशयः  ॥ ब्न्द्प्_२,३३।२९ ॥  
स साधको ऽवसद्यत्र तत्र वाणीरमे स्थिते  ।  
यदि स्यात्सिद्धकवचो जीवन्मुक्तो न संशयः  ॥ ब्न्द्प्_२,३३।३० ॥  
निश्चितं कोटिवर्षाणां पूजायाः फलमाप्नुयात्  ।  
राजसूर्यसहस्राणि वाजपेयशतानि च  ॥ ब्न्द्प्_२,३३।३१ ॥  
महादानानि यान्येव भुवश्चापि प्रदक्षिणा  ।  
त्रैलोक्यविजयस्यास्य कलां नार्हन्ति षोडशीम्  ॥ ब्न्द्प्_२,३३।३२ ॥  
व्रतोपवासनियमाः स्वाध्यायाध्ययने तथा  ।  
स्नानं च सर्वतीर्थेषु नास्यार्हन्ति कलामपि  ॥ ब्न्द्प्_२,३३।३३ ॥  
सिद्धत्वममरत्वं च दासत्वं श्रीहरेरपि  ।  
यदि स्यात्सिद्धकवचः सर्वं प्राप्नोति निश्चितम्  ॥ ब्न्द्प्_२,३३।३४ ॥  
स भवेत्सिद्धकवचो दशलक्षं जपेत्तु यः  ।  
यो भवेत्सिद्धकवचो विजयी स भवेद् ध्रुवम्  ॥ ब्न्द्प्_२,३३।३५ ॥  
राज्यं देयं शिरो देयं प्राणा देयाश्च भूपते  ।  
एतत्तु कवचं वत्स न देयं सङ्कटे ऽपि च  ॥ ब्न्द्प्_२,३३।३६ ॥  
मया प्रकाशितं यत्ते चैतेषां त्राणकारणात्  ।  
ममाज्ञाकरणाच्चैव तद्विद्धि कुलभास्कर  ।  
इदं धृत्वा तु कवचं चक्रवर्त्ती भवान्भव  ॥ ब्न्द्प्_२,३३।३७ ॥  
  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे भार्गवचरिते त्रयस्त्रिंशत्तमो ऽध्यायः  
  
  
  
_____________________________________________________________  
  
  
सगर उवाच  
ब्रह्मपुत्र महाभाग महान्मे ऽनुग्रहः कृतः  ।  
यदिदं कवचं मह्यं प्रकाशितमनामयम्  ॥ ब्न्द्प्_२,३४।१ ॥  
और्वेणानुगृहीतो ऽहं कृतास्त्रो यदनुग्रहात्  ।  
भवतस्तु कृपापात्रं जातो ऽहमधुना विभो  ॥ ब्न्द्प्_२,३४।२ ॥  
रामेण भार्गवेन्द्रेण कार्त्तवीर्यो नृपो गुरो  ।  
यथा समापितो वीरस्तन्मे विस्तरतो वद  ॥ ब्न्द्प्_२,३४।३ ॥  
कृपापात्रं स दत्तस्य राजा रामः शिवस्य च  ।  
उभौ तौ समरे वीरौ जघटाते कथं गुरो  ॥ ब्न्द्प्_२,३४।४ ॥  
वसिष्ठ उवाच  
शृणु राजन्प्रवक्ष्यामि चरितं पापनाशनम्  ।  
कार्त्तवीर्यस्य भूपस्य रामस्य च महात्मनः  ॥ ब्न्द्प्_२,३४।५ ॥  
स रामः कवचं लब्ध्वा मन्त्रं चैव गुरोर्मुखात्  ।  
चकार माधनं तस्य भक्त्या परमया युतः  ॥ ब्न्द्प्_२,३४।६ ॥  
भूमिशागी त्रिषवण स्नानसध्यापरायणः  ।  
उवासपुष्करे राम शतवर्षमतन्द्रितः  ॥ ब्न्द्प्_२,३४।७ ॥  
समित्पुष्पकुशादीनि द्रव्याण्यहरहर्भृगोः  ।  
आनीय काननाद्भूप प्रायच्छदकृतव्रणः  ॥ ब्न्द्प्_२,३४।८ ॥  
सततं ध्यानसंयुक्तो रामो मतिमतां वरः  ।  
आराधयामास विभुं कृष्णं कल्मषनाशनम्  ॥ ब्न्द्प्_२,३४।९ ॥  
तस्यैवं यजमानस्य रामस्य जगतीपते  ।  
गतं वर्षशतं तत्र ध्यानयुक्तस्य नित्यदा  ॥ ब्न्द्प्_२,३४।१० ॥  
एकदा तु महाराज रामः स्नातुं गतो महान्  ।  
मध्यमं पुष्करं तत्र ददर्शाश्वर्यमुत्तमम्  ॥ ब्न्द्प्_२,३४।११ ॥  
मृग एकः समायातो मृग्य युक्तः पलायितः  ।  
व्याधस्य मृगयां प्राप्तो धर्मतप्तो ऽतिपीडितः  ॥ ब्न्द्प्_२,३४।१२ ॥  
पिपासितो महाभाग जलपानसमुत्सुकः  ।  
रामस्य पश्यतस्तत्र सरसस्तटमागतः  ॥ ब्न्द्प्_२,३४।१३ ॥  
पश्चान्मृगी समायाता भीता सा चकितेक्षणा  ।  
उभो तौ पिबतस्तत्र जलं शङ्कितमानसौ  ॥ ब्न्द्प्_२,३४।१४ ॥  
तावत्समागतो व्याधो बाणपाणिर्धनुर्द्धरः  ।  
स दृष्ट्वा तत्र संविष्टं रामं भार्गवनन्दनम्  ॥ ब्न्द्प्_२,३४।१५ ॥  
अकृतव्रणसंयुक्तं तस्थौ दूरकृतेक्षणः  ।  
स चिन्तयामास तदा शङ्कितो भृगुनन्दनात्  ॥ ब्न्द्प्_२,३४।१६ ॥  
अयं रामो महावीरो दुष्टानामन्तकारकः  ।  
कथमेतस्य हन्म्येतौ पश्यतो मृगयामृगौ  ॥ ब्न्द्प्_२,३४।१७ ॥  
इति चिन्ता समाविष्टो व्याधो राजन्यसत्तम  ।  
तस्थौ तत्रैव रामस्य भयात्सन्त्रस्तमानसः  ॥ ब्न्द्प्_२,३४।१८ ॥  
रामस्तु तौ मृग्ॐ दृष्ट्वा पिबन्तौ सभ्यं जलम्  ।  
तर्कयामास मेधावी किमत्र भयकारणम्  ॥ ब्न्द्प्_२,३४।१९ ॥  
नैवात्र व्याघ्रसेनादो न च व्याधो हि दृश्यते  ।  
केनैतौ कारणेनाहो शङ्कितौ चकितेक्षणौ  ॥ ब्न्द्प्_२,३४।२० ॥  
अथ वा मृगजातिर्हि निसर्गाच्चकितेक्षणा  ।  
चेनैतौ जलपाने ऽपि पश्यतश्चकितेक्षणौ  ॥ ब्न्द्प्_२,३४।२१ ॥  
नैतावत्कारणं चात्र किन्तु खेदभयातुरौ  ।  
लक्षयेते खिन्नसर्वाङ्गौ कम्पयुक्तौ यतस्त्विमौ  ॥ ब्न्द्प्_२,३४।२२ ॥  
एवं सञ्चिन्त्य मतिमान्स तस्थौ मध्यपुष्करे  ।  
शिष्येण संयुतो रामो यावत्तौ चापि संस्थितौ  ॥ ब्न्द्प्_२,३४।२३ ॥  
पीत्वा जलं ततस्तौ तु वृक्षच्छायासमाश्रितौ  ।  
रामं दृष्ट्वा महात्मानं कथां तौ चक्रतुर्मुदा  ॥ ब्न्द्प्_२,३४।२४ ॥  
मृग्युवाच  
कान्त चात्रैव तिष्ठावो यावद्रामो ऽत्रसंस्थितः  ।  
अस्य वीरस्य सान्निध्ये भयं नैवावयोर्भवेत्  ॥ ब्न्द्प्_२,३४।२५ ॥  
अत्राप्यागत्य चैव्द्याधौ ह्यावयोः प्रहरिष्यति  ।  
दृष्टमात्रो हि मुनिना भस्मीभूतो भविष्यति  ॥ ब्न्द्प्_२,३४।२६ ॥  
इत्युक्ते वचने मृग्या रामर् शनतुष्टया  ।  
मृगश्चोवाच हर्षेण समाविष्टः प्रियां स्वकाम्  ॥ ब्न्द्प्_२,३४।२७ ॥  
एवमेव महाभागे यद्वै वदसि भामिनि  ।  
जाने ऽहमपि रामस्य प्रभावं सुमहात्मनः  ॥ ब्न्द्प्_२,३४।२८ ॥  
यो ऽयं सन्दृश्यते चास्य पार्श्वं शिष्यो ऽकृतव्रणः  ।  
सचाने न महाभागस्त्रातो व्याघ्रभयातुरः  ॥ ब्न्द्प्_२,३४।२९ ॥  
अयं रामो महाभागे जमदग्निसुतो ऽनुजः  ।  
पितरं कार्त्तवीर्येण दृष्ट्वा चैव तिरस्कृतम्  ॥ ब्न्द्प्_२,३४।३० ॥  
चकारातितरां क्रुद्धः प्रतिज्ञां नृपघातिनीम्  ।  
तत्पूर्तिकामो ह्यगमद्ब्रह्मलोकं पुरा ह्ययम्  ॥ ब्न्द्प्_२,३४।३१ ॥  
स ब्रह्मा दिष्टवांश्चैनं शिवलोकं व्रजेति ह  ।  
तस्य त्वाज्ञां समादाय गतो ऽसौ शिवसन्निधिम्  ॥ ब्न्द्प्_२,३४।३२ ॥  
प्रोवाचाखिलवृत्तान्त राज्ञश्चप्यात्मनः पितुः  ।  
स कृपालुर्महादेवः सभाज्य भृगुनन्दनम्  ॥ ब्न्द्प्_२,३४।३३ ॥  
ददौ कृष्णस्य सन्मन्त्रमभेद्यं कवचं तथा  ।  
स्वीयं पाशुपतं चास्त्रमन्यास्त्रग्राममेव च  ॥ ब्न्द्प्_२,३४।३४ ॥  
विसर्जयामास मुदा दत्त्वा शस्त्राणि चादरात्  ।  
सो ऽयमत्रागतो भद्रे मेत्रसाधनतत्परः  ॥ ब्न्द्प्_२,३४।३५ ॥  
नित्यं जपति धर्मात्मा कृष्णस्य कवचं सुधीः  ।  
शतवर्षाणि चाप्यस्य गतानि सुमहात्मनः  ॥ ब्न्द्प्_२,३४।३६ ॥  
मन्त्र साधयतो भद्रे न च तत्सिद्धिरेति हि  ।  
आत्रास्ति कारणं भक्तिः साव वै त्रिविधा मता  ॥ ब्न्द्प्_२,३४।३७ ॥  
उत्तमा मध्यमा चैव कनिष्ठा तरलेक्षणे  ।  
शिवस्य नारदस्यापि शुकस्य च महात्मनः  ॥ ब्न्द्प्_२,३४।३८ ॥  
अम्बरीष्स्य राजर्षे रन्तिदेवस्य मारुतेः  ।  
बलेर्विभीषणस्यापि प्रह्लादस्य महात्मनः  ॥ ब्न्द्प्_२,३४।३९ ॥  
उत्तमा भक्तिरेवास्ति गोपीनामुद्धवस्य च  ।  
वसिष्ठादिमुनीशानां मन्वादीनां शुभेक्षणे  ॥ ब्न्द्प्_२,३४।४० ॥  
मध्या च भक्तिरेवास्ति प्राकृतान्यजनेषु सा  ।  
मध्यभक्तिरयं रामो नित्यं यमपरायणः  ॥ ब्न्द्प्_२,३४।४१ ॥  
सेवते गोपिकाधीशं तेन सिद्धिं न चागतः  ।  
वसिष्ठ उवाच  
इत्युक्ता त्वरितं कान्तं सा मृगी हृष्टमानसा  ॥ ब्न्द्प्_२,३४।४२ ॥  
पुनः पप्रच्छ भक्तेस्तु लक्षणं प्रेमदायकम्  ।  
मृग्युवाच  
साधुकान्त महाभाग वचस्ते ऽलौकिकं प्रिय  ।  
र्हदृग् ज्ञानं तव कथं सञ्जातं तद्वदाधुना  ॥ ब्न्द्प्_२,३४।४३ ॥  
मृग उवाच  
शृणु प्रिये महाभागे ज्ञानं पुण्येन जायते  ॥ ब्न्द्प्_२,३४।४४ ॥  
तत्पुण्यमद्य सञ्जातं भार्गवस्यास्य दर्शनात्  ।  
पुण्यात्मा भार्गवश्चायं कृष्णाभक्तो जितेन्द्रियः  ॥ ब्न्द्प्_२,३४।४५ ॥  
गुरुशुश्रूषको नित्यं नित्यनैमित्तिकादरः  ।  
अतो ऽस्य दर्शनाज्जातं ज्ञानं मे।द्यैव भामिनि  ॥ ब्न्द्प्_२,३४।४६ ॥  
त्रैलोक्यस्थितसत्त्वानां शुभाशुभनिदर्शकम्  ।  
अद्यैव विदितं मे ऽभूद्रासस्यास्य महात्मनः  ॥ ब्न्द्प्_२,३४।४७ ॥  
चरितं पुण्यदं चैव पापघ्नं शृण्वतामिदम्  ।  
यद्यत्करिष्यते चैव तदपि ज्ञानगोचरम्  ॥ ब्न्द्प्_२,३४।४८ ॥  
योत्तमा भक्तिराख्याता तां विना नैव सिद्ध्यति  ।  
कवचं मन्त्रसहितं ह्यपि वर्षायुतायुतैः  ॥ ब्न्द्प्_२,३४।४९ ॥  
यद्ययं भार्गवो भद्रे ह्यगस्त्यानुग्रहं लभेत्  ।  
कृष्णप्रेमामृतं नाम स्तोत्रमुत्तमभक्तिदम्  ॥ ब्न्द्प्_२,३४।५० ॥  
ज्ञात्वा च लप्स्यते सिद्धिं मन्त्रस्य कवचस्य च  ।  
स मुनिर्ज्ञाततत्त्वार्थः सानुकम्पो ऽभयप्रदः  ॥ ब्न्द्प्_२,३४।५१ ॥  
उपदेक्ष्यति चैवैनं तत्त्वज्ञानं मुदावहम्  ।  
श्रीकृष्णचारितं सर्वं नामभिर्ग्रथितं यतः  ॥ ब्न्द्प्_२,३४।५२ ॥  
कृष्णप्रेमामृतस्तोत्राज्ज्ञास्यते ऽस्य महामतिः  ।  
ततः संसिद्ध कवचौ राजनं हैहयाधिपम्  ॥ ब्न्द्प्_२,३४।५३ ॥  
हत्वा सपुत्रामात्यं च ससुहृद्बलवाहनम्  ।  
त्रिः सप्तकृत्वो निर्भूपां करिष्यत्यवनीं प्रिय  ॥ ब्न्द्प्_२,३४।५४ ॥  
वसिष्ठ उवाच  
एवमुक्त्वा मृगो राजन्विरराम मृगीं ततः  ।  
आत्मनो मृगभावस्य कारणं ज्ञातवांश्च ह  ॥ ब्न्द्प्_२,३४।५५ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय  
उपोद्धातपादे भार्गवचरिते चतुस्त्रिंशत्तमो ऽध्यायः ॥ ३४॥  
  
  
_____________________________________________________________  
  
  
सगर उवाच  
मुने परमतत्त्वज्ञध्यानज्ञानार्थकोविद  ।  
भगवद्भक्तिसंलीनमानसानुग्रहः कुतः  ॥ ब्न्द्प्_२,३५।१ ॥  
त्वयापि हि महाभाग यतः शंससि सत्कथाः  ।  
श्रुत्वा मृगमुखात्सर्वं भार्गवस्य विचेष्टितम्  ॥ ब्न्द्प्_२,३५।२ ॥  
भूतं भवद्भविष्यं च नारायणकथान्वितम्  ।  
पुनः प्रपच्छ किं नाथ तन्मे वद सविस्तरम्  ॥ ब्न्द्प्_२,३५।३ ॥  
वसिष्ठ उवाच  
शृणु राजन्प्रवक्ष्यामि मृगस्य चरितं महत्  ।  
यथा पृष्टं तया सो ऽस्यै वर्णयामास तत्त्ववित्  ॥ ब्न्द्प्_२,३५।४ ॥  
श्रुत्वा तु चरितं तस्य भार्गवस्य महात्मनः  ।  
भूयः प्रपच्छ तं कान्तं ज्ञानतत्त्वार्थमादरात्  ॥ ब्न्द्प्_२,३५।५ ॥  
मृग्युवाच  
साधुसाधु महाभाग कृतार्थस्त्वं न संशयः  ।  
यदस्य दर्शनात्ते ऽद्य जातं ज्ञानमतीद्रियम्  ॥ ब्न्द्प्_२,३५।६ ॥  
अथातश्चात्मनः सर्वं ममापि वद कारणम्  ।  
कर्मणा येन सम्प्राप्तावावां तिर्यग्जनिं प्रभो  ॥ ब्न्द्प्_२,३५।७ ॥  
इति वाक्यं समाकर्ण्य प्रियायाः स मृगः स्वयम्  ।  
वर्णयामास चरितं मृग्यश्चैवात्मनस्तदा  ॥ ब्न्द्प्_२,३५।८ ॥  
मृग उवाच  
शृणु प्रिये महाभागे यथाऽवां मृगतां गतौ  ।  
संसारे ऽस्मिन्नमहाभागे भावो ऽस्य भवकारणम्  ॥ ब्न्द्प्_२,३५।९ ॥  
जीवस्य सदसभ्द्यां हि कर्मभ्यामागतः स्मृतिम्  ।  
पुरा द्रविडदेशे तु नानाऋद्धिसमाकुले  ॥ ब्न्द्प्_२,३५।१० ॥  
ब्राह्मणानां कुले वाहं जातः कौशिकगोत्रिणाम्  ।  
पिता मे शिवदत्तो ऽभून्नाम्ना शास्त्रविशारदः  ॥ ब्न्द्प्_२,३५।११ ॥  
तस्य पुत्रा वयं जाताश्चत्वारो द्विजसत्तमाः  ।  
ज्येष्ठो रामो ऽनुजस्तस्य धमस्तस्यानु जः पृथुः  ॥ ब्न्द्प्_२,३५।१२ ॥  
चतुर्थो ऽहं प्रिये जातो सूरिरित्यभिविश्रुतः  ।  
उपनीय क्रमात्सर्वाञ्छिवदत्तो महायशाः  ॥ ब्न्द्प्_२,३५।१३ ॥  
वेदानध्यापयामास साङ्गांश्च सरहस्यकान्  ।  
चत्वारो ऽपि वयं तत्र वेदाध्ययनतत्पराः  ॥ ब्न्द्प्_२,३५।१४ ॥  
गुरुशुश्रूषणे युक्ता जाता ज्ञानपरायणाः  ।  
गत्वारण्यं फलान्यम्बुसमित्कुशमृदो ऽन्वहम्  ॥ ब्न्द्प्_२,३५।१५ ॥  
आनीय पित्रे दत्त्वाथ कुर्मो ऽध्ययनमेव हि  ।  
एकदा तु वयं सर्वे सम्प्राप्ता पर्वते वने  ॥ ब्न्द्प्_२,३५।१६ ॥  
औद्भिदं नाम लोलक्षि कृतमालातटे स्थितम्  ।  
सर्वे स्नात्वा महानद्यामुषसि प्रीतमानसाः  ॥ ब्न्द्प्_२,३५।१७ ॥  
दत्तार्घाः कृतजप्याश्च समारूढा नागोत्तमम्  ।  
शालस्तमालैः प्रियकैः पनसैः कोविदारकैः  ॥ ब्न्द्प्_२,३५।१८ ॥  
सरलार्जुनपूगैश्च खर्जूरैर्नारिकेलकैः  ।  
जम्बूभिः सहकारैश्च कट्फलैर्बृहतीद्रुमैः  ॥ ब्न्द्प्_२,३५।१९ ॥  
अन्यैर्नानाविधैर्वृक्षैः परार्थप्रतिपादकैः  ।  
स्निग्धच्छायैः समाहृष्टनानापक्षिनिनादितैः  ॥ ब्न्द्प्_२,३५।२० ॥  
शार्दूल हरिभिर्भल्लैर्गण्डकैर्मृगनाभिभिः  ।  
गचैन्द्रैः शारभाद्यैश्च सेवितं कन्दरागतैः  ॥ ब्न्द्प्_२,३५।२१ ॥  
मल्लिकापाटलाकुन्दकर्णिकारकदम्बकैः  ।  
सुगन्धिभिर्वृतं चान्यैर्वातोद्धूतपरगिभिः  ॥ ब्न्द्प्_२,३५।२२ ॥  
नानामणिगणाकीर्णैर्नीलपीतसितारुणैः  ।  
शृङ्गैः समुल्लिखन्तं च व्योम कौतुकसं युतम्  ॥ ब्न्द्प्_२,३५।२३ ॥  
अत्युच्चपातध्वनिभिर्निर्झरैः कन्दरोद्गतैः  ।  
गर्ज्जतमिव संसक्तं व्यालाद्यैर्मृगपक्षिभिः  ॥ ब्न्द्प्_२,३५।२४ ॥  
तत्रातिकौतुकाहृष्टदृष्टयोभ्रातरो वयम्  ।  
नास्मार्ष्म चात्मनात्मानं वियुक्ताश्च परस्परम्  ॥ ब्न्द्प्_२,३५।२५ ॥  
एतस्मिन्नन्तरे चैका मृगी ह्यगात्पिपासिता  ।  
निर्झरापात शिरसि पातुकामा जलं प्रिये  ॥ ब्न्द्प्_२,३५।२६ ॥  
तस्याः पिबन्त्यास्तु जलं शार्दूलो ऽतिभयङ्करः  ।  
तत्र प्राप्तो यदृच्छातो जगृहे तां भयर्दिताम्  ॥ ब्न्द्प्_२,३५।२७ ॥  
अहं तद्ग्रहणं पश्यन्भयेन प्रपलायितः  ।  
अत्युच्चवत्त्वात्पतितो मृतश्चैणीमनुस्मरन्  ॥ ब्न्द्प्_२,३५।२८ ॥  
सा मृता त्वं मृगी जाता मृग स्त्वाहमनुस्मरन्  ।  
जातो भद्रे न जाने वै क्व गाता भ्रातरो ऽग्रजाः  ॥ ब्न्द्प्_२,३५।२९ ॥  
एतन्मे स्मृतिमापन्नं चरितं तव चात्मतः  ।  
भूतं भविष्यं च तथा शृणु भद्रे वदाम्यहम्  ॥ ब्न्द्प्_२,३५।३० ॥  
यो ऽयं वा वृष्ठसंलग्नो व्याधो दूरस्थितो ऽभवत्  ।  
रामस्यास्य भयात्सो ऽपि भक्षितो हरिणा धुना  ॥ ब्न्द्प्_२,३५।३१ ॥  
प्राणांस्त्यक्त्वा विधानेन स्वर्गलोकं गमिष्यति  ।  
अवाभ्यां तु जलं पीतं मध्यमे पुष्करे त्विह  ॥ ब्न्द्प्_२,३५।३२ ॥  
सन्दृष्टो भार्गवश्चायं साक्षाद्विष्णुस्वरूपधृक्  ।  
तेनानेकभवोत्पन्नं पातकं नाशमागतम्  ॥ ब्न्द्प्_२,३५।३३ ॥  
अगस्त्यदर्शनं लब्ध्वा श्रुत्वा स्तोत्रं गतिप्रदम्  ।  
गमिष्यावः शुभांल्लोकान्येषु गत्वा न शोचति  ॥ ब्न्द्प्_२,३५।३४ ॥  
इत्येवमुक्त्वा स मृगः प्रियायै प्रियदर्शनः  ।  
विरराम प्रसन्नात्मा पश्यन्राममना तुरः  ॥ ब्न्द्प्_२,३५।३५ ॥  
भर्गवः श्रुतवांश्चैव मृगोक्तं शिष्यसंयुतः  ।  
विस्मितो ऽभूच्च राजेन्द्र गन्तुं कृतमतिस्तथा  ॥ ब्न्द्प्_२,३५।३६ ॥  
अकृतव्रमसंयुक्तो ह्यगस्त्यस्याश्रमं प्रति  ।  
स्नात्वा नित्यक्रियां कृत्वा प्रतस्थे हर्षितो भृशम्  ॥ ब्न्द्प्_२,३५।३७ ॥  
रामेण गच्छता मार्गे दृष्टो व्याधो मृतस्तदा  ।  
सिंहस्य सम्प्रहारेम विस्मितेन महात्मना  ॥ ब्न्द्प्_२,३५।३८ ॥  
अध्यर्द्धयोजनं गत्वा कनिष्ठं पुष्करं प्रति  ।  
स्नात्वा माध्याह्निकीं सन्ध्यां चका रातिमुदान्वितः  ॥ ब्न्द्प्_२,३५।३९ ॥  
हितं तदात्मनः प्रोक्तं मृगेण स विचारयन्  ।  
तावत्तत्पृष्ठसंलग्नं मृगयुग्ममुपागतम्  ॥ ब्न्द्प्_२,३५।४० ॥  
पुष्करे तु जलं पीत्वाभिषिच्यात्मतनुं जलैः  ।  
पश्यतो भार्गवस्यागादगस्त्याश्रमसम्मुखम्  ॥ ब्न्द्प्_२,३५।४१ ॥  
रामो ऽपि सन्ध्यां निर्वर्त्त्य कुम्भजस्याश्रमं ययौ  ।  
विपद्गतं पुष्करं तु पश्यमानो महामनाः  ॥ ब्न्द्प्_२,३५।४२ ॥  
विष्णोः पदानि नागानां कुण्डं सप्तर्षिसंस्थितम्  ।  
गत्वोपस्पृश्य शुच्यम्भो जगामागस्त्यसंश्रयम्  ॥ ब्न्द्प्_२,३५।४३ ॥  
यच्च ब्रह्मसुता राजन्समायाता सरस्वती  ।  
त्रीन्सम्पूरयितुं कुण्डानग्निहोत्रस्य वै विधेः  ॥ ब्न्द्प्_२,३५।४४ ॥  
तत्र तीरे शुभं पुण्यं नानामुनिनिषेवितम्  ।  
ददर्श महदाश्चर्यं भार्गवः कुम्भजाश्रमम्  ॥ ब्न्द्प्_२,३५।४५ ॥  
मृगैः सिंहैः सहगतैः सेवितं शान्तमानसैः  ।  
कुटरैरर्जुनैर्निम्बैः पारिभद्रधवेगुदैः  ॥ ब्न्द्प्_२,३५।४६ ॥  
खदिरासनखर्जूरैः सङ्कुलं बदरीद्रुमैः  ।  
तत्र प्रविश्य वै रामो ह्यकृतव्रणसंयुतः  ॥ ब्न्द्प्_२,३५।४७ ॥  
ददर्श मुनिमासीनं कुम्भजं शान्तमानसम्  ।  
स्तिमितोदसरः प्रख्यं ध्यायन्तं ब्रह्म शाश्वतम्  ॥ ब्न्द्प्_२,३५।४८ ॥  
कौश्यां वृष्यां मार्गकृत्तिं वसानं पल्लवोटजे  ।  
ननाम च महाराज स्वाभिधानं समुच्चरन्  ॥ ब्न्द्प्_२,३५।४९ ॥  
रामो ऽस्मि जामदग्न्यो ऽहं भवन्तं द्रष्टुमागतः  ।  
ताद्विद्धि प्रणिपातेन नमस्ते लोकभावन  ॥ ब्न्द्प्_२,३५।५० ॥  
इत्युक्तवन्तं रामं तु उन्मील्य नयने शनैः  ।  
दृष्ट्वा स्वागतमुच्चार्य तस्मायासनमादिशत्  ॥ ब्न्द्प्_२,३५।५१ ॥  
मधुपर्कं समानीय शिष्येण मुनिपुङ्गवः  ।  
ददौ पप्रच्छ कुशलं तपसश्च कुलस्य च  ॥ ब्न्द्प्_२,३५।५२ ॥  
स पृष्टस्तेन वै रामो घटोद्भवमुवाच ह  ।  
भवत्सन्दर्शनादीश कुशलं मम सर्वतः  ॥ ब्न्द्प्_२,३५।५३ ॥  
किं त्वङ्कं संशयं जातं छिन्धि स्ववचनामृतैः  ।  
मृगश्चैको मया दृष्टो मध्यमे पुष्करे विभो  ॥ ब्न्द्प्_२,३५।५४ ॥  
तेनोक्तमखिलं वृत्तं मम भूतमनागतम्  ।  
तच्छूत्वा विस्मयाविष्टो भवच्छरणमागतः  ॥ ब्न्द्प्_२,३५।५५ ॥  
पाहि मां कृपया नाथ साधयन्त महामनुम्  ।  
शिवेन दत्तं कवच मम साधयतो गुरो  ॥ ब्न्द्प्_२,३५।५६ ॥  
कृष्मस्य समतीत तु साधिकं हि शरच्छतम्  ।  
न च सिद्धिमवाप्तो ऽहं तन्मे त्वं कृपया वद  ॥ ब्न्द्प्_२,३५।५७ ॥  
वसिष्ठ उवाच  
एवं प्रश्नं समाकर्ण्य रामस्य सुमहात्मनः  ।  
क्षणं ध्यात्वा महाराज मृगोक्तं ज्ञातवान् हृदा  ॥ ब्न्द्प्_२,३५।५८ ॥  
मृगं चापि समायातं मृग्या सह निजाश्रमे  ।  
श्रोतुं कृष्णामृतं स्तोत्रं सर्वं तत्कारण मुनिः  ।  
विचार्याश्वासयामास भार्गवः स्ववचोमृतैः  ॥ ब्न्द्प्_२,३५।५९ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय  
उपोद्धातपादे भार्गवच रिते पञ्चत्रिंशत्तमो ऽध्यायः ॥ ३५॥  
  
  
_____________________________________________________________  
  
  
वसिष्ठ उवाच  
अवगत्य स वै सर्वं कारणं प्रीतमानसः  ।  
उवाच भार्गवं राममगस्त्यः कुम्भसम्भवः  ॥ ब्न्द्प्_२,३६।१ ॥  
अगस्त्य उवाच  
शृणु राम महाभाग कथयामि हितं तव  ।  
मन्त्रस्य सिद्धिं येन त्वं शीघ्रमेव समाप्नुयाः  ॥ ब्न्द्प्_२,३६।२ ॥  
भक्तेस्तु लक्षणं ज्ञात्वा त्रिविधाया महामते  ।  
यो यतेत नरस्तस्य सिद्धिर्भवति सत्वरम्  ॥ ब्न्द्प्_२,३६।३ ॥  
एकदाहमनुप्राप्तो ऽनन्तदर्शनकाङ्क्षया  ।  
पातालं नागराचैन्द्रैः शोभितं परया मुदा  ॥ ब्न्द्प्_२,३६।४ ॥  
तत्र दृष्टा महाभाग मया सिद्धाः समन्ततः  ।  
सनकाद्या नारदश्च गौतमो जाजलिःक्रतुः  ॥ ब्न्द्प्_२,३६।५ ॥  
ऋभुर्हंसो ऽरुणिश्चैव वाल्मीकिः शक्तिरासुरिः  ।  
एते ऽन्ये च महासिद्धा वात्स्यायनमुखा द्विज  ॥ ब्न्द्प्_२,३६।६ ॥  
उपासत ह्युपा सीना ज्ञानार्थं फणिनायकम्  ।  
तं नमस्कृत्य नागैन्द्रैः सह सिद्धैर्महात्मभिः  ॥ ब्न्द्प्_२,३६।७ ॥  
उपविष्टः कथात्तत्र शृण्वानो वैष्णवीर्मुदा  ।  
येयं भूमिर्महाभाग भूतधात्री स्वरूपिणी  ॥ ब्न्द्प्_२,३६।८ ॥  
निविष्टा पुरतस्तस्य शृण्वन्ती ताः कथाः सदा  ।  
यद्यत्पृच्छति सा भूमिः शेषं साक्षान्महीधरम्  ॥ ब्न्द्प्_२,३६।९ ॥  
शृण्वन्ति ऋषयः सर्वे तत्रस्था तदनुग्रहात्  ।  
मया तत्र श्रुतं वत्स कृष्णप्रेमामृतं शुभम्  ॥ ब्न्द्प्_२,३६।१० ॥  
स्तोत्रं तत्ते प्रवक्ष्यामि यस्यार्थं त्वमिहागतः  ।  
वाराहाद्यवताराणां चरितं पापनाशनम्  ॥ ब्न्द्प्_२,३६।११ ॥  
सुखदं मोक्षदं चैव ज्ञानविज्ञान कारणम्  ।  
श्रुत्वा सर्वं धरा वत्स प्रत्दृष्टा तं धराधरम्  ॥ ब्न्द्प्_२,३६।१२ ॥  
उवाच प्रणता भूयो ज्ञातुं कृष्णविचेष्टितम्  ।  
धरण्युवाच  
अलङ्कृतं जन्म पुंसामपि नन्दव्रजौकसाम्  ॥ ब्न्द्प्_२,३६।१३ ॥  
तस्य देवस्य कृष्णस्य लीलाविग्रहधारिणः  ।  
जयोपाधिनियुक्तानि सन्ति नामान्यनेकशः  ॥ ब्न्द्प्_२,३६।१४ ॥  
तेषु नामानि मुख्यानि श्रोतुकामा चिरादहम्  ।  
तत्तानि ब्रूहि नामानि वासुदेवस्य वासुके  ॥ ब्न्द्प्_२,३६।१५ ॥  
नातः परतरं पुण्यं त्रिषु लोकेषु विद्यते  ।  
शेष उवाच  
वसुन्धरे वरारोहे जनानामस्ति मुक्तिदम्  ॥ ब्न्द्प्_२,३६।१६ ॥  
सर्वमङ्गलमूर्द्धन्यमणिमाद्यष्टसिद्धिदम्  ।  
महापातककोटिघ्न सर्वतीर्थफलप्रदम्  ॥ ब्न्द्प्_२,३६।१७ ॥  
समस्तजपयज्ञानां फलदं पापनाशनम्  ।  
शृणु देवि प्रवक्ष्यामि नाम्नामष्टोतरं शतम्  ॥ ब्न्द्प्_२,३६।१८ ॥  
महस्रनाम्नां पुण्यानां त्रिरावृत्त्या तु यत्फलम्  ।  
एकावृत्त्या तु कृष्णस्य नामैकं तत्प्रयच्छति  ॥ ब्न्द्प्_२,३६।१९ ॥  
तस्मात्पुण्यतरं चैतत्स्तोत्रं पातकनाशनम्  ।  
नाम्नामष्टोत्तरशतस्याहमेव ऋषिः प्रिये  ॥ ब्न्द्प्_२,३६।२० ॥  
छन्दो ऽनुष्टुब्देवता तु योगः कृष्णप्रियावहः  ।  
श्रीकृष्णः कमलानाथो वासुदेवः सनातनः  ॥ ब्न्द्प्_२,३६।२१ ॥  
वसुदेवात्मजः पुण्यो लीलामानुषविग्रहः  ।  
श्रीवत्सकौस्तभधरो यशोदावत्सलो हरिः  ॥ ब्न्द्प्_२,३६।२२ ॥  
चतुर्भुजात्तचक्रासिगदाशङ्खाद्युदायुधः  ।  
देवकीनन्दनः श्रीशो नन्दगोपप्रियात्मजः  ॥ ब्न्द्प्_२,३६।२३ ॥  
यमुनावेगसंहारी बलभद्रप्रियानुजः  ।  
पूतनाजीवितहरः शकटासुरभञ्जनः  ॥ ब्न्द्प्_२,३६।२४ ॥  
नन्दप्रजजनानन्दी सच्चिदानन्दविग्रहः  ।  
नवनीतविलिप्ताङ्गो नवनीतनटो ऽनघः  ॥ ब्न्द्प्_२,३६।२५ ॥  
नवनीतलवाहारी मुचुकुन्दप्रसादकृत्  ।  
षोडशस्त्रीसहस्रेशस्त्रिभङ्गी मधुराकृतिः  ॥ ब्न्द्प्_२,३६।२६ ॥  
शुकवागमृताब्धीन्दुर्गोविन्दो गोविदाम्पतिः  ।  
वत्सपालनसञ्चारी धेनुकासुरमर्द्दनः  ॥ ब्न्द्प्_२,३६।२७ ॥  
तृणीकृततृणावर्त्तो यमलार्जुनभञ्जनः  ।  
उत्तालतालभेत्ता च तमालश्यामला कृतिः  ॥ ब्न्द्प्_२,३६।२८ ॥  
गोपगोपीश्वरो योगी सूर्यकोटिसमप्रभः  ।  
इलापतिः परञ्ज्योतिर्यादवेन्द्रो यदूद्वहः  ॥ ब्न्द्प्_२,३६।२९ ॥  
वनमाली पीतवासाः पारिजातापहरकः  ।  
गोवर्द्धनाचलोद्धर्त्ता गोपालः सर्वपालकः  ॥ ब्न्द्प्_२,३६।३० ॥  
अजो निरञ्जनः कामजनकः कञ्जलोचनः  ।  
मधुहा मथुरानाथो द्वारकानाथको बली  ॥ ब्न्द्प्_२,३६।३१ ॥  
वृन्दावनान्तसञ्चारी तुलसीदामभूषणः  ।  
स्यमन्तकमणेर्हर्त्ता नरनारायणात्मकः  ॥ ब्न्द्प्_२,३६।३२ ॥  
कुब्जाकृष्टाम्बरधरो मायी परमपूरुषः  ।  
मुष्टिकासुरचाणूरमल्लयुद्धविशारदः  ॥ ब्न्द्प्_२,३६।३३ ॥  
संसारवैरी कंसारिर्मुरारिर्नरकान्तकः  ।  
अनादि ब्रह्मचारी च कृष्णाव्यसनकर्षकः  ॥ ब्न्द्प्_२,३६।३४ ॥  
शिशुपालशिरस्छेत्ता दुर्योधनकुलान्तकृत  ।  
विदुराक्रूरवरदो विश्वरूपप्रदर्शकः  ॥ ब्न्द्प्_२,३६।३५ ॥  
सत्यवाक्सत्यसङ्कल्पः सत्यभामारतो जयी  ।  
सुभद्रापूर्वजो विष्णुर्भीष्ममुक्तिप्रदायकः  ॥ ब्न्द्प्_२,३६।३६ ॥  
जगद्गुरुर्जगन्नाथो वेणुवाद्य विशारदः  ।  
वृषभासुरविध्वंसी बकारिर्बाणबाहुकृत्  ॥ ब्न्द्प्_२,३६।३७ ॥  
युधिष्टिरप्रतिष्ठाता बर्हिबर्हावतंसकः  ।  
पार्थसारथिरव्यक्तो गीतामृतमहोदधिः  ॥ ब्न्द्प्_२,३६।३८ ॥  
कालीयफणिमाणिक्यरञ्जितः श्रीपदाम्बुजः  ।  
दामोदरो यज्ञभोक्ता दानवैद्रविनाशनः  ॥ ब्न्द्प्_२,३६।३९ ॥  
नारायणः परं ब्रह्म पन्नगाशनवाहनः  ।  
जलक्रीडासमासक्तगोपीवस्त्रापहारकः  ॥ ब्न्द्प्_२,३६।४० ॥  
पुण्यश्लोकस्तीर्थपादो वेदवेद्यो दयानिधिः  ।  
सर्वतीर्थान्मकः सर्वग्रहरूपी परात्परः  ॥ ब्न्द्प्_२,३६।४१ ॥  
इत्येवं कृष्णदेवस्य नाम्नामष्टोत्तरं शतम्  ।  
कृष्णोन कृष्णभक्तेन श्रुत्वा गीतामृतं पुरा  ॥ ब्न्द्प्_२,३६।४२ ॥  
स्तोत्रं कृष्णप्रियकरं कृतं तस्मान्मया श्रुतम्  ।  
कृष्णप्रेमामृतं नाम परमानन्ददायकम्  ॥ ब्न्द्प्_२,३६।४३ ॥  
अत्युपद्रवदुः खघ्नं परमायुष्य वर्द्धनम्  ।  
दानं व्रतं तपस्तीर्थं यत्कृतं त्विह जन्मनि  ॥ ब्न्द्प्_२,३६।४४ ॥  
पठतां शृण्वतां चैव कोटिकोटिगुणं भवेत्  ।  
पुत्रप्रदमपुत्राणामगती नां गतिप्रदम्  ॥ ब्न्द्प्_२,३६।४५ ॥  
धनवाहं दरिद्राणां जयेच्छूनां जयावहम्  ।  
शिशूनां गोकुलानां च पुष्टिदं पुण्यवर्द्धनम्  ॥ ब्न्द्प्_२,३६।४६ ॥  
बालरोगग्रहादीनां शमनं शान्तिकारकम्  ।  
अन्ते कृष्णस्मरणदं भवतापत्रयापहम्  ॥ ब्न्द्प्_२,३६।४७ ॥  
असिद्धसाधकं भद्रे जपादिकरमात्मनाम्  ।  
कृष्णाय यादवेन्द्राय ज्ञानमुद्राय योगिने  ॥ ब्न्द्प्_२,३६।४८ ॥  
नाथाय रुक्मिणीशाय नमो वेदान्तवेदिने  ।  
इमं मन्त्रं महादेवि जपन्नेव दिवा निशम्  ॥ ब्न्द्प्_२,३६।४९ ॥  
सर्वग्रहानुग्रहभाक्सर्वप्रियतमो भवेत्  ।  
पुत्रपौत्रैः परिवृतः सर्वसिद्धिसमृद्धिमान्  ॥ ब्न्द्प्_२,३६।५० ॥  
निषेव्य भोगानन्ते ऽपिकृष्णासायुज्यमाप्नुयात्  ।  
अगस्त्य उवाच  
एतावदुक्तो भागवाननन्तो मूर्त्तिस्तु सङ्कर्षणसञ्ज्ञिता विभो  ॥ ब्न्द्प्_२,३६।५१ ॥  
धराधरो ऽलं जगतां धरायै निर्दिश्य भूयो विरराम मानदः  ।  
ततस्तु सर्वे सनकादयो ये समास्थितास्तत्परितः कथादृताः  ।  
आनन्द पूर्ण्णम्बुनिधौ निमग्नाः सभाजयामासुरहीश्वरं तम्  ॥ ब्न्द्प्_२,३६।५२ ॥  
ऋषय ऊचुः  
नमो नमस्ते ऽखिलविश्वाभावन प्रपन्नभक्तार्त्तिहराव्ययात्मन्  ।  
धराधरायापि कृपार्णवाय शेषाय विश्वप्रभवे नमस्ते  ॥ ब्न्द्प्_२,३६।५३ ॥  
कृष्णामृतं नः परिपायितं विभो विधूतपापा भवता कृता वयम्  ।  
भवादृशा दीनदयालवो विभो समुद्धरन्त्येव निजान्हि सन्नतान्  ॥ ब्न्द्प्_२,३६।५४ ॥  
एवं नमस्कृत्य फणीश पादयोर्मनो विधायाखिलकामपूरयोः  ।  
प्रदक्षिणीकृत्य धराधराधरं सर्वे वयं स्वावसथानुपागताः  ॥ ब्न्द्प्_२,३६।५५ ॥  
इति ते ऽभिहितं राम स्तोत्रं प्रेमामृताभिधम्  ।  
कृष्णस्य राधाकान्तस्य सिद्धिदम्  ॥ ब्न्द्प्_२,३६।५६ ॥  
इदं राम महाभाग स्तोत्रं परमदुर्लभम्  ।  
श्रुतं साक्षाद्भगवतः शेषात्कथयतः कथाः  ॥ ब्न्द्प्_२,३६।५७ ॥  
यावन्ति मन्त्रजालानि स्तोत्राणि कवचानि च  ॥ ब्न्द्प्_२,३६।५८ ॥  
त्रैलोक्ये तानि सर्वाणि सिद्ध्यन्त्येवास्य शीलनात्  ।  
वसिष्ठ उवाच  
एवमुक्त्वा महाराज कृष्णप्रेमामृतं स्तवम्  ।  
यावद्व्यरसीन्त्स मुनिस्तावत्स्वर्यानमागतम्  ॥ ब्न्द्प्_२,३६।५९ ॥  
चतुर्भिरद्भुतैः सिद्धैः कामरूपैर्मनोजवैः  ।  
अनुयातमथोत्प्लुत्य स्त्रीपुंसौ हरिणौ तदा  ।  
अगस्त्यचरणौ नत्वा समारुरुहतुर्मुदा  ॥ ब्न्द्प्_२,३६।६० ॥  
दिव्यदेहधरौ भूत्वा सङ्खचक्रादिचिह्नितौ  ।  
गतौ च वैष्णवं लोकं सर्व देवन मस्कृतम्  ।  
पश्यतां सर्वभूतानां भार्गवागस्त्ययोस्तथा  ॥ ब्न्द्प्_२,३६।६१ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय  
उपोद्धातपादे भार्गवचरिते षट्त्रिंशत्तमो ऽध्यायः ॥ ३६॥  
  
  
_____________________________________________________________  
  
  
वसिष्ठ उवाच  
दृष्ट्वा परशुरामस्तु तदाश्चर्यं महाद्भुतम्  ।  
जगाद सर्ववृत्तान्तं मृगयोस्तु यथाश्रुतम्  ॥ ब्न्द्प्_२,३७।१ ॥  
तच्छ्रुत्वा भगवान्साक्षादगस्त्यः कुम्भसम्भवः  ।  
मोदमान उवाचेदं भार्गवं पुरतः स्थितम्  ॥ ब्न्द्प्_२,३७।२ ॥  
अगस्त्य उवाच  
शृणु राम महाभाग कार्याकार्विशारद  ।  
हितं वदामि यत्ते ऽद्य तत्कुरुष्व समाहितः  ॥ ब्न्द्प्_२,३७।३ ॥  
इतो विदूरे सुमहत्स्थानं विष्णोः सुदुर्लभम्  ।  
पदानि यत्र दृश्यन्ते न्यस्तानि सुमाहात्मना  ॥ ब्न्द्प्_२,३७।४ ॥  
यत्र गङ्गा समुद्भूता वामस्य महात्मनः  ।  
पदाग्रात्क्रमतो लोकांस्तद्बलेस्तु विनिग्रहे  ॥ ब्न्द्प्_२,३७।५ ॥  
तत्र गत्वा स्तवं चेदं मासमैकमनन्यधीः  ।  
पठस्व नियमेनैव नियतो नियताशनः  ॥ ब्न्द्प्_२,३७।६ ॥  
यत्त्वया कवचं पूर्वमभ्यस्तं सिद्धिमिच्छता  ।  
शत्रूणां निग्रहार्थाय तच्च ते सिद्धिदं भवेत्  ॥ ब्न्द्प्_२,३७।७ ॥  
वसिष्ठ उवाच  
एव मुक्तो ह्यगस्त्येन रामः शत्रुनिबर्हणः  ।  
नमस्कृत्य मुनीं शान्तं निर्जगामाश्रमाद्बहिः  ॥ ब्न्द्प्_२,३७।८ ॥  
पुनस्तेनैव मार्गेण सम्प्राप्तस्तत्र सत्वरम्  ।  
यत्रोत्तरात्पदन्यासान्निर्गता स्वर्णदी नृप  ॥ ब्न्द्प्_२,३७।९ ॥  
तत्र वासं प्रकल्प्यासावकृतव्रणसंयुतः  ।  
समभ्यस्यत्स्तवं दिव्यं कृष्मप्रेमामृताभिधम्  ॥ ब्न्द्प्_२,३७।१० ॥  
नित्यं व्रजपतेस्तस्य स्तोत्रं तुष्टो ऽभवद्धरिः  ।  
जगाम दर्शनं तस्य जामदग्न्यस्य भूपते  ॥ ब्न्द्प्_२,३७।११ ॥  
चतुर्व्यूहाधिपः साक्षात्कृष्णः कमललोचनः  ।  
किरीटन्नार्कवर्णेन कुण्डलाभ्यां च राजितः  ॥ ब्न्द्प्_२,३७।१२ ॥  
कौस्तुभोद्भासितोरस्कः पीतवासा धनप्रभः  ।  
मुरलीवादनपरः साक्षान्मोहनरूपधृक्  ॥ ब्न्द्प्_२,३७।१३ ॥  
तं दृष्ट्वा सहसोत्थाय जामदग्न्यो मुदान्वितः  ।  
प्रणम्य दण्डवद्भमौ तुष्टाव प्रयतो विभुम्  ॥ ब्न्द्प्_२,३७।१४ ॥  
परशुराम् उवाच  
नमो नमः कारणविग्रहाय प्रपन्नपालाय सुरार्त्तिहारिणे  ।  
ब्रह्मेशविष्ण्विद्रमुखस्तुताय नतो ऽस्मि नित्यं परमेश्वराय  ॥ ब्न्द्प्_२,३७।१५ ॥  
यं वेदवादैर्विविधप्रकारैर्निर्णेतुमीशानमुखा न शक्नुयुः  ।  
तं त्वामनिर्देश्यमचं पुराममनन्तमीडे भव मे दयापरः  ॥ ब्न्द्प्_२,३७।१६ ॥  
यस्त्वेक ईशो निजवाञ्च्छितप्रदो धत्ते तनूर्लोकविहार रक्षणे  ।  
नाना विधा देवमनुष्यतिर्यग्यादः सु भूमेर्भरवारणाय  ॥ ब्न्द्प्_२,३७।१७ ॥  
तं त्वामहं भक्तजनानुरक्तं विरक्तमत्यन्तमपीन्दिरादिषु  ।  
स्वयं समक्षंव्यभिचारदुष्टचित्तास्वपि प्रेमनिबद्धमानसम्  ॥ ब्न्द्प्_२,३७।१८ ॥  
यं वै प्रसन्ना असुराः सुरा नराः सकिन्नरास्तिर्यकेयोनयो ऽपि हि  ।  
गताः स्वरूपं निखलं विहाय ते देहस्त्र्यपत्यार्थममत्वमीश्वर  ॥ ब्न्द्प्_२,३७।१९ ॥  
तं देवदेवं भजतामभीप्सितप्रदं निरीहं गुणवर्जितं च  ।  
अचिन्त्यमव्यक्तमघौघनाशनं प्राप्तो ऽरणं प्रेमनिधानमादरात्  ॥ ब्न्द्प्_२,३७।२० ॥  
तपन्ति तापैर्विविधैः स्वदेहमन्ये तु यज्ञैर्विविधैर्यजन्ति  ।  
स्वप्ने ऽपि ते रूपमलौकिकंविभो पश्यन्ति नैवार्थनिबद्धवासनाः  ॥ ब्न्द्प्_२,३७।२१ ॥  
ये वै त्वदीयं चरणं भवश्रमान्निर्विण्मचित्ता विधिवत्स्मरन्ति  ।  
नमन्ति भक्त्याथ समर्चयन्ति वै परस्परं संसदि वर्णयन्ति  ॥ ब्न्द्प्_२,३७।२२ ॥  
तेनैकजन्मोद्भवपङ्कभेदनप्रसक्तचित्ता भवत्ॐऽघ्रिपद्मे  ।  
तरन्ति चान्यानपि तारयन्ति हि भवौषधं नाम सुधा तवेश  ॥ ब्न्द्प्_२,३७।२३ ॥  
अहं प्रभो कामनिबद्धचित्तो भवन्तमार्यं विविधप्रयत्नैः  ।  
आराधयं नाथ भवानभिज्ञः किं ते ह विज्ञाप्यमिहास्ति लोके  ॥ ब्न्द्प्_२,३७।२४ ॥  
वसिष्ठ उवाच  
इत्येवं जामदग्न्यं तु स्तुवन्तं प्रणतं पुरः  ।  
उवाचागाधया वाचा मोहयन्निव मायया  ॥ ब्न्द्प्_२,३७।२५ ॥  
कृष्ण उवाच  
हन्त राम महाभाग सिद्धं ते कार्यमुत्तमम्  ।  
कवचस्य स्तवस्यापि प्रभावादवधारय  ॥ ब्न्द्प्_२,३७।२६ ॥  
हत्वा तं कार्त्तवीर्यं हि राजानं दृप्तमानसम्  ।  
साधयित्वा पितुर्वैरं कुरु निःक्षत्रियां महीम्  ॥ ब्न्द्प्_२,३७।२७ ॥  
मम चक्रावतारो हि कार्त्तवीर्यो धरातले  ।  
कृतकार्यो द्विजश्रेष्ट तं समापय मानद  ॥ ब्न्द्प्_२,३७।२८ ॥  
अद्य प्रभृति लोके ऽस्मिन्नंशावेशेन मे भवान्  ।  
चरिष्यति यथा कालं कर्त्ता हर्त्ता स्वयं प्रभुः  ॥ ब्न्द्प्_२,३७।२९ ॥  
चतुर्विशे युगे वत्स त्रेतायां रघुवंशजः  ।  
रामो नाम भविष्यामि चतुर्व्यूहः सनातनः  ॥ ब्न्द्प्_२,३७।३० ॥  
कौसल्यानन्दजनको राज्ञो दशरथादहम्  ।  
तदा कौशिकयज्ञं तु साधयित्वा सलक्ष्मणः  ॥ ब्न्द्प्_२,३७।३१ ॥  
गमिष्यामि महाभाग जनकस्य पुर महत्  ।  
तत्रेशचापं निर्भज्य परिणीय विदेहजाम्  ॥ ब्न्द्प्_२,३७।३२ ॥  
तदा यास्यन्नयोध्यां ते हरिष्ये तेज उन्मदम्  ।  
वसिष्ठ उवाच  
कृष्ण एवं समदिश्य जामदग्न्यं तपोनिधिम्  ।  
पश्यत्ॐऽतर्दधे तत्र रामस्य मुमहात्मनः  ॥ ब्न्द्प्_२,३७।३३ ॥  
इति श्रीब्रहामाण्डे महापुराणे वायुप्रोक्ते मध्यभागे तृतीय  
उपोद्धातपादे भर्गवचरिते सप्तत्रिंशत्तमो ऽध्यायः ॥ ३७॥  
  
  
_____________________________________________________________  
  
  
वसिष्ठ उवाच  
अन्तर्द्धानं गते कृष्णे रामस्तु सुमहायशाः  ।  
समुद्रिक्तमथात्मानं मेने कृष्णानुभावतः  ॥ ब्न्द्प्_२,३८।१ ॥  
अकृतव्रणसंयुक्तः प्रदीप्ताग्निरिव ज्वलन्  ।  
समायातो भार्गवो ऽसीपुरीं महिष्मतीं प्रति  ॥ ब्न्द्प्_२,३८।२ ॥  
यत्र पापहरा पुण्या नर्मदा सरितां वरा  ।  
पुनाति दर्शनादेव प्राणिनः पापिनो ह्यपि  ॥ ब्न्द्प्_२,३८।३ ॥  
पुरा त्रय हरेणापि निविष्टेन महात्मना  ।  
त्रिपुरस्य विनाशाय कृतो यत्नो महीपते  ॥ ब्न्द्प्_२,३८।४ ॥  
तत्र किं वर्ण्यते पुण्यं नृणां देवस्वरूपिणाम्  ।  
सदृष्ट्वा नर्मदां भूप भर्गवः कुलनन्दनः  ॥ ब्न्द्प्_२,३८।५ ॥  
नमश्चकार सुप्रीतः शत्रुसाधनतत्परः  ।  
नमो ऽस्तु नर्मदे तुभ्यं हरदेहसमुद्भवे  ॥ ब्न्द्प्_२,३८।६ ॥  
क्षिप्रं नाशय शत्रून्मे वरदा भव शोभने  ।  
इत्येवं स नमस्कृत्य नर्मदां पापनाशिनीम्  ॥ ब्न्द्प्_२,३८।७ ॥  
दूतं प्रस्थापयामास कार्त्तवीर्यार्जुनं प्रति  ।  
दूत राजात्वया वाच्यो यदहं वच्मि ते ऽनघ  ॥ ब्न्द्प्_२,३८।८ ॥  
न सन्देहस्त्वया कार्यो दूतः क्वापि न बध्यते  ।  
यद्बलं तु समाश्रित्य जमदग्निमुनिं नृपः  ॥ ब्न्द्प्_२,३८।९ ॥  
तिरस्त्वं कृतवान्मूढ तत्पुत्रो योद्धुमागतः  ।  
शीघ्रं निर्गच्छ मन्दात्मन्युद्धं रामाय देहि तत्  ॥ ब्न्द्प्_२,३८।१० ॥  
भार्गवं त्वं समासाद्य गच्छ लोकान्तरं त्वरा  ।  
इत्येवमुक्त्वा राजानं श्रुत्वा तस्य वचस्तथा  ॥ ब्न्द्प्_२,३८।११ ॥  
शीघ्रमागच्छ भद्रं ते विलम्बो नेह शस्यते  ।  
तेनैवमुक्तो दूतस्तु गतो हैहयभूपतिम्  ॥ ब्न्द्प्_२,३८।१२ ॥  
रामोदितं तत्सकलं श्रावयामास संसदि  ।  
स राजात्रेयभक्तस्तु महाबलपराक्रमः  ॥ ब्न्द्प्_२,३८।१३ ॥  
चुक्रोध श्रुत्वा वाच्यं तद्दूतमुत्तरमावहत्  ।  
कार्त्तवीर्य उवाच  
मया भुजबलेनैव दत्तदत्तेन मेदिनी  ॥ ब्न्द्प्_२,३८।१४ ॥  
जिता प्रसह्य भूपालान्बद्ध्वानीय निजं पुरम्  ।  
तद्बलं मयि वर्त्तेत युद्धं दास्ये तवाधुना  ॥ ब्न्द्प्_२,३८।१५ ॥  
इत्युत्क्वा विससर्ज्जाशु दूतं हैहयभूपतिः  ।  
सेनाध्यक्षं समाहूय प्रोवाच वदतां वरः  ॥ ब्न्द्प्_२,३८।१६ ॥  
सज्जं कुरु महाभाग सैन्यं मे वीरसम्मतः  ।  
योत्स्ये रामेण भृगुणा विलम्बो मा भवत्विति  ॥ ब्न्द्प्_२,३८।१७ ॥  
एवमुक्तो महावीरः सेनाध्यक्षः प्रतापनः  ।  
सैन्यं सज्जं विधायाशु चतुरङ्ग न्यवेदयत्  ॥ ब्न्द्प्_२,३८।१८ ॥  
सैन्यं सज्जं समाकर्ण्य कार्त्तवीर्यो नृपो मुदा  ।  
सूतोपनीतं स्वरथमारुरोह विशाम्पते  ॥ ब्न्द्प्_२,३८।१९ ॥  
तस्य राज्ञः समन्तात्तु सामन्ता मण्डलेश्वराः  ।  
अनेकाक्षौहिणीयुक्ताः परिवार्योपतस्थिरे  ॥ ब्न्द्प्_२,३८।२० ॥  
नागास्तु कोटिशस्तत्र हयस्यन्दनपत्तयः  ।  
असङ्ख्याता महाराज सैन्ये सागरसन्निभे  ॥ ब्न्द्प्_२,३८।२१ ॥  
दृश्यन्ते तत्र भूपाला नानावंशसमुद्भवाः  ।  
महावीरा महाकाया नानायुद्धविशारदाः  ॥ ब्न्द्प्_२,३८।२२ ॥  
नानाशस्त्रास्त्रकुशला नानावाहगता नृपाः  ।  
नानालङ्कारसंयुक्ता मत्ता दानविभूषिताः  ॥ ब्न्द्प्_२,३८।२३ ॥  
महामात्रकृतेद्देशा भान्ति नागा ह्यनेकशः  ।  
नानाज्ञातिसमुत्पन्ना हयाः पवनरंहसः  ॥ ब्न्द्प्_२,३८।२४ ॥  
प्लवन्तो भान्ति भूपाल सादिभिः कृतशिक्षणाः  ।  
स्यन्दनानि सुदीर्घाणि जवनाश्वयुतानि च  ॥ ब्न्द्प्_२,३८।२५ ॥  
चक्रनिर्घोषयुक्तानि प्रावृण्मेघोपमानि च  ।  
पदातयस्तु राजन्ते खड्गचर्मधरा नृप  ॥ ब्न्द्प्_२,३८।२६ ॥  
अहम्पूर्वमहम्पूर्वमित्यहम्पूर्वकान्विताः  ।  
यदा प्रचलितं सैन्यं कार्त्तवीर्यार्जुनस्य वै  ॥ ब्न्द्प्_२,३८।२७ ॥  
तदा प्राच्छादितं व्योम रजसा च दिशो दश  ।  
नानावादित्रनिर्घोषैर्हयानां ह्रेषितैस्तथा  ॥ ब्न्द्प्_२,३८।२८ ॥  
गजानां बृंहितै राजन्व्याप्तं गगनमण्डलम्  ।  
मार्गे ददर्श राजेन्द्रो विपरीतानि भूपते  ॥ ब्न्द्प्_२,३८।२९ ॥  
शकुनानि रणे तस्य मृत्युदौत्यकराणि च  ।  
मुक्तकेशां छिन्ननासां रुदतीं च दिगम्बराम्  ॥ ब्न्द्प्_२,३८।३० ॥  
कृष्णवस्त्रपरीधानां वनितां स ददर्श ह  ।  
कुचैलं पतितं भग्नं नग्नं काषायवाससम्  ॥ ब्न्द्प्_२,३८।३१ ॥  
अङ्गहीनं ददर्शासौ नरं दुःशितमानसम्  ।  
गोधां च शशकं शल्यं रिक्तकुम्भं सरीमृपम्  ॥ ब्न्द्प्_२,३८।३२ ॥  
कार्पासं कच्छपं तैलं लवणं चास्थिखण्डकम्  ।  
स्वदक्षिणे शृगालं च कुर्वन्तं भैर्वं रवम्  ॥ ब्न्द्प्_२,३८।३३ ॥  
रोगिणं पुंल्कसं चैव वृषं च श्येनभल्लुकौ  ।  
दृष्ट्वापि प्रययौ योद्धुं कालपाशावृतो हझात्  ॥ ब्न्द्प्_२,३८।३४ ॥  
नर्मदोत्तरतीरस्थो ह्यकृतव्रणसंयुतः  ।  
वटच्छायासमासीनो रामो ऽपश्यदुपागतम्  ॥ ब्न्द्प्_२,३८।३५ ॥  
कार्त्तवीर्यं नृपवरं शतकोटिनृपान्वितम्  ।  
सहस्राक्षौहिणीयुक्तं दृष्ट्वा बभूव ह  ॥ ब्न्द्प्_२,३८।३६ ॥  
अद्य मे सिद्धिमायातं कार्यं चिरसमीहितम्  ।  
यद्दृष्टिगोचरो जातः कार्तवीर्यो नृपाधमः  ॥ ब्न्द्प्_२,३८।३७ ॥  
इत्येवमुक्त्वा चोत्थाय धृत्वा परशुमायुधम्  ।  
व्यञ्जृभतारिनाशायसिंहः क्रुद्धो यथा तथा  ॥ ब्न्द्प्_२,३८।३८ ॥  
दृष्ट्वा समुद्यतं रामं सैनिकानां वधाय च  ।  
चकम्पिरे भृशं सर्वे मृत्योरिव शरीरिणः  ॥ ब्न्द्प्_२,३८।३९ ॥  
स यत्र यत्रानिलरंहसं भृगुश्चिक्षेप रोषेण युतः परश्वधम्  ।  
ततस्ततश्छिन्नभुजोरुकङ्घरा नागा हयाः शूरनरा निपेतुः  ॥ ब्न्द्प्_२,३८।४० ॥  
यथा गजेन्द्रो मदयुक्समन्ततो नालं वनं भर्द्दयति प्रधावन्  ।  
तथैव रामो ऽपि मनोनिलौजा विमर्द्दयामास नृपस्य सेनाम्  ॥ ब्न्द्प्_२,३८।४१ ॥  
दृष्ट्वा तमित्थं प्रहरन्तमोजसा रामं रणे शस्त्रभृतां वरिष्ठम्  ।  
उद्यम्य चापं महदास्थितो रथं सृज्यं च कृत्वा किलमन्स्यराजः  ॥ ब्न्द्प्_२,३८।४२ ॥  
आकृष्य वाणाननलोग्रतेजसः समाकिरन्भार्गवमाससाद  ।  
दृष्ट्वा तमायान्तमथो महात्मा रामो गृहीत्वा धनुषं महोग्रम्  ॥ ब्न्द्प्_२,३८।४३ ॥  
वायव्यमस्त्रं विदधे रुषाप्लुतो निवारयन्मङ्गलबाणवर्षम्  ।  
स चापि राजातिबलो मनस्वी ससर्ज रामाय तु पर्वतास्त्रम्  ॥ ब्न्द्प्_२,३८।४४ ॥  
तस्तम्भ तेनातिबलं तदस्त्रं वायव्यमिष्वस्त्रविधानदक्षः  ।  
रामो ऽपि तत्रातिबलं विदित्वा तं मत्स्यराजं विविधास्त्रपूगैः  ॥ ब्न्द्प्_२,३८।४५ ॥  
किरन्तमाजौ प्रसभं सुमोच नारायणास्त्रं विधिमन्त्रयुक्तम्  ।  
नारायणास्त्रे भृगुणा प्रयुक्ते रामेण राजन्नृपतेर्वधाय  ॥ ब्न्द्प्_२,३८।४६ ॥  
दिशस्तु सर्वाः सुभृशं हि तेजसा प्रजज्वलुर्मत्स्यपतिश्चकम्पे  ।  
रामस्तु तस्याथ विलक्ष्य कम्पं बाणैश्चतुर्भिर्निजघान वाहान्  ॥ ब्न्द्प्_२,३८।४७ ॥  
शरेण चैकेन ध्वजं महात्मा चिच्छेद चापं च शरद्वयेन  ।  
बाणेन चैकेन प्रसह्य सारथिं निपात्य भूमौ रथमार्द्दयत्त्रिभिः  ॥ ब्न्द्प्_२,३८।४८ ॥  
त्यक्त्वा रथं भूमिगतं च मङ्गलं परश्वधेनाशु जघान मूर्द्धनि  ।  
स भिन्नशीर्षो रुधिरं वमन्मुहुर्मर्च्छामवाप्याथ ममार च क्षणात्  ॥ ब्न्द्प्_२,३८।४९ ॥  
तत्सैन्यमस्त्रेण च सम्प्रदग्धं विनाशमायादथ भस्मसात्क्षणात्  ।  
तस्मिन्निपतिते राज्ञि चन्द्रवंशसमुद्भवे  ॥ ब्न्द्प्_२,३८।५० ॥  
मङ्गले नृपतिश्रेष्ठे रामो हर्षमुपागतः  ॥ ब्न्द्प्_२,३८।५१ ॥  
इति श्रीब्रह्माण्डे महापुराणे वायुप्रोक्ते मध्यम भागे तृतीय  
उपोद्धातपादे भार्गवचरिते अष्टात्रिंशत्तमो ऽध्यायः ॥ ३८॥  
  
  
_____________________________________________________________  
  
  
वसिष्ठ उवाच  
मत्स्यराजे निपतिते राजा युद्धविशारदः  ।  
राजेन्द्रान्प्रेरयामास कार्त्तवीर्यो महाबलः  ॥ ब्न्द्प्_२,३९।१ ॥  
बृहद्बलः सोमदत्तो विदर्भो मिथिलेश्वरः  ।  
निषधाधिपतिश्चैव मगधाधिपतिस्तथा  ॥ ब्न्द्प्_२,३९।२ ॥  
आययुः समरे योद्धं भार्गवेद्रेण भूपते  ।  
वर्षन्तः शरजालानि नानायुद्धविशारदाः  ॥ ब्न्द्प्_२,३९।३ ॥  
वीराभिमानिनः सर्वे हैहयस्याज्ञया तदा  ।  
पिनाकहस्तः स भृगुर्ज्वलदग्निशिखोपमः  ॥ ब्न्द्प्_२,३९।४ ॥  
चिक्षेप नागपाशं च आभिमन्त्र्य शरोत्तमम्  ।  
तदस्त्रं भार्गवे द्रेण क्षिप्तं सङ्ग्राममूर्द्धनि  ॥ ब्न्द्प्_२,३९।५ ॥  
चकर्त्त गारुडास्त्रेण सोमदत्तो महाबलः  ।  
ततः क्रुद्धो महाभागो रामः शत्रुविदारणः  ॥ ब्न्द्प्_२,३९।६ ॥  
रुद्रदत्तेन शूलेन सोमदत्तं जघान ह  ।  
बृहद्बलं च गदया विदर्भं मुष्टिना तथा  ॥ ब्न्द्प्_२,३९।७ ॥  
मैथिलं मुद्गरेणैव शक्त्या च निषधाधिपम्  ।  
मागधञ्चरणाघातैरस्त्रजालेन सैनिकान्  ॥ ब्न्द्प्_२,३९।८ ॥  
निहत्य निखिलां सेनां संहाराग्निसमीरणे  ।  
दुद्राव कार्त्तवीर्यं च जामदग्न्यो महाबलः  ॥ ब्न्द्प्_२,३९।९ ॥  
दृष्ट्वा तं योद्धुमायान्तं राजानो ऽन्ये महारथाः  ।  
कार्य्याकार्यविधानज्ञाः पृष्टे कृत्वा च हैहयम्  ॥ ब्न्द्प्_२,३९।१० ॥  
रामेण युयुधुश्चैव दर्शयन्तश्च सौहृदम्  ।  
कान्यकुब्जाश्च शतशः सौराष्ट्रावन्तयस्तथा  ॥ ब्न्द्प्_२,३९।११ ॥  
चक्रुश्च शरजालानि रामस्य च समन्ततः  ।  
शरजालावृतस्तेषां रामः सङ्ग्राममूर्द्धनि  ॥ ब्न्द्प्_२,३९।१२ ॥  
न चादृश्यत राजेन्द्र तदा स त्वकृतव्रणः  ।  
सस्मार रामचरितं यदुक्तं हरिणेन वै  ॥ ब्न्द्प्_२,३९।१३ ॥  
कुशलं भार्गवेन्द्रस्य याचमानो हरिं मुनिः  ।  
एतस्मिन्नेव काले तु रामः शस्त्रास्त्रकोविदः  ॥ ब्न्द्प्_२,३९।१४ ॥  
विधूय शरजालानि वायव्यास्त्रेण मन्त्रवित्  ।  
उदतिष्ठद्रणाकाङ्क्षी नीहारादिव भास्करः  ॥ ब्न्द्प्_२,३९।१५ ॥  
त्रिरात्रं समरे रामस्तैः सार्द्धं युयुधे बली  ।  
द्वादशाक्षौहिणीस्तत्र चिच्छेद लघुविक्रमः  ॥ ब्न्द्प्_२,३९।१६ ॥  
रम्भास्तम्भवनं यद्वत् परश्वधवरायुधः  ।  
सर्वांस्तान्भूपवर्गांश्च तदीयश्च महाचमूः  ॥ ब्न्द्प्_२,३९।१७ ॥  
दृष्ट्वा विनिहतां तेन रामेण सुमहात्मना  ।  
आजगाम महावीर्यः सुचन्द्रः सूर्यवंशजः  ॥ ब्न्द्प्_२,३९।१८ ॥  
लक्षराजन्यसंयुक्तः सप्ताक्षौहिणिसंयुतः  ।  
तत्रानेकमहावीरा गर्जन्तस्तोयदा इव  ॥ ब्न्द्प्_२,३९।१९ ॥  
कम्पयन्तो भुवं राजन् युयुधुर्भार्गवेण च  ।  
तेः प्रयुक्तानि शस्त्राणि महास्त्राणि च भूपते  ॥ ब्न्द्प्_२,३९।२० ॥  
क्षणेन नाशयामास भार्गवेन्द्रः प्रतापवान्  ।  
गृहीत्वा परशुं दिव्यं कालातकयमोपमम्  ॥ ब्न्द्प्_२,३९।२१ ॥  
कालयन्सकला सेनां चिच्छेद भुगुनन्दनः  ।  
कर्षकस्तु यथा क्षेत्रे पक्वं धान्यं तथा तृणम्  ॥ ब्न्द्प्_२,३९।२२ ॥  
निशेषयति दात्रेण तथा रामेण तत्कृतम्  ।  
लक्षराजन्यसैन्यं तददृष्ट्वा रामेण दारितम्  ॥ ब्न्द्प्_२,३९।२३ ॥  
सुचन्द्रः पृथिवीपालो युयुधे सङ्गरे नृप  ।  
तावुभौ तत्र सङ्क्षुब्धौ नानाशस्त्रास्त्रकोविदौ  ॥ ब्न्द्प्_२,३९।२४ ॥  
युयुधाते महावीरौ मुनीशनृपतीश्वरौ  ।  
रामो ऽस्मै यानि शस्त्राणि चिक्षेपास्त्राणि चापि हि  ॥ ब्न्द्प्_२,३९।२५ ॥  
तानि सर्वाणि चिच्छेद सुचन्द्रो युद्ध पण्डितः  ।  
ततः क्रुद्धो रणे रामः सुचन्द्रं पृथिवीश्वरम्  ॥ ब्न्द्प्_२,३९।२६ ॥  
कृतप्रतिकृताभिज्ञं ज्ञात्वोपस्पृश्य वार्यथ  ।  
नारायणास्त्रं विशिखे सन्दधे चानिवारितम्  ॥ ब्न्द्प्_२,३९।२७ ॥  
तदस्त्रं शतसूर्याभं क्षिप्तं रामेण धीमता  ।  
हृष्टोत्तीर्य रथात्सद्यः सुचन्द्रः प्रणनाम ह  ॥ ब्न्द्प्_२,३९।२८ ॥  
सर्वास्त्रपूज्यं तच्चापि नारायणविनिर्मितम्  ।  
तमेवं प्रणतं त्यक्त्वा यथौ नारायमन्तिकम्  ॥ ब्न्द्प्_२,३९।२९ ॥  
विस्मितो ऽभूत्तदा रामः समरे शत्रसूदनः  ।  
दृष्ट्वा व्यर्थं महास्त्रं तद्भूपं स्वस्थं विलोक्य च  ॥ ब्न्द्प्_२,३९।३० ॥  
रामः शक्तिं च मुसलं तोमरं पट्टिशं तथा  ।  
गदां च परशुं कोपाच्छिक्षेप नृपमूर्द्धनि  ॥ ब्न्द्प्_२,३९।३१ ॥  
जग्राह तानि सर्वाणि सुचन्द्रो लीलयैव हि  ।  
चिक्षेप शिवशूलं च रामो नृपतये यदा  ॥ ब्न्द्प्_२,३९।३२ ॥  
बभूव पुष्पमालां च तच्छूलं नृपतेर्गले  ।  
ददर्श च पुरस्तस्य भद्रकालीं जगत्प्रसूम्  ॥ ब्न्द्प्_२,३९।३३ ॥  
वहन्तीं मुण्डमालां च विकटास्यां भयङ्करीम्  ।  
सिंहस्थां च त्रिनेत्रां च त्रिशूलवरधारिणीम्  ॥ ब्न्द्प्_२,३९।३४ ॥  
दृष्ट्वा विहाय शस्त्रास्त्रं नमस्कृत्य समैडत  ।  
राम उवाच  
नमोस्तु ते शङ्करवल्लभायै जगत्सवित्र्यै समलङ्कृतायै  ॥ ब्न्द्प्_२,३९।३५ ॥  
नानाविभूषाभिरिभारिगायै प्रपन्नरक्षाविहितोद्यमायै  ।  
दक्षप्रसूत्यै हिमवद्भवायै महेश्वरार्द्धङ्गसमास्थितायै  ॥ ब्न्द्प्_२,३९।३६ ॥  
काल्यै कलानाथकलाधरायै भक्तप्रियायै भुवनाधिपायै  ।  
ताराभिधायै शिवतत्परायै गणेश्वराराधितपादुकायै  ॥ ब्न्द्प्_२,३९।३७ ॥  
परात्परायै परमेष्ठिदायै तापत्रयोन्मूलनचिन्तनायै  ।  
जगद्धितायास्तपुरत्रयायै बालादिकायै त्रिपुराभिधायै  ॥ ब्न्द्प्_२,३९।३८ ॥  
समस्तविद्यासुविलासदायै जगज्जनन्यै निहिताहितायै  ।  
बकाननायै बहुसाख्यदायै विध्वस्तनानासुरदान्वायै  ॥ ब्न्द्प्_२,३९।३९ ॥  
वराभयालङ्कृतदोर्लतायै समस्तगीर्वाणनमस्कृतायै  ।  
पीताम्बरायै पवनाशुगायै शुभप्रदायै शिवसंस्तुतायै  ॥ ब्न्द्प्_२,३९।४० ॥  
नागारिगायै नवखण्डपायै नीलाचलाभां गलसत्प्रभायै  ।  
लघुक्रमायै ललिताभिधायै लेखाधिपायै लवणाकरायै  ॥ ब्न्द्प्_२,३९।४१ ॥  
लोलेक्षणायै लयवर्जितायै लाक्षारसालङ्कृतपङ्कजायै  ।  
रमाभिधायै रतिसुप्रियायै रोगापहायै रचिताखिलायै  ॥ ब्न्द्प्_२,३९।४२ ॥  
राज्यप्रदायै रमणोत्सुकायै रत्नप्रभायै रुचिराम्बरायै  ।  
नमो नमस्ते परतः पुरस्तात् पार्श्वाधरोर्ध्वं च नमो नमस्ते  ॥ ब्न्द्प्_२,३९।४३ ॥  
सदा च सर्वत्र नमो नमस्ते नमो नमस्ते ऽखिलविग्रहायै  ।  
प्रसीद देवेशि मम प्रतिज्ञां पुरा कृतां पालय भद्रकालि  ॥ ब्न्द्प्_२,३९।४४ ॥  
त्वमेव माता च पिता त्वमेव जगत्त्रयस्यापि नमो नमस्ते  ।  
वसिष्ठ उवाच  
एवं स्तुता तदा देवी भद्रकाली तरस्विनी  ॥ ब्न्द्प्_२,३९।४५ ॥  
उवाच भार्गवं प्रीता वरदानकृतोत्सवा  ।  
भद्रकाल्युवाच  
वत्स राम महाभाग प्रीतास्मि तव साम्प्रतम्  ॥ ब्न्द्प्_२,३९।४६ ॥  
वरं वरय मत्तो यस्त्वया चाभ्यर्थिता हृदि  ।  
राम उवाच  
मातर्यदि वरो देयस्त्वया मे भक्तव त्सले  ॥ ब्न्द्प्_२,३९।४७ ॥  
तत्सुचन्द्रं जये युद्धे तवानुग्रहभाजनम्  ।  
इति मे ऽभिहितं देवि कुरु प्रीतेन चेतसा  ॥ ब्न्द्प्_२,३९।४८ ॥  
येन केनाप्युपायेन जगन्मातर्नमो ऽस्तु ते  ।  
भद्रकाल्युवाच  
आग्नेयास्त्रेण राजेन्द्रं सुचन्द्रं नय मद्गृहम्  ॥ ब्न्द्प्_२,३९।४९ ॥  
ममातिप्रियमद्यैव पार्षदो मे भवत्वयम्  ।  
वसिष्ठ उवाच  
इत्युक्तमाकर्ण्य स भार्गवेन्द्रो देव्याः प्रियं कर्तुमथोद्यतो ऽभूत्  ॥ ब्न्द्प्_२,३९।५० ॥  
प्राणान्नियम्याचमनं च कृत्वा सुचन्द्रमुद्दिश्य च तत्समादधे  ।  
अस्त्रं प्रयुक्तं नृपतेर्वधाय रामेण राजन् प्रसभं तदा तत्  ॥ ब्न्द्प्_२,३९।५१ ॥  
दग्ध्वा वपुर्भूतमयं तदीयं निनाय लोकं परदेवतायाः  ।  
ततस्तु रामेण कृतप्रणामा सा भद्रकालो जगदादिकर्त्री  ॥ ब्न्द्प्_२,३९।५२ ॥  
अन्तर्हिताभूदथ जामदग्न्यस्तस्थौ रणेभूपवधाभिकाङ्क्षी  ॥ ब्न्द्प्_२,३९।५३ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय  
उपोद्धातपादे भार्गवचरिते एकोनचत्वारिंशत्तमो ऽध्यायः ॥ ३९॥  
  
  
_____________________________________________________________  
  
  
वसिष्ठ उवाच  
सुचन्द्रे पतिते राजन् राजेन्द्राणां शिरोमणौ  ।  
तत्पुत्रः पुष्कराक्षस्तु रामं योद्धुमथागतः  ॥ ब्न्द्प्_२,४०।१ ॥  
स रथस्थो महावीर्यः सर्वशस्त्रास्त्रकोविदः  ।  
अभिवीक्ष्य रणेत्युग्रं रामं कालातकोपमम्  ॥ ब्न्द्प्_२,४०।२ ॥  
चकार शरजालं च भार्गवेन्द्रस्य सर्वतः  ।  
मुहूर्त्तं जामदग्न्यो ऽपि बाणैः सञ्झदितो ऽभवत्  ॥ ब्न्द्प्_२,४०।३ ॥  
ततो निष्कम्य सहसा भार्गवेन्द्रो महाबलः  ।  
शरबन्धान्महाराज समुदैक्षत सर्वतः  ॥ ब्न्द्प्_२,४०।४ ॥  
दृष्ट्वा तं पुष्काराक्षं तु सुचन्द्रतनयं तदा  ।  
क्रोधमाहारयामास दिधक्षन्निव पावकः  ॥ ब्न्द्प्_२,४०।५ ॥  
स क्रोधेन समाविष्टो वारुणं समवासृजत्  ।  
ततो मेघाः समुत्पन्ना गर्जन्तो भैरवान्नवान्  ॥ ब्न्द्प्_२,४०।६ ॥  
ववृषुर्जलधाराभिः प्लावयन्तो धरां नृप  ।  
पुष्कराक्षो महावीर्यो वायव्यास्त्रुमवासृजत्  ॥ ब्न्द्प्_२,४०।७ ॥  
तेन ते ऽदर्शनं नीताः सद्य एव बलाहकाः  ।  
अथ रामो भृशं क्रुद्धो ब्राह्मं तत्राभिसन्दधे  ॥ ब्न्द्प्_२,४०।८ ॥  
पुष्कराक्षो ऽपि तेनैव विचकर्ष महाबलः  ।  
ब्राह्म सो ऽप्याहितं दृष्ट्वा दण्डाहत इवारगः  ॥ ब्न्द्प्_२,४०।९ ॥  
घोरं परशुमादाय निःश्वसंस्तमधावत  ।  
रामस्याधावतस्तत्र पुष्कराक्षो धनुर्धरः  ॥ ब्न्द्प्_२,४०।१० ॥  
सन्दधे पञ्चविशिखान्दीप्तास्यानुरगानिव  ।  
एकैकेन च बाणेन हृदि शीर्षे भुजद्वये  ॥ ब्न्द्प्_२,४०।११ ॥  
शिखायां च क्रमाद्भित्त्वा तस्तम्भ भृश मातुरम्  ।  
स चैवं पीडीतो रामः पुष्कराक्षेण संयुगे  ॥ ब्न्द्प्_२,४०।१२ ॥  
क्षणं स्थित्वा भृशं धावन्परशुं मूर्ध्न्यपतयात्  ।  
शिखामारभ्य पादान्तं पुथ्कराक्षं द्विधाकरोत्  ॥ ब्न्द्प्_२,४०।१३ ॥  
पतिते शकले भूमौ तत्कालं पश्यता नृणाम्  ।  
आश्चर्यं सुमाहज्जातं दिवि चैव दिवौ कसाम्  ॥ ब्न्द्प्_२,४०।१४ ॥  
विदार्य रामस्तं क्रोधात्पुष्कराक्ष महाबलम्  ।  
तत्सैन्यमदहत्क्रुद्धः पावको विपिनं यथा  ॥ ब्न्द्प्_२,४०।१५ ॥  
यतो यतो धावति भार्गवेन्द्रो मनो ऽनिलौजाः प्रहरन्परश्वधम्  ।  
ततस्ततो वाजिरथेभमानवा निकृत्तगात्राः शतशो निपेतुः  ॥ ब्न्द्प्_२,४०।१६ ॥  
रामेण तत्रा तिबलेन सङ्गरे निहन्यमानास्तु परश्वधेन  ।  
हा तात मातस्त्विति जल्पमान्ना भस्मीबभूवुः सुविचूर्णितास्तदा  ॥ ब्न्द्प्_२,४०।१७ ॥  
मुहूर्त्तमात्रेण च भार्गवेण तत्पुष्कराक्षस्य बलं समग्रम्  ।  
अनेकराजन्यकुलं हतेश्वरं इतं नवाक्षौहिणिकं भृशातुरम्  ॥ ब्न्द्प्_२,४०।१८ ॥  
पतिते पुष्कराक्षे तु कार्त्तवीर्यार्जुनः स्वयम्  ।  
आजगाम महावीर्यः सुवर्णरथमास्थितः  ॥ ब्न्द्प्_२,४०।१९ ॥  
नानाशस्त्रसमाकीर्णं नानारत्नपरिच्छदम्  ।  
दशनल्वप्रमाणं च शतवाजियुतं नृपः  ॥ ब्न्द्प्_२,४०।२० ॥  
युते बाहुसहस्रेण नानायुधधरेण च  ।  
बभौ स्वर्लोकमारोक्ष्यन्देहति सुकृती यथा  ॥ ब्न्द्प्_२,४०।२१ ॥  
पुत्रास्तस्य महावीर्याः शतं युद्धविशारदाः  ।  
सेनाः संव्यूह्य सन्तस्थुः सङ्ग्रामे पितुराज्ञया  ॥ ब्न्द्प्_२,४०।२२ ॥  
कार्त्तवीर्यस्तु बलवान्रामं दृष्ट्वा रणाजिरे  ।  
कालान्तकयमप्रख्यं योद्धुं समुपचक्रमे  ॥ ब्न्द्प्_२,४०।२३ ॥  
दक्षे पञ्चशतं बाणान्वामे पञ्चशतं धनुः  ।  
जग्रा ह भार्गवेन्द्रस्य समरे जेतुमुद्यतः  ॥ ब्न्द्प्_२,४०।२४ ॥  
बाणवर्षं चकाराथ रामस्योपरि भूपते  ।  
यथा बलाहको वीर पर्वतोपरि वर्षति  ॥ ब्न्द्प्_२,४०।२५ ॥  
बाणवर्षेण नेनाजौ सत्कृतो भृगुनन्दनः  ।  
जग्राह स्वघनुर्दिव्यं बाणवर्षं तथाकरोत्  ॥ ब्न्द्प्_२,४०।२६ ॥  
तावुभौरणसन्दृप्तौ तदा भार्गवहैहयौ  ।  
चक्रतुर्यद्धमतुलं तुमुलं लोमहर्षणम्  ॥ ब्न्द्प्_२,४०।२७ ॥  
ब्रह्मास्त्रं च सभूपालः सन्दधे रणमूर्द्धनि  ।  
वधाय भार्गवेन्द्रस्य सर्वशस्त्रास्त्रधृगबली  ॥ ब्न्द्प्_२,४०।२८ ॥  
रामो ऽपि वार्युपस्पृश्य ब्रह्मं ब्राह्मय सन्दधे  ।  
ततो व्योम्नि सदा सक्ते द्वे चाप्य स्त्रे नराधिप  ॥ ब्न्द्प्_२,४०।२९ ॥  
ववृधाते जगत्प्रान्ते तेजसा ज्वलनार्कवत्  ।  
त्रयो लोकाः सपाताला दृष्ट्वा तन्महदद्भुतम्  ॥ ब्न्द्प्_२,४०।३० ॥  
ज्वलदस्त्रयुगं तप्ता मेनिरे ऽस्योपसंयमम्  ।  
रामस्तदा वीक्ष्य जगत्प्रणाशं जगन्निवासोक्तमथास्मरत्तदा  ॥ ब्न्द्प्_२,४०।३१ ॥  
रक्षा विधेयाद्य मयास्य संयमो निवारणीयः परमांशधारिणा  ।  
इति व्यवस्य प्रभुरुग्रतेजा नेत्रद्वयेनाथ तदस्त्रयुगमम्  ॥ ब्न्द्प्_२,४०।३२ ॥  
पीत्वातिरामं जगदाकलय्य तस्थौ क्षणं ध्यानगतो महात्मा  ।  
ध्यानप्रभावेण ततस्तु तस्य ब्रह्मास्त्रयुग्मं विगतप्रभावम्  ॥ ब्न्द्प्_२,४०।३३ ॥  
पपात भूमौ सहसाथ तत्क्षणं सर्वं जगत्स्वास्थ्यमुपाजगाम  ।  
स जामदग्न्यो महातां महीयान्स्रष्टुं तथा पालयितुं निहन्तुम्  ॥ ब्न्द्प्_२,४०।३४ ॥  
विभुस्तथापीह निजम्प्रभावं गोपायितुं लोकविधिं चकार  ।  
धनुर्द्धरः शूरतमो महस्वान्सदग्रणीः संसदि तथ्यवक्ता  ॥ ब्न्द्प्_२,४०।३५ ॥  
कलाकलापेषु कृतप्रयत्नो विद्यासु शास्त्रेषु बुधो विधिज्ञः  ।  
एवं नृलोके प्रथयन्स्वभावं सर्वाणि कल्यानि करोति नित्यम्  ॥ ब्न्द्प्_२,४०।३६ ॥  
सर्वे तु लोका विजितास्तु तेन रामेण राजन्यनिषूदनेन  ।  
एवं स रामः प्रथितप्रभावः प्रशामयित्वा तु तदस्त्रयुग्मम्  ॥ ब्न्द्प्_२,४०।३७ ॥  
पुनः प्रवृत्तो निधनं प्रकर्तुं रणागणे हैहयवंशकेतोः  ।  
तुणीरतः पत्रियुगं गृहीत्वा पुङ्खे निधायाथ धनुर्ज्यकायाम्  ॥ ब्न्द्प्_२,४०।३८ ॥  
आलक्ष्य लक्ष्यं नृपकर्णयुग्मं चकर्त्त चूडामणिहर्तुकामः  ।  
स कृत्तकर्णो नृपतिर्महात्मा विनिर्जिताशेषजगत्प्रवीरः  ॥ ब्न्द्प्_२,४०।३९ ॥  
मेने निजं वीर्यमिह प्रणष्टं रामेण भूमीशतिरस्कृतात्मा  ।  
क्षणं धराधीशतनुर्विवर्णा गतानुभावा नृपतेर्बभूव  ॥ ब्न्द्प्_२,४०।४० ॥  
लेख्येव सच्चित्रकरप्रयुक्ता सुदीनचित्तस्य विलक्ष्यते ऽग  ।  
ततः स राजा निजवीर्यवैभवं समस्तलोकाधिकतां प्रयातम्  ॥ ब्न्द्प्_२,४०।४१ ॥  
विचिन्त्य पौलस्त्यजयादिलब्धं शोचन्निवासीत्स जयाभिकाङ्क्षीं  ।  
दध्यौ पुनर्मीलितलोचनो नृपौ दत्तं तमात्रेयकुलप्रदीपम्  ॥ ब्न्द्प्_२,४०।४२ ॥  
यस्य प्रभावानुगृहीत ओजसा तिरश्चकारा खिललोकपालकान्  ।  
यदास्य हृद्येष महानुभावो दत्तः प्रयातो न हि दर्शनं तदा  ॥ ब्न्द्प्_२,४०।४३ ॥  
खिन्नो ऽतिमात्रं धरणीपतिस्तदा पुनः पुनर्ध्यानपथं जगाम  ।  
स ध्यायमानो ऽपि न चाजगाम दत्तो मनोगोचरमस्य राजन्  ॥ ब्न्द्प्_२,४०।४४ ॥  
तपस्विनो दान्ततमस्य साधोरनागसो दुष्कृतिकारिणो विभुः  ।  
एवं यदात्रेस्तनयो महात्मा दृष्टो न च ध्यानपथे नृपेण  ॥ ब्न्द्प्_२,४०।४५ ॥  
तदातिदुः खेन विदूयमानः शोकेन मोहेन युतो बभूव  ।  
तं शोकमग्नं नृपतिं महात्मा रामो जगादाखिलचित्तदर्शी  ॥ ब्न्द्प्_२,४०।४६ ॥  
मा शोकभावं नृपते प्रयाहि नैवानुशोचन्ति महानुभावाः  ।  
यस्ते वरायाभवमादिसर्गे स एव चाहं तंव सादनाय  ॥ ब्न्द्प्_२,४०।४७ ॥  
समागतस्त्वं भवधीरचित्तः सङ्ग्रामकाले न विषादचर्चा  ।  
सर्वो हि लोकः स्वकृतं भुनक्ति शुभाशुभं दैवकृतं विपाके  ॥ ब्न्द्प्_२,४०।४८ ॥  
अन्योनको ऽप्यस्य शुभाशुभस्य विपर्ययं कर्तुमलं नरेश  ।  
यत्ते सुपुण्यं बहुजन्मसञ्चितं तेनेह दत्तस्य वरार्हपात्रम्  ॥ ब्न्द्प्_२,४०।४९ ॥  
जातो भवानद्य तु दुष्कृतस्य फलं प्रभुङ्क्ष्व त्वमिहार्जितस्य  ।  
गुरुर्विमत्यापकृतस्त्वया मे यतस्ततः कर्णनिकृन्तनं ते  ॥ ब्न्द्प्_२,४०।५० ॥  
कृतं मया पश्य हरन्तमोजसा चूडामणिं मामपत्दृत्य ते यशः  ।  
इत्येवमुक्त्वा स भृगुर्महात्मा नियोज्य बाणं च विकृष्य चापम्  ॥ ब्न्द्प्_२,४०।५१ ॥  
चिक्षेप राज्ञः स तु लाघवेन च्छित्त्वा मणिं रामममुपाजगाम  ।  
तद्वीक्ष्य कर्मास्य मुनेः सुतस्य स चार्जुनो हैहयवंशधर्त्ता  ॥ ब्न्द्प्_२,४०।५२ ॥  
समुद्यतो ऽभूत्पुनरप्युदायुधस्तं हन्तुमाजौ द्विजमात्मशत्रुम्  ।  
शूलशक्तिगदाचक्रखढ्गपट्टिशतोमरैः  ॥ ब्न्द्प्_२,४०।५३ ॥  
नानाप्रहरणैश्चान्यैराजघान द्विजात्मजम्  ।  
स रामो लाघवेनैव सम्प्रक्षिप्तान्यनेन च  ॥ ब्न्द्प्_२,४०।५४ ॥  
शूलादीनि चकर्त्ताशु मध्य एव निजाशुगैः  ।  
स राजा वार्युपस्पृश्य ससर्जाग्नेयमुत्तमम्  ॥ ब्न्द्प्_२,४०।५५ ॥  
अस्त्रं रामो वारुणेन शमयामास सत्वरम्  ।  
गान्धर्वं विदधे राजा वायव्येनाहनद्विभुम्  ॥ ब्न्द्प्_२,४०।५६ ॥  
नागास्त्रं गारुडेनापि रामश्चिच्छेद भूपते  ।  
दत्तेन दत्तं यच्छूलमव्यर्थं मन्त्रपूर्वकम्  ॥ ब्न्द्प्_२,४०।५७ ॥  
जग्राह समरे राजा भार्गवस्य वधाय च  ।  
तच्छूलं शतसूर्याभमनिवार्यं सुरासुरैः  ॥ ब्न्द्प्_२,४०।५८ ॥  
चिक्षेप राममुद्दिश्य समग्रेण बलेन सः  ।  
मूर्ध्नि तद्भार्गवस्याथ निपपात महीपते  ॥ ब्न्द्प्_२,४०।५९ ॥  
तेन शूलप्रहारेण व्यथितो भार्गवस्तदा  ।  
मूर्च्छामवाप राजेन्द्र पपात च हरिं स्मरन्  ॥ ब्न्द्प्_२,४०।६० ॥  
पतिते भार्गवे तत्र सर्वे देवा भयाकुलाः  ।  
समाजग्मुः पुरस्कृत्य ब्रह्मविष्णुमहेश्वरान्  ॥ ब्न्द्प्_२,४०।६१ ॥  
शङ्करस्तु महाज्ञानी साक्षान्मृत्युञ्जयः प्रभुः  ।  
भार्गवं जीवयामास सञ्जीवन्या स विद्यया  ॥ ब्न्द्प्_२,४०।६२ ॥  
रामस्तु चेतनां प्राप्य ददर्श पुरतः सुरान्  ।  
प्रणनाम च राजेन्द्र भक्त्या ब्रह्मादिकांस्तु तान्  ॥ ब्न्द्प्_२,४०।६३ ॥  
ते स्तुता भार्गवेन्द्रेण सद्यो ऽदर्शनमागताः  ।  
स रामो वार्युस्पृश्य जजाप कवचं तु तत्  ॥ ब्न्द्प्_२,४०।६४ ॥  
उत्थितश्च सुसंरब्धो निर्दहन्निव चक्षुषा  ।  
स्मृत्वा पाशुपतं चास्त्रं शिवदत्तं स भार्गवः  ॥ ब्न्द्प्_२,४०।६५ ॥  
सद्यः संहृतवांस्तत्तु कार्त्तवीर्यं महाबलम्  ।  
स राजा दत्तभक्तस्तु विष्णोश्चक्रं सुदर्शनम्  ।  
प्रविष्टो भस्मसाज्जातं शरीरं बाहुनन्दन  ॥ ब्न्द्प्_२,४०।६६ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय  
उपोद्धातपादे भार्गवचरिते कार्त्तवीर्यवधो नाम चत्वारिंशत्तमो ऽध्यायः ॥ ४०॥  
  
_____________________________________________________________  
  
  
वसिष्ठ उवाच  
दृष्ट्वा पितुर्वधं घोरं तत्पुत्रास्ते शतं त्वरा  ।  
वारयामासुरत्युग्रं भार्गवं स्वबलेः पृथक्  ॥ ब्न्द्प्_२,४१।१ ॥  
एकैकाक्षैहिणीयुक्ताः सर्वे ते युद्धदुर्मदाः  ।  
सङ्ग्रामं तुमुलं चक्रुः संरब्धास्तु पितुर्वधात्  ॥ ब्न्द्प्_२,४१।२ ॥  
रामस्तु दृष्ट्वा तत्पुत्राञ्छूरान्रणविशारदान्  ।  
परश्वधं समादाय युयुधे तैश्च सङ्गरे  ॥ ब्न्द्प्_२,४१।३ ॥  
तां सेनां भगवान्रामः शताक्षौहिणिसम्मिताम्  ।  
निजघान त्वरायुक्तो मुहुर्त्तद्वयमात्रतः  ॥ ब्न्द्प्_२,४१।४ ॥  
निःशेषितं स्वसैन्यं तु कुठारेणैव लीलया  ।  
दृष्ट्वा रामेण तेसर्वे युयुधुर्वीर्यसम्मताः  ॥ ब्न्द्प्_२,४१।५ ॥  
नानाविधानि दिव्यानि प्रहरन्तो महोजसः  ।  
परितो मण्डलं चक्रुर्भार्गवस्य महात्मनः  ॥ ब्न्द्प्_२,४१।६ ॥  
अथ रामो ऽपि बलवांस्तेषां मण्डलमध्यगः  ।  
विरेजे भगवान्साक्षाद्यथा नाभिस्तु चक्रगा  ॥ ब्न्द्प्_२,४१।७ ॥  
नृत्यन्निवाचौ विरराज रामः शतं पुनस्ते परितो भ्रमन्तः  ।  
रेजुश्च गोपी गणमध्यसंस्थः कृष्णो यथा ताः परितो भ्रमन्त्यः  ॥ ब्न्द्प्_२,४१।८ ॥  
तदा तु सर्वे द्रुहिणप्रधानाः समागताः स्वस्वविमानसंस्थाः  ।  
समाकिरन्नन्दनमाल्यवर्षैः समन्ततो राममहीनवीर्यम्  ॥ ब्न्द्प्_२,४१।९ ॥  
यः शस्त्रपादादुदतिष्ठत ध्वनिर् हुङ्कारगर्भो दिवमस्पृशन्स वै  ।  
तौर्यत्रिकस्येव शरक्षतानि भान्तीव यद्वन्नखदन्तपाताः  ॥ ब्न्द्प्_२,४१।१० ॥  
क्रन्दन्ति शस्त्रैः क्षतविक्षताङ्गा गायन्ति यद्वत्किल गीतविज्ञाः  ।  
एवं प्रवृत्तं नृपयुद्धमण्डलं पश्यन्ति देवा भृशविस्मिताक्षः  ॥ ब्न्द्प्_२,४१।११ ॥  
ततस्तु रामो ऽवनिपालपुत्राञ्जिघांसुराजौ विविधास्त्रपूगैः  ।  
पृथक्चकारातिब लांस्तु मण्डलद्विच्छिद्य पङ्क्तिं प्रभुरात्तचापः  ॥ ब्न्द्प्_२,४१।१२ ॥  
एकैकशस्तान्निजघान वीराञ्छतं तदा पञ्च ततः पलायिताः  ।  
शूरो वृषास्यो वृषशूरसेनौ जयध्वजश्चापि विभिन्नधैर्याः  ॥ ब्न्द्प्_२,४१।१३ ॥  
महाभयेनाथ परीतचिता हिमाद्रिपादान्तरकाननं च  ।  
पृथग्गतास्ते सुपरीप्सवो नृपा न को ऽपि कांस्विद्ददृशे भृशार्त्तः  ॥ ब्न्द्प्_२,४१।१४ ॥  
रामो ऽपि हत्वा नृपचक्रमाजौ राज्ञः सहायर्थमुपागतं च  ।  
समन्वितो ऽसावकृतव्रणेन सस्नौ मुदागत्य च नर्मदायाम्  ॥ ब्न्द्प्_२,४१।१५ ॥  
स्रात्वा नित्यक्रियां कृत्वा सम्पूज्य वृषभध्वजम्  ।  
प्रतस्थे द्रष्टुमुर्वीश शिवं कैलासवासिनम्  ॥ ब्न्द्प्_२,४१।१६ ॥  
गुरुपत्नीमुमां चापि सुतौ स्कन्दविनायकौ  ।  
मनोयायी महात्मासावकृतव्रणसंयुतः  ॥ ब्न्द्प्_२,४१।१७ ॥  
कृतकार्यो मुदा युक्तः कैलासं प्राप्य तत्क्षणम्  ।  
ददर्श तत्र नगरीं महतीमलकाभिधम्  ॥ ब्न्द्प्_२,४१।१८ ॥  
नानामणिगणाकीर्णभवनैरुपशोभिताम्  ।  
नानारुपधरैर्यक्षैः शोभितां चित्रभूषणैः  ॥ ब्न्द्प्_२,४१।१९ ॥  
नानावृक्षसमाकीणैर्वनैश्चोपवनैर्युताम्  ।  
दीर्घिकाभिः सुदीर्घाभिस्तडागैश्चोपशोभिताम्  ॥ ब्न्द्प्_२,४१।२० ॥  
सर्वतो ऽप्यावृतां बाह्ये सीतयालकनन्दया  ।  
तत्र देवाङ्गनास्नानमुक्तकुङ्कुमपिञ्जरम्  ॥ ब्न्द्प्_२,४१।२१ ॥  
तृषाविर हिताश्चाम्भः पिबन्ति करिणो मुदा  ।  
यत्र सङ्गीतसन्नादा श्रूयन्ते तत्रतत्र ह  ॥ ब्न्द्प्_२,४१।२२ ॥  
गन्धर्वैरप्सरोभिश्च सततं सहकारिभिः  ।  
तां दृष्ट्वा भार्गवो राजन्मुदा परमया युतः  ॥ ब्न्द्प्_२,४१।२३ ॥  
ययौ तदूर्ध्वं शिखरं यत्र शेवपरं गृहम्  ।  
ततो ददर्श राजेन्द्र स्निग्धच्छायं महावटम्  ॥ ब्न्द्प्_२,४१।२४ ॥  
तस्याधस्ताद्वरावासं सुसेव्यं सिद्धसंयुतम्  ।  
ददर्ंश तत्र प्राकारं शतयोजनमण्डलम्  ॥ ब्न्द्प्_२,४१।२५ ॥  
नानारत्नाचितं रम्यं चतुर्द्वारं गणावृतम्  ।  
नन्दीश्वरं महाकालं रक्ताक्षं विकटोदरम्  ॥ ब्न्द्प्_२,४१।२६ ॥  
पिङ्गलाक्षं विशालाक्षं विरूपाक्षं घटोदरम्  ।  
मन्दारं भैरवं बाणं रुरुं भैरवमेव च  ॥ ब्न्द्प्_२,४१।२७ ॥  
वीरकं वीरभद्रं च चण्डं भृङ्गिं रिटिं मुखम्  ।  
सिद्धेन्द्रनाथरुद्रांश्च विद्याधरमहोरगान्  ॥ ब्न्द्प्_२,४१।२८ ॥  
भूतप्रेतपिशाचांश्च कूष्माण्डान्ब्रह्मराक्षसान्  ।  
वेतालान्दानवेन्द्रांश्च योगीन्द्रांश्च जटाधरान्  ॥ ब्न्द्प्_२,४१।२९ ॥  
यक्षकिम्पुरुषांश्चैव डाकिनीयो गिनीस्तथा  ।  
दृष्ट्वा नन्द्या५या तत्र प्रविष्टो ऽन्तर्मुदान्वितः  ॥ ब्न्द्प्_२,४१।३० ॥  
ददर्श तत्र भुवनैरावृतं शिवमन्दिरम्  ।  
चतुर्योजनविस्तीर्णं तत्र प्राग्द्वारसंस्थितौ  ॥ ब्न्द्प्_२,४१।३१ ॥  
दृष्ट्वा वामे कार्त्तिकेय दक्ष चैव विनायकम्  ।  
ननाम भार्गवस्तौ द्वौ शिवतुल्यपराक्रमौ  ॥ ब्न्द्प्_२,४१।३२ ॥  
पार्षदप्रवरास्तत्र क्षेत्रपालाश्च संस्थिताः  ।  
रत्नसिंहासनस्थाश्च रत्नभूषमभूषिताः  ॥ ब्न्द्प्_२,४१।३३ ॥  
भार्गवं प्रविशन्तं तु ह्यपृच्छञ्शिवमन्दिरम्  ।  
विनायको महाराज क्षणं तिष्ठेत्युवाच ह  ॥ ब्न्द्प्_२,४१।३४ ॥  
निद्रितो ह्युमया युक्तो महादेवो ऽधुनेति च  ।  
ईश्वराज्ञां गृहीत्वाहमत्रागत्यक्षणान्तरे  ॥ ब्न्द्प्_२,४१।३५ ॥  
त्वया सार्द्धं प्रवेक्ष्यामि भ्रातस्तिष्ठात्र साम्प्रतम्  ।  
विनायकचश्चैवं श्रुत्वा भार्गवनन्दनः  ॥ ब्न्द्प्_२,४१।३६ ॥  
प्रवक्तुमुपचक्राम गणेशं त्वरयान्वितः  ।  
राम उवाच  
गत्वा ह्यन्तःपुरं भ्रातः प्रणम्य जगदीश्वरौ  ॥ ब्न्द्प्_२,४१।३७ ॥  
पार्वतीशङ्करौ सद्यो यास्यामि निजमन्दिरम्  ।  
कार्त्तवीर्यः सुचन्द्रश्च सपुत्रबलबान्धवः  ॥ ब्न्द्प्_२,४१।३८ ॥  
अन्ये सहस्रशो भूपाः काम्बोजाः पङ्लवाः शाकाः  ।  
कान्यकुब्जाः कोशलेशा मायावन्तो महाबलाः  ॥ ब्न्द्प्_२,४१।३९ ॥  
निहताः समरे सर्वे मया शम्भुप्रसादतः  ।  
तमिमं प्रणिपत्यैव यास्यामि स्वगृहं प्रति  ॥ ब्न्द्प्_२,४१।४० ॥  
इत्युक्त्वा भार्गवस्तत्र तस्थौ गणपतेः पुरः  ।  
प्रोवाच मधुरं वाक्यं भार्गवे स गणाधिपः  ॥ ब्न्द्प्_२,४१।४१ ॥  
विनायक उवाच  
ज्ञणं तिष्ट महाभाग दर्शनं ते भविष्यति  ।  
अद्य विश्वेश्वरो भ्रातर्भवान्या सह वर्त्तते  ॥ ब्न्द्प्_२,४१।४२ ॥  
स्त्रीपुंसोर्युक्त योस्तात सहैकासनसंस्थयोः  ।  
करोति सुखभङ्गं यो नरकं स व्रजेद्ध्रुवम्  ॥ ब्न्द्प्_२,४१।४३ ॥  
विशेषतस्तु पितरं गुरुं वा भूपतिं द्विजः  ।  
र७स्यं समुपासिनं न पश्येदिति निश्चयः  ॥ ब्न्द्प्_२,४१।४४ ॥  
कामतो ऽकामतो वापि पश्येद्यः सुरतोन्मुखम्  ।  
स्त्रीविच्छेदो भवेत्तस्य ध्रुवं सप्रसु जन्मसु  ॥ ब्न्द्प्_२,४१।४५ ॥  
श्रोणिं वक्षः स्थलं वक्त्रं यः पश्यति परस्त्रियः  ।  
मातुर्वापि भगिन्या वा दुहितुः स नराधमः  ॥ ब्न्द्प्_२,४१।४६ ॥  
भार्गव उवाच  
अहो श्रुतमपूर्वं किं वचनं तव वक्त्रतः  ।  
ब्रान्त्या विनिर्गतं वापि हास्यार्थमथवोदितम्  ॥ ब्न्द्प्_२,४१।४७ ॥  
कामिनां सविकाराणामेतच्छास्त्रनिदर्शनम्  ।  
निर्विकारास्य च शिशोर्न दोषः कश्चिदेव हि  ॥ ब्न्द्प्_२,४१।४८ ॥  
यास्याम्यन्तः पुरं भ्रातस्तव किं तिष्ठ बालक  ।  
यथादृष्टं करिष्यामि तत्र यत्समयोचितम्  ॥ ब्न्द्प्_२,४१।४९ ॥  
तत्रैव माता तातश्च त्वया नाम निरूपितौ  ।  
जगतां पितरौ तौ च पार्वतीपरमेश्वरौ  ॥ ब्न्द्प्_२,४१।५० ॥  
इत्युक्त्वा भार्गवो राजन्नन्तर्गन्तुं समुद्यतः  ।  
विनायकस्तदोत्थाय वारयामास सत्वरम्  ॥ ब्न्द्प्_२,४१।५१ ॥  
वाग्युद्धं च तयोरासीन्मिथो हस्तविकर्षणम्  ।  
दृष्ट्वा सकन्दस्तु सम्भ्रान्तो बोधयामास तौ तदा  ॥ ब्न्द्प्_२,४१।५२ ॥  
बाहुभ्यां द्वौ समुद्गृह्य पृथगुत्सारितौ तथा  ।  
अथ क्रुद्धो गणेशाय भार्गवः परवीरहा  ।  
परश्वधं समादाय सप्रक्षेप्तुं समुद्यतः  ॥ ब्न्द्प्_२,४१।५३ ॥  
तं दृष्ट्वा गजाननो भृगुवरं क्रोधात्क्षिपन्तं त्वरा स्वात्मार्थं परशुं तदा निजकरेणोद्धृत्य वेगेन तु  ।  
भूर्लोकं भुवः स्वरपि तस्योर्ध्वं महर्वैजनं लोकं चापि तपो ऽथ सत्यमपरं वैकुण्ठमप्यानयत्  ॥ ब्न्द्प्_२,४१।५४ ॥  
तस्योर्ध्वं च विदर्शयन्भृगुवरं गोलोकमीशात्मजो निष्पात्याधरलोकसप्तक मपीत्थं दर्शयामास च  ।  
उद्धृत्याथ ततो हि गर्भसलिले प्रक्षप्तमात्रं त्वरा भीतं प्राणपरिप्सुमानयदथो तत्रैव यत्रास्थितः  ॥ ब्न्द्प्_२,४१।५५ ॥  
  
  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे भार्गवचरिते एकचत्वारिंशत्तमो ऽध्यायः ॥ ४१॥  
  
_____________________________________________________________  
  
  
वसिष्ठ उवाच  
एवं सम्भ्रामितो रामो गणाधीशेन भूपते  ।  
हर्षशोकसमाविष्टो विचिन्त्यात्मपराभवम्  ॥ ब्न्द्प्_२,४२।१ ॥  
गणेशं चाभितो वीक्ष्य निर्विकारमवस्थितम्  ।  
क्रोधाविष्टो भृशं भूत्वा प्राक्षिपत्स्वपरश्वधम्  ॥ ब्न्द्प्_२,४२।२ ॥  
गणेशस्त्वभिवीक्ष्याथ पित्रा दत्तं परश्वधम्  ।  
अमोघं कर्त्तुकामस्तु वामे तं दशने ऽग्रहीत्  ॥ ब्न्द्प्_२,४२।३ ॥  
स तु दन्तः कुठारेण विच्छिन्नो भूतले ऽपतत्  ।  
भुवि शोणितसन्दिग्धो वज्राहत इवाचलः  ॥ ब्न्द्प्_२,४२।४ ॥  
दन्तपातेन विद्वस्ता साब्धिद्वीपधरा धरा  ।  
चकम्पे पृथिवीपाल लोकास्त्रासमुपागताः  ॥ ब्न्द्प्_२,४२।५ ॥  
हाहाकारो महानासी द्देवानां दिवि पश्यताम्  ।  
कार्त्तिकेयादयस्तत्र चुक्रुशुर्भृशमातुराः  ॥ ब्न्द्प्_२,४२।६ ॥  
अथ कोलाहलं श्रुत्वा दन्तपातध्वनिं तथा  ।  
पार्वतीशङ्करौ तत्र समाजग्मतुरीश्वरौ  ॥ ब्न्द्प्_२,४२।७ ॥  
हेरम्बं पुरतो दृष्ट्वा वक्रतुण्डैकदन्तिनम्  ।  
पप्रच्छ स्कन्दं पार्वती किमेतदिति कारणम्  ॥ ब्न्द्प्_२,४२।८ ॥  
स तु पृष्टस्तदा मात्रा सेनानीः सर्वमादितः  ।  
वृत्तान्तं कथयामास मात्रे रामस्य शृण्वतः  ॥ ब्न्द्प्_२,४२।९ ॥  
सा श्रुत्वोदन्तमखिलं जगतां जननी नृप  ।  
उवाच शङ्करं रुष्टा पार्वती प्राणनायकम्  ॥ ब्न्द्प्_२,४२।१० ॥  
पार्वत्युवाच  
अयं ते भार्गवः शम्भो शिष्यः पुत्रः समो ऽभवत्  ।  
त्वत्तोलब्ध्वा परं तेजो वर्म त्रैलोक्यजिद्विभो  ॥ ब्न्द्प्_२,४२।११ ॥  
कार्त्तवीर्यार्जुनं सङ्ख्ये जितवानूर्जितं नृपम्  ।  
स्वकार्यं साधयित्वा तु प्रादात्तुभ्यं च दक्षिणाम्  ॥ ब्न्द्प्_२,४२।१२ ॥  
यत्ते सुतस्य दशन कुठारेण न्यपातयत्  ।  
अनेनैव कृतार्थस्त्वं भविष्यसि न संशयः  ॥ ब्न्द्प्_२,४२।१३ ॥  
त्वमिमं भार्गवं शम्भो रक्षान्तेवासिसत्तमम्  ।  
तव कार्याणि सर्वाणि साधयिष्यति सद्गुरोः  ॥ ब्न्द्प्_२,४२।१४ ॥  
अह नैवात्र तिष्ठामि यत्त्वया विमता विभो  ।  
पुत्राभ्यां सहिता यास्ये पितुः स्वस्य निकेतनम्  ॥ ब्न्द्प्_२,४२।१५ ॥  
सन्तो भुजिष्यातनयं सत्कुर्वन्त्यात्मपुत्रवत्  ।  
भवता तु कृतोनैव सत्कारो वचसापि हि  ॥ ब्न्द्प्_२,४२।१६ ॥  
आत्मनस्तनयस्यास्य ततो यास्यामि दुःखिता  ।  
वसिष्ठ उवाच  
एतच्छ्रुत्वा तु वचनं पार्वत्या भगवान्भवः  ॥ ब्न्द्प्_२,४२।१७ ॥  
नोवाच किञ्चिद्वचनं साधु वासाधु भूपते  ।  
सस्मार मनसा कृष्णं प्रणतक्लेशनाशनम्  ॥ ब्न्द्प्_२,४२।१८ ॥  
गोलोकनाथं गोपीशं नानानुनयकोविदम्  ।  
स्मृतमात्रो ऽथ भगवान् केशवः प्रणतार्त्तिहा  ।  
आजगाम दयासिन्धुर्भक्तवश्यो ऽखिलेश्वरः  ॥ ब्न्द्प्_२,४२।१९ ॥  
मेघश्यामो विशदवदनो रत्नकेयूरहारो विद्युद्वासा मकरसदृशे कुण्डले सन्दधानः  ।  
बर्हापीडं मणिगणयुतं बिभ्रदीषत्स्मितास्यो गोपीनाथो गदितसुयशाः कौस्तुभोद्भासिवक्षाः  ॥ ब्न्द्प्_२,४२।२० ॥  
राधया सहितः श्रीमान् श्रीदाम्ना चापराजितः  ॥ ब्न्द्प्_२,४२।२१ ॥  
मुष्णंस्तेजांसि सर्वेषां स्वरुचा ज्ञानवारिधिः  ।  
अथैनमागतं दृष्ट्वा शिवः संहृष्टमानसः  ॥ ब्न्द्प्_२,४२।२२ ॥  
प्रणिपत्य यथान्यायं पूजयामास चागतम्  ।  
प्रवेश्याभ्यन्तरे वेश्मराधया सहितं विभुम्  ॥ ब्न्द्प्_२,४२।२३ ॥  
रत्नसिंहासने नम्ये सदारं स न्यवेशयत्  ।  
थ तत्र गता देवी पार्वती तनयान्विता  ॥ ब्न्द्प्_२,४२।२४ ॥  
ननाम चरणान्प्रभ्वोः पुत्राभ्यां सहिता मुदा  ।  
थ रामो ऽपि तत्रैव गत्वा नमितकन्धरः  ॥ ब्न्द्प्_२,४२।२५ ॥  
पार्वत्याश्चरणोपान्ते पपाताकुलमानसः  ।  
सा यदा नाभ्यनन्दत्तं भार्गवं प्रणतं पुरः  ॥ ब्न्द्प्_२,४२।२६ ॥  
तदोवाच जगन्नाथः पार्वतीं प्रीणयन्गिरा  ॥ ब्न्द्प्_२,४२।२७ ॥  
श्रीकृष्म उवाच  
अयि नगनं दिनि निन्दितचन्द्रमुखि त्वमिमं जमदग्निसुतम्  ।  
नय निजहस्तसरोजसमर्पितम्स्तकमङ्कमनन्तगुणे  ॥ ब्न्द्प्_२,४२।२८ ॥  
भवभयहारिणि शम्भुविहारिणि कल्मषनाशिनि कुम्भिगते  ।  
तव चरणे पतितं सततं कृतकिल्बिषमप्यव देहि वरम्  ॥ ब्न्द्प्_२,४२।२९ ॥  
श्रुणु देवि महाभागे वेदोक्तं वचनं मम  ।  
यच्छ्रुत्वा हर्षिता नूनं भविष्यसि न संशयः  ।  
विनायकस्ते तनयो महात्मा महतां महान्  ॥ ब्न्द्प्_२,४२।३० ॥  
यं कामः क्रोध उद्वेगो भयं नाविशते कदा  ।  
वेदस्मृतिपुराणेषु संहितासु च भामिनि  ॥ ब्न्द्प्_२,४२।३१ ॥  
नामान्यस्योपदिष्टानि सुपुण्यानि महात्मभिः  ।  
यानि तानि प्रवक्ष्यामि निखिलाघहराणि च  ॥ ब्न्द्प्_२,४२।३२ ॥  
प्रमथानां गणा ये च नानारूपा महाबलाः  ।  
तेषामीशस्त्वयं यस्माद्गणेशस्तेन कीर्त्तितः  ॥ ब्न्द्प्_२,४२।३३ ॥  
भूतानि च भविष्याणि वर्त्तमानानि यानि च  ।  
ब्रह्माण्डान्यखिलान्येव यस्मिंल्लम्बोदरः स तु  ॥ ब्न्द्प्_२,४२।३४ ॥  
यः स्थिरो देवयोगेन च्छिन्नं संयोजितं पुनः  ।  
गजस्य शिरसा देवितेन प्रोक्तो गजाननः  ॥ ब्न्द्प्_२,४२।३५ ॥  
चतुर्थ्यामुदितश्चन्द्रो दर्भिणा शप्त आतुरः  ।  
अनेन विधृतो भाले भालचन्द्रस्ततः स्मृतः  ॥ ब्न्द्प्_२,४२।३६ ॥  
शप्तः पुरा सप्तभिस्तु मुनिभिः सङ्क्षयं गतः  ।  
जातवेदा दीपितो ऽभूद्येनासौशूर्पकर्मकः  ॥ ब्न्द्प्_२,४२।३७ ॥  
पुरा देवासुरे युद्धे पूजितो दिविषद्गणैः  ।  
विघ्नं निवारयामास विघ्ननाशस्ततः स्मृतः  ॥ ब्न्द्प्_२,४२।३८ ॥  
अद्यायं देवि रामेण कुठारेण निपात्य च  ।  
दशनं दैवतो भद्रे ह्येकदन्तः कृतो ऽमुना  ॥ ब्न्द्प्_२,४२।३९ ॥  
भविष्यत्यथ पर्याये ब्रह्मणो हरवल्लभे  ।  
वक्रीभविष्यत्तुण्डत्वाद्वक्रतुण्डः स्मृतो बुधैः  ॥ ब्न्द्प्_२,४२।४० ॥  
एवं तवास्य पुत्रस्य सन्ति नामानि पार्वति  ।  
स्मरणात्पापहारीणि त्रिकालानुगतान्यपि  ॥ ब्न्द्प्_२,४२।४१ ॥  
अस्मात्त्रयोदशीकल्पात्पूर्वस्मिन्दशमीभवे  ।  
मयास्मै तु वरो दत्तः सर्गदेवाग्रपूजने  ॥ ब्न्द्प्_२,४२।४२ ॥  
जातकर्मादिसंस्कारे गर्भाधानादिके ऽपि च  ।  
यात्रायां च वणिज्यादौ युद्धे देवार्चने शुभे  ॥ ब्न्द्प्_२,४२।४३ ॥  
सङ्कष्टे काम्यसिद्ध्यर्थं पूजयेद्यो गजाननम्  ।  
तस्य सर्वाणि कार्याणि सिद्ध्यन्त्येव न संशयः  ॥ ब्न्द्प्_२,४२।४४ ॥  
वसिष्ठ उवाच  
इत्युक्तं तु समाकर्ण्य कृष्णेन सुमहात्मना  ।  
पार्वती जगतां नाथा विस्मितासीच्छुभानना  ॥ ब्न्द्प्_२,४२।४५ ॥  
यदा नैवोत्तरं प्रादात्पार्वती शिवसन्निधौ  ।  
तदा राधाब्रवीद्देवीं शिवरूपा सनातनी  ॥ ब्न्द्प्_२,४२।४६ ॥  
श्रीराधोवाच  ।  
प्रकृतिः पुरुषश्चोभावन्योन्याश्रयविग्रहौ  ।  
द्विधा भिन्नौ प्रकाशेते प्रपञ्चे ऽस्मिन् यथा तथा  ॥ ब्न्द्प्_२,४२।४७ ॥  
त्वं चाहमावयोर्देवि भेदो नैवास्ति कश्चन  ।  
विष्णुस्त्वमहमेवास्मि शिवो द्विगुणतां गतः  ॥ ब्न्द्प्_२,४२।४८ ॥  
शिवस्य हृदये विष्णुर्भवत्या रूपमास्थितः  ।  
मम रूपं समास्थाय विष्णोश्च हृदये शिवः  ॥ ब्न्द्प्_२,४२।४९ ॥  
एष रामो महाभागे वैष्णवः शैवतां गतः  ।  
गणेशो ऽयं शिवः साक्षाद्वैष्णवत्वं समास्थितः  ॥ ब्न्द्प्_२,४२।५० ॥  
एतयोरोवयोः प्रभवोश्चापि भेदो न दृश्यते  ।  
एवामुक्त्वा तु सा राधा क्रोडे कृत्वा गजाननम्  ॥ ब्न्द्प्_२,४२।५१ ॥  
मूर्ध्न्युपाघ्राय पस्पर्श स्वहस्तेन कपोलके  ।  
स्पृष्टमात्रे कपोले तु क्षतं पूर्त्तिमुदागतम्  ॥ ब्न्द्प्_२,४२।५२ ॥  
पार्वती मुप्रसन्नाभूदनुनीताथ राधया  ।  
पादयोः पतितं राममुत्थाप्य निजपाणिना  ॥ ब्न्द्प्_२,४२।५३ ॥  
क्रोडीचकार सुप्रीता मूर्ध्न्यु पाघ्राय पार्वती  ।  
एवं तयोस्तु सत्कारं दृष्ट्वा रामगणेशयोः  ॥ ब्न्द्प्_२,४२।५४ ॥  
कृष्णः स्कन्दमुपाकृष्य स्वाङ्के प्रेम्णा न्यवेशयत्  ।  
अथ शम्भुरपि प्रीतः श्रीदामानम् पस्थितम्  ॥ ब्न्द्प्_२,४२।५५ ॥  
स्वोत्सङ्गे स्थापयामास प्रेम्णा मत्कृत्य मानदः  ॥ ब्न्द्प्_२,४२।५६ ॥  
इति श्रीब्रह्माण्डे महापुराणे वायुप्रोक्ते मध्यभागे तृतीय  
उपोद्धातपादे भार्गवचरिते द्विचत्वारिंशत्तमो ऽध्यायः ॥ ४२॥  
  
  
_____________________________________________________________  
  
  
वसिष्ठ उवाच  
एवं सुस्निग्धचित्तेषु तेषु तिष्ठत्सु भूपते  ।  
भवान्युत्सङ्गतो रामः समुत्थाय कृताजलिः  ॥ ब्न्द्प्_२,४३।१ ॥  
तुष्टाव प्रयतो भूत्वा निर्विशेष विशेषवत्  ।  
अद्वयं द्वैतमापन्नं निर्गुणं सगुणात्मकम्  ॥ ब्न्द्प्_२,४३।२ ॥  
राम उवाच  
प्रकृतिविकृतिजातं विश्वमेतद्विधातुं मम कियदनुभातं वैभवं तत्प्रमातुम्  ।  
अविदिततनुनामाभीष्टवस्त्वेकधामाभवदथ भव भामा पातु मां पूर्णकामा  ॥ ब्न्द्प्_२,४३।३ ॥  
प्रकटितगुणाभानं कालसङ्ख्याविधानं सकलभवनिदानं कीर्त्यते यत्प्रधानम्  ।  
तदिह निखिलतातः सम्बभूवोक्षपातः कृतकृतकनिपातः पातु मामद्य मातः  ॥ ब्न्द्प्_२,४३।४ ॥  
दनुजकुलविनाशीलेखपाताविनाशी प्रथमकुलविकाशी सर्वविद्याप्रकाशी  ।  
प्रसभरचितकाशी भक्तदत्ताखिलाशीरवतु विजितपाशी मांसदा षण्मुखाशी  ॥ ब्न्द्प्_२,४३।५ ॥  
हरनिकट निवासी कृष्णसेवाविलासी प्रणतजनविभासी गोपकन्याप्रहासी  ।  
हरकृतबहुमानो गोपिकेशैकतानो विदितबहुविधानो जायतां कीर्तिहा नौ  ॥ ब्न्द्प्_२,४३।६ ॥  
प्रभुनियतमाना यो नुन्नभक्तान्तरायो त्दृतदुरितनिकायो ज्ञानदातापरायोः  ।  
सकलगुणगरिष्ठो राधिकाङ्केनिविष्टो मम कृतमपराधं क्षन्तुमर्हत्वगाधम्  ॥ ब्न्द्प्_२,४३।७ ॥  
या राधा जगदुद्भवस्थितिलयेष्वाराध्यते वा जनैः शब्दं बोधयतीशवक्त्रंविगलत्प्रेमामृतास्वादनम्  ।  
रासेशी रसिकेश्वरी रमणत्दृन्निष्ठानिजानन्दिनी नेत्री सा परिपातु मामवनतं राधेति य कीर्त्यते  ॥ ब्न्द्प्_२,४३।८ ॥  
यस्या गर्भसमुद्भवो ह्यतिविराड्यस्यांशभूतो विराट् यन्नाभ्यम्बुरुहोद्भवेन विधिनैकान्तोपदिष्टेन वै सृष्टं सर्वमिदं चराचरमयं विश्वं च यद्रोमसु ब्रह्माण्डानि विभान्ति तस्य जननी शश्वत्प्रसन्नास्तु सा  ॥ ब्न्द्प्_२,४३।९ ॥  
पायाद्यः स चराचरस्य जगतो व्यापी विभुः सच्चिदानन्दाब्धिः प्रकटस्थितो विलसति प्रेमान्धया राधया  ।  
कृष्णः पूर्णतमो ममोपरि दयाक्लिन्नान्तरः स्तात्सदा येनाहं सुकृती भवामि च भवाम्यानन्दलीनान्तरः  ॥ ब्न्द्प्_२,४३।१० ॥  
वसिष्ठ उवाच  
स्तुत्वैवं जामदग्न्यस्तु विरराम ह तत्परम्  ।  
विज्ञाताखिलतत्त्वार्थो हृष्टरोमा कृतार्थवत्  ॥ ब्न्द्प्_२,४३।११ ॥  
अथोवाच प्रसन्नात्मा कृष्णः कमललोचनः  ।  
भार्गवं प्रणतं भक्त्या कृपापात्रं पुरस्थितम्  ॥ ब्न्द्प्_२,४३।१२ ॥  
कृष्म उवाच  
सिद्धो ऽसि भार्गवेन्द्र त्वं प्रसादान्मम सम्प्रतम्  ।  
अद्य प्रभृति वत्सास्मिंल्लोके श्रेष्ठतमो भव  ॥ ब्न्द्प्_२,४३।१३ ॥  
तुभ्यं वरो मया दत्तः पुरा विष्णुपदाश्रमे  ।  
तत्सर्वं क्रमतो भाव्यं समा बह्वीस्त्वया विभो  ॥ ब्न्द्प्_२,४३।१४ ॥  
दया विधेया दीनेषु श्रेय उत्तममिच्छता  ।  
योगश्च सादनीयो वै शत्रूणां निग्रहस्तथा  ॥ ब्न्द्प्_२,४३।१५ ॥  
त्वत्समो नास्ति लोके ऽस्मिंस्तेजसा च बलेन च  ।  
ज्ञानेन यशसा वापि सर्वश्रेष्ठतमो भवान्  ॥ ब्न्द्प्_२,४३।१६ ॥  
अथ स्वगृहमासाद्य पित्रोः शुश्रूषणं कुरु  ।  
तपश्चर यथाकालं तेन सिद्धिः करस्थिता  ॥ ब्न्द्प्_२,४३।१७ ॥  
राधोत्सङ्गात्समुत्थाप्य गणेशं राधिकेश्वरः  ।  
आलिङ्ग्य गाढं रासेण मैत्रीं तस्य चकार ह  ॥ ब्न्द्प्_२,४३।१८ ॥  
अथोभावपि सम्प्रीतौ तदा रामगणेश्वरौ  ।  
कृष्णाज्ञया महाभागौ बभूवतुररिन्दम  ॥ ब्न्द्प्_२,४३।१९ ॥  
एतस्मिन्नन्तरे देवी राधा कृष्णप्रिया सती  ।  
उभाभ्यां च वरं प्रादात्प्रसन्नास्या मुदान्विता  ॥ ब्न्द्प्_२,४३।२० ॥  
राधोवाच  ।  
सर्वस्य जगतो वन्द्यौ दुराधर्षौं प्रियावहौ  ।  
मद्भक्तौ च विशेषेण भवन्तौ भवतां सुतौ  ॥ ब्न्द्प्_२,४३।२१ ॥  
भवतोर्नाम चौच्चार्य यत्कार्यं यः समारभेत्  ।  
सिद्धिं प्रयातु ततसर्वं मत्प्रसादाद्धि तस्य तु  ॥ ब्न्द्प्_२,४३।२२ ॥  
अथोवाच जगन्माता भवानी भववल्लभा  ।  
वत्स राम प्रसन्नाहं तुभ्यं कं प्रददे वरम्  ।  
तं प्रब्रूहि महाभाग भयं त्यक्त्वा सुदूरतः  ।  
राम उवाच  
जन्मान्त रसहस्रेषु येषुयेषु व्रजाम्यहम्  ॥ ब्न्द्प्_२,४३।२३ ॥  
कृष्णयोर्भवयोर्भक्तो भविष्यामीति देहि मे  ।  
अभेदेन च पश्यामि कृष्णौ चापि भवौ तथा  ॥ ब्न्द्प्_२,४३।२४ ॥  
पार्वत्युवाच  
एवमस्तु महाभाग भक्तो ऽसि भवकृष्णयोः  ।  
चिरञ्जीवी भवाशु त्वं प्रसादान्मम सुव्रत  ॥ ब्न्द्प्_२,४३।२५ ॥  
अथोवाच धराधीशः प्रसन्नस्तमुमापतिः  ।  
प्रणतं भार्गवेन्द्रं तु वरार्हं जगदीश्वरः  ॥ ब्न्द्प्_२,४३।२६ ॥  
शिव उवाच  
रामभक्तो ऽसि मे वत्स यस्ते दत्तो वरो मया  ।  
स भविष्यति कार्त्स्येन सत्यमुक्तं न चान्यथा  ॥ ब्न्द्प्_२,४३।२७ ॥  
अद्यप्रभृति लोके ऽस्मिन् भवतो बलवत्तरः  ।  
न को ऽपि भवताद्वत्स तेजस्वी च भवत्परः  ॥ ब्न्द्प्_२,४३।२८ ॥  
वसिष्ठ उवाच  
अथ कृष्णो ऽप्यनुज्ञाप्य शिवं च नगनन्दिनीम्  ।  
गोलोकं प्रययौ युक्तः श्रीदाम्ना चापि राधया  ॥ ब्न्द्प्_२,४३।२९ ॥  
अथ रामो ऽपि धर्मात्मा भवानीं च भवं तथा  ।  
सम्पूज्य चाभिवाद्याथ प्रदक्षिणमुपा क्रमीत्  ॥ ब्न्द्प्_२,४३।३० ॥  
गणेशं कार्त्तिकेयं च नत्वापृच्छ्य च भूपते  ।  
अकृतव्रणसंयुक्तो निश्चक्राम गृहान्तरात्  ॥ ब्न्द्प्_२,४३।३१ ॥  
निष्क्रम्यमाणो रामस्तु नन्दीश्वरमुखैर्गणैः  ।  
नमस्कृतो ययौ राजन्स्वगृहं परया मुदा  ॥ ब्न्द्प्_२,४३।३२ ॥  
इति श्री ब्रह्माण्डे महापुराणे वायुप्रोक्ते मध्यमाभागे तृतीय   
उपोद्धातपादे भार्गवचरिते त्रिचत्वारिंशत्तमो ऽध्यायः ॥ ४३॥  
  
  
_____________________________________________________________  
  
  
वसिष्ठ उवाच  
राजन्नेवं भृगुर्विद्वान्पश्यञ्जनपदान्बहून्  ।  
समाजगाम धर्मात्माकृतव्रणसमन्वितः  ॥ ब्न्द्प्_२,४४।१ ॥  
निलिल्युः क्षत्त्रियाः सर्वे यत्र तत्र निरीक्ष्य तम्  ।  
व्रजन्तं भार्गवं मार्गे प्राणरक्षणतत्पराः  ॥ ब्न्द्प्_२,४४।२ ॥  
अथाससाद राजेन्द्र रामः स्वपितुराश्रमम्  ।  
शान्तसत्त्वसमाकीर्णं वेदध्त्रनिनिनादितम्  ॥ ब्न्द्प्_२,४४।३ ॥  
यत्र सिंहा मृगा गावो नागमार्ज्जारमूषकाः  ।  
समं च रन्ति संहृष्टा भयं त्यक्त्वा सुदूरतः  ॥ ब्न्द्प्_२,४४।४ ॥  
यत्र धूमं समीक्ष्यैव ह्यग्निहोत्रसमुद्भवम्  ।  
उन्नदन्ति मयूराश्च नृत्यन्ति च महीपने  ॥ ब्न्द्प्_२,४४।५ ॥  
यत्र सायन्तने काले सूर्यस्याभिमुखं द्विजैः  ।  
जलाञ्जलीन्प्रक्षिपद्भिः क्रियते भूर्चलाविला  ॥ ब्न्द्प्_२,४४।६ ॥  
यत्रान्तेवासिभिर्नित्यं वेदाः शास्त्राणि संहिताः  ।  
अभ्यस्यन्ते मुदा युक्तैर्ब्रह्मचर्यव्रते स्थितैः  ॥ ब्न्द्प्_२,४४।७ ॥  
अथ रामः प्रसन्नात्मा पश्यन्नाश्रमसम्पदम्  ।  
प्रविवेश शनै राजन्नकृतव्रणसंयुतः  ॥ ब्न्द्प्_२,४४।८ ॥  
जयशब्दं नमःशब्दं प्रोच्चरद्भिर्द्विजात्मजैः  ।  
द्विजैश्च सत्कृतो रामः परं हर्षमुपागतः  ॥ ब्न्द्प्_२,४४।९ ॥  
आश्रमाभ्यन्तरे तत्र सम्प्रविश्य निजं गृहम्  ।  
ददर्श पितरं रामो जमदग्निं तपोनिधिम्  ॥ ब्न्द्प्_२,४४।१० ॥  
साक्षाद्भृगुमिवासीनं निग्रहानुग्रहक्षमम्  ।  
पपात चरणोपान्ते ह्यष्टाङ्गालिङ्गितावनिः  ॥ ब्न्द्प्_२,४४।११ ॥  
रामो ऽहं तवा दासो ऽस्मि प्रोच्चरन्निति भूपते  ।  
जग्राह चरणौ चापि विधिवत्सज्जनाग्रणीः  ॥ ब्न्द्प्_२,४४।१२ ॥  
अथ मातुश्च चरणवभिवाद्य कृताञ्जलिः  ।  
उवाच प्रणतो वाक्यं तयोः संहर्षकारणम्  ॥ ब्न्द्प्_२,४४।१३ ॥  
राम उवाच  
पितस्तव प्रभावेण तपसो ऽतिदुरासदः  ।  
कार्त्तवीर्यो हतो युद्धे समुत्रबलवाहनः  ॥ ब्न्द्प्_२,४४।१४ ॥  
यस्ते ऽपराधं कृतवान्दुष्टमन्त्रिप्रचोदितः  ।  
तस्य दण्डो मया दत्तः प्रसह्य मुनिपुङ्गव  ॥ ब्न्द्प्_२,४४।१५ ॥  
भवन्तं तु नमस्कृत्य गतो ऽहं ब्रह्मण्ॐऽतिकम्  ।  
तं नमस्कृत्य विधिवत्स्वकार्यं प्रत्यवेदयम्  ॥ ब्न्द्प्_२,४४।१६ ॥  
समामुवाच भगवाञ्छ्रुत्वा वृत्तान्तमादितः  ।  
व्रज स्वकार्यसिद्ध्यर्थं शिवलोकं सनातनम्  ॥ ब्न्द्प्_२,४४।१७ ॥  
श्रुत्वाहं तद्वयस्तात नमस्कृत्य पिता महम्  ।  
गतवाञ्छिवलोकं वै हरदर्शनकाङ्क्षया  ॥ ब्न्द्प्_२,४४।१८ ॥  
प्रविश्य तत्र भगवन्नुमया सहितः शिवः  ।  
नमस्कृतो मया देवो वाञ्छितार्थ प्रदायकः  ॥ ब्न्द्प्_२,४४।१९ ॥  
तदग्रे निखिलः स्वीयो वृत्तान्तो विनिवेदितः  ।  
मया समाहितधिया स सर्वं श्रुतवानपि  ॥ ब्न्द्प्_२,४४।२० ॥  
श्रुत्वा विचार्य त त्सर्वं ददौ मह्यं कृपान्वितः  ।  
त्रैलोक्यविजयं नाम कवचं सर्वसिद्धिदम्  ॥ ब्न्द्प्_२,४४।२१ ॥  
तल्लब्ध्वा तं नमस्कृत्य पुष्करं समुपागतः  ।  
तत्राहं साधयित्वा तु कवचं हृष्टमानसः  ॥ ब्न्द्प्_२,४४।२२ ॥  
कार्त्तवीर्यं निहत्याजौ शिवलोकं पुनर्गतः  ।  
तत्र तौ तु मया दृष्टौ द्वारे स्कन्दविनायकौ  ॥ ब्न्द्प्_२,४४।२३ ॥  
तौनमस्कृत्य धर्मज्ञ प्रवेष्टुं चोद्यतो ऽभवम्  ।  
स मामवेक्ष्य गामपो विशन्तं त्वरयान्वितम्  ॥ ब्न्द्प्_२,४४।२४ ॥  
वारयामास सहसा नाद्यावसर इत्यथ  ।  
मम तेन पितस्तत्र वाग्युद्धं हस्तकर्षणम्  ॥ ब्न्द्प्_२,४४।२५ ॥  
सञ्जातपरशुक्षेममतो ऽभूद्भृगुनन्दन  ।  
स तज्ज्ञात्वा समुद्गृह्य मामधश्चोर्द्ध्वमेव च  ॥ ब्न्द्प्_२,४४।२६ ॥  
करेण भ्रामयामास पुनश्चानीतवांस्ततः  ।  
तं दृष्ट्वातिक्रुधा क्षिप्तः कुठारो हि मया ततः  ॥ ब्न्द्प्_२,४४।२७ ॥  
दन्तो निपति,स्तस्य ततो देव उपागतः  ।  
पार्वती तत्र रुष्टाभूत्तदा कृष्णः समागतः  ॥ ब्न्द्प्_२,४४।२८ ॥  
राधया सहितस्तेन सानुनीता वरं ददौ  ।  
मह्यं कृष्मो जगामाथ तेन मैत्रीं विधाय च  ॥ ब्न्द्प्_२,४४।२९ ॥  
ततः प्रणम्य देवेशौ पार्वतीपरमेश्वरौ  ।  
आगतस्तव सान्निध्यमकृतव्रणसंयुतः  ॥ ब्न्द्प्_२,४४।३० ॥  
वसिष्ठ उवाच  
इत्यक्त्वा भार्गवो रामो विरराम च भूपते  ।  
जमदग्निरुवाचेदं रामं शत्रुनिबर्हणम्  ॥ ब्न्द्प्_२,४४।३१ ॥  
जमदग्निरुवाच  
क्षत्रहत्याभिभूतस्त्वं तावद्दोषोपशान्तये  ।  
प्रयश्चित्तं ततस्तावद्यथावत्कर्तुमर्हसि  ॥ ब्न्द्प्_२,४४।३२ ॥  
इत्युक्तः प्राह पितरं रामो मतिमतां वरः  ।  
प्रायश्चित्तं तु तद्योग्यं त्वं मे निर्देष्टुमर्हसि  ॥ ब्न्द्प्_२,४४।३३ ॥  
जमदग्निरुवाच  
व्रतैश्च नियमैश्चैव कर्षयन्देहमात्मनः  ।  
शाकमूलफलाहारो द्वादशाब्दं तपश्चर  ॥ ब्न्द्प्_२,४४।३४ ॥  
वसिष्ठ उवाच  
इत्युक्तः प्रणिपत्यैनं मातरं च भृगूद्वहः  ।  
प्रययौ तपसे राजन्नकृतव्रणसंयुतः  ॥ ब्न्द्प्_२,४४।३५ ॥  
स गत्वा पर्वत वरं महेन्द्रमरिकर्षणः  ।  
कृत्वाऽश्रमपदं तस्मिंस्तपस्तेपे सुदुश्चरम्  ॥ ब्न्द्प्_२,४४।३६ ॥  
व्रतैस्तपोभिर्नियमैर्देवताराधनैरपि  ।  
निन्ये वर्षाणि कति चिद्रामस्तस्मिन्महामनाः  ॥ ब्न्द्प्_२,४४।३७ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे   
सगरोपाख्याने भार्गवचरिते चतुश्चत्वारिंशत्तमो ऽध्यायः ॥ ४४॥  
  
  
_____________________________________________________________  
  
  
वसिष्ठ उवाच  
ततः कदाचिद्विपिने चतुरङ्गबलान्वितः  ।  
मृगयामगमच्छूरः शूरसेनादिभिः सह  ॥ ब्न्द्प्_२,४५।१ ॥  
ते प्रविश्य महारण्यं हत्वा बहुविधान्मृगान्  ।  
जग्मुस्तृषार्त्ता मध्याह्ने सरितं नर्मदामनु  ॥ ब्न्द्प्_२,४५।२ ॥  
तत्र स्नात्वा च पीत्वा च वारि नद्या गतश्रमाः  ।  
गच्छन्तो ददृशुर्मार्गो जमदग्नेरथाश्रमम्  ॥ ब्न्द्प्_२,४५।३ ॥  
द्दष्ट्वाश्रमपदं रम्यं मुनीनागच्छतः पथि  ।  
कस्येदमिति पप्रच्छुर्भाविकर्मप्रचोदिताः  ॥ ब्न्द्प्_२,४५।४ ॥  
ते प्रोचुरतिशान्तात्मा जमदग्नेर्महातपाः  ।  
वसत्यस्मिन्सुतो यस्य रामः शस्त्रभृतां वरः  ॥ ब्न्द्प्_२,४५।५ ॥  
तछ्रुत्वा भीरभूत्तेषां रामनामानुकीर्त्तनात्  ।  
क्रोधं प्रसङ्यानृशंस्यं पूर्ववैरमनुस्मरन्  ॥ ब्न्द्प्_२,४५।६ ॥  
अथ ते प्रोचुरन्योन्यं पितृहन्तुर्वधात्पितुः  ।  
वैर निर्यातनं किं तु करिष्यामो दिशाधुना  ॥ ब्न्द्प्_२,४५।७ ॥  
इत्यक्त्वा खड्गहस्तास्ते सम्प्रविश्य तदाश्रमम्  ।  
प्रजाघ्निरे प्रयातेषु मुनिवीरेषु सर्वतः  ॥ ब्न्द्प्_२,४५।८ ॥  
तं हत्वास्य शिरो हृत्वा निषादा इव निर्दयाः  ।  
प्रययुस्ते दुरात्मानः सबलाः स्वपुरीं प्रति  ॥ ब्न्द्प्_२,४५।९ ॥  
पुत्रास्तस्य महात्मानौ दृष्ट्वा स्वपितरं हतम्  ।  
परिवार्य महाराज रुरुदुः शोककर्शिताः  ॥ ब्न्द्प्_२,४५।१० ॥  
भर्त्तारं निहतं भूमौ पतितं वीक्ष्य रेणुका  ।  
पपात मूर्च्छिता सद्यो लतेवाशनिताडिता  ॥ ब्न्द्प्_२,४५।११ ॥  
सा स्वचेतसि सम्मूच्छ्य शोकपावकदीपिताः  ।  
दूरप्रनष्टसञ्ज्ञेव सद्यः प्राणैर्व्ययुज्यत  ॥ ब्न्द्प्_२,४५।१२ ॥  
अनालपन्त्यां तस्यां तु सञ्ज्ञां याता हि ते पुनः  ।  
न्यपतन्मूर्च्छिता भूमौ निमग्नाः शोकसागरे  ॥ ब्न्द्प्_२,४५।१३ ॥  
ततस्तपोधना ये ऽन्ये तत्त पोवनवासिनः  ।  
समेत्याश्वासयामासुस्तुल्यदुःखाः सुतान्मुने  ॥ ब्न्द्प्_२,४५।१४ ॥  
सान्त्व्यमाना मुनिगणैर्जामदग्न्या यथाविधि  ।  
आधक्षुर्वचसा तेषामग्नौ पित्रोः कलेवरे  ॥ ब्न्द्प्_२,४५।१५ ॥  
चक्रुरेव तदूर्द्ध्वं वै यत्कर्त्तव्यमनन्तरम्  ।  
पित्रोर्मरणदुःखेन पीड्यमाना दिवानिशम्  ॥ ब्न्द्प्_२,४५।१६ ॥  
ततः काले गते रामः समानां द्वादशावधौ  ।  
निवृत्तस्तपसः सख्या सहागादाश्रमं पितुः  ॥ ब्न्द्प्_२,४५।१७ ॥  
इति श्रीब्रह्माण्डे महापुराणे वायुप्रोक्ते मध्यमभागे सगरोपाख्याने   
भार्गवचरिते पञ्चचत्वारिंशत्तमोध्यायः ॥ ४५॥  
  
  
_____________________________________________________________  
  
  
  
वसिष्ठ उवाच  
सगच्छन्पथि शुश्राव मुनिभ्यस्त त्त्वमादितः  ।  
राजपुत्रव्यवसितं पित्रौः स्वर्गतिमेव च  ॥ ब्न्द्प्_२,४६।१ ॥  
पितुस्तु जीवहरणं शिरोहरणमेव च  ।  
तन्मृतेरेव मरणं श्रुत्वा मातुश्च केवलम्  ॥ ब्न्द्प्_२,४६।२ ॥  
विललाप महाबाहुर्दुःखशोकसमन्वितः  ।  
तमथाश्वासयामास तुल्यदुःखो ऽकृतव्रणः  ॥ ब्न्द्प्_२,४६।३ ॥  
हेतुभिः शास्त्रनिर्दिष्टैर् वीर्यसामर्थ्यसूचकैः  ।  
युक्तिलौकिकदृष्टान्तैस्तच्छोकं संव्यशामयत्  ॥ ब्न्द्प्_२,४६।४ ॥  
सान्त्वितस्तेन मैधावी धृतिमालम्ब्य भार्गवः  ।  
प्रययौ सहितः सख्या भ्रातॄणां तु दिदृक्षया  ॥ ब्न्द्प्_२,४६।५ ॥  
स तान्दृष्ट्वाभिवाद्यैतान्दुःखितान्दुःखकर्शितः  ।  
शोकामषयुतस्तैश्च सह त्स्थौ दिनत्रयम्  ॥ ब्न्द्प्_२,४६।६ ॥  
ततो ऽस्य सुमाहान्क्रोधः स्मरतो निधनं पितुः  ।  
बभूव सहसा सर्वलोकसंहरणक्षमः  ॥ ब्न्द्प्_२,४६।७ ॥  
मातुरर्थे कृतां पूर्वं प्रतिज्ञां सत्यसङ्गरः  ।  
दृढीचकार हृदये सर्वक्षत्रवधोद्यतः  ॥ ब्न्द्प्_२,४६।८ ॥  
क्षत्रवंश्यानशेषेण हत्वा तद्देहलोहितैः  ।  
करिष्ये तर्पणं पित्रोरिति निश्चित्य भार्गवः  ॥ ब्न्द्प्_२,४६।९ ॥  
भ्रातॄणां चैव सर्वेषामाख्यायात्मसमीहितम्  ।  
प्रययौ तदनुज्ञातः कृत्वा संस्थाम्पितुः क्रियाम्  ॥ ब्न्द्प्_२,४६।१० ॥  
अकृतव्रणसंयुक्तः प्राप्य माहिष्मतीं ततः  ।  
तद्बाह्योपवने स्थित्वा सस्मार स महोदरम्  ॥ ब्न्द्प्_२,४६।११ ॥  
स तस्मै रथचापाद्यं सहसाश्वसमन्वितम्  ।  
प्रेषयामास रामाय सर्वसंहननानि च  ॥ ब्न्द्प्_२,४६।१२ ॥  
रामो ऽपि रथमारुह्य सन्नद्धः सशरं धनुः  ।  
गृहीत्वापूरयच्छङ्खं रुद्रदत्तममित्रजित्  ॥ ब्न्द्प्_२,४६।१३ ॥  
ज्याघोषं च चकारोच्चै रोदसी कम्पयन्निव  ।  
सहसाहोथ सारथ्यं चक्रे सारथिनां वरः  ॥ ब्न्द्प्_२,४६।१४ ॥  
रथज्याशङ्खनादैस्तु वधात्पित्रोरमर्षिणः  ।  
तस्याभून्नगरी सर्वा सङ्क्षुब्धाश्च नरद्विपाः  ॥ ब्न्द्प्_२,४६।१५ ॥  
रामं त्वागतमाज्ञाय सर्वक्षत्रकुलान्तकम्  ।  
सङ्क्षुब्धाश्चक्रुरुद्योगं सङ्ग्रामाय नृपात्मजाः  ॥ ब्न्द्प्_२,४६।१६ ॥  
अथ पञ्चरथाः शुराः शूरसेनादयो नृप  ।  
रामेण योद्धुं सहिता राजभिश्च क्रुरुद्यमम्  ॥ ब्न्द्प्_२,४६।१७ ॥  
चतुरङ्गवलोपेतास्ततस्ते क्षत्रियर्षभाः  ।  
राममासादयामासुः पतङ्गा इव पावकम्  ॥ ब्न्द्प्_२,४६।१८ ॥  
निवार्य तानापततो रथेनैकेन भार्गवः  ।  
युयुधे पार्थिवैः सर्वैः समरे ऽमितविक्रमः  ॥ ब्न्द्प्_२,४६।१९ ॥  
ततः पुनरभूद्युद्धं रामस्य सह राजभिः  ।  
जघान यत्र सङ्क्रुद्धो राज्ञां शतमुदारधीः  ॥ ब्न्द्प्_२,४६।२० ॥  
ततः स शूरसेनादीन्हत्वा सबलवाहनान्  ।  
त्रणेन पातयामास क्षितौ क्षत्रियमण्डलम्  ॥ ब्न्द्प्_२,४६।२१ ॥  
ततस्ते भग्नसङ्कल्पा हतस्वबलवाहनाः  ।  
हतशिष्टा नृपतयो दुद्रुवुः सर्वतोदिशम्  ॥ ब्न्द्प्_२,४६।२२ ॥  
एवं विद्राव्य सैन्यानि हत्वा जित्वाथ संयुगे  ।  
जघान शतशो राज्ञः शूराञ्छरवराग्निना  ॥ ब्न्द्प्_२,४६।२३ ॥  
ततः क्रोधपरीतात्मा दग्धुकामो ऽखिलां पुरीम्  ।  
उदैरयद्भार्गवो ऽस्त्रं कालाग्निसदृशप्रभम्  ॥ ब्न्द्प्_२,४६।२४ ॥  
ज्वालाकवलिताशेषपुरप्राकारमालिनीम्  ।  
पुरीं सहस्त्यश्वनरां स ददाहास्त्रपावकः  ॥ ब्न्द्प्_२,४६।२५ ॥  
दह्यमानां पुरीं दृष्ट्वा प्राणत्राणपरायणः  ।  
जीवनाय जगामाशु वीतिहोत्रो भयातुरः  ॥ ब्न्द्प्_२,४६।२६ ॥  
अस्त्राग्निना पुरीं सर्वां दग्ध्वा हत्वा च शात्रवान्  ।  
प्राशयानो ऽखिलान् लोकान् साक्षात्काल इवान्तकः  ॥ ब्न्द्प्_२,४६।२७ ॥  
अकृतव्रणसंयुक्तः सहसाहेन चान्वितः  ।  
जगामरथघोषेण कम्पयन्निव मेदिनीम्  ॥ ब्न्द्प्_२,४६।२८ ॥  
विनिघ्नन् क्षत्रियान्सर्वान् संशाम्य पृथिवीतले  ।  
महेन्द्राद्रिं ययौ रामस्तपसे धतमानसः  ॥ ब्न्द्प्_२,४६।२९ ॥  
तस्मिन्नष्टचतुष्कं च यावत्क्षत्रसमुद्गमम्  ।  
प्रत्येत्य भूयस्तद्धत्यै बद्धदीक्षो धृतव्रतः  ॥ ब्न्द्प्_२,४६।३० ॥  
क्षत्रक्षेत्रेषु भूयश्च क्षत्रमुत्पादितं द्विजैः  ।  
निजघान पुनर्भूमौ राज्ञ शतसहस्रशः  ॥ ब्न्द्प्_२,४६।३१ ॥  
वर्षद्वयेन भूयो ऽपि कृत्वा निःक्षत्रियां महीम्  ।  
षट्चतुष्टयवर्षान्तं तपस्तेपे पुनश्च सः  ॥ ब्न्द्प्_२,४६।३२ ॥  
भूयो ऽपि राजन् सम्बुद्धं क्षत्रमुत्पादितं द्विजैः  ।  
जघान भूमौ निःशेषं साक्षात्काल इवान्तकः  ॥ ब्न्द्प्_२,४६।३३ ॥  
कालेन तावता भूयः समुत्पन्नं नृपात्त्वयम्  ।  
निघ्नंश्चचार पृथिवीं वर्षद्वयमनारतम्  ॥ ब्न्द्प्_२,४६।३४ ॥  
अलं रामेण राजेन्द्र स्मरता निधनं पितुः  ।  
त्रिः सप्तकृत्वः पृथिवी तेन निःक्षत्रिया कृता  ॥ ब्न्द्प्_२,४६।३५ ॥  
त्रिःसप्तकृत्वस्तन्माता यदुरः स्वमताडयत्  ।  
तावद्रामेण तस्मात्तु क्षत्रमुत्सादितं भुवि  ॥ ब्न्द्प्_२,४६।३६ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे भार्गवचरिते षट्चत्वारिंशत्त मो ऽध्यायः ॥ ४६॥  
  
  
_____________________________________________________________  
  
  
वसिष्ठ उवाच  
ततो मूर्द्धाभिषिक्तानां राज्ञाममिततेजसाम्  ।  
षट्सहस्रद्वयं रामो जीवग्राहं गृहीतवान्  ॥ ब्न्द्प्_२,४७।१ ॥  
ततो राजसहस्राणि गृहीत्वा मुनिभिः सह  ।  
स जगाम महातेजाः कुरुक्षेत्रं तपोमयम्  ॥ ब्न्द्प्_२,४७।२ ॥  
सरसां पञ्चकं तत्र खानयित्वा भृगुद्वहः  ।  
सुखावगाहतीर्थानि तानि चक्रे समन्ततः  ॥ ब्न्द्प्_२,४७।३ ॥  
जघान तत्र वै राज्ञः शरीरप्रभवामृजा  ।  
सरांसि तानि वै पञ्च पूरयामास भार्गवः  ॥ ब्न्द्प्_२,४७।४ ॥  
स्नात्वा तेषु यथान्यायं जामदग्नयः प्रतापवान्  ।  
पितॄन्सन्तर्पयामास यथाशास्त्रमतन्द्रितः  ॥ ब्न्द्प्_२,४७।५ ॥  
पितुः प्रेतस्य राजेन्द्र श्राद्धादिकमशेषतः  ।  
ब्राह्मणैः सह मातुश्च तत्र चक्रे यथोदितम्  ॥ ब्न्द्प्_२,४७।६ ॥  
एवं तीर्णप्रतीकः स कुरुक्षेत्रे तपोमये  ।  
उवासातन्द्रितः सम्यक् पितृपूजापरायणः  ॥ ब्न्द्प्_२,४७।७ ॥  
ततः प्रभृत्यभूद्राजंस्तीर्थानामुत्तमोत्तमम्  ।  
विहितं जामदग्न्येन कुरुक्षेत्रे तपोवने  ॥ ब्न्द्प्_२,४७।८ ॥  
सस्यमं तपञ्चकमिति स्थानं त्रैलोक्यविश्रुतम्  ।  
यत्र यक्रे भृगुश्रेष्ठः पितॄणां तृप्तिमक्षयाम्  ॥ ब्न्द्प्_२,४७।९ ॥  
स्नानदानतपोहोमद्विजभोजनतर्पणैः  ।  
भृशमाप्यायितास्तेन यत्र ते पितरो ऽखिलाः  ॥ ब्न्द्प्_२,४७।१० ॥  
अवापुरक्षयां तृप्तिं पितृलोकं च शाश्वतम्  ।  
समन्तपञ्चकं नाम तीर्थं लोके परिश्रुतम्  ॥ ब्न्द्प्_२,४७।११ ॥  
सर्वपापक्षयकरं महापुण्योपबृंहितम्  ।  
मर्त्यानां यत्र यातानामेनांसि निखिलानि तु  ॥ ब्न्द्प्_२,४७।१२ ॥  
दूरादेवापयास्यन्ति प्रवाते शुष्कपर्णवत्  ।  
तत्क्षेत्रचर्यागमनं मर्त्यानामसतामिह  ॥ ब्न्द्प्_२,४७।१३ ॥  
न लभ्यते महाराज जातु जन्मशतैरपि  ।  
समन्तपञ्चकं तीर्थं कुरुक्षेत्रे ऽतिपावनम्  ॥ ब्न्द्प्_२,४७।१४ ॥  
यत्र स्नातः सर्वतीर्थैः स्नातो भवति मानवः  ।  
कृतकृत्यस्ततो रामः सम्यक् पूर्णमनोरथः  ॥ ब्न्द्प्_२,४७।१५ ॥  
उवास तत्र नियतः कञ्चित्कालं महामतिः  ।  
ततः संवत्सरस्यान्ते ब्राह्मणैः सहितो वशी  ॥ ब्न्द्प्_२,४७।१६ ॥  
पितृपिण्डप्रदानाय जामदग्न्यो ऽगमद्गयाम्  ।  
ततो गत्वा ततः श्राद्धे यथाशास्त्रमरिन्दमः  ॥ ब्न्द्प्_२,४७।१७ ॥  
ब्राह्मणांस्तर्पयामास पितॄनुद्दिश्य सत्कृतान्  ।  
शैवं तत्र परं स्थानं चन्द्रपादमिति स्मृतम्  ॥ ब्न्द्प्_२,४७।१८ ॥  
पितृतृप्तिकरं क्षेत्रं तादृग्लोके न विद्यते  ।  
यत्रार्चिताः स्वकुलजैर्यथाशक्ति मनागपि  ॥ ब्न्द्प्_२,४७।१९ ॥  
पितरः पिण्डदानाद्यैः प्राप्स्यन्ति गतिमक्षयाम्  ।  
पितॄनुद्दिश्य तत्रासौ तर्प्पितेषु द्विजातिषु  ॥ ब्न्द्प्_२,४७।२० ॥  
ददौ च विधिवत्पिण्डं पितृभक्तिसमन्वितः  ।  
ततस्तत्पितरः सर्वे पितृलोकादुपागताः  ॥ ब्न्द्प्_२,४७।२१ ॥  
जगृहुस्तत्कृतां पूजां जमदग्निपुरोगमाः  ।  
अथ सम्प्रीतमनसः समेत्य भृगुनन्दनम्  ॥ ब्न्द्प्_२,४७।२२ ॥  
ऊचुस्तत्पितरः सर्वे ऽदृश्या भूत्वान्तरिक्षगाः  ।  
पितर ऊचुः  
महत्कर्म कृतं वीर भवतान्यैः सुदुष्करम्  ॥ ब्न्द्प्_२,४७।२३ ॥  
अस्मानपि यथान्यायं सम्यक् तर्पितवानसि  ।  
अस्माकमक्षयां प्रीतिं तथापि त्वं न यच्छसि  ॥ ब्न्द्प्_२,४७।२४ ॥  
क्षत्रहत्यां हि कृत्वा तु कृतकर्माभवद्यतः  ।  
क्षेत्रस्यास्य प्रभावेण भक्त्या च तव दर्शनम्  ॥ ब्न्द्प्_२,४७।२५ ॥  
प्राप्ताःस्म पूजिताः किं तु नाक्षय्यफलभागिनः  ।  
त्समात्त्वं वीरहत्यादिपापप्रशमनाय हि  ॥ ब्न्द्प्_२,४७।२६ ॥  
प्रायश्चित्तं यथान्यायं कुरु धर्मं च शाश्वतम्  ।  
वधाच्च विनिवर्तस्व क्षत्रियाणामतः परम्  ॥ ब्न्द्प्_२,४७।२७ ॥  
पितुर्न्न ते ऽपराध्यन्ते न स्वतन्त्रं यतो जगत्  ।  
तन्निमित्तं तु मरणं पितुस्ते विहितं पुरा  ॥ ब्न्द्प्_२,४७।२८ ॥  
हन्तुं कं कः समर्थः स्याल्लोके रक्षितुमेव वा  ।  
निमित्तमात्रमेवेह सर्वः सर्वस्य चैतयोः  ॥ ब्न्द्प्_२,४७।२९ ॥  
ध्रुवं कर्मानुरूपं ते चेष्टन्ते सर्व एव हि  ।  
कालानुवृत्तं बलवान्नृलोको नात्र संशयः  ॥ ब्न्द्प्_२,४७।३० ॥  
बाधितुं भुवि भूतानि भूतानां न विधिं विना  ।  
शक्यते वत्स सर्वो ऽपि यतः शक्त्या स्वकर्मकृत्  ॥ ब्न्द्प्_२,४७।३१ ॥  
क्षत्रं प्रति ततो रोषं विमुच्यास्मत्प्रियेप्सया  ।  
शममा प्नुहि भद्रं ते स ह्यस्माकं परं बलम्  ॥ ब्न्द्प्_२,४७।३२ ॥  
वसिष्ठ उवाच  
इत्युक्त्वान्तर्दधुः सर्वे पितरो भृगुनन्दनम्  ।  
स चापि तद्वचः सर्वं प्रतिजग्राह सादरम्  ॥ ब्न्द्प्_२,४७।३३ ॥  
अकृतव्रणसंयुक्तो मुदा परमया युतः  ।  
प्रययौ च तदा रामस्तस्मात्सिद्धवनाश्रमम्  ॥ ब्न्द्प्_२,४७।३४ ॥  
तस्मिन्स्थित्वा भृगुश्रेष्ठो ब्राह्मणैः सहितो नृप  ।  
तपसे धृतसङ्कल्पो बभूव स महामनाः  ॥ ब्न्द्प्_२,४७।३५ ॥  
सरथं सहसाहं च धनुःसंहननानि च  ।  
पुनरागमसङ्केतं कृत्वा प्रास्थापयत्तदा  ॥ ब्न्द्प्_२,४७।३६ ॥  
ततः स सर्वतीर्थेषु चक्रे स्नानमतन्द्रितः  ।  
परीत्यपृथिवीं सर्वां पितृदेवादिबूजकः  ॥ ब्न्द्प्_२,४७।३७ ॥  
एवं क्रमेण पृथिवीं त्रिवारं भुगुनन्दनः  ।  
परिचक्राम राजेन्द्र लोकवृत्तमनुव्रतः  ॥ ब्न्द्प्_२,४७।३८ ॥  
ततः स पर्वतश्रेष्ठं महेन्द्रं पुनरप्यथ  ।  
जगाम तपसे राजन्बाह्मणैरभिसंवृतः  ॥ ब्न्द्प्_२,४७।३९ ॥  
स तस्मिंश्चिररात्राय मुनि सिद्धनिषेविते  ।  
निवासमात्मनो राजन्कल्पयामास धर्मवित्  ॥ ब्न्द्प्_२,४७।४० ॥  
मुनयस्तं तपस्यन्तं सर्वक्षेत्रनिवासिनः  ।  
द्रष्टुकामाः समाजग्मुर्नियता ब्रह्मवादिनः  ॥ ब्न्द्प्_२,४७।४१ ॥  
ददृशुस्ते मुनिगणास्तपस्यासक्तमानसम्  ।  
क्षात्रं कक्षमशेषेण दग्ध्वा शान्तमिवानलम्  ॥ ब्न्द्प्_२,४७।४२ ॥  
अथ तानागतान्दृष्ट्वा मुनीन्दिव्यांस्तपोमयान्  ।  
अर्घ्यादिसमुदाचारैः पूजयामास भार्गवः  ॥ ब्न्द्प्_२,४७।४३ ॥  
कृतकौशलसम्प्रश्नपूर्वकाः सुमहोदयाः  ।  
तेषां तस्य च संवृत्ताः कथाः पुण्या मनोहराः  ॥ ब्न्द्प्_२,४७।४४ ॥  
ततस्तेषामनुमते मुनीनां भावितात्मनाम्  ।  
हयमेधं महायज्ञमाहर्तुमुपचक्रमे  ॥ ब्न्द्प्_२,४७।४५ ॥  
सम्भृत्य सर्वसम्भारानौर्वाद्यैः सहितो नृप  ।  
विश्वामित्रभरद्वाजमार्कण्डेयादिभिस्तथा  ॥ ब्न्द्प्_२,४७।४६ ॥  
तेषा मनुमते कृत्वा काश्यपं गुरुमात्मनः  ।  
वाजिमेधं ततो राजन्नाजहार महाक्रतुम्  ॥ ब्न्द्प्_२,४७।४७ ॥  
तस्याभूत्काश्यपो ऽध्वर्युरुद्गाता गौतमो मुनिः  ।  
विश्वामित्रो ऽभवद्धोता रामस्य विदितात्मनः  ॥ ब्न्द्प्_२,४७।४८ ॥  
ब्रह्मत्वमकरोत्तस्य मार्कण्डेयो महामुनिः  ।  
भरद्वाजाग्निवेश्याद्या वेद वेदाङ्गपारगाः  ॥ ब्न्द्प्_२,४७।४९ ॥  
मुनयश्चक्रुरन्यानि कर्माण्यन्ये यथाक्रमम्  ।  
पुत्त्रैः शिष्यैः प्रशिष्यैश्च सहितो भगवान्भृगुः  ॥ ब्न्द्प्_२,४७।५० ॥  
सादस्यमकरोद्राजन्नन्यैश्च मुनिभिः सह  ।  
स तैः सहाखिलं कर्म समाप्य भृगुपुङ्गवः  ॥ ब्न्द्प्_२,४७।५१ ॥  
ब्रह्माणं पूजयामास यथावद्गुरुणा सह  ।  
अलङ्कृत्य यथान्याय कन्यां रूपवतीं महीम्  ॥ ब्न्द्प्_२,४७।५२ ॥  
पुरग्रामशतोपेतां समुद्राम्बरमालिनीम्  ।  
आहूय भृगुशार्दूलः सशैलवनकाननाम्  ॥ ब्न्द्प्_२,४७।५३ ॥  
काश्यपाय ददौ सर्वामृते तं शैलमुत्तमम्  ।  
आत्मनः सन्निवासार्थं तं रामः पर्यकल्पयत्  ॥ ब्न्द्प्_२,४७।५४ ॥  
ततः प्रभृतिराजेन्द्र पूजयामास शास्त्रतः  ।  
हिरण्यरत्नवस्त्रश्वगोगजान्नादिभिस्तथा  ॥ ब्न्द्प्_२,४७।५५ ॥  
पुरा समाप्य यज्ञान्ते तथा चावभृथाप्लुतः  ।  
चक्रे द्रव्यपरित्यागं तेषामनुमते तदा  ॥ ब्न्द्प्_२,४७।५६ ॥  
दत्त्वा च सर्वभूतानामभयं भृगुनन्दनः  ।  
तत्रापि पर्वतवरे तपश्चर्तुं समारभत्  ॥ ब्न्द्प्_२,४७।५७ ॥  
ततस्तं समनुज्ञाय सदस्या ऋत्विजस्तथा  ।  
ययुर्यथागतं सर्वे मुनयः शंसितव्रताः  ॥ ब्न्द्प्_२,४७।५८ ॥  
गतेषु तेषु भगवानकृतव्रणसंयुतः  ।  
तपो महत्समास्थाय तत्रैव न्यवसत्सुखी  ॥ ब्न्द्प्_२,४७।५९ ॥  
काश्यपी तु ततो भूमिर्जननाथा ह्यनेकशः  ।  
सर्वदुःखप्रशान्त्यर्थं मारीचानुमतेन तु  ॥ ब्न्द्प्_२,४७।६० ॥  
तत्र दीपप्रतिष्ठाख्यव्रतं विष्णुमुखोदितम्  ।  
चचार धरणी सम्यक् दुखैर्ःमुक्ताभवच्च सा  ॥ ब्न्द्प्_२,४७।६१ ॥  
इत्येष जामदग्न्यस्य प्रादुर्भाव उदाहृतः  ।  
यस्मिञ्श्रुते नरः सर्वपातकैर्विप्रमुच्यते  ॥ ब्न्द्प्_२,४७।६२ ॥  
प्रभावः कार्त्तवीर्यस्य लोके प्रथिततेजसः  ।  
प्रसङ्गात्कथितः सम्यङ्नातिसङ्क्षेपविस्तरः  ॥ ब्न्द्प्_२,४७।६३ ॥  
एवम्प्रभावः स नृपः कार्त्तवीर्यो ऽभवद्भुवि  ।  
न तादृशः पुमात्कश्चिद्भावी भूताथवा श्रुतः  ॥ ब्न्द्प्_२,४७।६४ ॥  
दत्तात्रेयाद्वरं वव्रे मृतिमुत्तमपूरुषात्  ।  
यत्पुरा सो ऽगमन्मुक्तिं रणे रामेण घातितः  ॥ ब्न्द्प्_२,४७।६५ ॥  
तस्यासीत्पञ्चमः पुत्रः पख्यातो यो जयध्वजः  ।  
पुत्रस्तस्य महाबाहुस्तालजङ्घो ऽभवन्नृप  ॥ ब्न्द्प्_२,४७।६६ ॥  
अभूत्तस्यापि पुत्राणां शतमुत्तमधन्विनाम्  ।  
तालजङ्घाभिधा येषां वीतिहोत्रो ऽग्रजो ऽभवत्  ॥ ब्न्द्प्_२,४७।६७ ॥  
पुत्रैः सवीतिहोत्राद्यैर्हैहयाद्यैश्च राजभिः  ।  
कालं महान्तमवसद्धिमाद्रिवानगह्वरे  ॥ ब्न्द्प्_२,४७।६८ ॥  
यः पूर्वं राम बाणेन द्रवन्पृष्ठे ऽभिताडितः  ।  
तालजङ्घो ऽपतद्भूमौ मूर्छितो गाढवेदनः  ॥ ब्न्द्प्_२,४७।६९ ॥  
ददर्श वीतिहोत्रस्तं द्रवन्दैववशादिव  ।  
रथमारोप्य वेगेन पलायनपरो ऽभवत्  ॥ ब्न्द्प्_२,४७।७० ॥  
ते तत्र न्यवसन्सर्वे हिमाद्रौ भयपीडिताः  ।  
कृच्छ्रं महान्तमासाद्य शाकमूलफलाशनः  ॥ ब्न्द्प्_२,४७।७१ ॥  
ततः शान्तिं गते रामे तपस्यासक्तमानसे  ।  
जालजङ्घः स्वकं राज्यं सपुत्रः प्रत्यपद्यत  ॥ ब्न्द्प्_२,४७।७२ ॥  
सन्निवेश्य पुरीं भूयः पूर्ववन्नृपसत्तमः  ।  
वसंस्तदा निजं राज्यमापालयदरिन्दमः  ॥ ब्न्द्प्_२,४७।७३ ॥  
सुपुत्रः सानुगबलः पूर्ववैरमनुस्मरन्  ।  
अभ्याययौ महाराज तालजङ्घः पुरं तव  ॥ ब्न्द्प्_२,४७।७४ ॥  
चतुरङ्गबलोपेतः कम्पयन्निव मेदिनीम्  ।  
रुरोदाभ्येत्य नगरीमयोध्यां स महीपतिः  ॥ ब्न्द्प्_२,४७।७५ ॥  
ततो निष्क्रम्य नगरात्फलगुतन्त्रो ऽपि ते पिता  ।  
युयुधे तैर्नृपैः सर्वैर्वृद्धो ऽपि तरुणो यथा  ॥ ब्न्द्प्_२,४७।७६ ॥  
निहतानेकमातगतुरङ्गरथसैनिकः  ।  
शत्रुभिर्निर्जितो वृद्धः पलायनपरो ऽ भवत्  ॥ ब्न्द्प्_२,४७।७७ ॥  
त्यक्त्वा स नगरं राज्यं सकोशबलवाहनम्  ।  
अन्तर्वत्न्या च ते मात्रा सहितो वनमाविशत्  ॥ ब्न्द्प्_२,४७।७८ ॥  
तत्र चौर्वाश्रमोपान्ते निवसन्नचिरादिव  ।  
शोकामर्षसमाविष्टो वृद्धभावेन च स्वयम्  ॥ ब्न्द्प्_२,४७।७९ ॥  
विलोक्यमानो मात्रा ते बाष्पगद्गदकण्ठया  ।  
अनाथ इव राजेन्द्र स्वर्गलोकमितो गतः  ॥ ब्न्द्प्_२,४७।८० ॥  
ततस्ते जननी राजन्दुःखशोकसमन्विता  ।  
चितामारोपयद्भर्तू रुदती सा कलेवरम्  ॥ ब्न्द्प्_२,४७।८१ ॥  
अनशनादिदुःखेन भर्त्तुर्व्यसनकर्शिता  ।  
चकाराग्निप्रवेशाय सुदृढां मतिमात्मनः  ॥ ब्न्द्प्_२,४७।८२ ॥  
और्वस्तदखिलं श्रुत्वा स्वयमेव महामुनिः  ।  
निर्गत्य चाश्रमात्तां च वारयन्निदमब्रवीत्  ॥ ब्न्द्प्_२,४७।८३ ॥  
न मर्त्तव्यं त्वया राज्ञि साम्प्रतं जठरे तव  ।  
पुत्रस्तिष्ठति सर्वेषां प्रवरश्चवर्त्तिनाम्  ॥ ब्न्द्प्_२,४७।८४ ॥  
इति तद्वचनं श्रुत्वा माता तव मनस्विनी  ।  
विरराम मृतेस्तां तु मुनिः स्वाश्रममानयत्  ।  
ततः सा सर्वदुःखानि नियम्य त्वन्मुखाम्बुजम्  ॥ ब्न्द्प्_२,४७।८५ ॥  
दिदृक्षुराश्रमोपान्ते तस्यैव न्यवसत्सुखम्  ।  
सुषाव च ततः काले सा त्वामौर्वाश्रमे तदा  ॥ ब्न्द्प्_२,४७।८६ ॥  
जातकर्मादिकं सर्वं भवतः सो ऽकरोन्मुनिः  ।  
और्वाश्रमे विवृद्धश्च भवांस्तेनानुकम्पितः  ॥ ब्न्द्प्_२,४७।८७ ॥  
त्वयैव विदितं सर्वमतः परमरिन्दम  ।  
एवं प्रभावो नृपतिः कार्त्तवीर्यो ऽभवद्भुवि  ॥ ब्न्द्प्_२,४७।८८ ॥  
व्रतस्यास्य प्रभावेण सर्वलोकेषु विश्रुतः  ।  
यद्वंशजैर्जितो युद्धे पिता ते वनमादिशत्  ॥ ब्न्द्प्_२,४७।८९ ॥  
तद्वृत्तान्तमशेषेण मया ते समुदीरितम्  ।  
एतच्च सर्वमाख्यातं व्रतानामुत्तमं तव  ॥ ब्न्द्प्_२,४७।९० ॥  
समन्त्रतन्त्रं लोकेषु सर्वलोकफलप्रदम्  ।  
न ह्यस्य कर्त्तुर्नृपतेः पुरुषार्थचतुष्टये  ॥ ब्न्द्प्_२,४७।९१ ॥  
भवत्यभीप्सितं किञ्चिद्दर्ल्लभं भुवनत्रये  ।  
सङ्क्षेपेण मयाख्यातं व्रतं हैहयभूभुजः  ।  
जामदग्न्यस्य च मुने किमन्यत्कथयामि ते  ॥ ब्न्द्प्_२,४७।९२ ॥  
जैमिनिरुवाच  
ततः स सगरो राजा कृताञ्जलिपुटो मुनिम्  ॥ ब्न्द्प्_२,४७।९३ ॥  
उवाच भगवन्नेतत्कर्तुमिच्छाम्यहं व्रतम्  ।  
सम्यक्तमुपदेशेन तत्रानुज्ञां प्रयच्छ मे  ॥ ब्न्द्प्_२,४७।९४ ॥  
कर्मणानेन विप्रर्षे कृतार्थो ऽस्मि न संशयः  ।  
इत्युक्तस्तेन राज्ञातु तथेत्युक्त्वा महामुनिः  ॥ ब्न्द्प्_२,४७।९५ ॥  
दीक्षयामास राजानं शस्त्रोक्तेनैव वर्त्मना  ।  
स दीक्षितो वसिष्ठेन सगरो राजसत्तमः  ॥ ब्न्द्प्_२,४७।९६ ॥  
द्रव्याण्यानीय विधिवत्प्रचचार शुभव्रतम्  ।  
पूजयित्वा जगन्नाथं विधिना तेन पार्थिवः  ॥ ब्न्द्प्_२,४७।९७ ॥  
समाप्य च यथायोग्यमनुज्ञाय गुरुं ततः  ।  
प्रतिज्ञामकरोद्राजा व्रतमेतदनुत्तमम्  ॥ ब्न्द्प्_२,४७।९८ ॥  
आजीवान्तं धरिष्यामि यत्नेनेति महामतिः  ।  
अथानुज्ञाप्य राजानं वसिष्ठो भगवानृषिः  ॥ ब्न्द्प्_२,४७।९९ ॥  
सन्निवर्त्यानुगच्छन्तं प्रजगाम निजाश्रमम्  ॥ ब्न्द्प्_२,४७।१०० ॥  
  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे सगरोपाख्याने वसिष्ठगमनं नाम सप्तचत्वारिंशत्तमो ऽध्यायः  
  
_____________________________________________________________  
  
  
जैमिनिरुवाच  
गते तस्मिन्मुनिवरे सगरो राजसत्तमः  ।  
अयोध्यायामधिवस्न्पालयामास मेदिनीम्  ॥ ब्न्द्प्_२,४८।१ ॥  
सर्वसम्पद्गणोपेतः सर्वधर्मार्थतत्त्ववित्  ।  
वयसैव स बालो ऽभूत्कर्मणा वृद्धसम्मतः  ॥ ब्न्द्प्_२,४८।२ ॥  
तथापि न दिवा भुक्तें शेते वा निशि संस्मरन्  ।  
सुदीर्घं निःश्वसित्युष्णमुद्विग्नहृदयो ऽनिशम्  ॥ ब्न्द्प्_२,४८।३ ॥  
श्रुत्वा राजा स्वराज्यं निजगुरुमवजित्यारिभिः सङ्गृहीतं मात्रा सार्द्धं प्रयान्तं वनमतिगहनंस्वर्गतं तं च तस्मिन्  ।  
शोकाविष्टः सरोषं सकलरिपुकुलोच्छित्तये सत्प्रतिज्ञश्चके सद्यः प्रतिज्ञां परिभवमनलं सोढुमिक्ष्वाकुवंश्यः  ॥ ब्न्द्प्_२,४८।४ ॥  
स कदाचिन्महीपालः कृतकौतुकमङ्गलः  ।  
रिपुं जेतुं मनश्चक्रे दिशश्च सकलाः क्रमात्  ॥ ब्न्द्प्_२,४८।५ ॥  
अनेकरथसाहस्रैर्गजाश्वरथसैनिकैः  ।  
सर्वतः संवृतो राजा निश्चक्राम पुरोत्तमात्  ॥ ब्न्द्प्_२,४८।६ ॥  
शत्रून्हन्तुं प्रतस्थे निजबलनिवहेनोत्पतद्भिस्तुरङ्गैर्नासत्त्वोर्मिजालाकुलजलनिधिनिभेनाथ षाडङ्गिकेन  ।  
मत्तैर्मातङ्गयूथैः सकुलगिरिकुलेनैव भूमण्डलेन श्वेतच्छत्रध्वजौघैरपि शशिसुकराभातखेनैव सार्द्धम्  ॥ ब्न्द्प्_२,४८।७ ॥  
तस्याग्रेसरसैन्ययूथचरणप्रक्षुण्णशैलोच्चयक्षोदापूरितनिम्नभागमवनीपालस्य संयास्यतः  ।  
प्रत्येकं चतुरङ्गसैन्यनिकरप्रक्षोदसम्भूतभूरेणुप्रावृतिरुत्स्थली समभवद्भूमिस्तु तत्रानिशम्  ॥ ब्न्द्प्_२,४८।८ ॥  
निघ्नन्दृप्ताननेकान्द्विपतुरगरथव्यूहसम्भिन्नवीरान्सद्यः शोभां दधानो ऽसुरनिकरचमूर्निघ्नतश्चन्द्रमौलिः  ।  
दूरादेवाभिशंसन्नरिनगरनिरोधेषु कर्माभिषङ्गे तेषां शीघ्रापयानक्षणमभिदिशति प्राणिधैर्यं विधत्ते  ॥ ब्न्द्प्_२,४८।९ ॥  
विजिगीषुर्दिशो राजा राज्ञो यस्याभियास्यति  ॥ ब्न्द्प्_२,४८।१० ॥  
विषयं स नृपस्तस्य सद्यः प्रणतिमेष्यति  ।  
विजित्य नृपतीन्सर्वान्कृत्वा च स्वपदानुगान्  ॥ ब्न्द्प्_२,४८।११ ॥  
सङ्केत गामिनः कांश्चित्कृत्वा राज्ये न्यवर्त्तत  ।  
एवं स विसरन्दिक्षु दक्षिणाभिमुखो नृपः  ॥ ब्न्द्प्_२,४८।१२ ॥  
स्मरन्पूर्वकृतं वैरं हैहयानभ्यवर्त्तत  ।  
ततस्तस्य नृपैः सार्द्धं समग्ररथकुञ्जरैः  ॥ ब्न्द्प्_२,४८।१३ ॥  
बभूव हैहयैर्वीरैः सङ्ग्रामो रोमहर्षणः  ।  
राज्ञां यत्र सहस्राणि स बलानि महाहवे  ॥ ब्न्द्प्_२,४८।१४ ॥  
निजघान महाबाहुः सङ्क्रुद्धः कोसलेश्वरः  ।  
जित्वा हैहयभूपालान्भङ्क्त्वा दग्ध्वा च तत्पुरीम्  ॥ ब्न्द्प्_२,४८।१५ ॥  
निःशेषशून्या मकरोद्वैरान्तकरणो नृपः  ।  
समग्रबलसम्मर्द्दप्रमृष्टाशेषभूतलः  ॥ ब्न्द्प्_२,४८।१६ ॥  
हैहयानामशेषं तु चक्रे राज्यं रजःसमम्  ।  
राज्यं पुरीं चापहाय भ्रष्टैश्वर्या हतत्विषः  ॥ ब्न्द्प्_२,४८।१७ ॥  
राजानो हतभूयिष्ठा व्यद्रवन्त समन्ततः  ।  
अभिद्रुत्य नृपांस्तांस्तु द्रवमाणान्महीपतिः  ॥ ब्न्द्प्_२,४८।१८ ॥  
जघान सानुगान्मत्तः प्रजाः क्रुद्ध इवान्तकः  ।  
ततस्तान्प्रति सक्रोधः सगरः समरे ऽरिहा  ॥ ब्न्द्प्_२,४८।१९ ॥  
मुमोचास्त्रं महारौद्रं भार्गवं रीपुभीषणम्  ।  
तेनोत्सृष्टातिरौद्रत्रिभुवनभयदप्रस्फुरद्भार्गवास्त्रज्वालादन्दह्यमानावशतनुततयस्ते नृपाः साद्य एव  ।  
वाय्वस्त्रावृत्तधूमोद्गमपटलतमोमुष्टदृष्टिप्रसारा भ्रेमुर्भूपृष्टलोठद्बहुलतमरजोगूढमात्रा मुहूर्त्तम्  ॥ ब्न्द्प्_२,४८।२० ॥  
आगनेयास्त्रप्रतापप्रतिहतगतयो ऽदृष्टमार्गाः समन्ता द्भूपाला नष्टसङ्घाः परवशतनवो व्याकुलीभूतचित्ताः  ।  
भीताः सन्त्युक्तवस्त्रायुधकवचविभूषादिका मुक्तकेशा विस्पष्टोन्मत्तभावान्भृश तरमनुकुर्वन्त्यग्रतः शात्रवाणाम्  ॥ ब्न्द्प्_२,४८।२१ ॥  
विजित्य हैहयान्सर्वान्समरे सगरो बली  ।  
सङ्क्षुब्धसागराकारः काम्बोजानभ्यवर्त्तत  ॥ ब्न्द्प्_२,४८।२२ ॥  
नानावादित्रघोषाहतपटहरवाकर्णनध्वस्तधैर्याः सद्यः सन्त्यक्तराज्यस्वबलपुरपुरन्ध्रीसमूहा विमूढाः  ।  
काम्बोजास्तालजङ्घाः शकयवनकिरातादयः साकमेते भ्रेमुर्भूर्यस्त्रभीत्या दिशि दिशि रिपवो यस्य पूर्वापराधाः  ॥ ब्न्द्प्_२,४८।२३ ॥  
भीतास्तस्य नरेश्वरस्य रिपवः केचित्प्रता पानलज्वालामुष्टदृशो विसृज्य वसतिं राज्यं च पुत्रादिभिः  ।  
द्विट्सैन्यैः समभिद्रुता वनभुवं सम्प्राप्य तत्रापि ते ऽस्तैमित्यं समुपागता गिरिगुहासुप्तोत्थितेन द्विषः  ॥ ब्न्द्प्_२,४८।२४ ॥  
तालजङ्घान्निहत्याजौ राजा स बलवाहनान्  ।  
क्रमेण नाशयामास तद्राज्यमरिकर्षणः  ॥ ब्न्द्प्_२,४८।२५ ॥  
ततो यवनकाम्बोजकिरातादीननेकशः  ।  
निजघान रुषाविष्टः पल्हवान्पारदानपि  ॥ ब्न्द्प्_२,४८।२६ ॥  
हन्यमानास्तु ते सर्वे राजानस्तेन संयुगे  ।  
दुद्रुवुः सङ्घशो भीता हतशिष्टाः समन्ततः  ॥ ब्न्द्प्_२,४८।२७ ॥  
युष्माभिर्यस्य राज्यं बहुभिरपत्दृतं तस्य पुत्रो ऽधुनाहं हन्तुं वः सप्रतिज्ञं प्रसभमुपगतो वैरनिर्यातनैषी  ।  
इत्युच्चैः श्रावयाणो युधि निजचरितं वैरिभिर्नागवीर्यः क्षत्रैर्विध्वंसितेजाः सगरनरपतिः स्मारयामास भूपः  ॥ ब्न्द्प्_२,४८।२८ ॥  
तं दृष्ट्वा राजवर्यं सकलरिपुकुलप्रक्षयोपात्तदीक्षं भीताः स्त्रीबालपूर्वं शरणमभिययुः स्वासुसरक्षणाय  ।  
इक्ष्वाकूणां वसिष्ठं कुलगुरुमभितः सप्त राज्ञां कलेषु प्रख्याताः सम्प्रसूता नृपवररिपवः पारदाः पल्हवाद्याः  ॥ ब्न्द्प्_२,४८।२९ ॥  
वसिष्ठमाश्रमोपान्ते वसन्तमृषिभिर्वृतम्  ।  
उपगम्याब्रुवन्सर्वे कृताञ्जलिपुटा नृपाः  ॥ ब्न्द्प्_२,४८।३० ॥  
शरणं भंव नो ब्रह्मन्नार्त्तानामभयैषिणाम्  ।  
सगरास्त्राग्निनिर्दग्धशरीराणां मुमूर्षताम्  ॥ ब्न्द्प्_२,४८।३१ ॥  
स हन्त्यसमानशेषेण वैरान्तकरणोन्मुखः  ।  
तस्माद्भयाद्धि निष्क्रान्ता वयं जीवितकाङ्क्षिणः  ॥ ब्न्द्प्_२,४८।३२ ॥  
विभिन्नराज्यभोगर्द्धिस्वदारापत्यबान्धवाः  ।  
केवलं प्राणरक्षार्थं त्वां त्वयं शरणं गतः  ॥ ब्न्द्प्_२,४८।३३ ॥  
न ह्यन्यो ऽस्ति पुमांल्लोके सौहृदेन बलेन वा  ।  
यस्तं निवर्त्तयित्वास्मान्पालयेन्महतो भयात्  ॥ ब्न्द्प्_२,४८।३४ ॥  
त्वं किलार्कान्वयभुवां राज्ञां कुलगुरुर् वृतः  ।  
तद्वंशपूर्वजैर्भूपैस्त्वतप्रभावश्च तादृशः  ॥ ब्न्द्प्_२,४८।३५ ॥  
तेनायं सगरो ऽप्यद्य गुरुगौरवयन्त्रितः  ।  
भवन्निदेशं नात्येति वेलामिव महोदधिः  ॥ ब्न्द्प्_२,४८।३६ ॥  
त्वं नः सुहृत्पिता माता लोकानां च गुरुर्विभो  ।  
तस्मादस्मान्महाभाग परित्रातुं त्वमर्हसि  ॥ ब्न्द्प्_२,४८।३७ ॥  
जैमिनिरुवाच  
इति तेषां वचः श्रुत्वा वसिष्ठो भगवानृषिः  ।  
शनैर्विलोकयामास शरणं समुपागतान्  ॥ ब्न्द्प्_२,४८।३८ ॥  
वृद्धस्त्रीबालभूयिष्ठान्हतशेषान्नृपान्वयान्  ।  
दृष्ट्वा त्वतप्यद्भगवान्सर्वभूतानुकम्पकः  ॥ ब्न्द्प्_२,४८।३९ ॥  
चिरं निरूप्य मनसा तान्विलोक्य च सादरम्  ।  
उज्जीवयञ्छनैर्वाचा मा भैष्टेति महामतिः  ॥ ब्न्द्प्_२,४८।४० ॥  
अथावोचन्महाभागः कृपया परयान्वितः  ।  
समये स्थापयामास राज्ञस्ताञ्जीवितार्थिनः  ॥ ब्न्द्प्_२,४८।४१ ॥  
भूपव्या कोपदग्धं नृपकुलविहिताशेषधर्मादपेतं कृत्वा तेषां वसिष्ठः समयमवनिपालप्रतिज्ञानिवृत्त्यै  ।  
गत्वा तं राजवर्यं स्वयमथ शनकैः सान्त्वयित्वा यथावत्सप्राणानामरीणामपगमनविधावभ्यनुज्ञां ययाचे  ॥ ब्न्द्प्_२,४८।४२ ॥  
सक्रोधो ऽपि महीपतिर्गुरुवचः सम्भावयंस्तानरीन्धर्मस्य स्वकुलोचितस्य च तथा वेषस्य सन्त्यागतः  ।  
श्रौतस्मार्त्तविभिन्नकर्मनिरतान्विप्रैश्च दूरोञ्झितान्सासून्केवलमत्यजन्मृतसमानेकैकशः पार्थिवान्  ॥ ब्न्द्प्_२,४८।४३ ॥  
अर्द्धमुण्डाञ्छकांश्चक्रे पल्हवान् श्मश्रुधारिणः  ।  
यवनान्विगतश्मश्रून्काम्बोजांश्चबुकान्वितान्  ॥ ब्न्द्प्_२,४८।४४ ॥  
एवं विरूपानन्यांश्च स चकार नृपान्वयान्  ।  
वेदोक्तकर्मनिर्मुक्तान्विप्रैश्च परिवर्जितान्  ॥ ब्न्द्प्_२,४८।४५ ॥  
कृत्वा संस्थाप्य समये जीवतस्तान्व्य सर्जयत्  ।  
ततस्ते रिपवस्तस्य त्यक्तस्वाचारलक्षणाः  ॥ ब्न्द्प्_२,४८।४६ ॥  
व्रात्यतां समनुप्राप्ताः सर्ववर्णविनिन्तिताः  ।  
धिक्कृता सततं सर्वेनृशंसा निरपत्रपाः  ॥ ब्न्द्प्_२,४८।४७ ॥  
क्रूराश्च सङ्घशो लोके बभूवुर्म्लेछजातयः  ॥ ब्न्द्प्_२,४८।४८ ॥  
मुक्तास्तेनाथ राज्ञा शकयवनकिरातादयः सद्य एव त्यक्तस्वाचारवेषा गिरिगहनगुहाद्याशयाः सम्बभूवुः  ।  
एता अद्यापि सद्भिः सततमवमता जातयो ऽसत्प्रवृत्त्या वर्त्तन्ते दुष्टचेष्टा जगति नरपतेः पालयन्तः प्रतिज्ञाम्  ॥ ब्न्द्प्_२,४८।४९ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे सगरोपाख्याने सगरप्रतिज्ञापालनं नामाष्टाचत्वारिंशत्तमो ऽध्यायः ॥ ४८॥  
  
  
_____________________________________________________________  
  
  
जैमिनिरुवाच  
अथानुज्ञाय सगरो वसिष्ठमृषिसत्तमम्  ।  
बलेन महता युक्तो विदर्भानभ्यवर्त्तत  ॥ ब्न्द्प्_२,४९।१ ॥  
ततो विदर्भराट् तस्मै स्वसुतां प्रीतिपूर्वकम्  ।  
केशिन्याख्यामनुपमामनुरूपां न्यवेदयत्  ॥ ब्न्द्प्_२,४९।२ ॥  
स तस्या राजशार्दूलो विधिवद्वह्निसाक्षिकम्  ।  
शुभे मुहूर्ते केशिन्याः पार्णिं जग्राह भूमिपः  ॥ ब्न्द्प्_२,४९।३ ॥  
स्थित्वा दिनानि कतिचिद्गृहे तस्यातिसत्कृतः  ।  
विदर्भराज्ञा सम्मन्त्र्य ततो गन्तुं प्रजक्रमे  ॥ ब्न्द्प्_२,४९।४ ॥  
अनुज्ञातस्ततस्तेन पारिबर्हैश्च सत्कृतः  ।  
निष्क्रम्य तत्पुराद्राजा शूरसेनानुपेयिवान्  ॥ ब्न्द्प्_२,४९।५ ॥  
सम्भावितस्ततश्चैव यादवैर्मातृसोदरैः  ।  
धनौघैस्तर्पितस्तैश्च मधुराया विनिर्ययौ  ॥ ब्न्द्प्_२,४९।६ ॥  
एवं स सगरो राजा विजित्य वसुधामिमाम्  ।  
करैश्च स नृपान्सर्वांश्चक्रे सङ्केतगानपि  ॥ ब्न्द्प्_२,४९।७ ॥  
ततो ऽनुमान्य नृपतीन्निजराज्याय सानुगान्  ।  
अनुजज्ञे नरपतिः समस्ताननुयायिनः  ॥ ब्न्द्प्_२,४९।८ ॥  
ततो बलेन महाता स्कन्धावारसमन्वितः  ।  
शनैरपीडयन्देशान्स्वराज्यमुपजग्मिवान्  ॥ ब्न्द्प्_२,४९।९ ॥  
सम्भाव्यमानश्च मुहुरुपदाभिरनेकशः  ।  
नानाजनपदैस्तूर्ममयोध्यां समुपागमत्  ॥ ब्न्द्प्_२,४९।१० ॥  
तदागमनमाज्ञाय नागरः सकलो जनः  ।  
नगरीं तामलञ्चक्रे महोत्सवसमुत्सुकः  ॥ ब्न्द्प्_२,४९।११ ॥  
ततः सा नगरी सर्वा कृतकौतुकमङ्गला  ।  
सिक्तसम्मृष्टभूभागा पूर्णकुम्भशतावृता  ॥ ब्न्द्प्_२,४९।१२ ॥  
समुच्छ्रितध्वजशता पताकाभिरंलकृता  ।  
सर्वत्रागरुधूपाञढ्या विचित्रकुसुमोज्ज्वला  ॥ ब्न्द्प्_२,४९।१३ ॥  
सद्रत्नतोरणोत्तुङ्गगोपुराट्टलभूषिता  ।  
प्रसूनलाजवर्षैश्च स्वलङ्कृतमहापथा  ॥ ब्न्द्प्_२,४९।१४ ॥  
महोत्सवसमायुक्ता प्रतिगेहमभूत्पुरी  ।  
सम्बूजिताशेषवास्तुदेवतागृहमालिनी  ॥ ब्न्द्प्_२,४९।१५ ॥  
दिक्चक्रजयिनो राज्ञः सन्दर्शनमुदान्वितैः  ।  
पौरजानपदैर्त्दृष्टैः सर्वतः समलङ्कृता  ॥ ब्न्द्प्_२,४९।१६ ॥  
ततः प्रकृतयः सर्वे तथान्तः पुरवासिनः  ।  
वारकाताकदबैश्च नगरीभिश्च सवृताः  ॥ ब्न्द्प्_२,४९।१७ ॥  
अभ्याययुस्ततः सर्वे समत्य पुरवासिनः  ।  
स तैः समेत्य नृपतिर्लब्धाशीर्वाद सक्त्क्रियः  ॥ ब्न्द्प्_२,४९।१८ ॥  
बधिरीकृतदिक्चक्रो जयशब्देन भूरिणा  ।  
नानावादित्रसङ्घोषमिश्रेण मधुरेण च  ॥ ब्न्द्प्_२,४९।१९ ॥  
सत्कृत्य तान्यथा योगं सहितस्तैर्मुदान्वितैः  ।  
आनन्दयन्प्रजाः सर्वाः प्रविवेश पुरोत्तमम्  ॥ ब्न्द्प्_२,४९।२० ॥  
वेदघोषैः सुमधुरैर्ब्राह्मणैरभिनन्दितः  ।  
संस्तूयमानः सुभृशं सूतमागधवन्दिभिः  ॥ ब्न्द्प्_२,४९।२१ ॥  
जयशब्दैश्च परितो नानाजनपदेरितैः  ।  
कलतालरवोन्मिश्रवीणावेणुतलस्वनैः  ॥ ब्न्द्प्_२,४९।२२ ॥  
गायद्भिर्गायकजनैर्नृत्यद्भिर्गणिकाजनैः  ।  
अन्वीयमानो विलसच्छ्वेतच्छत्रविराजितः  ॥ ब्न्द्प्_२,४९।२३ ॥  
विकीर्यमाणः परितः सल्लाजकुसुमोत्करैः  ।  
पुरीमयोध्यामविशत्स्वपुरीमिव वासवः  ॥ ब्न्द्प्_२,४९।२४ ॥  
दृष्टिपूतेन गन्धेन ब्राह्मणानां च वर्त्मना  ।  
जगाम मध्येनगरं गृहं श्रीमदलङ्कृतम्  ॥ ब्न्द्प्_२,४९।२५ ॥  
अवरुह्य ततो यानाद्भार्याभ्यां सहितो मुदा  ।  
प्रविवेश गृहं मातुर्हृष्टपुष्टजनायुतम्  ॥ ब्न्द्प्_२,४९।२६ ॥  
पर्यङ्कस्थामुपागम्य मातरं विनयान्वितः  ।  
तत्पादौ संस्पृशन्मूर्ध्ना प्रणाममकरोत्तदा  ॥ ब्न्द्प्_२,४९।२७ ॥  
साभिनन्द्य तमाशीर्भिर्हर्षगद्गदया गिरा  ।  
ससम्भ्रमं समुत्थाय पर्यष्वजत चात्मजम्  ॥ ब्न्द्प्_२,४९।२८ ॥  
सहर्षं बहुधाशीर्भिरभ्यनन्ददुभे स्नुषे  ।  
स तां सम्भाव्य कथया तत्र स्थित्वा चिरादिव  ॥ ब्न्द्प्_२,४९।२९ ॥  
अनुज्ञातस्तया राजा निश्चक्राम तदालयात्  ।  
ततः सानुचरो राजा श्वेतव्यजनवीजितः  ॥ ब्न्द्प्_२,४९।३० ॥  
सुरराज इव श्रीमान्सभां समगमच्छनैः  ।  
सम्प्रविश्य सभां दिव्यामनेकनृपसेविताम्  ॥ ब्न्द्प्_२,४९।३१ ॥  
नत्वा गुरुजनं सर्वमाशीर्भिश्चाभिनन्दितः  ।  
सिंहासने शुभे दिव्ये निषसाद नरेश्वरः  ॥ ब्न्द्प्_२,४९।३२ ॥  
संसेव्यमानश्च नृपैर्नानाजनपदेश्वरैः  ।  
नानाविधाः कथाः कुर्वन्स तत्र नृपसत्तमः  ॥ ब्न्द्प्_२,४९।३३ ॥  
सम्प्रीयमामः सुतरामुवास सह बन्धुभिः  ।  
प्रतिज्ञां पालयित्वैवं जितदिङ्मण्डलो नृपः  ॥ ब्न्द्प्_२,४९।३४ ॥  
अन्वतिष्ठद्यन्थान्याय मर्थत्रयमुदारधीः  ।  
स्वप्रभावजिताशेषवैरिर्दिङ्मण्डलाधिपः  ॥ ब्न्द्प्_२,४९।३५ ॥  
एकातपत्रां पृथिवीमन्वशासद्वृषो यथा  ।  
स्वर्यातस्य पितुः पूर्वं परिभावममर्षितः  ॥ ब्न्द्प्_२,४९।३६ ॥  
स यां प्रतिज्ञामारूढस्तां सम्यक्परिपूर्य च  ।  
सप्तद्वीपाब्धिनगरग्रामायतनमालिनीम्  ॥ ब्न्द्प्_२,४९।३७ ॥  
जित्वा शत्रूनशेषेण पालयामास मेदिनीम  ।  
एवं गच्छति काले च वसिष्ठो भगवानृषिः  ॥ ब्न्द्प्_२,४९।३८ ॥  
अभ्यजगाम तं भूयो द्रष्टुकामो जरेश्वरम्  ।  
तमायान्तमतिप्रेक्ष्य मुनिवर्यं ससम्भ्रमः  ॥ ब्न्द्प्_२,४९।३९ ॥  
प्रत्युज्जगामार्घहस्तः सहितस्तैर्नपैर्नृपः  ।  
अर्ध्यपाद्यादिभिः सम्यक्पूजयित्वा महामतिः  ॥ ब्न्द्प्_२,४९।४० ॥  
प्रणाममकरोत्तस्मै गुरुभक्तिसमन्वितः  ।  
आशीर्भिर्वर्द्धयित्वा तं वसिष्ठः सगरं तदा  ॥ ब्न्द्प्_२,४९।४१ ॥  
आस्यतामिति होवाच सह सर्वैर्नरेश्वरैः  ।  
उपाविशत्ततो राजा काञ्चने परमासने  ॥ ब्न्द्प्_२,४९।४२ ॥  
मुनिना समनुज्ञातः सभार्यः सह राजभिः  ।  
आपवस्तुनृपश्रेष्ठमुपासीनमुपह्वरे  ॥ ब्न्द्प्_२,४९।४३ ॥  
उवाच शृण्वतां राज्ञां शनैर्मृद्वक्षरं वचः  ।  
वसिष्ठ उवाच  
कुशलं ननु ते राजन्वाह्येष्वाभ्यन्तरेषु च  ॥ ब्न्द्प्_२,४९।४४ ॥  
मन्त्रिष्वमात्यवर्गेषु राज्ये वा सकले ऽधुना  ।  
दिष्ट्या च विजिताः सर्वे समग्रबलवाहनाः  ॥ ब्न्द्प्_२,४९।४५ ॥  
अयत्नेनैव युद्धेषु भवता रिपवो हि यत्  ।  
दिष्ट्यारूढप्रतिज्ञेन मम मानयता वचः  ॥ ब्न्द्प्_२,४९।४६ ॥  
अरयस्त्यक्तधर्माणस्त्वया जीवविसर्जिताः  ।  
तान्विजित्येतराञ्जेतुं पुनर्दिग्विजयेच्छया  ॥ ब्न्द्प्_२,४९।४७ ॥  
गतस्सवाहनबलस्त्वमित्यशृणवं वचः  ।  
जितदिङ्मण्डलं भूयः श्रुत्वा त्वां नगरस्थितम्  ॥ ब्न्द्प्_२,४९।४८ ॥  
प्रीत्याहमागतो द्रष्टुमिदानीं राजसत्तम  ।  
जैमिनिरुवाच  
वसिष्ठेनैवमुक्तस्तु सगरस्तालजङ्घजित्  ॥ ब्न्द्प्_२,४९।४९ ॥  
कृताञ्जलिपुटो भूत्वा प्रत्युवाच महामुनिम्  ।  
सगर उवाच  
कुशलं ननु सर्वत्र महर्षे नात्र संशयः  ॥ ब्न्द्प्_२,४९।५० ॥  
कल्याणाभिमुखाः सर्वे देवताश्च मुने ऽनिशम्  ।  
भवान्ध्यायति कल्याणं मनसा यस्य सन्ततम्  ॥ ब्न्द्प्_२,४९।५१ ॥  
तस्य मे चोपसर्गाश्च सम्भवन्ति कथं मुने  ।  
भवतानुगृहीतो ऽस्मि कृतार्थश्चाधुना कृतः  ॥ ब्न्द्प्_२,४९।५२ ॥  
यन्मां द्रष्टुमिहायातः स्वयमेव भवान्गुरो  ।  
यन्मह्यमाह भगवान्विपक्षविजयादिकम्  ॥ ब्न्द्प्_२,४९।५३ ॥  
तत्तथानुष्ठितं किं तु सर्वं भवदनुग्रहात्  ।  
भवत्प्रसादतः सर्वं मन्ये प्राप्तं महीक्षिताम्  ॥ ब्न्द्प्_२,४९।५४ ॥  
अन्यथा मम का शक्तिः शत्रून्हन्तुं तथाविधान्  ।  
अनल्पी कुरुते फल्यं यन्मे व्यवसितं भवान्  ॥ ब्न्द्प्_२,४९।५५ ॥  
फलमल्पमपि प्रीत्यै स्यादगस्याधिरोपितुः  ।  
जैमिनिरुवाच  
एवं सम्भावितः सम्यक्सगेरण महामुनिः  ॥ ब्न्द्प्_२,४९।५६ ॥  
अभ्यनुज्ञाय तं भूयः प्रजागाम निजाश्रमम्  ।  
वसिष्टे तु गते राजा सगरःप्रीतमानसः  ॥ ब्न्द्प्_२,४९।५७ ॥  
अयोध्यायामभिवसन्प्रशशासाखिलां भुवम्  ।  
भार्याभ्यां समुपेताभ्यां रूपशीलगुणादिभिः  ॥ ब्न्द्प्_२,४९।५८ ॥  
बुभुजे विषयान्रम्यान्यथाकामं यथासुखम्  ।  
सुमतिः केशिनी चोभे विकसद्वदनाम्बुजे  ॥ ब्न्द्प्_२,४९।५९ ॥  
रूपौदार्यगुणोपेते पीनवृत्तपयोधरे  ।  
नीलकुञ्चितकेशाढ्ये सर्वाभरणभूषिते  ॥ ब्न्द्प्_२,४९।६० ॥  
सर्वलक्षणसम्पन्ने नवयौवनगोचरे  ।  
प्रिये सन्निहिते तस्य नित्यं प्रियहिते रते  ॥ ब्न्द्प्_२,४९।६१ ॥  
स्वाचारभावचेष्टाभिर्जह्रतुस्तन्मनो ऽनिशम्  ।  
स चापि भरणोत्कर्षप्रतीतात्मा महीपतिः  ॥ ब्न्द्प्_२,४९।६२ ॥  
रममाणो यथाकामं सह ताभ्यां पुरे ऽवसत्  ।  
अन्येषां भुवि राज्ञां तु राजशब्दो न चाप्यभूत्  ॥ ब्न्द्प्_२,४९।६३ ॥  
गुणेन चाभवत्तस्य सगरस्य महात्मनः  ।  
अल्पो ऽपि धर्मः सततं यथा भवति मानसे  ॥ ब्न्द्प्_२,४९।६४ ॥  
रा५स्तस्यार्थकामौ तु न तथा विपुलावपि  ।  
अलुब्धमानसोर्ऽथं च भेजे धर्ममपीडयन्  ॥ ब्न्द्प्_२,४९।६५ ॥  
तदर्थमेव राजेन्द्र कामं चापीडयंस्तयोः  ॥ ब्न्द्प्_२,४९।६६ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे सगरदिग्विजयो नामैकोनपञ्चाशत्तमो ऽध्यायः ॥ ४९॥  
  
  
_____________________________________________________________  
  
  
जैमिनिरुवाच  
एवं स राजा विधिवत्पालयामास मेदिनीम्  ।  
सप्तद्वीपवतीं सम्यक्साक्षाद्धर्म इवापरः  ॥ ब्न्द्प्_२,५०।१ ॥  
ब्राह्मणादींस्तथा वर्णान्स्वेस्वे धर्मे पृथक्पृथक्  ।  
स्थापयित्वा यथान्यायं ररक्षाव्याहतेन्द्रियः  ॥ ब्न्द्प्_२,५०।२ ॥  
प्रजाश्च सर्ववर्णेषु यथाश्रेष्ठानुवर्त्तिनः  ।  
वर्णाश्चैवानुलोम्येन तद्वदर्थेषु च क्रमात्  ॥ ब्न्द्प्_२,५०।३ ॥  
न सति स्थविरे बालं मृत्युरभयुपगच्छति  ।  
सर्ववर्णेषु भूपाले महीं तस्मिन्प्रशासति  ॥ ब्न्द्प्_२,५०।४ ॥  
स्फीतान्यपेतबाधानि तदा राष्ट्राणि कृत्स्नशः  ।  
तेष्वसङ्ख्या जनपदाश्चातुर्वर्ण्यजनावृताः  ॥ ब्न्द्प्_२,५०।५ ॥  
ते चासङ्ख्यागृहग्रामशतोपेता विभागशः  ।  
देशाश्चावासभुयिष्टा नृपे तस्मिन्प्रशासति  ॥ ब्न्द्प्_२,५०।६ ॥  
अनाश्रमी द्विजः कश्चिन्न बभूव तदाभुवि  ।  
प्रजानां सर्ववर्णेषु प्रारम्भाः फलदायिनः  ॥ ब्न्द्प्_२,५०।७ ॥  
स्वोचितान्येव कर्माणि प्रारभन्ते च मानवाः  ।  
पुरुषार्थोपपन्नानि कर्माणि च तदा नृणाम्  ॥ ब्न्द्प्_२,५०।८ ॥  
महोत्सवसमुद्युक्ताः पुरग्रामव्रजाकराः  ।  
अन्योन्यप्रियकामाश्च राजभक्तिसमन्विताः  ॥ ब्न्द्प्_२,५०।९ ॥  
ननिन्दितो ऽभिशस्तो वा दरिद्रो व्याधितो ऽपि वा  ।  
प्रजासु कश्चिल्लुब्धो वा कृपणो वापि नाभवत्  ॥ ब्न्द्प्_२,५०।१० ॥  
जनाः परगुणप्रीताः स्वसम्पर्काभिकाङ्क्षिणाः  ।  
गुरुषु प्रणता नित्यं सद्विद्याव्यसनादृताः  ॥ ब्न्द्प्_२,५०।११ ॥  
परापवादभीताश्च स्वदाररतयो ऽनिशम्  ।  
निसर्गात्खलसंसर्गविरता धर्मतत्पराः  ॥ ब्न्द्प्_२,५०।१२ ॥  
आस्तिकाः सर्वशो ऽभूवन् प्रजास्तस्मिन्प्रशासति  ।  
एवं सुबाहुतन्ये स्वप्रतापार्जितां महीम्  ॥ ब्न्द्प्_२,५०।१३ ॥  
ऋतवश्च महाभाग यथाकालानुवर्तिनः  ।  
शालिभूयिष्ठसस्याढ्या सदैव सकला मही  ॥ ब्न्द्प्_२,५०।१४ ॥  
बभूव नृपशार्दूले तस्मिन् राज्यानि शासति  ॥ ब्न्द्प्_२,५०।१५ ॥  
यस्याष्टादशमण्डलाधिपतिभिः सेवार्थमभ्यागतैः प्रख्यातोरुपराक्रमैर्नृपशतैर्मूर्द्धाभिषिक्तैः पृथक्  ।  
संविष्टैर्मणिविष्टरेषु नितरामध्यास्यमानामरैः शक्रस्येव विराजते दिवि सभा रत्नप्रभोद्भासिता  ॥ ब्न्द्प्_२,५०।१६ ॥  
सङ्केताविषयान्तराभ्युपगमाः सर्वे ऽपि सोपायनाः कृत्वा सैन्यनिवेशनानि परितः पुर्याः पृथक् पार्थिवाः  ।  
द्रष्टुं काङ्क्षितराजकाः सतनयाविज्ञापयन्तो मुहुर्द्वास्थैरेव नरेश्वराय सुचिरं वत्स्यन्तमन्तःपुरे  ॥ ब्न्द्प्_२,५०।१७ ॥  
नमन्नरेद्रमुकुटश्रेणीनामतिघर्षणात्  ।  
किणीकृतौ विराजेते चरणौ तस्य भूभुजः  ॥ ब्न्द्प्_२,५०।१८ ॥  
सेवागतनरेद्रौघविनिकीर्णैः समन्ततः  ।  
रत्नैर्भाति सभा तस्य गुहा सोमे रवी यथा  ॥ ब्न्द्प्_२,५०।१९ ॥  
एवं स राजा धर्मेण भानुवंशशिखामणिः  ।  
अनन्यशासनामुर्वीमन्वशासदरिन्दमः  ॥ ब्न्द्प्_२,५०।२० ॥  
इत्थं पालयतः पृथ्वीं सगरस्य महीपतेः  ।  
न चापपात मुत् पुत्रमुखालोकनजृम्भिता  ॥ ब्न्द्प्_२,५०।२१ ॥  
विना तां दुःखितो ऽत्यर्थं चितयामास नैकधा  ।  
अहो कष्टमपुत्रो ऽहमस्मिन्वंशे ध्रुवं तु यत्  ॥ ब्न्द्प्_२,५०।२२ ॥  
प्रयान्ति नूनमस्माकं पितरः पिण्डविप्लवम्  ।  
निरयादपि सत्पुत्रे सञ्जाते पितरः किल  ॥ ब्न्द्प्_२,५०।२३ ॥  
प्रीत्या प्रयान्ति तद्गेहं जातकर्मक्रियोत्सुकाः  ।  
महता सुकृतेनापि सम्प्राप्तस्य दिवं किल  ॥ ब्न्द्प्_२,५०।२४ ॥  
अपुत्रस्यामराः स्वर्गे द्वारं नोद्धाटयन्ति हि  ।  
पिता तु लोकमुभयोः स्वर्लोकं तत्पितामहाः  ॥ ब्न्द्प्_२,५०।२५ ॥  
जेष्यन्ति किल सत्पुत्रे जाते वंशद्वये ऽपि च  ।  
अनपत्यतयाहं तु पुत्रिणां या भवेद्गतिः  ॥ ब्न्द्प्_२,५०।२६ ॥  
न तां प्राप्क्यामि वै नूनं सुदुर्लभतरा हि सा  ।  
पदादैन्द्रात्किलाभिन्नमृद्धं राज्यमखण्डितम्  ॥ ब्न्द्प्_२,५०।२७ ॥  
मम यत्तदपुण्यस्य याति निष्फलतामिह  ।  
इदं मत्पूर्वजैरेव सिंहासनमधिष्ठितम्  ॥ ब्न्द्प्_२,५०।२८ ॥  
अपुत्रत्वेन राज्यं च पराधीनत्वमेष्यति  ।  
तस्मादौर्वाश्रममहं गत्वा तं मुनिपुङ्गवम्  ॥ ब्न्द्प्_२,५०।२९ ॥  
प्रसादयिष्ये पुत्रार्थं भार्याभ्यां सहितो ऽधुना  ।  
गत्वा तस्मै त्वपुत्रत्वं विनिवेद्य महात्मने  ॥ ब्न्द्प्_२,५०।३० ॥  
स यद्वक्ष्यति तत्सर्वं करिष्ये नात्र संशयः  ।  
इति सञ्चिन्त्य मनसा सगरोराजसत्तमः  ॥ ब्न्द्प्_२,५०।३१ ॥  
इत्येष कृत्यविद्राजन्गन्तुमौर्वाश्रमं प्रति  ।  
स मन्त्रिप्रवरे राज्यं प्रतिष्ठाप्य ततो वनम्  ॥ ब्न्द्प्_२,५०।३२ ॥  
प्रययौ रथमारुह्य भार्याभ्यां सहितो मुदा  ।  
जगाम रथघोषेण मेघनादातिशङ्किभिः  ॥ ब्न्द्प्_२,५०।३३ ॥  
स्तब्धेक्षणैर्लक्ष्यमाणो मार्गोपान्ते शिखण्डिभिः  ।  
प्रियाभ्यां दर्शयन्राजन्सारङ्गांस्तिमितेक्षणान्  ॥ ब्न्द्प्_२,५०।३४ ॥  
क्षममूर्ध्वमुखान्सद्यः पलायनपरान्पुनः  ।  
वृक्षान्पुष्पफलोपेतान्विलोक्य मुदितो ऽभवत्  ॥ ब्न्द्प्_२,५०।३५ ॥  
अम्लानकुसुमैः स्वादुफलैः शाद्वलभूमिकैः  ।  
सुस्निग्धपल्लवच्छायैरभितः सम्भृतं नगैः  ॥ ब्न्द्प्_२,५०।३६ ॥  
चूताग्रपल्लवास्वादस्निग्धकण्ठपिकारवैः  ।  
श्रोत्राभिरामजनकैस्सङ्घुष्टं सर्वतोदिशम्  ॥ ब्न्द्प्_२,५०।३७ ॥  
सर्वर्तुकुसुमोपेतं भ्रमद्भ्रमरमण्डितम्  ।  
प्रसूनस्तबकानम्रबल्लरीवेल्लितद्रुमम्  ॥ ब्न्द्प्_२,५०।३८ ॥  
कपियूथसमाक्रान्तव नस्पतिशतावृतम्  ।  
उन्मत्तशिखिसारङ्गकूजत्पक्षिगणान्वितम्  ॥ ब्न्द्प्_२,५०।३९ ॥  
गायद्विद्याधरवधूगीतिकासुमनोहरम्  ।  
सञ्चरत्किन्नरीद्वन्द्वविराजद्वनगह्वरम्  ॥ ब्न्द्प्_२,५०।४० ॥  
हंससारसचक्राह्वकारण्डवशुकादिभिः  ।  
सुस्वरैरावृतोपान्तैः सरोभिः परिवारितम्  ॥ ब्न्द्प्_२,५०।४१ ॥  
सरः स्वम्बुज कह्लारकुमुदोत्पलराशिषु  ।  
शनैः परिवहन्मन्दमारुतापूर्णदिङ्मुखम्  ॥ ब्न्द्प्_२,५०।४२ ॥  
एवंविधगुणोपेतमधिगाह्य तपोवनम्  ।  
गच्छन्रथेनाथ नृपः प्रहर्षं परमं ययौ  ॥ ब्न्द्प्_२,५०।४३ ॥  
उपशान्ताशयः सो ऽथ सम्प्राप्याश्रममण्डलम्  ।  
भार्याभ्यां सहितः श्रीमान्वाहादवरुरोह वै  ॥ ब्न्द्प्_२,५०।४४ ॥  
धुर्यान्विश्रामयेत्युक्त्वा यन्तारमवनीपतिः  ।  
आससादाश्रमोपान्तं महर्षेर्भावितात्मनः  ॥ ब्न्द्प्_२,५०।४५ ॥  
स श्रुत्वा मुनिशिष्येभ्यः कृतनित्यक्रियादरम्  ।  
मुनिं द्रष्टुं विनीतात्मा प्रविवेशाश्रमं तदा  ॥ ब्न्द्प्_२,५०।४६ ॥  
मुनिमध्ये समासीनमृषिवृन्दैः समन्वितम्  ।  
ननाम शिरसा राजा भार्याभ्यां सहितो मुदा  ॥ ब्न्द्प्_२,५०।४७ ॥  
कृतप्रणामं नृपतिमृषिरौर्वः प्रतापवान्  ।  
उपविशेति प्रेम्णा वै सह ताभ्यां समादिशत्  ॥ ब्न्द्प्_२,५०।४८ ॥  
अर्घ्यपाद्यादिभिः सम्यक्पूजयित्वा महामुनिः  ।  
आतिथ्येन च वन्येन सभार्यं तमतोषयत्  ॥ ब्न्द्प्_२,५०।४९ ॥  
अथातिथ्योपविश्रान्तं प्रणम्या सीनमग्रतः  ।  
राजानमब्रवीदौर्वः शनैर्मृद्वक्षरं वचः  ॥ ब्न्द्प्_२,५०।५० ॥  
कुशलं ननु ते राज्ये बाह्येष्वाभ्यन्तरेषु च  ।  
अपिधर्मेण सकलाः प्रजास्त्वं परिरक्षसि  ॥ ब्न्द्प्_२,५०।५१ ॥  
अपि जेतुं त्रिवर्गं त्वमुपायैः सम्यगीहसे  ।  
फलन्ति हि गुणास्तुभ्यं त्वया सम्यक्प्रचोदिताः  ॥ ब्न्द्प्_२,५०।५२ ॥  
दिष्ट्यात्वया जिताः सर्वे रिपवो नृपसत्तम  ।  
दिष्ट्या च सकलं राज्यं त्वया धर्मेण रक्ष्यते  ॥ ब्न्द्प्_२,५०।५३ ॥  
धर्म एव स्थितिर्येषां तेषां नास्त्यत्रविप्लवः  ।  
न तं रक्षति किं धर्मः स्वयं येनाभिरक्षितः  ॥ ब्न्द्प्_२,५०।५४ ॥  
पूर्वमेवाहमश्रौषं विजित्य सकलां महीम्  ।  
सबलोनगरीं प्राप्तः कृतदारो भवानिति  ॥ ब्न्द्प्_२,५०।५५ ॥  
राज्ञां तु प्रवरो धर्मो यत्प्रजापरिपालनम्  ।  
भवन्ति सुखिनो नूनं तेनैवेह परत्र च  ॥ ब्न्द्प्_२,५०।५६ ॥  
स भवान्राज्य भरणं परित्यज्य मदन्तिकम्  ।  
भार्याभ्यां सहितो राजन्समायातो ऽसि मे वद  ॥ ब्न्द्प्_२,५०।५७ ॥  
जैमिनिरुवाच  
एवमुक्तस्तु मुनिना सगरो राजसत्तमः  ।  
कृताञ्जलिपुटो भूत्वा प्राह तं मधुरं वचः  ॥ ब्न्द्प्_२,५०।५८ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे सगरस्यौर्वाश्रमगमनं नाम पञ्चशत्तमो ऽध्यायः ॥ ५०॥  
  
  
_____________________________________________________________  
  
  
सगर उवाच  
कुशलं मम सर्वत्र महर्षे नात्र संशयः  ।  
यस्य मे त्वमनुध्याता शमं भार्गवसत्तमः  ॥ ब्न्द्प्_२,५१।१ ॥  
यस्तथा शिक्षितः पूर्वमस्त्रे शस्त्रे च साम्प्रतम्  ।  
सो ऽहं कथमशक्तः स्यां सकलारिविनिग्रहे  ॥ ब्न्द्प्_२,५१।२ ॥  
त्वं मे गुरुः सुहृद्दैवं बन्धुर्मित्रं च केवलम्  ।  
न ह्यन्यमभिजानामि त्वामृते पितरं च मे  ॥ ब्न्द्प्_२,५१।३ ॥  
त्वयोपदिष्टेनास्त्रेण सकला भूभृतो मया  ।  
विजिता यदनुस्मृत्या शक्तिः सा तपसस्तव  ॥ ब्न्द्प्_२,५१।४ ॥  
तपसा त्वं जगत्सर्वं पुनासि परिपासि च  ।  
स्रष्टुं संहर्त्तुमपि च शक्नोष्येव न संशयः  ॥ ब्न्द्प्_२,५१।५ ॥  
महाननन्यसामान्यप्रभावस्तपसश्च ते  ।  
इह तस्यैकदेशो ऽपि दृश्यते विस्मयप्रदः  ॥ ब्न्द्प्_२,५१।६ ॥  
पश्यसिंहासने बाल्यादुपेत्य मृगपोतकः  ।  
पिबत्यम्भः शनैर्ब्रह्मन्निःशङ्कं ते तपोवने  ॥ ब्न्द्प्_२,५१।७ ॥  
धयत्यत्रातिविस्रम्भात् कृशापि हरिणी स्तनम्  ।  
करोति मृगशृङ्गाग्रे गण्डकण्डूयनं रुरुः  ॥ ब्न्द्प्_२,५१।८ ॥  
नवप्रसूतां हरिणीं हत्वा वृत्त्यै वनान्तरे  ।  
व्याघ्री त्वत्तपसावासे सैव पुष्णाति तच्छिशून्  ॥ ब्न्द्प्_२,५१।९ ॥  
गजं द्रुतमनुद्रुत्य सिंहो यस्मादिदं वनम्  ।  
प्रविष्टो ऽनुसरन्तौ त्वद्भयादेकत्र तिष्ठतः  ॥ ब्न्द्प्_२,५१।१० ॥  
नकुलस्त्वाशुमार्जारमयूरशशपन्नगाः  ।  
वृकसूकरशार्दूलशरभर्क्षप्लवङ्गमाः  ॥ ब्न्द्प्_२,५१।११ ॥  
सृगाला गवयागावो हरिणा महिषास्तथा  ।  
वने ऽत्र सहजं वैरं हित्वा मैत्रीमुपागताः  ॥ ब्न्द्प्_२,५१।१२ ॥  
एवंविधा तपःशक्तिर्लोकविस्मयदायिनी  ।  
न क्वापि दृश्यते ब्रह्मंस्त्वामृते भुवि दुर्लभा  ॥ ब्न्द्प्_२,५१।१३ ॥  
अहं तु त्वत्प्रसादेन विजित्य वसुधामि माम्  ।  
रिपुभिः सह विप्रर्षे स्वराज्यं समुपागतः  ॥ ब्न्द्प्_२,५१।१४ ॥  
वश्यामात्यस्त्रिवर्गे ऽपि यथायोग्यकृतादरः  ।  
त्वयोपदिष्टमार्गेण सम्यग्राज्यमपालयम्  ॥ ब्न्द्प्_२,५१।१५ ॥  
एवं प्रवर्त्तमानस्य मम राज्ये ऽवतिष्ठतः  ।  
भवद्दिदृक्षा सञ्जाता सापेक्षा भृगुपुङ्गव  ॥ ब्न्द्प्_२,५१।१६ ॥  
किं त्वद्य मयि पर्याप्तमनपत्यतयैव मे  ।  
पितृपिण्डप्रदानेन सह संरक्षणं भुवः  ॥ ब्न्द्प्_२,५१।१७ ॥  
तदिदं दुःशमत्यर्थमनिवार्यं मनोगतम्  ।  
नानयो ऽपहर्त्तां लोकंऽस्मिन् ममेति त्वामुपागतः  ॥ ब्न्द्प्_२,५१।१८ ॥  
इत्युक्तः सगरेणाथ स्थित्वा सो ऽतर्मनाः क्षणम्  ।  
उवाच भगवानौर्वः सनिदेशमिदं वचः  ॥ ब्न्द्प्_२,५१।१९ ॥  
नियम्य सह भार्याभ्यां किञ्चित्कालमिहावस  ।  
अवाप्स्यति ततो ऽभीष्टं भवान्नात्र विचारमा  ॥ ब्न्द्प्_२,५१।२० ॥  
स च तत्रावसत्प्रीतस्तच्छुश्रूषापरायमः  ।  
पत्नीभ्यां सह धर्मात्मा भक्तियुक्तश्चिरं तदा  ॥ ब्न्द्प्_२,५१।२१ ॥  
राजपत्न्यौ च ते तस्य सर्वकालमतन्द्रिते  ।  
मुनेरतनुतां प्रीतिं विनयाचारभक्तिभिः  ॥ ब्न्द्प्_२,५१।२२ ॥  
भक्त्या शुश्रूषया चैव तयोस्तुष्टो महामुनिः  ।  
राजपत्न्यौ समाहूय इदं वचनम ब्रवीत्  ॥ ब्न्द्प्_२,५१।२३ ॥  
भवत्यौ वरमस्मत्तो व्रियतां काममीप्सितम्  ।  
दास्यामि तं न सन्देहो यद्यपि स्यात्सुदुर्ल्लभम्  ॥ ब्न्द्प्_२,५१।२४ ॥  
ततः प्रणम्यशिरसा ते ऽप्युभे तं महामुनिम्  ।  
ऊचतुर्भगवान्पुत्रान्कामयावेति सादरम्  ॥ ब्न्द्प्_२,५१।२५ ॥  
ततस्ते भगवानाह भवतीभ्यां मया पुनः  ।  
राज्ञश्चप्रियकामेन वरो दत्तो ऽयमीप्सितः  ॥ ब्न्द्प्_२,५१।२६ ॥  
पुत्रवत्यौ महाभागे भवत्यौ मत्प्रसादतः  ।  
भवेतां ध्रुवमन्यच्च श्रूयतां वचनं मम  ॥ ब्न्द्प्_२,५१।२७ ॥  
पुत्रो भविष्यत्येकस्यामेकः सो ऽनतिधार्मिकः  ।  
तथापि तस्य कल्पान्तं सम्भूतिश्च भविष्यति  ॥ ब्न्द्प्_२,५१।२८ ॥  
षष्टिः पुत्रसहस्राणामपरस्यां च जायते  ।  
अकृतार्थाश्च ते सर्वे विनङ्क्ष्यन्त्यचिरादिव  ॥ ब्न्द्प्_२,५१।२९ ॥  
एवंविधगुणेपेतो वरौ दत्तौ मया युवाम्  ।  
अभीप्सितं तु यद्यस्याः स्वेच्छया तत्प्रकीर्त्यताम्  ॥ ब्न्द्प्_२,५१।३० ॥  
एवमुक्ते तु मुनिना वैदर्भ्यान्वयवर्द्धनम्  ।  
वरयामास तनयं पुत्रानन्यास्तथा परा  ॥ ब्न्द्प्_२,५१।३१ ॥  
इति दत्त्वा वरं राज्ञे सगराय महामुनिः  ।  
सभार्यामनुमान्यैनं विससर्ज पुरीं प्रति  ॥ ब्न्द्प्_२,५१।३२ ॥  
मुनिना समनुज्ञातः कृत कृत्यो महीपतिः  ।  
रथमारुह्य वेगेन सप्रियः प्रययौ पुरीम्  ॥ ब्न्द्प्_२,५१।३३ ॥  
स प्रविश्य पुरीं रम्यां त्दृष्टपुष्टजनावृताम्  ।  
आनन्दितः पौरजनै रेमे परमया मुदा  ॥ ब्न्द्प्_२,५१।३४ ॥  
एतस्मिन्नेव काले तु राजपत्न्यावुभे नृप  ।  
राज्ञे प्रावोचतां गर्भं मुदा परमया युते  ॥ ब्न्द्प्_२,५१।३५ ॥  
ववृधे च तयोर्गर्भः शुक्लपक्षे यथोडुराट्  ।  
सह सन्तोषसम्पत्त्या पित्रोः पौरजनस्य च  ॥ ब्न्द्प्_२,५१।३६ ॥  
सम्पूर्णे तु ततः काले मुहूर्ते केशिनीशुभे  ।  
असूयताग्निगर्भाभं कुमारममितद्युतिम्  ॥ ब्न्द्प्_२,५१।३७ ॥  
जातकर्मादिकं तस्य कृत्वा चैव यथाविधि  ।  
असमञ्चस इत्येव नाम तस्या करोन्नृपः  ॥ ब्न्द्प्_२,५१।३८ ॥  
सुमतिश्चापि तत्काले गर्भालाबमसूयत  ।  
सम्प्रसूतं तु तं त्यक्तं दृष्ट्वा राजाकरोन्मनः  ॥ ब्न्द्प्_२,५१।३९ ॥  
तज्ज्ञात्वा भगवानौर्वस्तत्रागच्छद्यदृच्छया  ।  
सम्यक् सम्भावितो राज्ञा तमुवाच त्वरान्वितः  ॥ ब्न्द्प्_२,५१।४० ॥  
गर्भालाबुरयं राजन्न त्यक्तुं भवतार्हति  ।  
पुत्राणां षष्टिसाहस्रबीजभूतो यतस्तव  ॥ ब्न्द्प्_२,५१।४१ ॥  
तस्मात्तत्सकलीकृत्य घृतकुम्भेषु यत्नतः  ।  
निःक्षिप्य सपिधानेषु रक्षणीयं पृथक्पृथक्  ॥ ब्न्द्प्_२,५१।४२ ॥  
सम्यगेवं कृते राजन्भवतो मत्प्रसादतः  ।  
यथोक्तसङ्ख्या पत्राणां भविष्यति न संशयः  ॥ ब्न्द्प्_२,५१।४३ ॥  
काले पूर्णे ततः कुम्भान्भित्त्वा निर्यान्ति ते पृथक्  ।  
एवं ते षष्टिसाहस्रं पुत्राणां जायते नृप  ॥ ब्न्द्प्_२,५१।४४ ॥  
इत्युक्त्वा भगवानौर्वस्तत्रैवान्तरधाद्विभुः  ।  
राजा च तत्तथा चक्रे यथौर्वेण समीरितम्  ॥ ब्न्द्प्_२,५१।४५ ॥  
ततः संवत्सरे पूर्णे घृतकुम्भात्क्रमेण ते  ।  
भित्त्वाभित्त्वा पुनर्जज्ञुः सहसैवानुवासरम्  ॥ ब्न्द्प्_२,५१।४६ ॥  
एवं क्रमेण सञ्जातास्तनयास्ते महीपते  ।  
ववृधुः सङ्घशो राजन्षष्टिसाहस्रसङ्ख्याया  ॥ ब्न्द्प्_२,५१।४७ ॥  
अपृथग्धर्मचरणा महाबलपराक्रमाः  ।  
बभूवुस्ते दुराधर्षाः क्रूरात्मानो विशेषतः  ॥ ब्न्द्प्_२,५१।४८ ॥  
स नातिप्रीतिमांस्तेषु राजा मतिमतां वरः  ।  
केशिनीतनयं त्वेकं बहुमान सुतं प्रियम्  ॥ ब्न्द्प्_२,५१।४९ ॥  
विवाहं विधिवत्तस्मै कारयामास पार्थिवः  ।  
सचाप्यानन्दयामास स्वगुणैः सुहृदो ऽखिलान्  ॥ ब्न्द्प्_२,५१।५० ॥  
एवं प्रवर्त मानस्य केशिनीतनयस्य तु  ।  
अजायत सुतः श्रीमानंशुमानिति विश्रुतः  ॥ ब्न्द्प्_२,५१।५१ ॥  
स बाल्य एव मतिमानुदारैः स्वगुणैर्भृशम्  ।  
प्रीणयामास सुत्दृदः स्वपितामहमेव च  ॥ ब्न्द्प्_२,५१।५२ ॥  
एतस्मिन्नन्तरे राज्ञस्तस्य पुत्रो ऽसमञ्जसः  ।  
आविष्टो नष्टचेष्टो ऽभूत्स पिशाचेन केन चित्  ॥ ब्न्द्प्_२,५१।५३ ॥  
स तु कश्चिदभूद्वैश्यः पूर्वजन्मनि धर्मवित्  ।  
कस्याचिद्विषये राज्ञः प्रभूतधनधान्यवान्  ॥ ब्न्द्प्_२,५१।५४ ॥  
स कदाचिदरण्येषु विचरन्निधिमुत्तमम्  ।  
दृष्ट्वा ग्रहीतुमारेभे वणिग्लोभवरिप्लुतः  ॥ ब्न्द्प्_२,५१।५५ ॥  
ततस्तद्रक्षको ऽभ्येत्य पिशाचः प्राह तं तदा  ।  
क्षुधितो ऽहं चिरादस्मिन्निवसन्निधिपालकः  ॥ ब्न्द्प्_२,५१।५६ ॥  
तस्मात्तत्परिहाराय मम दत्त्वा गवामिषम्  ।  
कामतः प्रतिगृह्णीष्व निधिमेनं ममाज्ञया  ॥ ब्न्द्प्_२,५१।५७ ॥  
सतस्मै तत्परिश्रुत्य दास्यामीति गवामिषम्  ।  
आदत्त च निधिं तं तु पिशाचेनानुमोदितः  ॥ ब्न्द्प्_२,५१।५८ ॥  
न प्रादाच्च ततो मौढ्यात्तस्मै यत्तत्प्रतिश्रुतम्  ।  
प्रतिश्रुताप्रदानोत्थरोषं न श्रद्दधे नृप  ॥ ब्न्द्प्_२,५१।५९ ॥  
तमेवं सुचिरं कालं प्रतीक्ष्याशनकाङ्क्षया  ।  
अपनीतधनः सो ऽपि ममार व्यथितः क्षुधा  ॥ ब्न्द्प्_२,५१।६० ॥  
वैश्यो ऽपि बालो मरणं सम्प्राप्य सगरस्य तु  ।  
बभूव काले केशिन्यां तनयो ऽन्वयवर्द्धनः  ॥ ब्न्द्प्_२,५१।६१ ॥  
अशरीरः पिशाचे ऽपि पूर्ववैरमनुस्मरन्  ।  
वायुभूतो ऽविशद्देहं राजपुत्रस्य भूपते  ॥ ब्न्द्प्_२,५१।६२ ॥  
तेनाविष्टस्ततः सो ऽपि क्रूरचित्तो ऽभवत्तदा  ।  
मतिविभ्रंशमासाद्य मुहुस्तेन बलात्कृतः  ॥ ब्न्द्प्_२,५१।६३ ॥  
असमञ्जसत्वं नगरे चक्रे सो ऽपि नृशंसवत्  ।  
बालांश्च यूनः स्थविरान्योषितश्च सदा खलः  ॥ ब्न्द्प्_२,५१।६४ ॥  
हत्वाहत्वा प्रचिक्षेप सरय्वामतिनिर्दयः  ।  
ततः पौरजनाः सर्वे दृष्ट्वा तस्य कदर्यताम्  ॥ ब्न्द्प्_२,५१।६५ ॥  
बहुशो निकृतास्तेन गत्वा राज्ञे व्यजिज्ञापन्  ।  
राजा च तदुपश्रुत्य तमाहूय प्रयत्नतः  ॥ ब्न्द्प्_२,५१।६६ ॥  
वारयामास बहुधा दुःखेन महतान्वितः  ।  
बहुशः प्रतिषिद्धो ऽपि पित्रा तेन महात्मना  ॥ ब्न्द्प्_२,५१।६७ ॥  
जले तप्ते च सन्तप्ताः सम्बभूवुर्यथा यवाः  ।  
नाशकत्तं यदा पापाद्विनिवर्त्तयितुं नृपः  ॥ ब्न्द्प्_२,५१।६८ ॥  
लोकापवादभीरुत्वाद्विषयानत्यजत्तदा  ॥ ब्न्द्प्_२,५१।६९ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे सगरचरिते ऽसमञ्जसत्यागो नामैकपञ्चाशत्तमो ऽध्यायः ॥ ५१॥  
  
  
_____________________________________________________________  
  
  
जैमिनिरुवाच  
त्यक्त्वा पुत्रं स धर्मात्मा सगरः प्रेम तद्गतम्  ।  
धर्मशीले तदा वाले चकारांशुमति प्रभुः  ॥ ब्न्द्प्_२,५२।१ ॥  
एतस्मिन्नेव काले तु सुमत्यास्तनया नृप  ।  
ववृधुः सघशः सर्वे परस्परमनुव्रताः  ॥ ब्न्द्प्_२,५२।२ ॥  
वज्रसंहननाः क्रूरा निर्दया निरपत्रपाः  ।  
अधर्मशीला नितरामेकघर्माण एव च  ॥ ब्न्द्प्_२,५२।३ ॥  
एककार्याभिनिरताः क्रोधना मूढचेतसः  ।  
अधृष्याः सर्वभूतानां जनोपद्रवकारिणः  ॥ ब्न्द्प्_२,५२।४ ॥  
विनयाचा रसन्मार्गनिरपेक्षाः समन्ततः  ।  
बबाधिरे जगत्सर्वमसुरा इव कामतः  ॥ ब्न्द्प्_२,५२।५ ॥  
विध्वस्तयज्ञसन्मार्गं भुवनं तैरुपद्रुतम्  ।  
निःस्वाध्याय वषट्कारं बभूवार्तं विशेषतः  ॥ ब्न्द्प्_२,५२।६ ॥  
विध्वस्यमाने सुभृशं सागरैर्वरदर्पितैः  ।  
प्रक्षोभं परमं जग्मुर्देवासुरमहोरगाः  ॥ ब्न्द्प्_२,५२।७ ॥  
धरासा सागराक्रान्ता न चलापि तदा चला  ।  
तपः समाधिभङ्गश्च प्रबभूव तपस्विनाम्  ॥ ब्न्द्प्_२,५२।८ ॥  
हव्यकव्यपरिभ्रष्टास्त्रिदशाः पितृभिः सह  ।  
दुःशेन महाताविष्टा विरिञ्जभवनं ययुः  ॥ ब्न्द्प्_२,५२।९ ॥  
तत्र गत्वा यथान्यायं देवाः शर्वपुरोगमाः  ।  
शशंसुः सकलं तस्मै सागराणां विचेष्टितम्  ॥ ब्न्द्प्_२,५२।१० ॥  
तच्छ्रत्वा वचनं तेषां ब्रह्मा लोकपितामहः  ।  
क्षणमन्तर्मना भूत्वा जगाद सुरसत्तमः  ॥ ब्न्द्प्_२,५२।११ ॥  
देवाःशृणुत भद्रं वो वाणीमवहिता मम  ।  
विनङ्क्ष्यन्त्यचिरेमैव सागरा नात्र संशयः  ॥ ब्न्द्प्_२,५२।१२ ॥  
कालं कञ्चित्प्रतीक्षध्वं तेन सर्वं नियम्यते  ।  
निमित्तमात्रमन्यत्तु स एव सकलेशिता  ॥ ब्न्द्प्_२,५२।१३ ॥  
तस्माद्युष्मद्धितार्थाय यद्वक्ष्यामि सुरोत्तमाः  ।  
सर्वैर्भवद्भिरधुना तत्कर्त्तव्यमतं द्रितैः  ॥ ब्न्द्प्_२,५२।१४ ॥  
विष्णोरंशेन भगवान्कपिलो जयतां वरः  ।  
जातो जगद्धितार्थाय योगीन्द्रप्रवरो भुवि  ॥ ब्न्द्प्_२,५२।१५ ॥  
अगस्त्यपीतसलिले दिव्यवर्षशतावधि  ।  
ध्यायन्नास्ते ऽधुनांऽभोधावेकान्ते तत्र कुत्र चित्  ॥ ब्न्द्प्_२,५२।१६ ॥  
गत्वा यूयं ममादेशात्कपिलं मुनिपुङ्गवम्  ।  
ध्यानाव सानमिच्छन्तस्तिष्ठध्वं तदुपह्वरे  ॥ ब्न्द्प्_२,५२।१७ ॥  
समाधिविरतौ तस्य स्वाभिप्रायमशेषतः  ।  
नत्वा तस्मै वदिष्यध्वं स वः श्रेयो विधास्यति  ॥ ब्न्द्प्_२,५२।१८ ॥  
समाधिभङ्गश्च मुनेर्यथा स्यात्सागरैः कृतः  ।  
कुरुध्वं च तथा यूयं प्रवृत्तिं विबुधोत्तमाः  ॥ ब्न्द्प्_२,५२।१९ ॥  
जैमिनिरुवाच  
इत्युक्तास्तेन विबुधास्तं प्रणम्य वितामहम्  ।  
गत्वा तं विबुधश्रेष्टं ते कृताञ्जलयो ऽब्रुवन्  ॥ ब्न्द्प्_२,५२।२० ॥  
देवा ऊचुः  
प्रसीद नो मुनिश्रेष्ठ वयं त्वां शरणं गताः  ।  
उपद्रुतं जगत्सर्वंसागरैः सम्प्रणश्यति  ॥ ब्न्द्प्_२,५२।२१ ॥  
त्वं किलाखिललोकानां स्थितिसहारकारणः  ।  
विष्णोरंशेन योगीन्द्रस्वरूपी भुवि संस्थितः  ॥ ब्न्द्प्_२,५२।२२ ॥  
पुंसां तापत्रयार्त्तानामार्तिनाशाय केवलम्  ।  
स्वेच्छया ते धृतो देहो न तु त्वं तपतां वरः  ॥ ब्न्द्प्_२,५२।२३ ॥  
मनसैव जगत्सर्वं स्रष्टुं संहर्तुमेव च  ।  
विधातुं स्वेच्छया ब्रह्मन्भवाञ्छक्रोत्यसंशयम्  ॥ ब्न्द्प्_२,५२।२४ ॥  
त्वं नो धाता विधाता च त्वं गुरुस्त्वं परायणम्  ।  
परित्राता त्वमस्माकं विनिवर्त्तय चापदम्  ॥ ब्न्द्प्_२,५२।२५ ॥  
शरणं भव विप्रेन्द्र विप्रेद्राणां विशेषतः  ।  
सागरैर्दह्यमानानां लोकत्रयनिवासिनाम्  ॥ ब्न्द्प्_२,५२।२६ ॥  
ननु वै सात्त्विकी चेष्टा भवतीह भवादृशाम्  ।  
त्रातुमर्हसि तस्मात्त्वं लोकानस्मांश्च सुव्रत  ॥ ब्न्द्प्_२,५२।२७ ॥  
न चेदकाले भगवन्विनङ्क्ष्यत्यखिलं जगत्  ।  
जैमिनिरुवाच  
इत्युक्तः सकलैर्देवैरुन्मील्य नयने शनैः  ॥ ब्न्द्प्_२,५२।२८ ॥  
विलोक्य तानुवाचेदं कपिलः सूनृतं वचः  ।  
स्वकर्मणैव निर्दग्धाः प्रविनङ्क्ष्यन्ति सागराः  ॥ ब्न्द्प्_२,५२।२९ ॥  
काले प्राप्ते तु युष्माभिः सतावत्परिपाल्यताम्  ।  
अहं तु कारणं तेषां विनाशाय दुरात्मनाम्  ॥ ब्न्द्प्_२,५२।३० ॥  
भविष्यामि सुरश्रेष्ठा भवतामर्थसिद्धये  ।  
मम क्रोधाग्नि विप्लुष्टाः सागराः पापचेतसः  ॥ ब्न्द्प्_२,५२।३१ ॥  
भविष्यन्तु चिरेणैव कालोपहतबुद्धयः  ।  
तस्माद्गतज्वरा देवा लोकाश्चैवाकुतोभयाः  ॥ ब्न्द्प्_२,५२।३२ ॥  
भवन्तु ते दुराचाराः क्षिप्रं यास्यन्ति सङ्क्षयम्  ।  
तद्यूयं निर्भया भूत्वा व्रजध्वं स्वां पुरीं प्रति  ॥ ब्न्द्प्_२,५२।३३ ॥  
कालं कञ्चित्प्रतीक्षध्वं ततो ऽभीष्टमवाप्स्यथ  ।  
कपिलेनैवमुक्तास्ते देवाः सर्वे सवासवाः  ॥ ब्न्द्प्_२,५२।३४ ॥  
तं प्रणम्य ततो जग्मुः प्रतीताग्निदिवं प्रति  ।  
एतस्मिन्नन्तरे राजा सगरः पृथिवीपतिः  ॥ ब्न्द्प्_२,५२।३५ ॥  
वाजिमेधं महायज्ञं कर्तुं चक्रे मनोरथम्  ।  
आहृत्य सर्वसम्भारान्वसिष्ठानुमते तदा  ॥ ब्न्द्प्_२,५२।३६ ॥  
और्वाद्यैः सहितो विप्रैर्यथावद्दीक्षितो ऽभवत्  ।  
दीक्षां प्रविष्टो नृपतिर्हयसञ्चारणाय वै  ॥ ब्न्द्प्_२,५२।३७ ॥  
पुत्रान्सर्वान्समाहूय सन्दिदेश महयशाः  ।  
सञ्चारयित्वा तुरगं परीत्य पृथिवीतले  ॥ ब्न्द्प्_२,५२।३८ ॥  
क्षिप्रं ममान्तिकं पुत्राः पुनराहर्तुमर्हथ  ।  
जैमिनिरुवाच  
ततस्ते पितुरादेशात्तमादाय तुरङ्गमम्  ॥ ब्न्द्प्_२,५२।३९ ॥  
परिचङ्क्रमयामासुः सकले क्षितिमण्डले  ।  
विधिचोदनयैवाश्वः स भूमौ परिवर्तिततः  ॥ ब्न्द्प्_२,५२।४० ॥  
न तु दिग्विजयार्थाय करादानार्थमेव च  ।  
पृथिवीभूभुजा तेन पूर्वमेव विनिर्जिता  ॥ ब्न्द्प्_२,५२।४१ ॥  
नृपाश्चोदारवीर्येण करदाः समरे कृताः  ।  
ततस्ते राजतनया निस्तोये लवणाम्बुधौ  ॥ ब्न्द्प्_२,५२।४२ ॥  
भूतले विविशुर्हृष्टाः परिवार्य तुरङ्गमम्  ॥ ब्न्द्प्_२,५२।४३ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उवोद्धातपादे सगरवरिते ऽश्वमोचनं नाम द्विपञ्चाशत्तमो ऽध्यायः ॥ ५२॥  
  
  
_____________________________________________________________  
  
  
जैमिनिरुवाच  
तेषु तत्र निविष्टेषु वासवेन प्रचोदितः  ।  
जहारं तुरगं वायुस्तत्क्षणेन रसातलम्  ॥ ब्न्द्प्_२,५३।१ ॥  
अदृष्टमश्वं तैः सर्वैरपहृत्य सदागतिः  ।  
अनयत्तत्पथा राजन्कपिलस्यान्तिकं मुनेः  ॥ ब्न्द्प्_२,५३।२ ॥  
ततः समाकुलाः सर्वे विनष्टे ऽश्वे नृपात्मजाः  ।  
परीत्य वसुधां सर्वां प्रमार्गन्तस्तुरगमम्  ॥ ब्न्द्प्_२,५३।३ ॥  
विचित्य पृथिवीं ते तु स पुराचलकाननाम्  ।  
अपश्यन्तो यज्ञपशुं दुःखं महदवाप्नुवन्  ॥ ब्न्द्प्_२,५३।४ ॥  
ततो ऽयोध्यां समासाद्य ऋषिभिः परिवारिताम्  ।  
दृष्ट्वा प्रणम्य पितरं तस्मै सर्वं न्यवेदयन्  ॥ ब्न्द्प्_२,५३।५ ॥  
परीत्य पृथ्वीमस्माभिर्निविष्टे वरुणालये  ।  
रक्ष्यमाणो ऽपि पश्यद्भिः केनापि तुरगो हृतः  ॥ ब्न्द्प्_२,५३।६ ॥  
इत्युक्तस्तै रुषाविष्टस्तानुवाच नृपोत्तमः  ।  
प्रयास्यध्वमधर्मिष्ठाः सर्वे ऽनावृत्तये पुनः  ॥ ब्न्द्प्_२,५३।७ ॥  
कथं भवद्भिर्जीवद्भिर्विनष्टो वै दरात्मभिः  ।  
तुरगेण विना सत्यं नेहाग मनमस्ति वः  ॥ ब्न्द्प्_२,५३।८ ॥  
ततः समेत्य तस्मात्ते सप्रयाताः परस्परम्  ।  
ऊचुर्न दृश्यते ऽद्यापि तुरगः किं प्रकुमह  ॥ ब्न्द्प्_२,५३।९ ॥  
वसुधा विचितास्माभिः सशैलवनकानना  ।  
न चापि दृश्यते वाजी तद्वार्त्तापि न कुत्रचित्  ॥ ब्न्द्प्_२,५३।१० ॥  
तस्मादब्धेः समारभ्य पातालावधि मेदिनीम्  ।  
विभज्य रवात्वा पातालं विविशाम तुरङ्गमम्  ॥ ब्न्द्प्_२,५३।११ ॥  
इति कृत्वा मतिं सर्वे सागराः क्रूरनिश्चयाः  ।  
निचख्नुर्भूमिमम्बोधेस्तटा दारभ्य सर्वतः  ॥ ब्न्द्प्_२,५३।१२ ॥  
तैः खन्यमाना वसुधा ररास भृशविह्वला  ।  
चुक्रुशुश्चापि भूतानि दृष्ट्वा तेषां विचेष्टितम्  ॥ ब्न्द्प्_२,५३।१३ ॥  
ततस्ते भारतं खण्डं खात्वा सङ्क्षिब्य भूतले  ।  
भूमेर्योजनसाहस्रं योजयामासुरम्बुधौ  ॥ ब्न्द्प्_२,५३।१४ ॥  
आपातालतलं ते तु खनन्तो मेदिनीतलम्  ।  
चरन्तमश्वं पाताले ददृशुर्नृपनन्दनाः  ॥ ब्न्द्प्_२,५३।१५ ॥  
सम्प्रहृष्टास्ततः सर्वे समेत्य च समन्ततः  ।  
सन्तोषाज्जहसुः केचिन्ननृतुश्च मुदान्विताः  ॥ ब्न्द्प्_२,५३।१६ ॥  
ददृशुश्च महात्मानं कपिलं दीप्ततेजसम्  ।  
वृद्धं पद्मासनासीनं नासाग्रन्यस्तलोचनम्  ॥ ब्न्द्प्_२,५३।१७ ॥  
ऋज्वायतशिरोग्रीवं पुरोविष्टब्धवक्षसम्  ।  
स्वतेजसाभिसरता परिबूर्णेन सर्वतः  ॥ ब्न्द्प्_२,५३।१८ ॥  
प्रकाश्यमानं परितो निवातस्थप्रदीपवत्  ।  
स्वान्तप्रकाशिताशेषविज्ञानमयविग्रहम्  ॥ ब्न्द्प्_२,५३।१९ ॥  
समाधिगतचित्तन्तु निभृताम्भोधिसन्निभम्  ।  
आरूढयोगं विधिवद्ध्येयसंलीनमानसम्  ॥ ब्न्द्प्_२,५३।२० ॥  
  
च्दृदद्यत्दद्वड्ढ द्यदृ डद्धठ्ठण्थ्र्ठ्ठदड्डठ्ठ-थ्र्ठ्ठड्डण्न्र्ठ्ठडण्ठ्ठग्ठ्ठ  
योगीन्द्रप्रवरं शान्तं ज्वालामाल मिवानलम्  ।  
विलोक्य तत्र तिष्ठन्तं विमृशन्तः परस्परम्  ॥ ब्न्द्प्_२,५३।२१ ॥  
मुहूर्त्तमिव ते राजन्साध्वसं परमं गताः  ।  
ततो ऽयमश्वहर्त्तेति सागरा कालचोदिताः  ॥ ब्न्द्प्_२,५३।२२ ॥  
परिवव्रुर्दुरात्मानः कपिलं मुनिसत्तमम्  ।  
ततस्तं परिवार्योचुश्वोरो ऽयं नात्र संशयः  ॥ ब्न्द्प्_२,५३।२३ ॥  
अश्वहर्त्ता ततो ऽह्येष वध्यो ऽस्माभिर्दुराशयः  ।  
तं प्राकृतवदासीनं ते सर्वे हतवुद्धयः  ॥ ब्न्द्प्_२,५३।२४ ॥  
आसन्नमरणाश्चक्रुर्धर्षितं मुनिमञ्जसा  ।  
जैमिनिरुवाच  
ततो मुनिरदीनात्मा ध्यानभङ्गप्रधर्षितः  ॥ ब्न्द्प्_२,५३।२५ ॥  
क्रोधेन महताऽविष्टश्चुक्षुभे कपिलस्तदा  ।  
प्रचचाल दुराधर्षो धर्षितस्तैर् दुरात्मभिः  ॥ ब्न्द्प्_२,५३।२६ ॥  
व्यजृम्भत च कल्पान्ते मरुद्भिरिव चानलः  ।  
तस्य चार्णवगम्भीराद्वपुषः कोपपावकः  ॥ ब्न्द्प्_२,५३।२७ ॥  
दिधक्षुरिव पातालांल्लोकान्साङ्कर्षणो ऽनलः  ।  
शुशुभे धर्षणक्रोधपरामर्शविदीपितः  ॥ ब्न्द्प्_२,५३।२८ ॥  
उन्मीलयत्तदा नेत्रे वह्निचक्रसमद्युतिः  ।  
तदाक्षिणी क्षणं राजन्राजेतां सुभृशारुणे  ॥ ब्न्द्प्_२,५३।२९ ॥  
पूर्वसंव्यासमुदितौ पुष्पवन्ताविवाम्बरे  ।  
ततो ऽप्युद्वर्त्तमानाभ्यां नेत्राभ्यां नृपनन्दनान्  ॥ ब्न्द्प्_२,५३।३० ॥  
अवैक्षत च गम्भीरः कृतान्तः कालपर्यये  ।  
क्रुद्धस्य तस्यनेत्राभ्यां सहसा पावकार्चिषः  ॥ ब्न्द्प्_२,५३।३१ ॥  
निश्चेरुरभिलोदिक्षु कालाग्नेरिव सन्तताः  ।  
सधूमकवलोदग्राः स्फुलिङ्गौघमुचो मुहुः  ॥ ब्न्द्प्_२,५३।३२ ॥  
मुनिक्रोधानलज्वालाः समन्ताव्द्यानशुर्दिशः  ।  
व्यालोदरौग्रकुहरा ज्वाला स्तन्नेत्रनिर्गताः  ॥ ब्न्द्प्_२,५३।३३ ॥  
विरेजुर्निभृताम्भोधेर्वडवाग्नेरिवार्चिषः  ।  
क्रोधाग्निः सुमहाराज ज्वालावव्याप्तदिगन्तरः  ॥ ब्न्द्प्_२,५३।३४ ॥  
दग्धांश्चकार तान्सर्वानावृण्वानो नभस्तलम्  ॥ ब्न्द्प्_२,५३।३५ ॥  
सशब्दमुद्भ्रान्तमरुत्प्रकोपविवर्त्तमानानलधूमजालैः  ।  
महीरजोभिश्च नितान्तमुद्धतैः समावृतं लोक मभूद्भृशातुरम्  ॥ ब्न्द्प्_२,५३।३६ ॥  
ततः स वह्निर्विलिखन्निवाभितः समीरवेगाभिहताभिरम्बरम्  ।  
शिखाभिरुर्वीशसुतानशेषतो ददाह सद्यः सुर विद्विषस्तान्  ॥ ब्न्द्प्_२,५३।३७ ॥  
मिषतः सर्वलोकस्य क्तोधाग्निस्तमृते हयम्  ।  
सागरांस्तानशेषेण भस्मसादकरोत्स तान्  ॥ ब्न्द्प्_२,५३।३८ ॥  
एवं क्रोधाग्निना तेन सागराः पापचेतसः  ।  
जज्वलुः सहसा दावे तरवो नीरसा इव  ॥ ब्न्द्प्_२,५३।३९ ॥  
दृष्ट्वा तेषां तु निधनं सागराणान्दुरात्मनाम्  ।  
अन्योन्यमबुवन्देवा विस्मिता ऋषिभिः सह  ॥ ब्न्द्प्_२,५३।४० ॥  
अहोदारुणपापानां विपाको न चिरायितः  ।  
दुरन्तः खलु लोके ऽस्मिन्नराणामसदात्मनाम्  ॥ ब्न्द्प्_२,५३।४१ ॥  
यदि मे पर्वताकारा नृशंसाः क्रूरवुद्धयः  ।  
युगपद्विलयं प्राप्ताः सहसैव तृणाग्निवत्  ॥ ब्न्द्प्_२,५३।४२ ॥  
उद्वेजनीया भूतानां सद्भिरत्यन्तगर्हिताः  ।  
आजीवान्तमिमे हर्तु दिष्ट्या सङ्क्षयमागताः  ॥ ब्न्द्प्_२,५३।४३ ॥  
परोपतापि नितरां सर्वलोकजुगुप्सितम्  ।  
इह कृत्वाशुभं कर्म कःपुमान्विन्दते सुखम्  ॥ ब्न्द्प्_२,५३।४४ ॥  
विक्रोश्य सर्वभूतानि सम्प्रयाताः स्वकर्मभिः  ।  
ब्रह्मदण्डहताः पापा निरयं शाश्वतीः समाः  ॥ ब्न्द्प्_२,५३।४५ ॥  
तस्मात्सदैव कर्त्तव्यं कर्म पुंसां मनीपिणाम्  ।  
दुरतश्च परित्याज्यमितरल्लोकनिन्दितम्  ॥ ब्न्द्प्_२,५३।४६ ॥  
कर्त्तव्यः श्रेयसे यत्नो यावज्जीवं विजानता  ।  
नाचरेत्कस्यचिद्द्रोहमनित्यं जीवनं यतः  ॥ ब्न्द्प्_२,५३।४७ ॥  
अनित्यो ऽयं सदा देहःसपदश्चातिचञ्चलाः  ।  
संसारश्चातिनिस्सारस्तत्कथं विश्वसेद्बुधः  ॥ ब्न्द्प्_२,५३।४८ ॥  
एवं सुरमुनीन्द्रेषु कथयत्सु परस्परम्  ।  
मुनिक्रोधेन्धनीभूता विनेशुः सगरात्मजाः  ॥ ब्न्द्प्_२,५३।४९ ॥  
निर्दगधदेहाः सहसा भुवं विष्टभ्य भस्मना  ।  
अवापुर्निरयं सद्यः सागरास्ते स्वकमभिः  ॥ ब्न्द्प्_२,५३।५० ॥  
सागरांस्तानशेषेण दग्धवातत्क्रोधजो ऽनलः  ।  
क्षणेन लोकानखिलानुद्यतो दग्धुमञ्जसा  ॥ ब्न्द्प्_२,५३।५१ ॥  
भयभीतास्ततो देवाः समेत्य दिवि संस्थिताः  ।  
तुष्टुवुस्ते महात्मानं क्रोधाग्निशमनार्थिनः  ॥ ब्न्द्प्_२,५३।५२ ॥  
इति श्रीब्रह्माण्डे महापुराणे वायुप्रोक्ते मध्यमाभागे तृतीय उपोद्धातपादे सगरचरितेसागराविनाशो नाम त्रिपञ्चशत्तमो ऽध्यायः ॥ ५३॥  
  
_____________________________________________________________  
  
  
जैमिनिरुवाच  
क्रोधाग्निमेनं विप्रेन्द्र सद्यः संहर्त्तुमर्हसि  ।  
नो चेदकाले लोको ऽयं सकलस्तेन दह्यते  ॥ ब्न्द्प्_२,५४।१ ॥  
दृष्टस्ते महिमानेन व्याप्तमासीच्चराचरम्  ।  
क्षमस्व संहर क्रोधं नमस्ते विप्रपुङ्गव  ॥ ब्न्द्प्_२,५४।२ ॥  
एवं संस्तूयमानस्तु भगवान्कपिलो मुनिः  ।  
तूर्णमेव क्षयं निन्ये क्रोधाग्निमतिभैरवम्  ॥ ब्न्द्प्_२,५४।३ ॥  
ततः प्रशान्तमभवज्जगत्सर्वं चराचरम्  ।  
देवास्तपस्विनश्चैव बभूवुर्विगतज्वराः  ॥ ब्न्द्प्_२,५४।४ ॥  
एतस्मिन्नेव काले तु भगवान्नारदो मुनिः  ।  
अयोध्या मगमद्राजन्देवलोकाद्यदृच्छया  ॥ ब्न्द्प्_२,५४।५ ॥  
तमागतमभिप्रेक्ष्य नारदं सगरस्तदा  ।  
अर्घ्यपाद्यादिभिः सम्यक्पूजयामास शास्त्रतः  ॥ ब्न्द्प्_२,५४।६ ॥  
परिगृह्य च तत्पूजामासीनः परमासने  ।  
नारदो राजशार्दूलमिदं वचनमब्रवीत्  ॥ ब्न्द्प्_२,५४।७ ॥  
नारद उवाच  
हयसञ्चारणार्थाय सम्प्रयातास्तवात्मजाः  ।  
ब्रह्मदण्डहताः सर्वे विनष्टा नृपसत्तम  ॥ ब्न्द्प्_२,५४।८ ॥  
संरक्ष्यमाणस्तैः सर्वैर्हयस्ते यज्ञियो नृप  ।  
केनाप्य लक्षितः क्वापि नीतो विधिवशाद्दिवि  ॥ ब्न्द्प्_२,५४।९ ॥  
ततो विनष्टं तुरगं विचिन्वन्तो महीतले  ।  
प्रालभन्त न ते क्वापि तत्प्रवृत्तिं चिरान्नृप  ॥ ब्न्द्प्_२,५४।१० ॥  
ततो ऽवनेरधस्ते ऽश्वं विचेतुं कृतनिश्चयाः  ।  
सागरास्ते समारभ्य प्रचख्नुर्वसुधातलम्  ॥ ब्न्द्प्_२,५४।११ ॥  
खनन्तो वसुधा मश्वं पाताले ददृशुर्नृप  ।  
समीपे तस्य योगीन्द्रं कपिलं चमहामुनिम्  ॥ ब्न्द्प्_२,५४।१२ ॥  
तं दृष्ट्वा पापकर्माणस्ते सर्वे कालचोदिताः  ।  
कपिलं कोपयामासुरश्वहर्त्तायमित्यलम्  ॥ ब्न्द्प्_२,५४।१३ ॥  
ततस्तत्क्रोधसम्भूतनेत्राग्नेर्दहतो दिशः  ।  
इन्धनीभूतदेहास्ते पुत्राः सङ्क्षयमागताः  ॥ ब्न्द्प्_२,५४।१४ ॥  
क्रूराः पापसमाचाराः सर्वलोकोपरोधकाः  ।  
यतस्ते तेन राजेन्द्र न शोकं कर्तुमर्हसि  ॥ ब्न्द्प्_२,५४।१५ ॥  
स त्वं धैर्यधनो भूत्वा भवित व्यतयात्मनः  ।  
नष्टं मृतमतीतं च नानुशोचन्ति पण्डिताः  ॥ ब्न्द्प्_२,५४।१६ ॥  
तस्मात्पौत्रमिमं बालमंशुमन्तं महामतिम्  ।  
तुरगानयनार्थाय नियुङ्क्ष्व नृपसत्तम  ॥ ब्न्द्प्_२,५४।१७ ॥  
इत्यक्त्वा राजशार्दूलं सदस्यर्त्विक्समन्वितम्  ।  
क्षणेन पश्यतां तेषां नारदो ऽन्तर्दधे मुनिः  ॥ ब्न्द्प्_२,५४।१८ ॥  
तच्छ्रत्वा वचन तस्य नारदस्य नृपोत्तमः  ।  
दुःखशोकपरातात्मा दध्यौ चिरमुदारधीः  ॥ ब्न्द्प्_२,५४।१९ ॥  
तं ध्यानयुक्तं सदसि समासीनमवाङ्मुखम्  ।  
वसिष्ठः प्राह राजानं सान्त्वयन्देशकालवित्  ॥ ब्न्द्प्_२,५४।२० ॥  
किमिदं धैर्यसाराणामवकाशं भवदृशाम्  ।  
लभते हृदि चेच्छोकः प्राप्तं धीर तया फलम्  ॥ ब्न्द्प्_२,५४।२१ ॥  
दौर्मनस्यं शिथिलयन्सर्वं दिष्टवशानुगम्  ।  
मन्वानो ऽनन्तरं कृत्यं कर्तुमर्हस्यसंशयम्  ॥ ब्न्द्प्_२,५४।२२ ॥  
वसिष्ठेनैवमुक्तस्तु राजा कार्यार्थतत्त्ववित्  ।  
धृतिं सत्त्वं समालम्ब्य तथेति प्रत्यभाषत  ॥ ब्न्द्प्_२,५४।२३ ॥  
अंशुमन्तं समाहूय पौत्रं विनयशालिनम्  ।  
ब्रह्मक्षत्त्रसभामध्ये शनैरिदमभाषत  ॥ ब्न्द्प्_२,५४।२४ ॥  
ब्रह्मदण्डहताः सर्वे पितरस्तव पुत्रक  ।  
पतिताः पापकर्माणो निरये शाश्वतीः समाः  ॥ ब्न्द्प्_२,५४।२५ ॥  
त्वमेव सन्ततिर्मह्यं राज्यस्यास्य च रक्षिता  ।  
त्वदायत्तमशेषं मे श्रेयो ऽमुत्र परत्र च  ॥ ब्न्द्प्_२,५४।२६ ॥  
स त्वं गच्छ ममादेशात्पाताले कपिलान्तिकम्  ।  
तुरगानयनार्थाय यत्नेन महातान्वितः  ॥ ब्न्द्प्_२,५४।२७ ॥  
तं प्रार्थयित्वा विधिवत्प्रसाद्य च विशेषतः  ।  
आदाय तुरगं वत्स शीघ्रमागन्तुमर्हसि  ॥ ब्न्द्प्_२,५४।२८ ॥  
जैमिनिरुवाच  
एवमुक्त्ॐऽशुमांस्तेन प्रणम्य पितरं पितुः  ।  
तथेत्युक्त्वा महाबुद्धिः प्रययौ कपिलान्तिकम्  ॥ ब्न्द्प्_२,५४।२९ ॥  
तमुपागम्य विधिवन्नमस्कृत्य यथामति  ।  
प्रश्रयावनतो भूत्वा शनैरिदमुवाच ह  ॥ ब्न्द्प्_२,५४।३० ॥  
प्रसीद विप्रशार्दूल त्वामहं शरणं गतः  ।  
कोपं च संहर क्षिप्रं लोकप्रक्षयकारकम्  ॥ ब्न्द्प्_२,५४।३१ ॥  
त्वयि क्रुद्धे जगत्सर्वं प्रणाशमुपयास्यति  ।  
प्रशान्तिमुपयाह्याशुलोकाः सन्तु गतव्यथाः  ॥ ब्न्द्प्_२,५४।३२ ॥  
प्रसन्नो ऽस्मान्महाभाग पश्य सौम्येन चक्षुषा  ।  
ये त्वत्क्रोधाग्निनिर्दग्धास्तत्सन्ततिमवेहि माम्  ॥ ब्न्द्प्_२,५४।३३ ॥  
नाम्नांशुमन्तं नप्तारं सगरस्य महीपतेः  ।  
सो ऽहं तस्य नियोगेन त्वत्प्रसादाभिकाङ्क्षया  ॥ ब्न्द्प्_२,५४।३४ ॥  
प्राप्तो दास्यसि चेद्ब्रह्मंस्तुरगानयनाय च  ।  
जैमिनिरुवाच  
इति तद्वचनं श्रुत्वा योगीन्द्रप्रवरो मुनिः  ॥ ब्न्द्प्_२,५४।३५ ॥  
अंशुमन्तं समालोक्य प्रसन्न इदमब्रवीत्  ।  
स्वागतं भवतो वत्स दिष्ट्या च त्वमिहागतः  ॥ ब्न्द्प्_२,५४।३६ ॥  
गच्छ शीघ्रं हयश्चायं नीयतां सगरान्तिकम्  ।  
अधिक्षिप्तो ऽस्य यज्ञो ऽपि प्रागतः सम्प्रवर्त्तताम्  ॥ ब्न्द्प्_२,५४।३७ ॥  
व्रियतां च वरो मत्तस्त्वया यस्ते मनोगतः  ।  
दास्ये सुदुर्लभमपि त्वद्भक्तिपरितोषितः  ॥ ब्न्द्प्_२,५४।३८ ॥  
एषां तु सम्प्रमाशं हि गत्वा वद पितामहम्  ।  
पापानां मरणं त्वेषां न च शोचितुमर्हसि  ॥ ब्न्द्प्_२,५४।३९ ॥  
ततः प्रणाम्य चोगीन्द्रमंशुमानिदमब्रवीत्  ।  
वरं ददासि चेन्मह्यं वरये त्वां महामुने  ॥ ब्न्द्प्_२,५४।४० ॥  
वरमर्हामि चेत्त्वत्तः प्रसन्नो दातुमर्हसि  ।  
त्वद्रोषपावकप्लुष्टाः पितरो ये ममाखिलाः  ॥ ब्न्द्प्_२,५४।४१ ॥  
सम्प्रयास्यन्ति ते ब्रह्मन्निरयं शास्वतीः समाः  ।  
ब्रह्मदण्डहतानां तु न हि पिण्डोदकक्रियाः  ॥ ब्न्द्प्_२,५४।४२ ॥  
पिण्डोदकविहीनानामिह लोके महामुने  ।  
विद्यते पितृसालोक्यं न खलु श्रुतिचोदितम्  ॥ ब्न्द्प्_२,५४।४३ ॥  
अक्षयः स्वर्गवासो ऽस्तु तेषां तु त्वत्प्रसादतः  ।  
वरेणानेन भगवन्कृतकृत्यो भावाम्यहम्  ॥ ब्न्द्प्_२,५४।४४ ॥  
तत्प्रसीद त्वमेवैषां स्वर्गतेर्वद कारणम्  ।  
येनोद्धारणमेतेषां वह्नेः कोपस्य वै भवेत्  ॥ ब्न्द्प्_२,५४।४५ ॥  
ततस्तमाह योगीन्द्रःसुप्रसन्नेन चेतसा  ।  
निरयोद्धारणं तेषां त्वया वत्स न शक्यते  ॥ ब्न्द्प्_२,५४।४६ ॥  
तैश्चापि नरके तावद्वस्तव्यं पापकर्मभिः  ।  
कालः प्रतीक्ष्यतां तावद्यावत्त्वत्पौत्रसम्भवः  ॥ ब्न्द्प्_२,५४।४७ ॥  
कालान्ते भविता वत्स पौत्रस्तव महामतिः  ।  
राजा भगीरथो नाम सर्वधर्मार्थतत्त्ववित्  ॥ ब्न्द्प्_२,५४।४८ ॥  
स तु यत्नेन महता पितृगौरवयन्त्रितः  ।  
आनेष्यति दिवो गङ्गां तपस्तप्त्वा महाद्ध्रुवम्  ॥ ब्न्द्प्_२,५४।४९ ॥  
तदम्भसा पावितेषु तेषां गात्रास्थिभस्मसु  ।  
प्राप्नुवन्ति गतिं स्वर्गे भवतः पितरो ऽखिलाः  ॥ ब्न्द्प्_२,५४।५० ॥  
तथेति तस्या माहात्म्यं गङ्गाया नृपनन्दन  ।  
भागीरथीति लोके ऽस्मिन्सा विख्यातिमुपैष्यति  ॥ ब्न्द्प्_२,५४।५१ ॥  
यत्तोयप्लावितेष्वस्थिभस्मलोमनखेष्वपि  ।  
निरयादपि संयाति देही स्वर्लोकमक्षयम्  ॥ ब्न्द्प्_२,५४।५२ ॥  
तस्मात्त्वं गच्छ भद्रं ते नशोकं कर्त्तुमर्हसि  ।  
पितामहाय चैवैनमश्वं सम्प्रतिपादय  ॥ ब्न्द्प्_२,५४।५३ ॥  
जैमिनिरुवाच  
ततः प्रणम्य तं भक्त्या तथेत्युक्त्वा महामतिः  ।  
ययौ तेनाभ्यनुज्ञातः साकेतनगरं प्रति  ॥ ब्न्द्प्_२,५४।५४ ॥  
सगरं स समासाद्य तं प्रणम्य यथाक्रमम्  ।  
न्यवेदयच्च वृत्तान्तं मुनेस्तेषां तथान्मनः  ॥ ब्न्द्प्_२,५४।५५ ॥  
प्रददौतुरगं चापि समानीतं प्रयत्नतः  ।  
अतः परमनुष्ठेयमब्रवीत्किं मयेति च  ॥ ब्न्द्प्_२,५४।५६ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे कपिलाश्रमस्थाश्वानयनं नाम चतुष्पञ्चाशत्तमो ऽध्यायः ॥ ५४॥  
  
  
_____________________________________________________________  
  
Äः  
अभिनन्द्याशिषात्यर्थं लालयन्प्रशशंस ह  ॥ ब्न्द्प्_२,५५।१ ॥  
अथ ऋत्विक्सदस्यैश्च सहितो राजसत्तमः  ।  
उपाक्रमत तं यज्ञे विधिवद्वेदपारगैः  ॥ ब्न्द्प्_२,५५।२ ॥  
ततः प्रववृते यज्ञः सर्वसम्पद्गुणान्वितः  ।  
सम्यगौर्ववसिष्ठाद्यैर्मुनिभिः सम्प्रवर्त्तितः  ॥ ब्न्द्प्_२,५५।३ ॥  
हिरण्मयमयी वेदिः पात्राण्युच्चावचानि च  ।  
सुसमृद्धं यथाशास्त्रं यज्ञे सर्वं बभूव ह  ॥ ब्न्द्प्_२,५५।४ ॥  
एवं प्रवर्त्तितं यज्ञमृत्विजः सर्व एव ते  ।  
क्रमात्समापयामासुर्यजमानपुरस्सराः  ॥ ब्न्द्प्_२,५५।५ ॥  
समापयित्वा तं यज्ञं राजा विधिविदां वरः  ।  
यथावद्दक्षिणां चैव ऋत्विजां प्रददौ तदा  ॥ ब्न्द्प्_२,५५।६ ॥  
अथ ऋत्विक्सदस्यानां ब्राह्मणानां तथार्थिनाम्  ।  
तत्काङ्क्षितादभ्यधिकं प्रददौ वसु सर्वशः  ॥ ब्न्द्प्_२,५५।७ ॥  
एवं सन्तर्प्य विप्रादीन्दक्षिणाभिर्यथाक्रमम्  ।  
क्षमापयामास गुरून्सदस्यान्प्रणिपत्य च  ॥ ब्न्द्प्_२,५५।८ ॥  
ब्राह्मणाद्यैस्ततो वर्णैरृत्विग्भिश्च समन्वितः  ।  
वारकीयाकदम्बैश्च सूतमागधवन्दिभिः  ॥ ब्न्द्प्_२,५५।९ ॥  
अन्वीयमानः सस्त्रीकः श्वेतच्छत्रविराजितः  ।  
दोधूयमानचमरो वालव्यजनराजितः  ॥ ब्न्द्प्_२,५५।१० ॥  
नानावादित्रनिर्घोषैर्बधिरीकृतदिङ्मुखः  ।  
स गत्वा सरयूतीरं यथाशाश्त्रं यथाविधि  ॥ ब्न्द्प्_२,५५।११ ॥  
चकारावभृथस्नानं मुदितः सहबन्धुभिः  ।  
एवं स्नात्वा सपत्नीकः सुहृद्भिर्ब्राह्मणैः सह  ॥ ब्न्द्प्_२,५५।१२ ॥  
वीणावेणुमृदङ्गादिनानावादित्रनिःस्वनैः  ।  
मङ्गल्यैर्वेदघोषैश्च सह विप्रजनेरितैः  ॥ ब्न्द्प्_२,५५।१३ ॥  
संस्तूयमानः परितः सूतमागधबन्दिभिः  ।  
प्रविवेश पुरीं रम्यां हृष्टपुष्टजनायुतम्  ॥ ब्न्द्प्_२,५५।१४ ॥  
श्वेतव्यजन सच्छत्रपताकाध्वजमालिनीम्  ।  
सिक्तसम्मृष्टभूभागापणशोभासमन्विताम्  ॥ ब्न्द्प्_२,५५।१५ ॥  
कैलासाद्रिप्रकाशाभिरुज्ज्वलां सौधपङ्क्तिभिः  ।  
स तत्रागरुधूपोत्थगन्धामोदितदिङ्मुखम्  ॥ ब्न्द्प्_२,५५।१६ ॥  
विकीर्यमाणः परितः पौरनारीजनैर्मुहुः  ।  
लाजवर्षेण सानन्दं वीक्षमाणश्च नागरैः  ॥ ब्न्द्प्_२,५५।१७ ॥  
उपदाभिरनेकाभिस्तत्रतत्र वणिग्जनैः  ।  
सम्भाव्यमानः शनकैर्जगम स्वपुरं प्रति  ॥ ब्न्द्प्_२,५५।१८ ॥  
स प्रविश्य गृहं रम्यं सर्वमण्डलमण्डितम्  ।  
सम्यक्सम्भावयामास सुहृदो ब्राह्मणानपि  ॥ ब्न्द्प्_२,५५।१९ ॥  
संसेव्यमानश्च तदा नानादेशेश्वरैर्नृपैः  ।  
सभायां राजशार्दूलो रेमे शक्र इवापरः  ॥ ब्न्द्प्_२,५५।२० ॥  
एवं सुहृद्भिः सहितः पूरयित्वा मनोरथम्  ।  
सगरः सह भार्याभ्यां रेमे नृपवरोत्तमः  ॥ ब्न्द्प्_२,५५।२१ ॥  
अंशुमन्तं ततः पौत्रं मुदा विनयशालिनम्  ।  
वसिष्ठानुमते राजा यौवराज्ये ऽभ्यषेचयत्  ॥ ब्न्द्प्_२,५५।२२ ॥  
पौरजानपदानां तु बन्धूनां सुहृदामपि  ।  
स प्रियो ऽभवदत्यर्थमुदारैश्च गुणैर्नृपः  ॥ ब्न्द्प्_२,५५।२३ ॥  
प्रजास्तमन्वरज्यन्त बालमप्यमितौजसम्  ।  
नवं च शुक्लपक्षादौशीतांशुमचिरोदितम्  ॥ ब्न्द्प्_२,५५।२४ ॥  
स तेन सहितः श्रीमान्सुत्दृद्भिश्च नृपोत्तमः  ।  
भार्याभ्यामनुरूपाभ्यां रममाणो ऽवसच्चिरम्  ॥ ब्न्द्प्_२,५५।२५ ॥  
युवैव राजशार्दूलः साक्षाद्धर्म इवापरः  ।  
पालयामास वसुधां सशैलवनकाननाम्  ॥ ब्न्द्प्_२,५५।२६ ॥  
एवं महानहिमदीधितिवंशमौलिरत्नाय यमानवपुरुत्तरकोसलेशः  ।  
पूर्णेन्दुवत्सकललोकमनो ऽभिरामः सार्द्ध प्रजाभिरखिलाभिरलं जहर्ष  ॥ ब्न्द्प्_२,५५।२७ ॥  
इति श्रीब्रह्माण्डे महापुराणे वायुप्रोक्ते मध्यमाभागे तृतीय उपोद्धातपादे सागरोपाख्यानेशुमतो राज्यप्राप्तिर्नाम पञ्चपञ्चशत्तमो ऽध्यायः ॥ ५५॥  
  
  
_____________________________________________________________  
  
  
जैमिनिरुवाच  
एतत्ते चरितं सर्वं सगरस्य महात्मनः  ।  
सङ्क्षेपविस्तराभ्यां तु कथितं पापनाशनम्  ॥ ब्न्द्प्_२,५६।१ ॥  
खण्ड्ॐ ऽयं भारतो नाम दक्षिणोत्तरमायतः  ।  
नवयोजनसाहस्रं विस्तारपरिमण्डलम्  ॥ ब्न्द्प्_२,५६।२ ॥  
पुत्रैस्तस्य नरेद्रस्य मृगयद्भिस्तुरङ्गमम्  ।  
योजनानां सहस्रं तु खात्वाष्टौ विनिपातिताः  ॥ ब्न्द्प्_२,५६।३ ॥  
सागरस्य सुतैर्यस्माद्वर्द्धितो मकरालयः  ।  
ततः प्रभृति लोकेषु सागराख्यामवाप्तवान्  ॥ ब्न्द्प्_२,५६।४ ॥  
ब्रह्मपादावधि महीं सतीर्थक्षेत्रकाननाम्  ।  
अब्धिः सङ्क्रमयामास परिक्षिप्य निजाम्भसा  ॥ ब्न्द्प्_२,५६।५ ॥  
ततस्तन्निलयाः सर्वे सदेवासुरमानवाः  ।  
इतस्ततश्च सञ्जाता दुःखेन महतान्विताः  ॥ ब्न्द्प्_२,५६।६ ॥  
गोकर्णं नाम विख्यातं क्षेत्रं सर्वसुरार्चितम्  ।  
सार्द्धयोजनविस्तारं तीरे पश्चिम वारिधेः  ॥ ब्न्द्प्_२,५६।७ ॥  
तत्रासङ्ख्यानि तीर्थानि मुनिदेवालयाश्च वै  ।  
वसन्ति सिद्धसङ्घाश्च क्षेत्रे तस्मिन्पुरा नृप  ॥ ब्न्द्प्_२,५६।८ ॥  
क्षेत्रं तल्लोकविख्यातं सर्वपापहरं शुभम्  ।  
तत्तीर्थमब्धेरपतद्भागे दक्षिणपश्चिमे  ॥ ब्न्द्प्_२,५६।९ ॥  
यत्र सर्वे तपस्तप्त्वा मुनयः संशितव्रताः  ।  
निर्वाणं परमं प्राप्ताः पुनरावृत्तिवर्जितम्  ॥ ब्न्द्प्_२,५६।१० ॥  
तत्त्रेत्रस्य प्रभावेण प्रीत्या भूतगणैः सह  ।  
देव्या च सकलैर्देवैर्नित्यं वसति शङ्करः  ॥ ब्न्द्प्_२,५६।११ ॥  
एनांसि यत्समुद्दिश्य तीर्थयात्रां प्रकुर्वताम्  ।  
नृणामाशु प्रणश्यन्ति प्रवाते शुष्कपर्णवत्  ॥ ब्न्द्प्_२,५६।१२ ॥  
तत्क्षेत्रसेवनरतिर् नैव जात्वभिजायते  ।  
समीपे वसमानोनामपि पुंसां दुरात्मनाम्  ॥ ब्न्द्प्_२,५६।१३ ॥  
महाता सुकृतेनैव तत्क्षेत्रगमने रतिः  ।  
नृणां सञ्जायते राजन्नान्यथा तु कथञ्चन  ॥ ब्न्द्प्_२,५६।१४ ॥  
निर्बन्धेन तु ये तस्मिन्प्राणिनः स्थिरजङ्गमाः  ।  
म्रियन्ते नृप सद्यस्ते स्वर्गं प्राप्स्यन्ति शाश्वतम्  ॥ ब्न्द्प्_२,५६।१५ ॥  
स्मृत्यापि सकलैः पापैर्यस्य मुच्येत मानवः  ।  
क्षेत्राणामुत्तमं क्षेत्रं सर्वतीर्थनिकेतनम्  ॥ ब्न्द्प्_२,५६।१६ ॥  
स्नात्वा चैतेषु तीर्थेषु यजन्तश्च सदाशिवम्  ।  
सिद्धिकामा वसन्ति स्म मुनयस्तत्र केचन  ॥ ब्न्द्प्_२,५६।१७ ॥  
कामक्रोधविनिर्मुक्ता ये तस्मिन्वीतमत्सराः  ।  
निवसन्त्यचिरेणैव तत्सिद्धिम्प्राप्नुवन्ति हि  ॥ ब्न्द्प्_२,५६।१८ ॥  
जपहोमरताः शान्ता निपता ब्रह्मचारिणः  ।  
वसन्ति तस्मिन्ये ते हि सिद्धिं प्राप्स्यन्त्यभीप्सिताम्  ॥ ब्न्द्प्_२,५६।१९ ॥  
दानहोमजपाद्यं वै पितृदेवद्विजार्चनम्  ।  
अन्यस्मात्कोटिगुणितं भवेत्तस्मिन्फलं नृप  ॥ ब्न्द्प्_२,५६।२० ॥  
अम्भोधिसलिले मग्न तस्मिन् क्षेत्रे ऽतिपावने  ।  
महता तपसा युक्ता मुनयस्तन्निवासिनः  ॥ ब्न्द्प्_२,५६।२१ ॥  
सह्यं शिखरिणं श्रेष्ठं निलयार्थं समारुहन्  ।  
वसन्तस्तत्र ते सर्वे सम्प्रधार्य परस्परम्  ॥ ब्न्द्प्_२,५६।२२ ॥  
सहेन्द्राद्रौ तपस्यन्तं रामं गन्तुं प्रचक्रमुः  ।  
राजोवाच  ।  
अगस्त्यपीततोये ऽब्धौ परितो राजनन्दनैः  ॥ ब्न्द्प्_२,५६।२३ ॥  
खात्वाधः पातिते क्षेत्रे सतीर्थाश्रमकानने  ।  
भूभागेषु तथान्येषु पुरग्रमाकरादिषु  ॥ ब्न्द्प्_२,५६।२४ ॥  
विनाशितेषु देशेषु समुद्रोपान्तवर्त्तिषु  ।  
किमकार्षुर्मुनिश्रेष्ठ जनास्तन्निलयास्ततः  ॥ ब्न्द्प्_२,५६।२५ ॥  
तत्रैव चावसन्कृच्छ्रात्प्रस्थितान्यत्र वा ततः  ।  
कियता चैव कालेन सम्पूर्णो ऽभूदपान्निधिः  ।  
केन वापि प्रकारेण ब्रह्मन्नेतद्वदस्व मे  ॥ ब्न्द्प्_२,५६।२६ ॥  
जैमिनिरुवाच  
अनूपेषु प्रदेशेषु नाशितेषु दुरात्मभिः  ॥ ब्न्द्प्_२,५६।२७ ॥  
जनास्तन्निलयाः सर्वे सम्प्रयाता इतस्ततः  ।  
तत्रैव चावसन्कृच्छ्रात्केचित्क्षेत्रनिवासिनः  ॥ ब्न्द्प्_२,५६।२८ ॥  
एतस्मिन्नेव काले तु राजन्नंशुमतः सुतः  ।  
बभूव भुविधर्मात्मा दिलीप इति विश्रुतः  ॥ ब्न्द्प्_२,५६।२९ ॥  
राज्ये ऽभिषिच्य तं सम्यग्भुक्तभोग्ॐऽशुमान्नृपः  ।  
वनं जगाम मेधावी तपसे धृतमानसः  ॥ ब्न्द्प्_२,५६।३० ॥  
दिलीपस्तु ततःश्रीमानशेषां पृथिवीमिमाम्  ।  
पालयामास धर्मेण विजित्य सकलानरीन्  ॥ ब्न्द्प्_२,५६।३१ ॥  
भगीरथो नाम सुतस्तस्यासील्लोकविश्रुतः  ।  
सर्वधर्मार्थकुशलः श्रीमानमितविक्रमः  ॥ ब्न्द्प्_२,५६।३२ ॥  
राज्ये ऽभिषिच्य तं राजा दिलीपो ऽपि वनं ययौ  ।  
स चापि पालयन्नुर्वीं सम्यग्विहतकण्टकाम्  ॥ ब्न्द्प्_२,५६।३३ ॥  
मुमुदे विविधैर्भोगैर्दिवि देवपतिर्यथा  ।  
स शुश्रावात्मनः पूर्वं पूर्वजानां महीपतिः  ॥ ब्न्द्प्_२,५६।३४ ॥  
निरये पतनं घोरं विप्रकोपसमुद्भवम्  ।  
ब्रह्मदण्डहतान्सर्वान्पितञ्छ्रुत्वातिदुःखितः  ॥ ब्न्द्प्_२,५६।३५ ॥  
राज्ये बन्धुषु भोगे वा निर्वेदं परमं ययौ  ।  
स मन्त्रिप्रवरे राज्यं विन्यस्य तपसे वनम्  ॥ ब्न्द्प्_२,५६।३६ ॥  
प्रययौ स्वपितॄन्नाकं निनीषुर्नृपसत्तमः  ।  
तपसा महाता पूर्वमायुषे कमलोद्भवम्  ॥ ब्न्द्प्_२,५६।३७ ॥  
आराध्य तस्माल्लेभे च यावदायुर्निजेप्सितम्  ।  
ततो गङ्गां महाराज समाराध्य प्रसाद्य च  ॥ ब्न्द्प्_२,५६।३८ ॥  
वरमागमनं वव्रे दिवस्तस्या महीम्प्रति  ।  
ततस्तां शिरसा धर्त्तु तपसाऽराधयच्छिवम्  ॥ ब्न्द्प्_२,५६।३९ ॥  
स चापि तद्वरं तस्मै प्रददौ भक्तवत्सलः  ।  
मेरोर्मूर्ध्नस्ततो गङ्गां पतं ती शिरसात्मनः  ॥ ब्न्द्प्_२,५६।४० ॥  
सग्राहनक्रमकरां जग्राह जगतां पतिः  ।  
सा तच्छिरः समासाद्य महावेगप्रवाहिनी  ॥ ब्न्द्प्_२,५६।४१ ॥  
तज्जटामण्डले शुभ्रे विलिल्ये सातिगह्वरे  ।  
चुलकोदकवच्छम्भोर्विलीनां शिरसि प्रभोः  ॥ ब्न्द्प्_२,५६।४२ ॥  
विलोक्य तत्प्रमोक्षाय पुनराराधयद्धरम्  ।  
स तां शर्वप्रसादेन लब्ध्वा तु भुवमागताम्  ॥ ब्न्द्प्_२,५६।४३ ॥  
आनिन्ये सागरा दग्धा यत्र तां वै दिशं प्रति  ।  
सऽनुव्रजन्ती राजानं राजर्षेर्यजतः पथि  ॥ ब्न्द्प्_२,५६।४४ ॥  
तद्यज्ञवाटमखिलं प्लावयामास सर्वतः  ।  
स तु राजऋषिः क्रुद्धो यज्ञवाटे ऽखिले तया  ॥ ब्न्द्प्_२,५६।४५ ॥  
मग्ने गण्डूषजलवत्स पपौ तामशेषतः  ।  
अतन्द्रितो वर्षशतं शुश्रूषितवा स तं पुनः  ॥ ब्न्द्प्_२,५६।४६ ॥  
तस्मात्प्रसन्नान्नृपतिर्लेमे गङ्गां महात्मनः  ।  
उषित्वा सुचिरं तस्यनिसृता जठराद्यतः  ॥ ब्न्द्प्_२,५६।४७ ॥  
प्रथितं जाह्नवीत्यस्यास्ततो नामाभवद्भुवि  ।  
भगीरथानुगा भूत्वा तत्पितॄणामशेषतः  ॥ ब्न्द्प्_२,५६।४८ ॥  
निजाम्भसास्थिभस्मानि सिषेच सुरनिम्नगा  ।  
ततस्तदम्भसा सिक्तेष्वस्थिभस्मसु तत्क्षणात्  ॥ ब्न्द्प्_२,५६।४९ ॥  
निरयात्सागराः सर्वे नष्टपापा दिवं ययुः  ।  
एवं सा सागरान्सर्वान्दिवं नीत्वा महान्दी  ॥ ब्न्द्प्_२,५६।५० ॥  
तेनैव मार्गेण जवात्प्रयाता पूर्वसागरम्  ।  
सेनोर्मूर्ध्नश्चतुर्भेदा भूत्वा याता चतुर्द्दिशम्  ॥ ब्न्द्प्_२,५६।५१ ॥  
चतुर्भेदतया चाभूत्तस्या नाम्नां चतुष्टयम्  ।  
सीता चालकनन्दा च सुचक्षुर्भद्रवत्यपि  ॥ ब्न्द्प्_२,५६।५२ ॥  
अगस्त्यपीतसलिलाच्चिरं शुष्कोदका अपि  ।  
गङ्गाम्भसा पुनः पूर्णाश्चत्वारो ऽम्बुधयो ऽभवन्  ॥ ब्न्द्प्_२,५६।५३ ॥  
पूर्वमाणे समुद्रे तु सागरैः परिवर्द्धिते  ।  
अन्तर्हिताभवन्देशा बहवस्तत्समीपगाः  ॥ ब्न्द्प्_२,५६।५४ ॥  
समुद्रोपान्तवर्त्तीनि क्षेत्राणि च समन्ततः  ।  
इतस्ततः प्रयाताश्च जनास्तन्निलया नृप  ॥ ब्न्द्प्_२,५६।५५ ॥  
गोकर्णमिति च क्षेत्रं पूर्वं प्रोक्तं तु यत्तव  ।  
अर्मवोपात्तवर्त्तित्वात्समुद्रे ऽतर्द्धिमागमत्  ॥ ब्न्द्प्_२,५६।५६ ॥  
ततस्तन्निलयाः सर्वे तदुद्धाराभिकाङ्क्षिणः  ।  
सह्याद्रेर्भृगुशार्दूलं द्रष्टुकामा ययुर्नृप  ॥ ब्न्द्प्_२,५६।५७ ॥  
  
इति श्रीब्रह्माण्डे महापुराणे वायुप्रोक्ते मध्यमाभागे तृतीय उपोद्धातपादे गङ्गानयनं नाम षट्पञ्चशत्तमो ऽध्यायः   
  
  
_____________________________________________________________  
  
  
जैमिनिरुवाच  
ततः शुष्कसुमित्राद्या मुनयः शंसितव्रताः  ।  
ययुर्दिदृक्षवो रामं महेन्द्रमचलं प्रति  ॥ ब्न्द्प्_२,५७।१ ॥  
अतीत्य सुबहून्देशान्वनानि सरितस्तथा  ।  
आसेदुरचलश्रेष्ठं क्रमेण मुनिपुङ्गवाः  ॥ ब्न्द्प्_२,५७।२ ॥  
तमारुह्य शनैस्तस्यख्यातमाश्रममण्डलम्  ।  
प्रशान्तक्रूरसत्त्वाढ्यं शुभं मध्ये तपोवनम्  ॥ ब्न्द्प्_२,५७।३ ॥  
सर्वर्त्तुफलपुष्पाढ्यतरुखण्डमनोहरम्  ।  
स्निग्धच्छायमनौपम्यं स्वामोदिसुखमारुतम्  ॥ ब्न्द्प्_२,५७।४ ॥  
तं तदाश्रममासाद्य ब्रह्मघोषेण नादितम्  ।  
विविशुर्त्दृष्टमनसो यथावृद्धपुरस्सरम्  ॥ ब्न्द्प्_२,५७।५ ॥  
ब्रह्मासने सुखासीनं मृदुकृष्णाजिनोत्तरे  ।  
शिष्यैः परिवृतं शान्तं ददृशुस्ते तपोधनाः  ॥ ब्न्द्प्_२,५७।६ ॥  
कालाग्निमिव लोकांस्त्रीन्दग्ध्वा पूर्वं निजेच्छया  ।  
तद्दोषशान्त्यै तपसि प्रवृत्तमिव् देहिनम्  ॥ ब्न्द्प्_२,५७।७ ॥  
ते समेत्य भृगुश्रेष्ठं विनयाचारशालिनः  ।  
ववन्दिरे महामौनं भक्तिप्रणतकन्धराः  ॥ ब्न्द्प्_२,५७।८ ॥  
ततस्तानागतान्दृष्ट्वा मुनीन्भृगुकुलोद्वहः  ।  
अर्घपाद्यादिभिः सम्यक्पूजयामास सादरम्  ॥ ब्न्द्प्_२,५७।९ ॥  
तानासीनान्कृतातिथ्यानृषीन्देशान्तरागतान्  ।  
उवाच भृगुशार्दूलः स्मितपूर्वमिदं वचः  ॥ ब्न्द्प्_२,५७।१० ॥  
स्वागतं वो महाभागा यूयं सर्वे समागताः  ।  
करणीयं किमस्माभिर्वदध्वमविचारितम्  ॥ ब्न्द्प्_२,५७।११ ॥  
ततस्ते मुनयो रामं प्रणम्येदमथाब्रुवन्  ।  
अवेह्यस्मान्मुनिश्रेष्ठ गोकर्णनिलयान्मुनीन्  ॥ ब्न्द्प्_२,५७।१२ ॥  
खनद्भिः सागरैर्भूमिं कस्मिंश्चित्कारणान्तरे  ।  
सतीर्थं तन्महाक्षेत्रं पतितं सागराम्भसि  ॥ ब्न्द्प्_२,५७।१३ ॥  
उत्सारितार्मवजलं क्षेत्रं तत्सर्वपावनम्  ।  
उपलब्धुमभीप्सामो भवतस्तु न संशयः  ॥ ब्न्द्प्_२,५७।१४ ॥  
विष्णोरंशेन सञ्जातो भवान्भृगुकुले किल  ।  
तस्मात्कर्तुमशक्यं ते त्रैलोक्ये ऽपि न किञ्चन  ॥ ब्न्द्प्_२,५७।१५ ॥  
वाञ्छितार्थप्रदो लोके त्वमेवेत्यनुशुश्रुम  ।  
वयं त्वामागताः सर्वे रामैतदभियाचितुम्  ॥ ब्न्द्प्_२,५७।१६ ॥  
स त्वमात्मप्रभावेण क्षेत्रप्रवरमद्य तत्  ।  
दातुमर्हसि विप्रेन्द्र समुत्सार्यार्मवोदकम्  ॥ ब्न्द्प्_२,५७।१७ ॥  
राम उवाच  
एतत्सर्वमशेषण विदितं मे तपोधनाः  ।  
करणीयं च वः कृत्यं मया नात्र विचारणा  ॥ ब्न्द्प्_२,५७।१८ ॥  
किं तु युष्मदभिप्रेतं कर्म लोके सुदारुणम्  ।  
शस्त्रसङ्ग्रहणाच्छक्यं मयापि न तदन्यथा  ॥ ब्न्द्प्_२,५७।१९ ॥  
दत्तसर्वाभयो ऽहं वै न्यस्तशस्त्रः शमान्वितः  ।  
तपः समास्थितश्चर्तु प्रागेव पितृ शासनात्  ॥ ब्न्द्प्_२,५७।२० ॥  
न जातु शस्त्रग्रहणं करिष्यामीत्यहं पुरा  ।  
प्रतिश्रुत्य सतां मध्ये तपः कर्त्तुमिहानघाः  ॥ ब्न्द्प्_२,५७।२१ ॥  
शस्त्रग्रहणसाध्यत्वाद्युष्मदीप्सितवस्तुनः  ।  
किङ्कर्त्तव्यं मयात्रेति मम डोलायते मनः  ॥ ब्न्द्प्_२,५७।२२ ॥  
शुष्क उपाच  ।  
सतां संरक्षणार्थाय शस्त्रसङ्ग्रहणं तु यत्  ।  
तन्नच्यावयते सत्यद्यथोक्तं ब्रह्मणा पुरा  ॥ ब्न्द्प्_२,५७।२३ ॥  
तस्मादस्मद्धितार्थाय भवता ग्राह्यमायुधम्  ।  
धर्म एव महांस्तेन चरितस्ते भविष्यति  ॥ ब्न्द्प्_२,५७।२४ ॥  
जैमिनिरुवाच  
एवं सम्प्रार्थ्यमानस्तु मुनिभिर्भृगुपुङ्गवः  ।  
तमनुद्रुत्य मेधावी धर्ममुद्दिश्य केवलम्  ॥ ब्न्द्प्_२,५७।२५ ॥  
स तैः सह मुनिश्रेष्ठो दिशं दक्षिणपश्चिमाम्  ।  
समुद्दिश्य चचौ राजन्द्रष्टुकामः सरित्पतिम्  ॥ ब्न्द्प्_२,५७।२६ ॥  
स सह्यमचलश्रेष्ठमवतीर्य भृगूद्वहः  ।  
तत्परं सरितां पत्युस्तीरं प्राप महामनाः  ॥ ब्न्द्प्_२,५७।२७ ॥  
स ददर्श महाभागः परितो मारुताकुलम्  ।  
आकरं सर्वरत्नानां पूर्यमाणमनारतम्  ॥ ब्न्द्प्_२,५७।२८ ॥  
अपरिज्ञेयगाम्भीर्यं महातामिव मानसम्  ।  
दुष्पारपारं सर्वस्य विविधग्रहसंहतिम्  ॥ ब्न्द्प्_२,५७।२९ ॥  
अप्रधृष्य तमं लोके धातारमिव केवलम्  ।  
आत्मानमिव चात्मत्वे न्यक्कृताखिलमुद्धतम्  ॥ ब्न्द्प्_२,५७।३० ॥  
आश्रयं सर्वसत्त्वानामापगानां च पार्थिवः  ।  
अत्यर्थचपलोत्तुगतरङ्गशतमालिनम्  ॥ ब्न्द्प्_२,५७।३१ ॥  
उपान्तोपलसङ्घातकुहरान्तरसंश्रयात्  ।  
विशीर्यमाणलहरीशतफेनौघसोभितम्  ॥ ब्न्द्प्_२,५७।३२ ॥  
गम्भीरघोषं जलधिं पश्यन्मुनिगणैः सह  ।  
संसेव्यमानस्तरलैर्लहरीकणशीतलैः  ॥ ब्न्द्प्_२,५७।३३ ॥  
मुहूर्त्तमिव राजेन्द्र तीरेनदनदीपतेः  ।  
विशश्रमे महाबाहुर्द्रष्टुकामः प्रचेतसम्  ॥ ब्न्द्प्_२,५७।३४ ॥  
ततो रामः समुत्थाय दक्षिणाभिमुखः स्थितः  ।  
मेघगम्भिरया वाचा वरुणं वाक्यमब्रवीत्  ॥ ब्न्द्प्_२,५७।३५ ॥  
अहं मुनिगणैः सार्द्धमागतस्त्वद्दिदृक्षया  ।  
तस्मात्स्वरूपधृङ्मह्यं प्रचेतो देहि दर्शनम्  ॥ ब्न्द्प्_२,५७।३६ ॥  
इति श्रुत्वापि तद्वाक्यं वरुणो यादसां पतिः  ।  
न चचाल निजस्थानान्नृप धीरतरस्त्वयम्  ॥ ब्न्द्प्_२,५७।३७ ॥  
पुनः पुनश्च रामेण समाहूतो ऽपि तोयराट्  ।  
न ददौ दर्शनं तस्मै प्रतिवाच्यं च नाभ्यधात्  ॥ ब्न्द्प्_२,५७।३८ ॥  
अलङ्घनीयं तद्वाक्यं वरुणेनावधीरितम्  ।  
अत्यन्तमिति कार्यार्थी विदुषा समुपेक्षितम्  ॥ ब्न्द्प्_२,५७।३९ ॥  
ततः प्रचेतसा वाक्यं मन्यमानो ऽवधीरितम्  ।  
चुकोप तमभिप्रेक्ष्य रामः शस्त्रभृतां वरः  ॥ ब्न्द्प्_२,५७।४० ॥  
सङ्क्षुब्धसागराकारः स तदा स्वबलाश्रयात्  ।  
निस्तोयमर्णवं कर्तुमियेष रुषितो भृशम्  ॥ ब्न्द्प्_२,५७।४१ ॥  
ततो जलमुपस्पृश्य समीपे विजयं धनुः  ।  
ततः प्रणम्य मनसा शर्वं रामो महाद्धनुः  ॥ ब्न्द्प्_२,५७।४२ ॥  
गृहीत्वारोपयामास क्रोधसंरक्तलोचनः  ।  
अभिमृश्य धनुःश्रेष्ठं सगुणं भृगुसत्तमः  ॥ ब्न्द्प्_२,५७।४३ ॥  
पश्यतां सर्वभूतानां ज्याघोषमकरोत्तदा  ।  
ज्याघोषः शुश्रुवे तस्य दिविस्पृगतिनिष्ठुरः  ॥ ब्न्द्प्_२,५७।४४ ॥  
चचाल निखिलायेन सप्तद्वीपार्मवा मही  ।  
ततः सरभसं रामश्चापे कालानलोपमम्  ॥ ब्न्द्प्_२,५७।४५ ॥  
सुवर्मपुङ्खं विशिखं सन्दधे शरसत्तमम्  ।  
तस्मिन्नस्त्रं महाघोरं भार्गवं वह्निदैवतम्  ॥ ब्न्द्प्_२,५७।४६ ॥  
युयोज भृगुशार्दूलः समन्त्राभ्यासमोक्षणम्  ।  
ततश्चचाल वसुधा सशैलवनकानना  ॥ ब्न्द्प्_२,५७।४७ ॥  
प्रक्षोभं परमं जग्मुर्देवासुरमहोरगाः  ।  
सन्धितास्त्रं भृगुश्रेष्ठं क्रोधसंरक्तलोचनम्  ॥ ब्न्द्प्_२,५७।४८ ॥  
दृष्ट्वा सम्भ्रान्तमनसो बभूवुः सचराचराः  ।  
सदिग्दाहभ्रपटलैरभवन्संवृता दिशः  ॥ ब्न्द्प्_२,५७।४९ ॥  
ववुश्च परुषा वाता रजोव्याप्ता महारवाः  ।  
मन्दरश्मिरशीतांशुरभूतसंरक्तमण्डलः  ॥ ब्न्द्प्_२,५७।५० ॥  
सोल्कापाताशनिर्वृष्टिर्बभूव रुधिरोदका  ।  
किमेतदिति सम्भ्रान्ता धूमोद्गारातिभीषणम्  ॥ ब्न्द्प्_२,५७।५१ ॥  
अधिरोपितदिव्यास्त्रं प्रचकर्ष महाशरम्  ।  
धनुर्विकर्षमाणं तं स्फुरज्ज्वालाग्रसायकम्  ॥ ब्न्द्प्_२,५७।५२ ॥  
ददृशुर्मुनयो रामं कल्पान्तानलसन्निभम्  ।  
आकर्णाकृष्टकोदण्डमण्डलाभ्यं तरस्थितम्  ॥ ब्न्द्प्_२,५७।५३ ॥  
तस्य प्रतिभयाकारं दुष्प्रापमभवद्वपुः  ।  
विकृष्टधनुषस्तस्य रूपमुग्रं रवेरिव  ॥ ब्न्द्प्_२,५७।५४ ॥  
कल्पान्ते ऽभ्युदितस्येव मण्डलं परिवेषितम्  ।  
कल्पान्ताग्नसमज्वालाभीषणं स्फुरतो वपुः  ॥ ब्न्द्प्_२,५७।५५ ॥  
तस्यालक्ष्यत चक्रम्य हरेरिव च मण्डलम्  ।  
स्फुरत्क्रोधानलज्वालापरीतस्यातिरौद्रताम्  ॥ ब्न्द्प्_२,५७।५६ ॥  
अवाप विष्णोः स तदा नरसिंहाकृतेरिव  ।  
वपुर्विकृष्टचापस्य भृकुटीकुटिलाननम्  ॥ ब्न्द्प्_२,५७।५७ ॥  
रामस्याभूद्भवस्येव दिधक्षोस्त्रिपुरं पुरा  ।  
जाज्वल्यमानवपुषं तं दृष्ट्वा सहसा भयात्  ॥ ब्न्द्प्_२,५७।५८ ॥  
प्रसीद जय रामेति तुष्टुवुर्मुनयो ऽखिलाः  ।  
ततो ऽस्त्राग्निस्फुरद्धूमपटलैः शकलीकृतम्  ॥ ब्न्द्प्_२,५७।५९ ॥  
बभूव च्छन्नमम्भोधेरन्तः पुरमशैषतः  ।  
ज्वलदस्त्रानलज्वालाप रितापपराहतः  ॥ ब्न्द्प्_२,५७।६० ॥  
अत्यरिच्यत सम्भ्रान्तसलिलौघ उदन्वतः  ।  
तिमिङ्गिलतिमिग्राहनक्रमत्स्याहिकच्छपाः  ॥ ब्न्द्प्_२,५७।६१ ॥  
प्रजग्मुः परमामार्त्तिं प्राणिनः सलिलेशयाः  ।  
उत्पतन्निपतत्ताम्यन्नानासत्त्वोद्धतोर्मिभिः  ॥ ब्न्द्प्_२,५७।६२ ॥  
प्रक्षोभं भृशमम्भोधिः सहसा समुपागमत्  ।  
त्रासरासं च विपुलमम्भसा प्लवता सह  ॥ ब्न्द्प्_२,५७।६३ ॥  
उद्वेलतामितस्तप्ताः सलिलान्तरचारिणः  ।  
ततस्तस्माच्छराज्ज्वालाः फूत्कृताशेष भीषणाः  ॥ ब्न्द्प्_२,५७।६४ ॥  
निरूपितमिव व्यक्तं निश्चेरुः सर्वतो दिशम्  ।  
ततः प्रचण्डपवनैः सर्वतः परिवर्त्तितम्  ॥ ब्न्द्प्_२,५७।६५ ॥  
अग्निज्वालामयं रक्तवितानाभमलक्ष्यत  ।  
प्रलयाब्धेरिवात्यर्थमस्त्राग्निव्याकुलाम्भसः  ॥ ब्न्द्प्_२,५७।६६ ॥  
समुद्रिक्ततया तस्य तरङ्गास्तीरमभ्ययुः  ।  
अस्त्राग्निविद्धाकुलितजलघोषेण भूयसा  ॥ ब्न्द्प्_२,५७।६७ ॥  
ककुभो बधिरीकुवन्नलक्ष्यत पयोनिधिः  ।  
परितो ऽस्त्रानलज्वालापरिवीतजलाविलः  ॥ ब्न्द्प्_२,५७।६८ ॥  
जगाम परमामार्त्तिं सह्यः सद्यस्तदाश्रयः  ।  
आकर्णाकृष्टकोदण्डं दृष्ट्वा रामं पयोनिधिः  ॥ ब्न्द्प्_२,५७।६९ ॥  
विषादमगमत्तीव्रं यमं दृष्ट्वेव पातकी  ।  
भयकम्पितसर्वाङ्गस्ततो नदनदीपतिः  ॥ ब्न्द्प्_२,५७।७० ॥  
विहाय सहजं धैर्यं भीरुत्वं समुपागमत्  ।  
ततः स्वरूपमास्थाय सर्वाभरणभूषितः  ॥ ब्न्द्प्_२,५७।७१ ॥  
उत्तीर्यमाणः स्वजलं वरुणः प्रत्यदृश्यत  ।  
कृताञ्जलिः सार्वहस्तः प्रचेता भार्गवान्तिकम्  ॥ ब्न्द्प्_२,५७।७२ ॥  
त्वरयाभ्यायायौ शीघ्रसायकाद्भीतभीतवत्  ।  
अभ्येत्याकृष्टधनुषः स तस्य चरणाब्जयोः  ॥ ब्न्द्प्_२,५७।७३ ॥  
अब्रवीच्च भृशं भीतः सम्भ्रमाकुलिताक्षरम्  ।  
रक्ष मां भृगुशार्दूल कृपया शरणागतम्  ॥ ब्न्द्प्_२,५७।७४ ॥  
अपराधमिमं राम मया कृतमजानता  ।  
स्थितो ऽस्मि तव निर्देशेशाधि किं करवाणि वै  ॥ ब्न्द्प्_२,५७।७५ ॥  
इति श्रीब्रह्माण्डे महापुराणे मध्यमभागे तृतीये उपोद्धातपादे भार्गवं प्रति वरुणागमनं नाम सप्तपञ्चशत्तमो ऽध्यायः ॥ ५७॥  
  
_____________________________________________________________  
  
  
जैमिनिरुवाच  
एवं ब्रुवाणं वरुणं विलोक्य पतितं भुवि  ।  
सञ्जहार पुनर्धीमानस्त्रं मृगुकुलोद्वहः  ॥ ब्न्द्प्_२,५८।१ ॥  
सन्त्दृतास्त्रस्ततो रामो वरुणं पुरतः स्थिरम्  ।  
विलोक्य बिगतक्रोधस्तमुवाच हसन्निव  ॥ ब्न्द्प्_२,५८।२ ॥  
गोकर्णनिलयाः पूर्वमिमेमां मुनिपुङ्गवाः  ।  
समायाता महेन्द्राद्रौ निवसन्तं सरित्पते  ॥ ब्न्द्प्_२,५८।३ ॥  
त्वत्तोये मेदिनीं पूर्वं खनद्भिः सगरात्मजैः  ।  
अधो निपातितं क्षेत्रं गोकर्णमृषिसेवितम्  ॥ ब्न्द्प्_२,५८।४ ॥  
उपलब्धुमिमे भूयः क्षेत्रं तद्भववल्लभम्  ।  
अधावन्मामुपागम्य मुनयस्तीर्थवासिनः  ॥ ब्न्द्प्_२,५८।५ ॥  
एषामर्थे ततः सो ऽहं महेन्द्रादचलोत्तमात्  ।  
भवन्तमागतो द्रष्टुं सहैभिर्मुनिपुङ्गवैः  ॥ ब्न्द्प्_२,५८।६ ॥  
तस्मान्मदर्थे सलिलं समुत्सार्यात्मनो भवान्  ।  
दातुमर्हति तत्क्षेत्रमेषां तोये च पूर्ववत्  ॥ ब्न्द्प्_२,५८।७ ॥  
जैमिनिरुवाच  
इति तस्य वचः श्रुत्वा वरुणो यादसां पतिः  ।  
निरूप्य मनसा राममिद भूयो ऽब्रवीद्वचः  ॥ ब्न्द्प्_२,५८।८ ॥  
वरुण उवाच  
न शक्यमुत्सारयितुं मदम्भः केनचिद्भवेत्  ।  
तथा हि मे वरो दत्तः पुरानेन विरिञ्चिना  ॥ ब्न्द्प्_२,५८।९ ॥  
सो ऽहं त्वत्तेजसेदारीं विहाय सहजां धृतिम्  ।  
कातरं समुपायातो वशतां तव भार्गव  ॥ ब्न्द्प्_२,५८।१० ॥  
एषामर्थे विशेषण भवता परिचोदितः  ।  
कथं न कुर्यां कर्मेदमहं क्षत्त्रकुलान्तक  ॥ ब्न्द्प्_२,५८।११ ॥  
तस्माद्यावत्प्रमाणं मे भवान्सङ्कल्पयिष्यति  ।  
तावत्सङ्घारयिष्यामि भूमौ सलिलमात्मनः  ॥ ब्न्द्प्_२,५८।१२ ॥  
इति तस्य वचः श्रुत्वा तथेत्युक्त्वा स सायकम्  ।  
यथागतं प्रचिक्षेप धनुर्निर्भिद्य भार्गवः  ॥ ब्न्द्प्_२,५८।१३ ॥  
ततो निरूप्य सीमानं दर्शयानो महीपते  ।  
स्रुवं जग्राह मतिमान्क्षप्तुकामो जलाशये  ॥ ब्न्द्प्_२,५८।१४ ॥  
प्रसन्नचेतसं रामं गतरोषमथात्मनि  ।  
अन्तर्हिते सरिन्नाथे रामः सुवमुदङ्मुखः  ॥ ब्न्द्प्_२,५८।१५ ॥  
भ्रामयित्वातिवेगेन चिक्षेप लवणार्णवे  ।  
क्षिप्तत्वेन समुद्रे तु दिशमुत्तरपश्चिमाम्  ॥ ब्न्द्प्_२,५८।१६ ॥  
गत्वा स्रुवोपतद्राजन्योजनानां शतद्वयम्  ।  
तीर्थं शुर्पारकं नाम सर्वपापविमोचनम्  ॥ ब्न्द्प्_२,५८।१७ ॥  
विश्रुतं यत्त्रिलोकेषु तीरे नदनदीपतेः  ।  
तीर्थं तदन्तरीकृत्य स्रुवो रामकराच्च्युतः  ॥ ब्न्द्प्_२,५८।१८ ॥  
निपपात महाराज सूचयन्रामविक्रमम्  ।  
यत्राभूद्रामसृष्टाया भुवो निष्ठाथ पार्थिव  ॥ ब्न्द्प्_२,५८।१९ ॥  
तीर्थं शूर्पारकं तत्तु श्रीमल्लोकपरिश्रुतम्  ।  
उत्सारयित्वा सलिलं समुद्रस्तावदात्मनः  ॥ ब्न्द्प्_२,५८।२० ॥  
अतिष्ठदपसृत्योर्वीं दत्त्वा रामाय पार्थिव  ।  
अनतिक्रान्तमर्यादो यथाकालं भृगूद्वहः  ॥ ब्न्द्प्_२,५८।२१ ॥  
समयं स्वापयामास तस्यैवानुमते भुवि  ।  
विज्ञाय पूर्वसीमान्तां भुवमभ्युत्ससर्ज ह  ॥ ब्न्द्प्_२,५८।२२ ॥  
व्यस्मयन्त सुराः सर्वे दृष्ट्वा रामस्य विक्रमम्  ।  
नगरग्रमसीमानः किञ्चित्किञ्चित्क्वचित्क्वचित्  ॥ ब्न्द्प्_२,५८।२३ ॥  
सह्ये तु पूर्ववत्तस्मिन्नब्धेरपसृतेंऽभसि  ।  
तत्र दैवात्तथा स्थानान्निम्नत्वात्स प्रलक्ष्य तु  ॥ ब्न्द्प्_२,५८।२४ ॥  
ततस्तेषां भृगुश्रेष्ठो मुनीनां भावितात्मनाम्  ।  
यथाभिलषितं स्थानं प्रददौ प्रीतिपूर्वकम्  ॥ ब्न्द्प्_२,५८।२५ ॥  
ततस्ते मुनयः सर्वे हर्षेण महातान्विताः  ।  
कृतकृत्या भृशं राममाशिषा समपूजयन्  ॥ ब्न्द्प्_२,५८।२६ ॥  
अथैतैरभ्यनुज्ञातो ययौ प्राप्तमनोरथः  ।  
गते मुनिवरे रामे देशात्तस्मान्निजाश्रमम्  ॥ ब्न्द्प्_२,५८।२७ ॥  
सम्भूय मुनयः सर्वे प्रजग्मुस्तीरमम्बुधेः  ।  
परिचङ्क्रम्य तां भूमिं यत्नेन महातान्विताः  ॥ ब्न्द्प्_२,५८।२८ ॥  
ददृशुः सर्वतो राजन्ह्यर्मवान्तः स्थितां महीम्  ।  
नित्यत्वा त्सर्वदेवानामधिष्ठानतया तथा  ॥ ब्न्द्प्_२,५८।२९ ॥  
कातमब्धौ निपतितं नष्टतोयं चिरोषितम्  ।  
अपि रुद्रप्रभावेम प्रायान्नात्यन्तविप्लवम्  ॥ ब्न्द्प्_२,५८।३० ॥  
तत्तेयनिःसृतं क्षेत्रमभूत्पूर्ववदेव हि  ।  
एतद्धि देवसामर्थ्यमचिन्त्यं नृपसत्तम  ॥ ब्न्द्प्_२,५८।३१ ॥  
एवं रामेण जलधेः पुनः सृष्टा वसुन्धरा  ।  
दक्षिणोत्तरतो राजनयोजनानां चतुःशतम्  ॥ ब्न्द्प्_२,५८।३२ ॥  
नातिक्रामति सो ऽद्यापि सीमानं पयसां निधिः  ।  
कृतं रामेण महता न तु सज्जं महद्धनुः  ॥ ब्न्द्प्_२,५८।३३ ॥  
एवं प्रभावो रामो ऽसौ सगरश्च महीपतिः  ।  
यस्य पुत्रैरयं खण्डो भारतो ऽब्धौ निपतितः  ॥ ब्न्द्प्_२,५८।३४ ॥  
योजनानां सहस्रन्तु वर्द्धितश्च महोदधिः  ।  
रामेणाभूत्पुनः सृष्टं योजनानां तु षट्शतम्  ॥ ब्न्द्प्_२,५८।३५ ॥  
सगरस्य सुतैर्यस्माद्वर्द्धितो मकरालयः  ।  
ततः प्रभृति लोकेषु सागराख्यामवाप्तवान्  ॥ ब्न्द्प्_२,५८।३६ ॥  
एतत्ते ऽभिहितं सम्यङ्महतश्चरितं मया  ।  
रामस्य कार्त्तवीर्यस्य सगरस्य महीपतेः  ॥ ब्न्द्प्_२,५८।३७ ॥  
इति श्रीब्रह्माण्डे महापुराणे वायुप्रोक्त मध्यमभागे तृतीय उपाद्धातपादे ऽष्टपञ्चशत्तमो ऽध्यायः ॥ ५८॥  
  
  
_____________________________________________________________  
  
  
बृहस्पतिरुवाच  
ऋषयस्त्वेव मुक्तास्तु परं हर्षमुपागताः  ।  
परं शुश्रूषया भूयः पप्रच्छुस्तदनन्तरम्  ॥ ब्न्द्प्_२,५९।१ ॥  
ऋषय ऊचुः  
वंशानामानुपूर्व्येण राज्ञां चामिततेजसाम्  ।  
स्थितिं चैषां प्रभावं च ब्रूहि नः परिपृच्छताम्  ॥ ब्न्द्प्_२,५९।२ ॥  
एवमुक्तस्ततस्तैस्तु तदासौ लोमहर्षणः  ।  
शृण्वतामुत्तराख्याने ऋषीणां वाक्य कोविदः  ॥ ब्न्द्प्_२,५९।३ ॥  
अख्यानकुशलो भूयः परं वाक्यमुवाच ह  ।  
ब्रुवतो मे निबोधंश्च ऋषिराह यथा मम  ॥ ब्न्द्प्_२,५९।४ ॥  
वंशानामानुपूर्व्येण राज्ञां चामिततेजसाम्  ।  
स्थितिं चैषां प्रभावं च क्रमतो मे निबोधत  ॥ ब्न्द्प्_२,५९।५ ॥  
वरुणस्य सपत्नीकान् स्तुता देवी उदाहृता  ।  
तस्याः पुत्रौ कलिर्वैद्यः स्तुता च सुरसुन्दरी  ॥ ब्न्द्प्_२,५९।६ ॥  
कलिपुत्रौ महावीर्यौं जयश्च विजयश्च ह  ।  
वैद्यपुत्रौ घृणिश्चैव मुनिश्चैव महाबलौ  ॥ ब्न्द्प्_२,५९।७ ॥  
प्रत्तानामनु कामानामन्योन्यस्य प्रभक्षिणौ  ।  
भक्ष्यित्वा तावन्योन्यं विनाशं समवाप्नुतः  ॥ ब्न्द्प्_२,५९।८ ॥  
कलिः सुरायाः सञ्ज्ञेयस्तस्य पुत्रो मदः स्मृतः  ।  
स्मृता हिंसा कलेर्भार्या श्रेष्ठा या निकृतस्मृतिः  ॥ ब्न्द्प्_२,५९।९ ॥  
प्रसूतान्ये कलेः पुत्राश्चत्वारः पुरुषादकाः  ।  
नाके विघ्नश्च विख्यातो भद्रमोविधमस्तथा  ॥ ब्न्द्प्_२,५९।१० ॥  
अशिरस्कतया विघ्नो नाकश्चैवाशरीरवान्  ।  
भद्रमश्चैकहस्तो ऽभूद्विधमश्चैकपात्स्मृतः  ॥ ब्न्द्प्_२,५९।११ ॥  
भद्रमस्य तथापत्नी तामसी पूतना तथा  ।  
रेवती विधमस्यापि तयोः पुत्राः सहस्रशः  ॥ ब्न्द्प्_२,५९।१२ ॥  
नाकस्य शकुनिः पत्नी विघ्नस्य च अयो मुखी  ।  
राक्षसास्तु महावीर्याः सन्ध्याद्वयविचारिमः  ॥ ब्न्द्प्_२,५९।१३ ॥  
रेवतीपूतनापुत्रा नैऋता नामतः स्मृताः  ।  
ग्रहस्ते राक्षसाः सर्वे बालानां तु विशेषतः  ॥ ब्न्द्प्_२,५९।१४ ॥  
स्कन्दस्तेषामधिपतिर्ब्रह्मणो ऽनुमतः प्रभुः  ।  
बृहस्पतेर्या भगिनी वरस्त्री ब्रह्मचारिणी  ॥ ब्न्द्प्_२,५९।१५ ॥  
योगसिद्धा जगत्कृत्स्नमसक्ता चरते सदा  ।  
प्रभासस्य तु सा भार्या वसूनामष्टमस्य च  ॥ ब्न्द्प्_२,५९।१६ ॥  
विश्वकर्मा सुरस्तस्या जातः शिल्पिप्रजापतिः  ।  
त्वष्टा विराजो रूपाणि धर्मपौत्र उदारधीः  ॥ ब्न्द्प्_२,५९।१७ ॥  
कर्त्ता शिल्पिसहस्राणां त्रिदशानां तु योगतः  ।  
यःसर्वेषां विमानानि देवतानां चकार ह  ॥ ब्न्द्प्_२,५९।१८ ॥  
मानुषाश्चोपजीवन्ति यस्य शिल्पं महात्मनः  ।  
प्रह्रादी विश्रुता तस्य पत्नी त्वष्टुर्विरोचना  ॥ ब्न्द्प्_२,५९।१९ ॥  
विरोचनस्य भगिनी माता त्रिशिरसस्तथा  ।  
देवाचार्यस्य महतो विश्वरूपस्य धीमतः  ॥ ब्न्द्प्_२,५९।२० ॥  
विश्वकर्मात्मजश्वैव विश्वकर्मा मयः स्मृतः  ।  
सुरेणुरिति विख्याता स्वसा तस्य यवीयसी  ॥ ब्न्द्प्_२,५९।२१ ॥  
त्वाष्ट्री या सवितुर्भार्या पुनः सञ्ज्ञेति विश्रुता  ।  
प्रासूत सा महाभागं मनुं ज्येष्ठं विवस्वतः  ॥ ब्न्द्प्_२,५९।२२ ॥  
यमौ प्रासूत च पुनर्यमं च यमुनां च ह  ।  
सा तु गत्वा कुरून्देवी वडवा रूपधारिणी  ॥ ब्न्द्प्_२,५९।२३ ॥  
सवितुश्चास्य रूपस्य नासिकाभ्यां तु तौ स्मृतौ  ।  
प्रासूत सा महाभाग त्वन्तरिक्षे ऽश्विनौ किल  ॥ ब्न्द्प्_२,५९।२४ ॥  
नासत्यं चैव दस्रं च मार्त्तण्डस्यात्मजावुभौ  ।  
ऋषय ऊचुः  
कस्मान्मार्त्तण्ड इत्येष विवस्वानुदितो बुधैः  ॥ ब्न्द्प्_२,५९।२५ ॥  
किमर्थं सासुरूपा वै नासिकाभ्यामसूयत  ।  
एतद्वेदितुमिच्छामो सर्वं नो ब्रूहि पृच्छताम्  ॥ ब्न्द्प्_२,५९।२६ ॥  
सूत उवाच  
चिरोत्पन्नमतिर्भिन्नमण्डं त्वष्ट्रा विदारितम्  ।  
गर्भवधं भ्रान्तः कश्यपो विद्रुतो भवेत्  ॥ ब्न्द्प्_२,५९।२७ ॥  
अण्डे द्विधाकृते त्वण्डं दृष्ट्वा त्वष्टेदमब्रवीत्  ।  
नैतन्न्यूनं भवादण्डं मार्त्तण्डस्त्वं भवानघ  ॥ ब्न्द्प्_२,५९।२८ ॥  
न खल्वयं मृत्ॐऽडस्थ इति स्नेहात्पिताब्रवीत्  ।  
तस्य तद्वचनं श्रुत्वा नामान्वर्थमुदाहरन्  ॥ ब्न्द्प्_२,५९।२९ ॥  
यन्मार्त्तण्डो भवेत्युक्तस्त्वण्डात्स्ॐडे द्विधाकृते  ।  
तस्माद्विवस्वान्मार्त्तण्डः पुराणज्ञैर्विभाव्यते  ॥ ब्न्द्प्_२,५९।३० ॥  
ततः प्रजाः प्रवक्ष्यामि मार्त्तण्डस्य विवस्वतः  ।  
विजज्ञे सवितुर्भार्या सञ्ज्ञा पुत्रांस्तु त्रीन्पुनः  ॥ ब्न्द्प्_२,५९।३१ ॥  
मनुं यमीं यमं चैव छाया सा तपती तथा  ।  
शनैश्चरं तथैवैते मार्त्तण्डस्यात्मजाः स्मृताः  ॥ ब्न्द्प्_२,५९।३२ ॥  
विवस्वान्कश्यपाज्जज्ञे दाक्षायिण्यां महायशाः  ।  
तस्य सञ्ज्ञाभवद्भार्या त्वाष्ट्री देवी विवस्वतः  ॥ ब्न्द्प्_२,५९।३३ ॥  
सुरेणुरिति विख्याता पुनः सञ्ज्ञेति विश्रुता  ।  
सा तु भार्या भगवतो मार्त्तण्डस्यातितेजसः  ॥ ब्न्द्प्_२,५९।३४ ॥  
न खल्वये मृतो ह्यण्डे इति स्नेहात्तमब्रवीत्  ।  
अजानन्कश्यपः स्नेहात् मार्त्तण्ड इति चोच्यते  ॥ ब्न्द्प्_२,५९।३५ ॥  
तेजस्त्वभ्यधिकं तस्य नित्यमेव विवस्वतः  ।  
येनापि तापयामास त्रील्लोङ्कान्कश्यपात्मजः  ॥ ब्न्द्प्_२,५९।३६ ॥  
त्रीण्यपत्यानि सञ्ज्ञायां जनयामास वै रविः  ।  
द्वौ सुतौ तु महावीर्यौं कन्यैका विदितैव च  ॥ ब्न्द्प्_२,५९।३७ ॥  
मनुर्वैवस्वतो ज्येष्ठः श्राद्धदेवः प्रजापतिः  ।  
ततो यमो यमी चैव यमजौ सम्बभूवतुः  ॥ ब्न्द्प्_२,५९।३८ ॥  
असह्यतेजस्तद्रूपं दृष्ट्वा सञ्ज्ञा विवस्वतः  ।  
असहन्ती स्वकां छायां सवर्णां निर्ममे पुनः  ॥ ब्न्द्प्_२,५९।३९ ॥  
महाभागा तु सा नारी तस्याश्छायासमुद्गता  ।  
प्राञ्जलिः प्रयता भूत्वा पुनः सञ्ज्ञामभाषत  ॥ ब्न्द्प्_२,५९।४० ॥  
वदस्व किं मया कार्यं सा सञ्ज्ञा तामथाब्रवीत्  ।  
अहं यास्यापि भद्रं ते स्वमेव भवनं पितुः  ॥ ब्न्द्प्_२,५९।४१ ॥  
त्वयेह भवने मह्यं वस्तव्यं निर्विशङ्कया  ।  
इमौ च बालकौ मह्यं कन्या च वरवर्णिनी  ॥ ब्न्द्प्_२,५९।४२ ॥  
भर्त्तव्या नैवमाख्येयमिदं भगवते त्वया  ।  
इमौ च बालकौ मह्यं तथेत्युक्ता तथा च सा  ॥ ब्न्द्प्_२,५९।४३ ॥  
त्वष्टुः समीपमगमद्व्रीडितेव तपस्विनी  ।  
पिता तामागतां दृष्ट्वा क्रुद्धः सञ्ज्ञामथाब्रवीत्  ॥ ब्न्द्प्_२,५९।४४ ॥  
भर्त्तुः समीपं गच्छेति नियुक्ता च पुनः पुनः  ।  
अगमद्वडवा भूत्वाच्छाद्य रूपमनिन्दिता  ॥ ब्न्द्प्_२,५९।४५ ॥  
उत्तरान्सा कुरून्गत्वा तृणान्यथ चचार सा  ।  
द्वितीयायां तु सञ्ज्ञायां सञ्ज्ञेयमिति चिन्त्य ताम्  ॥ ब्न्द्प्_२,५९।४६ ॥  
आदित्यो जनयामास पुत्रावादित्यवर्चसौ  ।  
पूर्वजस्य मनोस्तुल्यौ सादृश्येन तु तौ प्रभू  ॥ ब्न्द्प्_२,५९।४७ ॥  
श्रुतश्रवा मनुस्ताभ्यां सावर्णिर्वै भविष्यति  ॥ ब्न्द्प्_२,५९।४८ ॥  
श्रुतकर्मा तु विज्ञेयो ग्रहो वै यः शनैश्चरः  ।  
मनुरेवाभवत्सो ऽपि सावर्णिरिति चोच्यते  ॥ ब्न्द्प्_२,५९।४९ ॥  
सञ्ज्ञा तु पार्थिवी सा वै स्वस्य पुत्रस्य वै तदा  ।  
चकाराभ्यधिकं स्नेहं त तथा पूर्वजेषु वै  ॥ ब्न्द्प्_२,५९।५० ॥  
मनुस्तच्छाक्षमत्सर्वं यमस्तद्वै न चाक्षमत्  ।  
बहुशो जल्पमानस्तु सापत्न्यादतिदुःखितः  ॥ ब्न्द्प्_२,५९।५१ ॥  
तां वै रोषाच्च बालाच्च भाविनोर्ऽथस्य वै बलात्  ।  
यदा सन्तर्जयामास च्छायां वैवस्वतो यमः  ॥ ब्न्द्प्_२,५९।५२ ॥  
सा शशाप ततः क्रोधात्सार्णिजननी यमम्  ।  
यदा तर्जयसे ऽकस्मात्पितृभार्यां यशस्विनीम्  ॥ ब्न्द्प्_२,५९।५३ ॥  
तस्मात्तवैष चरमः पतिष्यति न संशयः  ।  
यमस्तु तेन शापेन भृशं पीडितमानसः  ॥ ब्न्द्प्_२,५९।५४ ॥  
मनुना सह धर्मात्मा पितुः सर्वं न्यवेदयत्  ।  
भृशं शापभयोद्विग्नः सञ्ज्ञावाक्यैर्विनिर्जितः  ॥ ब्न्द्प्_२,५९।५५ ॥  
तस्यां मयोद्यतः पादो न तु देहे निपातितः  ।  
बाल्याद्वा यदि वा मोहात्तद्भवान्क्षन्तुमर्हति  ॥ ब्न्द्प्_२,५९।५६ ॥  
शप्तो ऽहमस्मि लोकेश जनन्या तपतां वर  ।  
तव प्रसादो नस्त्रातुमेतस्मान्महतो भयात्  ॥ ब्न्द्प्_२,५९।५७ ॥  
विवस्वानेवमुक्तस्तु यमं प्रोवाच वै प्रभुः  ।  
असंशयं पुत्र महद्भविष्यत्यत्र कारणम्  ॥ ब्न्द्प्_२,५९।५८ ॥  
येन त्वामाविशत्क्रोधो धर्मज्ञं सत्यवादिनम्  ।  
न शक्यमेतन्मिथ्य तु कर्त्तुं मातुर्वचस्तव  ॥ ब्न्द्प्_२,५९।५९ ॥  
कृमयो मांसमादाय यास्यन्ति च महीं तव  ।  
ततः पादं महाप्राज्ञ पुनः साम्प्राप्स्यसे सुखम्  ॥ ब्न्द्प्_२,५९।६० ॥  
कृतमेवं वचः सत्यं मातुस्तव भविष्यति  ।  
शापस्य परिहारेण त्वं च त्रातो भविष्यसि  ॥ ब्न्द्प्_२,५९।६१ ॥  
आदित्यस्त्वब्रवीत्सञ्ज्ञां किमर्थं तनयेषु तु  ।  
तुल्येष्वभ्यधिकस्नेह एकस्मिन्क्रियते त्वया  ॥ ब्न्द्प्_२,५९।६२ ॥  
सा तत्परिहरन्ती वै नाचचक्षे विवस्वतः  ।  
आत्मना स समाधाय योगात्तत्त्वमपश्यत  ॥ ब्न्द्प्_२,५९।६३ ॥  
तां शप्तुकामो भगवान्नाशाय कुपितः प्रभुः  ।  
सा तत्सर्वं यथा तत्त्वमाचचक्षे विवस्वतः  ॥ ब्न्द्प्_२,५९।६४ ॥  
विवस्वांस्तु यथा श्रुत्वा क्रुद्धस्त्वष्टारमभ्ययात्  ।  
त्वष्टा तु तं यथान्यायमर्चयित्वा विभावसुम्  ॥ ब्न्द्प्_२,५९।६५ ॥  
निर्दग्धुकामं रोषेण सान्त्वयामास वै शनैः  ।  
तवातितेजसा युक्तमिदं रूपं न शोभते  ॥ ब्न्द्प्_२,५९।६६ ॥  
असहन्ती तु तत्सञ्ज्ञा वने चरति शाद्वले  ।  
द्रक्ष्यते तां भवनद्य स्वां भार्यां शुभचारिणीम्  ॥ ब्न्द्प्_२,५९।६७ ॥  
श्लाघ्ययौवनसम्पन्नां योगमास्थाय गोपते  ।  
अनुकूलं भवेदेवं यदि स्यात्समयो मतः  ॥ ब्न्द्प्_२,५९।६८ ॥  
रूपं निवर्त्तयेयं ते ह्याद्यं श्रेष्ठमरिन्दम  ।  
रूपं विवस्वतस्त्वासीत्तिर्यगूर्द्ध्वमधस्तथा  ॥ ब्न्द्प्_२,५९।६९ ॥  
तेनासौ पीडिता देवी रूपेण तु दिवस्पतेः  ।  
तस्मात्ते समचक्रं तु वर्तते रूपमद्भुतम्  ॥ ब्न्द्प्_२,५९।७० ॥  
अनुज्ञातस्ततस्त्वष्ट्रा रूपनिर्वर्त्तनाय वै  ।  
ततो ऽभ्युपागमत्त्वष्टा मार्त्तण्डस्य विवस्वतः  ॥ ब्न्द्प्_२,५९।७१ ॥  
भ्रमिमारोप्य तत्तेजः शातयामास तस्य वै  ।  
तं निर्मूलित तेजस्कं तेजसापहृतेन तु  ॥ ब्न्द्प्_२,५९।७२ ॥  
कान्तां प्रभाकरो द्रष्टुमियेष शुभदर्शनः  ।  
ददर्श योगमास्थाय स्वां भार्यां वडवां तथा  ॥ ब्न्द्प्_२,५९।७३ ॥  
अदृश्यां सर्वभूतानां तेजसा नियमेन च  ।  
अश्वरूपेण मार्त्तण्डस्तां मुखे समभावयत्  ॥ ब्न्द्प्_२,५९।७४ ॥  
मैथुनान्तनिविष्टा च परपुंसो ऽभिशङ्कया  ।  
सा तं निःसारयामास नोभ्यां शुक्रं विवस्वतः  ॥ ब्न्द्प्_२,५९।७५ ॥  
देवौ तस्मादजायेतामश्विनौ भिषजां वरौ  ।  
नासत्यश्चैव दस्रश्च स्मृतौ द्वादशमूर्तितः  ॥ ब्न्द्प्_२,५९।७६ ॥  
मार्त्तण्डस्य सुतावेतावष्टमस्य प्रजापतेः  ।  
तां तु रूपेण कान्तेन दर्शयामास भास्करः  ॥ ब्न्द्प्_२,५९।७७ ॥  
स तां दृष्ट्वा तदा भार्यां तुतो षैतामुवाच ह  ।  
यमस्तु तेन शापेन भृशं पीडितमानसः  ॥ ब्न्द्प्_२,५९।७८ ॥  
धर्मेण रञ्जयामास धर्मराजस्ततस्तु सः  ।  
सो ऽलभत्कर्मणां तेन शुभेन परमां द्युतिम्  ॥ ब्न्द्प्_२,५९।७९ ॥  
पितॄणामाधिपत्यं च लोकपालत्वमेव च  ।  
मनुः प्रजापतिस्त्वेष सावर्णिः स महायशाः  ॥ ब्न्द्प्_२,५९।८० ॥  
भाव्यः सो ऽनागते तस्मिन्मनुः सावर्णिकेन्तरे  ।  
मेरुपृष्ठे तपो घोरमद्यापि चरते प्रभुः  ॥ ब्न्द्प्_२,५९।८१ ॥  
भ्राता शनैश्चरस्तत्रग्रहत्वं स तु लब्धवान्  ।  
त्वष्टा तु तेन रूपेण विष्णोश्चक्रमकल्पयत्  ॥ ब्न्द्प्_२,५९।८२ ॥  
महामहो ऽप्रतिहतं दानवान्प्रतिवारणम्  ।  
यवीयसी तयोर्या तु यमुनाच यशस्विनी  ॥ ब्न्द्प्_२,५९।८३ ॥  
अभवत्सा सरिच्छ्रेष्ठा यमुना लोकपावनी  ।  
यस्तु ज्येष्ठो महातेजाः सर्गो यस्येति साम्प्रतम्  ॥ ब्न्द्प्_२,५९।८४ ॥  
विस्तरं तस्य वक्ष्यामि मनोर्वैवस्वतस्य ह  ।  
इदं तु जन्म देवानां शृणुयाद्वा पठेच्च वा  ॥ ब्न्द्प्_२,५९।८५ ॥  
वैवस्वतस्य पुत्राणां सप्तानां तु महौजसाम्  ।  
आपदं प्राप्य मुच्येत प्राप्नुयाच्च महद्यशः  ॥ ब्न्द्प्_२,५९।८६ ॥  
इति श्रीब्रह्माण्डे महापुराणे वायुप्रोक्ते तृतीय उपोद्धातपादे वैवस्वतोत्पत्तिर्नामैकोनषष्टितमोध्यायः ॥ ५९॥  
  
  
_____________________________________________________________  
  
  
सूत उवाच  
ततो मन्वन्तरे ऽतीते चाक्षुषे दैवतैः सह  ।  
वैवस्वताय महते पृथिवीराज्यमादिशत्  ॥ ब्न्द्प्_२,६०।१ ॥  
तस्माद्वैवस्वतात्पुत्रा जज्ञिरे दश तत्समाः  ।  
इक्ष्वाकुश्च नृगश्चैव धृष्टः शर्यातिरेवच  ॥ ब्न्द्प्_२,६०।२ ॥  
नरिष्यन्तस्तथा प्रांशुर्नाभागो दिष्ट एव च  ।  
करूषश्च पृषध्रश्च नवैते मानवाः स्मृताः  ॥ ब्न्द्प्_२,६०।३ ॥  
ब्रह्मणा तु मनुः पूर्वं चोदितस्तु प्रबोधितम्  ।  
यष्टुं प्रजक्रमे कामं हयमेधेन भूपतिः  ॥ ब्न्द्प्_२,६०।४ ॥  
अथाकरोत्पुत्रकामः परामिष्टिं प्रजापतिः  ।  
मित्रावरुणयोरंशे अनलाहुतिमेव यत्  ॥ ब्न्द्प्_२,६०।५ ॥  
तत्र दिव्याम्बरधरा दिव्याभरणभूषिता  ।  
दिव्यासंहनना चैव इला जज्ञ इति श्रुतम्  ॥ ब्न्द्प्_२,६०।६ ॥  
तामिलेत्यथ होवाच मनुर्दण्डधरस्ततः  ।  
अनुगच्छस्व भद्रं ते तमिला प्रत्युवाच ह  ॥ ब्न्द्प्_२,६०।७ ॥  
धर्मयुक्तमिदं वाक्यं पुत्रकामं प्रजापतिम्  ।  
मित्रावरुणयोरंशे जातास्मि वदतां वर  ॥ ब्न्द्प्_२,६०।८ ॥  
तयोः सकाशं यास्यामि मातो धर्मो हतो वधीत्  ।  
एवमुक्त्वा पुनर्देवी तयोरन्तिकमागमत्  ॥ ब्न्द्प्_२,६०।९ ॥  
गत्वान्तिकं वरारोहा प्राञ्जलिर्वाक्यमब्रवीत्  ।  
अंशे ऽस्मिन्युवयोर्जाता देवौ किं करवाणि वाम्  ॥ ब्न्द्प्_२,६०।१० ॥  
मनुनैवाहमुक्तास्मि अनुगच्छस्व मामिति  ।  
तथा तु ब्रुवतीं साध्वीमिडामाश्रित्य तावुभौ  ॥ ब्न्द्प्_२,६०।११ ॥  
देवौ च मित्रावरुणाविदं वचनमूचतुः  ।  
अनेन तव धर्मज्ञे प्रश्रयोण दमेन च  ॥ ब्न्द्प्_२,६०।१२ ॥  
सत्येन चैव सुश्रोणि प्रीतौ स्वौ वरवर्णिनि  ।  
आवयोस्त्वं महाभागे ख्यातिं कन्ये प्रयास्यसि  ॥ ब्न्द्प्_२,६०।१३ ॥  
सुद्युम्न इति विख्यातस्त्रिषु लोकेषु पूजितः  ।  
जगत्प्रियो धर्मशीलो मनोर्वंशविवर्द्धनः  ॥ ब्न्द्प्_२,६०।१४ ॥  
मानवः स तु सुद्युम्नः स्त्रीभावमगमत्प्रभुः  ।  
सा तु देवी वरं लब्ध्वा निवृत्ता पितरं प्रति  ॥ ब्न्द्प्_२,६०।१५ ॥  
बुधेनोत्तरमासाद्य मैथुनायोपमन्त्रिता  ।  
सोमपुत्राद्बुधाच्चास्यामैलो जज्ञे पुरूखाः  ॥ ब्न्द्प्_२,६०।१६ ॥  
बुधात्सा जनयित्वा तु सुद्युम्नत्वं पुनर्गताः  ।  
सुद्युम्नस्य तु दायादास्त्रयः परमधार्मिकाः  ॥ ब्न्द्प्_२,६०।१७ ॥  
उत्कलश्च गयश्चैव विनतश्च तथैव च  ।  
उत्कलस्योत्कलं राष्ट्रं विनतस्यापि पश्चिमम्  ॥ ब्न्द्प्_२,६०।१८ ॥  
दिक्पूर्वा तस्य राजर्षेर्गयस्य तु गया पुरी  ।  
प्रविष्टेतु मनौ तस्मिन्प्रजाः सृष्ट्वा दिवाकरम्  ॥ ब्न्द्प्_२,६०।१९ ॥  
दशधा तदधात्क्षत्त्रमकरोत्पृथिवीमिमाम्  ।  
इक्ष्वाकुरेव दायादो भागं दशममाप्तवान्  ॥ ब्न्द्प्_२,६०।२० ॥  
कन्याभावत्तु सुद्युम्नो नैव भागमवाप्तवान्  ।  
वसिष्ठवचनाच्चासीत्प्रतिष्ठाने महाद्युतिः  ॥ ब्न्द्प्_२,६०।२१ ॥  
प्रतिष्ठां धर्मराजस्य सुद्युम्नस्य महात्मनः  ।  
एतच्छ्रुत्वा तु ऋषयः पप्रच्छुः सूतजं प्रति  ।  
मानवः स तु सुद्यम्नः स्त्रीभावमगमत्कथम्  ॥ ब्न्द्प्_२,६०।२२ ॥  
सूत उवाच  
पुरा महेश्वरं द्रष्टुं कुमारास्सनकादयः  ।  
इलावृतं समाजग्मुर्ददृशुर्वृषभध्वजम्  ॥ ब्न्द्प्_२,६०।२३ ॥  
उमया रममाणं तं विलोक्य पिहितेस्थले  ।  
प्रतिजग्मुस्ततः सर्वे व्रीडिताभूच्छिवाप्यथ  ॥ ब्न्द्प्_२,६०।२४ ॥  
प्रोवाच वचनं देवी प्रियहेतोः प्रियं प्रिया  ।  
इमं ममाश्रमं देव यः पुमान्सं प्रवेक्ष्यति  ॥ ब्न्द्प्_२,६०।२५ ॥  
भविष्यति ध्रुवं नारी स तुल्याप्सरसां शुभा  ।  
तत्र सर्वाणि भूतानि पिशाचाः पशवश्च ये  ॥ ब्न्द्प्_२,६०।२६ ॥  
स्त्रीभूताः सहरुद्रेण क्रोडन्त्यप्सरसो यथा  ।  
उमावनं प्रविष्टस्तु स राजा मृगयां गतः  ॥ ब्न्द्प्_२,६०।२७ ॥  
पिशाचैः सह भूतैस्तु रुद्रे स्त्रीभावमास्थिते  ।  
तस्मात्सराजा सुद्युम्नः स्त्रीभावं लब्धवान्पुनः  ।  
महादेवप्रसादाच्च मानवत्वमवाप्तवान्  ॥ ब्न्द्प्_२,६०।२८ ॥  
इति श्रीब्रह्माण्डे महापुराणे मध्यमभागे वायुप्रोक्ते वैवस्वतमनोः सृष्टिर्नाम षष्टितमो ऽध्यायः ॥ ६०॥  
  
  
_____________________________________________________________  
  
सूत उवाच  
विसर्गं मनुपुत्राणां विस्तरेण निबोधत  ।  
पृषध्रो हिंसयित्वा तु गुरोर्गां निशि तत्क्षये  ॥ ब्न्द्प्_२,६१।१ ॥  
शापाच्छूद्रत्वमापन्नश्च्यवनस्य महात्मनः  ।  
करूषस्य तु कारूषाः क्षत्त्रिया युद्धदुर्मदाः  ॥ ब्न्द्प्_२,६१।२ ॥  
सहस्रं क्षत्त्रियगणो विक्रान्तः सम्बभूव ह  ।  
नाभागो दिष्टपुत्रस्तु विद्वानासीद्भलन्दनः  ॥ ब्न्द्प्_२,६१।३ ॥  
भलन्दनस्य पुत्रो ऽभूत्प्रांशुर्नाम महाबलः  ।  
प्रांशोरेको ऽभवत्पुत्रः प्रजापतिसमो नृपः  ॥ ब्न्द्प्_२,६१।४ ॥  
संवर्तेन दिवं नीतः ससुहृत्सहबान्धवः  ।  
विवादो ऽत्र महानासीत्संवर्त्तस्य बृहस्पतेः  ॥ ब्न्द्प्_२,६१।५ ॥  
ऋद्धिं दृष्ट्वा तु यज्ञस्य क्रुद्धस्तस्य बृहस्पतिः  ।  
संवर्त्तेन तते यज्ञे चुकोप स भृशं तदा  ॥ ब्न्द्प्_२,६१।६ ॥  
लोकानां सहि नाशाय दैवतैर्हि प्रसादितः  ।  
मरुत्तश्चक्रवर्त्ती स नरिष्यन्तमवासवान्  ॥ ब्न्द्प्_२,६१।७ ॥  
नरिष्यन्तस्य दायादो राजा दण्डधरो दमः  ।  
तस्य पुत्रस्तु विज्ञातो राजासीद्राष्ट्रवर्द्धनः  ॥ ब्न्द्प्_२,६१।८ ॥  
सुधृतिस्तस्य पुत्रस्तु नरः सुधृतितः पुनः  ।  
केवलस्य पुत्रस्तु बन्धुमान्केवलात्मजः  ॥ ब्न्द्प्_२,६१।९ ॥  
अथ बन्धुमतः पुत्रोधर्मात्मा वेगवान्नृप  ।  
बुधो वेगवतः पुत्रस्तृणबिन्दुर्बुधात्मजः  ॥ ब्न्द्प्_२,६१।१० ॥  
त्रेतायुगमुखे राजा तृतीये सम्बभूव ह  ।  
कन्या तु तस्येडविडामाता विश्रवसो हि सा  ॥ ब्न्द्प्_२,६१।११ ॥  
पुत्रो यो ऽस्य विशालो ऽभूद्राजा परमधार्मिकः  ।  
दाश्वान्प्रख्यातवीर्य्यौजा विशाला येन निर्मिता  ॥ ब्न्द्प्_२,६१।१२ ॥  
विशालस्य सुतो राजा हेमचन्द्रो महाबलः  ।  
सुचन्द्र इति विख्यातो हेमचन्द्रादनन्तरः  ॥ ब्न्द्प्_२,६१।१३ ॥  
सुचन्द्रतनयो राजा धूम्राश्व इति विश्रुतः  ।  
धूम्राश्वतनयो विद्वान्सृञ्जयः समपद्यत  ॥ ब्न्द्प्_२,६१।१४ ॥  
सृञ्जयस्य सुतः श्रीमान्सहदेवः प्रतापवान्  ।  
कृशाश्वः सहदेवस्य पुत्रः परमधार्मिकः  ॥ ब्न्द्प्_२,६१।१५ ॥  
कृशाश्वस्य महातेजा सोमदत्तः प्रतापवान्  ।  
सोमदत्तस्य राजर्षेः सुतो ऽभूज्जनमेजयः  ॥ ब्न्द्प्_२,६१।१६ ॥  
जनमेजयात्मजश्चैव प्रमतिर्नाम विश्रुतः  ।  
तृणबिन्दुप्रभावेण सर्वे वैशालका नृपाः  ॥ ब्न्द्प्_२,६१।१७ ॥  
दीर्घायुषो महात्मानो वीर्यवन्तः सुधार्मिकाः  ।  
शर्यातेर्मिथुनं त्वासीदानर्त्तो नाम विश्रुतः  ॥ ब्न्द्प्_२,६१।१८ ॥  
पुत्रः सुकन्या कन्या च भार्या या च्यवनस्य च  ।  
आनर्त्तस्य तु दायादो रेवो नाम सुवीर्यवान्  ॥ ब्न्द्प्_२,६१।१९ ॥  
आनर्त्तविषयो यस्य पुरी चापि कुशस्थली  ।  
रेवस्य रैवतः पुत्रः ककुद्मी नाम धार्मिकः  ॥ ब्न्द्प्_२,६१।२० ॥  
ज्येष्ठो भ्रातृशतस्यासीद्राज्यं प्राप्य कुशस्थलीम्  ।  
कन्यया सह श्रुत्वा च गान्धर्वं ब्रह्मण्ॐऽतिके  ॥ ब्न्द्प्_२,६१।२१ ॥  
मुहर्त्तं देवदेवस्य मार्त्यं बहुयुगं विभो  ।  
आजगाम युवा चैव स्वां पुरीं यादवैर्वृताम्  ॥ ब्न्द्प्_२,६१।२२ ॥  
कृतां द्वारवतीं नाम बहुद्वारां मनोरमाम्  ।  
भोजवृष्ण्यन्धकैर्गुप्तां वसुदेवपुरोगमैः  ॥ ब्न्द्प्_२,६१।२३ ॥  
तां कथां रेवतः श्रुत्वा यथातत्त्वमरिन्दमः  ।  
कन्यां तु बलदेवाय सुव्रतां नाम रेवतीम्  ।  
दत्त्वा जगाम शिखरं मेरोस्तपसि संस्थितः  ॥ ब्न्द्प्_२,६१।२४ ॥  
रेमे रामश्च धर्मात्मा रेवत्या सहितः किल  ।  
तां कथामृषयः श्रुत्वा पप्रच्छुक्तदनन्तरम्  ॥ ब्न्द्प्_२,६१।२५ ॥  
ऋषय ऊचुः  
कथं बहुयुगे काले समतीते महामते  ।  
न जरा रेवतीं प्राप्ता रैवतं वा ककुद्मिनम्  ।  
एतच्छुश्रूषमाणान्नो गान्धर्वं वद चैव हि  ॥ ब्न्द्प्_२,६१।२६ ॥  
सूत उवाच  
न जरा क्षुत्पिपासे वा न च मृत्युभयं ततः  ।  
न च रोगः प्रभवति ब्रह्मलोकं गतस्य ह  ॥ ब्न्द्प्_२,६१।२७ ॥  
गान्धर्वं प्रति यच्चापि पृष्टस्तु मुनिसत्तमाः  ।  
ततो ऽहं सम्प्रवक्ष्यामि याथातथ्येन सुव्रताः  ॥ ब्न्द्प्_२,६१।२८ ॥  
सप्त स्वरास्त्रयो ग्रामा मूर्छनास्त्वेकविंशतिः  ।  
तानाश्चैकोनपञ्चाशदित्येत्स्वरमण्डलम्  ॥ ब्न्द्प्_२,६१।२९ ॥  
षड्जषभौ च गान्धारो मध्यमः पञ्चमस्तथा  ।  
धैवतश्चापि विज्ञेयस्तथा चापि निषादकः  ॥ ब्न्द्प्_२,६१।३० ॥  
सौवीरा मध्यमा ग्रामा हरिणाश्च तथैव च  ॥ ब्न्द्प्_२,६१।३१ ॥  
तस्याः कालोयनोपेताश्चतुर्थाशुद्धमध्यमाः  ।  
नग्निं च पौषा वै देव दृष्ट्वा काञ्च यथाक्रमः  ॥ ब्न्द्प्_२,६१।३२ ॥  
मध्यमग्रामिकाख्याता षड्जग्रामा निबोधत  ।  
उत्तरं मन्द्रा रजनी तथा वाचोन्नरायताः  ॥ ब्न्द्प्_२,६१।३३ ॥  
मध्यषड्जा तथा चैव तथान्या चाभिमुद्गणा  ।  
गान्धारग्रामिका श्यामा कीर्तिमाना निबोधत  ॥ ब्न्द्प्_२,६१।३४ ॥  
अग्निष्टोमं तु माद्यं तु द्वितीयं वाजपेयिकम्  ।  
यवरातसूयस्तु षष्ठवत्तु सुवर्मकम्  ॥ ब्न्द्प्_२,६१।३५ ॥  
सप्त गौसवना नाम महावृष्टिकताष्टमाम्  ।  
ब्रह्मदानं च नवमं प्राजापत्यमनन्तरम्  ।  
नागयक्षाश्रयं विद्वान् तद्गोत्तरतथैव च  ॥ ब्न्द्प्_२,६१।३६ ॥  
पदक्रान्तमृगक्रान्तं विष्णुक्रान्तमनोहरा  ।  
सूर्यकान्तधरेण्यैव सन्तकोकिलविश्रुतः  ॥ ब्न्द्प्_२,६१।३७ ॥  
तेनवानित्यपवशपिशाचातीवनह्यपि  ।  
सावित्रमर्धसावित्रं सर्वतोभद्रमेव च  ॥ ब्न्द्प्_२,६१।३८ ॥  
मनोहरमधात्र्यं च गन्धर्वानुपतश्च यः  ।  
अलम्बुषेसेष्टमथो विष्णुवैणवरावुभौ  ॥ ब्न्द्प्_२,६१।३९ ॥  
सागराविजयं चैव सर्वभूतमनोहरः  ।  
हतोत्सृष्टो विजानीत स्कन्धं तु प्रियमेव च  ॥ ब्न्द्प्_२,६१।४० ॥  
मनोहरमधात्र्यं च गन्धर्वानुपतश्च यः  ।  
अलम्बुसेष्टस्य तथा नारदप्रिय एव च  ॥ ब्न्द्प्_२,६१।४१ ॥  
कथितो भीमसेनेन नगरातानयप्रियः  ।  
विकलोपनीतविनताश्रीराख्यो भार्गवप्रियः  ॥ ब्न्द्प्_२,६१।४२ ॥  
चतुर्दश तथा पञ्चदशेच्छन्तीह नारदः  ।  
ससौवीरां सुसोवीरा ब्रह्मणो ह्यपगीयते  ॥ ब्न्द्प्_२,६१।४३ ॥  
उत्तरादिस्वरश्चैव ब्रह्मा वै देवतास्त्रयः  ।  
हरिदेशसमुत्पन्ना हरिणस्याव्यजायत  ॥ ब्न्द्प्_२,६१।४४ ॥  
मूर्छना हरिणा ते वै चन्द्रस्यास्याधिदैवतम्  ।  
करोपनीता विवृतावनुद्रिः स्वरमण्डले  ॥ ब्न्द्प्_२,६१।४५ ॥  
साकलोपनतातस्मान्मनुतस्यान्नदैवतः  ।  
मनुदेशाः समुत्पन्ना मूर्च्छनाशुद्धमात्मना  ॥ ब्न्द्प्_२,६१।४६ ॥  
तस्मात्तस्मान्मृगामर्गीमृगेन्द्रोस्याधिदैवता  ।  
सावश्रमसमाद्युम्ना अनेकापौरुषानखान्  ॥ ब्न्द्प्_२,६१।४७ ॥  
मूर्च्छनायोजनाह्येषास्याद्रजसारजनीततः  ।  
तानि उत्तर मद्रांसपद्गदैवतकं विदुः  ॥ ब्न्द्प्_२,६१।४८ ॥  
तस्मादुत्तरतायावत्प्रथमं स्वायमं विदुः  ।  
तमोदुत्तरमैद्रोयदेवतास्याद्रुवेन च  ॥ ब्न्द्प्_२,६१।४९ ॥  
अपामदुत्तरत्वावधैवतस्योत्तरायणः  ।  
स्यादिजमूर्छनाह्येच पितरः श्राद्धदेवताः  ॥ ब्न्द्प्_२,६१।५० ॥  
शुद्धषड्जस्वर कृत्वा यस्मादग्निमहर्षयः  ।  
उपैति तस्मान्नजानी याच्छुद्धयच्छिकरासभा  ॥ ब्न्द्प्_२,६१।५१ ॥  
इत्येता मूर्छनाः कृत्वा यस्यामीदृशभावनः  ।  
पक्षिणां मूर्छनाः श्रुत्वा पक्षोका मूर्छनाः स्मृताः  ॥ ब्न्द्प्_२,६१।५२ ॥  
नागादृष्टिविषागीतानोपसर्पन्तिमूर्छनाः  ।  
नानासाधारमश्चैववडवात्रिविदस्तथा  ॥ ब्न्द्प्_२,६१।५३ ॥  
इति श्रीब्रह्माण्डे महापुराणे वायुप्रोक्ते मध्यमाभागे तृतीय उपोद्धातपादे गान्धर्वमूर्छनालक्षणवर्णनं नामैकषष्टितमो ऽध्यायः ॥ ६१॥  
  
  
_____________________________________________________________  
  
  
पूर्वाचार्यमतं बुद्ध्वा प्रवक्ष्याम्यनुपूर्वशः  ।  
विख्यातान्वै अलङ्कारांस्तन्मे निगदतः श्रुणु  ॥ ब्न्द्प्_२,६२।१ ॥  
अलङ्कारास्तु वक्तव्याः स्वैः स्वैर्वर्णैः प्रहेतवः  ।  
संस्था नयोगैश्च तथा सदा नाढ्याद्यवेक्षया  ॥ ब्न्द्प्_२,६२।२ ॥  
वाक्यार्थपदयोगार्थैरलङ्कारैश्च पूरणम्  ।  
पदानि गीतकस्याहुः पुरस्तात्पृष्ठतो ऽथ वा  ॥ ब्न्द्प्_२,६२।३ ॥  
स्थातोनित्रीनरो नीड्डीमनःकण्ठशिरस्थया  ।  
एतेषु त्रिषु स्थानेषु प्रवृत्तो विधिरुत्तमः  ॥ ब्न्द्प्_२,६२।४ ॥  
चत्त्वारः प्रकृतौ वर्णाः प्रविचारस्य नुर्विधा  ।  
विकल्पमष्टधा चैव देवाः षोडशधा विदुः  ॥ ब्न्द्प्_२,६२।५ ॥  
सृष्टो वर्मः प्रसञ्चारी तृतीयमवरोहणम्  ।  
आरोहणं चतुर्थं तु वर्णं वर्मविदो विदुः  ॥ ब्न्द्प्_२,६२।६ ॥  
तत्रैकः सञ्चरस्थायी सञ्चरस्तु चरो ऽभवत्  ।  
अवरोहणवर्णानामवरोहं विनिर्दिशेत्  ॥ ब्न्द्प्_२,६२।७ ॥  
आरोहणेन वारोहान्वर्णान्वर्णविदो विदुः  ।  
एतेषामेव वर्णानामलङ्कारन्निबोधत  ॥ ब्न्द्प्_२,६२।८ ॥  
अलङ्कारास्तु चत्वारस्थापनी क्रमरेजनः  ।  
प्रमादस्याप्रमादश्च तेषां वक्ष्यामि लक्षणम्  ॥ ब्न्द्प्_२,६२।९ ॥  
विस्वरो ऽष्टकलाश्चैव स्थानं द्व्येकतरागतः  ।  
आवर्त्तस्याक्रमो त्वाक्षी वेकार्यां परिमाणतः  ॥ ब्न्द्प्_२,६२।१० ॥  
कुमारं सम्परं विद्धि द्विस्तरं वामनं गतः  ।  
एष वै एष चैवस्यकुतरेकः कुलाधिकः  ॥ ब्न्द्प्_२,६२।११ ॥  
स्वेत स्वे कातरे जातकलामग्नितरैषितः  ।  
तस्मिंश्चैव स्वरे वृद्धिर्निष्टप्ते तद्विचक्षणः  ॥ ब्न्द्प्_२,६२।१२ ॥  
स्येनस्तु अपरो हस्त उत्तरः कमलाकलः  ।  
प्रमाणघसबिन्दुर्ना जायते विदुरे पुनः  ॥ ब्न्द्प्_२,६२।१३ ॥  
कला कार्या तु वर्णानां तदा नुः स्थापितो भवेत्  ।  
विपर्ययस्य रोपिस्या द्यस्य प्रादुर्घटी मम  ॥ ब्न्द्प्_२,६२।१४ ॥  
एकोत्तरः स्वरस्तु स्यात्षड्जतः परमः स्वरः  ।  
अक्षेपस्कन्दनाकार्यं काकस्योयचपुष्कलम्  ॥ ब्न्द्प्_२,६२।१५ ॥  
सन्तारौ तौनुसर्वाय्यौ कार्यं वा कारणं तथा  ।  
आक्षिप्तमवरोह्यासीत्प्रोक्षमद्यस्तथैव च  ॥ ब्न्द्प्_२,६२।१६ ॥  
द्वादशे च कलास्थानामेकान्तरगतस् तथा  ।  
प्रेशोल्लिखितमलङ्कारमेवस्वरसमन्विता  ॥ ब्न्द्प्_२,६२।१७ ॥  
स्वरस्वरबहुग्रामकाप्रयोष्टनुपत्कला  ।  
प्रक्षिप्तमेव कलयाचोपादानारयो भवेत्  ॥ ब्न्द्प्_२,६२।१८ ॥  
द्विकथंवावथाभूतयत्रभाषितमुच्यते  ।  
उच्चराद्विश्वरारूढातथायाष्टस्वरातथा  ॥ ब्न्द्प्_२,६२।१९ ॥  
वापः स्यादवरोहेण नारतो भवति ध्रुवम्  ।  
एकान्तरं च ह्येतेवैतमेवस्वरसत्तमः  ॥ ब्न्द्प्_२,६२।२० ॥  
सक्षिप्रच्छेदनामाचचतुष्कलगणः स्मृतः  ।  
अलङ्कारा भवन्त्येते त्रिंशद्देवैः प्रकीर्त्तिताः  ॥ ब्न्द्प्_२,६२।२१ ॥  
वर्णास्थानप्रयोगेण कलामात्राप्रमाणतः  ।  
संस्थानं च प्रमाणं च विकारो लक्षणस्तथा  ॥ ब्न्द्प्_२,६२।२२ ॥  
चतुर्विधमिदं ज्ञेय मलङ्कारप्रयोजनम्  ।  
यथात्मनो ह्यलङ्कारो विपयस्तो विगर्हितः  ॥ ब्न्द्प्_२,६२।२३ ॥  
वर्ममेवाप्यलङ्कर्त्तुं विषमाह्यात्मसम्भवाः  ।  
नानाभरणसंयोगा यथा नार्या विभूषणम्  ॥ ब्न्द्प्_२,६२।२४ ॥  
वर्मस्य चैवालङ्कारो विभूषा ह्यात्मसम्भवः  ।  
न पादे कुण्डलं दृष्टं न कण्ठे रसना तथा  ॥ ब्न्द्प्_२,६२।२५ ॥  
एवमेवाद्यलङ्कारे विपर्यस्तो विगर्हितः  ।  
क्रियमाणो ऽप्यलङ्कारो नागं यश्चैव दर्शयत्  ॥ ब्न्द्प्_२,६२।२६ ॥  
यथादृष्टस्य मार्गस्यकर्त्तव्यस्यविधीयते  ।  
लक्षणम्पर्यवस्यापिवर्त्तिका मपिवर्त्तते  ॥ ब्न्द्प्_२,६२।२७ ॥  
याथातथ्येन वक्ष्यामि मासोद्भवमुखोद्भव  ।  
त्रयोविंशतिशीतिस्तु विज्ञातपवदैवतम्  ॥ ब्न्द्प्_२,६२।२८ ॥  
नगोनातुपुरस्तानुमध्यमांशस्तु पर्ययः  ।  
तयोर्विभागो देवानां लावण्ये मार्गसंस्थितः  ॥ ब्न्द्प्_२,६२।२९ ॥  
अनुषङ्गमयो दृष्टं स्वसारं वस्वरातर  ।  
विपर्ययः संवर्त्तो च सप्तस्वरपदक्रमम्  ॥ ब्न्द्प्_२,६२।३० ॥  
गान्धारसेतुगीयन्ते वरोमद्भगवानिच  ।  
पञ्चमम्मध्यमञ्चैवधैवतं तु निषादतः  ॥ ब्न्द्प्_२,६२।३१ ॥  
षड्जर्षभश्चजानीमोमद्रकेष्वेवनान्तरे  ।  
द्वेव्द्यपरतुकिंविद्याद्द्वयमुष्णन्तिकस्यतु  ॥ ब्न्द्प्_२,६२।३२ ॥  
प्राकृते वैकृते चैव गान्धारः स प्रयुज्यते  ।  
पदस्यात्ययरूपन्तुसप्तरूपन्तुकौशिकीम्  ॥ ब्न्द्प्_२,६२।३३ ॥  
गान्धारस्येनकार्त्स्येन चायं यस्यविधिः स्मृतः  ।  
एषचैवक्रमोद्दिष्टोमध्यमांशस्य मध्यमः  ॥ ब्न्द्प्_२,६२।३४ ॥  
यानि प्रोक्तानि गीतानिवतुरूपं विशेषतः  ।  
ततः सप्तस्वरङ्कार्यंसप्तरूपञ्चकौशिकी  ॥ ब्न्द्प्_२,६२।३५ ॥  
अगदर्शनमित्याहुर्मानुद्वैममकेतथा  ।  
द्वितीयामासमात्राणाभिः सर्वाः प्रतिष्ठिताः  ॥ ब्न्द्प्_२,६२।३६ ॥  
उत्तरेवप्रकृत्येवम्माताब्राह्मतलायत  ।  
तथाहतानोपिडकेयत्रमायान्निवर्त्तते  ॥ ब्न्द्प्_२,६२।३७ ॥  
पादेनैकेनमायात्रा पादोनामतिवारिमः  ।  
सङ्ख्यापनोपहूतांवैतत्रपानमिति स्मृतम्  ॥ ब्न्द्प्_२,६२।३८ ॥  
द्वितीयपादभङ्गञ्चग्रहेनामप्रतिष्ठितम्  ।  
पूर्वमष्ठतीटती नद्वितीयं चापरान्तिकैः  ॥ ब्न्द्प्_२,६२।३९ ॥  
पादभागसपादं तु प्रकृत्यमपि संस्थितम्  ।  
चतुर्थमुत्तरं चैवमद्रवत्पावमद्रकौ  ॥ ब्न्द्प्_२,६२।४० ॥  
मद्रकोदक्षिणस्यापि यथोक्ता वर्त्तते कला  ।  
सर्वमेवानुयोगं तु द्वितीयं बुद्धिमिष्यते  ॥ ब्न्द्प्_२,६२।४१ ॥  
पादौवाहरणं चास्यात्पारं नात्र विधीयते  ।  
एकत्वं मुनुयोगस्य द्वयोर्यद्यद्द्विजोत्तम  ॥ ब्न्द्प्_२,६२।४२ ॥  
अनेकसमवायस्तु पातका हरिणा स्मृताः  ।  
तिसृणां चैव वृत्तीनां वृत्तौ वृत्ते च दक्षिणः  ॥ ब्न्द्प्_२,६२।४३ ॥  
अष्टौ तु समवायस्तु वीरा सम्मूर्छना तथा  ।  
कस्यनासुतराचैव स्वरशाखा प्रकीर्त्तिता  ॥ ब्न्द्प्_२,६२।४४ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे भार्गवचरिते गान्धर्वलक्षणं नाम द्विषष्टितमो ऽध्यायः ॥ ६२॥  
  
  
_____________________________________________________________  
  
  
सूत उवाच  
कुकुद्मिननस्तु तं लोकं रैवतस्य गतस्य ह  ।  
त्दृता पुण्यजनैः सर्वा राक्षसैः साकुशस्थली  ॥ ब्न्द्प्_२,६३।१ ॥  
तद्वै भ्रातृशतं तस्य धार्मिकस्य महात्मनः  ।  
निबध्यमानं नाराचैर्विदिशः प्राद्रवद्भयात्  ॥ ब्न्द्प्_२,६३।२ ॥  
तेषां तु तद्भयक्रान्तक्षत्रियाणां च विद्रुताम्  ।  
अन्ववायस्तु सुमहांस्तत्र तत्र द्विजोत्तमाः  ॥ ब्न्द्प्_२,६३।३ ॥  
शार्याता इति विख्याता दिक्षु सर्वासु धर्मिकाः  ।  
धृष्टस्य धर्ष्टिकं सर्वं रणधृष्टं बभूव ह  ॥ ब्न्द्प्_२,६३।४ ॥  
त्रिसाहस्रं तु स गणः क्षत्रियाणां महात्मनाम्  ।  
नभगस्य च दायादो नाभादो नाम वीर्यवान्  ॥ ब्न्द्प्_२,६३।५ ॥  
अम्बरीषस्तु नाभागिर्विरूपस्तस्य चात्मजः  ।  
पृषदश्वो विरूपस्य तस्य पुत्रो रथीतरः  ॥ ब्न्द्प्_२,६३।६ ॥  
एते क्षत्रप्रसूता वै पुनश्चाङ्गिरसः स्मृताः  ।  
रथीतराणां प्रवराः क्षेत्रोपेता द्विजातयः  ॥ ब्न्द्प्_२,६३।७ ॥  
क्षुवतस्तु मनोः पूर्वमिक्ष्वाकुरभिनिःसृतः  ।  
तस्य पुत्रशतं त्वासीदिक्ष्वाकोर्भूरिदक्षिमम्  ॥ ब्न्द्प्_२,६३।८ ॥  
तेषां श्रेष्ठो विकुक्षिस्तु निमिर्दण्डश्च ते त्रयः  ।  
शकुनिप्रमुखास्तस्य पुत्राः पञ्चाशतस्तु ते  ॥ ब्न्द्प्_२,६३।९ ॥  
उत्तरापथदेशस्य रक्षितारो महीक्षितः  ।  
चत्वारिंशत्तथाष्टौ च दक्षिणस्यां तु वै दिशि  ॥ ब्न्द्प्_२,६३।१० ॥  
विराटप्रमुखास्ते च दक्षिणापथरक्षिणः  ।  
इक्ष्वाकुस्तु विकुक्षिं वै अष्टकायामथा दिशत्  ॥ ब्न्द्प्_२,६३।११ ॥  
राजोवाच  ।  
मांसमानय श्राद्धे त्वं मृगान्हत्वा महाबल  ।  
श्राद्धं मम तु कर्त्तव्यमष्टकानां न संशयः  ॥ ब्न्द्प्_२,६३।१२ ॥  
स गतो मृगयां चैव वचनात्तस्य धीमतः  ।  
मृगान्सहस्रकान्हत्वा परिश्रान्तश्च वीर्यवान्  ॥ ब्न्द्प्_२,६३।१३ ॥  
भक्षयच्छशकं तत्र विकुक्षिर्मृगयां गतः  ।  
आगते हि विकुक्षै तु समांसे महसैनिके  ॥ ब्न्द्प्_२,६३।१४ ॥  
वसिष्ठं चोदयामास मांस प्रोक्षयतामिति  ।  
तथेति चोदितो राज्ञा विधिवत्तदुपस्थितम्  ॥ ब्न्द्प्_२,६३।१५ ॥  
स दृष्ट्वोपहतं मांसं क्रुद्धो राजानमब्रवीत्  ।  
अनेनोपहतं मांसं पुत्रेण तव पार्थिव  ॥ ब्न्द्प्_२,६३।१६ ॥  
शशभक्षाददुष्टं वै नैव मांसं महाद्युते  ।  
शशो दुरात्मना पूर्वममना भक्षितो ऽनघ  ॥ ब्न्द्प्_२,६३।१७ ॥  
तेन मांसमिदं दुष्टं पितॄणां नृपसत्तम  ।  
इक्ष्वाकुस्तु ततः क्रुद्धो विकुक्षिमिदमब्रवीत्  ॥ ब्न्द्प्_२,६३।१८ ॥  
पितृकर्मणि निर्दिष्टो मया च मृगयां गतः  ।  
शशं भक्षयसे ऽरण्ये निर्घृणः पूर्वमद्य तु  ॥ ब्न्द्प्_२,६३।१९ ॥  
तस्मात्परित्यजामि त्वां गच्छ त्वं स्वेन कर्मणा  ।  
एवमिक्ष्वाकुणा त्यक्तो वसिष्ठवचनात्सुतः  ॥ ब्न्द्प्_२,६३।२० ॥  
इक्ष्वाकौसंस्थिते तस्मिञ्छशादः पृथिवीमिमाम्  ।  
प्राप्तः परगधर्मात्मा स चायोध्याधिपो ऽभवत्  ॥ ब्न्द्प्_२,६३।२१ ॥  
तदाकरोत्स राज्यं वै वसिष्ठपरिनोदितः  ।  
ततस्तेनैनसा पूर्णो राज्यावस्थो महीपतिः  ॥ ब्न्द्प्_२,६३।२२ ॥  
कालेन गतवान्सो ऽथ शकृन्मूत्रतरङ्गितम्  ।  
ज्ञात्वैवमेतदाख्यानं ना विधिर्भक्षयेद्बुधः  ॥ ब्न्द्प्_२,६३।२३ ॥  
मांसभक्षयितामुत्र यस्य मांसमिहाद्म्यहम्  ।  
एतन्मांसस्य मांसत्वं प्रवदन्ति मनीषिणः  ॥ ब्न्द्प्_२,६३।२४ ॥  
शशादस्य तु दायादः ककुत्स्थो नाम वीर्यवान्  ।  
इन्द्रस्य वृषभूतस्य ककुत्स्थो जयते पुरा  ॥ ब्न्द्प्_२,६३।२५ ॥  
पूर्वमाडीबके युद्धे ककुत्स्थस्तेन संस्मृतः  ।  
अनेनास्तु ककुत्स्थस्य पृथुश्चानेन स स्मृतः  ॥ ब्न्द्प्_२,६३।२६ ॥  
दृषदश्वः पृथोः पुत्रस्तस्मादन्ध्रस्तु वीर्यवान्  ।  
अन्ध्रात्तु युवनाश्वस्तु शावस्तस्तस्य चात्मजः  ॥ ब्न्द्प्_२,६३।२७ ॥  
जज्ञे श्रावस्तको राजा श्रावस्ती येन निर्मिता  ।  
श्रावस्तस्य तु दायादो बृहदश्वो महायशाः  ॥ ब्न्द्प्_२,६३।२८ ॥  
बृहदश्वसुतश्चापि कुवलाश्व इति श्रुतः  ।  
यस्तु धुन्धुवधाद्राजा धुन्धुमारत्वमागतः  ॥ ब्न्द्प्_२,६३।२९ ॥  
ऋषय ऊचुः  
धुन्धोर्वधं महाप्राज्ञ घोतुमिच्छाम विस्तरात्  ।  
यदर्थं कुवलाश्वस्य धुन्धुमारत्वमागतम्  ॥ ब्न्द्प्_२,६३।३० ॥  
सूत उवाच  
कुवलाश्वस्य पुत्राणां सहस्राण्येकविंशतिः  ।  
सर्वे विद्यासु निष्णाता बलवन्तो दुरासदाः  ॥ ब्न्द्प्_२,६३।३१ ॥  
बभूवुर्धार्मिकाः सर्वे यज्वानो भूरिदक्षिणाः  ।  
कुवलाश्वं महावीर्यं शूरमुत्तमधार्मिकम्  ॥ ब्न्द्प्_२,६३।३२ ॥  
बृहदश्वो ह्यभ्यषिञ्चत्तस्मिन्राज्ये नराधिपः  ।  
पुत्रसङ्क्रामितश्रीस्तु वनं राजा विवेश ह  ॥ ब्न्द्प्_२,६३।३३ ॥  
बृहदश्वं महाराजं शूरमुत्तमधार्मिकम्  ।  
प्रयास्यन्तमुतङ्कस्तु ब्रह्मर्षिः प्रत्यवारयत्  ॥ ब्न्द्प्_२,६३।३४ ॥  
उत्तङ्क उवाच  
भवता रक्षणं कार्यं तत्तावत्कर्त्तुमर्हति  ।  
निरुद्विग्नस्तपस्छर्तुं न हि शक्रो ऽपि पार्थिव  ॥ ब्न्द्प्_२,६३।३५ ॥  
ममाश्रमसमीपेषु मेरोर्हि परितस्तु वै  ।  
समुद्रो वालुकापूर्णस्तत्र तिष्ठति भूपते  ॥ ब्न्द्प्_२,६३।३६ ॥  
देवतानामवध्यस्तु महाकायो महाबलः  ।  
अन्तर्भूमिगतस्तत्र वालुकान्तर्हितो महान्  ॥ ब्न्द्प्_२,६३।३७ ॥  
राक्षसस्य मधोः पुत्रो धुन्धुर्नाम महासुरः  ।  
शेते लोकविनाशाय तप आस्थाय दारुणम्  ॥ ब्न्द्प्_२,६३।३८ ॥  
संवत्सरस्य पर्यन्ते स निश्वासं विमुञ्चति  ।  
यदा तदा मही तत्र चलति स्म सकानना  ॥ ब्न्द्प्_२,६३।३९ ॥  
तस्य निश्वासवातेन रज उद्धूयते महत्  ।  
आदित्यपथमावृत्य सप्ताहं भूमिकम्पनम्  ॥ ब्न्द्प्_२,६३।४० ॥  
सविस्फुलिङ्गं सज्वारं सधूममतिदारुणम्  ।  
तेन राजन्न शक्नोमि तस्मिन्स्थातुं स्व आश्रमे  ॥ ब्न्द्प्_२,६३।४१ ॥  
तं वारय महाबाहो लोकानां हितकाम्यया  ।  
तेजस्ते सुमहद्विष्मुस्तेजसाप्याययिष्यति  ॥ ब्न्द्प्_२,६३।४२ ॥  
लोकाः स्वस्था भवन्त्वद्य तस्मिन्विनिहते सुरे  ।  
त्वं हि तस्य वधार्थाय समर्थः पृथिवीपते  ॥ ब्न्द्प्_२,६३।४३ ॥  
विष्णुना च वरो दत्तो मम पूर्व यतो ऽनघ  ।  
न हि धुन्धुर्महावीर्यस्तेजसाल्पेन शाक्यते  ॥ ब्न्द्प्_२,६३।४४ ॥  
निर्दग्धुं पृथिवीपालैरपि वर्षशतैरपि  ।  
वीर्यं हि सुमहत्तस्य देवैरपि दुरासदम्  ॥ ब्न्द्प्_२,६३।४५ ॥  
एवमुक्तस्तु राजर्षिरुत्तङ्केन महात्मना  ।  
कुवलाश्वं तु तं प्रादात्तस्मिन् धुन्धुनिवारणे  ॥ ब्न्द्प्_२,६३।४६ ॥  
भगवन्न्यस्तशस्भो ऽहमयं तु तनयो मम  ।  
भविष्यति द्विजश्रेष्ठ धुन्धुमारो न संशयः  ॥ ब्न्द्प्_२,६३।४७ ॥  
स तमादिश्य तनयं धुन्धुमाग्णमच्युतम्  ।  
जगाम स वनायैव तपसे शंसितव्रतः  ॥ ब्न्द्प्_२,६३।४८ ॥  
कुवलाश्वस्तु धर्मात्मा पितुर्वचनमाश्रितः  ।  
सहक्रैरेकविंशत्या पुत्राणां सह पार्थिवः  ॥ ब्न्द्प्_२,६३।४९ ॥  
प्रायादुत्तङ्कसहितो धुन्धोस्तस्य निवारणे  ।  
तमाविशत्ततो विष्णुर्भगवान्स्वेन तेजसा  ॥ ब्न्द्प्_२,६३।५० ॥  
उत्तङ्कस्य नियोगात्तु लोकानां हितकाम्यया  ।  
तस्मिन्प्रयाते दुर्धर्षे दिवि शब्दो महानभूत्  ॥ ब्न्द्प्_२,६३।५१ ॥  
अद्य प्रभृत्येष नृपो धुन्धुमारो भविष्यति  ।  
दिव्यैः पुष्पैश्च तं देवाः सम्मतात्समवाकिरन्  ॥ ब्न्द्प्_२,६३।५२ ॥  
देवदुन्दुभयश्चैव प्रणेदुर्हि तदा भृशम्  ।  
स गत्वा पुरुषव्याघ्रस्तनयैः सह वीर्यवान्  ॥ ब्न्द्प्_२,६३।५३ ॥  
समुद्रं खानयामास वालुकापूर्णमव्ययम्  ।  
तस्य पुत्रैः खनद्भिश्च वालुकान्तर्हितस्तदा  ॥ ब्न्द्प्_२,६३।५४ ॥  
धुन्धुरासादितस्तत्र दिशमाश्रित्य पश्चिमाम्  ।  
मुखजेनाग्निना क्रुद्धो लोकानुद्वर्तयन्निव  ॥ ब्न्द्प्_२,६३।५५ ॥  
वारि सुस्राव चोगेन महोदधिरिवोदये  ।  
सोमस्य सो ऽसुरश्रेष्ठो धारोर्मिकलिलो महान्  ॥ ब्न्द्प्_२,६३।५६ ॥  
तस्य पुत्रास्तु निर्दग्धास्त्रय उर्वरिता मृधे  ।  
ततः स राजातिबलो राक्षसं तं महाबलम्  ॥ ब्न्द्प्_२,६३।५७ ॥  
आससाद महातेजा धुन्धुं बन्धुनिबर्हणम्  ।  
तस्य वारिमयं वेगमपि वत्स नराधिपः  ॥ ब्न्द्प्_२,६३।५८ ॥  
योगी योगेन वह्निं च शमयामास वारिणा  ।  
निरस्यन्तं महाकायं बलेनोदकराक्षसम्  ॥ ब्न्द्प्_२,६३।५९ ॥  
उत्तङ्कं दर्शयामास कृतकर्मा नराधिपः  ।  
उत्तङ्कश्च वरं प्रादात्तस्मै राज्ञे महात्मने  ॥ ब्न्द्प्_२,६३।६० ॥  
ददतश्चाक्षयं वित्तं शत्रुभिश्चाप्य धुष्यताम्  ।  
धर्मे रतिं च सततं स्वर्गे वासं तथाक्षयम्  ॥ ब्न्द्प्_२,६३।६१ ॥  
पुत्राणां चाक्षयांल्लोकान्स्वर्गे ये रक्षसा हताः  ।  
तस्य पुत्रास्त्रयः शिष्टा दृढाश्वो ज्येष्ठ उच्यते  ॥ ब्न्द्प्_२,६३।६२ ॥  
भद्राश्वः कपिलाश्वश्च कनीयांसौ तु तौ स्मृतौ  ।  
धैन्धुमारिर्दृढाश्वश्च हर्यश्वस्तस्य चात्मजः  ॥ ब्न्द्प्_२,६३।६३ ॥  
हर्यश्वस्य निकुम्भो ऽभूत्क्षात्रधर्मरतः सदा  ।  
संहताश्वो निकुम्भस्य सुतो रणविशारदः  ॥ ब्न्द्प्_२,६३।६४ ॥  
कृशाश्वश्चाकृताश्वश्च संहताश्वसुतावुभौ  ।  
तस्य पत्नी हैमवती सती माता दृषद्वती  ॥ ब्न्द्प्_२,६३।६५ ॥  
विख्याता त्रिषु लोकेषु पुत्रश्चास्य प्रसेनजित्  ।  
युवनाश्वसुतस्तस्य त्रिषु लोकेषु विश्रुतः  ॥ ब्न्द्प्_२,६३।६६ ॥  
अत्यन्तधार्मिका गौरी तस्य पत्नी पतिव्रता  ।  
अभिशस्ता तु सा भर्त्रा नदी सा बाहुदा कृता  ॥ ब्न्द्प्_२,६३।६७ ॥  
तस्यास्तु गौरिकः पुत्रश्चक्रवर्ती बभूव ह  ।  
मान्धाता यौवनाश्वो वै त्रैलोक्यविजयी नृपः  ॥ ब्न्द्प्_२,६३।६८ ॥  
अत्राप्युदाहरन्तीमं श्लोकं पौराणिका द्विजाः  ।  
यावत्सूर्य उदयते यावच्च प्रतितिष्ठति  ॥ ब्न्द्प्_२,६३।६९ ॥  
सर्वं तद्यौवनाश्वस्य मान्धातुः क्षेत्रमुच्यते  ।  
तस्य चैत्ररथी भार्या शशबिन्दोः सुताभवत्  ॥ ब्न्द्प्_२,६३।७० ॥  
साध्वी बिन्दुमती नाम रूपेणाप्रतिमा भुवि  ।  
पतिव्रता च ज्येष्ठा च भातॄणामयुतस्य सा  ॥ ब्न्द्प्_२,६३।७१ ॥  
तस्यामुत्पादयामास मान्धाता त्रीन्सुतन्प्रभुः  ।  
पुरुकुत्समम्बरीषं मुचुकुन्दं च विश्रुतम्  ॥ ब्न्द्प्_२,६३।७२ ॥  
अम्बरीषस्य दायादो युवनाश्वो ऽपरः स्मृतः  ।  
नर्मदायां समुत्पन्नः सम्भूतस्तस्य चात्मजः  ॥ ब्न्द्प्_२,६३।७३ ॥  
सम्भूतस्यात्मजः पुत्रो ङ्यनरण्यः प्रतापवान्  ।  
रावणेन हतो येन त्रैलोक्यं विजितं पुरा  ॥ ब्न्द्प्_२,६३।७४ ॥  
तेन दृश्योनरण्यस्य हर्यश्वस्तस्य चात्मजः  ।  
हर्यश्वात्तु दृषद्वत्यां जज्ञे च सुमतिर्नृपः  ॥ ब्न्द्प्_२,६३।७५ ॥  
तस्य पुत्रो ऽभवद्राजा त्रिधन्वा नाम धार्मिकः  ।  
आसीत्त्रिधन्वनश्चापि विद्वांस्त्रय्यारुणिः प्रभुः  ॥ ब्न्द्प्_२,६३।७६ ॥  
तस्य सत्यव्रतो नाम कुमारो ऽभून्महाबलः  ।  
तेन भार्या विदर्भस्य त्दृता हत्वा दिवौकसः  ॥ ब्न्द्प्_२,६३।७७ ॥  
पाणिग्रहणमन्त्रेषु निष्टानं प्रापितेष्विह  ।  
कामाद्बलाच्च मोहाच्च संहर्षेण बलेन च  ॥ ब्न्द्प्_२,६३।७८ ॥  
भाविनोर्ऽथस्य च बलात्तत्कृतं तेन धीमता  ।  
तमधर्मेण संयुक्तं पिता भय्यारुणो ऽत्यजत्  ॥ ब्न्द्प्_२,६३।७९ ॥  
अपध्वंसेति बहुशो वदन्क्रोधसमन्वितः  ।  
पितरं सो ऽब्रवीदेकः क्व गच्छामीति वै मुहुः  ॥ ब्न्द्प्_२,६३।८० ॥  
पिता चैनमथोवाच श्वपाकैः सह वर्त्तय  ।  
नाहं पुत्रेण पुत्रार्थी त्वयाद्य कुलपांसन  ॥ ब्न्द्प्_२,६३।८१ ॥  
इत्युक्तः स निराक्रामन्नगराद्वचना द्विभोः  ।  
न चैनं वारयामास वसिष्ठो भगवानृषिः  ॥ ब्न्द्प्_२,६३।८२ ॥  
स तु सत्यव्रतो धीमाञ्श्वपाकावसथान्तिके  ।  
पित्रा त्यक्तो ऽवसद्धीरः पिता चास्य वनं ययौ  ॥ ब्न्द्प्_२,६३।८३ ॥  
तस्मिंस्तु विषये तस्य नावर्षत्पाकशासनः  ।  
समा द्वादश सम्पूर्मास्तेनाधर्मेण वै तदा  ॥ ब्न्द्प्_२,६३।८४ ॥  
दारांस्तु तस्य विषये विश्वामित्रो महातपाः  ।  
सन्न्यस्य सागरानूपे चचार विपुलं तपः  ॥ ब्न्द्प्_२,६३।८५ ॥  
तस्य पत्नी गले बद्ध्वा मध्यमम्पुत्रमौरसम्  ।  
शिष्टानां भरणार्थाय व्यक्रीणाद्गोशतेन वै  ॥ ब्न्द्प्_२,६३।८६ ॥  
तं तु बद्धं गले दृष्टवा विक्रयार्थं नरोत्तमः  ।  
महर्षिपुत्रं धर्मात्मा मोक्षयामास सुव्रतः  ॥ ब्न्द्प्_२,६३।८७ ॥  
सत्यव्रतो महाबुद्धिर्भरणं तस्य चाकरोत्  ।  
विश्वामित्रस्य तुष्ट्यर्थमनुकम्पार्थमेव च  ॥ ब्न्द्प्_२,६३।८८ ॥  
सो ऽभवद्गालवो नाम गले बद्धो महातपाः  ।  
महर्षिः कौशिकस्तात तेन वीरेण मोक्षितः  ॥ ब्न्द्प्_२,६३।८९ ॥  
तस्य व्रतेन भक्त्या च कृपया च प्रतिज्ञया  ।  
विश्वामित्रकलत्रं च बभार विनये स्थितः  ॥ ब्न्द्प्_२,६३।९० ॥  
हत्वा मृगान्वराहांश्च महिषांश्च जलेचरान्  ।  
विश्वामित्राश्रमाभ्यासे तन्मांसमनयत्ततः  ॥ ब्न्द्प्_२,६३।९१ ॥  
उपांशुव्रतमास्थाय दीक्षां द्वादशवार्षिकीम्  ।  
पितुर्नियोगादभजन्नृपे तु वनमास्थिते  ॥ ब्न्द्प्_२,६३।९२ ॥  
अयोध्यां चैव राष्ट्रं च तथैवान्तः पुरं पुनिः  ।  
याज्योत्थान्यायसंयोगाद्वसिष्ठः पर्यरक्षत  ॥ ब्न्द्प्_२,६३।९३ ॥  
सत्यव्रतः सुबाल्यात्तु भाविनोर्ऽथस्य वै बलात्  ।  
वसिष्ठे ऽभ्यधिकं मन्युं धारयामास मन्युना  ॥ ब्न्द्प्_२,६३।९४ ॥  
पित्रा तु तं तदा राष्ट्रात्परित्यक्तं स्वमात्मजम्  ।  
न वारयामास मुनिर्वसिष्ठः कारणेन वै  ॥ ब्न्द्प्_२,६३।९५ ॥  
पाणिग्रहममन्त्राणां निष्ठा स्यात्सप्तमे पदे  ।  
एवं सत्यव्रतस्तां वै हृतवान्सप्तमे पदे  ॥ ब्न्द्प्_२,६३।९६ ॥  
जानन्धर्मान्वसिष्ठस्तु नवमन्त्रानिहेच्छति  ।  
इति सत्यव्रतो रोषं वसिष्ठे मनसाकरोत्  ॥ ब्न्द्प्_२,६३।९७ ॥  
गुणबुद्ध्या तु भगवान्वसिष्ठः कृतवांस्तपः  ।  
न तु सत्यव्रतो ऽबुध्यदुपांशुव्रतमस्य वै  ॥ ब्न्द्प्_२,६३।९८ ॥  
तस्मिंस्तु परमो रोषः पितुरासीन्महात्मनः  ।  
तेन द्वादश वर्षाणि नावर्षत्पाकशासनः  ॥ ब्न्द्प्_२,६३।९९ ॥  
तेन त्विदानीं वहता दीक्षां तां दुर्वहां भुवि  ।  
कुलस्य निष्कृतिः स्वस्य सृतेयं च भवेदिति  ॥ ब्न्द्प्_२,६३।१०० ॥  
ततो वसिष्ठो भगवान्पित्रा त्यक्तं न वारयत्  ।  
अभिषेक्ष्याम्यहं नष्टे पश्चादेनमिति प्रभुः  ॥ ब्न्द्प्_२,६३।१०१ ॥  
स तु द्वादशवर्षाणि दीक्षां तामुद्वहन्बली  ।  
अविद्यमाने मांसे तु वसिष्ठस्य महात्मनः  ॥ ब्न्द्प्_२,६३।१०२ ॥  
सर्वकामदुघां धेनुं स ददर्श नृपात्मजः  ।  
तां वै क्रोधाच्च मोहाच्च श्रमच्चैव क्षुधान्वितः  ॥ ब्न्द्प्_२,६३।१०३ ॥  
दस्युधर्मगतो दृष्ट्वा जघान बलिनां वरः  ।  
सतु मांसं स्वयं चैव विश्वामित्रस्य चात्मजान्  ॥ ब्न्द्प्_२,६३।१०४ ॥  
भोजयामास तच्छ्रुत्वा वसिष्ठस्तं तदात्यजत्  ।  
प्रोवाच चैव भगवान्वसिष्ठस्तं नृपात्मजम्  ॥ ब्न्द्प्_२,६३।१०५ ॥  
पातयेयमहं क्रूर तव शङ्कुम पोह्य वै  ।  
यदि ते त्रीणि शङ्कूनि न स्युर्हि पुरुषाधम  ॥ ब्न्द्प्_२,६३।१०६ ॥  
पितुश्चापारितोषेण गुरोर्देगध्रीवधेन च  ।  
अप्रोक्षितोपयोगाच्च त्रिविधस्ते व्यतिक्रमः  ॥ ब्न्द्प्_२,६३।१०७ ॥  
एवं स त्रीणि शङ्कूनि दृष्ट्वा तस्य महातपाः  ।  
त्रिशङ्कुरिति होवाच त्रिशङ्कुस्तेन स स्मृतः  ॥ ब्न्द्प्_२,६३।१०८ ॥  
विश्वामित्रस्तु दाराणामागतो भरणे कृते  ।  
ततस्तस्मै वरं प्रादात्तदा प्रीतस्त्रिशङ्कवे  ॥ ब्न्द्प्_२,६३।१०९ ॥  
छन्द्यमानो वरेणाथ गुरुं वव्रेनृपात्मजः  ।  
सशरीरो व्रजे स्वर्गमित्येवं याचितो वरः  ॥ ब्न्द्प्_२,६३।११० ॥  
अनावृष्टिभये तस्मिञ्जाते द्वादशवार्षिके  ।  
अभिषिच्य राज्ये पित्र्ये योजयामास तं मुनिः  ॥ ब्न्द्प्_२,६३।१११ ॥  
मिषतां देवतानां च वसिष्ठस्य च कौशिकः  ।  
सशरीरं तदा तं वै दिवमारोपयत्प्रभुः  ॥ ब्न्द्प्_२,६३।११२ ॥  
मिषतस्तु वसिष्ठस्य तदद्भुतमिवाभवत्  ।  
अत्राप्युदाहरन्तीमं श्लोकं पौराणिका जनाः  ॥ ब्न्द्प्_२,६३।११३ ॥  
विश्वामित्रप्रसादेन त्रिशङ्कुर्दिविराजते  ।  
देवैः सार्द्धं महातेजानुग्रहात्तस्य धीमतः  ॥ ब्न्द्प्_२,६३।११४ ॥  
तस्य सत्यरता नाम भार्या कैकयवंशजा  ।  
कुमारं जनयामास हरिश्चन्द्रमकल्मषम्  ॥ ब्न्द्प्_२,६३।११५ ॥  
स तु राजा हरिश्चन्द्रस्त्रैशङ्कव इति श्रुतः  ।  
अहर्ता राजसूयस्य सम्रडिति परिश्रुतः  ॥ ब्न्द्प्_२,६३।११६ ॥  
हरिश्चन्द्रस्य तु सुतो रोहितो नाम वीर्यवान्  ।  
हरितो रोहितस्याथ चञ्चुर्हरीत उच्यते  ॥ ब्न्द्प्_२,६३।११७ ॥  
विनयश्च सुदेवश्च चञ्चुपुत्रौ बभूवतुः  ।  
चैता सर्वस्य क्षत्रस्य विजयस्तेन स स्मृतः  ॥ ब्न्द्प्_२,६३।११८ ॥  
रुरुकस्तनयस्तस्य राजा धर्मार्थकोविदः  ।  
रुरुकात्तु वृकः पुत्रस्तस्माद्बाहुर्विजज्ञिवान्  ॥ ब्न्द्प्_२,६३।११९ ॥  
हैहयैस्तालजङ्घैश्च निरस्तो व्यसनी नृपः  ।  
शकैर्यवनकाम्बोजैः पारदैः पह्लवैस्तथा  ॥ ब्न्द्प्_२,६३।१२० ॥  
नात्यर्थं धार्मिको ऽभूत्स धर्म्ये सति युगे तथा  ।  
सगरस्तु सुतो बाहोर्जज्ञे सह गरेण वै  ॥ ब्न्द्प्_२,६३।१२१ ॥  
भृगोराश्रममासाद्य ह्यौर्वैण परिरक्षितः  ।  
अग्नेयमस्त्रं लब्ध्वा तु भार्गवात्सगरो नृपः  ॥ ब्न्द्प्_२,६३।१२२ ॥  
जघान पृथिवीं गत्वा तालजङ्घान्सहैहयान्  ।  
शकानां पह्लवानां च धर्मं निरसदच्युतः  ॥ ब्न्द्प्_२,६३।१२३ ॥  
क्षत्रियाणां तथा तेषां पारदानां च धर्मवित्  ।  
ऋषय ऊचुः  
कथं स सगरो राजा गरेण सह जज्ञिवान्  ॥ ब्न्द्प्_२,६३।१२४ ॥  
किमर्थं वा शकादीनां क्षत्रियाणां महौजसाम्  ।  
धर्मान्कुलोचितान्क्रुद्धो राजा निरसदच्युतः  ॥ ब्न्द्प्_२,६३।१२५ ॥  
सुत उवाच  
बाहोर्व्यसनिनस्तस्य त्दृतं राज्यं पुरा किल  ।  
हैहयैस्तालजङ्घैश्च शकैः सार्द्धं समागतैः  ॥ ब्न्द्प्_२,६३।१२६ ॥  
यवनाः पारदाश्चैव काम्बोजाः पह्लवास्तथा  ।  
हैहयार्थं पराक्रान्ता एते पञ्च गणास्तदा  ॥ ब्न्द्प्_२,६३।१२७ ॥  
त्दृतराज्यस्तदाबाहुः सन्न्यस्य स तदा गृहम्  ।  
वनं प्रविश्य धर्मात्मा सह पत्न्या तपो ऽचरत्  ॥ ब्न्द्प्_२,६३।१२८ ॥  
कदाचिदप्यकल्पः स तोयार्थं प्रस्थितो नृपः  ।  
वृद्धत्वाद्दुर्बलत्वाच्च ह्यन्तरा स ममार च  ॥ ब्न्द्प्_२,६३।१२९ ॥  
पत्नी तु यादवी तस्य सगर्भा पृष्ठतो ऽप्यगात्  ।  
सपत्न्या तु गरस्तस्यै दत्तो गर्भजिघांसया  ॥ ब्न्द्प्_२,६३।१३० ॥  
सा तु भर्तुश्चितां कृत्वा वह्निं तं समारोहयत्  ।  
और्वस्तं भार्गवो दृष्ट्वा कारुण्याद्धि न्यवर्त्तयत्  ॥ ब्न्द्प्_२,६३।१३१ ॥  
तस्याश्रमे तु गर्भं सा गरेण च तदा सह  ।  
व्यजायत महाबाहुं सगरं नाम धर्मिकम्  ॥ ब्न्द्प्_२,६३।१३२ ॥  
और्वस्तु जातकर्मादीन्कृत्वा तस्य महात्मनः  ।  
अध्याप्य वेदाञ्छास्त्राणि ततो ऽस्त्रं प्रत्यपादयत्  ॥ ब्न्द्प्_२,६३।१३३ ॥  
ततः शकान्स यवनान्काम्बोजान्पारदांस्तथा  ।  
पह्लवांश्चैव निःशेषान्कर्तुं व्यवसितो नृपः  ॥ ब्न्द्प्_२,६३।१३४ ॥  
ते हन्यमाना वीरेण सगरेण महात्मना  ।  
वसिष्ठं शरणं सर्वे सम्प्राप्ताः शरणैषिणः  ॥ ब्न्द्प्_२,६३।१३५ ॥  
वसिष्ठो वीक्ष्य तान्युक्तान्विनयोन महामुनिः  ।  
सगरं वारयामास तेषां दत्त्वाभयं तथा  ॥ ब्न्द्प्_२,६३।१३६ ॥  
सगरः स्वां प्रतिज्ञां च गुरोर्वाक्यं निशम्य च  ।  
जघान धर्मं वै तेषां वेषान्यत्वं चकार ह  ॥ ब्न्द्प्_२,६३।१३७ ॥  
अर्द्धं शाकानां शिरसो मुण्डयित्वा व्यसर्जयत्  ।  
यवनानां शिरः सर्वं काम्बोजानां तथैव च  ॥ ब्न्द्प्_२,६३।१३८ ॥  
पारदा मुक्तकेशाश्च पह्लवाः श्मश्रुधारिणः  ।  
निःस्वाध्यायवषट्काराः कृतास्तेन महात्मना  ॥ ब्न्द्प्_२,६३।१३९ ॥  
शका यवन काम्बोजाः पह्लवाः पारदैः सह  ।  
कलिस्पर्शा महिषिका दार्वस्छोलाः खशास्तथा  ॥ ब्न्द्प्_२,६३।१४० ॥  
सर्वे ते क्षत्रियगणा धर्मस्तेषां निराकृतः  ।  
वसिष्ठवचनात्पूर्वं सगरेण महात्मना  ॥ ब्न्द्प्_२,६३।१४१ ॥  
स धर्मविजयी राजा विजित्येमां वसुन्धराम्  ।  
अश्वं वै चारयामास वाजिमेधाय दीक्षितः  ॥ ब्न्द्प्_२,६३।१४२ ॥  
तस्य चारयतः सो ऽश्वः समुद्रे पूर्वदक्षिणे  ।  
वेलासमीपे ऽपहृतो भूमिं चैव प्रवेशितः  ॥ ब्न्द्प्_२,६३।१४३ ॥  
स तं देशं सुतैः सर्वैः खानयामास पार्थिवः  ।  
आसेदुश्च ततस्तस्मिन्खनन्तस्ते महार्मवे  ॥ ब्न्द्प्_२,६३।१४४ ॥  
तमादिपुरुषं देवं हरिं कृष्णं प्रजापतिम्  ।  
विष्णुं कपिलरूपेण हंसं नारायणं प्रभुम्  ॥ ब्न्द्प्_२,६३।१४५ ॥  
तस्य चक्षुः समासाद्य तेजस्तत्प्रतिपद्यते  ।  
दग्धाः पुत्रास्तदा सर्वेचत्वारस्त्ववशेषिताः  ॥ ब्न्द्प्_२,६३।१४६ ॥  
बर्हिकेतुः सुकेतुश्च तथा धर्मरथश्च यः  ।  
शूरः पञ्चजनश्चैव तस्य वंशकराः प्रभोः  ॥ ब्न्द्प्_२,६३।१४७ ॥  
प्रादाच्च तस्य भगवान्हरिर्नारायणो वरान्  ।  
अक्षयत्वं स्ववंशस्य वाजिमेधशतं तथा  ॥ ब्न्द्प्_२,६३।१४८ ॥  
विभुः पुत्रं समुद्रं च स्वर्गे वासं तथाक्षयम्  ।  
तं समुद्रो ऽश्वमादाय ववन्दे सरिताम्पतिः  ॥ ब्न्द्प्_२,६३।१४९ ॥  
सागरत्वं च लेभे स कर्मणा तेन तस्य वै  ।  
तं चाश्वमेधिकं सो ऽश्वं समुद्रात्प्राप्य पार्थिवः  ॥ ब्न्द्प्_२,६३।१५० ॥  
आजहाराश्वमेधानां शतं चैव पुनः पुनः  ।  
षष्टिं पुत्रसहस्राणि दग्धान्यस्य रुषा विभो  ॥ ब्न्द्प्_२,६३।१५१ ॥  
तेषां नारायणं तेजः प्रविष्टानि महात्मनाम्  ।  
पुत्राणां तु सहस्राणि षष्टिस्तु इति नः श्रुतम्  ॥ ब्न्द्प्_२,६३।१५२ ॥  
ऋषय ऊचुः  
सगरस्यात्मजा नाना कथं जाता महाबलाः  ।  
विक्रान्ताः षष्टिसाहस्रा विधिना केन वा वद  ॥ ब्न्द्प्_२,६३।१५३ ॥  
सुत उवाच  
द्वेपत्न्यौ सगरस्यास्तां तपसा दगधकिल्बिषे  ।  
ज्येष्ठा विदर्भदुहिता केशिनी नाम नामतः  ॥ ब्न्द्प्_२,६३।१५४ ॥  
कनीयसी तु या तस्यपत्नी परमधर्मिणी  ।  
अरिष्टनेमिदुहिता रूपेणाप्रतिमा भुवि  ॥ ब्न्द्प्_२,६३।१५५ ॥  
और्वस्ताभ्यां वरं प्रादात्तपसाराधितः प्रभुः  ।  
एका जनिष्यते पुत्रं वंशकर्त्तारमीप्सितम्  ॥ ब्न्द्प्_२,६३।१५६ ॥  
षष्टिं पुत्रसहस्राणि द्वितीया जनयिष्यति  ।  
मुनेस्तु वचनं श्रुत्वा केशिनी पुत्रमेककम्  ॥ ब्न्द्प्_२,६३।१५७ ॥  
वंशस्य कारणं श्रेष्ठं जग्राह नृप संसदि  ।  
षष्टिं पुत्रसहस्राणि सुपर्णभगिनी तथा  ॥ ब्न्द्प्_२,६३।१५८ ॥  
महाभागा प्रमुदिता जग्राह सुमतिस्तथा  ।  
अथ काले गते ज्येष्ठा ज्येष्ठं पुत्रं व्यजायत  ॥ ब्न्द्प्_२,६३।१५९ ॥  
असमञ्ज इति ख्यातं काकुत्स्थं सगरात्मजम्  ।  
सुमतिस्त्वपि जज्ञे वै गर्भतुम्बं यशस्विनी  ॥ ब्न्द्प्_२,६३।१६० ॥  
षष्टिः पुत्रसहस्राणां तुम्बमध्याद्विनिस्सृताः  ।  
घृतपूर्णेषु कुम्भेषु तान्गर्भान्यदधात्ततः  ॥ ब्न्द्प्_२,६३।१६१ ॥  
धात्रीश्चैकैकशः प्रादात्तावतीः पोषणे नृपः  ।  
ततो नवसु मासेषु समुत्तस्थुर्यथासुखम्  ॥ ब्न्द्प्_२,६३।१६२ ॥  
कुमारास्ते महाभागाः सगरप्रीतिवर्द्धनाः  ।  
कालेन महाता चैव यैवनं समुपाश्रिताः  ॥ ब्न्द्प्_२,६३।१६३ ॥  
केशिन्यास्तनयो यो ऽन्यः सगरस्यात्मसम्भवः  ।  
असमञ्ज इति ख्यातो वर्हिकेतुर्महाबलः  ॥ ब्न्द्प्_२,६३।१६४ ॥  
पौराणामहिते युक्तः पित्रा निर्वासितः पुरात्  ।  
तस्य पुत्र्ॐऽशुमान्नाम असमञ्जस्य वीर्यवान्  ॥ ब्न्द्प्_२,६३।१६५ ॥  
तस्य पुत्रस्तु धर्मात्मा दिलीप इति विश्रुतः  ।  
दिलीपात्तु महातेजा वीरो जातो भगीरथः  ॥ ब्न्द्प्_२,६३।१६६ ॥  
येन गङ्गा सरिच्छ्रेष्ठा विमानैरुपशोभिता  ।  
इहानीता सुरेशाद्वै दुहितृत्वे च कल्पिता  ॥ ब्न्द्प्_२,६३।१६७ ॥  
अत्राप्युदाहरन्तीमं श्लोकं पौराणिका जनाः  ।  
भगीरथस्तु तां गङ्गामानयामास कर्मभिः  ॥ ब्न्द्प्_२,६३।१६८ ॥  
तस्माद्भागीरथी गङ्गा कथ्यते वंशवित्तमैः  ।  
भगीरथसुतश्चापि श्रुतो नाम बभूवह  ॥ ब्न्द्प्_२,६३।१६९ ॥  
नाभागस्तस्य दायादो नित्यं धर्मपरायणः  ।  
अम्बरीषः सुतस्तस्य सिन्धुद्वीपस्ततो ऽभवत्  ॥ ब्न्द्प्_२,६३।१७० ॥  
पूर्वे वंशपुराणज्ञा गायन्तीति परिश्रुतम्  ।  
नाभागेरम्बरीषस्य भुजाभ्यां परिपालिता  ॥ ब्न्द्प्_२,६३।१७१ ॥  
बभूव वसुधात्यर्थं तापत्रयविवर्जिता  ।  
अयुतायुः सुतस्तस्य सिन्धुद्वीपस्य वीर्यवान्  ॥ ब्न्द्प्_२,६३।१७२ ॥  
अयुतायोस्तु दायाद ऋतुपर्णो महायशाः  ।  
दिव्याक्षहृदयज्ञो ऽसौ राजा नलसखो बली  ॥ ब्न्द्प्_२,६३।१७३ ॥  
नलौ द्वाविति विख्यातौ पुराणेषु दृढव्रतौ  ।  
वीरसेनात्मजश्चैव यश्चेक्ष्वाकुकुलोद्वहः  ॥ ब्न्द्प्_२,६३।१७४ ॥  
ऋतुपर्णस्य पुत्रो ऽभूत्सर्वकामो जनेश्वरः  ।  
सुदासस्तस्य तनयो राजा इन्द्रसखो ऽभवत्  ॥ ब्न्द्प्_२,६३।१७५ ॥  
सुदासस्य सुतः प्रोक्तः सौदासो नाम पार्थिवः  ।  
ख्यातः कल्माषपादो वै नाम्ना सित्रसहश्च सः  ॥ ब्न्द्प्_२,६३।१७६ ॥  
वसिष्ठस्तु महातेजाः क्षेत्रे कल्माषपादके  ।  
अश्मकं जनयामास त्विक्ष्वाकुकुलवृद्धये  ॥ ब्न्द्प्_२,६३।१७७ ॥  
अश्मकस्यौरसो यस्तु मूलकस्तत्सुतो ऽभवत्  ।  
अत्राप्युदाहरन्तीमं मूलकं वै नृपं प्रति  ॥ ब्न्द्प्_२,६३।१७८ ॥  
स हि रामभयाद्राजा स्त्रीभिः परिवृतो ऽवसत्  ।  
विवस्त्रस्त्राणमिच्छन्वै नारीकवच ईश्वरः  ॥ ब्न्द्प्_२,६३।१७९ ॥  
मूलकस्यापि धर्मात्मा राजा शतरथः स्मृतः  ।  
तस्माच्छतरथाज्जज्ञे राजा त्विडविडो बली  ॥ ब्न्द्प्_२,६३।१८० ॥  
आसीत्त्वैडविडः श्रीमान्कृशशर्मा प्रतापवान्  ।  
पुत्रो विश्वसहस्रस्य पुत्रीकस्यां व्यजायत  ॥ ब्न्द्प्_२,६३।१८१ ॥  
दिलीपस्तस्य पुत्रो ऽभूत्खट्वाङ्ग इति विश्रुतः  ।  
येन स्वर्गादिहागत्य मुहूर्त्तं प्राप्य जीवितम्  ॥ ब्न्द्प्_२,६३।१८२ ॥  
त्रयो ऽभिसंहिता लोका बुद्ध्या सत्येन चैव हि  ।  
दीर्घबाहुः सुतस्तस्य रघुस्तस्मादजायत  ॥ ब्न्द्प्_२,६३।१८३ ॥  
अजः पुत्रो रघोश्चापि तस्माज्जज्ञे स वीर्यवान्  ।  
राजा दशरथो नाम इक्ष्वाकुकुलनन्दनः  ॥ ब्न्द्प्_२,६३।१८४ ॥  
रामो दाशरथिर्वीरो धर्मज्ञो लोकविश्रुतः  ।  
भरतो लक्ष्मणश्चैव शत्रुघ्नश्च महाबलः  ॥ ब्न्द्प्_२,६३।१८५ ॥  
माधवं लवणं हत्वा गत्वा मधुवनं च तत्  ।  
शत्रुघ्रेन पुरी तत्र मथुरा विनिवेशिता  ॥ ब्न्द्प्_२,६३।१८६ ॥  
सुबाहुः शूरसे नश्च शत्रुघ्नस्य सुतावुभौ  ।  
पालयामासतुस्तौ तु वैदेह्यौ मथुरां पुरीम्  ॥ ब्न्द्प्_२,६३।१८७ ॥  
अङ्गदश्चन्द्रकेतुश्च लक्ष्मणस्यात्मजावुभौ  ।  
हिमवत्पर्वतस्यान्ते स्फीतौ जनपदौ तयोः  ॥ ब्न्द्प्_२,६३।१८८ ॥  
अङ्गदस्याङ्गदाख्याता देशे कारयते पुरी  ।  
चन्द्रकेतोस्तु विख्याता चन्द्रचक्रा पुरी शुभा  ॥ ब्न्द्प्_२,६३।१८९ ॥  
भरतस्यात्मजौ वीरौ तक्षः पुष्कर एव च  ।  
गान्धारविषये सिद्धे तयोः पुर्यो महात्मनोः  ॥ ब्न्द्प्_२,६३।१९० ॥  
तक्षस्य दिक्षु विख्याता नाम्ना तक्षशिला पुरी  ।  
पुष्करस्यापि वीरस्य विख्याता पुष्करावती  ॥ ब्न्द्प्_२,६३।१९१ ॥  
गाथां चैवात्र गायन्ति ये पुराण विदो जनाः  ।  
रामेण बद्धां सत्यार्थां महात्म्यात्तस्य धीमतः  ॥ ब्न्द्प्_२,६३।१९२ ॥  
श्यामो युवा लोहिताक्षो दीप्तास्यो मीतभाषितः  ।  
आजानुबाहुः सुमुखः सिंहस्कन्धो महाभुजः  ॥ ब्न्द्प्_२,६३।१९३ ॥  
दशवर्षसहस्राणि रामो राज्यमकारयत्  ।  
ऋक्सामयजुषां घोषो यो घोषश्च महास्वनः  ॥ ब्न्द्प्_२,६३।१९४ ॥  
अव्युच्छिन्नो ऽभवद्राज्ये दीयतां भुज्यतामिति  ।  
जनस्थाने वसन्कार्यं त्रिदशानां चकार सः  ॥ ब्न्द्प्_२,६३।१९५ ॥  
तमागस्कारिणं पूर्वं पौलस्त्यं मनुजर्षभः  ।  
सीतायाः पदमन्विच्छन्निजघान महायशाः  ॥ ब्न्द्प्_२,६३।१९६ ॥  
सत्त्ववान्गुणसम्पन्नो दीप्यमानः स्वतेजसा  ।  
अतिसूर्यं च वह्निं च रामो दाशरथिर्बभौ  ॥ ब्न्द्प्_२,६३।१९७ ॥  
एवमेष महाबाहोस्तस्य पुत्रौ बभूवतुः  ।  
कुशो लव इति ख्यातो तयोर्देशौ निबोधत  ॥ ब्न्द्प्_२,६३।१९८ ॥  
कुशस्य कोशला राज्यं पुरी चापि कुशस्थली  ।  
रम्या निवेशिता तेन विन्ध्यपर्वतसानुषु  ॥ ब्न्द्प्_२,६३।१९९ ॥  
उत्तराकोशले राज्य लवस्य च महात्मनः  ।  
श्रावस्तिर्लोकविख्याता कुशवंशं निबोधत  ॥ ब्न्द्प्_२,६३।२०० ॥  
कुशस्य पुत्रो धर्मात्मा ह्यतिथिः सुप्रियातिथिः  ।  
अतिथेरपि विख्यातो निषधो नाम पार्थिवः  ॥ ब्न्द्प्_२,६३।२०१ ॥  
निषधस्य नलः पुत्रो नलस्य तु नाभाः सुतः  ।  
नभसः पुण्डरीकस्तु क्षेम धन्वा ततः स्मृतः  ॥ ब्न्द्प्_२,६३।२०२ ॥  
क्षेमधन्वसुतो राजा देवानीकः प्रतापवान्  ।  
आसीदहीनगुर्नाम देवानीकात्मजः प्रभुः  ॥ ब्न्द्प्_२,६३।२०३ ॥  
अहीन गोस्तु दायादः पारियात्रो महायशाः  ।  
दलस्तस्यात्मजश्चापि तस्माज्जज्ञे बलो नृपः  ॥ ब्न्द्प्_२,६३।२०४ ॥  
उलूको नाम धर्मात्मा बलपुत्रो बभूव ह  ।  
वज्रनाभः सुतस्तस्य शङ्खणस्तस्य चात्मजः  ॥ ब्न्द्प्_२,६३।२०५ ॥  
शङ्खणस्य सुतो विद्वान् व्युषिताश्व इति श्रुतः  ।  
व्युषिताश्वसुतश्चापि राजा विश्वसहः किल  ॥ ब्न्द्प्_२,६३।२०६ ॥  
हिरण्यनाभः कौशल्यो वरिष्ठस्तत्सुतो ऽभवत्  ।  
पौष्यञ्जेश्च स वै शिष्यः स्मृतः प्राच्येषु सामसु  ॥ ब्न्द्प्_२,६३।२०७ ॥  
शतानि संहितानां तु पञ्च यो ऽधीतवांस्ततः  ।  
तस्मादधिगतो योगो याज्ञवल्क्येन धीमता  ॥ ब्न्द्प्_२,६३।२०८ ॥  
पुष्पस्तस्य सुतो विद्वान्ध्रुवसन्धिश्च तत्सुतः  ।  
सुदर्शनस्तस्य सुतो ह्यग्निवर्मः सुदर्शनात्  ॥ ब्न्द्प्_२,६३।२०९ ॥  
अग्निवर्णस्य शीघ्रस्तु शीघ्रकस्य मरुः स्मृतः  ।  
मरुस्तु योगमास्थाय कलापग्राममास्थितः  ॥ ब्न्द्प्_२,६३।२१० ॥  
एकोनविंशप्रयुगे क्षत्रप्रावर्त्तकः प्रभुः  ।  
प्रभुसुतो मरोः पुत्रः सुसन्धिस्तस्य चात्मजः  ॥ ब्न्द्प्_२,६३।२११ ॥  
सुसन्धेश्च तथा मर्षः सहस्वान्नाम नामतः  ।  
आसीत्सहस्वतः पुत्रो राजा विश्रुतवानिति  ॥ ब्न्द्प्_२,६३।२१२ ॥  
तस्यासीद्विश्रुतवतः पुत्रो राजा बृहद्बलः  ।  
एते हीक्ष्वाकुदायादा राजानः शतशः स्मृताः  ॥ ब्न्द्प्_२,६३।२१३ ॥  
वंशे प्रधाना ये तस्मिन्प्राधान्येन तु कीर्त्तिताः  ।  
पठन्सम्यगिमां सृष्टिमादित्यस्य विवस्वतः  ॥ ब्न्द्प्_२,६३।२१४ ॥  
प्रजावानेति सायुज्यं मनोर्वेवस्वतस्य सः  ।  
श्राद्धदेवस्य देवस्य प्रजानां पुष्टिदस्य च  ॥ ब्न्द्प्_२,६३।२१५ ॥  
विपाप्मा विरजाश्चैव आयुष्माञ्जायते ऽच्युतः  ॥ ब्न्द्प्_२,६३।२१६ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धात पादे भार्गवचरिते इक्ष्वाकुवंशकीर्त्तनं नाम त्रिषष्टितमो ऽध्यायः ॥ ६३॥  
  
  
_____________________________________________________________  
  
  
सूत उवाच  
अनुजस्य विकुक्षेस्तु निमेर्वंशं निबोघत  ।  
यो ऽसौ निवेशयामास पुरं देवपुरोपमम्  ॥ ब्न्द्प्_२,६४।१ ॥  
जयन्तमिति विख्यातं गौतमस्याश्रमान्तिकम्  ।  
यस्यान्ववाये जज्ञे वै जनको नृपसत्तमः  ॥ ब्न्द्प्_२,६४।२ ॥  
निमिर्नाम सुधर्मात्मा सर्वसत्त्वनमस्कृतः  ।  
आसीत्पुत्रो महाराज चैक्ष्वाकोर्भूरितेजसः  ॥ ब्न्द्प्_२,६४।३ ॥  
स शापेन वसिष्ठस्यविदेहः समपद्यत  ।  
तस्य पुत्रो मिथिर्नाम जनितः पर्वभिस्त्रिभिः  ॥ ब्न्द्प्_२,६४।४ ॥  
अरण्यां मथ्यमानाया प्रादुर्भूतो महायशाः  ।  
नाम्ना मिथिरिति ख्यातो जननाज्जनको ऽभवत्  ॥ ब्न्द्प्_२,६४।५ ॥  
मिथिर्नाम महावीर्यो येनासौ मिथिलाभवत्  ।  
राजासौ नाम जनको जनकाच्चा प्युदावसुः  ॥ ब्न्द्प्_२,६४।६ ॥  
उदावसोस्तु धर्मात्मा जातो ऽसौ नन्दिवर्द्धनः  ।  
नन्दिवर्धनतः शूरः सुकेतुर्नाम धार्मिकः  ॥ ब्न्द्प्_२,६४।७ ॥  
सुकेतोरपि धर्मात्मा देवरातो महाबलः  ।  
देवरातस्य धर्मात्मा बृहदुक्थ इति श्रुतः  ॥ ब्न्द्प्_२,६४।८ ॥  
बृहदुक्थस्य तनयो महावीर्यः प्रतापवान्  ।  
महावीर्यस्य धृतिमान् सुधृति स्तस्य चात्मजः  ॥ ब्न्द्प्_२,६४।९ ॥  
सुधृतेरपि धर्मात्मा धृष्टकेतुः परन्तपः  ।  
धृष्टकेतुसुतश्चापि हर्यश्वो नाम विश्रुतः  ॥ ब्न्द्प्_२,६४।१० ॥  
हर्यश्वस्य मरुः पुत्रो मरोः पुत्रः प्रतिम्बकः  ।  
प्रतिम्बकस्य धर्मात्मा राजा कीर्त्तिरथः स्मृतः  ॥ ब्न्द्प्_२,६४।११ ॥  
पुत्रः कीर्त्तिरथस्यापि देवमीढ इति श्रुतः  ।  
देवमीढस्य विबुधो विबुधस्य महाधृतिः  ॥ ब्न्द्प्_२,६४।१२ ॥  
महाधृतिसुतो राजा कीर्त्तिरातः प्रतापवान्  ।  
कीर्तिरातात्मजो विद्वान् महारोमेति विश्रुतः  ॥ ब्न्द्प्_२,६४।१३ ॥  
महारोम्णस्तु विख्यातः स्वर्णरोमा व्यजायत  ।  
स्वर्णरोमात्मजश्चापि ह्रस्वरोमाभवन्नृपः  ॥ ब्न्द्प्_२,६४।१४ ॥  
ह्रस्वरोमान्मजो विद्वान् सरिद्ध्वज इति श्रुतः  ।  
उद्भिन्ना कर्षता येन सीता राज्ञा यशस्विनी  ॥ ब्न्द्प्_२,६४।१५ ॥  
रामस्य महिधी साध्वी सुव्रता नियतव्रता  ।  
वैशम्पायन उवाच  
कथं सीता समुत्पन्न कृष्यमाण यशस्विनी  ॥ ब्न्द्प्_२,६४।१६ ॥  
किमर्थं वाकृषद्राजा क्षेत्रं यस्मिन् बभूव ह  ।  
सूत उवाच  
अग्निक्षेत्रे कृष्यमाणे अश्वमेधे महात्मनः  ॥ ब्न्द्प्_२,६४।१७ ॥  
विधिना सुप्रयत्नेन तस्मात्सा तु समुत्थिता  ।  
सीरध्वजानुजातस्तु भानुमान्नाम मैथिलः  ॥ ब्न्द्प्_२,६४।१८ ॥  
भ्राता कुशध्वजस्तस्य स काश्यधिपतिर्नृपः  ।  
तस्य भानुमतः पुत्रः प्रद्युम्नश्च पतापवान्  ॥ ब्न्द्प्_२,६४।१९ ॥  
मुनिस्तस्य सुतश्चापि तस्मादूर्जवहः स्मृतः  ।  
ऊर्जवहात्सनद्वाजः शकुनिस्तस्य चात्मजः  ॥ ब्न्द्प्_२,६४।२० ॥  
स्वागतः शकुनेः पुत्रः सुवर्चास्तत्सुतः स्मृतः  ।  
सुतोपस्तस्य दायादः सुश्रुतस्तस्य चात्मजः  ॥ ब्न्द्प्_२,६४।२१ ॥  
सुश्रुतस्य जयः पुत्रो जयस्य विजयः सुतः  ।  
विजयस्य क्रतुः पुत्र- क्रतोश्च सुनयः स्मतः  ॥ ब्न्द्प्_२,६४।२२ ॥  
सुनयाद्वीतहव्यस्तु वीतहव्यात्मजो धृतिः  ।  
धृतेस्तु बहुलाश्वो ऽभूद्बहुलाश्वसुतः कृतिः  ॥ ब्न्द्प्_२,६४।२३ ॥  
तस्मिन्सन्तिष्ठते वंशो चनकानां महात्मनाम्  ।  
इत्येते मैथिलाः प्रोक्ताः सोमस्यापि निबोधत  ॥ ब्न्द्प्_२,६४।२४ ॥  
एति श्रीब्रह्माण्डे महापुराणे वायुप्रोक्ते मध्यमभागे तृतीये उपोद्धातपादे निमिवंशानुकीर्तनं नाम चतुःषष्टितमो ऽध्यायः ॥ ६४॥  
  
  
_____________________________________________________________  
  
  
सूत उवाच  
पिता सोमस्य वै विप्रा जज्ञे ऽत्रिर्भगवानृषिः  ।  
तत्रात्रिः सर्वलोकानां तस्थौ स्वेनौजसा वृतः  ॥ ब्न्द्प्_२,६५।१ ॥  
कर्मणा मनसा वाचा शुभान्येव समाचरन्  ।  
काष्ठकुड्यशिलाभूत ऊर्द्ध्वबाहुर्महाद्युतिः  ॥ ब्न्द्प्_२,६५।२ ॥  
सुदुश्चरं नाम तपो येन तप्तं महात्पुरा  ।  
त्रीणि वर्षसहस्राणि दिव्यानीति हि नः श्रुतम्  ॥ ब्न्द्प्_२,६५।३ ॥  
तस्योर्द्ध्वरेतसस्तत्र स्थितस्यानिमिषस्य ह  ।  
सोमत्वं तनुरापेदे महाबुद्धिः स वै द्विजः  ॥ ब्न्द्प्_२,६५।४ ॥  
ऊर्द्ध्वमाचक्रमे तस्य सोमत्वं भावितात्मनः  ।  
नेत्राभ्या मस्रवत्सोमो दशधा द्योतयन् दिशः  ॥ ब्न्द्प्_२,६५।५ ॥  
तं गर्भं विधिना हृष्टा दश देव्यो दधुस्तदा  ।  
समेत्य धारयामासुर्न च ताः समशक्नुवन्  ॥ ब्न्द्प्_२,६५।६ ॥  
स ताभ्यः सहसैवाथ दिग्भ्यो गर्भः प्रसाधितः  ।  
पपात भासयंल्लोकाञ्छीतांशुः सर्वभावनः  ॥ ब्न्द्प्_२,६५।७ ॥  
यदा न धारणे शक्तास्तस्य गर्भस्य ताः स्त्रियः  ।  
ततः सहाभिः शीतांशुर्निपपात वसुन्धराम्  ॥ ब्न्द्प्_२,६५।८ ॥  
पतन्तं सोममालोक्य ब्रह्मा लोकपितामहः  ।  
रथमारोपयामास लोकानां हितकाम्यया  ॥ ब्न्द्प्_२,६५।९ ॥  
स हि वेदमयो विप्रा धर्मात्मा सत्यसङ्गरः  ।  
युक्ते वाजिसहस्रेण रथे ऽध्यास्तेति नःश्रुतम्  ॥ ब्न्द्प्_२,६५।१० ॥  
तस्मिन्निपतिते देवाः पुत्रे ऽत्रेः परमात्मनः  ।  
तुष्टुवुर्ब्रह्मणः पुत्रा मानसाः सप्त विश्रुताः  ॥ ब्न्द्प्_२,६५।११ ॥  
तत्रैवाङ्गिरसास्तस्य भृगोश्चैवात्मजास्तथा  ।  
ऋग्भिर्यजुर्भिर्बहुभिरथर्वाङ्गिरसैरपि  ॥ ब्न्द्प्_२,६५।१२ ॥  
ततः संस्तूयमानस्य तेजः सोमस्य भास्वतः  ।  
आप्यायमानं लोकांस्त्रीन्भावयामास सर्वशः  ॥ ब्न्द्प्_२,६५।१३ ॥  
स तेन रथमुख्येन सागरान्तां वसुन्धराम्  ।  
त्रिःसप्तकृत्वो ऽतियशाश्चकाराभिप्रदक्षिणम्  ॥ ब्न्द्प्_२,६५।१४ ॥  
तस्य यद्वर्द्धितं तेजः पृथिवीमन्वपद्यत  ।  
ओषध्यस्ताः समुद्भूतास्तेजसा खं ज्वलत्युत  ॥ ब्न्द्प्_२,६५।१५ ॥  
ताभिः पुण्यात्ययं लोकान्प्रजाश्चापि चतुर्विधाः  ।  
पोष्टा हि भगवान्सोमो जगतो हि द्विजोत्तमाः  ॥ ब्न्द्प्_२,६५।१६ ॥  
स लब्धतेजास्तपसा संस्तवैस्तैः स्वकर्मभिः  ।  
तवस्तेपे महाभागः समानां नवतीर्दश  ॥ ब्न्द्प्_२,६५।१७ ॥  
इरण्यवर्णा या देव्यो धारयन्त्यात्मना जगत्  ।  
विभुस्तासां मुदा सोमः प्रख्यातःस्वेन कर्मणा  ॥ ब्न्द्प्_२,६५।१८ ॥  
ततस्तस्मै ददौ राज्यं ब्रह्मा ब्रह्मविदां वरः  ।  
बीजौषधीनां विप्राणामपां च द्विजसत्तमाः  ॥ ब्न्द्प्_२,६५।१९ ॥  
सो ऽभिषिक्तो महातेजा महाराज्येन राजराट्  ।  
लोकान्वै भावयामास तेजस्वी तपतां वरः  ॥ ब्न्द्प्_२,६५।२० ॥  
सप्तविंशतिरिन्दोस्तु दाक्षायण्यो महाव्रताः  ।  
ददौ प्राचेतसो दक्षो नक्षत्राणीति या विदुः  ॥ ब्न्द्प्_२,६५।२१ ॥  
स तत्प्राप्य महाद्राज्यं सोमः सोमवतां प्रभुः  ।  
समारेभे राजसूयं सहस्रशतदक्षिणम्  ॥ ब्न्द्प्_२,६५।२२ ॥  
हिरण्यगर्भश्चोद्गाता ब्रह्मा ब्रह्मत्वमीयिवान्  ।  
सदस्यस्तत्र भगवान्हरिर्नारायणः प्रभुः  ॥ ब्न्द्प्_२,६५।२३ ॥  
सनत्कुमारप्रमुखैराद्यैर्ब्रह्मर्षिभिर्वृतः  ॥ ब्न्द्प्_२,६५।२४ ॥  
दक्षिणामददात्सोमस्त्रींल्लोकानिति नः श्रुतम्  ।  
तेभ्यो ब्रह्मर्षिमुख्येभ्यः सदस्येभ्यश्च वै द्विजाः  ॥ ब्न्द्प्_२,६५।२५ ॥  
तं सिनी च कुहूश्चैव वपुः पुष्टिः प्रभा वसुः  ।  
कीर्त्तिर्धृतिश्च लक्ष्मीश्च नव देव्यः सिषेविरे  ॥ ब्न्द्प्_२,६५।२६ ॥  
प्राप्यावभृथमव्यग्रः सर्वदेवर्षिपूजितः  ।  
अतिरेजे हि राजेन्द्रो दशधा भासयन्दिशः  ॥ ब्न्द्प्_२,६५।२७ ॥  
तस्य तत्प्राप्य दुष्प्रापमैश्वर्यमृषिसंस्तुतम्  ।  
विबभ्राम मतिर्विप्रा विनयादनयावृता  ॥ ब्न्द्प्_२,६५।२८ ॥  
बृहस्पतेः सवै भार्यां तारां नाम यशस्विनीम्  ।  
जहार सहसा सर्वानवमत्याङ्गिरःसुतान्  ॥ ब्न्द्प्_२,६५।२९ ॥  
स याच्यमानो देवैश्च तथा देवर्षिभिश्च ह  ।  
नैव व्यसर्जयत्तारां तस्मा अङ्गिरसे तदा  ॥ ब्न्द्प्_२,६५।३० ॥  
उशनास्तस्य जग्राह पार्ष्णिमङ्गिरसो भवः  ।  
स हि शिष्यो महातेजाः पितुः पूर्वं बृहस्पतेः  ॥ ब्न्द्प्_२,६५।३१ ॥  
तेन स्नेहेन भगवान्रुद्रस्तस्य बृहस्पतेः  ।  
पार्ष्मिग्राहो ऽभवद्देवः प्रगृह्याजगवं धनुः  ॥ ब्न्द्प्_२,६५।३२ ॥  
तेन ब्रह्मशिरो नाम परमास्त्रं महात्मना  ।  
उद्दिश्य देवानुत्सृष्टं येनैषां नाशितं यशः  ॥ ब्न्द्प्_२,६५।३३ ॥  
तत्र तद्युद्धमभवत्प्रख्यातं तारकामयम्  ।  
देवानां दानवानां च लोकक्षयकरं महत्  ॥ ब्न्द्प्_२,६५।३४ ॥  
तत्र शिष्टास्तु ये देवास्तुषिताश्चैव ते स्मृताः  ।  
ब्रह्माणं शरणं जग्मुरादिदेवं पितामहम्  ॥ ब्न्द्प्_२,६५।३५ ॥  
ततो निवार्योशनसं रुद्रं ज्येष्ठं च शङ्करम्  ।  
ददावाङ्गिरसे तारां स्वयमेत्य पितामहः  ॥ ब्न्द्प्_२,६५।३६ ॥  
अन्तर्वत्नीं च तां दृष्ट्वा तारां ताराधिपाननाम्  ।  
गर्भमुत्सृज सद्यस्त्वं विप्रः प्राह बृहस्पतिः  ॥ ब्न्द्प्_२,६५।३७ ॥  
मदीयायां न ते योनौ गर्भो धार्यः कथञ्चन  ।  
अथो तारासृजद्गर्भं ज्वलन्तमिव पावकम्  ॥ ब्न्द्प्_२,६५।३८ ॥  
जातमात्रो ऽथ भगवान्देवानामाक्षिपद्वपुः  ।  
ततः संशयमापन्नस्तारामकथयन्सुराः  ॥ ब्न्द्प्_२,६५।३९ ॥  
सत्यं ब्रूहि सुतः कस्य सोमस्याथ बृहस्पतेः  ।  
ह्रीयमाणा यदा देवान्नाह सा साध्वसाधु वा  ॥ ब्न्द्प्_२,६५।४० ॥  
तदा तां शप्तुमारब्धः कुमारो दस्युहन्तमः  ।  
तं निवार्य तदाब्रह्मा तारां पप्रच्छ संशयम्  ॥ ब्न्द्प्_२,६५।४१ ॥  
यदत्र तथ्यं तद्ब्रूहि तारे कस्य सुतस्त्वयम्  ।  
सा प्राञ्जलिरुवाचेदं ब्रह्माणं वरदं प्रभुम्  ॥ ब्न्द्प्_२,६५।४२ ॥  
सोमस्यति महात्मानं कुमारं दस्युहन्तमम्  ।  
ततः सुतमुपाघ्राय सोमो राजा प्रजापतिः  ॥ ब्न्द्प्_२,६५।४३ ॥  
बुध इत्यकरोन्नाम तस्य पुत्रस्य धीमतः  ।  
प्रतिघस्रं च गगने समभ्युत्तिष्ठते बुधः  ॥ ब्न्द्प्_२,६५।४४ ॥  
उत्पादयामास तदा पुत्रं वे राजपुत्रिका  ।  
तस्य पुत्रो महातेजा बभूवैलः पुरूरवाः  ॥ ब्न्द्प्_२,६५।४५ ॥  
उर्वश्यां जज्ञिरे तस्य पत्राः षट् सुमहौजसः  ।  
प्रसह्य धर्षितस्तत्र विवशो राजयक्ष्मणा  ॥ ब्न्द्प्_२,६५।४६ ॥  
ततो यक्ष्माभिभूतस्तु सोमः प्रक्षिणमण्डलः  ।  
जगाम शरणायाथ पितरं सो ऽत्रिमेव तु  ॥ ब्न्द्प्_२,६५।४७ ॥  
तस्य तत्पापशमनं चकारात्रिर्महायशाः  ।  
स राजयक्ष्मणा मुक्तः श्रीया जजवाल सर्वशः  ॥ ब्न्द्प्_२,६५।४८ ॥  
एतत्सोमस्य वै जन्म कीर्त्तितं द्विजसत्तमाः  ।  
वंशं तस्य द्विजश्रेष्ठा कीर्त्यमानं निबोधत  ॥ ब्न्द्प्_२,६५।४९ ॥  
धन्यमारोग्यमायुष्यं पुण्यं कल्मषशोधनम्  ।  
सौम्यस्य चन्म श्रुत्वैवं सर्वपापैः प्रमुच्यते  ॥ ब्न्द्प्_२,६५।५० ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे सोमसौम्ययोर्जन्मकथनं नाम पञ्चषष्टितमो ऽध्यायः ॥ ६५॥  
  
  
_____________________________________________________________  
  
  
सूत उवाच  
सोमस्य तु बुधः पुत्रो बुधस्य तु पुरूरवाः  ।  
तेजस्वी दानशीलश्च यज्वा विपुलदक्षिणः  ॥ ब्न्द्प्_२,६६।१ ॥  
ब्रह्मवादी पराक्रान्तः शत्रुभिर्युधि दुर्जयः  ।  
आहर्त्ता जाग्निहोत्रस्य यज्ञानां च महीपतिः  ॥ ब्न्द्प्_२,६६।२ ॥  
सत्यवाग्धर्मबुद्धिश्च कान्तः संवृत्तमैथुनः  ।  
अतीव त्रिषु लोकेषु रूपेणाप्रतिमो ऽभवत्  ॥ ब्न्द्प्_२,६६।३ ॥  
तं ब्रह्मवादिनं दान्तं धर्मज्ञं सत्यवादिनम्  ।  
उर्वशी वरयामास हित्वा मानं यशस्विनी  ॥ ब्न्द्प्_२,६६।४ ॥  
तया सहावसद्राजा दश वर्षाणि चाष्ट च  ।  
सप्त षट्सप्त चाष्टौ च दश चाष्टौ च वीर्यवान्  ॥ ब्न्द्प्_२,६६।५ ॥  
वने चैत्ररथे रम्ये तथा मन्दाकिनीतटे  ।  
अलकायां विशालायां नन्दने च वनोत्तमे  ॥ ब्न्द्प्_२,६६।६ ॥  
गन्धमादनपादेषु मेरुशृङ्गे नगोत्तमे  ।  
उत्तरांश्च कुरून्प्राप्य कलापग्राममेव च  ॥ ब्न्द्प्_२,६६।७ ॥  
एतेषु वनमुख्येषु सुरैराचरितेषु च  ।  
उर्वश्या महितो राजा रेमे परमया मुदा  ॥ ब्न्द्प्_२,६६।८ ॥  
ऋषय ऊचुः  
गन्धर्वी चोर्वशी देवी राजानं मानुषं कथम्  ।  
उत्सृज्य तं च सम्प्राप्ता तन्नो ब्रूहि च दुष्कृतम्  ॥ ब्न्द्प्_२,६६।९ ॥  
सूत उवाच  
ब्रह्मशापाभिभूता सा मानुषं समुपस्थिता  ।  
आत्मनः शापमोक्षार्थं नियमं सा चकार तु  ॥ ब्न्द्प्_२,६६।१० ॥  
अनग्नदर्शनं चैव अकामात्सह मैथुनम्  ।  
द्वौ मेषौ शयनाभ्याशे सा तावद्ध्यवतिष्ठते  ॥ ब्न्द्प्_२,६६।११ ॥  
घृतमात्रं तथाऽहारः कालमेकं तु पार्थिव  ।  
यद्येष समयो राजन्यावत्कालश्च ते दृढः  ॥ ब्न्द्प्_२,६६।१२ ॥  
तावत्कालं तु वत्स्यामि एष नः समयः कृतः  ।  
तस्यास्तं समयं सर्वं स राजा पर्यपालयत्  ॥ ब्न्द्प्_२,६६।१३ ॥  
एवं सा चावसत्तेन सहेलेना भिगामिनी  ।  
वर्षाण्यथ चतुःषष्टिं तद्भक्त्या शापमोहिता  ॥ ब्न्द्प्_२,६६।१४ ॥  
उर्वशी मानुषं प्राप्ता गन्धर्वाश्चिन्तयान्विताः  ।  
गन्धर्वा ऊचुः  
चिन्तयध्वं महाभागा यथा सा तु वराङ्गना  ॥ ब्न्द्प्_२,६६।१५ ॥  
आगच्छेत्तु पुनर्देवानुर्वशी स्वर्गभूषणम्  ।  
ततो विश्वापसुर्नाम गन्धर्वः सुमहामतिः  ॥ ब्न्द्प्_२,६६।१६ ॥  
जहारोरणकौ तस्यास्तत्पश्चात्सा दिवं गता  ।  
तस्यास्तु विरहेणासौ भ्रममाणस्त्वथोर्वशीम्  ॥ ब्न्द्प्_२,६६।१७ ॥  
ददर्श च कुरुक्षेत्रे तया सम्भाषितो ऽप्ययम्  ।  
गन्धर्वानुपधावेति स तच्चक्रे ऽथ ते ददुः  ॥ ब्न्द्प्_२,६६।१८ ॥  
अग्निस्थालीं तया राजा गतः स्वर्गं महारथः  ।  
एको ऽग्निः पूर्वमासीद्वै ऐलस्तं त्रीनकल्पयत्  ॥ ब्न्द्प्_२,६६।१९ ॥  
एवम्प्रभावो राजासीदैलस्तु द्विजसत्तमाः  ।  
देशे पुण्यतमे चैव महर्षिभिरलङ्कृते  ॥ ब्न्द्प्_२,६६।२० ॥  
राज्यं स कारयामास प्रयागे पृथिवीपतिः  ।  
उत्तरे यामुने तीरे प्रतिष्ठाने महायशाः  ॥ ब्न्द्प्_२,६६।२१ ॥  
तस्य पुत्रा बभूवुर्हि षडिन्द्रोपमतेजसः  ।  
गन्धर्वलोके विदिता आयुर्द्धीमानमावसुः  ॥ ब्न्द्प्_२,६६।२२ ॥  
विश्वावसुः श्रतायुश्च घृतायुश्चोवर्शीसुताः  ।  
अमाव सोस्तु वै जाते भीमो राजाथ विश्वचित्  ॥ ब्न्द्प्_२,६६।२३ ॥  
श्रीमान्भीमस्य दायादो राजासीत्काञ्चनप्रभः  ।  
विद्वांस्तु काञ्चनस्यापि सुहोत्रो ऽभून्महाबल  ॥ ब्न्द्प्_२,६६।२४ ॥  
सुहोत्रस्याभवज्जह्नुः केशिनीगर्भसम्भवः  ।  
प्रतिगत्य ततो गङ्गा वितते य५कर्मणि  ॥ ब्न्द्प्_२,६६।२५ ॥  
सादयामास तं देशं भाविनोर्ऽथस्य दर्शनात्  ।  
गङ्गया प्लावितं दृष्ट्वा यज्ञवाटं समन्ततः  ॥ ब्न्द्प्_२,६६।२६ ॥  
सौहोत्रिरपि सङ्क्रुद्धो गङ्गां राजा द्विजोत्तमाः  ।  
तदाराजर्षिणा पीतां गङ्गां दृष्ट्वा सुरर्षयः  ॥ ब्न्द्प्_२,६६।२७ ॥  
उपनिन्युर्महाभागा दुहितृत्वेन जाह्नवीम्  ।  
यौवनाश्वस्य पौत्रीं तु कावेरीं जह्नुरावहत्  ॥ ब्न्द्प्_२,६६।२८ ॥  
युवनाश्वस्य शापेन गङ्गार्द्धेन विनिर्ममे  ।  
कावेरीं सरितां श्रेष्ठ जह्नुभार्यामनिन्दिताम्  ॥ ब्न्द्प्_२,६६।२९ ॥  
जह्नुस्तु दयितं पुत्रं सुनहं नाम धार्मिकम्  ।  
कावेर्यां जनयामास अजकस्तस्य चात्मजः  ॥ ब्न्द्प्_२,६६।३० ॥  
अजकस्य तु दायादो बलाकाश्वो महायशाः  ।  
बभूव मृग शीलः सुशस्तस्यात्मजः स्मृतः  ॥ ब्न्द्प्_२,६६।३१ ॥  
कुशपुत्रा बभूवुश्च चत्वारो देववर्चसः  ।  
कुशाम्बः कुशानाभश्च अमूर्तरयमो वसुः  ॥ ब्न्द्प्_२,६६।३२ ॥  
कुशिकस्तु तपस्तेपे पुत्रार्थी राजसत्तमः  ।  
पूर्णे वर्षसहस्रे वै शतक्रतुरपश्यत  ॥ ब्न्द्प्_२,६६।३३ ॥  
तमुग्रतपसं दृष्ट्वा सहस्राक्षः पुरन्दरः  ।  
समर्थः पुत्रजनने स्वयमेवास्य शाश्वतः  ॥ ब्न्द्प्_२,६६।३४ ॥  
पुत्रत्वं कल्पयामास स्वयमेव पुरन्दरः  ।  
गाधिर्नामाभवत्पुत्रः कौशिकः पाकशासनः  ॥ ब्न्द्प्_२,६६।३५ ॥  
पौरुकुत्स्यभवद्भार्या गाधेस्तस्यामजायत  ।  
पूर्वं कन्या महाभागा नाम्ना सत्यवती शुभा  ॥ ब्न्द्प्_२,६६।३६ ॥  
तां गाधिः पुत्रकामाय ऋचीकाय ददौ प्रभुः  ।  
तस्याः प्रीतस्तु वै भर्त्ता भार्गवो भृगुनन्दनः  ॥ ब्न्द्प्_२,६६।३७ ॥  
पुत्रार्थे साधयामास चरुं गाधेस्तथैव च  ।  
अथावोचत्प्रियां तत्र ऋचीको भार्गवस्तदा  ॥ ब्न्द्प्_२,६६।३८ ॥  
उपभोज्यश्चरुरयं त्वया मात्रा च ते शुभा  ।  
तस्या जनिष्यते पुत्रो दीप्तिमान्क्षत्त्रियर्षभः  ॥ ब्न्द्प्_२,६६।३९ ॥  
अजेयः क्षत्त्रियैर्युद्धे क्षत्रियर्षभसूदनः  ।  
तवापि पुत्रं कल्याणि धृतिमन्तं तपोधनम्  ॥ ब्न्द्प्_२,६६।४० ॥  
शमात्मकं द्विजश्रेष्ठं चरुरेष विधास्यति  ।  
एवमुक्त्वा तु तां भार्यामृचीको भृगुनन्दनः  ॥ ब्न्द्प्_२,६६।४१ ॥  
तपस्यभिरतो नित्यमरण्यं प्रविशेश ह  ।  
गाधिः सदारस्तु तदा ऋचीकाश्रममभ्यगात्  ॥ ब्न्द्प्_२,६६।४२ ॥  
तीर्थयात्राप्रसङ्गेन सुतां द्रष्टुं नरेश्वरः  ।  
चरुद्वयं गृहीत्वा तु ऋषेः स्त्यवती तदा  ॥ ब्न्द्प्_२,६६।४३ ॥  
भर्तुर्वचनमव्यग्रा हृष्टा मात्रे न्यवेदयत्  ।  
माता तु तस्यै दैवैन दुहित्रे स्वचरुं ददौ  ॥ ब्न्द्प्_२,६६।४४ ॥  
तस्याश्चरुमथाज्ञानादात्मनः सा चकार ह  ।  
अथ सत्यवती गर्भं क्षत्रियान्तकरं शुभम्  ॥ ब्न्द्प्_२,६६।४५ ॥  
धारयामास दीप्तेन वपुषा घोरदर्शना  ।  
तामृचीकस्ततो दृष्ट्वा योगेनाप्यवमृश्य च  ॥ ब्न्द्प्_२,६६।४६ ॥  
तदाब्रवीद्द्विजश्रेष्ठः स्वां भार्यां वरवर्णिनीम्  ।  
मात्रासि वञ्चिता भद्रे चरुव्यत्यासहेतुना  ॥ ब्न्द्प्_२,६६।४७ ॥  
जनिष्यति हि पुत्रस्ते क्रूरकर्मातिदारुमः  ।  
माता जनिष्यते चापि तथा भूतं तपोधनम्  ॥ ब्न्द्प्_२,६६।४८ ॥  
विश्वं हि ब्रह्मतपसा मया तत्र समर्पितम्  ।  
एवमुक्ता महाभागा भर्त्रा सत्यवती तदा  ॥ ब्न्द्प्_२,६६।४९ ॥  
प्रसादयामास पतिं सुतो मे नेदृशो भवेत्  ।  
ब्राह्मणापसदस्त्वत्त इत्युक्तो मुनिमब्रवीत्  ॥ ब्न्द्प्_२,६६।५० ॥  
नैव सङ्कल्पितः कामो मया भद्रे तथा त्वया  ।  
उग्रकर्मा भवेत्पुत्रः पितुर्मातुश्च कारणात्  ॥ ब्न्द्प्_२,६६।५१ ॥  
पुनः सत्यवती वाक्यमेवमुक्ताब्रवीदिदम्  ।  
इच्छंल्लोकानपि मुने सृजेथाः किं पुनः सुतम्  ॥ ब्न्द्प्_२,६६।५२ ॥  
शमात्मकमृजुं भर्त्तः पुत्रं मे दातुमर्हसि  ।  
काममेवंविधः पौत्रो मम स्यात्तव सुव्रत  ॥ ब्न्द्प्_२,६६।५३ ॥  
यद्यन्यथा न सक्यं वै कर्तुम्मेवं द्विजोत्तम  ।  
ततः प्रसादमकरोत्स तस्यास्तपसो बलात्  ॥ ब्न्द्प्_२,६६।५४ ॥  
पुत्रे नास्ति विशेषो मे पौत्रे वा वरवर्णिनि  ।  
त्वया यथोक्तं वचनं तथा भद्रेभविष्यति  ॥ ब्न्द्प्_२,६६।५५ ॥  
तस्मात्सत्यवती पुत्रं जनयामास भार्गवम्  ।  
तपस्यभिरतं दान्तं जमदग्निं शमात्मकम्  ॥ ब्न्द्प्_२,६६।५६ ॥  
भृगोश्चरुविपर्यासे रौद्रवैष्णवयोः पुरा  ।  
जमनाद्वैष्णवस्याग्नेर्जमदग्निरजायत  ॥ ब्न्द्प्_२,६६।५७ ॥  
विश्वामित्रं तु दायादं गाधिः कुशिकनन्दनः  ।  
प्राप्य ब्रह्मर्षिसमतां जगाम ब्रह्मणा वृतः ६६।५८॥  
सा हि सत्यवती पुण्या सत्यव्रतपरायणा  ।  
कौशिकी तु समाख्याता प्रवृत्तेयं महानदी  ॥ ब्न्द्प्_२,६६।५९ ॥  
परिस्रुता महाभागा कौशिकी सरितां वरा  ।  
इक्ष्वाकुवंशप्रभवो रेणुको नाम पार्थिवः  ॥ ब्न्द्प्_२,६६।६० ॥  
तस्य कन्या महाभागा कमली नाम रेणुका  ।  
रेणुकायां कमल्यां तु तपोधृतिसमाधिना  ॥ ब्न्द्प्_२,६६।६१ ॥  
आर्चीको जनयामाम जमदग्निः सुदारुणम्  ।  
सर्वविद्यान्तगं श्रेष्ठं धनुर्वेदस्य पारगम्  ॥ ब्न्द्प्_२,६६।६२ ॥  
रामं क्षत्त्रियहन्तारं प्रदीप्तमिव पावकम्  ।  
और्वस्यैवमृचीकस्य सत्यवत्यां महामनाः  ॥ ब्न्द्प्_२,६६।६३ ॥  
जमदग्निस्तपोवीर्याज्जज्ञे ब्रह्मविदां वरः  ।  
मध्यमश्च शुनःशेफः शुनः पुच्छः कनिष्ठकः  ॥ ब्न्द्प्_२,६६।६४ ॥  
विश्वामित्रस्तु धर्मात्मा नाम्ना विश्वरथः स्मृतः  ।  
जज्ञे भृगुप्रसादेन कौशिकान्वयवर्द्धनः  ॥ ब्न्द्प्_२,६६।६५ ॥  
विश्वामित्रस्य पुत्रस्तु शुनःशेफो ऽभवन्मुनिः  ।  
हरिश्चन्द्रस्य यज्ञे तु पशुत्वे नियतः स वै  ॥ ब्न्द्प्_२,६६।६६ ॥  
देवैर्दत्तः शुनःशेफो विश्वामित्राय वै पुनः  ।  
देवैर्दत्तः स वै यस्माद्देवरातस्ततो ऽभवत्  ॥ ब्न्द्प्_२,६६।६७ ॥  
विश्वामित्रस्य पुत्राणां शुनःशेफो ऽग्रजः स्मृतः  ।  
मधुच्छन्दादयश्चैव कृतदेवौ ध्रुवाष्टकौ  ॥ ब्न्द्प्_२,६६।६८ ॥  
कच्छपः पूरणश्चैव विश्वामित्रसुतास्तु वै  ।  
तेषाङ्गोत्राणि बहुधा कौशिकानां महात्मनाम्  ॥ ब्न्द्प्_२,६६।६९ ॥  
पार्थिवा देवराताश्च जाज्ञवल्क्याः समर्पणाः  ।  
उदुम्बराश्च वातड्यास्तलकायनचान्द्रवाः  ॥ ब्न्द्प्_२,६६।७० ॥  
लोहिण्यो रेणवस्छैव तथा कारिषवः स्मृताः  ।  
बभ्रवः पणिनस्छैव ध्यानजप्यास्तथैव च  ॥ ब्न्द्प्_२,६६।७१ ॥  
श्यामायना हिरण्याक्षाः साङ्कृता गालवाः स्मृताः  ।  
देवला यामदूताश्च शालङ्कायनबाष्कलाः  ॥ ब्न्द्प्_२,६६।७२ ॥  
लालाढ्या बादराश्चान्ये विश्वामित्रस्य धीमतः  ।  
ऋष्यन्तरविवाह्यास्ते बहबः कौशिकाः स्मृताः ॥ ६५।७३॥  
कौशिकाः सौश्रुताश्चैव तथान्ये सैन्धवायनाः  ।  
योगेश्वरस्य पुण्यस्य बह्मर्षेः कौशिकस्य वै  ।  
विश्वामित्रस्य पुत्राणां शुनःशेफो ऽग्रजः स्मृतः  ॥ ब्न्द्प्_२,६६।७४ ॥  
दृषद्वती सुतश्चापि विश्वामित्रात्तथाष्टकः  ।  
अष्टकस्य सुतो लौहिः प्रोक्तो जह्नुगणो मया  ॥ ब्न्द्प्_२,६६।७५ ॥  
ऋषय ऊचुः  
किंलक्षणेन धर्मेण तपसेह श्रुतेन वा  ॥ ब्न्द्प्_२,६६।७६ ॥  
ब्राह्मण्यं समनुप्राप्तं विश्वामित्रादिभिर्नृपैः  ।  
येनयेनाभिधानेन ब्राह्मण्यं क्षत्रिया गताः  ॥ ब्न्द्प्_२,६६।७७ ॥  
विशेषं ज्ञातुमिच्छामि तपसो दानतस्तथा  ।  
एवमुक्तस्ततो वाक्यमब्रवीदिदमर्थवत्  ॥ ब्न्द्प्_२,६६।७८ ॥  
अन्यायोपगतैर्द्रव्यैराहूय द्विजसत्तमान्  ।  
धर्माभिकाङ्क्षी यजते न धर्मफलमश्नुते  ॥ ब्न्द्प्_२,६६।७९ ॥  
जपं कृत्वा तथा तीव्रं धनलोभान्निरङ्कुशः  ।  
रागमोहान्वितो ह्यन्ते पावनार्थं ददाति यः  ॥ ब्न्द्प्_२,६६।८० ॥  
तेन दत्तानि दानानि ह्यफलानि भवन्त्युत  ।  
तस्य धर्मप्रवृत्तस्य हिंसकस्य दुरात्मनः  ॥ ब्न्द्प्_२,६६।८१ ॥  
एवं लब्ध्वा धने मोहाद्ददतो यजतश्च ह  ।  
सङ्क्लिष्टं कर्मणा दानं न तिष्ठति दुरात्मनः  ॥ ब्न्द्प्_२,६६।८२ ॥  
न्यायागतानां द्रव्याणां तीर्थं सम्प्रतिपादनम्  ।  
कामाननभि सन्धाय यजते च ददाति च  ॥ ब्न्द्प्_२,६६।८३ ॥  
स दानफलमाप्नोति तच्च दानं सुखोदयम्  ।  
दानेन भोगानाप्नोति स्वर्गं सत्येन गच्छति  ॥ ब्न्द्प्_२,६६।८४ ॥  
तपसा तु सुतप्तेन लोकान्विष्टभ्य तिष्ठति  ।  
सत्यं तु तपसः श्रेयस्तस्माज्ज्ञानं गुरु स्मृतम्  ॥ ब्न्द्प्_२,६६।८५ ॥  
श्रूयते हि तपस्सिद्धाः क्षत्त्रोपेता द्विजातयः  ।  
विश्वामित्रो नरपतिर्मान्धाता सङ्कृतिः कपिः  ॥ ब्न्द्प्_२,६६।८६ ॥  
काश्यश्च पुरुकुत्सश्च शलो गृत्समदः प्रभुः  ।  
आर्ष्टिषेणो ऽजमीढश्च भार्गव्योमस्तथैव च  ॥ ब्न्द्प्_२,६६।८७ ॥  
कक्षीवांश्चैवौशिजश्च नृपश्च शिशिरस्तथा  ।  
रथान्तरः शौनकश्च विष्णुवृद्धादयो नृपाः  ॥ ब्न्द्प्_२,६६।८८ ॥  
क्षत्रोपेताः स्मृता ह्येते तपसा ऋषितां गताः  ।  
एते राजर्षयः सर्वे सिद्धिं तु महतीं गताः  ॥ ब्न्द्प्_२,६६।८९ ॥  
अत ज्ञर्ध्वं प्रवक्ष्यामि आयोर्वंशं महात्मनः  ॥ ब्न्द्प्_२,६६।९० ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उवोद्धात पादे भार्गवचरिते अमावसुवंशानुकीर्त्तनं नाम षट्षष्टितमो ऽध्यायः ॥ ६६॥  
  
  
_____________________________________________________________  
  
  
आयोः पुत्रा महात्मानः पञ्चैवासन्महाबलाः  ।  
स्वर्भानुत नयायां ते प्रभायां जज्ञिरे नृपाः  ॥ ब्न्द्प्_२,६७।१ ॥  
नहुषः प्रथमस्तेषां क्षत्रवृद्धस्ततः स्मृतः  ।  
रम्भो रजिरनेनाश्च त्रिषु लोकेषु विश्रुताः  ॥ ब्न्द्प्_२,६७।२ ॥  
क्षत्रवृद्धात्मजश्चैव सुनहोत्रो महायशाः  ।  
सुनहोत्रस्य दायादास्त्रयः परमधार्मिकाः  ॥ ब्न्द्प्_२,६७।३ ॥  
काशः शलश्च द्वावेतौ तथा गृत्समदः प्रभुः  ।  
पुत्रो गृत्समदस्यापि शुनको यस्य शौनकः  ॥ ब्न्द्प्_२,६७।४ ॥  
ब्राह्मणाः क्षत्रियाश्चैव वैश्याः शूद्रास्तथैव च  ।  
एतस्य वंशेसम्भूता विचित्रैः कर्मभिर्द्विजाः  ॥ ब्न्द्प्_२,६७।५ ॥  
शलात्मजो ह्यार्ष्टिषेणः शिशिरस्तस्य जात्मजः  ।  
शौनकाश्चार्ष्टिषेणाश्च क्षत्रोपेता द्विजातयः  ॥ ब्न्द्प्_२,६७।६ ॥  
काश्यस्य काशिपो राजा पुत्रो दीर्घतपास्तथा  ।  
धन्वश्च दीर्घतपसो विद्वान्धन्वन्तरीस्ततः  ॥ ब्न्द्प्_२,६७।७ ॥  
तपस्ॐऽते महातेजा जातो वृद्धस्य धीमतः  ।  
अथैनमृषयः प्रोचुः सूतं वाक्यमिद पुनः  ॥ ब्न्द्प्_२,६७।८ ॥  
ऋषय ऊचुः  
कश्च धन्वन्तरिर्देवो मानुषेष्विह जज्ञिवान्  ।  
एतद्वेदितुमिच्छामस्तन्नोब्रूहि परन्तप  ॥ ब्न्द्प्_२,६७।९ ॥  
सूत उवाच  
धन्वन्तरेः सम्भवो ऽयं श्रूयतामिह वै द्विजाः  ।  
स सम्भूतः समुद्रान्ते मथ्यमाने ऽमृते पुरा  ॥ ब्न्द्प्_२,६७।१० ॥  
उत्पन्नः कलशात्पूर्वं सर्वतश्च श्रिया वृतः  ।  
सद्यःसंसिद्धकार्यं तं दृष्ट्वा विष्णुखस्थितः  ॥ ब्न्द्प्_२,६७।११ ॥  
अब्जस्त्वमिति होवाच तस्मादब्जस्तु स स्मृतः  ।  
अब्जः प्रोवाच विष्णुं तं तनयो ऽस्मि तव प्रभो  ॥ ब्न्द्प्_२,६७।१२ ॥  
विधत्स्व भागं स्थानं च मम लोके सुरोत्तम  ।  
एवमुक्तः स दृष्ट्वा तु तथ्यं प्रोवाच स प्रभुः  ॥ ब्न्द्प्_२,६७।१३ ॥  
कृतो यज्ञविभागस्तु दैतेयैर्हि सुरैस्तथा  ।  
वेदेषु विधियुक्तं च विधिहोत्रं महर्षिभिः  ॥ ब्न्द्प्_२,६७।१४ ॥  
न सक्यमिह होमं वै तुभ्यं कर्तुं कदायन  ।  
अर्वाक्सूतो ऽसि हे देव तव मन्त्रो न वै प्रभो  ॥ ब्न्द्प्_२,६७।१५ ॥  
द्वितीयायां तु सम्भूत्यां लोके ख्यातिं गमिष्यसि  ।  
अणिमादियुतां सिद्धिं गतस्तत्र भविष्यसि  ॥ ब्न्द्प्_२,६७।१६ ॥  
एतेनैव शरीरेण देवत्वं प्राप्स्यसि प्रभो  ।  
चा (च) तुर्मन्त्रैर्घृतैर्गव्यैर्यक्ष्यन्ते त्वां द्विजातयः  ॥ ब्न्द्प्_२,६७।१७ ॥  
अथ वा त्वं पुनश्चैव ह्यायुर्वेदं विधास्यसि  ।  
अवश्यभावीह्यर्थो ऽयं प्राग्दृष्टस्त्वब्जयोनिना  ॥ ब्न्द्प्_२,६७।१८ ॥  
द्वितीयं द्वापर प्राप्य भविता त्वं न संशयः  ।  
तस्मात्तस्मै वरं दत्त्वा विष्णुरन्तर्दधे ततः  ॥ ब्न्द्प्_२,६७।१९ ॥  
द्वितीये द्वापरे प्राप्ते सौनहोत्रः स काशिराट्  ।  
पुत्रकामस्तपस्तेपे नृपो दीर्घतपास्तथा  ॥ ब्न्द्प्_२,६७।२० ॥  
अब्जं देवं तु पुत्रार्थे ह्यारिराधयिषुर्नृपः  ।  
वरेण च्छन्दयामास ततो धन्वन्तरिर्नृपम्  ॥ ब्न्द्प्_२,६७।२१ ॥  
नृप उवाच  
भगवन्यदि तुष्टस्त्वं पुत्रो मे गतिमान्भवेः  ।  
तथेति समनुज्ञाय तत्रैवान्तरधात्प्रभुः  ॥ ब्न्द्प्_२,६७।२२ ॥  
तस्य गेहे समुत्पन्नो देवो धन्वन्तरिस्तदा  ।  
काशिराजो महाराजः सर्व रोगप्रणाशनः  ॥ ब्न्द्प्_२,६७।२३ ॥  
आयुर्वेदं भरद्वाजात्प्राप्येह सभिषक्क्रियम्  ।  
तमष्टधा पुनर्व्यस्य शिष्येभ्यः प्रत्यपादयत्  ॥ ब्न्द्प्_२,६७।२४ ॥  
धन्वन्तरिसुतश्चापि केतुमानिति विश्रुतः  ।  
अथ केतुमतः पुत्रो जज्ञे भीमरथो नृपः  ॥ ब्न्द्प्_२,६७।२५ ॥  
पुत्रो भीमरथस्यापि जातो धीमान्प्रजेश्वरः  ।  
दिवोदास इति ख्यातो वाराणस्यधिपो ऽभवत्  ॥ ब्न्द्प्_२,६७।२६ ॥  
एतस्मिन्नेव काले तु पुरीं वारामसीं पुरा  ।  
शून्यां निवेशयामास क्षेमको नाम राक्षसः  ॥ ब्न्द्प्_२,६७।२७ ॥  
शप्ता हि सा पुरी पूर्वं निकुम्भेन महात्मना  ।  
शून्या वर्षसहस्रं वै भवित्रीति पुनः पुनः  ॥ ब्न्द्प्_२,६७।२८ ॥  
तस्यां तु शप्तमात्रायां दिवोदासः प्रजेश्वरः  ।  
विषयान्ते पुरीं रम्यां गोमत्यां सन्न्यवेशयत्  ॥ ब्न्द्प्_२,६७।२९ ॥  
ऋषय ऊचुः  
वाराणसीं किमर्थं तां निकुम्भः शप्तवान्पुरा  ।  
निकुम्भश्चापि धर्मात्मा सिद्धक्षेत्रं शशाप यः  ॥ ब्न्द्प्_२,६७।३० ॥  
सूत उवाच  
दिवोदासस्तु राजर्षिर्नगरीं प्राप्य पार्थिवः  ।  
वसते स महातेजाः स्फीतायां वै नराधिपः  ॥ ब्न्द्प्_२,६७।३१ ॥  
एतस्मिन्नेव काले तु कृतदारो महेश्वरः  ।  
देव्याः स प्रियकामस्तु वसन्वै श्वशुरान्तिके  ॥ ब्न्द्प्_२,६७।३२ ॥  
देवाज्ञया पारिषदा विश्वरुपास्तपोधनाः  ।  
पूर्वोक्तरूपसंवेषैस्तोषयन्ति महेश्वरीम्  ॥ ब्न्द्प्_२,६७।३३ ॥  
हृष्यते तैर्महादेवो मेना नैव तु तुष्यति  ।  
जुगुप्सते सा नित्यं वै देवं देवीं तथैव च  ॥ ब्न्द्प्_२,६७।३४ ॥  
मम पार्श्वे त्वनाचारस्तव भर्त्ता महेश्वरः  ।  
दरिद्रः सर्वथैवेह हा कष्टं लज्जते न वै  ॥ ब्न्द्प्_२,६७।३५ ॥  
मात्रा तथोक्ता वचसा स्त्रीस्वभावान्न चक्षमे  ।  
स्मितं कृत्वा तु वरदा हरपार्श्वमथागमत्  ॥ ब्न्द्प्_२,६७।३६ ॥  
विषण्णवदना देवी महादेवमभाषत  ।  
नेह वत्स्याम्यहं देव नय मां स्वं निवेशनम्  ॥ ब्न्द्प्_२,६७।३७ ॥  
तथोक्तस्तु महादेवः सर्वांल्लोकान्निरीक्ष्य ह  ।  
वासार्थं रोचयामास पृथिव्यां तु द्विजोत्तमाः  ॥ ब्न्द्प्_२,६७।३८ ॥  
वाराणसीं महातेजाः सिद्धक्षेत्रं महेश्वरः  ।  
दिवोदासेन तां ज्ञात्वा निविष्टां नगरीं भवः  ॥ ब्न्द्प्_२,६७।३९ ॥  
पार्श्वस्थं स समाहूय गणेशं क्षेममब्रवीत्  ।  
गणेश्वर पुरीं गत्वा शून्यां वाराणसीं कुरु  ॥ ब्न्द्प्_२,६७।४० ॥  
मृदुना चाभ्युपायेन अतिवीर्यः स पार्थिवः  ।  
ततो गत्वा निकुम्भस्तु पुरीं वाराणसीं पुरा  ॥ ब्न्द्प्_२,६७।४१ ॥  
स्वप्ने सन्दर्शयामास मङ्कनं नामतो द्विजम्  ।  
श्रेयस्ते ऽहं करिष्यामि स्थानं मे रोचयानघ  ॥ ब्न्द्प्_२,६७।४२ ॥  
मद्रूपां प्रतिमां कृत्वा नगर्यन्ते निवेशय  ।  
तथा स्वप्ने यथा दृष्टं सर्वं कारितवान्द्विजः  ॥ ब्न्द्प्_२,६७।४३ ॥  
नगरीद्वार्यनुज्ञाप्य राजानं तु यथाविधि  ।  
पूजा तुमहती चैव नित्यमेव प्रयुज्यते  ॥ ब्न्द्प्_२,६७।४४ ॥  
गन्धैर्धूपैश्च वाल्यैश्च प्रेक्षणीयेस्तथैव च  ।  
अन्नप्रदानयुक्तैश्च ह्यत्यद्भुतमिवाभवत्  ॥ ब्न्द्प्_२,६७।४५ ॥  
एवं सम्पूज्यते तत्र नित्यमेव गणेश्वरः  ।  
ततो वरसहस्राणि नागराणां प्रयच्छति  ॥ ब्न्द्प्_२,६७।४६ ॥  
पुत्रान्हिरण्यमायूंषि सर्वकामांस्तथैव च  ।  
राज्ञस्तु महिषी श्रेष्टा सुयशा नाम विश्रुता  ॥ ब्न्द्प्_२,६७।४७ ॥  
पुत्रार्थमागता साध्वी राज्ञा देवी प्रचोदिता  ।  
पूजां तु विपुलां कृत्वा देवी पुत्रानयाचत  ॥ ब्न्द्प्_२,६७।४८ ॥  
पुनः पुनरथागत्य बहुशः पुत्रकारणात्  ।  
न प्रयच्छति पुत्रांस्तु निकुम्भः कारणेन तु  ॥ ब्न्द्प्_२,६७।४९ ॥  
क्रुध्यते यदि राजा तु तत किञ्चित्प्रवर्त्तते  ।  
अथ दीर्घेण कालेन क्रोधो राजानमाविशत्  ॥ ब्न्द्प्_२,६७।५० ॥  
भूतं त्विदं मंहद्द्वारि नागराणां प्रयच्छति  ।  
प्रीत्या वरांश्च शतशो न किञ्चिन्नः प्रयच्छति  ॥ ब्न्द्प्_२,६७।५१ ॥  
मामकैः पूज्यते नित्यं नगर्यां मम चैव तु  ।  
स याचितश्च बहुशो देव्या मे पुत्रकारणात्  ॥ ब्न्द्प्_२,६७।५२ ॥  
न ददाति च पुत्रं मे कृतघ्नो बहुभोजनः  ।  
अतो नार्हति पूजा तु मत्सकाशात्कथञ्चन  ॥ ब्न्द्प्_२,६७।५३ ॥  
तस्मात्तु नाशयिष्यामितस्य स्थानं दुरात्मनः  ।  
एवं तु स विनिश्चित्य दुरात्मा राजकिल्बिषी  ॥ ब्न्द्प्_२,६७।५४ ॥  
स्थानं गणपतेश्तस्य नाशयामास दुर्मतिः  ।  
भग्नमायतनं दृष्ट्वा राजानमशपत्प्रभुः  ॥ ब्न्द्प्_२,६७।५५ ॥  
यस्माद्विनापराधं मे त्वया स्थानं विनाशितम्  ।  
अकस्मात्तु पुरी शून्या भवित्रीते नराधिप  ॥ ब्न्द्प्_२,६७।५६ ॥  
ततस्तेन तु शापेन शून्या वाराणसी तदा  ।  
शप्त्वा पुरीं निकुम्भस्तु महादेवमथानयत्  ॥ ब्न्द्प्_२,६७।५७ ॥  
शून्यां पुरीं महा देवो निर्ममे पदमात्मनः  ।  
तुल्यां देवविभूत्या तु देव्याश्चैव महामनाः  ॥ ब्न्द्प्_२,६७।५८ ॥  
रमते तत्र वै देवी ह्यैश्वर्यात्सा तु विस्मिता  ।  
देव्या क्रीडार्थमीशानो देवो वाक्यमथाब्रवीत्  ॥ ब्न्द्प्_२,६७।५९ ॥  
नाहं वेश्म विमोक्ष्यामि ह्यविमुक्तं हि मे गृहम्  ।  
प्रहस्यैनामथोवाच ह्यविमुक्तं हि मे गृहम्  ।  
नाहं देवि गमिष्यामि त्वन्यत्रेदं विहाय वै  ॥ ब्न्द्प्_२,६७।६० ॥  
मया सह रमस्वेह क्षेत्रे भामिन्यनुत्तमे  ।  
तस्मात्तदविमुक्तं हि प्रोक्तं देवेन वै स्वयम्  ॥ ब्न्द्प्_२,६७।६१ ॥  
एवं वाराणसी शप्ता ह्यविमुक्तं च कीर्त्तिता  ।  
यस्मिन्वसेद्भवो देवः सर्वदेवनमस्कृतः  ॥ ब्न्द्प्_२,६७।६२ ॥  
युगेषु त्रिषु धर्मात्मा सह देव्या महेश्वरः  ।  
अन्तर्द्धानं कलौ याति तत्पुरं तु महात्मनः  ॥ ब्न्द्प्_२,६७।६३ ॥  
अन्तर्हिते पुरे तस्मिन्पुरी सा वसते पुनः  ।  
एवं वाराणसी शप्ता निवेशं पुनरागता  ॥ ब्न्द्प्_२,६७।६४ ॥  
भद्रसेनस्य पुत्राणां शतमुत्तमधन्विनाम्  ।  
हत्वा निवेशयामास दिवोदासो नराधिपः  ॥ ब्न्द्प्_२,६७।६५ ॥  
भद्रसेनस्य राज्यं तु हतं तेन बलीयसा  ।  
भद्रसेनस्य पुत्रस्तु दुर्मदो नाम नामतः  ॥ ब्न्द्प्_२,६७।६६ ॥  
दिवोदासेन बालेति घृणया स विसर्जितः  ।  
दिवोदासाद्दृषद्वत्यां वीरो जज्ञे प्रतर्द्दनः  ॥ ब्न्द्प्_२,६७।६७ ॥  
तेन पुत्रेण बालेन प्रहृतं तस्य वै पुनः  ।  
वैरस्यान्त महाराज तदा तेन विधित्सता  ॥ ब्न्द्प्_२,६७।६८ ॥  
प्रतर्दनस्य पुत्रौ द्वौ वत्सो गर्गश्च विश्रुतौ  ।  
वत्सपुत्रो ह्यलर्कस्तु सन्नतिस्तस्य चात्मजः  ॥ ब्न्द्प्_२,६७।६९ ॥  
अलर्कं प्रति राजर्षिं श्रोक्ॐ गीतः पुरातनैः  ।  
षष्टिवर्षसहस्राणि षष्टिवर्षशतानि च  ॥ ब्न्द्प्_२,६७।७० ॥  
युवा रूपेण सम्पन्नो ह्यलर्कः काशिसत्तमः  ।  
लोपामुद्राप्रसादेन परमायुरवाप्तवान्  ॥ ब्न्द्प्_२,६७।७१ ॥  
शापस्यान्ते महाबाहुर्हत्वा क्षेमकराक्षसम्  ।  
रम्यामावासयामास पुरीं वाराणसीं नृपः  ॥ ब्न्द्प्_२,६७।७२ ॥  
सन्नतेरपि दायादः सुनीथो नाम धार्मिकः  ।  
सुनीथस्य तु दायादः क्षैमाख्यो नाम धार्मिकः  ॥ ब्न्द्प्_२,६७।७३ ॥  
क्षेमस्य केतुमान्पुत्रः सुकेतुस्तस्य चात्मजः  ।  
सुकेतुतनयश्चापि धर्मकेतुरिति श्रुतः  ॥ ब्न्द्प्_२,६७।७४ ॥  
धर्मकेतोस्तु दायादः सत्यकेतुर्महारथः  ।  
सत्यकेतुसुतश्चापि विभुर्नाम प्रजेश्वरः  ॥ ब्न्द्प्_२,६७।७५ ॥  
सुविभुस्तु विभोः पुत्रः सुकुमारस्ततः स्मृतः  ।  
सुकुमारस्य पुत्रस्तु धृष्टकेतुः सुधार्मिकः  ॥ ब्न्द्प्_२,६७।७६ ॥  
धृष्टकेतोस्तु दायादो वेणुहोत्रः प्रजेश्वरः  ।  
वेणुहोत्रसुतश्चापि गार्ग्यो वै नाम विश्रुतः  ॥ ब्न्द्प्_२,६७।७७ ॥  
गार्ग्यस्य गर्गभूमिस्तु वंशो वत्सस्य धीमतः  ।  
ब्राह्मणाः क्षत्रियाश्चैव तयोः पुत्राः सुधार्मिकाः  ॥ ब्न्द्प्_२,६७।७८ ॥  
विक्रान्ता बलवन्तश्च सिहतुल्यपराक्रमाः  ।  
इत्येते काश्यपाः प्रोक्ता रजेरपि निबोधत  ॥ ब्न्द्प्_२,६७।७९ ॥  
रजेः पुत्रशतान्यासन्पञ्च वीर्यवतो भुवि  ।  
राजेयमिति विख्यातं क्षत्र सिन्द्रभयावहम्  ॥ ब्न्द्प्_२,६७।८० ॥  
तदा देवासुरे युद्धे समुत्पन्ने सुदारुणे  ।  
देवाश्चैवासुराश्चैव पितामहमथाब्रुवन्  ॥ ब्न्द्प्_२,६७।८१ ॥  
आवयोर्भगवन्युद्धे विजेता को भविष्यति  ।  
ब्रूहि नः सर्वलोकेश श्रोतुमिच्छामहे वयम्  ॥ ब्न्द्प्_२,६७।८२ ॥  
ब्रह्मोवाच  ।  
येषामर्थाय सङ्ग्रामे रजिरात्तायुधः प्रभुः  ।  
योत्स्यते ते विजष्यन्ते त्रींल्लोकान्नात्र संशयः  ॥ ब्न्द्प्_२,६७।८३ ॥  
रजिर्यतस्ततो लक्ष्मीर्यतो लक्ष्मीस्ततो धृतिः  ।  
यतो धृतिस्ततो धर्मो यतो धर्मस्ततो जयः  ॥ ब्न्द्प्_२,६७।८४ ॥  
ते देवा दानवाः सर्वे ततः श्रुत्वा रजेर्जयम्  ।  
अभ्ययुर्जयमिच्छन्तः स्तुवन्तो राजसत्तमम्  ॥ ब्न्द्प्_२,६७।८५ ॥  
ते हृष्टमनसः सर्वे राजानं देवदानवाः  ।  
ऊचुरस्मज्जयाय त्वं गृहाम वरकार्मुकम्  ॥ ब्न्द्प्_२,६७।८६ ॥  
रजिरुवाच  
अहं जेष्यामि भो दैत्या देवाञ्च्छ क्रपुरोगमान्  ।  
इन्द्रो भवामि धर्मात्मा ततो योत्स्ये रणाजिरे  ॥ ब्न्द्प्_२,६७।८७ ॥  
दानवा ऊचुः  
अस्माकमिन्द्रः प्रह्लादस्तस्यार्थे विजयामहे  ।  
अस्मिन्तु समये राजंस्तिष्ठेथा देवनोदिते  ॥ ब्न्द्प्_२,६७।८८ ॥  
स तथेति ब्रुवन्नेव देवैरप्यभिनोदितः  ।  
भविष्यसीन्द्रो जित्वेति देवैरपि निमन्त्रितः  ॥ ब्न्द्प्_२,६७।८९ ॥  
जघान दानवान्सर्वान्ये ऽवध्या वज्रपाणयः  ।  
स विप्रनष्टां देवानां परमश्रीः श्रियं वशी  ॥ ब्न्द्प्_२,६७।९० ॥  
निहत्य दानवान्सर्वा नाजहार रजिः प्रभुः  ।  
तं तथाह रजिं तत्र देवैः सह शतक्रतुः  ॥ ब्न्द्प्_२,६७।९१ ॥  
रजिपुत्रो ऽहमित्युक्त्वा पुनरेवाब्रहवीद्वचः  ।  
इन्द्रो ऽसि राजन्देवानां सर्वेषां नात्र संशयः  ॥ ब्न्द्प्_२,६७।९२ ॥  
यस्याहमिन्द्रः पुत्रस्ते ख्यातिं यास्यामि शत्रुहन्  ।  
स तु शक्रवचः श्रुत्वा वञ्चितस्तेन मायया  ॥ ब्न्द्प्_२,६७।९३ ॥  
तथेत्येवाह वै राजा प्रीयमाणः शतक्रतुम्  ।  
तस्मिंस्तु देवसदृशे दिवं प्राप्ते महीपतौ  ॥ ब्न्द्प्_२,६७।९४ ॥  
दायाद्यमिन्द्रादा जह्नुराचार्यतनया रजेः  ।  
तानि पुत्रशतान्यस्य तच्च स्थानं शचीपतेः  ॥ ब्न्द्प्_२,६७।९५ ॥  
समाक्रामन्त बहुधा स्वर्गलोकं त्रिविष्टपम्  ।  
ततः काले बहुतिथे समतीते महाबलः  ॥ ब्न्द्प्_२,६७।९६ ॥  
हतराज्यो ऽब्रवीच्छक्रो हतभागो बृहस्पतिम्  ।  
बदरी फलमात्रं वै पुरोडाशं विधत्स्व मे  ॥ ब्न्द्प्_२,६७।९७ ॥  
ब्रह्मर्षे येन तिष्ठेयं तेजसाप्यायितस्ततः  ।  
ब्रह्मन्कृशो ऽहं विमना त्दृतराज्यो हृतासनः  ॥ ब्न्द्प्_२,६७।९८ ॥  
हतौजा दुर्बलो युद्धे रजिपुत्रेः प्रसीद मे  ।  
बृहस्पतिरुवाच  
यद्येवं चोदितःशक्र त्वयास्यां पूर्वमेव हि  ॥ ब्न्द्प्_२,६७।९९ ॥  
नाभविष्यत्त्वत्प्रियार्थमकर्त्तव्यं ममानघ  ।  
प्रयतिष्यामि देवेन्द्र त्वद्धितार्थं महाद्युते  ॥ ब्न्द्प्_२,६७।१०० ॥  
यज्ञभागं च राज्यं च अचिरात्प्रतिपत्स्यसे  ।  
तथा शक्र गमिष्यामि मा भूत्ते विक्लवं मनः  ॥ ब्न्द्प्_२,६७।१०१ ॥  
ततः कर्म चकारास्य तेजःसंवर्द्धनं महत्  ।  
तेषां च बुद्धिसम्मोहमकरोद्बुद्धिसत्तमः  ॥ ब्न्द्प्_२,६७।१०२ ॥  
ते यदा तु सुसम्मूडा रागान्मत्तो विधर्मिणः  ।  
ब्रह्मद्विषश्च सम्बृत्ता हतवीर्यपराक्रमाः  ॥ ब्न्द्प्_२,६७।१०३ ॥  
ततो लेभे ऽसुरैश्वर्यमैन्द्रस्थानं तथोत्तमम्  ।  
हत्वा रजिसुतान्सर्वान्कामक्रोधपरायणान्  ॥ ब्न्द्प्_२,६७।१०४ ॥  
य इदं च्यवनं स्थानात्प्रतिष्ठां च शतक्रतोः  ।  
शृणुयाच्छ्रावयेद्वापि न स दौरात्म्यमाप्नुयात्  ॥ ब्न्द्प्_२,६७।१०५ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे धन्वन्तरिसम्भवादिवर्णनं नाम सप्तषष्टितमो ऽध्यायः ॥ ६७॥  
  
  
_____________________________________________________________  
  
  
ऋषय ऊचुः  
मरुतेन कथं कन्या राज्ञे दत्ता महात्मना  ।  
किंवीर्याश्च महात्मानो जाता मरुतकन्यया  ॥ ब्न्द्प्_२,६८।१ ॥  
सूत उवाच  
आहरत्स मरुत्सोममन्नकामः प्रजेश्वरः  ।  
मासिमासि महातेजाः षष्टिसंवत्सरान्नृप  ॥ ब्न्द्प्_२,६८।२ ॥  
तेन ते मरुतस्तस्य मरुत्सोमेन तोषिताः  ।  
अक्षय्यान्नं ददुः प्रीताः सर्वकामपरिच्छदम्  ॥ ब्न्द्प्_२,६८।३ ॥  
अन्नं तस्य सकृद्भुक्तमहोरात्रं न क्षीयते  ।  
कोटिशो दीय मानं च सूर्यस्योदयनादपि  ॥ ब्न्द्प्_२,६८।४ ॥  
मित्रज्योतेस्तु कन्याया मरितस्य च धीमतः  ।  
तस्माज्जाता महासत्त्वा धर्मज्ञा मोक्षदर्शिनः  ॥ ब्न्द्प्_२,६८।५ ॥  
सन्न्यस्य गृहधर्माणि वैराग्यं समुपस्थिताः  ।  
यतिधर्ममवाप्येह ब्रह्मभूयाय ते गताः  ॥ ब्न्द्प्_२,६८।६ ॥  
अनेनसः सुतो जातः क्षत्रधर्मः प्रतापवान्  ।  
क्षत्रधर्मसुतो जातः प्रतिपक्षो महातपाः  ॥ ब्न्द्प्_२,६८।७ ॥  
प्रतिपक्षसुतश्चापि सृञ्जयो नाम विश्रुतः  ।  
सृञ्जयस्य जयः पुत्रो विजयस्तस्य जज्ञिवान्  ॥ ब्न्द्प्_२,६८।८ ॥  
विजयस्य जयः पुत्रस्तस्य हर्यश्वकः स्मृतः  ।  
इर्यश्वस्य सुतो राजा सहदेवः प्रतापवान्  ॥ ब्न्द्प्_२,६८।९ ॥  
सहदेवस्य धर्मात्मा अहीन इति विश्रुतः  ।  
अहीनस्य चयत्सेनस्तस्य पुत्रो ऽथ सङ्कृतिः  ॥ ब्न्द्प्_२,६८।१० ॥  
सङ्कृतेरपि धर्मात्मा कृतधर्मा महायशाः  ।  
इत्येते क्षत्रधर्माणो नहुषस्य निबोधत  ॥ ब्न्द्प्_२,६८।११ ॥  
नहुषस्य तु दायादाः षडिन्द्रोपमतेजसः  ।  
यतिर्ययातिः संयातिरायतिर्वियतिः कृतिः  ॥ ब्न्द्प्_२,६८।१२ ॥  
यतिर्ज्येष्ठस्तु तेषां वै ययातिस्तु ततो ऽवरः  ।  
काकुत्स्थकन्यां गां नाम लेभे पत्नीं यतिस्तदा  ॥ ब्न्द्प्_२,६८।१३ ॥  
स यतिर्मोक्षमास्थाय ब्रह्मभूतो ऽभवन्मुनिः  ।  
तेषां मध्ये तु पञ्चानां ययातिः पृथिवीपतिः  ॥ ब्न्द्प्_२,६८।१४ ॥  
देवयानीमुशनसः सुतां भार्यामवाप ह  ।  
शर्मिष्ठामासुरीं चैव तनयां वृषपर्वणः  ॥ ब्न्द्प्_२,६८।१५ ॥  
यदुं च तुर्वसुं चैव देवयानो व्यजायत  ।  
द्रुह्युं चानुं च पूरुं च शर्मिष्ठा वार्षपर्वणी  ॥ ब्न्द्प्_२,६८।१६ ॥  
अजीजनन्महावीर्यान्सुतान्देवसुतोपमान्  ।  
रथं तस्मै ददौ शक्रः प्रीतः परमभास्वरम्  ॥ ब्न्द्प्_२,६८।१७ ॥  
असङ्गं काञ्चनं दिव्यमक्षयौ च महेषुधी  ।  
युक्तं मनोजवैरश्वैर्येन कन्यां समुद्वहत्  ॥ ब्न्द्प्_२,६८।१८ ॥  
स तेन रथमुख्येन जिगाय सततं महीम्  ।  
ययातिर्युधि दुर्द्धर्षो देवदानवमानवैः  ॥ ब्न्द्प्_२,६८।१९ ॥  
पौरवाणां नृपाणां च सर्वेषां सो ऽभवद्रथी  ।  
यावत्सुदेशप्रभवः कौरवो जनमेजयः  ॥ ब्न्द्प्_२,६८।२० ॥  
कुरोः पौत्रस्य राज्ञरतु राज्ञः पारीक्षितस्य ह  ।  
जगाम सरथो नाशं शापाद्गार्ग्यस्य धीमतः  ॥ ब्न्द्प्_२,६८।२१ ॥  
गार्ग्यस्य हि सुतं बालं स राजा जनमेजयः  ।  
दुर्बुद्धिर्हिंसया मास लोहगन्धी नराधिपः  ॥ ब्न्द्प्_२,६८।२२ ॥  
स लोहगन्धी राजर्षिः परिधावन्नितस्ततः  ।  
पौरजानपदैस्त्यक्तो न लेभे शर्म कर्हिचित्  ॥ ब्न्द्प्_२,६८।२३ ॥  
ततः स दुःखसन्तप्तो नालभत्संविदं क्वचित  ।  
स प्रायाच्छौनकमृषिं शरणं व्यथितस्तदा  ॥ ब्न्द्प्_२,६८।२४ ॥  
इन्द्रोतोनाम विख्यातो यो ऽसौ मुनि रुदारधीः  ।  
योजयामास चैन्द्रोतः शौनको जनमेजयम्  ॥ ब्न्द्प्_२,६८।२५ ॥  
अश्वमेधेन राजानं पावनार्थं द्विजोत्तमाः  ।  
स लोहगन्धो व्यनशत्त स्यावभृथमेत्य ह  ॥ ब्न्द्प्_२,६८।२६ ॥  
स वै दिव्यो रथस्तस्माद्वसोश्चेदिपतेस्तथा  ।  
दत्तः शक्रेन तुष्टेन लेभे तस्माद्बृहद्रथः  ॥ ब्न्द्प्_२,६८।२७ ॥  
ततो हत्वा जरासन्धं भीमस्तं रथमुत्तमम्  ।  
प्रददौ वासुदेवाय प्रीत्या कौरवनन्दनः  ॥ ब्न्द्प्_२,६८।२८ ॥  
स जरां प्राप्य राजर्षिर्ययातिर्नहुषात्मजः  ।  
पुत्रं श्रेष्टं वरिष्ठं च यदुमित्यब्रवीद्वचः  ॥ ब्न्द्प्_२,६८।२९ ॥  
जरावली च मां तात पलितानि च पर्ययुः  ।  
काव्यस्योशनसः शापान्न च तृप्तो ऽस्मि यौवने  ॥ ब्न्द्प्_२,६८।३० ॥  
त्वं यदो प्रतिपद्यस्व पाप्मानं जरया सह  ।  
जरां मे प्रतिगृह्णीष्व तं यदुः प्रत्युवाच ह  ॥ ब्न्द्प्_२,६८।३१ ॥  
अनिर्दिष्टा हि मे भिक्षा ब्राह्मणस्य प्रतिश्रुता  ।  
सा तु व्यायामसाध्या वै न ग्रहीष्यामि ते जराम्  ॥ ब्न्द्प्_२,६८।३२ ॥  
जरायां बहवो दोषाः पानभोजनकारिताः  ।  
तस्माज्जरां न ते राजन्ग्रहीतुमहमुत्सहे  ॥ ब्न्द्प्_२,६८।३३ ॥  
सितश्मश्रुधरो दीनो जरया शिथिलीकृतः  ।  
वलीसन्ततगात्रश्च निराशो दुर्बलाकृतिः  ॥ ब्न्द्प्_२,६८।३४ ॥  
अशक्तः कार्यकरणे परिबूतस्तु यौवने  ।  
सहोपवीतिभिश्चैव तां जरां नाभिकामये  ॥ ब्न्द्प्_२,६८।३५ ॥  
सन्ति ते बहवः पुत्रा मत्तः प्रियतरा नृप  ।  
प्रतिगृह्णन्तु धर्मज्ञ पुत्रमन्यं वृणीष्व वै  ॥ ब्न्द्प्_२,६८।३६ ॥  
स एवमुक्तो यदुना दीव्रकोपसमन्वितः  ।  
उवाच वदतां श्रेष्टो ज्येष्ठं तं गर्हयन्सुतम्  ॥ ब्न्द्प्_२,६८।३७ ॥  
आश्रमः कस्तवान्यो ऽस्ति को वा धर्मविधिस्तव  ।  
मामनादृत्य दुर्बुद्धे यदहं तव देशिकः  ॥ ब्न्द्प्_२,६८।३८ ॥  
एवमुक्त्वा यदुं राजा शशापैनं स मन्युमान्  ।  
यस्त्वं मे त्दृदयाज्जातो वयः स्वं न प्रयच्छसि  ॥ ब्न्द्प्_२,६८।३९ ॥  
तस्मान्न राज्यभाङ्मूढ प्रजा ते वै भविष्यति  ।  
तुर्वसो प्रतिपद्यस्व पाप्मानं जरया सह  ॥ ब्न्द्प्_२,६८।४० ॥  
तुर्वसुरुवाच  
न कामये जरां तात कामभोगप्रणाशिनीम्  ।  
जरायां बहवो दोषाः पानभोजन कारिताः  ॥ ब्न्द्प्_२,६८।४१ ॥  
तस्माज्जरां न ते राजन्ग्रहीतुमहमुत्सहे  ।  
ययातिरुवाच  
यस्त्वं मे त्दृदयाज्जातो वयः स्वं न प्रयच्छसि  ॥ ब्न्द्प्_२,६८।४२ ॥  
तस्मात्प्रजानु विच्छेदं तुर्वसो तव यास्यति  ।  
सङ्कीर्णेषु च धर्मेण प्रतिलोमनरेषु च  ॥ ब्न्द्प्_२,६८।४३ ॥  
पिशिताशिषु चान्येषु मूढ राजा भविष्यसि  ।  
गुरुदारप्रसक्तेषु तिर्यग्योनिगतेषु वा  ।  
वासस्ते पाप म्लेच्छेषु भविष्यति न संशयः  ॥ ब्न्द्प्_२,६८।४४ ॥  
सूत उवाच  
एवं तु तुर्वसुंशप्त्वा ययातिः सुतमात्मनः  ॥ ब्न्द्प्_२,६८।४५ ॥  
शर्मिष्ठायाः सुतं द्रुह्युमिदं वचनमब्रवीत्  ।  
द्रुह्यो त्वं प्रतिपद्यस्व वर्णरूपविनाशिनीम्  ॥ ब्न्द्प्_२,६८।४६ ॥  
जरा वर्षसहस्रंवै यौवनं स्वं ददस्व मे  ।  
पूर्णे वर्षसहस्रे ते प्रतिदास्यामि यौवनम्  ॥ ब्न्द्प्_२,६८।४७ ॥  
स्वं चादास्यामि भूयो ऽहं पाप्मानं जरया सह  ।  
द्रुह्युरुवाच  
नारोहेत रथं नाश्वं जीर्णो भुङ्क्ते न च स्त्रियम्  ।  
न सुखं चास्य भवति न जरां तेन कामये  ॥ ब्न्द्प्_२,६८।४८ ॥  
ययातिरुवाच  
यस्त्वं मे हृदयाज्जातो वयः स्वं न प्रयच्छसि  ॥ ब्न्द्प्_२,६८।४९ ॥  
तस्माद्द्रुह्यो प्रियः कामो न ते सम्पत्स्यते क्वचित्  ।  
नौप्लवोत्तरसञ्चारस्तव नित्यं भविष्यति  ॥ ब्न्द्प्_२,६८।५० ॥  
अराजा राजवंशस्त्वं तत्र नित्यं वसिष्यसि  ।  
अनो त्वं प्रतिपाद्यस्व पाप्मानं जरया सह  ॥ ब्न्द्प्_२,६८।५१ ॥  
एवं वर्षसहस्रं तु चरेयं यौवनेन ते  ।  
अनुरुवाच  
जीर्णः शिशुरिवाशक्तो जरया ह्यशुचिः सदा  ।  
न जुहोति स काले ऽग्निं तां जरां नाभिकामये  ॥ ब्न्द्प्_२,६८।५२ ॥  
ययातिरूवाच  ।  
यस्त्वं मे हृदयाज्जातो वयः स्वं न प्रयच्छसि  ॥ ब्न्द्प्_२,६८।५३ ॥  
जरादोष स्त्वयोक्तो ऽयं तस्मात्त्वं प्रतिपत्स्यसे  ।  
प्रजा च यौवनं प्राप्ता विनशिष्यत्यनो तव  ॥ ब्न्द्प्_२,६८।५४ ॥  
अग्निप्रस्कन्दनपरास्त्वं वाप्येवं भविष्यसि  ।  
पूरो त्वं प्रतिपद्यस्व पाप्मानं जरया सह  ॥ ब्न्द्प्_२,६८।५५ ॥  
जरावली च मां तात पलितानि च पर्ययुः  ।  
काव्यस्योशनसः शापान्न च तृप्तो ऽस्मियौवने  ॥ ब्न्द्प्_२,६८।५६ ॥  
कञ्चित्कालं चरेयं वै विषयान्वयसा तव  ।  
पूर्णे वर्षसहस्रे ते प्रतिदास्यामि यौवनम्  ॥ ब्न्द्प्_२,६८।५७ ॥  
स्वं चैव प्रतिपत्स्ये ऽहं पाप्मानं जरया सह  ।  
सूत उवाच  
एवमुक्तः प्रत्युवाच पुत्रः पितरमञ्जसा  ॥ ब्न्द्प्_२,६८।५८ ॥  
यथा तु मन्यसे तात करिष्यामि तथैव च  ।  
प्रतिपत्स्ये च ते राजन्पाप्मानं जरया सह  ॥ ब्न्द्प्_२,६८।५९ ॥  
गृहाण यौवनं मत्तश्चर कामान्यथेप्सितान्  ।  
जरयाहं प्रतिच्छन्नो वयोरूपधरस्तव  ॥ ब्न्द्प्_२,६८।६० ॥  
यौवनं भवते दत्त्वा चरिष्यामि यथार्थवत्  ।  
ययातिरुवाच  
पूरो प्रीतो ऽस्मि भद्रं ते प्रीतश्चेदं ददामि ते  ॥ ब्न्द्प्_२,६८।६१ ॥  
सर्वकामसमृद्धा ते प्रजा राज्ये भविष्यति  ।  
सूत उवाच  
पूरोरनुमतो राजा ययातिः स्वजरां ततः  ॥ ब्न्द्प्_२,६८।६२ ॥  
सङ्क्रामयामास तदा प्रासादद्भार्गवस्य तु  ।  
गौरवेणाथ वयसा ययातिर्नहुषात्मजः  ॥ ब्न्द्प्_२,६८।६३ ॥  
प्रीतियुक्तो नरश्रेष्ठश्चचार विषयान्स्वकान्  ।  
यथाकामं यथोत्साहं यथाकालं यथासुखम्  ॥ ब्न्द्प्_२,६८।६४ ॥  
धर्माविरोधी राजेन्द्रो यथाशक्ति स एव हि  ।  
देवानतर्पयद्यज्ञैः पितॄञ्श्राद्धैस्तथैव च  ॥ ब्न्द्प्_२,६८।६५ ॥  
दाराननुग्रहैरिष्टैः कामैश्च द्विजसत्तमान्  ।  
अतिथीनन्नपानैश्च वैश्यंश्च परिपालनैः  ॥ ब्न्द्प्_२,६८।६६ ॥  
आनृशंस्येन शूद्रांश्च दस्यून्सन्निग्रहेण च  ।  
धर्मेण च प्रजाः सर्वा यथावदनुरञ्जयत्  ॥ ब्न्द्प्_२,६८।६७ ॥  
ययातिः पालयामास साक्षादिन्द्र इवापरः  ।  
स राजा सिंहविक्रान्तो युवा विषयगोचरः  ॥ ब्न्द्प्_२,६८।६८ ॥  
अविरोधेन धर्मस्य चचार सुखमुत्तमम्  ।  
स मार्गमाणः कामानामतद्दोषनिदर्शनात्  ॥ ब्न्द्प्_२,६८।६९ ॥  
विश्वाच्या सहितो रेमे वैब्राजे नन्दने वने  ।  
अपश्यत्स यदा तान्वै वर्द्धमानान्नृपस्तदा  ॥ ब्न्द्प्_२,६८।७० ॥  
गत्वा पूरोः सकाशं वै स्वां जरां प्रत्यपद्यत  ।  
सम्प्राप्य स तु तान्कामांस्तृप्तः खिन्नश्च पार्थिवः  ॥ ब्न्द्प्_२,६८।७१ ॥  
कालं वर्षसहस्रं वै सस्मार मनुजाधिपः  ।  
परिसङ्ख्याय काले च कलाः काष्ठास्तथैव च  ॥ ब्न्द्प्_२,६८।७२ ॥  
पूर्णं मत्वा ततः कालं पूरुं पुत्रमुवाच ह  ।  
यथा सुखं यथोत्साहं यथाकालमरिन्दम  ॥ ब्न्द्प्_२,६८।७३ ॥  
सेविता विषयः पुत्र यौवनेन मया तव  ।  
पूरो प्रीतो ऽस्मि भद्रं ते गृहाण त्वं स्वयौवनम्  ॥ ब्न्द्प्_२,६८।७४ ॥  
राज्यं च त्वं गृहाणेदं त्वं हि मे प्रियकृत्सुतः  ।  
प्रतिपेदे जरां राजा ययातिर्नहुषात्मजः  ॥ ब्न्द्प्_२,६८।७५ ॥  
यौवनं प्रतिपेदे च पूरुः स्वं पुनरात्मनः  ।  
अभिषेक्तुकामं च नृपं पूरुं पुत्रं कनीयसम्  ॥ ब्न्द्प्_२,६८।७६ ॥  
ब्राह्मणप्रमुखा वर्णा इदं वचनमब्रुवन्  ।  
कथं शुक्रस्य नप्तारं देवयान्याः सुतं प्रभो  ॥ ब्न्द्प्_२,६८।७७ ॥  
ज्येष्ठं यदुमतिक्रम्य राज्यं दास्यसि पूरवे  ।  
यदुर्ज्येष्ठस्तव सुतो जातस्तमनुदतुर्वसुः  ॥ ब्न्द्प्_२,६८।७८ ॥  
शर्मिष्ठायाः सुतो द्रुह्युस्ततो ऽनुः पूरुरेव च  ।  
कथं ज्येष्ठानतिक्रम्य कनीयान्राज्यमर्हति  ।  
सुतः सम्बोधयामस्त्वां धर्मं समनुपालय  ॥ ब्न्द्प्_२,६८।७९ ॥  
ययातिरुवाच  
ब्राह्मणप्रमुखा वर्णाः सर्वे शृण्वन्तु मे वचः  ॥ ब्न्द्प्_२,६८।८० ॥  
ज्येष्ठं प्रति यथा राज्यं न देयं मे कथञ्चन  ।  
मातापित्रोर्वचनकृद्वीरः पुत्रः प्रशस्यते  ॥ ब्न्द्प्_२,६८।८१ ॥  
मम ज्येष्ठेन यदुना नियोगो नानुपालितः  ।  
प्रतिकूलः पितुर्यश्च न स पुत्रः सताम्मतः  ॥ ब्न्द्प्_२,६८।८२ ॥  
स पुत्रः पुत्रवद्यश्च वर्त्तते पितृमातृषु  ।  
यदुनाहमवज्ञातस्तथा तुर्वसुनापि च  ॥ ब्न्द्प्_२,६८।८३ ॥  
द्रुह्युना चानुना चैव मय्यवज्ञा कृता भृशम्  ।  
पूरुणा तु कृतं वाक्यं मानितश्च विशेषतः  ॥ ब्न्द्प्_२,६८।८४ ॥  
कनीयान्मम दायादो जरा येन धृता मम  ।  
सर्वे कामा मम कृताः पूरुणा पुण्यकारिणा  ॥ ब्न्द्प्_२,६८।८५ ॥  
शुक्रेण च वरो दत्तः काव्येनोशनसा स्वयम्  ।  
पुत्रो यस्त्वानुवर्त्तेत स राजा तु महामते  ॥ ब्न्द्प्_२,६८।८६ ॥  
प्रजा ऊचुः  
भवतो ऽनुमतो ऽप्येवं पूरू राज्ये ऽभिषिच्यताम्  ।  
यः पुत्रो गुणसम्पन्नो मातापित्रोर्हितः सदा  ॥ ब्न्द्प्_२,६८।८७ ॥  
सर्वमर्हति कल्याणं कनीयानपि स प्रभुः  ।  
अर्हे ऽस्य पूरू राज्यस्य यः प्रियः प्रियकृत्तव  ॥ ब्न्द्प्_२,६८।८८ ॥  
वरदानेन शुक्रस्य न शक्यं वक्तुमुत्तरम्  ।  
पौरजान पदैस्तुष्टैरित्युक्ते नाहुषस्तदा  ॥ ब्न्द्प्_२,६८।८९ ॥  
अभिषिच्य ततः पूरुं स राज्ये सुतमात्मनः  ।  
दिशि दक्षिणपूर्वस्यां तुर्वसुं तु न्यवेशयत्  ॥ ब्न्द्प्_२,६८।९० ॥  
दक्षिणापरतो राजा यदुं ज्येष्ठं न्यवेशयत्  ।  
प्रतीच्यामुत्तरस्यां च द्रुह्युं चानुं च तावुभौ  ॥ ब्न्द्प्_२,६८।९१ ॥  
सप्तद्वीपां ययातिस्तु जित्वा पृथ्वीं ससागराम्  ।  
व्यभजत्पञ्चधा राजा पुत्रेभ्यो नाहुषस्तदा  ॥ ब्न्द्प्_२,६८।९२ ॥  
तैरियं पृथिवी सर्वा सप्तद्वीपा सपत्तना  ।  
यथाप्रदेशं धर्मज्ञैर्धर्मेण प्रतिपान्यते  ॥ ब्न्द्प्_२,६८।९३ ॥  
एवं विभज्य पृथिवीं पुत्रेभ्यो नाहुषस्तदा  ।  
पुत्रसङ्क्रामितश्रीस्तु प्रीतिमा नभवन्नृपः  ॥ ब्न्द्प्_२,६८।९४ ॥  
धनुर्न्यस्य पृषत्कांश्च राज्यं चैव सुतेषु तु  ।  
प्रीतिमानभवद्राजा भारमावेश्य बन्धुषु  ॥ ब्न्द्प्_२,६८।९५ ॥  
अत्र गाथा महाराज्ञा पुरा गीता ययातिना  ।  
याभिः प्रत्याहरेत्कामात्कूर्मौंऽगानीव सर्वशः  ॥ ब्न्द्प्_२,६८।९६ ॥  
न जातु कामः कामानमुपभोगेन शाम्यति  ।  
हविषा कृष्णवर्त्मेव भूय एवाभिवर्द्धते  ॥ ब्न्द्प्_२,६८।९७ ॥  
यत्पृथिव्यां व्रीहियवं हिरण्यं पशवः स्त्रियः  ।  
नालमेकस्य तत्सर्वमिति पश्यन्न मुह्यति  ॥ ब्न्द्प्_२,६८।९८ ॥  
यदा न कुरुते भावं सर्वभूतेष्वमङ्गलम्  ।  
कर्मणा मनसा वाचा ब्रह्म सम्पद्यते तदा  ॥ ब्न्द्प्_२,६८।९९ ॥  
यदा परान्न बिभेति यदान्यस्मान्न बिभ्यति  ।  
यदा नेच्छति न द्वेष्टि ब्रह्म सम्पद्यते तदा  ॥ ब्न्द्प्_२,६८।१०० ॥  
या दुस्त्यजा दुर्मतिभिर्या न जीर्यति जीर्यतः  ।  
यैषा प्राणान्तिको रोगस्तां तृष्णां त्यजतः सुखम्  ॥ ब्न्द्प्_२,६८।१०१ ॥  
जीर्यन्ति जीर्यतः केशा दन्ता जीर्यन्ति जीर्यतः  ।  
जीविताशा धनाशा च जीर्यतो ऽपि न जीर्यति  ॥ ब्न्द्प्_२,६८।१०२ ॥  
यच्च कामसुखं लोके यच्छ दिव्यं महत्सुखम्  ।  
कृष्णाक्षयसुखस्यैतत्कलां नर्हन्ति षोडशीम्  ॥ ब्न्द्प्_२,६८।१०३ ॥  
एवमुक्त्वा स राजर्षिः सदारः प्रस्थितो वनम्  ।  
भृगुतुङ्गे तपस्तप्त्वा तत्रैव च महायशाः  ॥ ब्न्द्प्_२,६८।१०४ ॥  
पालयित्वा व्रतं चार्षं तत्रैव स्वर्ग माप्तवान्  ।  
तस्य वंशास्तु पञ्चैते पुण्या देवर्षिसत्कृताः  ॥ ब्न्द्प्_२,६८।१०५ ॥  
यैर्व्याप्ता पृथिवी कृत्स्ना सूर्यस्येव गभस्तिभिः  ।  
धन्यः प्रजावा नायुष्मान्कीर्त्तिमांश्च भवेन्नरः  ॥ ब्न्द्प्_२,६८।१०६ ॥  
ययातेश्चारितं सर्वं पठञ्छृण्वन्द्विजोत्तमाः  ॥ ब्न्द्प्_२,६८।१०७ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे अष्टषष्टितमो ऽध्यायः ॥ ६८॥  
  
  
_____________________________________________________________  
  
  
सूत उवाच  
यदोर्वंशं प्रवक्ष्यामि ज्येष्ठस्योत्तमतेजसः  ।  
विस्तरेणानुपूर्व्या च गदतो मे निबोधत  ॥ ब्न्द्प्_२,६९।१ ॥  
यदोः पुत्रा बभूवुर्हि पञ्च देवसुतोपमाः  ।  
सहस्रजिदथ श्रेष्ठः क्रोष्टुर्नीलोञ्जिको लघुः  ॥ ब्न्द्प्_२,६९।२ ॥  
सहस्रजित्सुतः श्रीमाञ्छतजिन्नाम पार्थिवः  ।  
शतजित्तनयाः ख्यातस्त्रयः परमधार्मिकाः  ॥ ब्न्द्प्_२,६९।३ ॥  
हैहयश्च हयस्छैव राजा वेणु हयस्तथा  ।  
हैहयस्य तु दायादो धर्मनेत्र इति श्रुतः  ॥ ब्न्द्प्_२,६९।४ ॥  
धर्मनेत्रस्य कुन्तिस्तु सङ्क्षेयस्तस्य चात्मजः  ।  
सञ्ज्ञेयस्य तु दायादो महिष्मान्नाम पार्थिवः  ॥ ब्न्द्प्_२,६९।५ ॥  
आसीन्महिष्मतः पुत्रो भद्रमेनः प्रतापवान्  ।  
वाराणस्यधिपो राजा कथितः पूर्व एव हि  ॥ ब्न्द्प्_२,६९।६ ॥  
भद्र सेनस्य दायादो दुर्मदो नाम पार्थिवः  ।  
दुर्मदस्यसुतो धीमान्कनको नाम विश्रुतः  ॥ ब्न्द्प्_२,६९।७ ॥  
कनकस्य तु दायादाश्चत्वारो लोकविश्रुताः  ।  
कृतवीर्यः कृताग्निश्च कृतवर्मा तथैव च  ॥ ब्न्द्प्_२,६९।८ ॥  
कृतौजाश्च चतुर्थो ऽभूत्कृतवीर्यात्मजोर्ऽजुनः  ।  
जज्ञे बाहुसहस्रेण सप्तद्वीपेश्वरो नृपः  ॥ ब्न्द्प्_२,६९।९ ॥  
स हि वर्षायुतं तप्त्वा तपः परमदुश्चरम्  ।  
दत्तमाराधयामास कार्त्तवीर्यो ऽत्रिसम्भवम्  ॥ ब्न्द्प्_२,६९।१० ॥  
तस्मै दत्तो वरान्प्रादाच्च तुरो भूरितेजसः  ।  
पूर्वं बाहुसहस्रं तु स वव्रे प्रथमं वरम्  ॥ ब्न्द्प्_२,६९।११ ॥  
अधर्मं ध्यायमानस्य सहसास्मान्निवारणम्  ।  
धर्मेण पृथिवीं जित्वा धर्मेणैवानुपालनम्  ॥ ब्न्द्प्_२,६९।१२ ॥  
सङ्ग्रामांस्तु बहुञ्जित्वा हत्वा चारीन्सहस्रशः  ।  
सङ्ग्रामे युध्यमानस्य वधः स्यात्प्रधने मम  ॥ ब्न्द्प्_२,६९।१३ ॥  
तेनेयं पृथिवी कृत्स्ना सप्तद्वीपा सपत्तना  ।  
सप्तोदधिपरिक्षिप्ता क्षत्रेण विधिना जिता  ॥ ब्न्द्प्_२,६९।१४ ॥  
तस्य बाहुसहस्रं तु युध्यतः किलयोगतः  ।  
योगो योगेश्वरस्येव प्रादुर्भवति मायया  ॥ ब्न्द्प्_२,६९।१५ ॥  
तेन सप्तसु द्वीपेषु सप्तयज्ञशतानि वै  ।  
कृतानि विधिना राज्ञा श्रूयते मुनिसत्तमाः  ॥ ब्न्द्प्_२,६९।१६ ॥  
सर्वे यज्ञा महाबाहोस्तस्यामन्भूरितेजसः  ।  
सर्वे काञ्चनवेदीकाः सर्वे यूपैश्च काञ्चनैः  ॥ ब्न्द्प्_२,६९।१७ ॥  
सर्वैर्देवैर्महाभागै र्विमानस्थैरलङ्कृताः  ।  
गन्धर्वैरप्सरोभिश्च नित्यमेवोपशोभिताः  ॥ ब्न्द्प्_२,६९।१८ ॥  
तस्य राज्ञो जगौ गाथां गन्धर्वो नारदस्तदा  ।  
चरितं तस्य राजर्षेर्महिमानं निरीक्ष्य च  ॥ ब्न्द्प्_२,६९।१९ ॥  
न नूनं कार्त्तवीर्यस्य गतिं यास्यन्ति मानवाः  ।  
यज्ञैर्दानैस्तपोभिश्च विक्रमेण श्रुतेन च  ॥ ब्न्द्प्_२,६९।२० ॥  
द्वीपेषु सप्तसु स वै धन्वी खड्गी शारासनी  ।  
रथी राजा सानुचरो योगाच्चैवानुदृश्यते  ॥ ब्न्द्प्_२,६९।२१ ॥  
अनष्टद्रव्यता चासीन्न क्लेशो न च विभ्रमः  ।  
प्रभावेण महाराज्ञः प्रजा धर्मेण रक्षितः  ॥ ब्न्द्प्_२,६९।२२ ॥  
पञ्चाशीतिसहस्राणि वर्षाणां स नराधिपः  ।  
स सर्वरत्नभाक्स म्राट् चक्रवर्ती बभूव ह  ॥ ब्न्द्प्_२,६९।२३ ॥  
स एष पशुपालो ऽभूत्क्षेत्रपालस्तथै व च  ।  
स एव वृष्ट्या पर्जन्यो योगित्वादर्जुनो ऽभवत्  ॥ ब्न्द्प्_२,६९।२४ ॥  
स वे बाहुसहस्रेण ज्याघातकठिनेन च  ।  
भाति रश्मिसहस्रेण शारदेनैव भास्करः  ॥ ब्न्द्प्_२,६९।२५ ॥  
स हि नागसहक्रेण माहिष्मत्यां नराधिपः  ।  
कर्कोटकसभां जित्वा पुरीं तत्र न्यवेशयत्  ॥ ब्न्द्प्_२,६९।२६ ॥  
स वै वेगं समुद्रस्य प्रावृट्कालेम्बुजेक्षणः  ।  
क्रीडन्नेव सुखोद्विग्नः प्रावृट्कालं चकार ह  ॥ ब्न्द्प्_२,६९।२७ ॥  
लुलिता क्रीडता तेन हेमस्रग्दाममालिनी  ।  
ऊर्मिमुक्तार्त्तसन्नादा शङ्किताभ्येति नर्मदा  ॥ ब्न्द्प्_२,६९।२८ ॥  
पुरा भुज सहस्रेण स जगाहे महार्मवम्  ।  
चकारोद्वृत्तवेलं तमकाले मारुतोद्धतम्  ॥ ब्न्द्प्_२,६९।२९ ॥  
तस्य बाहुसहस्रेण क्षोभ्यमाणे महोदधौ  ।  
भवन्ति लीना निश्चेष्टाः पातालस्था महासुराः  ॥ ब्न्द्प्_२,६९।३० ॥  
चूर्णीकृतमहावीचिलीनमीनमहाविषम्  ।  
पतिताविद्धफेनौघमावर्त्तक्षिप्तदुस्सहम्  ॥ ब्न्द्प्_२,६९।३१ ॥  
चकार क्षोभयन्राजा दोःसहस्रेण सागरम्  ।  
देवासुरपरिक्षिप्तं क्षीरोदमिव सागरम्  ॥ ब्न्द्प्_२,६९।३२ ॥  
मन्दरक्षोभणभ्रान्तममृतोत्पत्ति हेतवे  ।  
सहसा विद्रुता भीता भीमं दृष्ट्वा नृपोत्तमम्  ॥ ब्न्द्प्_२,६९।३३ ॥  
निश्चितं नतमूर्द्धानो बभूवुश्च महोरगाः  ।  
सायाह्ने कदलीखञ्च निवातेस्तमिता इव  ॥ ब्न्द्प्_२,६९।३४ ॥  
ज्यामारोप्य दृढे चापे सायकैः पञ्चभिः शतैः  ।  
लङ्केशं मोहयित्वा तु सबलं रावणं बलात्  ॥ ब्न्द्प्_२,६९।३५ ॥  
निर्जित्य वशमानीय माहिष्मत्यां बबन्ध तम्  ।  
ततो गत्वा पुलस्त्यस्तमर्जुनं च प्रसाधयत्  ॥ ब्न्द्प्_२,६९।३६ ॥  
मुमोच राजा पौलस्त्यं पुलस्त्येना नुयाचितः  ।  
तस्य बाहुसहस्रस्य बभूव ज्यातलस्वनः  ॥ ब्न्द्प्_२,६९।३७ ॥  
युगान्तेम्बुदवृन्दस्य स्फुटितस्याशनेरिव  ।  
अहो मृधे महावीर्यो भार्गवस्तस्य यो ऽच्छिनत्  ॥ ब्न्द्प्_२,६९।३८ ॥  
मृधे सहस्रं बाहुनां हेमतालवनं यथा  ।  
तृषितेन कदाचित्स भिक्षितश्चित्रभानुना  ॥ ब्न्द्प्_२,६९।३९ ॥  
सप्तद्वीपांश्चित्रभानोः प्रादद्भिक्षां विशाम्पतिः  ।  
पुराणि घोषान्ग्रामांश्च पत्तनानि च सर्वशः  ॥ ब्न्द्प्_२,६९।४० ॥  
जज्वाल तस्य बाणेषु चित्राभानुर्दिधक्षया  ।  
स तस्य पुरुषेन्द्रस्य प्रतापेन महायशाः  ॥ ब्न्द्प्_२,६९।४१ ॥  
ददाह कार्त्तवीर्यस्य शैलांश्चापि वनानि च  ।  
स शून्यमाश्रमं सर्वं वरुणस्यात्मजस्य वै  ॥ ब्न्द्प्_२,६९।४२ ॥  
ददाह सवनाटोपं चित्रभानुः स हैहयः  ।  
यं लेभे वरुणः पुत्रं पुरा भास्वन्तमुत्तमम्  ॥ ब्न्द्प्_२,६९।४३ ॥  
वसिष्ठनामा स मुनिः ख्यात आपव इत्युत  ।  
तत्रापवस्तदा क्रोधादर्जुनं शप्तवान्विभुः  ॥ ब्न्द्प्_२,६९।४४ ॥  
यस्मान्नवर्जितमिदं वनं ते मम हैहय  ।  
तस्मात्ते दुष्करं कर्म कृतमन्यो हनिष्यति  ॥ ब्न्द्प्_२,६९।४५ ॥  
अर्जुनो नाम कैन्तेयः स च राजा भविष्यति  ।  
अर्जुनं च महावीर्यो रामः प्रहरतां वरः  ॥ ब्न्द्प्_२,६९।४६ ॥  
छित्त्वा बाहुसहस्रं वै प्रमथ्य तरसा बली  ।  
तपस्वी ब्राह्मणश्चैव वधिष्यति महाबलः  ॥ ब्न्द्प्_२,६९।४७ ॥  
तस्य रामस्तदा ह्यासीन्मृत्युः शापेन धीमतः  ।  
राज्ञा तेन वरश्चैव स्वयमेव वृतः पुरा  ॥ ब्न्द्प्_२,६९।४८ ॥  
तस्य पुत्रशतं त्वासीत्पञ्च तत्र महारथाः  ।  
कृतास्त्रा बलिनः शूरा धर्मात्मानो यशस्विनः  ॥ ब्न्द्प्_२,६९।४९ ॥  
शूरश्च शूरसेनश्च वृषास्यो वृष एव च  ।  
जयध्वजो वंशकर्त्ता अवन्तिषु विशाम्पतिः  ॥ ब्न्द्प्_२,६९।५० ॥  
जयध्वजस्य पुत्रस्तु तालजङ्घः प्रतापवान्  ।  
तस्य पुत्रशतं त्वेवं तालजङ्घा इतिश्रुतम्  ॥ ब्न्द्प्_२,६९।५१ ॥  
तेषां पञ्च गणाः ख्याता हैहयानां महात्मनाम्  ।  
वीतिहोत्राश्च सञ्जाता भोजाश्चावन्तयस्तथा  ॥ ब्न्द्प्_२,६९।५२ ॥  
तुण्डिकेराश्च विक्रान्तास्तालजङ्घास्तथैव च  ।  
वीतिहोत्रसुतश्चापि अनन्तो नाम पार्थिवः  ॥ ब्न्द्प्_२,६९।५३ ॥  
दुर्जयस्तस्य पुत्रस्तु बभूवामित्रकर्शनः  ।  
अनष्ट द्रव्यता चैव तस्य राज्ञो बभूव ह  ॥ ब्न्द्प्_२,६९।५४ ॥  
प्रभावेण महाराजः प्रजास्ताः पर्यपालयत्  ।  
न तस्य वित्तनाशः स्यान्नष्टं प्रतिलभेच्च सः  ॥ ब्न्द्प्_२,६९।५५ ॥  
कार्त्तवीर्यस्य यो जन्म कथयेदिह धीमतः  ।  
वर्द्धन्ते विभवाश्शश्वद्धर्मश्चास्य विवर्द्धते  ॥ ब्न्द्प्_२,६९।५६ ॥  
यथा यष्टा यथा दाता तथा स्वर्गे महीपते  ॥ ब्न्द्प्_२,६९।५७ ॥  
  
  
इति श्रीब्रह्माण्डे महोपुराणे वायुप्रोक्ते मध्यमभागे तृतीय उपोद्धातपादे भार्गवचरिते कार्त्तवीर्यसम्भवो नाम एकोनसप्ततितमो ऽध्यायः  
  
  
_____________________________________________________________  
  
  
  
ऋषय ऊचुः  
किमर्थं तु वनं दग्धमापवस्य महात्मनः  ।  
कार्त्तवीर्येण विक्रम्य तन्नः प्रब्रूहि पृच्छताम्  ॥ ब्न्द्प्_२,७०।१ ॥  
रक्षिता सतु राजर्षिः प्रजानामिति नः श्रुतम्  ।  
कथं सरक्षिता भूत्वा नाशयेत तपोवनम्  ॥ ब्न्द्प्_२,७०।२ ॥  
  
[वेर्सेस् २,७०।३ - ४९ नोत् अवैलब्ले अत् प्रेसेन्त्]  
  
  
_____________________________________________________________  
  
  
सूत उवाच  
सात्त्वताज्जज्ञिरे पुत्राः कौशल्यायां महाबलाः  ।  
भजमानो भजिर्द्दिव्यो वृष्णिर्देवावृधो ऽन्धकः  ॥ ब्न्द्प्_२,७१।१ ॥  
महाभोजश्च विख्यातो ब्रह्मण्यस्सत्यसङ्गरः  ।  
तेषां हि सर्गाश्चत्वारः शृणुध्वं विस्तरेण वै  ॥ ब्न्द्प्_२,७१।२ ॥  
भजमानस्य सृञ्जय्यो बाह्यका चोपवाह्यका  ।  
सृञ्ज यस्य सुते द्वे तु बाह्यके ते उदावहत्  ॥ ब्न्द्प्_२,७१।३ ॥  
तस्य भार्ये भगिन्यौ ते प्रसूते तु सुतान्बहून्  ।  
निम्लोचिः किङ्कणश्चैव धृष्टिः पर पुरञ्जयः  ॥ ब्न्द्प्_२,७१।४ ॥  
ते बाह्यकाया सृञ्जय्या भजमानाद्विजज्ञिरे  ।  
अयुताजित्सहस्राजिच्छताजिदिति नामतः  ॥ ब्न्द्प्_२,७१।५ ॥  
बाह्यकायां भगिन्यां ते भजमानाद्विजज्ञिरे  ।  
तेषां देवावृधो राजा चचार परमं तपः  ।  
पुत्रः सर्वगुणोपेतो मम भूयादिति स्म ह  ॥ ब्न्द्प्_२,७१।६ ॥  
संयोज्या त्मानमेवं स पर्णाशजलमस्पृशत्  ॥ ब्न्द्प्_२,७१।७ ॥  
सा चोपस्पर्शनात्तस्य चकार प्रियमापगा  ।  
कल्याणत्वान्नरपतेस्तस्य सा निम्नगोत्तमा  ॥ ब्न्द्प्_२,७१।८ ॥  
चिन्तयाभिपरीताङ्गी जगामाथ विनिश्चयम्  ।  
नाभिगच्छामि तां नारीं यस्यामेवंविधः सुतः  ॥ ब्न्द्प्_२,७१।९ ॥  
भवेत्सर्वगुणोपेतो राज्ञो देवावृधस्य हि  ।  
तस्मादस्य स्वयं चाहं भवाम्यद्य सहव्रता  ॥ ब्न्द्प्_२,७१।१० ॥  
जज्ञे तस्याः स्वयं हृत्स्थो भावस्तस्य यथेरितः  ।  
अथ भूत्वा कुमारी तु सा चिन्तापरमेव च  ॥ ब्न्द्प्_२,७१।११ ॥  
वरयामास राजानं तामियेष स पार्थिवः  ।  
तस्यामाधत्त गर्भे स तेजस्विनमुदा रधीः  ॥ ब्न्द्प्_२,७१।१२ ॥  
अथ सा नवमे मासि सुषुवे सरिता वरा  ।  
पुत्रं सर्वगुणोपेतं बभ्रुं देवावृधत्तदा  ॥ ब्न्द्प्_२,७१।१३ ॥  
तत्र वंशे पुराणज्ञा गाथां गायन्ति वै द्विजाः  ।  
गुणान्देवावृधस्यापि कीर्तयन्तो महात्मनः  ॥ ब्न्द्प्_२,७१।१४ ॥  
यथैव शृणुमो दूरात्सपंश्यामस्तथान्तिकात्  ।  
बभ्रुः श्रेष्ठो मनुष्याणां देवैर्देवावृथः समः  ॥ ब्न्द्प्_२,७१।१५ ॥  
पुरुषाः पञ्चषष्टिश्च सहस्राणि च सप्ततिः  ।  
येमृतत्वमनुप्राप्ता बब्रोर्देवावृधादपि  ॥ ब्न्द्प्_२,७१।१६ ॥  
यज्वा दानपतिर्धीरो ब्रह्मण्यः सत्यवाग्बुधः  ।  
कीर्त्तिमांश्च महाभोजः सात्त्वतानां महारथः  ॥ ब्न्द्प्_२,७१।१७ ॥  
तस्यान्ववायः सुमहान्भोजा ये भुवि विश्रुताः  ।  
गान्धारी चैव माद्री च धृष्टैर्भार्ये बभूवतुः  ॥ ब्न्द्प्_२,७१।१८ ॥  
गान्धारी जनयामास सुमित्रं मित्रनन्दनम्  ।  
साद्री युधाजितं पुत्रं ततो मीढ्वांसमेव च  ॥ ब्न्द्प्_२,७१।१९ ॥  
अनमित्रं शिनं चैव ताबुभौ पुरुषोत्तमौ  ।  
अनमित्रसुतो निघ्नो निघ्नस्य द्वौ बभूवतुः  ॥ ब्न्द्प्_२,७१।२० ॥  
प्रसेनश्च महाभागः सत्राजिच्च सुताबुभौ  ।  
तस्य सत्राजितः सूर्यः सखा प्राणसमो ऽभवत्  ॥ ब्न्द्प्_२,७१।२१ ॥  
स कदाचिन्निशापाये रथेन रथिनां वरः  ।  
तोयं कूलात्समुद्धर्तुमुपस्थातुं ययौरविम्  ॥ ब्न्द्प्_२,७१।२२ ॥  
तस्योपतिष्ठतः सूर्यं विवस्वानग्रतः स्थितः  ।  
सुस्पष्टमूर्त्तिर्भगवांस्तेजोमण्डलवान्विभुः  ॥ ब्न्द्प्_२,७१।२३ ॥  
अथ राजा विवस्वन्तमुवाच स्थितमग्रतः  ।  
यथैव व्योम्नि पश्यामि त्वामहं ज्योतिषां पते  ॥ ब्न्द्प्_२,७१।२४ ॥  
तेजोमण्डलिनं चैव तथैवाप्यग्रतः स्थितम्  ।  
को विशेषो विवस्वंस्ते सख्येनोपगतस्य वै  ॥ ब्न्द्प्_२,७१।२५ ॥  
एतच्छ्रुत्वा स भगवान्मणिरत्नं स्यमन्तकम्  ।  
स्वकण्ठादवमुच्याथ बबन्ध नृपतेस्तदा  ॥ ब्न्द्प्_२,७१।२६ ॥  
ततो विग्रहवन्तं तं ददर्श नृपतिस्तदा  ।  
प्रीतिमानथ तं दृष्ट्वा मुहूर्त्तं कृतवान्कथाम्  ॥ ब्न्द्प्_२,७१।२७ ॥  
तमभिप्रस्थितं भूयो विवस्वन्तं स सत्रजित्  ।  
प्रोवाचाग्निसवर्णं त्वां येन लोकः प्रपश्यति  ॥ ब्न्द्प्_२,७१।२८ ॥  
तदेतन्मणिरत्नं मे भगवन्दातुमर्हसि  ।  
स्यमं तकं नाममणिं दत्तवांस्तस्य भास्करः  ॥ ब्न्द्प्_२,७१।२९ ॥  
स तमामुच्य नगरीं प्रविवेश महीपतिः  ।  
विस्मापयित्वाथ ततः पुरीमन्तःपुरं ययौ  ॥ ब्न्द्प्_२,७१।३० ॥  
स प्रसेनाय तद्दिव्यं मणिरत्नं स्यमन्तकम्  ।  
ददौ भ्रात्रे नरपतिः प्रेम्णा सत्राजिदुत्तमम्  ॥ ब्न्द्प्_२,७१।३१ ॥  
स्यमन्तको नाम मणिर्यस्मिन्राष्ट्रे स्थितो भवेत्  ।  
कामवर्षी च पर्जन्यो न च व्याधिभयं तथा  ॥ ब्न्द्प्_२,७१।३२ ॥  
लिप्सां चक्रे प्रसेनात्तु मणिरत्नं स्यमन्तकम्  ।  
गोविन्दो न च तं लेभे शक्तो ऽपि न जहार च  ॥ ब्न्द्प्_२,७१।३३ ॥  
कधाचिन्मृगयां यातः प्रसेनस्तेन भूषितः  ।  
स्यमन्तककृते सिंहाद्वधं प्राप सुदारुणम्  ॥ ब्न्द्प्_२,७१।३४  ॥  
जाम्बवानृक्षराजस्तु तं सिंहं निजघान वै  ।  
आदाय च मणिं दिव्यं स्वबिलं प्रविवेश ह  ॥ ब्न्द्प्_२,७१।३५ ॥  
तत्कर्म कृष्णस्य ततो वृष्ण्यन्धकमहत्तराः  ।  
मणिं गृध्नोस्तु मन्वानास्तमेव विशशङ्किरे  ॥ ब्न्द्प्_२,७१।३६ ॥  
मिथ्यापवादं तेभ्यस्तं बलवानरिसूदनः  ।  
अमृष्यमाणो भगवान्वनं स विचचार ह  ॥ ब्न्द्प्_२,७१।३७ ॥  
स तु प्रोसेनो मृगयामचरद्यत्र चाप्यथ  ।  
प्रसेनस्य पदं ग्राह्यं पुरं पौराप्तकारिभिः  ॥ ब्न्द्प्_२,७१।३८ ॥  
ऋक्षवन्तं गिरिवरं विन्ध्यं च नगमुत्तमम्  ।  
अन्वेषयत्परिश्रान्तः स ददर्श महामनाः  ॥ ब्न्द्प्_२,७१।३९ ॥  
साश्वं हतं प्रसेनं तं नाविन्दत्तत्र वै मणिम्  ।  
अथ सिंहः प्रसेनस्य शरीरस्याविदूरतः  ॥ ब्न्द्प्_२,७१।४० ॥  
ऋक्षेण निहतो दृष्टः पदैरृक्षस्य सूचितः  ।  
पदैरन्वेषयामास गुहामृक्षस्य यादवः  ॥ ब्न्द्प्_२,७१।४१ ॥  
महत्यन्तर्बिले वाणीं शश्राव प्रमदेरिताम्  ।  
धात्र्या कुमारमादाय सुतं जाम्बवतो द्विजाः  ।  
क्रीडयन्त्याथ मणिना मारोदीरित्युदीरितम्  ॥ ब्न्द्प्_२,७१।४२ ॥  
धात्र्युवाच  
प्रसेनमवधीत्सिंहः सिंहो जाम्बवता हतः  ॥ ब्न्द्प्_२,७१।४३ ॥  
सुकुमारक मारो दीस्तव ह्यें स्यमन्तकः  ।  
व्यक्तीकृतश्च शब्दः स तूर्णं चापि ययौ बिलम्  ॥ ब्न्द्प्_२,७१।४४ ॥  
अपश्यच्च बिलाभ्याशे प्रसेन मवदारितम्  ।  
प्रविश्य चापि भगवान्स ऋक्षबिलमञ्जसा  ॥ ब्न्द्प्_२,७१।४५ ॥  
ददर्श ऋक्षराजानं जाम्बवन्तमुदारधीः  ।  
युयुधे वासुदेवस्तु बिले जाम्बवता सह  ॥ ब्न्द्प्_२,७१।४६ ॥  
बाहुभ्यामेव गोविन्दो दिवसानेकविंशतिम्  ।  
प्रविष्टे च बिलं कृष्णे वसुदेवापुरस्सराः  ॥ ब्न्द्प्_२,७१।४७ ॥  
पुनर्द्वारवतीं चैत्य हतं कृष्णं न्यवेदयन्  ।  
वासुदेवस्तु निर्जित्य जाम्बवन्तं महाबलम्  ॥ ब्न्द्प्_२,७१।४८ ॥  
लेभे जाम्बवन्तीं कन्यामृक्षराजस्य सम्मनाम्  ।  
भगवत्तेजसा ग्रस्तो जाम्बवान्न्प्रसभं मणिम्  ॥ ब्न्द्प्_२,७१।४९ ॥  
सुतां जाम्बवतीमाशु विष्वक्सेनाय दत्तवान्  ।  
मणिं स्यमन्तकं चैव जग्रहात्मविशुद्धये  ॥ ब्न्द्प्_२,७१।५० ॥  
अनुनीयर्क्षराजं तं निर्ययौ च तदा बिलात्  ।  
एवं स मणिमाहृत्य विशोध्यात्मानमात्मना  ॥ ब्न्द्प्_२,७१।५१ ॥  
ददौ सत्राजिते रत्नं मणिं सात्त्वतसन्निधौ  ।  
कन्यां पुनर्जाम्बवतीमुवाह मधुसूदनः  ॥ ब्न्द्प्_२,७१।५२ ॥  
तस्मान्मिथ्याभिशापात्तु व्यशुध्यन्मधुसूदनः  ।  
इमां मिथ्याभिशप्तिं यः कृष्णस्येह व्यपोहिताम्  ॥ ब्न्द्प्_२,७१।५३ ॥  
वेद मिथ्याभिशप्तिं स नाभिस्पृशति कर्हिचित्  ।  
दश त्वासन्सत्रजितो भार्यास्तस्यायुतं सुताः  ॥ ब्न्द्प्_२,७१।५४ ॥  
ख्यातिमन्तस्त्रयस्तेषां भङ्गकारस्तु पूर्वजः  ।  
वीरो वातपतिश्चैव तपस्वी च बहुप्रियः  ॥ ब्न्द्प्_२,७१।५५ ॥  
अथ वीरमती नाम भङ्गकारस्य तु प्रसूः  ।  
सुषुवे सा कुमारीस्तु तिस्रो रूपगुणान्विताः  ॥ ब्न्द्प्_२,७१।५६ ॥  
सत्यभामोत्तमा स्त्रीणां व्रतिनी च दृढव्रता  ।  
तथा तपस्विनी चैव पिता कृष्णय तां ददौ  ॥ ब्न्द्प्_२,७१।५७ ॥  
न च सत्राजितः कृष्णो मणिरत्नं स्यमन्तकम्  ।  
आदत्त तदुपश्रुत्य भोजेन शतधन्वना  ॥ ब्न्द्प्_२,७१।५८ ॥  
तदा हि प्रार्थयामास सत्यभामामनिन्दिताम्  ।  
अक्रूरो धनमन्विच्छन्मणिं चैव स्यमन्तकम्  ॥ ब्न्द्प्_२,७१।५९ ॥  
सत्राजितं ततो इत्वा शतधन्वा महाबलः  ।  
रात्रौ तं मणिमादाय ततो ऽक्रूराय दत्तवान्  ॥ ब्न्द्प्_२,७१।६० ॥  
अक्रूरस्तु तदा रत्नमादाय स नरर्षभः  ।  
समयं कारयाञ्चक्रे बोध्यो नान्यस्य चेत्युत  ॥ ब्न्द्प्_२,७१।६१ ॥  
वयमभ्युपयोत्स्यामः कृष्णेन त्वां प्रधर्षितम्  ।  
मम वै द्वारका सर्वा वेशे तिष्ठत्य संशयम्  ॥ ब्न्द्प्_२,७१।६२ ॥  
हते पितरि दुःखार्त्ता सत्यभामा यशस्विनी  ।  
प्रययौ रथमारुह्य नगरं वारणावतम्  ॥ ब्न्द्प्_२,७१।६३ ॥  
सत्यभामा तु तद्वृत्तं भोजस्य शतधन्वनः  ।  
भर्तुर्निवेद्य दुःखार्त्ता पार्श्वस्थाश्रूण्यवर्त्तयत्  ॥ ब्न्द्प्_२,७१।६४ ॥  
पाण्डवानां तु दग्धानां हरिः कृत्वोदकक्रियाम्  ।  
कल्यार्थे चैव भ्रातॄणां न्ययोजयत सात्यकिम्  ॥ ब्न्द्प्_२,७१।६५ ॥  
ततस्त्वरितमागत्य द्वारकां मधुसूदनः  ।  
पूर्वजं हलिनं श्रीमानिदं वचनमब्रवीत्  ॥ ब्न्द्प्_२,७१।६६ ॥  
हतः प्रसेनः सिंहेन सत्राजिच्छतधन्वना  ।  
स्यमन्तको मार्गणीयस्तस्य प्रभुरहं प्रभो  ॥ ब्न्द्प्_२,७१।६७ ॥  
तहारोह रथं शीघ्रं भोजं हत्वा महाबलम्  ।  
स्यमन्तकं महाबाहो सामान्यं वो भविष्यति  ॥ ब्न्द्प्_२,७१।६८ ॥  
ततः प्रवृत्ते युद्धे तु तुमुले भोजकृष्णयोः  ।  
शतधन्वा तमक्रूरमवैक्षत्सर्वतो दिशम्  ॥ ब्न्द्प्_२,७१।६९ ॥  
अनालब्धावहारौ तु कृत्वा भोजजनार्द्दनौ  ।  
शक्तो ऽपि शाठ्याद्धार्दिक्यो नाक्रूरो ऽभ्युपपद्यत  ॥ ब्न्द्प्_२,७१।७० ॥  
अपयोते ततो बुद्धिं भूयश्चक्रे भयान्वितः  ।  
योजनानां शतं साग्रं हृदया प्रत्यपद्यत  ॥ ब्न्द्प्_२,७१।७१ ॥  
विख्याता हृदया नाम शतयोजनगामिनी  ।  
भोजस्य वडवा दिव्या यया कृष्णमयोधयत्  ॥ ब्न्द्प्_२,७१।७२ ॥  
क्षीणां जवेन त्दृदयामध्वनः शतयोजने  ।  
दृष्ट्वा रथस्य तां वृद्धिं शतधन्वा समुद्रवत्  ॥ ब्न्द्प्_२,७१।७३ ॥  
ततस्तस्या हयायास्तु श्रमात्खेदाच्च वै द्विजाः  ।  
खमुत्पेतुरथ प्राणाः कृष्णो राममथाब्रवीत्  ॥ ब्न्द्प्_२,७१।७४ ॥  
तिष्ठस्वेह महाबाहो दृष्टदोषा मया हयी  ।  
पद्भ्यां गत्वा हरिष्यामि मणिरत्नं स्यमन्तकम्  ॥ ब्न्द्प्_२,७१।७५ ॥  
पद्भ्यामेव ततो गत्वा शतधन्वानमच्युतः  ।  
मिथिलोपवने तं वै जघान परमास्त्रवित्  ॥ ब्न्द्प्_२,७१।७६ ॥  
स्यमन्तकं न चापश्यद्धत्वा भोजं महाबलम्  ।  
निवृत्तं चाब्र वीत्कृष्णं रत्नं देहीति लाङ्गली  ॥ ब्न्द्प्_२,७१।७७ ॥  
नास्तीति कृष्णश्चोवाच ततो रामो रुषान्वितः  ।  
धिक्छब्दपूर्वमसकृत्प्रत्युवाच जनार्द्दनम्  ॥ ब्न्द्प्_२,७१।७८ ॥  
भातृत्वान्मर्षयाम्वेष स्वस्ति ते ऽस्तु व्रजाम्यहम्  ।  
कृत्यं न मे द्वारकया न त्वया न च वृष्णिभिः  ॥ ब्न्द्प्_२,७१।७९ ॥  
प्रविवेश ततो रामो मिथिलामरिमर्द्दनः  ।  
सर्वकामैरुपहृतैर्मैथिलेनैव पूजितः  ॥ ब्न्द्प्_२,७१।८० ॥  
एतस्मिन्नेव काले तु बभ्रुर्मतिमतां वरः  ।  
नानारूपान्क्रतून्सर्वा नाजहार निरर्गलान्  ॥ ब्न्द्प्_२,७१।८१ ॥  
दीक्षामयं सकवचं रक्षार्थं प्रविवेश ह  ।  
स्यमन्तककृते प्राज्ञो कान्दिनीजो महामनाः  ॥ ब्न्द्प्_२,७१।८२ ॥  
अकूर यज्ञा इति ते ख्यातास्तस्य महात्मनः  ।  
बह्वन्नदक्षिणाः सर्वे सर्वकामप्रदायिनः  ॥ ब्न्द्प्_२,७१।८३ ॥  
अथ दुर्योधनो राजा गत्वाथ मिथिलां प्रभुः  ।  
गदाशिक्षां ततो दिव्यां बलभद्रादवाप्तवान्  ॥ ब्न्द्प्_२,७१।८४ ॥  
प्रसाद्य तु ततो रामो वृष्ण्यन्धकमहारथैः  ।  
आनीतो द्वारकामेव कृष्णेन च महात्मना  ॥ ब्न्द्प्_२,७१।८५ ॥  
अक्रूरश्चान्धकैः सार्द्धमथायात्पुरुषर्षभः  ।  
युद्धे हत्वा तु शत्रुघ्नं सह बन्धुमता बली  ॥ ब्न्द्प्_२,७१।८६ ॥  
सुयज्ञतनयायां तु नरायां नरसत्तमौ  ।  
भङ्गकारस्य तनयौ विश्रुतौ सुमहाबलौ  ॥ ब्न्द्प्_२,७१।८७ ॥  
जज्ञातेंऽधकमुख्यस्य शक्रघ्नो बन्धुमांश्च तौ  ।  
वधे च भङ्गकारस्य कृष्णो न प्रीतिमानभूत्  ॥ ब्न्द्प्_२,७१।८८ ॥  
ज्ञातिभेदभयाद्भीतस्तमुबेक्षितवानथ  ।  
अपयाते ततो ऽक्रूरे नावर्षत्पाकशासनः  ॥ ब्न्द्प्_२,७१।८९ ॥  
अनावृष्ट्या हतं राष्ट्रमभवद्बहुधा यतः  ।  
ततः प्रसादयामासुरक्रूरं कुकुरान्धकाः  ॥ ब्न्द्प्_२,७१।९० ॥  
पुनर्द्वारवतीं प्राप्ते तदा दानपतौ तथा  ।  
प्रववर्ष सहस्राक्षः कुक्षौ जलनिधेस्ततः  ॥ ब्न्द्प्_२,७१।९१ ॥  
कन्यां वै वासुदेवाय स्वसारं शीलसम्मताम्  ।  
अक्रूरः प्रददौ श्रीमान्प्रीत्यर्थं मुनिपुङ्गवाः  ॥ ब्न्द्प्_२,७१।९२ ॥  
अथ विज्ञाय योगेन कृष्णो बभ्रुगतं मणिम्  ।  
सभामध्ये तदा प्राह तमक्रूरं जनार्द्दनः  ॥ ब्न्द्प्_२,७१।९३ ॥  
यत्तद्रत्नं मणिवरं तव हस्तगतं प्रभो  ।  
तत्प्रयच्छ स्वमानार्ह मयि मानार्यकं कृथाः  ॥ ब्न्द्प्_२,७१।९४ ॥  
षष्टिवर्षगते काले यद्रोषो ऽभूत्तदा मम  ।  
सुसंरूढो ऽसकृत्प्राप्तस्तदा कालात्ययो महान्  ॥ ब्न्द्प्_२,७१।९५ ॥  
ततः कृष्णस्य वचनात्सर्वसात्त्वतसंसदि  ।  
प्रददौ तं मणिं बभ्रुरक्लेशेन महामतिः  ॥ ब्न्द्प्_२,७१।९६ ॥  
ततस्तमार्जवप्राप्तं बभ्रोर्हस्तादरिन्दमः  ।  
ददौ हृष्टमनास्तुष्टस्तं मणिं बभ्रवे पुनः  ॥ ब्न्द्प्_२,७१।९७ ॥  
स कृष्णहस्तात्सम्प्राप्य मणिरत्नं स्यमन्तकम्  ।  
आबध्य गान्दिनीपुत्रो विरराजांशुमानिव  ॥ ब्न्द्प्_२,७१।९८ ॥  
इमां मिथ्याभिशाप्तिं यो विशुद्धिमपि चोत्तमाम्  ।  
वेद मिथ्याभिशप्तिं स न लभेत कथञ्चन  ॥ ब्न्द्प्_२,७१।९९ ॥  
अनमित्राच्छिनिर्जज्ञे कनिष्ठाद्वृष्णिनन्दनात्  ।  
सत्यवान्सत्यसम्पन्नः सत्यकस्तस्य चात्मजः  ॥ ब्न्द्प्_२,७१।१०० ॥  
सात्यकिर्युयुधानश्च तस्य भूतिः सुतो ऽभवत्  ।  
भूतेर्युगन्धरः पुत्र इति भौत्यः प्रकीर्त्तितः  ॥ ब्न्द्प्_२,७१।१०१ ॥  
माड्याः सुतस्य जज्ञे तु सुतो वृष्णिर्युधाजितः  ।  
जज्ञाते तनयौ वृष्णेः श्वफल्कश्चित्रकश्च यः  ॥ ब्न्द्प्_२,७१।१०२ ॥  
श्वफल्कस्तु महाराजो धर्मात्मा यत्र वर्तते  ।  
नास्ति व्याधिभयं तत्र न चावृष्टिभयं तथा  ॥ ब्न्द्प्_२,७१।१०३ ॥  
कादाचित्काशिराजस्य विभोस्तु द्विजसत्तमाः  ।  
त्रीणि वर्षाणि विषये नावर्षत्पाकशासनः  ॥ ब्न्द्प्_२,७१।१०४ ॥  
स तत्रवासयामास श्वफल्कं परमार्चितम्  ।  
श्वफल्कपरिवासेन प्रावर्षत्पाकशासनः  ॥ ब्न्द्प्_२,७१।१०५ ॥  
श्वफल्कः काशिराजस्य सुतां भार्यामविन्दत  ।  
गान्दिनीन्नाम गां सा हि ददौ विप्राय नित्यशः  ॥ ब्न्द्प्_२,७१।१०६ ॥  
सा मातुरुदरस्था वै बहून्वर्षशातान्किल  ।  
निवसन्ती न वै जज्ञे गर्भस्थां तां पिताब्रवीत्  ॥ ब्न्द्प्_२,७१।१०७ ॥  
जायस्व शीघ्रं भद्रं ते किमर्थं वापि तिष्ठसि  ।  
प्रोवाच चैनं गर्भस्था सा कन्या गां दिने दिने  ॥ ब्न्द्प्_२,७१।१०८ ॥  
यदि दद्यास्ततो गर्भाद्बहिः स्यां हायनैस्त्रिभिः  ।  
तथेत्युवाच तां तस्याः पिता काममपूरयत्  ॥ ब्न्द्प्_२,७१।१०९ ॥  
दाता यज्वा च शुरश्च श्रुतवानतिथिप्रियः  ।  
तस्याः पुत्रः स्मृतो ऽक्रूरः श्वाफल्को भूरिदक्षिणः  ॥ ब्न्द्प्_२,७१।११० ॥  
उपमङ्गुस्तथा मङ्गुर्मृदुरश्चारिमेजयः  ।  
गिरिरक्षस्ततो यक्षः शत्रुघ्नो ऽथारिमर्दनः  ॥ ब्न्द्प्_२,७१।१११ ॥  
धर्मवृद्धः सुकर्मा च गन्धमादस्तथापरः  ।  
आवाहप्रतिवाहौ च वसुदेवा वराङ्गना  ॥ ब्न्द्प्_२,७१।११२ ॥  
अक्रूरादौग्रसेन्यां तु सुतौ द्वौ कुलनन्दिनौ  ।  
देववानुपदेवश्च जज्ञाते देवसन्निभौ  ॥ ब्न्द्प्_२,७१।११३ ॥  
चित्रकस्याभवन्पुत्राः पृथुर्विपृथुरेव च  ।  
अश्वग्रीवो ऽश्ववाहश्च सुपार्श्वकगवेषणौ  ॥ ब्न्द्प्_२,७१।११४ ॥  
अरिष्टनेमिरश्वास्यः सुवार्मा वर्मभृत्तथा  ।  
अभूमिर्बहुभूमिश्च श्रविष्ठाश्रवणे स्त्रियौ  ॥ ब्न्द्प्_२,७१।११५ ॥  
सत्यकात्काशिदुहिता लेभे या चतुरः सुतान्  ।  
कुकुरं भजमानं च शुचिं कम्बल बर्हिषम्  ॥ ब्न्द्प्_२,७१।११६ ॥  
कुकुरस्य सुतो वृष्णिर्वृष्णेस्तु तनयो ऽभवत्  ।  
कपोतरोमा तस्याथ विलोमाभवदात्मजः  ॥ ब्न्द्प्_२,७१।११७ ॥  
तस्यासीत्तुम्बुरुसखा विद्वान्पुत्र्ॐऽधकः किल  ।  
ख्यायते यस्य नामान्यच्चन्दनोदकदुन्दुभिः  ॥ ब्न्द्प्_२,७१।११८ ॥  
तस्याभिजित्ततः पुत्र उत्पन्नस्तु पुनर्वसुः  ।  
अश्वमेधं तु पुत्रार्थमाजहार नरोत्तमः  ॥ ब्न्द्प्_२,७१।११९ ॥  
तस्य मध्ये ऽतिरात्रस्य सदोमध्यात्ससुच्छ्रितः  ।  
ततस्तु विद्वान्धर्मज्ञो दाता यज्वा पुनर्वसुः  ॥ ब्न्द्प्_२,७१।१२० ॥  
तस्याथ पुत्रमिथुनं बभूवाभिजितः किल  ।  
आहुकश्चाहुकी चैव ख्यातौ मतिमतां वरौ  ॥ ब्न्द्प्_२,७१।१२१ ॥  
इमांश्चोदा हरन्त्यत्र श्लोकान्प्रति तमाहुकम्  ।  
सोपासाङ्गानुकर्षाणां सध्वजानां वरूथिनाम्  ॥ ब्न्द्प्_२,७१।१२२ ॥  
रथानां मेघघोषाणां महस्राणि दशैव तु  ।  
नासत्यवादी चासीत्तु नायज्ञो नासहस्रदः  ॥ ब्न्द्प्_२,७१।१२३ ॥  
नाशुचिर्नाप्यधर्मात्मा नाविद्वान्न कृशो ऽभवत्  ।  
आर्द्रकस्य धृतिः पुत्र इत्येवमनुशुश्रुम्  ॥ ब्न्द्प्_२,७१।१२४ ॥  
स तेन परिवारेण किशोरप्रतिमान्हयान्  ।  
अशीतिमश्वनियुतान्याहुको ऽप्रतिमो व्रजन्  ॥ ब्न्द्प्_२,७१।१२५ ॥  
पूर्वस्यां दिशि नागानां भोजस्य त्वतिभावयन्  ।  
रूप्यकाञ्चनकक्षाणां स्रहस्राण्येकविंशतिः  ॥ ब्न्द्प्_२,७१।१२६ ॥  
तावन्त्येव सहस्राणि उत्तरस्यां तथादिशि  ।  
भूमिपालस्य भोजस्य उत्तिष्टेत्किङ्कणी किल  ॥ ब्न्द्प्_२,७१।१२७ ॥  
आहुकश्चाप्यवन्तीषु स्वसारं त्वाहुकीं ददौ  ।  
आहुकात्काश्यदुहितुर्द्वै पुत्रौ सम्बभूवतुः  ॥ ब्न्द्प्_२,७१।१२८ ॥  
देवकश्चोग्रसेनश्च देवगर्भसमावुभौ  ।  
देवकस्य सुता वीरा जज्ञिरे त्रिदशोपमाः  ॥ ब्न्द्प्_२,७१।१२९ ॥  
देववानुपदेवश्च सुदेवो देवरक्षितः  ।  
तेषां स्वसारः सप्तासन्वसुदेवाय ता ददौ  ॥ ब्न्द्प्_२,७१।१३० ॥  
धृतदेवोपदेवा च तथान्या देवरक्षिता  ।  
श्रीदेवा शान्तिदेवा च सहदेवा तथापरा  ॥ ब्न्द्प्_२,७१।१३१ ॥  
सप्तमी देवकी तासां सानुजा चारुदर्शना  ।  
नवोग्रसेनस्य सुताः कंसस्तेषां तु पूर्वजः  ॥ ब्न्द्प्_२,७१।१३२ ॥  
न्यग्रो दश्च सुनामा च कङ्कशङ्कुसुभूमयः  ।  
सुतनू राष्ट्रपालश्च युद्धतुष्टश्च तुष्टिमान्  ॥ ब्न्द्प्_२,७१।१३३ ॥  
तेषां स्वसारः पञ्चैव कंसा कंसवती तथा  ।  
सुतनू राष्ट्रपाली च कङ्का चैव वराङ्गना  ॥ ब्न्द्प्_२,७१।१३४ ॥  
उग्रसेनो महापत्यो व्याख्यातः कुकुरोद्भवः  ।  
कुकुराणामिमं वंशं धारयन्नमितौजसाम्  ॥ ब्न्द्प्_२,७१।१३५ ॥  
आत्मनोविपुलं वंशं प्रजावांश्च भवेन्नरः  ।  
भजमानस्य पुत्रस्तु रथिमुख्यो विदूरथः  ॥ ब्न्द्प्_२,७१।१३६ ॥  
राजाधिदेवः शूरश्च विदूरथसुतो ऽभवत्  ।  
तस्य शूरस्य तु सुता जज्ञिरे बलवत्तराः  ॥ ब्न्द्प्_२,७१।१३७ ॥  
वातश्चैव निवातश्च शोणितः श्वेतवाहनः  ।  
शमी च गदवर्मा च निदान्तः खलु शत्रुजित्  ॥ ब्न्द्प्_२,७१।१३८ ॥  
शमीपुत्रः प्रतिक्षत्रः प्रतिक्षत्रस्य चात्मजः  ।  
स्वयम्भोजः स्वयम्भोजाद्धृदिकः सम्बभूव ह  ॥ ब्न्द्प्_२,७१।१३९ ॥  
हृदिकस्य सुतास्त्वासन्दश भीमपराक्रमाः  ।  
कृतवर्माग्रजस्तेषां शतधन्वा तु मध्यमः  ॥ ब्न्द्प्_२,७१।१४० ॥  
देवबाहुस्सुबाहुश्च भिषक्श्वेतरथश्च यः  ।  
सुदान्तश्चाधिदान्तश्च कनकः कनकोद्भवः  ॥ ब्न्द्प्_२,७१।१४१ ॥  
देवबाहोस्सुतो विद्वाञ्जज्ञे कम्बलबर्हिषः  ।  
असमौजाः सुतस्तस्य सुसमौजाश्च विश्रुतः  ॥ ब्न्द्प्_२,७१।१४२ ॥  
अजातपुत्राय ततः प्रददावसमौजसे  ।  
सुचन्द्रं वसुरूपं च कृष्ण इत्यन्धकाः स्मृताः  ॥ ब्न्द्प्_२,७१।१४३ ॥  
अन्धकानामिमं वंशं कीर्त्तयेद्यस्तु नित्यशः  ।  
आत्मनो विपुलं वंशं लभते नात्र संशयः  ॥ ब्न्द्प्_२,७१।१४४ ॥  
अश्मक्यां जनयामास शूरं वै देव मीढुषम्  ।  
मारिष्यां जज्ञिरे शूराद्भोजायां पुरुषा दश  ॥ ब्न्द्प्_२,७१।१४५ ॥  
वसुदेवो महाबाहुः पूर्वमानकदुन्दुभिः  ।  
जज्ञे तस्य प्रसूतस्य दुन्दुभिः प्राणदद्दिवि  ॥ ब्न्द्प्_२,७१।१४६ ॥  
आनकानां च संह्नादः सुमहानभवद्दिवि  ।  
पपात पुष्पवर्षं च शरस्य भवने महत्  ॥ ब्न्द्प्_२,७१।१४७ ॥  
मनुष्यलोके कृत्स्ने ऽपि रूपे नास्ति समो भुवि  ।  
यस्यासीत्पुरुषाग्र्यस्य कान्तिश्चन्द्रमसो यथा  ॥ ब्न्द्प्_२,७१।१४८ ॥  
देवभागस्ततो जज्ञे ततो देवश्रवाः पुनः  ।  
अनाधृष्टिवृकश्चैव नन्दनश्चैव सृञ्जयः  ॥ ब्न्द्प्_२,७१।१४९ ॥  
श्यामः शमीको गण्डूषः स्वसारस्तु वरागनाः  ।  
पृथा च श्रुतदेवा च श्रुतकीर्तिः श्रुत श्रवाः  ॥ ब्न्द्प्_२,७१।१५० ॥  
राजाधिदेवी च तथा पञ्चैता वीरमातरः  ।  
पृथां दुहितरं शूरः कुन्तिभोजाय वै ददौ  ॥ ब्न्द्प्_२,७१।१५१ ॥  
तस्मात्सा तु स्मृता कुन्ती कुन्तिभोजात्मजा पृथा  ।  
कुरुवीरः पाण्डुमुख्यस्तस्माद्भार्यामविन्दत  ॥ ब्न्द्प्_२,७१।१५२ ॥  
पुथा जज्ञे ततः पुत्रांस्त्रीनग्निसमतेजसः  ।  
लोके प्रतिरथान्वीराञ्छक्रतुल्यपराक्रमान्  ॥ ब्न्द्प्_२,७१।१५३ ॥  
धर्माद्युधिष्टिरं पुत्रं मारुताच्च वृकोदरम्  ।  
इन्द्राद्धनञ्जयं चैव पृथा पुत्रानजीचनत्  ॥ ब्न्द्प्_२,७१।१५४ ॥  
माद्रवत्या तु जनितावश्विनाविति विश्रुतम्  ।  
नकुलः सहदेवश्च रुपसत्त्वगुणान्वितौ  ॥ ब्न्द्प्_२,७१।१५५ ॥  
जज्ञे तु श्रुतदेवायां तनयो वृद्धशर्मणः  ।  
करूषाधिपतेर्ंवीरो दन्तवक्रो महाबलः  ॥ ब्न्द्प्_२,७१।१५६ ॥  
कैकयाच्छ्रुतिकीर्त्यं तु जज्ञे सन्तर्दनो बली  ।  
चेकितानबृहत्क्षत्रौ तथैवान्यौ महाबलौ  ॥ ब्न्द्प्_२,७१।१५७ ॥  
विन्दानुविन्दावावन्त्यौ भ्रातरौ सुमहाबलौ  ।  
श्रुतश्रवायां चैद्यस्तु शिशुपालो बभूव ह  ॥ ब्न्द्प्_२,७१।१५८ ॥  
दमघोषस्य राजर्षेः पुत्रो विख्यातपौरुषः  ।  
यः पुरा सदशग्रीवः सम्बभूवारिमर्दनः  ॥ ब्न्द्प्_२,७१।१५९ ॥  
वैश्रवाणानुजस्तस्य कुम्भकर्णो ऽनुजस्तथा पत्न्यस्तु वसुदेवस्य त्रयोदश वराङ्गनाः  ॥ ब्न्द्प्_२,७१।१६० ॥  
पौरवी रोहिणी चैव मदिरा चापरा तथा  ।  
तथैव भद्रवैशाखी सुनाम्नी पञ्चमी तथा  ॥ ब्न्द्प्_२,७१।१६१ ॥  
सहदेवा शान्तिदेवा श्रीदेवा देवरक्षिता  ।  
धृतदेवोपदेवा च देवकी सप्तमी तथा  ॥ ब्न्द्प्_२,७१।१६२ ॥  
सुगन्धा वनराजी च द्वेचान्ये परिचारिके  ।  
रोहिणी पौरवी चैव बाह्लीकस्यानुजाभवत्  ॥ ब्न्द्प्_२,७१।१६३ ॥  
ज्येष्ठा पत्नी महाभागदयिताऽनकदुन्दुभेः  ।  
ज्येष्ठे लेभे सुतं रामं सारणं हि शठं तथा  ॥ ब्न्द्प्_२,७१।१६४ ॥  
दुर्दमं दमनं शुभ्रं पिण्डारककुशीतकौ  ।  
चित्रां नाम कुमारीं च रोहिण्यष्टौ व्यजायत  ॥ ब्न्द्प्_२,७१।१६५ ॥  
पुत्रौ रामस्य जज्ञाते विज्ञातौ निशठोल्मुकौ  ।  
पार्श्वी च पार्श्वमर्दी च शिशुः सत्यधृतिस्तथा  ॥ ब्न्द्प्_२,७१।१६६ ॥  
मन्दबाह्यो ऽथ रामणाङ्गिरिको गिरिरेव च  ।  
शुल्कगुल्मो ऽतिगुल्मश्च दरिद्रान्तक एव च  ॥ ब्न्द्प्_२,७१।१६७ ॥  
कुमार्यश्चापि पञ्जान्या नामतस्ता निबोधत  ।  
अर्चिष्मती सुनन्दा च सुरसा सुवचास्तथा  ॥ ब्न्द्प्_२,७१।१६८ ॥  
तथा शतबला चैव सारणस्य सुतास्त्विमाः  ।  
भद्राश्वो भद्रगुप्तिश्च भद्रविष्टस्तथैव च  ॥ ब्न्द्प्_२,७१।१६९ ॥  
भद्रबाहुर्भद्ररथो भद्रकल्पस्तथैव च  ।  
सुपार्श्वकः कीर्त्तिमांश्च रोहिताश्वः शठात्मजाः  ॥ ब्न्द्प्_२,७१।१७० ॥  
दुर्मदस्याभिभूतश्च रोहिण्याः कुलजाः स्मृताः  ।  
नन्दोपनन्दौ मित्रश्च कुक्षिमित्रस्तथा बलः  ॥ ब्न्द्प्_२,७१।१७१ ॥  
चित्रोपचित्रौ कृतकस्तुष्टिः पुष्टिरथापरः  ।  
मदिरायाः सुता एते वसुदेवाद्धिजज्ञिरे  ॥ ब्न्द्प्_२,७१।१७२ ॥  
उपबिम्बो ऽथ बिम्बश्च सत्त्वदन्तमहौजसौ  ।  
चत्वार एते विख्याता भद्रापुत्रा महाबलाः  ॥ ब्न्द्प्_२,७१।१७३ ॥  
वैशाल्यामदधाच्छौरिः पुत्रं कौशिकमुत्तमम्  ।  
देवक्यां जज्ञिरे सौरेः सुषेणः कीर्त्तिमानपि  ॥ ब्न्द्प्_२,७१।१७४ ॥  
उदर्षिर्भद्रसेनश्च ऋजुदायश्च पञ्चमः  ।  
षष्ठो हि भद्रदेवश्च कंसः सर्वाञ्जघान तान्  ॥ ब्न्द्प्_२,७१।१७५ ॥  
अथ तस्या मवस्थाया आयुष्मान्सम्बभूव ह  ।  
लोकनाथः पुनर्विष्णुः पूर्वं कृष्णः प्रजापतिः  ॥ ब्न्द्प्_२,७१।१७६ ॥  
अनुजाताभवकृष्णात्सुभद्रा भद्रभाषिणी  ।  
कृष्णा सुभद्रेति पुनर्व्याख्याता वृष्णिनन्दिनी  ॥ ब्न्द्प्_२,७१।१७७ ॥  
सुभद्रायां रथी पार्थादभिमन्युरजायत  ।  
वसुदेवस्य भार्यासु महाभागासु सप्तसु  ॥ ब्न्द्प्_२,७१।१७८ ॥  
ये पुत्रा जज्ञिरे शुरा नामतस्तान्निबोधत  ।  
पूर्वाद्याः सहदेवायां शूराद्वै जज्ञिरे सुताः  ॥ ब्न्द्प्_२,७१।१७९ ॥  
शान्तिदेवा जनस्तम्बं शौरेर्जज्ञे कुलोद्वहम्  ।  
आगावहो महात्मा च वृकदेव्या मजायत  ॥ ब्न्द्प्_२,७१।१८० ॥  
श्रीदेवायां स्वयं जज्ञे मन्दको नाम नामतः  ।  
उपासङ्गं वसुं चापि तनयौ देवरक्षिता  ॥ ब्न्द्प्_२,७१।१८१ ॥  
एवं दश सुतास्तस्य कंसस्तानप्यघातयत्  ।  
विजयं रोचनं चैव वर्द्धमानं च देवलम्  ॥ ब्न्द्प्_२,७१।१८२ ॥  
एतान्महात्मनः पुत्रान्सुषाव शिशिरावती  ।  
सप्तमी देवकी पुत्रं सुनामानमसूयत  ॥ ब्न्द्प्_२,७१।१८३ ॥  
गवेषणं महाभागं सङ्ग्रामे चित्रयोधिनम्  ।  
श्राद्धदेव्यां पुरोद्याने वने तु विचरन्द्विजाः  ॥ ब्न्द्प्_२,७१।१८४ ॥  
वैश्यायामदधाच्छौरिः पुत्रं कौशिकमव्ययम्  ।  
सुगन्धी वनराजी च शौरेरास्तां परिग्रहौ  ॥ ब्न्द्प्_२,७१।१८५ ॥  
पुण्डश्च कपिलश्चैव सुगन्ध्याश्चात्मजौ तु तौ  ।  
तयो राजाभवत्पुण्ड्रः कपिलस्तु वनं ययौ  ॥ ब्न्द्प्_२,७१।१८६ ॥  
अन्यस्यामभवद्वीरो वसुदेवात्मजो बली  ।  
जरा नाम निषादो ऽसौ प्रथमः स धनुर्द्धरः  ॥ ब्न्द्प्_२,७१।१८७ ॥  
विख्यातो देवभाग्यस्य महाभागः सुतो ऽभवत्  ।  
पण्डितानां मतं प्राहुर्देवश्रवसमुद्भवम्  ॥ ब्न्द्प्_२,७१।१८८ ॥  
अश्मक्यां लभते पुत्रमनाधृष्टिर्यशास्विनम्  ।  
निवृत्तशत्रुं शत्रुघ्नं श्राद्धदेवं महाबलम्  ॥ ब्न्द्प्_२,७१।१८९ ॥  
व्यजायत श्राद्धदेवो नैषादिर्यः पारिश्रुतः  ।  
एकलव्यो महाभागो निषादैः परिवर्द्धितः  ॥ ब्न्द्प्_२,७१।१९० ॥  
गण्डूषायानपत्याय कृष्णस्तुष्टो ऽददात्सुतौ  ।  
चारुदेष्णं च साम्बं च कृतास्त्रौ शस्तलक्षणौ  ॥ ब्न्द्प्_२,७१।१९१ ॥  
रन्तिश्च रन्तिपालश्च द्वौ पुत्रौ नन्दनस्य च  ।  
वृकाय वै त्वपुत्राय वसुदेवः प्रतापवान्  ॥ ब्न्द्प्_२,७१।१९२ ॥  
सौमिं ददौ सुत वीरं शौरिः कौशिकमेव च  ।  
सृञ्जयस्य धनुश्चैव विरजाश्च सुताविमौ  ॥ ब्न्द्प्_२,७१।१९३ ॥  
अनपत्यो ऽभवच्छ्यामः शमीकस्तु वनं ययौ  ।  
जुगुप्समानो भोजत्वं राजर्षित्वमवाप्तवान्  ॥ ब्न्द्प्_२,७१।१९४ ॥  
य इदं जन्म कृष्णस्य पठते नियतव्रतः  ।  
श्रावयेद्ब्राह्मणंवापि स महात्सुखमवाप्नुयात्  ॥ ब्न्द्प्_२,७१।१९५ ॥  
देवदेवो महातेजाः पूर्वं कृष्णः प्रजापतिः  ।  
विहारार्थं मनुष्येषु जज्ञे नारायणः प्रभुः  ॥ ब्न्द्प्_२,७१।१९६ ॥  
देवक्यां वसुदेवेन तपसा पुष्करेक्षणः  ।  
चतुर्बाहुस्तु सञ्जज्ञे दिव्यरूपश्रियान्वितः  ॥ ब्न्द्प्_२,७१।१९७ ॥  
प्रकाश्यो भगवान्योगी कृष्णो मानुषतां गतः  ।  
अव्यक्तो व्यक्तलिङ्गश्च स एव भगवान्प्रभुः  ॥ ब्न्द्प्_२,७१।१९८ ॥  
नारायणो यतश्चक्रे व्ययं चैवाव्ययं हि यत्  ।  
देवो नारायणो भूत्वा हरिरासीत्सनातनः  ॥ ब्न्द्प्_२,७१।१९९ ॥  
यो ऽबुञ्जाच्चादिपुरुषं पुरा चक्रे प्रजापतिम्  ।  
अदितेरपि पुत्रत्वमेत्य यादवनन्दनः  ॥ ब्न्द्प्_२,७१।२०० ॥  
देवो विष्णुरिति ख्यातः शक्रादवरजो ऽभवत्  ।  
प्रासादयन्यं च विभुं ह्यदित्याः पुत्रकारणे  ॥ ब्न्द्प्_२,७१।२०१ ॥  
वधार्थं सुरशत्रूणां दैत्यदानवरक्षसाम्  ।  
ययातिवंशजस्याथ वसुदेवस्य धीमतः  ॥ ब्न्द्प्_२,७१।२०२ ॥  
कुलं पुण्यं यतो जन्म भेजे नारायमः प्रभुः  ।  
सागराः समकम्पत चेलुश्च धरणीधराः  ॥ ब्न्द्प्_२,७१।२०३ ॥  
जज्वलुस्त्वग्निहोत्राणि जायमाने जनार्द्दने  ।  
शिवाश्च प्रववुर्वाताः प्रशान्तमभवद्रजः  ॥ ब्न्द्प्_२,७१।२०४ ॥  
ज्योतींष्यभ्यधिकं रेजुर्जायमाने जनार्द्दने  ।  
अभिजिन्नाम नक्षत्रं जयन्ती नाम शर्वरी  ॥ ब्न्द्प्_२,७१।२०५ ॥  
मुहूर्त्तो विजयो नाम यत्र जातो जनार्द्दनः  ।  
अव्यक्तः शाश्वतः कृष्णो हरिर्नारायणः प्रभुः  ॥ ब्न्द्प्_२,७१।२०६ ॥  
जज्ञे तथैव भगवान्मायया मोहयन्प्रजाः  ।  
आकाशात्पुष्पवृष्टिं च ववर्ष त्रिदशेश्वरः  ॥ ब्न्द्प्_२,७१।२०७ ॥  
गीर्भिर्मङ्गलयुक्ताभिस्तुवन्तो मधुसूदनम्  ।  
महर्षयः सगन्धर्वा उपतस्थुः सहस्रशः  ॥ ब्न्द्प्_२,७१।२०८ ॥  
वसुदेवस्तु तं रात्रौ जातं पुत्रमधोक्षजम्  ।  
श्रीवत्सलक्षणं दृष्ट्वा हृदि दिव्यैः स्वलक्षणैः  ॥ ब्न्द्प्_२,७१।२०९ ॥  
उवाच वसुदेवस्तं रूपं संहर वै प्रभो  ।  
भीतो ऽहं कंसतस्तात तस्मादेवं ब्रवीम्यहम्  ॥ ब्न्द्प्_२,७१।२१० ॥  
मम पुत्रा हतास्तेन ज्येष्ठास्ते ऽद्भुतदर्शनाः  ।  
वसुदेववचःश्रुत्वा रूपं संहृतवान्प्रभुः  ॥ ब्न्द्प्_२,७१।२११ ॥  
अनुज्ञातः पिता त्वेनं नन्दगोपगृहं नयत्  ।  
उग्रसेनगृहे ऽतिष्ठद्यशोदायै तदा ददौ  ॥ ब्न्द्प्_२,७१।२१२ ॥  
तुल्यकालं तु गर्भिण्यौ यशोदा देवकी तथा  ।  
यशोदा नन्दगोपस्य पत्नी सा नन्दगोपतेः  ॥ ब्न्द्प्_२,७१।२१३ ॥  
यामेव रजनीं कृष्णो जज्ञे वृष्णिकुले प्रभुः  ।  
तामेव रजनीं कन्या यशोदायां व्यजायत  ॥ ब्न्द्प्_२,७१।२१४ ॥  
तं जात रक्षमाणस्तु वसुदेवो महायशाः  ।  
प्रादात्पुत्रं यशोदायै कन्यां तु जगृहे स्वयम्  ॥ ब्न्द्प्_२,७१।२१५ ॥  
दत्त्वेमं नन्दगोपस्य रक्षेममिति चाब्रवीत्  ।  
सुतस्ते सर्वकल्याणो यादवानां भविष्यति  ॥ ब्न्द्प्_२,७१।२१६ ॥  
अयं स गर्भा देवक्या मम क्लेशान्हरिष्यति  ।  
उग्रसेनात्मजायाथ कन्यामानकदुन्दुभिः  ॥ ब्न्द्प्_२,७१।२१७ ॥  
निवेदयामास तदा कन्येति शुभलक्षणा  ।  
स्वसुस्तु तनयं कंसो जातं नैवावधारयत्  ॥ ब्न्द्प्_२,७१।२१८ ॥  
अथ तामपि दुष्टात्मा ह्युत्ससर्ज मुदान्वितः  ।  
तवैषा हि यथा कन्या तथा मम न संशयः  ।  
न हन्मीमां महाबाहो व्रजत्वेषा यथारुचि  ॥ ब्न्द्प्_२,७१।२१९ ॥  
कन्या सा ववृधे तत्र वृष्मिसद्मनि पूजिता  ।  
पुत्रवत्पालयामास देवी देवीं मुदा तदा  ॥ ब्न्द्प्_२,७१।२२० ॥  
तमेवं विधिनोत्पन्नमाहुः कृष्णं प्रजापतिम्  ।  
एकादशा तु जज्ञे वै रक्षार्थं केशवस्य ह  ॥ ब्न्द्प्_२,७१।२२१ ॥  
एतां चैकाग्रमनसः पूजयिष्यन्ति यादवाः  ।  
देवदेवो दिव्यवपुः कृष्णः संरक्षितो ऽनया  ॥ ब्न्द्प्_२,७१।२२२ ॥  
ऋषय ऊचुः  
किमर्थं वसुदेवस्य भोजः कंसो नराधिपः  ।  
जघान पुत्रान्बालान्वै तन्नो व्याख्यातुमर्हसि  ॥ ब्न्द्प्_२,७१।२२३ ॥  
सूत उवाच  
शृणुध्वं वै यथा कंसः पुत्रानानकदुन्दुभेः  ।  
जाताञ्जातास्तु तान्सर्वान्निष्पिपेष वृथामतिः  ॥ ब्न्द्प्_२,७१।२२४ ॥  
भयाद्यथा महाबाहो जातः कृष्णो विवासितः  ।  
यथा च गोषु गोविन्दः संवृद्धः पुरुषोत्तमः  ॥ ब्न्द्प्_२,७१।२२५ ॥  
उद्वाहे किल देवक्या वसुदेवस्य धीमतः  ।  
सारथ्यं कृतवान्कंसो युवराजस्तदाभवत्  ॥ ब्न्द्प्_२,७१।२२६ ॥  
तत्ॐऽतरिक्षे वागासीद्दिव्याभूद्यस्य कस्यचित्  ।  
कंसस्य नाममात्रेण पुष्कला लोकसाक्षिणी  ॥ ब्न्द्प्_२,७१।२२७ ॥  
यामेतं वहसे कंस रथेन प्रियकारणात्  ।  
तस्या यश्चाष्टमो गर्भः स ते मृत्युर्भबिष्यति  ॥ ब्न्द्प्_२,७१।२२८ ॥  
तां श्रुत्वा व्यथितो वाणीं तदा कंसो वृथामतिः  ।  
निष्कृष्य खड्गं तां कन्यां हन्तुकामो ऽभवत्तदा  ॥ ब्न्द्प्_२,७१।२२९ ॥  
तमुवाच महाबाहुर्वसुदेवः प्रतापवान्  ।  
उग्रसेनात्मजं कसं सौत्दृदात्प्रणयेन वा  ॥ ब्न्द्प्_२,७१।२३० ॥  
न स्त्रियं क्षत्रियो जातु हन्तुमर्हसि कश्चन  ।  
उपायः परिदृष्टो ऽत्र मया यादवनन्दन  ॥ ब्न्द्प्_२,७१।२३१ ॥  
यो ऽस्याः सञ्जायते गर्भो ह्यष्टमः पृथिवीपते  ।  
तमहं ते प्रयच्छामि तत्र कुर्या यथाक्रमम्  ॥ ब्न्द्प्_२,७१।२३२ ॥  
न त्विदानीं यथेष्टं त्वं वर्त्तेथा भूरिदक्षिण  ।  
सर्वानप्यथ वा गर्भान्पृथङ्नेष्यामि ते वशम्  ॥ ब्न्द्प्_२,७१।२३३ ॥  
एवं मिथ्या नरश्रेष्ठ वागेषा न भविष्यति  ।  
एवमुक्तो ऽनुनीतः स जग्राह वचनं तदा  ॥ ब्न्द्प्_२,७१।२३४ ॥  
वसुदेवश्च तां भार्यामवाप्य मुदितो ऽभवत्  ।  
कंसस्तस्यावधीत्पुत्रान्पापकर्मा वृथामतिः  ॥ ब्न्द्प्_२,७१।२३५ ॥  
ऋषय ऊचुः  
क एष वसुदेवस्तु देवकी च यशस्विनी  ।  
नन्दगोपस्तु कस्त्वेष यशोदा य महायशाः  ॥ ब्न्द्प्_२,७१।२३६ ॥  
यो विष्णुं जनयामास यं च तातेत्यभाषत  ।  
या गर्भं जनयामास या वैनं याभ्यवर्द्धयत्  ॥ ब्न्द्प्_२,७१।२३७ ॥  
सूत उवाच  
पुरुषः कश्यपस्त्वासी ददितिस्तत्प्रिया तथा  ।  
कश्यपो ब्रह्मण्ॐऽशश्च पृथिव्या आदितिस्तथा  ॥ ब्न्द्प्_२,७१।२३८ ॥  
नन्दो द्रोणः समाख्यातो यशोदा च धराभवत्  ।  
अथ कामान्महाबाहुर्देवक्याः सम्प्रवर्द्धयन्  ॥ ब्न्द्प्_२,७१।२३९ ॥  
अचरत्स महीं देवः प्रविष्टो मानुषीं तनुम्  ।  
मोहयन्सर्वभूतानि योगात्मा योगमायया  ॥ ब्न्द्प्_२,७१।२४० ॥  
नष्टे धर्मे तदा जज्ञे विष्णुर्वृष्णिकुले स्वयम्  ।  
कर्त्तुं धर्मव्यवस्थानमसुराणां प्रणाशनम्  ॥ ब्न्द्प्_२,७१।२४१ ॥  
वैदर्भी रुक्मिणी कन्या सत्या नग्नजितस्तदा  ।  
सत्राजितः सत्यभामा जाम्बवत्यपि रोहिणी  ॥ ब्न्द्प्_२,७१।२४२ ॥  
शैब्या धन्यानि देवीनां सहस्राणि च षोडश  ।  
चतुर्दश तु ये प्रोक्ता गणास्त्वप्सरसां दिवि  ॥ ब्न्द्प्_२,७१।२४३ ॥  
विचार्य देवैः शक्रेण विशिष्टास्त्विह प्रेषिताः  ।  
पत्न्यर्थं वासुदेवस्य उत्पन्ना राजवेश्मसु  ॥ ब्न्द्प्_२,७१।२४४ ॥  
एताः पत्न्यो महाभागा विष्वक्सेनस्य विश्रुताः  ।  
प्रद्युम्नश्चारुदेष्णश्च सुदेवः शरभस्तथा  ॥ ब्न्द्प्_२,७१।२४५ ॥  
चारुश्च चारुभद्रश्च भद्रचारुस्तथापरः  ।  
चारुविद्यश्च रुक्मिण्यां कन्या चारुमती तथा  ॥ ब्न्द्प्_२,७१।२४६ ॥  
सानुर्भानुस्तथाक्षश्च रोहितो मन्त्रवित्तथा  ।  
जरो ऽधकस्ताम्रचक्रौ सौभरिश्च जरेधरः  ॥ ब्न्द्प्_२,७१।२४७ ॥  
चतस्रो जज्ञिरे तेषां स्वसारो गरुडध्वजात्  ।  
भानुः सौभरिका चैव ताम्रपर्णी जरन्धरः  ॥ ब्न्द्प्_२,७१।२४८ ॥  
सत्यभामासुता एते जाम्बवत्याः प्रजाः श्रुणु  ।  
भद्रश्च भद्रगुप्तश्च भद्रचित्रस्तथैव च  ॥ ब्न्द्प्_२,७१।२४९ ॥  
बध्रबाहुश्च विख्यातः कन्या भद्रवती तथा  ।  
सम्बोधनी च विख्याता ज्ञेया जाम्बवतीसुताः  ॥ ब्न्द्प्_२,७१।२५० ॥  
सङ्ग्रामजिच्च शतजित्तथैव च सहस्र जित्  ।  
एते पुत्राः सुदेव्यां च विष्वक्सेनस्य कीर्त्तिताः  ॥ ब्न्द्प्_२,७१।२५१ ॥  
वृको वृकाश्वो वृकजिद्वृजिनी च वराङ्गना  ।  
मित्रबाहुः सुनीथश्च नाग्नजित्या प्रजास्त्विह  ॥ ब्न्द्प्_२,७१।२५२ ॥  
एवमादीनि पुत्राणां सहस्राणि निबोधत  ।  
प्रयुतं तु समाख्यातं वासुदेवस्य ये सुताः  ॥ ब्न्द्प्_२,७१।२५३ ॥  
अयु तानि यथाष्टौ च शूरा रणविशारदाः  ।  
जनार्दनस्य वंशो वः कीर्तितो ऽयं यथातथम्  ॥ ब्न्द्प्_२,७१।२५४ ॥  
बृहती पुरुभार्यासीत्सुमध्या सुगतिस्तथा  ।  
कन्या सा बृहदुक्थस्य शैनेयस्य महात्मनः  ॥ ब्न्द्प्_२,७१।२५५ ॥  
तस्याः पुत्रास्तु विख्यातास्त्रयः समितिशोभनाः  ।  
आनन्दः कनकः श्वेतः कन्या श्वेता तथैव च  ॥ ब्न्द्प्_२,७१।२५६ ॥  
अगावहस्य चित्रश्च शूरश्चित्ररथश्च यः  ।  
चित्रसेनः स्मृतश्चास्य कन्या चित्रवती तथा  ॥ ब्न्द्प्_२,७१।२५७ ॥  
तुम्बश्च तुम्बंवर्चाश्च जातौ तुम्बस्य तावुभौ  ।  
उपासङ्गसुतौ द्वौ तु वज्रारः क्षिप्र एव च  ॥ ब्न्द्प्_२,७१।२५८ ॥  
भूरीन्द्रसेनो भूरिश्च गवेषणसुतापुभौ  ।  
युधिष्टिरस्य कन्यायां सुधनुस्तस्य चात्मजः  ॥ ब्न्द्प्_२,७१।२५९ ॥  
काश्यां तु पञ्च तनयांल्लेभे साम्बात्तरस्विनः  ।  
सत्यप्रकृतयो देवाः पञ्च वीराः प्रकीर्त्तिताः  ॥ ब्न्द्प्_२,७१।२६० ॥  
तिस्रः कोट्यस्तु पौत्राणां यादवानां महात्मनाम्  ।  
सर्वमेव कुलं यच्च वर्त्तन्ते चैव ये कुले  ॥ ब्न्द्प्_२,७१।२६१ ॥  
विष्णुस्तेषां प्रमाणे च प्रभुत्वे च व्यवस्थितः  ।  
निदेशस्थायिभिस्तस्य बध्यन्ते सुरमानुषाः  ॥ ब्न्द्प्_२,७१।२६२ ॥  
देवासुराहवहता असुरा ये महाबलाः  ।  
इहोत्पन्ना मनुष्येषु बाधन्ते ते तु मानवान्  ॥ ब्न्द्प्_२,७१।२६३ ॥  
तेषामुत्सादनार्थाय उत्पन्ना यादवे कुले  ।  
समुत्पन्नं कुलशतं यादवानां महात्मनाम्  ॥ ब्न्द्प्_२,७१।२६४ ॥  
इति प्रसूतिर्वृष्णीनां समासव्यासयोगतः  ।  
कीर्त्तिता कीर्त्तनीया स कीर्त्तिसिद्धिमभीप्सता  ॥ ब्न्द्प्_२,७१।२६५ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपदे वृष्णिवंशानुकीर्त्तनं नामैकसप्ततितमो ऽध्यायः ॥ ७१॥  
  
  
_____________________________________________________________  
  
  
सूत उवाच  
मनुष्यप्रकृतीन्देवान्कीर्त्यमानान्निबोधत  ।  
सङ्कर्षणो वासुदेवः प्रद्युम्नः साम्ब एव च  ॥ ब्न्द्प्_२,७२।१ ॥  
अनिरुद्धश्च पञ्चैते वंशवीराः प्रकीर्त्तिताः  ।  
सप्तर्ष्यः कुबेरश्च यज्ञे मणिवरस्तथा  ॥ ब्न्द्प्_२,७२।२ ॥  
शालूकिर्नारदश्चैव विद्वान्धन्वन्तरिश्तथा  ।  
नन्दिनश्च महादेवः सालकायन एव च  ।  
आदिदेव स्तदा विष्णुरेभिश्च सह दैवतैः  ॥ ब्न्द्प्_२,७२।३ ॥  
ऋषय ऊचुः  
विष्णुः किमर्थं सम्भूतः स्मृताः सम्भूतयः कति  ।  
भविष्याः कति चान्ये च प्रादुर्भावा महात्मनः  ॥ ब्न्द्प्_२,७२।४ ॥  
ब्रह्मक्षत्रेषु शस्तेषु किमर्थमिह जायते  ।  
पुनः पुनर्मनुष्येषु तन्नः प्रब्रूहि पृच्छताम्  ॥ ब्न्द्प्_२,७२।५ ॥  
विस्तरेणैव सर्वाणि कर्माणि रिपुघातिनः  ॥ ब्न्द्प्_२,७२।६ ॥  
श्रोतुमिच्छामहे सम्यग्वद कृष्णस्य धीमतः  ।  
कर्मणामानुपूर्वीं च प्रादुर्भावाश्च ये प्रभो  ॥ ब्न्द्प्_२,७२।७ ॥  
या वास्य प्रकृतिस्तात तां चास्मान्वक्तुमर्हसि  ।  
कथं स भगवान्विष्णुः सुरेष्वरिनिषूदनः  ॥ ब्न्द्प्_२,७२।८ ॥  
वसुदेवकुले धीमान्वासुदेवत्वमागतः  ।  
अमरैरावृतं पुण्यं पुण्यकृद्भिरलङ्कृतम्  ॥ ब्न्द्प्_२,७२।९ ॥  
देवलोकं किमुत्सृज्य मर्त्यलोकमिहागतः  ।  
देवमानुषयोर्नेता धातुर्यः प्रसवो हरिः  ॥ ब्न्द्प्_२,७२।१० ॥  
किमर्थं दिव्यमात्मानं मानुष्ये समवेशयत्  ।  
यश्चक्रं वर्त्तयत्येको मनुष्याणां मनोमयम्  ॥ ब्न्द्प्_२,७२।११ ॥  
मानुष्ये स कथं बुद्धिं चक्रे चक्रभृतां वरः  ।  
गोपायन यः कुरुते जगतः सर्वकालिकम्  ॥ ब्न्द्प्_२,७२।१२ ॥  
स कथं गां गतो विष्णुर्गोपत्वमकरोत्प्रभुः  ।  
महाभूतानि भूतात्मा यो दधार चकार ह  ॥ ब्न्द्प्_२,७२।१३ ॥  
श्रीगर्भः स कथं गर्भे स्त्रिया भूचरया वृतः  ।  
येन लोकान्क्रमैर्जित्वा सश्रीकास्त्रिदशाः कृताः  ॥ ब्न्द्प्_२,७२।१४ ॥  
स्थापिता जगतो मार्गास्त्रिक्रमं वपुराहृतम्  ।  
ददौ जितां वसुमतीं सुराणां सुरसत्तमः  ॥ ब्न्द्प्_२,७२।१५ ॥  
येन सैंहं वपुः कृत्वा द्विधाकृत्वा च तत्पुनः  ।  
पूर्वदैत्यो महावीर्यो हिरण्यकशिपुर्हतः  ॥ ब्न्द्प्_२,७२।१६ ॥  
यः पुरा ह्यनलो भूत्वा त्वौर्वः संवर्त्तको विभुः  ।  
पातालस्थोर्ऽणवगतः पपौ तोयमयं हविः  ॥ ब्न्द्प्_२,७२।१७ ॥  
सहस्रचरणं देवं सहस्रांशुं सहस्रशः  ।  
सहस्रशिरसं देवं यमाहुर्वै युगे युगे  ॥ ब्न्द्प्_२,७२।१८ ॥  
नाभ्यरण्यां समुद्भूतं यस्य पैतामहं गृहम्  ।  
एकार्णवगते लोके तत्पङ्कजमपङ्कजम्  ॥ ब्न्द्प्_२,७२।१९ ॥  
येन ते निहता दैत्याः सङ्ग्रामे तारकामये  ।  
सर्वदेवमयं कृत्वा सर्वायुधधरं वपुः  ॥ ब्न्द्प्_२,७२।२० ॥  
महाबलेन वोत्सिक्तः कालनेमिर्निपातितः  ।  
उत्तरांशे समुद्रस्य क्षीरोदस्यामृतोदधेः  ।  
यः शेतेशश्वतं योगमाच्छाद्य तिमिरं महत्  ॥ ब्न्द्प्_२,७२।२१ ॥  
सुरारणीगर्भमधत्त दिव्यं तपःप्रकर्षाददितिः पुरायम्  ।  
शक्रं च यो दैत्यगणं च रूद्धं गर्भावमानेन भृशं चकार ह  ॥ ब्न्द्प्_२,७२।२२ ॥  
पदानि यो लोकपदानि कृत्वा चकार दैत्यान्सलिलेशयांस्तान्  ।  
कृत्वा च देवांस्त्रिदिवस्य देवांश्चक्रे सुरेशं पुरुहूतमेव  ॥ ब्न्द्प्_२,७२।२३ ॥  
गार्हपत्येन विधिना अन्वाहार्येण कर्मणा  ॥ ब्न्द्प्_२,७२।२४ ॥  
अग्निमाहवनीयं च वेदीं चैव कुशं स्रुवम्  ।  
प्रोक्षणीयं श्रुतं चैव आवभृथ्यं तथैव च  ॥ ब्न्द्प्_२,७२।२५ ॥  
अथर्षींश्चैव यश्चक्रे हव्यभागप्रदान्मखे  ।  
हव्यादांश्च सुरांश्चक्रे कव्यादांश्च पितॄनपि  ।  
भोगार्थं यज्ञविधिना यो यज्ञो यज्ञकर्मणि  ॥ ब्न्द्प्_२,७२।२६ ॥  
यूपान्समित्स्रुवं सोमं पवित्रं परिधीनपि  ।  
यज्ञियानि च द्रव्याणि यज्ञियांश्च तथानलान्  ॥ ब्न्द्प्_२,७२।२७ ॥  
सदस्यान्यजमानांश्च ह्यश्वमेधान्क्रतुत्तमान्  ।  
विचित्रान्राजसूयदीन्पारमेष्ठ्येन कर्मणा  ॥ ब्न्द्प्_२,७२।२८ ॥  
उद्गात्रादींश्च यः कृत्वा यज्ञांल्लोकाननुक्रमम्  ।  
क्षणा निमेषाः काष्ठाश्च कलास्त्रैकाल्यमेव च  ॥ ब्न्द्प्_२,७२।२९ ॥  
मुहूर्त्तास्तिथयो मासा दिनं संवत्सरं तथा  ।  
ऋतवः कालयोगाश्च प्रमाणं त्रिविधं त्रिषु  ॥ ब्न्द्प्_२,७२।३० ॥  
आयुः क्षेत्राण्यथ बलं क्षणं यद्रूपसौष्ठवम्  ।  
मेधावित्वं च शौर्यं च शास्त्रस्येव च पारणम्  ॥ ब्न्द्प्_२,७२।३१ ॥  
त्रयो वर्णास्त्रयो लोकास्त्रैविद्यं पावकास्त्रयः  ।  
त्रैकाल्यं त्रीणि कर्माणि तिस्रो मात्रा गुणास्त्रयः  ॥ ब्न्द्प्_२,७२।३२ ॥  
सृष्टा लोकेश्वराश्चैव येन येन च कर्मणा  ।  
सर्वभूतगणाः सृष्टाः सर्वभूतगणात्मना  ॥ ब्न्द्प्_२,७२।३३ ॥  
क्षणं सन्धाय पूर्वेण योगेन रमते च यः  ।  
गतागतानां यो नेता सर्वत्र विविधेश्वरः  ॥ ब्न्द्प्_२,७२।३४ ॥  
यो गतिर्द्धर्मयुक्तानामगतिः पापकर्मणाम्  ।  
चातुर्वर्ण्यस्य प्रभवश्चातुर्वर्ण्यस्य रक्षिता  ॥ ब्न्द्प्_२,७२।३५ ॥  
चातुर्विद्यस्य यो वेत्ता चातुराशम्यसंश्रयः  ।  
दिगन्तरं नभो भूमिरापो वायुर्विभावसुः  ॥ ब्न्द्प्_२,७२।३६ ॥  
चन्द्रसूर्यद्वयं ज्योतिर्युगेशाः क्षणदाचराः  ।  
यः परं श्रुयते देवो यः परं श्रूयते तपः  ॥ ब्न्द्प्_२,७२।३७ ॥  
यः परं तमसः प्राहुर्यः परं परमात्मवान्  ।  
आदित्यादिस्तु यो देवो यश्च दैत्यान्तको विभुः  ॥ ब्न्द्प्_२,७२।३८ ॥  
युगान्तेष्वन्तको यश्च यश्च लोकान्तकान्तकः  ।  
सेतुर्यो लोकसेतूनां मेधो यो मध्यकर्मणाम्  ॥ ब्न्द्प्_२,७२।३९ ॥  
वेद्यो यो वेदविदुषां प्रभुर्यः प्रभवात्मनाम्  ।  
सोमभूतस्तु भूतानामग्निभूतो ऽग्निवर्चसाम्  ॥ ब्न्द्प्_२,७२।४० ॥  
मनुष्याणां मनुर्भूतस्तपोभूतस्तपस्विनाम्  ।  
विनयो नयतृप्तानां तेजस्तेजस्विनामपि  ॥ ब्न्द्प्_२,७२।४१ ॥  
विग्रहो विग्रहाणां यो गतिर्गतिमतामपि  ।  
आकाशप्रभवो वायुर्वायुप्राणो हुताशनः  ॥ ब्न्द्प्_२,७२।४२ ॥  
देवा हुताशनप्राणाः प्राणो ऽग्नेर्मधुसूदनः  ।  
रसाच्छोणितसम्भूतिः शोणितान्मासमुच्यते  ॥ ब्न्द्प्_२,७२।४३ ॥  
मांसात्त मेदसो जन्म मेदसो ऽस्थि निरुच्यते  ।  
अस्य्नो मज्जा समभवन्मज्जातः शुक्रसम्भवः  ॥ ब्न्द्प्_२,७२।४४ ॥  
शुक्राद्गर्भः समाभव द्रसमूलेन कर्मणा  ।  
तत्रापां प्रथमावापः स सौम्यो राशिरुच्यते  ॥ ब्न्द्प्_२,७२।४५ ॥  
गर्भो ऽश्मसम्भवो ज्ञेयो द्वितीयो राशिरुच्यते  ।  
शुक्रं सोमात्मकं विद्यादार्त्तवं पावकात्मकम्  ॥ ब्न्द्प्_२,७२।४६ ॥  
भावौ रसानुगावेतौ वीर्ये च शशिपावकौ  ।  
कफवर्गे भवेच्छुक्रं पित्तवर्गे च शोणितम्  ॥ ब्न्द्प्_२,७२।४७ ॥  
कफस्य त्दृदयं स्थानं नाभ्यां पित्तं प्रतिष्ठितम्  ।  
देहस्य मध्ये त्दृदयं स्थानं तु मनसः स्मृतम्  ॥ ब्न्द्प्_२,७२।४८ ॥  
नाभिश्चोदर संस्था तु तत्र देवो हुताशनः  ।  
मनः प्रजापतिर्ज्ञेयः कफः सोमो विभाव्यते  ॥ ब्न्द्प्_२,७२।४९ ॥  
पित्तमग्निः स्मृतो ह्येतदग्नीषोमात्मकं जगत्  ।  
एवं प्रवर्त्तिते गर्भे वृत्ते कर्कन्धुसन्निभे  ॥ ब्न्द्प्_२,७२।५० ॥  
वायुः प्रवेशनं चक्रे सङ्गतः परमात्मना  ।  
स पञ्चधा शरीरस्थो विद्यते वर्द्धयेत्पुनः  ॥ ब्न्द्प्_२,७२।५१ ॥  
प्राणापानौ समानश्च ह्युदानो व्यान एव च  ।  
प्राणो ऽस्य परमात्मानं वर्द्धयन्परिवर्त्तते  ॥ ब्न्द्प्_२,७२।५२ ॥  
अपानः पश्चिमं कायमु दानो ऽर्द्धं शरीरिणः  ।  
व्यानो व्यानीयते येन समानः सर्वसन्धिषु  ॥ ब्न्द्प्_२,७२।५३ ॥  
भूतावाप्तिस्ततस्तस्य जायतेन्द्रियगोचरा  ।  
पृथिवी वायुराकाशमापो ज्योतिश्च पञ्चमम्  ॥ ब्न्द्प्_२,७२।५४ ॥  
सर्वेद्रियनिविष्टास्ते स्वस्वयोगं प्रचक्रिरे  ।  
पार्थिवं देहमाहुस्तु प्राणात्मानं च मारुतम्  ॥ ब्न्द्प्_२,७२।५५ ॥  
छिद्राण्याकाशयोनीनि जलात्स्रावः प्रवर्त्तते  ।  
ज्योतिश्चक्षुषि कोष्ठो ऽस्मात्तेषां यन्नामतः स्मृतम्  ॥ ब्न्द्प्_२,७२।५६ ॥  
सङ्ग्राह्य विषयांश्चैव यस्य वीर्यात्प्रवर्तिताः  ।  
इत्येतान्पुरुषः सर्वान्सृजत्येकः सनातनः  ॥ ब्न्द्प्_२,७२।५७ ॥  
नैधने ऽस्मिन्कथं लोके नरत्वं विष्णुरागतः  ।  
एष नः संशयो धीमन्नेष वै विस्मयो महान्  ॥ ब्न्द्प्_२,७२।५८ ॥  
कथं गतिर्गतिमतामापन्नो मानुषीं तनुम्  ।  
श्रोतुमिच्छामहे विष्णोः कर्माणि च यथाक्रमम्  ॥ ब्न्द्प्_२,७२।५९ ॥  
आश्चर्यं परमं विष्णुर्वेदैर्देवश्चै कथ्यते  ।  
विष्णोरुत्पत्तिमाश्चय कथयस्व महामते  ॥ ब्न्द्प्_२,७२।६० ॥  
एतदाश्चर्यमाख्यातं कथ्यतां वै सुखावहम्  ।  
प्रख्यातबलवीर्यस्य प्रादुर्भावन्महात्मनः  ।  
कर्मणाश्चर्यभूतस्य विष्णोः सत्त्वमिहोच्यते  ॥ ब्न्द्प्_२,७२।६१ ॥  
सूत उवाच  
अहं वः कीर्त्तयिष्यामि प्रादुर्भावं महात्मनः  ॥ ब्न्द्प्_२,७२।६२ ॥  
यथा बभूव भगवान्मानुषेषु महातपाः  ।  
भृगुस्त्रीवधदोषेण भृगुशापेन मानुषे  ॥ ब्न्द्प्_२,७२।६३ ॥  
जायते च युगान्तेषु देवकार्यार्थसिद्धये  ।  
तस्य दिव्यां तनुं विष्णोर्गदतो मे निबोधत  ॥ ब्न्द्प्_२,७२।६४ ॥  
युगधर्मे परावृत्ते काले च शिथिले प्रभुः  ।  
कर्त्तुं धर्मव्यवस्थानं जायते मानुषेष्विह  ।  
भृगोः शापनिमित्तेन देवासुरकृतेन च  ॥ ब्न्द्प्_२,७२।६५ ॥  
ऋषय ऊचुः  
कथं देवासुरकृते तद्व्याहारमवाप्तवान्  ।  
एतद्वेदितुमिच्छामो वृत्तं देवासुरं कथम्  ॥ ब्न्द्प्_२,७२।६६ ॥  
सूत उवाच  
देवासुरं यथावृत्तं ब्रुवतस्तन्निबोधत  ॥ ब्न्द्प्_२,७२।६७ ॥  
हिरण्यकशिपुर्दैत्यस्त्रैलोक्यं प्राक्प्रशासति  ।  
बलिनाधिष्ठितं राज्यं पुनर्लोकत्रये क्रमात्  ॥ ब्न्द्प्_२,७२।६८ ॥  
सख्यमासीत्परं तेषां देवानामसुरैः सह  ।  
युगाख्या दश सम्पूर्णा ह्यासीदव्याहतं जगत्  ॥ ब्न्द्प्_२,७२।६९ ॥  
निदेशस्थायिनश्चैव तयोर्देवासुराभवन्  ।  
बद्धे बलौ विवादो ऽथ सम्प्रवृत्तः सुदारुणः  ॥ ब्न्द्प्_२,७२।७० ॥  
देवासुराणां च तदा घोरः क्षयकरो महान्  ।  
तेषां द्वीपनिमित्तं वै सङ्ग्रामा बहवो ऽभवेन्  ॥ ब्न्द्प्_२,७२।७१ ॥  
वराहे ऽस्मिन्दश द्वौ च षण्डामर्कान्तगाः स्मृताः  ।  
नामतस्तु समासेन शृणुध्वं तान्विवक्षतः  ॥ ब्न्द्प्_२,७२।७२ ॥  
प्रथमो नारसिंहस्तु द्वितीयश्चापि वामनः  ।  
तृतीयः स तु वाराहश्चतुर्थो ऽमृतमन्थनः  ॥ ब्न्द्प्_२,७२।७३ ॥  
सङ्ग्रामः पञ्चमश्चैव सुघोरस्तारकामयः  ।  
षष्ठो ह्याडीबकस्तेषां सप्तमस्त्रैपुरः स्मृतः  ॥ ब्न्द्प्_२,७२।७४ ॥  
अन्धकारो ऽष्टमस्तेषां ध्वजश्च नवमः स्मृतः  ।  
वार्त्रश्च दशमो घोरस्ततो हालाहलः स्मृतः  ॥ ब्न्द्प्_२,७२।७५ ॥  
स्मृतो द्वादशकस्तेषां घोरः कोलाहलो ऽपरः  ।  
हिरण्यकशिपुर्दैत्यो नरसिंहेन सूदितः  ॥ ब्न्द्प्_२,७२।७६ ॥  
वामनेन बलिर्बद्धस्त्रैलोक्याक्रमणे कृते  ।  
हिरण्याक्षो हतो द्वन्द्वे प्रतिवादे च दैवते  ॥ ब्न्द्प्_२,७२।७७ ॥  
महाबलो महासत्त्वः सङ्ग्रामेष्वपराजितः  ।  
दंष्ट्रया तु वराहेण स दैत्यस्तु द्विधाकृतः  ॥ ब्न्द्प्_२,७२।७८ ॥  
प्रह्लादो निर्जितो युद्धे इन्द्रेणामृतमन्थने  ।  
विरोचनस्तु प्राह्लादिर्नित्यमिन्द्रवधोद्यतः  ॥ ब्न्द्प्_२,७२।७९ ॥  
इन्द्रेणैव स विक्रम्य निहतस्तारकामये  ।  
भवादवध्यतां प्राप्य विशेषास्त्रादिभिस्तु यः  ॥ ब्न्द्प्_२,७२।८० ॥  
स जम्भो निहतः षष्ठे शक्राविष्टेन विष्णुना  ।  
अशक्नुवत्सु देवेषु परं सोढुमदैवतम्  ॥ ब्न्द्प्_२,७२।८१ ॥  
निहता दानवाः सर्वे त्रिपुरे त्र्यम्बकेण तु  ।  
अथ दैत्याः सुराश्चैव राक्षसास्त्वन्धकारिके  ॥ ब्न्द्प्_२,७२।८२ ॥  
जिता देवमनुष्येस्ते पितृभिश्चैव सङ्गताः  ।  
सवृत्रान्दानवांश्चैव सङ्गतान्कृत्स्नशश्च तान्  ॥ ब्न्द्प्_२,७२।८३ ॥  
जघ्ने विष्णुसहायेन महेन्द्रस्तेन वर्द्धितः  ।  
हतो ध्वजे महेन्द्रेण मयाछत्रश्च योगवित्  ॥ ब्न्द्प्_२,७२।८४ ॥  
ध्वजलक्षं समाविश्य विप्रचित्तिः महानुजः  ।  
दैत्यांश्च दानवांश्चैव संहतान्कृत्स्नशश्च तान्  ॥ ब्न्द्प्_२,७२।८५ ॥  
जयद्धालाहले सर्वैर्देवैः परिवृतो वृषा  ।  
रजिः कोलाहले सर्वान्दैत्यान्परिवृतो ऽजयत्  ॥ ब्न्द्प्_२,७२।८६ ॥  
यज्ञस्यावभृथे जित्वा षण्डामकारै तु दैवतैः  ।  
एते देवासुरा वृत्ताः सङ्ग्रामा द्वादशैव तु  ॥ ब्न्द्प्_२,७२।८७ ॥  
सुरासुरक्षयकराः प्रजाना मशिवश्च ह  ।  
हिरण्यकशिपू राजा वर्षाणामर्बुदं बभौ  ॥ ब्न्द्प्_२,७२।८८ ॥  
तथा शतसहस्राणि ह्यधिकानि द्विसफतिः  ।  
अशीतिश्च सहस्राणि त्रैलोक्यस्येश्वरो ऽभवत्  ॥ ब्न्द्प्_२,७२।८९ ॥  
पारम्पर्येण राजा तु बलिर्वर्षार्बुधं पुनः  ।  
षष्टिश्चैव सहस्राणि त्रिंशच्च नियुतानि च  ॥ ब्न्द्प्_२,७२।९० ॥  
बले राज्याधिकारस्तु यावत्कालं बभूव ह  ।  
प्रह्लादो निर्जितो ऽभूच्च तावत्कालं सहासुरैः  ॥ ब्न्द्प्_२,७२।९१ ॥  
इन्द्रास्त्रयस्ते विख्याता ह्यसुराणां महौ जसः  ।  
दैत्यसंस्थमिदं सर्वमासीद्दशयुगं किल  ॥ ब्न्द्प्_२,७२।९२ ॥  
अशपत्तु ततः शुक्रो राष्ट्रं दशयुगं पुनः  ।  
त्रैलोक्यमिदमव्यग्रं महेन्द्रो ह्यभ्ययाद्बलेः  ॥ ब्न्द्प्_२,७२।९३ ॥  
प्रह्लादस्य हृते तस्मिंस्त्रैलोक्ये कालपर्ययात्  ।  
पर्यायेणैव सम्प्राप्तं त्रैलोक्यं पाकशासनम्  ॥ ब्न्द्प्_२,७२।९४ ॥  
ततो ऽसुरान्परित्यज्य यज्ञो देवानुपागमत्  ।  
यज्ञे देवानथ गते काव्यं ते ह्यसुरां ब्रुवन्  ॥ ब्न्द्प्_२,७२।९५ ॥  
किं तन्नो मिषतां राष्ट्रं त्यक्त्वा यज्ञः सुरान्गतः  ।  
स्थातुं न शक्रुमो ह्यद्य प्रविशाम रसातलम्  ॥ ब्न्द्प्_२,७२।९६ ॥  
एवमुक्तो ऽब्रवीदेतान्विषण्णः सान्त्वयन्गिरा  ।  
माभैष्ट धारयिष्यामि तेजसा स्वेन वः सुराः  ॥ ब्न्द्प्_२,७२।९७ ॥  
वृष्टिरोषधयश्चैव रसा वस्तु च यत्परम्  ।  
कृत्स्नानि ह्यपि तिष्ठन्तु पापस्तेषां सुरेषु वै  ॥ ब्न्द्प्_२,७२।९८ ॥  
युष्मदर्थं प्रदास्यामि तत्सर्व धार्यते मया  ।  
ततो देवासुरान्दृष्ट्वा धृतान्काव्येन धीमता  ॥ ब्न्द्प्_२,७२।९९ ॥  
अमन्त्रयंस्तदा ते वै संविघ्ना विजिगीषया  ।  
एष काव्य इदं सर्वं व्यावर्त्तयति नो बलात्  ॥ ब्न्द्प्_२,७२।१०० ॥  
साधु गच्छामहे तूर्णं यावन्नाप्याययेत्तु तान्  ।  
प्रसह्य हत्वा शिष्टांस्तु पातालं प्रापयामहे  ॥ ब्न्द्प्_२,७२।१०१ ॥  
ततो देवास्तु संरब्धा दानवानभिसृत्य वै  ।  
जघ्नुस्तैर्वध्यमानास्ते काव्यमेवाभिदुद्रुवुः  ॥ ब्न्द्प्_२,७२।१०२ ॥  
ततः काव्यस्तु तान्दृष्ट्वा तूर्णं देवैरभिद्रुतान्  ।  
समारक्षत सन्त्रस्तान्देवेभ्यस्तान्दितेः सुतान्  ॥ ब्न्द्प्_२,७२।१०३ ॥  
काव्यो दृष्ट्वा स्थितान्देवांस्तत्र दैवमचिन्तयत्  ।  
तानुवाच ततो ध्यात्वा पूर्ववृत्तमनुस्मरन्  ॥ ब्न्द्प्_२,७२।१०४ ॥  
त्रैलोक्यं विजितं सर्वं वामनेन त्रिभिःक्रमैः  ।  
बलिर्बद्धो हतो जम्भो निहतश्च विरोचनः  ॥ ब्न्द्प्_२,७२।१०५ ॥  
महासुरा द्वादशसु सङ्ग्रामेषु सुरैर्हताः  ।  
तैस्तैरुपायैर्भूयिष्ठा निहता ये प्रधानतः  ॥ ब्न्द्प्_२,७२।१०६ ॥  
किञ्चिच्छिष्टास्तु वै यूयं युद्धे स्वल्पे तु वै स्वयम्  ।  
नीतिं वो हि विधास्यामि कालः कश्चित्प्रतीक्ष्यताम्  ॥ ब्न्द्प्_२,७२।१०७ ॥  
यास्याम्यहं महादेवं मन्त्रार्थे विजयाय च  ।  
अग्निमाप्याययेद्धोता मेत्रैरेष दहिष्यति  ॥ ब्न्द्प्_२,७२।१०८ ॥  
ततो यास्याम्यहं देवं मन्त्रार्थे नीललोहितम्  ।  
युष्माननुग्रहीष्यामि पुनः पश्चादिहागतः  ॥ ब्न्द्प्_२,७२।१०९ ॥  
यूयं तपश्चरध्वं वै संवृता वल्कलैर्वने  ।  
न वै देवा वाधिष्यन्ति यावदागमनं मम  ॥ ब्न्द्प्_२,७२।११० ॥  
अप्रतीपांस्ततो मन्त्रान्देवात्प्राप्य महेश्वरात्  ।  
योत्स्यामहे पुनर्देवांस्ततः प्राप्स्यथ वै जयम्  ॥ ब्न्द्प्_२,७२।१११ ॥  
ततस्ते कृतसंवादा देवानूचुस्ततो ऽसुराः  ।  
न्यस्तशस्त्रा वयं सर्वे लोकान्यूयं क्रमन्तु वै  ॥ ब्न्द्प्_२,७२।११२ ॥  
वयं तपश्चरिष्यामः संवृत्ता वल्कलैर्वने  ।  
प्रह्लादस्य वचः श्रुत्वा सत्यानुव्यात्दृतं तु तत्  ॥ ब्न्द्प्_२,७२।११३ ॥  
ततो देवा न्यवर्त्तन्त विज्वरा मुदिताश्च ह  ।  
न्यस्तशस्त्रेषु दैत्येषु स्वान्वै जग्मुर्यथागतान्  ॥ ब्न्द्प्_२,७२।११४ ॥  
ततस्तानब्रवीत्काव्यः कञ्चित्कालं प्रतीक्ष्यताम्  ।  
निरुत्सुकास्तपोयुक्ताः कालः कार्यार्थसाधकः  ॥ ब्न्द्प्_२,७२।११५ ॥  
पितुर्ममाश्रमस्था वै सम्प्रतीक्षत दानवाः  ।  
स सन्दिश्यसुरान्काव्यो महोदेवं प्रपद्य च  ॥ ब्न्द्प्_२,७२।११६ ॥  
प्रणम्यैवमुवाचायं जगत्प्रभवमीश्वरम्  ।  
मन्त्रानिच्छामि हे देव ये न सन्ति बृहस्पतौ  ॥ ब्न्द्प्_२,७२।११७ ॥  
पराभवाय देवानामसुरेष्वभयावहान्  ।  
एवमुक्तो ऽब्रवीद्देवो मन्त्रानिच्छसि वै द्विज  ॥ ब्न्द्प्_२,७२।११८ ॥  
व्रतं चर मयोद्दिष्टं ब्रह्मचारी समाहितः  ।  
पूर्मं वर्षसहस्रं वै कुण्डधूममवाक्शिराः  ॥ ब्न्द्प्_२,७२।११९ ॥  
यदि पास्यति भद्रं ते मत्तो मन्त्रमवाप्स्यसि  ।  
तथोक्तो देवदेवेन स शुक्रस्तु महातपाः  ॥ ब्न्द्प्_२,७२।१२० ॥  
पादौ संस्पृश्य देवस्य बाढमित्यभाषत  ।  
व्रतं चराम्यहं देव यथोद्दिष्टो ऽस्मि वैप्रभो  ॥ ब्न्द्प्_२,७२।१२१ ॥  
ततो नियुक्तो देवेन कुण्डधारो ऽस्य धूमकृत्  ।  
असुराणां हितार्थाय तस्मिञ्छुक्रे गते तदा  ॥ ब्न्द्प्_२,७२।१२२ ॥  
मन्त्रार्थं तत्र वसति ब्रह्म चर्यं महेश्वरे  ।  
तद्बुद्ध्वा नीतिपूर्वं तु राष्ट्रं न्यस्तं तदासुरैः  ॥ ब्न्द्प्_२,७२।१२३ ॥  
तस्मिञ्छिद्रे तदामर्षाद्देवास्तान्समभिद्रवन्  ।  
प्रगृहीतायुधाः सर्वे बृहस्पतिपुरोगमाः  ॥ ब्न्द्प्_२,७२।१२४ ॥  
दृष्ट्वासुरगणा देवान्प्रगृहीतायुधान्पुनः  ।  
उत्पेतुः सहसा सर्वे सन्त्रस्तास्ते ततो ऽभवन्  ॥ ब्न्द्प्_२,७२।१२५ ॥  
न्यस्ते शस्त्रे ऽभये दत्ते ह्याचार्ये व्रतमास्थिते  ।  
सन्त्यज्य समयं देवास्ते सपत्नजिघांसवः  ॥ ब्न्द्प्_२,७२।१२६ ॥  
अनाचार्यास्तु भद्रं वो विश्वस्तास्तपसे स्थिताः  ।  
चीरवल्काजिनधरा निष्क्रिया निष्परिग्रहाः  ॥ ब्न्द्प्_२,७२।१२७ ॥  
रणे विजेतुं देवान्वै न शक्ष्यामः कथञ्चन  ।  
अयुद्धेन प्रपद्यामः शरणं काव्यमातरम्  ॥ ब्न्द्प्_२,७२।१२८ ॥  
प्रापद्यन्त ततो भीतास्तया चैव तदाभयम्  ।  
दत्तं तेषां तु भीतानां दैत्यानामभयार्थिनाम्  ॥ ब्न्द्प्_२,७२।१२९ ॥  
तया चाभ्युपपन्नांस्तान्दृष्ट्वा देवास्तदासुरान्  ।  
अभिजघ्नुः प्रसह्यैतान्विचार्य च बलाबलम्  ॥ ब्न्द्प्_२,७२।१३० ॥  
तत स्तान्वध्यमानांस्तु देवैर्दृष्ट्वासुरांस्तदा  ।  
देवी क्रुद्धाब्रवीदेनाननिन्द्रत्वं करोम्यहम्  ॥ ब्न्द्प्_२,७२।१३१ ॥  
संस्तभ्य शीघ्रं संरम्भादिन्द्रं साभ्यचरत्ततः  ।  
ततः संस्तम्भितं दृष्ट्वा शक्रं देवास्तु मूढवत्  ॥ ब्न्द्प्_२,७२।१३२ ॥  
व्यद्रवन्त ततो भीता दृष्ट्वा शक्रं वशीकृतम्  ।  
गतेषु सुरसङ्घेषु विष्मुरिन्द्रमभाषत  ॥ ब्न्द्प्_२,७२।१३३ ॥  
मां त्वं प्रविश भद्रं ते नेष्यामि त्वां सुरेश्वर  ।  
एवमुक्तस्ततो विष्णुः प्रविवेश पुरन्दरः  ॥ ब्न्द्प्_२,७२।१३४ ॥  
विष्मुना रक्षितं दृष्ट्वा देवी क्रुद्धा वचो ऽवदत्  ।  
एषा त्वां विष्णुना सार्द्ध दहामि मघवन्बलात्  ॥ ब्न्द्प्_२,७२।१३५ ॥  
मिषता सर्वभूतानां दृश्यतां मे तपोबलम्  ।  
तयाभिभूतौ तौ देवाविन्द्राविष्णू जजल्पतुः  ॥ ब्न्द्प्_२,७२।१३६ ॥  
कथं मुच्येव सहितौ विष्णुरिन्द्रमभाषत  ।  
इन्द्रो ऽब्रवीज्जहि ह्येनां यावन्नो न दहे द्विभो  ॥ ब्न्द्प्_२,७२।१३७ ॥  
विशेषेणाभिभूतो ऽहमिमां तज्जहि माचिरम्  ।  
ततः समीक्ष्य तां विष्णुः स्त्रीवधं कर्त्तुमास्थितः  ॥ ब्न्द्प्_२,७२।१३८ ॥  
अभिध्याय ततश्शक्रमापन्नं सत्वरं प्रभुः  ।  
तस्याः सन्त्वरमाणायाः शीघ्रङ्कारी मुरारिहा  ॥ ब्न्द्प्_२,७२।१३९ ॥  
त्रिधा विष्णुस्ततो देवः क्रूरं बुद्ध्वा चिकीर्षितम्  ।  
क्रुद्धस्तदस्त्रमाविध्य शिरश्चिच्छेद माधवः  ॥ ब्न्द्प्_२,७२।१४० ॥  
तं दृष्ट्वा स्त्रीवधं घोरं चुकोप भृगुरीश्वरः  ।  
ततो ऽभिशप्तो भृगुणा विष्णुर्भार्यावधे तदा  ॥ ब्न्द्प्_२,७२।१४१ ॥  
यस्मात्ते जानता धर्ममवध्या स्त्री निषूदिता  ।  
तस्मात्त्वं सप्तकृत्वो वै मनुष्येषु प्रपद्यसे  ॥ ब्न्द्प्_२,७२।१४२ ॥  
ततस्तेनाभिशापेन नष्टे धर्मे पुनः पुनः  ।  
सर्वलोक हितार्थाय जायते मानुषेष्विह  ॥ ब्न्द्प्_२,७२।१४३ ॥  
अनुव्याहृत्य विष्मुं स तदादाय शिरः स्वयम्  ।  
समानीय ततः काये समायोज्येदमब्रवीत्  ॥ ब्न्द्प्_२,७२।१४४ ॥  
एतां त्वां विष्णुना सत्यं हतां सञ्जीवयाम्यहम्  ।  
यदि कृत्स्नो मया धर्मश्चरितो ज्ञायते ऽपि वा  ॥ ब्न्द्प्_२,७२।१४५ ॥  
तेन सत्येन जीवस्व यदि सत्यं ब्रवीम्यहम्  ।  
सत्याभिव्यहृतात्तस्य देवी सञ्जीविता तदा  ॥ ब्न्द्प्_२,७२।१४६ ॥  
तदा तां प्रोक्ष्य शीताभिरद्भिर्जीवेति सो ऽब्रवीत्  ।  
ततस्तां सर्वभूतानां दृष्ट्वा सुप्तोत्थितामिव  ॥ ब्न्द्प्_२,७२।१४७ ॥  
साधुसाध्वित्यदृश्यानां वाचस्ताः सस्वनुर्दिशः  ।  
दृष्ट्वा सञ्जीवितामेवं देवीं तां भृगुणा तदा  ॥ ब्न्द्प्_२,७२।१४८ ॥  
मिषतां सर्वभूतानां तदद्भुतमिवाभवत्  ।  
असम्भ्रान्तेन भृगुणा पत्नी सञ्जीवितां ततः  ॥ ब्न्द्प्_२,७२।१४९ ॥  
दृष्ट्वा शक्रो न लेभे ऽथ शर्म काव्यभयात्ततः  ।  
प्रजागरे ततश्चेन्द्रो जयन्तीमात्मनः सुताम्  ॥ ब्न्द्प्_२,७२।१५० ॥  
प्रोवाच मतिमान्वाक्यं स्वां कन्यां पाकशासनः  ।  
एष काव्यो ह्यनिन्द्राय चरते दारुणं तपः  ॥ ब्न्द्प्_२,७२।१५१ ॥  
तेनाहं व्याकुलः पुत्रि कृतो धृतिमना दृढम्  ।  
गच्छ सम्भावयस्वैनं श्रमापनयनैः शुभे  ॥ ब्न्द्प्_२,७२।१५२ ॥  
तैस्तैर्मनो ऽनुकूलैश्च ह्युपचारैरतद्रिता  ।  
देवी सारीन्द्रदुहिता जयन्ती शुभचारिणी  ॥ ब्न्द्प्_२,७२।१५३ ॥  
सुस्वरूपधरागात्तं दुर्वहं व्रतमास्थितम्  ।  
पित्रा यथोक्तं वाक्यं सा काव्ये कृतवती तदा  ॥ ब्न्द्प्_२,७२।१५४ ॥  
गीर्भिश्चैवानुकूलाभिः स्तुवन्ती वल्गुभाषिणी  ।  
गात्रसंवाहनैः काले सेवमाना त्वचासुखैः  ॥ ब्न्द्प्_२,७२।१५५ ॥  
शुश्रूषन्त्यनुकूला च उवास बहुलाः समाः  ।  
पूर्णं धूमव्रते चापि घोरे वर्षसहस्रके  ॥ ब्न्द्प्_२,७२।१५६ ॥  
वरेण च्छन्दयामास काव्यं प्रीतो ऽभवस्तदा  ।  
एवं व्रतं त्वयैकेन चीर्णं नान्येन केन चित्  ॥ ब्न्द्प्_२,७२।१५७ ॥  
तस्मात्त्वं तपसा बुद्ध्या श्रुतेन च बलेन च  ।  
तेजसा वापि विबुधान्सर्वानभिभविष्यसि  ॥ ब्न्द्प्_२,७२।१५८ ॥  
यच्च किञ्चिन्ममब्रह्म विद्यते भृगुनन्दन  ।  
साङ्ग च सरहस्यं च यज्ञोपनिषदस्तथा  ॥ ब्न्द्प्_२,७२।१५९ ॥  
प्रतिभाति ते सर्वं तद्वाच्यं तु न कस्यचित्  ।  
सर्वाभिभावी तेन त्वं द्विजश्रेष्ठो भविष्यसि  ॥ ब्न्द्प्_२,७२।१६० ॥  
एवं दत्त्वा वरं तस्यै भार्गवाय भवः पुनः  ।  
प्रजेशत्वं धनेशत्वमवध्यत्वं च वै ददौ  ॥ ब्न्द्प्_२,७२।१६१ ॥  
एतांल्लब्ध्वा वरान्काव्यः सम्प्रहृष्टतनूरुहः  ।  
हर्षात्प्रादुर्बभौ तस्य दिव्यं स्तोत्रं महेशितुः  ॥ ब्न्द्प्_२,७२।१६२ ॥  
तदा तिर्यक्स्थितस्त्वेवं तुष्टुवे नीललोहितम्  ।  
नमो ऽस्तु शितिकण्ठाय सुराद्याय सुवर्चसे  ॥ ब्न्द्प्_२,७२।१६३ ॥  
लेलिहानाय लेह्याय वत्सराय जगत्पते  ।  
कपर्दिने ह्यूर्द्ध्वरोम्णे हर्यक्षवरदाय च  ॥ ब्न्द्प्_२,७२।१६४ ॥  
संस्तुताय सुतीर्थाय देवदेवाय रंहसे  ।  
उष्णीषिणे सुवक्त्राय सहस्राक्षाय मीढुषे  ॥ ब्न्द्प्_२,७२।१६५ ॥  
वसुरेताय रुद्राय तपसे चीरवाससे  ।  
निस्वाय मुक्तकेशाय सेनान्ये रोहिताय च  ॥ ब्न्द्प्_२,७२।१६६ ॥  
कवये राजवृद्धाय तक्षकक्रीडनाय च  ।  
गिरिशायार्कनेत्राय यतये चाज्यपाय च  ॥ ब्न्द्प्_२,७२।१६७ ॥  
सुवृत्ताय सुहस्ताय धन्विने भार्गवाय च  ।  
सहस्रबाहवे चैव सहस्रामलचक्षुषे  ॥ ब्न्द्प्_२,७२।१६८ ॥  
सहस्रकुक्षये चैव सहस्रचरणाय च  ।  
सहस्रशिरसे चैव बहुरूपाय वेधसे  ॥ ब्न्द्प्_२,७२।१६९ ॥  
भवाय विश्वरूपाय श्वेताय पुरुषाय च  ।  
निषङ्गिणे कवचिने सूक्ष्माय क्षपणाय च  ॥ ब्न्द्प्_२,७२।१७० ॥  
ताम्राय चैव भीमाय उग्राय च शिवाय च  ।  
महादेवाय सर्वाय विश्वरूपशिवाय च  ॥ ब्न्द्प्_२,७२।१७१ ॥  
हिरण्याय वसिष्ठाय वर्षाय मध्यमाय च  ।  
धाम्ने चैव पिशङ्गाय पिङ्गलायारुणाय च  ॥ ब्न्द्प्_२,७२।१७२ ॥  
पिनाकिने चेषुमते चित्राय रोहिताय च  ।  
दुन्दुभ्यायैकपादाय अर्हाय बुद्धये तथा  ।  
मृगव्याधाय सर्वाय स्थाणवे भीषणाय च  ॥ ब्न्द्प्_२,७२।१७३ ॥  
बहुरूपाय चोग्राय त्रिनेत्रायेश्वराय च  ।  
कपिलोयैकवीराय मृत्यवे त्र्यम्बकाय च  ॥ ब्न्द्प्_२,७२।१७४ ॥  
वास्तोष्पते पिनाकाय शङ्कराय शिवाय च  ।  
आरण्याय गृहस्थाय यतिने बह्मचारिणे  ॥ ब्न्द्प्_२,७२।१७५ ॥  
साङ्ख्याय चैव योगाय ध्यानिने दीक्षिताय च  ।  
अन्तर्हिताय सर्वाय तप्याय व्यापिने तथा  ॥ ब्न्द्प्_२,७२।१७६ ॥  
बुद्धाय चैव शुद्धाय मुक्ताय केवलाय च  ।  
रोधसे चैकितानाय ब्रह्मिष्ठाय महार्षये  ॥ ब्न्द्प्_२,७२।१७७ ॥  
चतुष्पादाय मेध्याय वर्मिणे शीघ्रगाय च  ।  
शिखण्डिने कपालाय दण्डिने विश्वमेधसे  ॥ ब्न्द्प्_२,७२।१७८ ॥  
अप्रतीताय दीप्ताय भास्कराय सुमेधसे  ।  
क्रूराय विकृतायैव बीभत्साय शिवाय च  ॥ ब्न्द्प्_२,७२।१७९ ॥  
शुचये परिधानाय सद्योजाताय मृत्यवे  ।  
पिशिताशाय शर्वाय मेघाय वैद्युताय च  ॥ ब्न्द्प्_२,७२।१८० ॥  
दक्षाय च जघन्याय लोकानामीश्वराय च  ।  
अनामयाय चेध्माय हिरण्यायैकचक्षुषे  ॥ ब्न्द्प्_२,७२।१८१ ॥  
श्रेष्ठाय वामदेवाय ईशानाय च धीमते  ।  
महाकल्पाय दीप्ताय रोदनाय हसाय च  ॥ ब्न्द्प्_२,७२।१८२ ॥  
दृढधन्विने कवचिने रथिने च वरूथिने  ।  
भृगुनाथाय शुक्राय गह्वरिष्ठाय धीमते  ॥ ब्न्द्प्_२,७२।१८३ ॥  
अमोघाय प्रशान्ताय सदा विप्रप्रियाय च  ।  
दिग्वासः कृत्तिवासाय भगघ्नाय नमो ऽस्तु ते  ॥ ब्न्द्प्_२,७२।१८४ ॥  
पशूनां पतये चैव भूतानां पतये नमः  ।  
प्रभवे ऋग्यजुःसाम्ने स्वाहायै च सुधाय च  ॥ ब्न्द्प्_२,७२।१८५ ॥  
वषट्कारतमायैव तुभ्यं मन्त्रात्मने नमः  ।  
स्रष्ट्रे धात्रे तथा कर्त्रे हर्त्रे च क्षपणाय च  ॥ ब्न्द्प्_२,७२।१८६ ॥  
भूतभव्यभवेशाय तुभ्यं कर्मात्मने नमः  ।  
वसवे चैव साध्याय रुद्रादित्याश्विनाय च  ॥ ब्न्द्प्_२,७२।१८७ ॥  
विश्वाय मरुते चैव तुभ्यं देवात्मने नमः  ।  
अग्नीषोमविधिज्ञाय पशुमन्त्रौ षधाय च  ॥ ब्न्द्प्_२,७२।१८८ ॥  
दक्षिणावभृथायैव तुभ्यं यज्ञात्मने नमः  ।  
तपसे चैव सत्याय त्यागाय च शमाय च  ॥ ब्न्द्प्_२,७२।१८९ ॥  
अहिंसायाथ लोभाय सुवेषायानिशाय च  ।  
सर्वभूतात्प्रभूताय तुभ्यं योगात्मने नमः  ॥ ब्न्द्प्_२,७२।१९० ॥  
पृथिव्यै चान्तरिक्षाय महासे त्रिदिवाय च  ।  
जनस्तपाय सत्याय तुभ्यं लोकात्मने नमः  ॥ ब्न्द्प्_२,७२।१९१ ॥  
अव्यक्तायाथ महते भूतायैवेन्द्रियाय च  ।  
तन्मात्रायाथ महते तुभ्यं तत्त्वात्मने नमः  ॥ ब्न्द्प्_२,७२।१९२ ॥  
नित्याय चाप्यलिङ्गाय सूक्ष्माय चेतराय च  ।  
शुद्धाय विभवे चैव तुभ्यं नित्यात्मने नमः  ॥ ब्न्द्प्_२,७२।१९३ ॥  
नमस्ते त्रिषु लोकेषु स्वरन्तेषु भुवादिषु  ।  
सत्यान्तमहराद्येषु चतुर्षु च नमो ऽस्तु ते  ॥ ब्न्द्प्_२,७२।१९४ ॥  
नामस्तोत्रे मया ह्यस्मिन्यदसद्व्याहृतं प्रभो  ।  
मद्भक्त इतिब्रह्मण्य सर्वं तत्क्षन्तुमर्हसि  ॥ ब्न्द्प्_२,७२।१९५ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे स्तवसमाप्तिर्नाम द्विसप्ततितमो ऽध्यायः ॥ ७२॥  
  
  
_____________________________________________________________  
  
  
सूत उवाच  
एवमाराध्य देवेशमीशानं नीललोहितम्  ।  
प्रह्वो ऽतिप्रणतस्तस्मै प्राञ्जलिर्वाक्यमब्रवीत्  ॥ ब्न्द्प्_२,७३।१ ॥  
काव्यस्य गात्रं संस्पृश्य हस्तेन प्रीतिमान्भवः  ।  
निकामं दर्शनं दत्त्वा तत्रैवान्तरधाद्धरः  ॥ ब्न्द्प्_२,७३।२ ॥  
ततः सो ऽतर्हिते तास्मिन्देवे सानुचरे तदा  ।  
तिष्ठन्तीं प्राजलिर्भूत्वा जयन्तीमिदमब्रवीत्  ॥ ब्न्द्प्_२,७३।३ ॥  
कस्य त्वं सुभगे का वा दुःखिते मयि दुःखिता  ।  
सहता तपसा युक्तं किमर्थं मां जिगीष्सि  ॥ ब्न्द्प्_२,७३।४ ॥  
अनया सततं भक्त्या प्रश्रयेण दमेन च  ।  
स्नेहेन चैव सुश्रोणि प्रीतो ऽस्मि वरवर्णिनि  ॥ ब्न्द्प्_२,७३।५ ॥  
किमिच्छसि वरारोहे कस्ते कामः समृद्ध्यताम्  ।  
तं ते सम्पूरयाम्यद्य यद्यपि स्यात्सुदुर्लभः  ॥ ब्न्द्प्_२,७३।६ ॥  
एवमुक्ताब्रवीदेनं तपसा ज्ञातुमर्हसि  ।  
चिकीर्षितं मे ब्रह्मिष्ठ त्वं हि वेत्थ यथातथम्  ॥ ब्न्द्प्_२,७३।७ ॥  
एवमुक्तो ऽब्रवीदेनां दृष्ट्वा दिव्येन चक्षुषा  ।  
माहेन्द्री त्वं वरारोहे मद्धितार्थमिहागता  ॥ ब्न्द्प्_२,७३।८ ॥  
मया सह त्वं सुश्रोणि दशवर्षाणि भामिनि  ।  
अदृश्यं सर्वभूतैस्तु सम्प्रयोगमिहेच्छसि  ॥ ब्न्द्प्_२,७३।९ ॥  
देवीन्द्रनीलवर्णाभेवरारोहे सुलोचने  ।  
इमं वृणीष्व कामं त्वं मत्तो वै वल्गुभाषिणि  ॥ ब्न्द्प्_२,७३।१० ॥  
एवं भवतु गच्छावो गृहान्मत्तेभगामिनि  ।  
ततः स्वगृहमागम्य जयत्या सहितः प्रभुः  ॥ ब्न्द्प्_२,७३।११ ॥  
स तया चावसद्देव्या दश वर्षाणि भार्गवः  ।  
अदृश्यः सर्वभूतानां मायया संवृतस्तदा  ॥ ब्न्द्प्_२,७३।१२ ॥  
कृतार्थमामतं ज्ञातवा काव्यं सर्वे दितेः सुताः  ।  
अभिजग्सुर्गृहं तस्य मुदितास्तं दिदृक्षवः  ॥ ब्न्द्प्_२,७३।१३ ॥  
गता यदा न पश्यन्ति जयत्या संवृतं गुरुम्  ।  
लक्षमं तस्य तद् बुद्ध्वा प्रतिजग्मुर्यथागतम्  ॥ ब्न्द्प्_२,७३।१४ ॥  
बृहस्पतिस्तु संरुद्धं ज्ञात्वा काव्यं वरेण ह  ।  
प्रीत्यर्थे दश वर्षाणि जयन्त्या हितकाम्यया  ॥ ब्न्द्प्_२,७३।१५ ॥  
बुद्ध्वा तदन्तरं सो ऽथ देवानां मन्त्रचोदितः  ।  
काव्यस्य रूपमास्थाय सो ऽसुरान्समभाषत  ॥ ब्न्द्प्_२,७३।१६ ॥  
ततः सो ऽभ्यागतान्दृष्ट्वा बृहस्पतिरुवाच तान्  ।  
स्वागतं मम याज्यानां सम्प्राप्तो ऽस्मि हिताय च  ॥ ब्न्द्प्_२,७३।१७ ॥  
अहं वो ऽध्यापयिष्यामि प्राप्ता विद्या मया हि याः  ।  
ततस्ते हृष्टमनसो विद्यार्थमुपपेदिरे  ॥ ब्न्द्प्_२,७३।१८ ॥  
पूर्णे काव्यस्तदा तस्मिन्समये दशवार्षिके  ।  
समयान्ते देवयाजी सद्यो जातमतिस्तदा  ॥ ब्न्द्प्_२,७३।१९ ॥  
बुद्धिं चक्रे ततश्चापि याज्यानां प्रत्यवेक्षणे  ।  
शुक्र उवाच  
देवि गच्छाम्यहं द्रष्टुं तव याज्याञ्छुचिस्मिते  ॥ ब्न्द्प्_२,७३।२० ॥  
विभ्रान्तप्रेक्षिते साध्वि त्रिवर्णायतलोचने  ।  
एवमुक्ताब्रवीद्देवी भज भक्तां महाव्रत  ।  
एष ब्रह्मन्सतां धर्मो न धर्मं लोपयामि ते  ॥ ब्न्द्प्_२,७३।२१ ॥  
सूत उवाच  
ततो गत्वा सुरान्दृष्ट्वा देवाचार्येण धीमता  ॥ ब्न्द्प्_२,७३।२२ ॥  
वञ्चितान्काव्यरूपेण वचसा पुनरब्रवीत्  ।  
काव्यं मामनुजानीध्वमेष ह्याङ्गिरसो मुनिः  ॥ ब्न्द्प्_२,७३।२३ ॥  
वञ्चिता बत यूयं वै मयि सक्ते तु दानवाः  ।  
श्रुत्वा तथा ब्रुवाणं तं सम्भ्रान्ता दितिजास्ततः  ॥ ब्न्द्प्_२,७३।२४ ॥  
सम्प्रैक्षन्तावुभौ तत्र स्थिरासीनौ शुचिस्मितौ  ।  
सम्प्रमूढाः स्थिताः सर्वे प्रापद्यन्त न किञ्चन  ॥ ब्न्द्प्_२,७३।२५ ॥  
ततस्तेषु प्रमूढेषु काव्यस्तान्पुनरब्रवीत्  ।  
आचार्यो यो ह्ययं काव्यो देवायार्यो ऽयमङ्गिराः  ॥ ब्न्द्प्_२,७३।२६ ॥  
अनुगच्छत मां सर्वे त्यजतैनं बृहस्पतिम्  ।  
एवमुक्ते तु ते सर्वे तावुभौ समवेक्ष्य च  ॥ ब्न्द्प्_२,७३।२७ ॥  
तदासुरा विशेष तु न व्यजानंस्तयोर्द्वयोः  ।  
बृहस्पतिरुवाचैनामं भ्रातो ऽयमङ्गिराः  ॥ ब्न्द्प्_२,७३।२८ ॥  
काव्यो ऽहं वो गुरुर्दैत्या मद्रूपो ऽयं बृहस्पतिः  ।  
सम्मोहयति रूपेण मामकेनैष वो ऽसुराः  ॥ ब्न्द्प्_२,७३।२९ ॥  
श्रुत्वा तस्य वचस्ते वै सम्मन्त्र्याथ वचो ऽब्रुवन्  ।  
अयं नो दशवर्षाणि सततं शास्ति वै प्रभुः  ॥ ब्न्द्प्_२,७३।३० ॥  
एष वै गुरुरस्माकमन्तरेप्सुरयं द्विजाः  ।  
ततस्तेदानवाः सर्वे प्रणिपत्याभिवाद्य च  ॥ ब्न्द्प्_२,७३।३१ ॥  
वचनं जगृहुस्तस्य विद्याभ्यासेन मोहिताः  ।  
ऊचुस्तमसुराः सर्वे क्रुद्धाः संरक्तलोचनाः  ॥ ब्न्द्प्_२,७३।३२ ॥  
अयं गुरुर्हितो ऽस्माकं गच्छ त्वं नासि नो गुरुः  ।  
भार्गवो ऽगिरसो वायं भवत्वेषैव नो गुरुः  ॥ ब्न्द्प्_२,७३।३३ ॥  
स्थिता वयं निदेशे ऽस्य गच्छ त्वं साधु मा चिरम्  ।  
एवमुक्त्वा सुराः सर्वे प्रापद्यन्त बृहस्पतिम्  ॥ ब्न्द्प्_२,७३।३४ ॥  
यदा न प्रतिपद्यन्ते तेनोक्तं तन्महद्धितम्  ।  
चुकोप भार्गवस्ते षामवलेपेन वै तदा  ॥ ब्न्द्प्_२,७३।३५ ॥  
बोधितापि मया यस्मान्न मां भजत दानवाः  ।  
तस्मात्प्रणष्टसञ्ज्ञा वै पराभवमवाप्स्यथ  ॥ ब्न्द्प्_२,७३।३६ ॥  
इति व्याहृत्य तान्काव्यो जगामाथ यथागतम्  ।  
शप्तांस्तानसुराञ्ज्ञात्वा काव्येन तु बृहस्पतिः  ॥ ब्न्द्प्_२,७३।३७ ॥  
कृतार्थः स तदा हृष्टः स्वरूपं प्रत्यपद्यत  ।  
बुद्ध्वासुरांस्तदा ब्रष्टान्कृतार्थ्ॐऽतर्द्धिमागमत्  ॥ ब्न्द्प्_२,७३।३८ ॥  
ततः प्रनष्टे तस्मिंस्ते विभ्रान्ता दानवास्तदा  ।  
अहो धिग्वञ्चिताः स्नेहात्परस्परमथाब्रुवन्  ॥ ब्न्द्प्_२,७३।३९ ॥  
धर्मतो ऽविमुखाश्चैव कारिता वेधसा वयम्  ।  
दग्धाश्चैवोपधायोगात्स्वेस्वे कार्ये तु मायया  ॥ ब्न्द्प्_२,७३।४० ॥  
ततो ऽसुराः परित्रस्ता देवेभ्यस्त्वरिता ययुः  ।  
प्रह्लादमग्रतः कृत्वा काव्यस्यानुगमं पुनः  ॥ ब्न्द्प्_२,७३।४१ ॥  
ततः काव्यं समासाद्य ह्यभितस्थु रवाङ्मुखाः  ।  
तानागतान्पुनर्दृष्ट्वा काव्यो याज्यानुवाच ह  ॥ ब्न्द्प्_२,७३।४२ ॥  
मया सम्बोधिताः काले यतो मां नाभ्यनन्दथ  ।  
ततस्तेनावलेपेन गता यूयं पराभवम्  ॥ ब्न्द्प्_२,७३।४३ ॥  
प्रह्लादस्तमथोवाच मानस्त्वं त्यज भार्गव  ।  
स्वान्याज्यान्भजमानांश्च भक्तांश्चैव विशेषतः  ॥ ब्न्द्प्_२,७३।४४ ॥  
त्वय्यदृष्टे वयं तेन देवाचार्येण मोहिताः  ।  
भक्तानर्हसि नस्त्रातुं ज्ञात्वा दीर्घेण चक्षुषा  ॥ ब्न्द्प्_२,७३।४५ ॥  
यदि नस्त्वं न कुरुषे प्रसादं भृगुनन्दन  ।  
अपध्यातास्त्वया ह्यद्य प्रवेक्ष्यामोरसातलम्  ॥ ब्न्द्प्_२,७३।४६ ॥  
सूत उवाच  
ज्ञात्वा काव्यो यथातत्त्वं कारुण्येन महीयसा  ।  
एवं शुक्रो ऽनुनीतः संस्ततः कोपं न्यवर्त्तयत्  ॥ ब्न्द्प्_२,७३।४७ ॥  
उवाचेदं न भेतव्यं गन्तव्यं न रसातलम्  ।  
अवश्यम्भावीह्यर्थो ऽयं प्राप्तो वो मयि जाग्रति  ॥ ब्न्द्प्_२,७३।४८ ॥  
न शक्यमन्यथाकर्त्तुं दिष्टं हि बलवत्तरम्  ।  
सञ्ज्ञा प्रनष्टा या चेयं कामं तां प्रतिलप्स्यथ  ॥ ब्न्द्प्_२,७३।४९ ॥  
प्राप्तः पर्यायकालो वा इति ब्रह्माभ्यभाषत  ।  
मत्प्रसादाच्च युष्माभिर्भुक्तं त्रैलोक्यमूर्ज्जितम्  ॥ ब्न्द्प्_२,७३।५० ॥  
युगाख्या दश सम्पूर्णा देवानाक्रम्य मूर्द्धनि  ।  
तावन्तमेव कालं वै ब्रह्मा राज्यमभाषत  ॥ ब्न्द्प्_२,७३।५१ ॥  
सावर्णिके पुनस्तुभ्यं राज्यं किल भविष्यति  ।  
लोकानामीश्वरो भावी पौत्रस्तव पुनर्बलिः  ॥ ब्न्द्प्_२,७३।५२ ॥  
एवं कालमयं प्रोक्तः पौत्रस्ते ब्रह्मणा स्वयम्  ।  
तथाहृतेषु लोकेषु न शोको न किलाभवत्  ॥ ब्न्द्प्_२,७३।५३ ॥  
यस्मात्प्रवृत्तयश्चास्य न कामैरभिसन्धिताः  ।  
तस्मादजेन प्रीतेन दत्तं सावर्णिके ऽन्तरे  ॥ ब्न्द्प्_२,७३।५४ ॥  
देवराज्यं बलेर्भाव्यमिति मामीश्वरो ऽब्रवीत्  ।  
तस्माददृश्यो भूतानां कालाकाङ्क्षी स तिष्ठति  ॥ ब्न्द्प्_२,७३।५५ ॥  
प्रीतेन चामरत्वं वै दत्तं तुभ्यं स्वयम्भुवा  ।  
तस्मान्निरुत्सुकस्त्वं वै पर्यायं सहसाकुलः  ॥ ब्न्द्प्_२,७३।५६ ॥  
न च शक्यं मया तुभ्यं पुर स्ताद्वै विसर्पितुम्  ।  
ब्रह्मणा प्रतिषिद्धो ऽस्मि भविष्यं जानता प्रभो  ॥ ब्न्द्प्_२,७३।५७ ॥  
इमौ च शिष्यौ द्वौ मह्यं तुल्यावेतौ बृहस्पतेः  ।  
दैवतैः सह संरब्धान्सर्वान्वो धारयिष्यतः  ॥ ब्न्द्प्_२,७३।५८ ॥  
सूत उवाच  
एवमुक्तास्तु दैतेया काव्येनाक्लिष्टकर्मणा  ।  
ततस्ताभ्यां ययुः सार्द्धं प्रह्लादप्रमुखास्तदा  ॥ ब्न्द्प्_२,७३।५९ ॥  
अवश्यभाव्यमर्थं तं श्रुत्वा दैतेयदानवाः  ।  
सहसा शंसमानास्ते जयं काव्येन भाषितम्  ॥ ब्न्द्प्_२,७३।६० ॥  
दंशिताः सायुधाः सर्वे ततो देवान्समाह्वयन्  ।  
अथ देवासुरान्दृष्ट्वा सङ्ग्रामे समुपस्थितान्  ॥ ब्न्द्प्_२,७३।६१ ॥  
ततः संवृतसन्नाहा देवास्तान्समयोधयन्  ।  
देवासुरे ततस्तस्मिन्वर्त्तमाने शतं समाः  ।  
अजयन्तासुरा देवान्नग्रा देवा अमन्त्रयन्  ॥ ब्न्द्प्_२,७३।६२ ॥  
देवा ऊचुः  
शण्डामर्कप्रभावेण जिताः स्मस्त्वसुरैर्वयम्  ।  
तस्माद्यज्ञं समुद्दिश्य कार्यं चात्महितं च यत्  ॥ ब्न्द्प्_२,७३।६३ ॥  
यज्ञेनोपाह्वयिष्यामस्ततो जेष्यामहे ऽसुरान्  ।  
अथोपामन्न्रयन्देवाः शण्डामकारै तु तावुभौ  ॥ ब्न्द्प्_२,७३।६४ ॥  
यज्ञे चाहूय तौ प्रोक्तौ त्यजन्तामसुरा द्विजौ  ॥ ब्न्द्प्_२,७३।६५ ॥  
ग्रहं तु वां ग्रहीष्यामो ह्यनुजित्य तु दानवान्  ।  
एवं तत्यजतुस्तौ तु षण्डामकारै तदा सुरान्  ॥ ब्न्द्प्_२,७३।६६ ॥  
ततो देवा जयं प्राप्ता दानवाश्च पराभवम्  ।  
देवासुरान्पराभाव्य शण्डामर्कावुपागमन्  ॥ ब्न्द्प्_२,७३।६७ ॥  
काव्यशापभिभूताश्च अनाधाराश्च ते पुनः  ।  
बाध्यमानास्तदा देवैर्विविशुस्ते रसातलम्  ॥ ब्न्द्प्_२,७३।६८ ॥  
एवं निरुद्यमास्ते वै कृता शक्रेण दानवाः  ।  
ततः प्रभृति शापेन भृगुनैमित्तिकेन च  ॥ ब्न्द्प्_२,७३।६९ ॥  
यज्ञे पुनः पुनर्विष्णुर्यज्ञे ऽथ शिथिले प्रभुः  ।  
कर्तुं धर्मव्यवस्थान मधर्मस्य प्रणाशनम्  ॥ ब्न्द्प्_२,७३।७० ॥  
प्रह्नादस्य निदेशे तु ये ऽसुरा न व्यवस्थिताः  ।  
मनुष्यवध्यांस्तान्सर्वान्ब्रह्मा व्याहरत प्रभुः  ॥ ब्न्द्प्_२,७३।७१ ॥  
धर्मान्नारायणस्तस्मात्सम्भूतश्चाक्षुषे ऽन्तरे  ।  
यज्ञं प्रवर्त्तयामास वैन्यो वैवस्वते ऽन्तरे  ॥ ब्न्द्प्_२,७३।७२ ॥  
प्रादुर्भावे तु वैन्यस्य ब्रह्मैवासीत्पुरोहितः  ।  
चतुर्थ्यां तु युगाख्यायामापन्नेषु सुरेष्वथ  ॥ ब्न्द्प्_२,७३।७३ ॥  
सम्भुतः स समुद्रान्तर्हिरण्यकशिपोर्वधे  ।  
द्वितीयो नरसिंहो ऽभूद्रौद्रः सुतपुरस्सरः  ॥ ब्न्द्प्_२,७३।७४ ॥  
यजमानं तु दैत्येन्द्रमदित्याः कुलनन्दनः  ।  
द्विजो भूत्वा शुभे काले बलिं वैरोचनं जगौ  ॥ ब्न्द्प्_२,७३।७५ ॥  
त्रैलोक्यस्य भवान्राजा त्वयि सर्वं प्रतिष्ठितम्  ।  
दातुमर्हसि मे राजन्विक्रमांस्त्रीनिति प्रभुः  ॥ ब्न्द्प्_२,७३।७६ ॥  
ददामीत्येव तं राजा बलिर्वैरोचनो ऽब्रवीत्  ।  
वामनं तं च विज्ञाय ततो ऽदान्मुदितः स्वयम्  ॥ ब्न्द्प्_२,७३।७७ ॥  
स वामनो दिवं खं च पृथिवीं च द्विजोत्तमाः  ।  
त्रिभिः क्रमैर्विश्वमिदं जगदाक्रामत प्रभुः  ॥ ब्न्द्प्_२,७३।७८ ॥  
अत्यरिच्यत भूतात्मा भास्करं स्वेन तेजसा  ।  
प्रकाशयन्दिशः सर्वाः प्रदिशश्च महायशाः  ॥ ब्न्द्प्_२,७३।७९ ॥  
शुशुभे स महाबाहुः सर्वलोकान्प्रकाशयन्  ।  
आसुरीं श्रियमाहृत्य त्रींल्लोकांश्च जनार्द्दनः  ॥ ब्न्द्प्_२,७३।८० ॥  
स पुत्रपौत्रानसुरान्पातालतलमानयन्  ।  
नमुचिः शम्बरश्चैव प्रह्रादश्चैव विष्णुना  ॥ ब्न्द्प्_२,७३।८१ ॥  
क्रूरा हता विनिर्दूता दिशः सम्प्रतिपेदिरे  ।  
महाभूतानि भूतात्मा सविशेषाणि माधवः  ॥ ब्न्द्प्_२,७३।८२ ॥  
बलिं चं सबलं विप्रास्तत्राद्भुतमदर्शयत्  ।  
तस्य गात्रे जगत्सर्वमात्मानमनुपश्यति  ॥ ब्न्द्प्_२,७३।८३ ॥  
न किञ्चिदस्ति लोकेषु यदव्याप्तं महात्मना  ।  
तद्वै रूपमुपेन्द्रस्य देवादानवमानवाः  ॥ ब्न्द्प्_२,७३।८४ ॥  
दृष्ट्वा सम्मुमुहुः सर्वे विष्णुतेजोविमोहिताः  ।  
बलिः सितो महापाशैः सबन्धुः ससुत्दृद्गणः  ॥ ब्न्द्प्_२,७३।८५ ॥  
विरोचनकुलं सर्वं पाताले सन्निवेशितम्  ।  
ततः सर्वामरैश्वर्यं दत्त्वेन्द्राय महात्मने  ॥ ब्न्द्प्_२,७३।८६ ॥  
मानुषेषु महाबाहुः प्रादुरास जनार्द्दनः  ।  
एतास्तिस्रः समृतास्तस्य दिव्याः सम्भूतयः शुभाः  ॥ ब्न्द्प्_२,७३।८७ ॥  
मानुष्यः सप्त यास्तस्य साग्रगास्ता निबोधत  ।  
त्रेतायुगे तु दशमे दत्तात्रेयो बभूव ह  ॥ ब्न्द्प्_२,७३।८८ ॥  
नष्टे धर्मे चतुर्थश्च मार्कण्डेयपुः सरः  ।  
पञ्चमः पञ्चदश्यां तु त्रेतायां सम्बभूव ह  ॥ ब्न्द्प्_२,७३।८९ ॥  
मान्धाता चक्रवर्त्तित्वे तस्योतथ्यः पुरस्सरः  ।  
एकोनविंशयां त्रेतायां सर्वक्षत्रान्तकृद्विभुः  ॥ ब्न्द्प्_२,७३।९० ॥  
जामदग्न्यस्तदा षष्ठे विश्पामित्रपुरस्सरः  ।  
चतुर्विंशे युगे रामो वसिष्ठेन पुरोधसा  ॥ ब्न्द्प्_२,७३।९१ ॥  
सप्तमो रावणस्यार्थे जज्ञे दशरथात्मजः  ।  
अष्टमो द्वापरे विष्णुरष्टाविंशे पराशरात्  ॥ ब्न्द्प्_२,७३।९२ ॥  
वेदव्यासस्ततो जज्ञे जातूकर्ण्यपुरस्सरः  ।  
तथैव नवमे विष्णुरदित्याः कश्यपात्मजः  ॥ ब्न्द्प्_२,७३।९३ ॥  
देवक्यां वसुदेवात्तु जातो गार्ग्यपुरस्सरः  ।  
अप्रमेयो नियोगश्च यतकामवरो वशी  ॥ ब्न्द्प्_२,७३।९४ ॥  
क्रीडते भगवांल्लोके बालः क्रीडनकेरिव  ।  
न प्रमातुं महाबाहुं शक्यो ऽसौ मधुसूदनः  ॥ ब्न्द्प्_२,७३।९५ ॥  
परं ह्यवरमेतस्माद्विश्वरूपान्न विद्यते  ।  
अष्टाविंशतिके तद्वद्द्वापरस्याथ सङ्क्षये  ॥ ब्न्द्प्_२,७३।९६ ॥  
नष्टे धर्मे तदा जज्ञे विष्णुर्वृष्णिकुले प्रभुः  ।  
कर्तुं धर्मव्यवस्थानमसुराणां प्रणाशनम्  ।  
माहयन्सर्वभूतानि योगात्मा योगमायया  ॥ ब्न्द्प्_२,७३।९७ ॥  
प्रविष्टो मानुषीं योनिं प्रच्छन्नश्चरते महीम्  ॥ ब्न्द्प्_२,७३।९८ ॥  
विहारार्थं मनुष्येषु सान्दीपनिपुरस्सरः  ।  
यत्र कंसं च शाल्वं च द्विविदं च महासुरम्  ॥ ब्न्द्प्_२,७३।९९ ॥  
अरिष्ठं वृषभं चैव पूतनां केशिनं हयम्  ।  
नागं कुवलयापीडं मल्लं राजगृहाधिपम्  ॥ ब्न्द्प्_२,७३।१०० ॥  
दैत्यान्मानुषदेहस्थान्सूदयामास वीर्यवान्  ।  
छिन्नं बाहुसहस्रं च बाणस्याद्भुतकर्मणा  ॥ ब्न्द्प्_२,७३।१०१ ॥  
नरकश्च हतः सङ्ख्ये यवनश्च महाबलः  ।  
हृतानि च महीपानां सर्वरत्नानि तेजसा  ॥ ब्न्द्प्_२,७३।१०२ ॥  
कुरुवीराश्च निहताः पार्थिवा ये रसातले  ।  
एते लोकहितार्थाय प्रादुर्भावा महात्मनः  ॥ ब्न्द्प्_२,७३।१०३ ॥  
अस्मिन्नेव युगे क्षीणे सन्ध्याशिष्टे भविष्यति  ।  
कल्किर्विष्णुयशा नाम पाराशर्यः प्रतापवान्  ॥ ब्न्द्प्_२,७३।१०४ ॥  
दशमो भाव्यसम्भूतो याज्ञवल्क्यपुरस्सरः  ।  
अनुकर्षन्स वै सेनां हस्त्यश्वरथसङ्कुलाम्  ॥ ब्न्द्प्_२,७३।१०५ ॥  
प्रगृहीतायुधैर्विप्रैर्वृतः शतसहस्रशः  ।  
नात्यर्थं धार्मिका ये च ये च धर्मद्विषः क्वचित्  ॥ ब्न्द्प्_२,७३।१०६ ॥  
उदीच्यान्मध्यदेशांश्च तथा विन्ध्या परान्तिकान्  ।  
तथैव दाक्षिणात्यांश्च द्रविडान्सिंहलैः सह  ॥ ब्न्द्प्_२,७३।१०७ ॥  
गान्धारान्पारदांश्चैव पह्लवान्पवनाञ्छकान्  ।  
तुबराञ्छबरांश्चैव पुलिन्दान्बरदान् वसान्  ॥ ब्न्द्प्_२,७३।१०८ ॥  
लम्पाकानाङ्घ्रकान्पुण्ड्रान्किरातांश्चैव स प्रभुः  ।  
प्रवृत्तचक्रो बलवान्म्लेच्छानामन्तकृद्बली  ॥ ब्न्द्प्_२,७३।१०९ ॥  
अदृश्यः सर्वभूतानां पृथिवीं विचरिष्यति  ।  
मानवः स तु सञ्जज्ञे देवसेनस्य धीमतः  ॥ ब्न्द्प्_२,७३।११० ॥  
पूर्वजन्मनि विष्णुर्यः प्रमितिर्नाम वीर्यवान्  ।  
गोत्रेण वै चन्द्रमसः पूर्णे कलियुगे ऽभवत्  ॥ ब्न्द्प्_२,७३।१११ ॥  
इत्येतास्तस्य देवस्य दक्षसम्भूतयः स्म-ताः  ।  
तन्तं कालं च कायं च तत्तदुद्दिश्य कारणम्  ॥ ब्न्द्प्_२,७३।११२ ॥  
अंशेन त्रिषु लोकेषु तास्ता योनीः प्रपत्स्यते  ।  
पञ्चविंशे स्थितः कल्पे पञ्चविंशत्स वै समाः  ॥ ब्न्द्प्_२,७३।११३ ॥  
विनिघ्नन्सर्वभूतानि मानुषानेव सर्वशः  ।  
कृत्वा बीजावशेषां तु महीं क्रूरेण कर्मणा  ॥ ब्न्द्प्_२,७३।११४ ॥  
शान्तयित्वा तु वृषलान्प्रायशस्तान धार्मिकान्  ।  
ततः स वै तदा कल्किश्चरितार्थः ससैनिकः  ॥ ब्न्द्प्_२,७३।११५ ॥  
कर्मणा निहता ये तु सिद्धास्ते तु पुनः स्वयम्  ।  
अकस्मात्कुपितान्योन्यं भविष्यन्ति च मोहिताः  ॥ ब्न्द्प्_२,७३।११६ ॥  
क्षपयित्वा तु तान्सर्वान्भाविनार्थेन चोदितः  ।  
गङ्गायमुनयोर्मध्ये निष्ठां प्राप्स्यति सानुगः  ॥ ब्न्द्प्_२,७३।११७ ॥  
ततो व्यतीते कल्पे तु समाप्ते सहसैनिके  ।  
नृपेष्वथ विनिष्टेषु तदा त्वप्रग्रहाः प्रजाः  ॥ ब्न्द्प्_२,७३।११८ ॥  
रक्षणे विनिपृत्ते तु हत्वा चान्योन्यमाहवे  ।  
परस्परत्दृतस्वाश्च निरानन्दाः सुदुःखिताः  ॥ ब्न्द्प्_२,७३।११९ ॥  
पुराणि हित्वा ग्रामांश्च तुल्यास्ता निष्परिग्रहाः  ।  
प्रनष्टश्रुतिधर्माश्चनष्टधर्माश्रमास्तथा  ॥ ब्न्द्प्_२,७३।१२० ॥  
ह्रस्वा अल्पायुषश्चैव भविष्यन्ति वनौकसः  ।  
सरित्पर्वतसेविन्यः पत्रमूलफलाशनाः  ॥ ब्न्द्प्_२,७३।१२१ ॥  
चीरपत्राजिनघराः सङ्करं घोरमास्थिताः  ।  
अल्पायुषो नष्टवार्ता बह्वाबाधाः सुदुःखिताः  ॥ ब्न्द्प्_२,७३।१२२ ॥  
एवं काष्ठामनुप्राप्ताः कलिसन्ध्यांशके तदा  ।  
प्रजाः क्षयं प्रयास्यन्ति सार्द्धं कलियुगेन तु  ॥ ब्न्द्प्_२,७३।१२३ ॥  
क्षीणे कलियुगे तस्मिन्प्रवृत्ते च कृते पुनः  ।  
प्रपत्स्यन्ते यथान्यायं स्वभावादेव नान्यथा  ॥ ब्न्द्प्_२,७३।१२४ ॥  
इत्येतत्कीर्त्तितं सर्वं देवासुरविचेष्टितम्  ।  
यदुवंशप्रसङ्गेन महद्वो वैष्मवं यशः  ॥ ब्न्द्प्_२,७३।१२५ ॥  
तुर्वसोस्तु प्रवक्ष्यामि पूरोर्द्रुह्योरनोस्तथा  ॥ ब्न्द्प्_२,७३।१२६ ॥  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे विष्णुमाहात्म्यवर्णनं नाम त्रिसप्ततितमो ऽध्यायः ॥ ७३॥  
  
_____________________________________________________________  
  
  
सूत उवाच  
तुर्वसोस्तु सुतो वह्निर्वह्नेर्गोभानुरात्मजः  ।  
गोभानोस्तु सुतो वीर स्त्रिसानुरपाजितः  ॥ ब्न्द्प्_२,७४।१ ॥  
करन्धमस्तु त्रैसानो मरुत्तस्तस्य चात्मजः  ।  
अन्यस्त्वाविज्ञितो राजा मरुत्तः कथितः पुरा  ॥ ब्न्द्प्_२,७४।२ ॥  
अनपत्यो मरुत्तस्तु स राजासीदिति श्रुतम्  ।  
दुष्कन्तं पौरवं चापि स वै पुत्रमकल्पयत्  ॥ ब्न्द्प्_२,७४।३ ॥  
एवं ययातिशापेन जरासङ्क्रमणे पुरा  ।  
तुर्वसोः पौरवं वंशं प्रविवेश पुरा किल  ॥ ब्न्द्प्_२,७४।४ ॥  
दुष्कन्तस्य तु दायादः सरूप्यो नाम पार्थिवः  ।  
सरूप्यात्तु तथाण्डीरश्चत्वारस्तस्य चात्मजाः  ॥ ब्न्द्प्_२,७४।५ ॥  
पाण्ड्यश्च केरलश्चैव चोलः कुल्यस्तथैव च  ।  
तेषां जनपदाः कुल्याः पाण्ड्याश्चोलाः सकेरलाः  ॥ ब्न्द्प्_२,७४।६ ॥  
द्रुह्योश्च तनयौ वीरौ बभ्रुः सेतुश्च विश्रुतौ  ।  
अरुद्धः सेतुपुत्रस्तु बाब्रवो रिपुरुच्यते  ॥ ब्न्द्प्_२,७४।७ ॥  
यौवनाश्वेन समितौ कृच्छेण निहतो बली  ।  
युद्धं सुमहदासीत्तु मासान्परिचतुर्दश  ॥ ब्न्द्प्_२,७४।८ ॥  
अरुद्धस्य तु दायादो गान्धारो नाम पार्थिवः  ।  
ख्यायते यस्य नाम्ना तु गान्धारविषयो महान्  ॥ ब्न्द्प्_२,७४।९ ॥  
गान्धारादेशजाश्चापि तुरगा वाजिनां वराः  ।  
गान्धारपुत्रो धर्मस्तु धृतस्तस्य सुतो ऽभवत्  ॥ ब्न्द्प्_२,७४।१० ॥  
धृतस्य दुर्दमो जज्ञे प्रचेतास्तस्य चात्मजः  ।  
प्रचेतसः पुत्रशतं राजानः सर्व एव ते  ॥ ब्न्द्प्_२,७४।११ ॥  
म्लेच्छराष्ट्राधिपाः सर्वे ह्युदीचीं दिशमास्थिताः  ।  
अनोश्चैव सुता वीरास्त्रयः परमधार्मिकाः  ॥ ब्न्द्प्_२,७४।१२ ॥  
सभानरः कालचक्षुः पराक्षस्चेति विश्रुताः  ।  
सभानरस्य पुत्रस्तु विद्वान्कालानलो नृपः  ॥ ब्न्द्प्_२,७४।१३ ॥  
कालानलस्य धर्मात्मा सृञ्जयो नाम विश्रुतः  ।  
सृञ्जयस्याभवत्पुत्रो वीरो नाम्ना पुरञ्जयः  ॥ ब्न्द्प्_२,७४।१४ ॥  
आसीदिन्द्रसमो राजा प्रतिष्टितयशादिवि  ।  
महामनाः सुतस्तस्य महाशालस्य धार्मिकः  ॥ ब्न्द्प्_२,७४।१५ ॥  
सप्तद्वीपेश्वरो राजा चक्रवर्त्ती महायशाः  ।  
महामनास्तु द्वौ पुत्रौ जनयामास विश्रुतौ  ॥ ब्न्द्प्_२,७४।१६ ॥  
उशीनरं च धर्मज्ञं तितिक्षुं चैव धार्मिकम्  ।  
उशीनरस्य पत्न्यस्तु पञ्च राजर्षिवंशजाः  ॥ ब्न्द्प्_२,७४।१७ ॥  
नृगा कृमी नवा दर्वा पञ्चमी च दृषद्वती  ।  
उशीनरस्य पुत्र्यस्तु पञ्च तासु कुलोद्वहाः  ॥ ब्न्द्प्_२,७४।१८ ॥  
तपस्यतः सुमहतो जाता वृद्धस्य धार्मिकाः  ।  
नृगायास्तु नृगः पुत्रो नवाया नव एव तु  ॥ ब्न्द्प्_२,७४।१९ ॥  
कृम्याः कृमिस्तु दर्वायाः सुव्रतो नाम धार्मिकः  ।  
दृषद्वती सुतश्चापि शिबिरौशीनरो द्विजाः  ॥ ब्न्द्प्_२,७४।२० ॥  
शिबे शिवपुरं ख्यातं यौधेयं तु नृगस्य च  ।  
नवस्य नवराष्ट्रं तु कृमेस्तु कृमिला पुरी  ॥ ब्न्द्प्_२,७४।२१ ॥  
सुव्रतस्य तथाम्बष्टा शिबिपुत्रान्निबोधत  ।  
शिबेस्तु शिबयः पुत्राश्चत्वारो लोकसम्मताः  ॥ ब्न्द्प्_२,७४।२२ ॥  
वृषदर्भः सुवीरस्तु केकयो मद्रकस्तथा  ।  
तेषां जनपदाः स्फीताः केकया मद्रकास्तथा  ॥ ब्न्द्प्_२,७४।२३ ॥  
वृषदर्भाः सुवीराश्च तितिक्षोः शृणुत प्रजाः  ।  
तितिक्षुरभवद्राजा पूर्वस्यां दिशि विश्रुतः  ॥ ब्न्द्प्_२,७४।२४ ॥  
उशद्रथो महाबाहुस्तस्य हेमः सुतो ऽभवत्  ।  
हेमस्य सुतपा जज्ञे सुतः सुतपसो बलिः  ॥ ब्न्द्प्_२,७४।२५ ॥  
जातो मनुष्ययोन्यां वै क्षीणे वंशे प्रजेप्सया  ।  
महायोगी स तु बलिर्बद्धो यः स महामनाः  ॥ ब्न्द्प्_२,७४।२६ ॥  
पुत्रानुत्पादयामास जातुर्वर्ण्यकरान्भुवि  ।  
अङ्गं स जनयामास वङ्गं सुह्मं तथैव च  ॥ ब्न्द्प्_२,७४।२७ ॥  
युद्धं कलिङ्गं च तथा वालेयं क्षत्रमुच्यते  ।  
वालेया ब्राह्मणाश्चैव तस्य वंशकराः प्रभोः  ॥ ब्न्द्प्_२,७४।२८ ॥  
बलेस्तु ब्रह्मणा दत्ता वराः प्रीतेन धीमतः  ।  
महायोगित्वमायुश्च कल्पस्य परिमाणकम्  ॥ ब्न्द्प्_२,७४।२९ ॥  
सङ्ग्रामे वाप्यजेयत्वं धर्मे चैव प्रभावतः  ।  
त्रैलोक्यदर्शनं चैव प्राधान्यं प्रसवे तथा  ॥ ब्न्द्प्_२,७४।३० ॥  
बलेश्चा प्रतिमत्वं वे धर्मतत्त्वार्थदर्शनम्  ।  
चतुरो नियतान्वर्णांस्त्वं वै स्थापयितेति वै  ॥ ब्न्द्प्_२,७४।३१ ॥  
इत्युक्तो विभुना राजा बलिः शान्ति पराययौ  ।  
कालेन महता विद्वान्स्वं च स्थानमुपागतः  ॥ ब्न्द्प्_२,७४।३२ ॥  
तेषां जनपदाः स्फीता अङ्गवङ्गाश्च सुह्मकाः  ।  
पुण्ड्राः कलिङ्गश्च तथा तेषां वंशं निबोधत  ॥ ब्न्द्प्_२,७४।३३ ॥  
तस्य ते तनयाः सर्वे क्षेत्रजा मुनिसम्भवाः  ।  
सम्भूता दीर्घतमसः सुदेष्णायां महौजसः  ॥ ब्न्द्प्_२,७४।३४ ॥  
ऋषय ऊचुः  
कथं बलेः सुताः पञ्च जनिताः क्षेत्रजाः प्रभो  ।  
ऋषिणा दीर्घतमसा ह्येतत्प्रब्रूहि पृच्छताम्  ॥ ब्न्द्प्_२,७४।३५ ॥  
सूत उवाच  
उशिजो नाम विख्यात आसीद्धीमानृषिः पुरा  ।  
भार्या वै ममता नाम बभूवास्य महात्मनः  ॥ ब्न्द्प्_२,७४।३६ ॥  
उशिजस्य कनीयांस्तु पुरोधा यो दिवौकसाम्  ।  
बृहस्पतिर्बृहत्तेजा ममतां सो ऽभ्यपद्यत  ॥ ब्न्द्प्_२,७४।३७ ॥  
उवाच ममता तं तु बृहस्पतिमनिच्छती  ।  
अन्तर्वत्न्यस्मि ते भ्रातुर्ज्येष्ठस्यास्य च भामिनी  ॥ ब्न्द्प्_२,७४।३८ ॥  
अयं हि मे महान्गर्भो रोरवीति बृहस्पते  ।  
अजस्रं ब्रह्म चाभ्यस्य षडङ्गं वेदमुद्गिरन्  ॥ ब्न्द्प्_२,७४।३९ ॥  
अमोघरे तास्त्वं चापि न मां भजितुमर्हसि  ।  
अस्मिन्नेव यथाकाले यथा वा मन्यसे विभो  ॥ ब्न्द्प्_२,७४।४० ॥  
एवमुक्तस्तया सम्यग्बृहतेजा बृहस्पतिः  ।  
कामात्मानं महात्मापि नात्मानं सो ऽभ्यधारयत्  ॥ ब्न्द्प्_२,७४।४१ ॥  
सम्बभूवैव धर्मात्मा तया सार्द्धं बृहस्पति  ।  
उत्सृजन्तं तदा रेतो गर्भस्थः सो ऽस्य भाषत  ॥ ब्न्द्प्_२,७४।४२ ॥  
शुक्रं त्याक्षीश्च मा जीव द्वयोर्नेहास्ति सम्भवः  ।  
अमोघरेतास्त्वं वापि पूर्वं चाहमिहागतः  ॥ ब्न्द्प्_२,७४।४३ ॥  
शशाप तं तदा क्रुद्ध एवमुक्तो बृहस्पतिः  ।  
उशिजस्य सुतं भ्रातुर्गर्भस्थं भगवानृषिः  ॥ ब्न्द्प्_२,७४।४४ ॥  
यस्मात्त्वमीदृशे काले सर्वभूतेप्सिते सति  ।  
मामेवमुक्तवान्मोहात्तमो दीर्घं ग्रवेक्ष्यसि  ॥ ब्न्द्प्_२,७४।४५ ॥  
ततो दीर्घतमा नाम शापादृषिरजायत  ।  
अथौशिजो बृहत्कीर्तिर्बृहस्पतिरिबौजसा  ॥ ब्न्द्प्_२,७४।४६ ॥  
ऊर्द्ध्वरेतास्ततश्चापि न्यवसद्भ्रातुराश्रमे  ।  
गोधर्मं सौरभेयात्तु वृषभाच्छतवान्प्रभोः  ॥ ब्न्द्प्_२,७४।४७ ॥  
तस्य भ्राता पितृव्यस्तु चकार भवनं तदा  ।  
तस्मिन्हि तत्र वसति यदृच्छाभ्यागतो वृषः  ॥ ब्न्द्प्_२,७४।४८ ॥  
दर्शार्थमास्तृतान्दर्भाञ्चचार सुरभीसुतः  ।  
जग्राह तं दीर्घ तमा विस्फुरन्तं तु शृङ्गयोः  ॥ ब्न्द्प्_२,७४।४९ ॥  
स तेन निगृहीतस्तु न चचाल पदात्पदम्  ।  
ततो ऽब्रवीद् वृषस्तं वै सुञ्च मां बलिनां वर  ॥ ब्न्द्प्_२,७४।५० ॥  
न मया सादितस्तात बलवांस्तद्विधः क्वचित्  ।  
त्र्यम्बकं वहता देवं यतो जातो ऽस्मि भूतले  ॥ ब्न्द्प्_२,७४।५१ ॥  
सुञ्च मां बलिनां श्रेष्ठ प्रतिस्नेहं वरं वृणु  ।  
एवमुक्तो ऽब्रवीदेनं जीवंस्त्वं मे क्व यास्यसि  ॥ ब्न्द्प्_२,७४।५२ ॥  
तेन त्वाहं न मोक्ष्यामि परस्वादं चतुष्पदम्  ।  
ततस्तं दीर्घतमसं स वृषः प्रत्युवाच ह  ॥ ब्न्द्प्_२,७४।५३ ॥  
नास्माकं विद्यते तात पातकं स्तेयमेव च  ।  
भक्ष्याभक्ष्यं न जानीमः पेयापेयं च सर्वशः  ॥ ब्न्द्प्_२,७४।५४ ॥  
कार्या कार्यं च वै विप्र गम्यगम्यं तथैव च  ।  
न पाप्मानो वयं विप्र धर्मो ह्येष गवां श्रुतः  ॥ ब्न्द्प्_२,७४।५५ ॥  
गवां नाम स वे श्रुत्वा सम्भ्रान्तस्त ममुञ्चत  ।  
भक्त्या चानुश्रविकया गोसुतं वै प्रसादयन्  ॥ ब्न्द्प्_२,७४।५६ ॥  
प्रसादतो वृषेन्द्रस्य गोधर्मं जगृहे ऽथ सः  ।  
मनसैव तदा दध्रे तद्विधस्तत्परायणः  ॥ ब्न्द्प्_२,७४।५७ ॥  
ततो यवीयसः पत्नीमौतथ्यस्याभ्यमन्यत  ।  
विचेष्टमानां रुदतीं दैवात्सम्मूढचेतनः  ॥ ब्न्द्प्_२,७४।५८ ॥  
अवलेपं तु तम्मत्वा सुरद्वांस्तस्य नाक्षमत्  ।  
गोधर्म वै बलं कृत्वा स्नुषां स ह्यभ्यमन्यत  ॥ ब्न्द्प्_२,७४।५९ ॥  
विपर्ययं तु तं दृष्ट्वा शरद्वान्प्रविचिन्त्य च  ।  
भविष्यमर्थं ज्ञात्वा च महात्मा त्ववमत्य तम्  ॥ ब्न्द्प्_२,७४।६० ॥  
प्रोवाच दीर्घतमसं क्रोधात्संरक्तलोचनः  ।  
गम्यागम्यं न जानीषे गोधर्मात्प्रार्थयन्स्रुषाम्  ॥ ब्न्द्प्_२,७४।६१ ॥  
दुर्वृत्तं त्वां त्यजाम्येष गच्छ त्वं स्वेन कर्मणा  ।  
यस्मात्त्वमन्धो वृद्धश्च भर्त्तव्यो दुरनुष्ठितः  ॥ ब्न्द्प्_२,७४।६२ ॥  
तेनासि त्वं परित्यक्तो दुराचारो ऽसि मे मतः  ।  
सूत उवाच  
कर्मण्यस्मिंस्ततः क्रूरे तस्य बुद्धिरजायत  ॥ ब्न्द्प्_२,७४।६३ ॥  
निर्भर्त्स्य चैव बहुशो बाहुभ्यां परिगृह्य च  ।  
कोष्टे समुद्रे प्रक्षिप्य गङ्गाम्भसि समुत्सृजत्  ॥ ब्न्द्प्_२,७४।६४ ॥  
उह्यमानः समुद्रस्तु सप्ताहं श्रोतसा तदा  ।  
तं सस्त्रीको बलिर्नाम राजा धर्मार्थतत्त्ववित्  ॥ ब्न्द्प्_२,७४।६५ ॥  
अपश्यन्मज्जमानं तु स्रोतसोभ्यासमागतम्  ।  
तं गृहीत्वा स धर्मात्मा बलिर्वैरोचनस्तदा  ॥ ब्न्द्प्_२,७४।६६ ॥  
अन्तःपुरे जुगोपैनं भक्ष्यैर्भोज्यैश्च तर्पयन्  ।  
प्रीतः स वै वरेणाथ च्छन्दयामास वै बलिम्  ॥ ब्न्द्प्_२,७४।६७ ॥  
स च तस्माद्वरं वव्रे पुत्रार्थी दानवर्षभः  ।  
बलिरुवाच  
सन्तानार्थं महाभाग भार्यायां मम मानद  ॥ ब्न्द्प्_२,७४।६८ ॥  
पुत्रान्धर्मार्थसंयुक्तानुत्पादयितुमर्हसि  ।  
एवमुक्तस्तुतेनर्षिस्तथास्त्वित्युक्तवान्हितम्  ॥ ब्न्द्प्_२,७४।६९ ॥  
सुदेष्णां नाम भार्यां स्वां राजास्मै प्राहिणोत्तदा  ।  
अन्धं वृद्धं च तं दृष्ट्वा न सा देवी जगाम ह  ॥ ब्न्द्प्_२,७४।७० ॥  
स्वां च धात्रेयिकां तस्मै भूषयित्वा व्यसर्जयत्  ।  
कक्षीवच्चक्षुषौ तस्यां शूद्रयोन्यामृषिर्वशी  ॥ ब्न्द्प्_२,७४।७१ ॥  
जनया मास धर्मात्मा पुत्रावेतौ महौजसौ  ।  
कक्षीवच्चक्षुषौ तौ तु दृष्ट्वा राजा बलिस्तदा  ॥ ब्न्द्प्_२,७४।७२ ॥  
अधीतौ विधिवत्सम्य गीश्वरौ ब्रह्मवादिनौ  ।  
सिद्धौ प्रत्यक्षधर्माणौ बुद्धौ श्रेष्ठतमावपि  ॥ ब्न्द्प्_२,७४।७३ ॥  
ममैताविति होवाच बलिर्वैरोचनस्त्वृषिम्  ।  
नेत्युवाच ततस्तं तु ममैताविति चाब्रवीत्  ॥ ब्न्द्प्_२,७४।७४ ॥  
उत्पन्नौ शूद्रयोनौ तु भवतः क्ष्मासुरोत्तमौ  ।  
अन्धं वृद्धं च मां मत्वा सुदेष्णा महिषी तव  ॥ ब्न्द्प्_२,७४।७५ ॥  
प्राहिणोदवमानीय शूद्रीं धात्रेयिकां मम  ।  
ततः प्रसादयामास पुनस्तमृषिसत्तमम्  ॥ ब्न्द्प्_२,७४।७६ ॥  
बलिर्भार्यां सुदेष्णा च भर्त्सयामास वै प्रभुः  ।  
पुनश्चैनामलङ्कृत्य ऋषये प्रत्यपादयत्  ॥ ब्न्द्प्_२,७४।७७ ॥  
तां स दीर्घतमा देवीमब्रवीद्यदि मां शुभे  ।  
दध्ना लवणमिश्रेण स्वभ्यक्तं नग्नकं तथा  ॥ ब्न्द्प्_२,७४।७८ ॥  
लेहिष्यस्यजुगुप्सन्ती ह्यापादतलमस्तकम्  ।  
ततस्त्वं प्राप्स्यसे देवि पुत्रांश्च मनसेप्सितान्  ॥ ब्न्द्प्_२,७४।७९ ॥  
तस्य सा तद्वचो देवी सर्वं कृतवती तथा  ।  
अपानं च समासाद्य जुगुप्सन्ती ह्यवर्जयत्  ॥ ब्न्द्प्_२,७४।८० ॥  
तमुवाच ततः सर्षिर्यस्ते परिहृतं शुभे  ।  
विनापानं कुमारं त्वं जनयिष्यसि पूर्वजम्  ॥ ब्न्द्प्_२,७४।८१ ॥  
ततस्तं दीर्घतमसं सा देवी प्रत्युवाच ह ॥   
नार्हसि त्वं महाभाग पुत्रं दातुं ममेदृशम्  ॥ ब्न्द्प्_२,७४।८२ ॥  
ऋषिरुवाच  
तवापरधो देव्येष नान्यथा भविता तु वै  ।  
देवीदृशं च ते पौत्रमहं दास्यामि सुप्रते  ॥ ब्न्द्प्_२,७४।८३ ॥  
तस्यापानं विना चैव योग्यभावो भविष्यति  ।  
तां स दीर्घतमाश्चैव कुक्षौ स्पृष्ट्वदमब्रवीत्  ॥ ब्न्द्प्_२,७४।८४ ॥  
प्राशितं दधियत्ते ऽद्य ममाङ्गाद्वै शुचिस्मिते  ।  
तेन ते पूरितो गर्भः पौर्णमास्यामिवोदधिः  ॥ ब्न्द्प्_२,७४।८५ ॥  
भविष्यन्ति कुमारास्ते पञ्च देवसुतोपमाः  ।  
तेजस्विनः पराक्रान्ता यज्वानो धार्मिकास्तथा  ॥ ब्न्द्प्_२,७४।८६ ॥  
तत्ॐऽगस्तु सुदेष्णाया ज्येष्ठपुत्रो व्यजायत  ।  
वङ्गस्तस्मात्कलिङ्गस्तु पुण्ड्रः सुह्मस्तथैव च  ॥ ब्न्द्प्_२,७४।८७ ॥  
वंशभाजस्तु पञ्चैते बलेः क्षेत्रे ऽभवंस्तदा  ।  
इत्येते दीर्घतमसा बलेर्दत्ताः सुताः पुरा  ॥ ब्न्द्प्_२,७४।८८ ॥  
प्रजा ह्युपहतास्तस्य ब्रह्मणा कारणं प्रति  ।  
अपत्यमस्य दारेषु स्वेषु माभून्महात्मनः  ॥ ब्न्द्प्_२,७४।८९ ॥  
ततो मनुष्ययोन्यां वै जनयामास स प्रजाः  ।  
सुरभिर्दीर्घत मसमथ प्रीतो वचो ऽब्रवीत्  ॥ ब्न्द्प्_२,७४।९० ॥  
विचार्य यस्माद्गोधर्मं त्वमेवं कृतवानसि  ।  
भक्त्या चानन्ययास्मासु मुने प्रीतास्मि तेन ते  ॥ ब्न्द्प्_२,७४।९१ ॥  
तस्मात्तव तमो दीर्घं निस्तदाम्यद्य पश्य वै  ।  
बार्हस्पत्यं च यत्ते ऽन्यत्पापं सन्तिष्ठते तनौ  ॥ ब्न्द्प्_२,७४।९२ ॥  
जरामृत्युभयं चैव ह्याघ्राय प्रणुदामि ते  ।  
आघ्रातमात्रो ऽसा पश्यत्सद्यस्तमसि नाशिते  ॥ ब्न्द्प्_२,७४।९३ ॥  
आयुष्मांश्च युवा चैव चक्षुष्मांश्च ततो ऽभवत्  ।  
गवा हृततमाः सो ऽथ गौतमः समपद्यत  ॥ ब्न्द्प्_२,७४।९४ ॥  
कक्षीवांस्तु ततो गत्वा सह पित्रा गिरिव्रजम्  ।  
यथोद्दिष्टं हि पित्राथ चचार विपुलं तपः  ॥ ब्न्द्प्_२,७४।९५ ॥  
ततः कालेन महता तपसा भावितः स वै  ।  
विधूय सानुजो दोषान्ब्राह्मण्यं प्राप्तवान्प्रभुः  ॥ ब्न्द्प्_२,७४।९६ ॥  
ततो ऽब्रवीत्पिता त्वेनं पुत्रवानस्म्यहं प्रभो  ।  
सुपुत्रेण त्वया तात कृतार्थश्च यशस्विना  ॥ ब्न्द्प्_२,७४।९७ ॥  
युक्तात्मानं ततः सो ऽथ प्राप्तवान्ब्रह्मणः क्षयम्  ।  
ब्राह्मण्यं प्राप्य कक्षीवान्सहस्रमसृजत्सुतान्  ॥ ब्न्द्प्_२,७४।९८ ॥  
कूष्माण्डा गौतमास्ते वै स्मृताः कक्षीवतः सुताः  ।  
इत्येष दीर्घतमसो बलेर्वैरोचनस्य वै  ॥ ब्न्द्प्_२,७४।९९ ॥  
समागमः समाख्यातः सन्तानश्चोभयोस्तथा  ।  
बलिस्तानभिषिच्येह पञ्च पुत्रानकल्मषान्  ॥ ब्न्द्प्_२,७४।१०० ॥  
कृतार्थः सो ऽपि योगात्मा योगमाश्रित्य च प्रभुः  ।  
अदृश्यः सर्वभूतानां कालाकाक्षी चरत्युत  ॥ ब्न्द्प्_२,७४।१०१ ॥  
तत्राङ्गस्य तु राजर्षे राजासीद्दधिवाहनः  ।  
सो ऽपराधात्सुदेष्णाया अनपानो ऽभवन्नृपः  ॥ ब्न्द्प्_२,७४।१०२ ॥  
अनपानस्य पुत्रस्तु राजा दिविरथः स्मृतः  ।  
पुत्रो दिविरथस्यासीद्विद्वान्धर्मरथो नृपः  ॥ ब्न्द्प्_२,७४।१०३ ॥  
एते एक्ष्वाकवः प्रोक्ता भवितारः कलौ युगे  ।  
बृहद्बलान्वये जाता महावीर्यपराक्रमाः  ॥ ब्न्द्प्_२,७४।१०४ ॥  
शूराश्च कृतविद्याश्च सत्यसन्धा जितेन्द्रियाः  ।  
अत्रानुवंशश्लोको ऽयं भविष्यज्ज्ञैरुदाहृतः  ॥ ब्न्द्प्_२,७४।१०५ ॥  
इक्ष्वाकूणामयं वंशः सुमित्रान्तो भविष्यति  ।  
सुमित्रं प्राप्य राजानं संस्थां प्राप्स्यति वै कलौ  ॥ ब्न्द्प्_२,७४।१०६ ॥  
इत्येतन्मानवं क्षत्रमैलं च समुदात्दृतम्  ।  
अत ऊर्ध्वं प्रवक्ष्यामि मगधो यो बृहद्रथः  ॥ ब्न्द्प्_२,७४।१०७ ॥  
जरासन्धस्य ये वंशे सहदेवान्वये नृपाः  ।  
अतीता वर्त्तमानाश्च भविष्याश्च तथा पुनः  ॥ ब्न्द्प्_२,७४।१०८ ॥  
प्राधान्यतः प्रवक्ष्यामि गदतो मे निबोधत  ।  
सङ्ग्रामे भारते तस्मिन्सहदेवो निपातितः  ॥ ब्न्द्प्_२,७४।१०९ ॥  
सोमापिस्तस्य तनयो राजर्षिः स गिरिव्रजे  ।  
पञ्चाशतं तथाष्टौ च समा राज्यमकारयत्  ॥ ब्न्द्प्_२,७४।११० ॥  
श्रुतश्रवाः सप्तषष्टिः समास्तस्य सुतो ऽभवत्  ।  
अयुतायुस्तु षड्विंशद्राज्यं वर्षाण्यकारयत्  ॥ ब्न्द्प्_२,७४।१११ ॥  
समाः शतं निरामित्रो महीं भुक्त्वा दिवं गतः  ।  
पञ्चाशतं समाः षट् च सुक्षत्रः प्राप्तवान्महीम्  ॥ ब्न्द्प्_२,७४।११२ ॥  
त्रयोविंशद्बृहत्कर्मा राज्यं वर्षाण्यकारयत्  ।  
सेनाजित्साम्प्रतं चापि एता वै भोक्ष्यते समाः  ॥ ब्न्द्प्_२,७४।११३ ॥  
श्रुतञ्जयस्तु वर्षाणि चत्वारिंशद्भविष्यति  ।  
रिपुञ्जयो महाबाहुर्महाबुद्धिपराक्रमः  ॥ ब्न्द्प्_२,७४।११४ ॥  
पञ्जत्रिंशत्तु वर्षाणि महीं पालयिता नृपः  ।  
अष्टपञ्जाशतं जाब्दान्राज्ये स्थास्यति वै शुचिः  ॥ ब्न्द्प्_२,७४।११५ ॥  
अष्टाविंशत्समाः पूर्णाः क्षेमो राजा भविष्यति  ।  
सुव्रतस्तु चतुःषष्टिं राज्यं प्राप्स्यति वीर्यवान्  ॥ ब्न्द्प्_२,७४।११६ ॥  
पञ्च वर्षाणि पूर्णानि धर्मनेत्रो भविष्यति  ।  
भोक्ष्यते नृपतिश्चेमा अष्टपञ्चाशतं समाः  ॥ ब्न्द्प्_२,७४।११७ ॥  
अष्टत्रिंशत्समाराष्ट्रं सुश्रमस्य भविष्यति  ।  
चत्वारिंशद्दशाष्टौ च दृढसेनो भविष्यति  ॥ ब्न्द्प्_२,७४।११८ ॥  
त्रयस्त्रिंशत्तु वर्षाणि सुमतिः प्राप्स्यते ततः  ।  
चत्वारिंशत्समा राजा सुनेत्रो भोक्ष्यते ततः  ॥ ब्न्द्प्_२,७४।११९ ॥  
सत्यजित्पृथिवी राष्ट्रं त्र्यशीतिं भोक्ष्यते समाः  ।  
प्राप्येमं विश्वाजिच्चापि पञ्चविंशद्भविष्यति  ॥ ब्न्द्प्_२,७४।१२० ॥  
अरिञ्जयस्तु वर्षाणां पञ्चाशत्प्राप्यते महीम्  ।  
द्वाविंशच्च नृपा ह्येते भवितारो बृहद्रथाः  ॥ ब्न्द्प्_२,७४।१२१ ॥  
पूर्मं वर्षसहस्रं वै तेषां राज्यं भविष्यति  ।  
बृहद्रथेष्वतीतेषु वीरहन्तृष्ववर्त्तिषु  ॥ ब्न्द्प्_२,७४।१२२ ॥  
शुनकः स्वामिनं हत्वा पुत्रं समभिषेक्ष्यति  ।  
मिषतां क्षत्रियाणां हि प्रद्योतिं नृपतिं बलात्  ॥ ब्न्द्प्_२,७४।१२३ ॥  
स वै प्रणतसामन्तो भविष्येण प्रवर्त्तितः  ।  
त्रयोविंशत्समा राजा भविता स नरोत्तमः  ॥ ब्न्द्प्_२,७४।१२४ ॥  
चतुर्विंशत्समा राजा पालको भविता ततः  ।  
विशाखयूपो भविता नृपः पञ्चाशतं समाः  ॥ ब्न्द्प्_२,७४।१२५ ॥  
एकविंशत्समा राज्य मजकस्य भविष्यति  ।  
भविष्यति समा विंशत्तत्सुतो नन्दिवर्द्धनः  ॥ ब्न्द्प्_२,७४।१२६ ॥  
अष्टत्रिंशच्छतं भाव्याः प्राद्योताः पञ्च ते नृपाः  ।  
हत्वा तेषां यशः कृत्स्नं शिशुनागो भविष्यति  ॥ ब्न्द्प्_२,७४।१२७ ॥  
वाराणस्यां सुतस्तस्य संयास्यति गिरिव्रजम्  ।  
शिशुनागश्च वर्षाणि चत्वारिंशद्भविष्यति  ॥ ब्न्द्प्_२,७४।१२८ ॥  
काकवर्णः सुतस्तस्य पट्त्रिंशच्च भविष्यति  ।  
ततस्तु विंशतिं राजा क्षेमधर्मा भवष्यति  ॥ ब्न्द्प्_२,७४।१२९ ॥  
चत्वारिंशत्समा राष्ट्रं क्षत्रौजाः प्राप्स्यते ततः  ।  
अष्टत्रिंशत्समा राजाविधिसारो भविष्यति  ॥ ब्न्द्प्_२,७४।१३० ॥  
अजातशत्रुर्भविता पञ्चविंशत्समा नृपः  ।  
पञ्चत्रिंशत्समा राजा दर्भकस्तु भविष्यति  ॥ ब्न्द्प्_२,७४।१३१ ॥  
उदयी भविता तस्मात्त्रयस्त्रिंशत्समा नृपः  ।  
स वै पुरवरं राजा वृथिव्यां कुसुमाह्वयम्  ॥ ब्न्द्प्_२,७४।१३२ ॥  
गगाया दक्षिणे कूले चतुर्थे ऽह्नि कारिष्यति  ।  
चत्वारिशत्समा भाव्यो राजा वै नन्दिवर्द्धनः  ॥ ब्न्द्प्_२,७४।१३३ ॥  
चत्वारिशत्त्रयश्चैव सहानन्दिर्भविष्यति  ।  
भविष्यन्ति च वर्षाणि षष्ट्युत्तरशतत्रयम्  ॥ ब्न्द्प्_२,७४।१३४ ॥  
शिशुनागा दशैवैते राजानः क्षत्रबन्धवः  ।  
एतैः सार्द्धं भविष्यन्ति तावत्कालं नृपाः परे  ॥ ब्न्द्प्_२,७४।१३५ ॥  
एक्ष्वाकवश्चतुर्विंशत्पञ्चालाः पञ्चविंशतिः  ।  
कालकास्तु चतुर्विंशच्चतुर्विंशत्तु हैहयाः  ॥ ब्न्द्प्_२,७४।१३६ ॥  
द्वात्रिंशदेकलिङ्गास्तु पञ्चविंशत्तथा शकाः  ।  
कुरवश्चापि षट्त्रिंशदष्टाविंशति मैथिलाः  ॥ ब्न्द्प्_२,७४।१३७ ॥  
शूरसेनास्त्रयोविंशद्वीतिहोत्राश्च विंशतिः  ।  
तुल्यकालं भविष्यन्ति सर्वं एव महीक्षितः  ॥ ब्न्द्प्_२,७४।१३८ ॥  
महानन्दिसुतश्चापि शूद्रायाः कालसंवृतः  ।  
उत्पत्स्यते महा पद्मः सर्वक्षत्रान्तकृन्नृपः  ॥ ब्न्द्प्_२,७४।१३९ ॥  
ततः प्रभृति राजानो भविष्यः शूद्रयोनयः  ।  
एकराट् स महापद्म एकच्चत्रो भविष्यति  ॥ ब्न्द्प्_२,७४।१४० ॥  
अष्टाशीति तु वर्षाणि पृथिवीं पालयिष्यति  ।  
सर्वक्षत्रं समुद्धृत्य भाविनोर्ऽथस्य वै बलात्  ॥ ब्न्द्प्_२,७४।१४१ ॥  
तत्पश्चात्तत्सुता ह्यष्टौ समाद्वादश ते नृपाः  ।  
महापद्मस्य पर्याये भविष्यन्ति नृपाः क्रमात्  ॥ ब्न्द्प्_२,७४।१४२ ॥  
उद्धरिष्यति तान्सर्वान्कौटिल्यो वै द्विजर्षभः  ।  
भुक्त्वा महीं वर्षशतं नरेद्रः स भविष्यति  ॥ ब्न्द्प्_२,७४।१४३ ॥  
चन्द्रगुप्तं नृपं राज्ये कौटिल्यः स्थापयिष्यति  ।  
चतुर्विंशत्समा राजा चन्द्रगुप्तो भविष्यति  ॥ ब्न्द्प्_२,७४।१४४ ॥  
भविता भद्रसारस्तु पञ्चविंशत्समा नृपः  ।  
षट्त्रिंशत्तु समा राजा अशोकानां च तृप्तिदः  ॥ ब्न्द्प्_२,७४।१४५ ॥  
तस्य पुत्रः कुलालस्तु वर्षाण्यष्टौ भविष्यति  ।  
कुशालसूनुरष्टौ च भोक्ता वै बन्धुपालितः  ॥ ब्न्द्प्_२,७४।१४६ ॥  
बन्धुपालितदायादो भविता चेन्द्रपालितः  ।  
भविता सप्त वर्षाणि देववर्मा नराधिपः  ॥ ब्न्द्प्_२,७४।१४७ ॥  
राजा शतधनुश्चापि तस्य पुत्रो भविष्यति  ।  
बृहद्रथश्च वर्षाणि सप्त वै भविता नृपः  ॥ ब्न्द्प्_२,७४।१४८ ॥  
इत्येते नव मौर्या वै भोक्ष्यन्ति च वसुन्धराम्  ।  
सप्तत्रिंशच्छतं पूर्णं तेभ्यः शुङ्गो गमिष्यति  ॥ ब्न्द्प्_२,७४।१४९ ॥  
पुष्पमित्रस्तु सेनानीरुद्धृत्यतु बृहद्रथम्  ।  
कारयिष्यति वै राज्यं समाः षष्टिं स चैव तु  ॥ ब्न्द्प्_२,७४।१५० ॥  
अग्निमित्रो नृपश्चाष्टौ भविष्यति समा नृपः  ।  
भविता चापि सुज्येष्टः सप्त वर्षाणि वै ततः  ॥ ब्न्द्प्_२,७४।१५१ ॥  
वसुमित्रस्ततो भाव्यो दशवर्षाणि पार्थिवः  ।  
ततो भद्रः समे द्वे तु भविष्यति नृपश्च वै  ॥ ब्न्द्प्_२,७४।१५२ ॥  
भविष्यति समास्तस्मात्तिस्र एव पुलिन्दकः  ।  
राजा घोषस्ततश्चापि वर्षाणि भविता त्रयः  ॥ ब्न्द्प्_२,७४।१५३ ॥  
सप्त वै वज्र मित्रंस्तु समा राजा ततः पुनः  ।  
द्वात्रिंशद्भविता वापि समा भागवतो नृपः  ॥ ब्न्द्प्_२,७४।१५४ ॥  
भविष्यति सुतस्तस्य देवभूमिः समा दश  ।  
दशैते शुङ्गराजानो भोक्ष्यन्तीमां वसुन्धराम्  ॥ ब्न्द्प्_२,७४।१५५ ॥  
शतं पूर्मं दश द्वे च तेभ्यः कण्वं गमिष्यति  ।  
अमात्यो वसुदेवस्तु बाल्याद्व्यसनिनं नृपम्  ॥ ब्न्द्प्_२,७४।१५६ ॥  
देवभूमिं ततो हत्वा शुङ्गेषु भविता नृपः  ।  
भविष्यति समा राजा पञ्च कण्वायनस्तु सः  ॥ ब्न्द्प्_२,७४।१५७ ॥  
भूमिमित्रः सुतस्तस्य चतुर्विंशद्भविष्यति  ।  
भविता द्वादश समास्तस्मान्नारायणो नृपः  ॥ ब्न्द्प्_२,७४।१५८ ॥  
सुशर्मा तत्सुतश्चापि भविष्यति चतुःसमाः  ।  
कण्वायनास्तु चत्वारश्चत्वारिंशच्च पञ्च च  ॥ ब्न्द्प्_२,७४।१५९ ॥  
समा भोक्ष्यन्ति वृथिवीं पुनरन्ध्रान्गमिष्यति  ।  
कण्वायनमथोद्धृत्य सुशर्माणं प्रसह्य तम्  ॥ ब्न्द्प्_२,७४।१६० ॥  
सिन्धुको ह्यन्ध्रजातीयः प्राप्स्यतीमां वसुन्धराम्  ।  
त्रयोविंशत्समा राजा सिन्धुको भविता त्वथ  ॥ ब्न्द्प्_२,७४।१६१ ॥  
कृष्णो भ्रातास्य वर्षाणि सो ऽस्माद्दश भविष्यति  ।  
श्रीशान्तकर्णिर्भविता तस्य पुत्रस्तु वै महान्  ॥ ब्न्द्प्_२,७४।१६२ ॥  
पञ्चाशत्तु समाः षट् च शान्तकर्णिर् भविष्यति  ।  
आपोलवोद्वादश वै तस्य पुत्रो भविष्यति  ॥ ब्न्द्प्_२,७४।१६३ ॥  
चतुर्विंशत्तु वर्षाणि पटुमांश्च भविष्यति  ।  
भवितानिष्टकर्मा तु वर्षाणां पञ्चविंशतिम्  ॥ ब्न्द्प्_२,७४।१६४ ॥  
ततः संवत्सरं पूर्णं हालो राजा भविष्यति  ।  
पञ्चपत्तल्लको नाम भविष्यति महाबलः  ॥ ब्न्द्प्_२,७४।१६५ ॥  
भाव्यःपुरीषभीरुस्तु समाः सो ऽप्येकविंशतिम्  ।  
शातकर्णिर्वर्षमेकं भविष्यति नराधिपः  ॥ ब्न्द्प्_२,७४।१६६ ॥  
अष्टविंशतिवर्षाणि शिवस्वातिर्भविष्यति  ।  
राजा च गौतमी पुत्र एकविंशत्समा नृपः  ॥ ब्न्द्प्_२,७४।१६७ ॥  
एकोनविंशति राजा यज्ञः श्रीशातकर्ण्यथ  ।  
षडेव भविता त्समाद्विजयस्तु समानृपः  ॥ ब्न्द्प्_२,७४।१६८ ॥  
देडश्रीशातकर्णी च तस्य पुत्रः समास्त्रयः  ।  
पुलोमारिः समाः सप्त ततश्चैषां भविष्यति  ॥ ब्न्द्प्_२,७४।१६९ ॥  
इत्येते वै नृपास्त्रिंशदन्ध्रा भोक्ष्यन्ति वै महीम्  ।  
समाः शतानि चत्वारि पञ्चाशत्षट् तथैव च  ॥ ब्न्द्प्_२,७४।१७० ॥  
अन्ध्राणां संस्थिताः पञ्च तेषां वंश्याश्च ये पुनः  ।  
सप्तैव तु भविष्यन्ति दशाभीरास्ततो नृपाः  ॥ ब्न्द्प्_२,७४।१७१ ॥  
सप्त गर्दभिनश्चापि ततो ऽथ दश वै शकाः  ।  
यवनाष्टौ भविष्यन्ति तुषारास्तु चतुर्दश  ॥ ब्न्द्प्_२,७४।१७२ ॥  
त्रयोदश गुरुण्डाश्च मौना ह्येकादशैव तु  ।  
अन्ध्रा भोक्ष्यन्ति वसुधां शते द्वे च शतञ्च वै  ॥ ब्न्द्प्_२,७४।१७३ ॥  
सप्तषष्टिं च वर्षाणि दशाभीरास्ततो नृपाः  ।  
सप्त गर्दभिनश्चैव भोक्ष्यन्तीमां द्विसप्ततिम्  ॥ ब्न्द्प्_२,७४।१७४ ॥  
शतानि त्रीण्यशीतिं च भोक्ष्यन्ति वसुधां शकाः  ।  
आशीती द्वे च वर्षाणि भोक्तारो यवना महीम्  ॥ ब्न्द्प्_२,७४।१७५ ॥  
पञ्चवर्षशतानीह तुषाराणां मही स्मृता  ।  
शतान्यर्द्धचतुर्थानि भवितारस्त्रयोदश  ॥ ब्न्द्प्_२,७४।१७६ ॥  
गुरुण्डा वृषलैः सार्द्धं भोक्ष्यन्ते म्लेच्छजातयः  ।  
शतानि त्रीणि भोक्ष्यन्ते मौना एकादशैव तु  ॥ ब्न्द्प्_२,७४।१७७ ॥  
तेषु च्छिन्नेषु कालेन ततः किलकिलो नृपः  ।  
ततः किलकिलेभ्यश्च विन्ध्यशक्तिर्भविष्यति  ॥ ब्न्द्प्_२,७४।१७८ ॥  
समाः षण्णवतिं चैव पृथिवीं तु समेष्यति  ।  
नृपान्वैदिशकांश्चाथ भविष्यांस्तु निबोधत  ॥ ब्न्द्प्_२,७४।१७९ ॥  
शेषस्य नागराजस्य पुत्रः सुर पुरञ्जयः  ।  
भोगी भविष्यते राजा नृपो नागकुलोद्वहः  ॥ ब्न्द्प्_२,७४।१८० ॥  
सदाचन्द्रस्तु चन्द्राशुर्द्वितीयो नखवांस्तथा  ।  
धनधर्मा ततश्चापि चतुर्थो वंशजः स्मृतः  ॥ ब्न्द्प्_२,७४।१८१ ॥  
भूतिनन्दस्ततश्चापि वैदिशे तु भविष्यति  ।  
तस्य भ्राता यवीयांस्तु नाम्ना नन्दियशाः किल  ॥ ब्न्द्प्_२,७४।१८२ ॥  
तस्यान्वयो भविष्यन्ति राजानस्ते त्रयस्तु वै  ।  
दैहित्रः शिशिको नाम पूरिकायां नृपो ऽभवत्  ॥ ब्न्द्प्_२,७४।१८३ ॥  
विन्ध्यशक्तिसुतश्चापि प्रवीरो नाम वीर्यवान्  ।  
भोक्ष्यते च समाः षष्टिं पुरीं काञ्चनकां च वै  ॥ ब्न्द्प्_२,७४।१८४ ॥  
यक्ष्यते वाजपेयैश्च समाप्तवरदक्षिणैः  ।  
तस्य पुत्रास्तु चत्वारो भविष्यन्ति नराधिपाः  ॥ ब्न्द्प्_२,७४।१८५ ॥  
विन्ध्यकानां कुलानां ते नृपा वैवाहिकास्त्रयः  ।  
सुप्रतीको गभीरश्च समा भोक्ष्यति विंशतिम्  ॥ ब्न्द्प्_२,७४।१८६ ॥  
शङ्कमानो ऽभवद्राजा महिषीणां महीपतिः  ।  
पुष्पमित्रा भविष्यन्ति षट् स्त्रिमित्रास्त्रयोदश  ॥ ब्न्द्प्_२,७४।१८७ ॥  
मेकलायां नृपाः सप्त भविष्यन्ति च सप्ततिः  ।  
कोमलायां तु राजानो भविष्यन्ति महाबलाः  ॥ ब्न्द्प्_२,७४।१८८ ॥  
मेघा इति समाख्याता बुद्धिमन्तो नवैव तु  ।  
नैषधाः पार्थिवाः सर्वे भविष्यन्त्यामनुक्षयात्  ॥ ब्न्द्प्_२,७४।१८९ ॥  
नलवंशप्रसूतास्ते वीर्यवन्तो महाबलाः  ।  
मगधानां महावीर्यो विश्वस्फाणिर्भविष्यति  ॥ ब्न्द्प्_२,७४।१९० ॥  
उत्साद्य पार्थिवान्सर्वान्सो ऽन्यान्वर्णान्करिष्यति  ।  
कैवर्त्तान्मद्रकांश्चेव पुलिन्दान्ब्राह्मणांस्तथा  ॥ ब्न्द्प्_२,७४।१९१ ॥  
स्थापयिष्यन्ति गजानो नानादेशेषु ते जनान्  ।  
विश्वस्फाणिर्महासत्त्वो युद्धे विष्णुसमप्रभः  ॥ ब्न्द्प्_२,७४।१९२ ॥  
विश्वस्फाणिर्नरपतिः क्लीबाकृतिरिवोच्यते  ।  
उत्सादयित्वा क्षत्रं तु क्षत्रमन्यत्करिष्यति  ॥ ब्न्द्प्_२,७४।१९३ ॥  
नव नागास्तु भोक्ष्यति पुरीं चम्पावतीं नृपाः  ।  
मथुरां च पुरा रम्यां नागा भोक्ष्यन्ति सप्त वै  ॥ ब्न्द्प्_२,७४।१९४ ॥  
अनुगङ्गाप्रयागं च साकेतं मगधांस्तथा  ।  
एताञ्जनपदान्सर्वान्भोक्ष्यन्ते सप्तवंशजाः  ॥ ब्न्द्प्_२,७४।१९५ ॥  
नैष धान्य दुकांश्चैव शैशीतान् कालतोयकान्  ।  
एताञ्जनपदान्सर्वान्भोक्ष्यन्ते मणिधान्यजान्  ॥ ब्न्द्प्_२,७४।१९६ ॥  
कोशलांश्चान्ध्रपैण्ड्रांश्च ताम्रलिप्तान्ससागरान्  ।  
चम्पां चैव पुरीं रम्यां भोक्ष्यन्ते देवरक्षिताः  ॥ ब्न्द्प्_२,७४।१९७ ॥  
कलिङ्गा महिषाश्चैव महेन्द्रनिलयाश्च ये  ।  
एताञ्जनपदान्सर्वान् पालयिष्यति वै गुहः  ॥ ब्न्द्प्_२,७४।१९८ ॥  
स्त्रीराष्ट्रभोजकांश्चैव भोक्ष्यते कनकाह्वयः  ।  
तुल्यकालं भविष्यन्ति सर्वे ह्यते महीक्षितः  ॥ ब्न्द्प्_२,७४।१९९ ॥  
अल्पप्रसादा ह्यनृता महाक्रोधा ह्यधार्मिकाः  ।  
भविष्यन्तीह यवना धर्मतः कामतोर्ऽथतः  ॥ ब्न्द्प्_२,७४।२०० ॥  
नैव मूर्द्धाभिषिक्तास्ते भविष्यन्ति नराधिपाः  ।  
युगदोषदुराचारा भविष्यन्ति नृपास्तु ते  ॥ ब्न्द्प्_२,७४।२०१ ॥  
भविष्यन्तीह पयाये कालेन वृथिवीक्षितः  ।  
विहीनास्तु भविष्यन्ति धर्मतः काम तोर्ऽथतः  ॥ ब्न्द्प्_२,७४।२०२ ॥  
तैर्विमिश्रा जनपदा म्लेच्छाचाराश्च सर्वशः  ।  
विपर्ययेण वर्तन्ते नाशायिष्यन्ति वै प्रजाः  ॥ ब्न्द्प्_२,७४।२०३ ॥  
लुब्धा अनृतवाचश्च भवितारस्तदा नृपाः  ।  
तेषां वर्त्तति पर्याये बहुस्त्रीके युगे तदा  ॥ ब्न्द्प्_२,७४।२०४ ॥  
लवाल्लवं भ्रश्यमाना आयुरूपबलश्रुतैः  ।  
तथा गतासु वै काष्ठं प्रजासु जगतीश्वराः  ॥ ब्न्द्प्_२,७४।२०५ ॥  
राजानः सम्प्रणश्यति कालेनोपहतास्तदा  ।  
कल्किना व्याहताः सर्वे म्लेच्छा यास्यन्ति सङ्क्षयम्  ॥ ब्न्द्प्_२,७४।२०६ ॥  
अधार्मिकाश्च ये ऽत्यर्थं पाखण्डाश्चैव सर्वशः  ।  
प्रनष्टे नृपशब्दे च सन्ध्याशिष्टे कलौ युगे  ॥ ब्न्द्प्_२,७४।२०७ ॥  
किञ्चिच्छिष्टाः प्रजास्ता वै धर्मे नष्टे परिग्रहाः  ।  
असाधना हतस्वाश्च व्याधिशोकनिपीडिताः  ॥ ब्न्द्प्_२,७४।२०८ ॥  
अनावृष्टिहताश्चैव परस्परवधेन च  ॥ ब्न्द्प्_२,७४।२०९ ॥  
अनाधाराः परित्रस्ता वार्तामुत्सृज्य दुःखिताः  ।  
त्यक्त्वा पुराणि ग्रामांश्च भविष्यन्ति वनौकसः  ॥ ब्न्द्प्_२,७४।२१० ॥  
एवंरूपेषु नष्टेषु प्रजास्त्यक्त्वा गृहाणि तु  ।  
नष्टे स्नेहे दुरापन्ना भ्रष्टस्नेहाः सुहृज्जनः  ॥ ब्न्द्प्_२,७४।२११ ॥  
वर्णाश्रमपरिभ्रष्टाः सङ्करं घोरमास्थिताः  ।  
सरित्पर्वतसेविन्यो भविष्यन्ति प्रजास्तदा  ॥ ब्न्द्प्_२,७४।२१२ ॥  
सरितः सागरानूपान्सेवन्ते पर्वतानथ  ।  
अङ्गान्कलिङ्गान्वङ्गांश्च काश्मीरान्काशिकोशलान्  ॥ ब्न्द्प्_२,७४।२१३ ॥  
ऋषिकान्तागिरिद्रोणीः संश्रयिष्यन्ति मानवाः  ।  
कृत्स्नं हिमवतः पृष्ठं कूलं च लवणाम्भसः  ॥ ब्न्द्प्_२,७४।२१४ ॥  
अरण्यमभिपत्स्यन्ते आर्या म्लेच्छजनैः सह  ।  
मृगैर्मीनैर्विहङ्गैश्च श्वापदैश्चेक्षुभिस्तथा  ॥ ब्न्द्प्_२,७४।२१५ ॥  
मधुशाकफलैर्मूलैर्वर्तयिष्यन्ति मानवाः  ।  
चीरं पर्णं च विविधं वल्कलान्यजिनानि च  ॥ ब्न्द्प्_२,७४।२१६ ॥  
स्वयं कृत्वा पिधास्यन्ति यथा मुनिजनस्तथा  ।  
बीजान्नानि तथा निम्नेष्वी हन्तः काष्ठशङ्कुभिः  ॥ ब्न्द्प्_२,७४।२१७ ॥  
अजैडकं खरोष्ट्रं च पालयिष्यन्ति यत्नतः  ।  
नदीर्वत्स्यन्ति तोयार्थे नूनमाश्रित्य मानवाः  ॥ ब्न्द्प्_२,७४।२१८ ॥  
पार्थिवा व्यवहारेण विबाधन्ते परस्परम्  ।  
बहुमन्याः प्रजाहीनाः शौचाचारविवर्जिताः  ॥ ब्न्द्प्_२,७४।२१९ ॥  
एवं भविष्यन्ति नरास्तदाधर्म व्यवस्थिताः  ।  
हीनान्दीनांस्तथाधर्मान्प्रजा समनुवर्त्स्यति  ॥ ब्न्द्प्_२,७४।२२० ॥  
आयुस्तदा त्रयोविंशन्न कश्चिदतिवर्तते  ।  
दुर्बला विषयग्लाना जराया सम्परिप्लुताः  ॥ ब्न्द्प्_२,७४।२२१ ॥  
पत्रमूलफलाहाराश्चीरकृष्णाजिनाम्बराः  ।  
वृत्त्यर्थमभिलिप्स्यन्तश्चरिष्यन्ति वसुन्धराम्  ॥ ब्न्द्प्_२,७४।२२२ ॥  
एतत्कालमनुप्राप्ताः प्रजाः कलियुगान्तके  ।  
क्षीणे कलियुगे तस्मिन्दिव्ये वर्षसहस्रके  ॥ ब्न्द्प्_२,७४।२२३ ॥  
निःशेषास्तु भविष्यन्ति सार्द्धं कलियुगेन तु  ।  
स सन्ध्यांशे तु निःशेषे कृतं वै प्रतिपत्स्यते  ॥ ब्न्द्प्_२,७४।२२४ ॥  
यदा यन्द्रश्च सूर्यश्च तथा तिष्यबृहस्पती  ।  
एकराशौ भविष्यन्ति तदा कृतयुगं भवेत्  ॥ ब्न्द्प्_२,७४।२२५ ॥  
एष वंशक्रमः कृत्स्नः कीर्तितो वो यथाक्रमम्  ।  
अतीता वर्तमानाश्च तथैवानागताश्च ये  ॥ ब्न्द्प्_२,७४।२२६ ॥  
महानन्दाभिषेकान्त जन्म यावत्परीक्षितः  ।  
एतद्वर्षसहस्रं तु ज्ञेयं पञ्चाशदुत्तरम्  ॥ ब्न्द्प्_२,७४।२२७ ॥  
प्रमाणं वै तथा वक्तुं महापद्मोत्तरं च यत्  ।  
अन्तरं च शतान्यष्टौ षट्त्रिंशच्च समाः स्मृताः  ॥ ब्न्द्प्_२,७४।२२८ ॥  
एतत्कालान्तर भाव्यमन्ध्रान्ताद्याः प्रकीर्त्तिताः  ।  
भविष्यैस्तत्र सङ्ख्याताः पुराणज्ञैः श्रुतार्षिभिः  ॥ ब्न्द्प्_२,७४।२२९ ॥  
सप्तर्षयस्तदा प्राप्ताः पित्र्ये पारीक्षिते शतम्  ।  
सप्तविंशैः शतैर्भाव्या अन्ध्राणां ते ऽन्वयाः पुनः  ॥ ब्न्द्प्_२,७४।२३० ॥  
सप्तविंशतिपर्यन्ते कृत्स्ने नक्षत्रमण्डले  ।  
सप्तर्षयस्तु तिष्ठन्ति पर्यायेण शतंशतम्  ॥ ब्न्द्प्_२,७४।२३१ ॥  
सप्तर्षीणां युगं त्वेतद्दिव्यया सङ्ख्यया स्मृतम्  ।  
मासा दिव्याः स्मृताः षट्च दिव्याब्दाश्चैव सप्त हि  ॥ ब्न्द्प्_२,७४।२३२ ॥  
तेभ्यः प्रवर्तते कालो दिव्यः सप्तर्षिभिस्तु तैः  ।  
सप्तर्षीणां तु यौ पूर्वौ दृश्येते उत्तरादिशि  ॥ ब्न्द्प्_२,७४।२३३ ॥  
तयोर्मध्ये च नक्षत्रं दृश्यते यत्समं दिवि  ।  
तेन सप्तर्षयो युक्ता ज्ञेया व्योम्नि शतं समाः  ॥ ब्न्द्प्_२,७४।२३४ ॥  
नक्षत्राणामृषीणां च भोगस्यैतन्निदर्शनम्  ।  
सप्तर्षयो ह्यथायुक्ताः काले परीक्षिते शतम्  ॥ ब्न्द्प्_२,७४।२३५ ॥  
अन्ध्रांशे सचतुर्विंशे भविष्यन्ति शतं समाः  ।  
इमास्तदा तु प्रकृतीर्व्यापत्स्यन्ते प्रजा भृशम्  ॥ ब्न्द्प्_२,७४।२३६ ॥  
अनृतोपहताः सर्वा धर्मतः कामतोर्ऽथतः  ।  
श्रौतस्मार्त्ते प्रशिथिले धर्मे वर्णाश्रमे तदा  ॥ ब्न्द्प्_२,७४।२३७ ॥  
सङ्करं दुर्बलात्मानः प्रतियास्यन्ति मोहिताः  ।  
संसक्ताश्च भविष्यन्ति शूद्राः सार्द्धं द्विजातिभिः  ॥ ब्न्द्प्_२,७४।२३८ ॥  
ब्राह्मणाः शूद्रयष्टारः शूद्रा वै मन्त्रयोनयः  ।  
उपस्थास्यन्ति तान्विप्रांस्तदा दौर्वृत्त्यलिप्सवः  ॥ ब्न्द्प्_२,७४।२३९ ॥  
लवाल्लवं भ्रश्यमानाः प्रजाः सर्वाः क्रमेण तु  ।  
क्षयमेव गमिष्यन्ति क्षीणशेषा युगक्षये  ॥ ब्न्द्प्_२,७४।२४० ॥  
यस्मिन्कृष्णो दिव्यं यातस्त स्मिन्नेव तदा दिने  ।  
प्रतिपन्नः कलियुगस्तस्य सङ्ख्यां निबोधत  ॥ ब्न्द्प्_२,७४।२४१ ॥  
सहस्राणां शतानीह त्रीणि मानुषसङ्ख्यया  ।  
षष्टिं चैव सहस्राणि वर्षाणां तूच्यते कलिः  ॥ ब्न्द्प्_२,७४।२४२ ॥  
दिव्यं वर्षसहस्रं तु तत्सन्ध्यांशे हि कीर्तिते  ।  
निःशेषे च तदा तस्मिन्कृतं वै प्रतिपत्स्यते  ॥ ब्न्द्प्_२,७४।२४३ ॥  
एलश्चेक्ष्वाकुवंशश्च सह भेदैः प्रकीर्तितौ  ।  
इक्ष्वाकोस्तु समृतं क्षत्त्रं सुमित्रान्तं विवस्वतः  ॥ ब्न्द्प्_२,७४।२४४ ॥  
ऐलं क्षत्त्रं क्षेमकान्तं सोम वंशविदो विदुः  ।  
एते विवस्वतः पुत्राः कीर्तिताः कीर्त्तिवर्द्धनाः  ॥ ब्न्द्प्_२,७४।२४५ ॥  
अतीता वर्तमानाश्च तथैवानागताश्च ये  ।  
ब्राह्मणाः क्षत्त्रिया वैश्यः शूद्राश्चैवात्र ये स्मृताः  ॥ ब्न्द्प्_२,७४।२४६ ॥  
युगेयुगे महात्मानः समतीताः सहस्रशः  ।  
बहुत्वान्नामधेयानां परिसङ्ख्या कुलेकुले  ॥ ब्न्द्प्_२,७४।२४७ ॥  
पुनरुक्तिबहुत्वाच्च न मया परिकीर्त्तिता  ।  
वैवस्वतंऽतरे ह्यस्मिन्न निमिवंशः समाप्यते  ॥ ब्न्द्प्_२,७४।२४८ ॥  
एतस्यां तु युगाख्यायां यतः क्षत्त्रं प्रपत्स्यते  ।  
तथा हि कथयिष्यामि गदतो मे निबोधत  ॥ ब्न्द्प्_२,७४।२४९ ॥  
देवापिः पौरवो राजा ऐक्ष्वाकुश्चैव यो मरुः  ।  
माहायोगबलोपेतौ कलापग्राममास्थितौ  ॥ ब्न्द्प्_२,७४।२५० ॥  
एतौ क्षत्त्रप्रणेतारौ चतुर्विंशे चतुर्युगे  ।  
सुवर्चा नाम पुत्रस्तु इक्ष्वाकोस्तु भविष्यति  ॥ ब्न्द्प्_२,७४।२५१ ॥  
नवविंशे युगे सो ऽथ वंशस्यादिर्भविष्यति  ।  
देवापेश्च सपौलस्तु एलादिर्भविता नृपः  ॥ ब्न्द्प्_२,७४।२५२ ॥  
क्षत्रप्रवर्त्तकौ ह्येतौ भविष्येते चतुर्युगे  ।  
एवं सर्वत्र विज्ञेयं सन्तानार्थे तु लत्रणम्  ॥ ब्न्द्प्_२,७४।२५३ ॥  
क्षीणे कलियुगे तस्मिन्भविष्ये त कृते युगे  ।  
सप्तर्षिभिस्तु तैः सार्द्धमाद्ये त्रेतायुगे पुनः  ॥ ब्न्द्प्_२,७४।२५४ ॥  
गोत्राणां क्षत्रियाणां च भविष्येते प्रवर्त्तकौ  ।  
द्वापरांशेन तिष्ठन्ति क्षत्रिया ऋषिभिः सह  ॥ ब्न्द्प्_२,७४।२५५ ॥  
भविष्ये तु ततः सर्गे काले कृतयुगे पुनः  ।  
बीजार्थं ते भविष्यन्ति ब्रह्मक्षत्रस्य वै पुनः  ॥ ब्न्द्प्_२,७४।२५६ ॥  
एवमेव तु सर्वेषु तिष्ठन्तीहासुरेषु वै  ।  
सप्तर्षयो नृपैः सार्द्धं सन्तानार्थं युगेयुगे  ॥ ब्न्द्प्_२,७४।२५७ ॥  
क्षत्रस्यैव समुच्छेदसम्बन्धो वै द्विजैः स्मृतः  ।  
मन्वन्तराणां सप्तानां सन्तानश्च श्रुतश्च ते  ॥ ब्न्द्प्_२,७४।२५८ ॥  
परस्पराद्युगानां च ब्रह्मक्षत्रस्य चोद्भवः  ।  
यथा प्रवृत्तिस्तेषां वै प्रवृत्तानां तथा क्षयः  ॥ ब्न्द्प्_२,७४।२५९ ॥  
सप्तर्षयो विदुस्तेषां दीर्घायुष्ट्वाद्भवाभवौ  ।  
एतेन क्रमयोगेन ऐलेक्ष्वाक्वन्वया द्विजाः  ॥ ब्न्द्प्_२,७४।२६० ॥  
उत्पद्यमानास्त्रेतायां क्षीयमाणाः कलौ पुनः  ।  
अनुयान्ति युगाख्यां तु यावन्मन्वन्तरक्षयः  ॥ ब्न्द्प्_२,७४।२६१ ॥  
जामदग्न्येन रामेण क्षत्रे निरवशेषिते  ।  
कृतेयं सङ्कुला सर्वा क्षत्रियैर्वसुधाधिपैः  ॥ ब्न्द्प्_२,७४।२६२ ॥  
द्विपंशकारणञ्चैव कीर्तयिष्ये निबोधत  ।  
ऐलस्येक्ष्वाकुनन्दस्य प्रकृतिः परिवर्त्तते  ॥ ब्न्द्प्_२,७४।२६३ ॥  
राजानः श्रेणिबद्धास्तु तथान्ये क्षत्रिया नृपाः  ।  
एलवंशस्य ये ख्यातास्तथैवेक्ष्वाकवो नृपाः  ॥ ब्न्द्प्_२,७४।२६४ ॥  
तेषामेकशतं पूर्णं कुलानामभिषेकितम्  ।  
तावदेव तु भोजानां विस्तरो द्विगुणः स्मृतः  ॥ ब्न्द्प्_२,७४।२६५ ॥  
भजते त्र्यंशकं क्षत्त्रं चतुर्थात्त द्यथा दिशम्  ।  
तेष्वतीताः समाना ये ब्रुवतस्तान्निबोधत  ॥ ब्न्द्प्_२,७४।२६६ ॥   
शतं वै प्रतिविन्ध्यानां शतं नागाः सहैहयाः  ।  
धृत राष्ट्रश्चैकशतमशीतिर्जनमेजयाः  ॥ ब्न्द्प्_२,७४।२६७ ॥  
शतं च ब्रह्मदत्तानां शारिणां विरिणां शतम्  ।  
ततः शतं तु पौलानां श्वेतकाश्य कुशादयः  ॥ ब्न्द्प्_२,७४।२६८ ॥  
ततो ऽपरे सहस्रं वै ये ऽतीताः शशविन्दवः  ।  
ईजिरे चाश्वमेधैस्ते सर्वे नियुतदक्षिणैः  ॥ ब्न्द्प्_२,७४।२६९ ॥  
एवं राजर्षयो ऽतीता शतशो ऽथ सहस्रशः  ।  
मनोर्वैवस्वतस्यास्मिन्वर्त्तमानेंऽतरे तु ये  ॥ ब्न्द्प्_२,७४।२७० ॥  
तेषां निबोधतोत्पन्ना लोके सन्ततयः स्मृताः ॥   
न शक्येविस्तरस्तासां सन्ततीनां परस्परम्  ॥ ब्न्द्प्_२,७४।२७१ ॥  
तत्पूर्वापरयोगेन वक्तुं वर्षशतैरपि  ।  
अष्टाविंशद्युगाख्यास्तु गता वैवस्वतेन्तरे  ॥ ब्न्द्प्_२,७४।२७२ ॥  
एतै राजर्षिभिः सार्द्धं शष्टायास्ता निबोधत  ।  
चत्वारिंशत्त्रयश्चैव भविष्याः सह राजभिः  ॥ ब्न्द्प्_२,७४।२७३ ॥  
युगाख्यानाव शिष्टास्तु ततो वैवस्वतक्षयः  ।  
एतद्वः कथितं सर्वे समासव्यासयोगतः  ॥ ब्न्द्प्_२,७४।२७४ ॥  
पुनरुक्तिबहुत्वाच्च न शक्य तु युगैः सह  ।  
एते ययातिपुत्राणां पञ्च वंशा विशां हिताः  ॥ ब्न्द्प्_२,७४।२७५ ॥  
कीर्त्तिताश्च व्यतीता ये ये लोकान्धारयन्त्युत  ।  
लभते च वरान्पञ्च दुर्लभा निह लौकिकान्  ॥ ब्न्द्प्_२,७४।२७६ ॥  
आयुः कीर्त्तिं धनं पुत्रान्स्वर्गं चानन्त्यमश्नुते  ।  
धारणाच्छ्रवणाच्चैव पञ्चवंशस्य धीमतः  ॥ ब्न्द्प्_२,७४।२७७ ॥  
इत्येष वो मया पादस्तृतीयः कथितो द्विजाः  ।  
विस्तरेणानुपूर्व्या च किं भूयो वर्णयाम्यहम्  ॥ ब्न्द्प्_२,७४।२७८ ॥  
  
इति श्रीब्रह्माण्डे महापुराणे वायुप्रोक्ते मध्यमभागे तृतीय उपोद्धातपादे वंशानुवर्णनं नाम चतुःसप्ततितमो ऽध्यायः ॥ ७४॥  
  
समाप्तश्चायं तृतीयः पादः  
  
  
  
  
