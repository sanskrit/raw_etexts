---
title: Brahmanda-Purana. Part 1 (38 Adhyayas)

---
## Intro
  
  
  
  
Brahmanda-Purana. Part 1 (38 Adhyayas)  
  
  
  
  
Brahmanda-Purana  
Part 1 (38 Adhyayas)  
  
Based on the edition Bombay : Venkatesvara Steam Press (or a reprint thereof)  
  
  
Input by members of the SANSKNET-project  
(www.sansknet.org)  
  
  
  
This GRETIL version has been converted from a custom Devanagari encoding.  
Consequently, many word boundaries are not marked by spaces.  
The Nagari e-text follows the layout and graphic appearance of the printed   
edition very closely. It even adds blanks when a line break cuts through   
a word or compound.  
These and other irregularities cannot be standardized at present.  
  
The text is in need of further proof reading!  
Mistakes may stem from the Devanagari version, or they may have occured during  
conversion. In case of doubt, they may be checked against the online Devanagari  
files avaible from the SANSKNET server.   
Please report possible conversion errors.  
This will help improve the routine for future tasks.  
  
  
  
  


## पाठः
  
  
  
  
  
  
   
श्रीगणेशाय नमः  
  
श्रीसरस्वत्यै नमः  
  
श्रीरामचन्द्राय नमः  
  
  
अथ ब्रह्माण्डमहापुराणं पूर्वभागप्रारम्भः  ।  
नमोनमः क्षये सृष्टौ स्थितौ सत्त्वमयाय वा  ।  
नमो रजस्तमःसत्त्वत्रिरूपाय स्वयम्भुवे  ॥ ब्न्द्प्_१,१।१ ॥  
जितं भगवता तेन हरिणा लोकधारिणा  ।  
अजेन विश्वरूपेण निर्गुणेन गुणात्मना  ॥ ब्न्द्प्_१,१।२ ॥  
ब्रह्माणं लोककर्त्तारं सर्वज्ञमपराजितम्  ।  
प्रभुम्भूतभविष्यस्य साम्प्रतस्य च सत्पतिम्  ॥ ब्न्द्प्_१,१।३ ॥  
ज्ञानमब्रतिमं तस्य वैराग्यं च जगत्पतेः  ।  
ऐश्वर्य्यं चैव धर्मश्च सद्भिः सेव्यं चतुष्टयम्  ॥ ब्न्द्प्_१,१।४ ॥  
इमान्नरस्य वै भावान्नित्यं सदसदात्मकान्  ।  
अविंशकः पुनस्तान्वै क्रियाभावार्थमीश्वरः  ॥ ब्न्द्प्_१,१।५ ॥  
लोककृल्लोकतत्त्वज्ञो योगमास्थाय योगवित्  ।  
असृजत्सर्वभूतानि स्थावराणि चराणि च  ॥ ब्न्द्प्_१,१।६ ॥  
तसहं विश्वकर्माणं सत्पतिं लोकसाक्षिणम्  ।  
पुराणाख्यानजिज्ञासुर्गच्छामि शरणं विभुम्  ॥ ब्न्द्प्_१,१।७ ॥  
पुराणं लोकतत्त्वार्थमशिलं वेदसम्मितम्  ।  
प्रशशंस स भगवान् वसिष्ठाय प्रजापतिः  ॥ ब्न्द्प्_१,१।८ ॥  
तत्त्वज्ञानामृतं पुण्यं वसिष्ठो भगवानृषिः  ।  
पौत्रमध्यापयामास शक्तेः पुत्रं पराशरम्  ॥ ब्न्द्प्_१,१।९ ॥  
पराशरश्च भगवान् जातूकर्ण्यमृषिं पुरा  ।  
तमध्यापितवान्दिव्यं पुराणं वेदसम्मितम्  ॥ ब्न्द्प्_१,१।१० ॥  
अधिगम्य पुराणं तु जातूकर्ण्यो विशेषवित्  ।  
द्वैपायनाय प्रददौ परं ब्रह्म सनातनम्  ॥ ब्न्द्प्_१,१।११ ॥  
द्वैपायनस्ततः प्रीतःशष्येभ्यःप्रददौवशी  ।  
लोकतत्त्वविधानार्थं पञ्चभ्यः परमाद्भुतम्  ॥ ब्न्द्प्_१,१।१२ ॥  
विख्यापनार्थं लोकेषु बह्वर्थं श्रुतिसम्मतम्  ।  
जैमिनिञ्च सुमन्तुं च वैशम्पायनमेवच  ॥ ब्न्द्प्_१,१।१३ ॥  
चतुर्थं पैलवं तेषां पञ्चमं लोमहर्षणम्  ।  
सूतमद्भुतवृत्तान्तं विनीतं धार्मिकं श्रुचिम्  ॥ ब्न्द्प्_१,१।१४ ॥  
अधीत्य च पुराणं च विनीतो लोमहर्षणः  ।  
ऋषिणा च त्वया पृष्टः कृतप्रज्ञः सुधार्मिकः  ॥ ब्न्द्प्_१,१।१५ ॥  
 वसिष्ठश्चापि मुनिभिः प्रणाम्य शिरसा मुनीन्  ।  
भक्त्या परमया युक्तः कृत्वा चापि प्रदक्षिणम्  ॥ ब्न्द्प्_१,१।१६ ॥  
अवाप्तविद्यः सर्तुष्टः कुरुक्षेत्रमुपागमत्  ।  
सत्रे सवितते यत्र यजमानानृषीञ्शुचीन्  ॥ ब्न्द्प्_१,१।१७ ॥  
विनयेनोपसङ्गम्य सत्र्रिणो रोमहर्षणम्  ।  
विधानतो यथाशास्त्रं प्रज्ञयातिजगाम ह  ॥ ब्न्द्प्_१,१।१८ ॥  
ऋषयश्चापि ते सर्वे तदानीं रोमहर्षणम्  ।  
दृष्ट्वा परमसंहृष्टाः प्रीताः सुमनसस्तथा  ॥ ब्न्द्प्_१,१।१९ ॥  
सत्कारैरर्च्चयामासुरर्घ्यपाद्यादिभिस्ततः  ।  
अभिवाद्य मुनीन्सर्वान् राजाज्ञामभिगम्य च  ॥ ब्न्द्प्_१,१।२० ॥  
ऋषिभिस्तैरनुज्ञातः पृष्टः सर्वमनामयम्  ।  
अभिगम्य मुनीन्सर्वांस्तेजो ब्रह्म सनातनम्  ।  
सदस्यानुमते रम्ये स्वास्तीर्णे समुपाविशत्  ॥ ब्न्द्प्_१,१।२१ ॥  
उपविष्टे तदा तस्मिन्मुनयः शंसितव्रताः  ।  
मुदान्विता यथान्यायं विनयस्थाः समाहिताः  ॥ ब्न्द्प्_१,१।२२ ॥  
सर्वे ते ऋषयश्चैनं परिवार्य महाव्रतम्  ।  
परमप्रीतिसंयुक्ता इत्यूचुः सूतनन्दनम्  ॥ ब्न्द्प्_१,१।२३ ॥  
स्वागतं ते महाभाग दिष्ट्या च त्वान्निरामयम्  ।  
पश्याम धीमन्नत्रस्थाः सुब्रतं मुनिसत्तमम्  ॥ ब्न्द्प्_१,१।२४ ॥  
अशून्या मे रसाद्यैव भवतः पुण्यकर्मणः  ।  
भवांस्तस्य मुनेः सूत व्यासस्यापि महात्मनः  ॥ ब्न्द्प्_१,१।२५ ॥  
अनुग्राह्यः सदा धीमात्र् शिष्यः शिष्यगुणान्वितः  ।  
कृतबुद्धिश्च ते तत्त्वमनुग्राह्यतया प्रभो  ॥ ब्न्द्प्_१,१।२६ ॥  
अवाप्य विपुलं ज्ञानं सर्वतश्छिन्नसंशयः  ।  
पृच्चतां नः सदा प्राज्ञ सर्वमाख्यातुमर्हसि  ॥ ब्न्द्प्_१,१।२७ ॥  
तदिच्छामः कथां दिव्यां पौराणीं श्रुतिसम्मिताम्  ।  
श्रोतुं धर्मार्थयुक्तां तु एतव्द्यासाच्छ्रुतं त्वया  ॥ ब्न्द्प्_१,१।२८ ॥  
एवसुक्तस्तदा सूतस्त्वृषिभिर्विनयान्वितः  ।  
उवाच परमाप्राक्ज्ञो विनीतोत्तर मुत्तमम्  ॥ ब्न्द्प्_१,१।२९ ॥  
ऋषेः शुश्रूषणं यच्च तस्मात्प्रज्ञा च या मम  ।  
यस्माच्छुशूषणार्थं च तत्सत्यमिति निश्चयः  ॥ ब्न्द्प्_१,१।३० ॥  
एवं गतेर्ऽथे यच्छक्यं मया वक्तुं द्विजोत्तमाः  ।  
जिज्ञासा यत्र युष्माकं तदाज्ञातुमिहार्हथ  ॥ ब्न्द्प्_१,१।३१ ॥  
एतच्छ्रुत्वा तु मुनयो मधुरं तस्य भाषितम्  ।  
प्रत्यूचुस्ते पुनः सूतं बाष्पपर्याकुलेक्षणम्  ॥ ब्न्द्प्_१,१।३२ ॥  
भवान् विशेषकुशलो व्यासं साक्षात्तु दृष्टवान्  ।  
तस्मात्त्वं सम्भवं कृत्स्नं लोकस्येमं विदर्शय  ॥ ब्न्द्प्_१,१।३३ ॥  
यस्य यस्यान्वये ये ये तांस्तानिच्छाम वेदितुम्  ।  
तेषां पूर्वविसृष्टिं च विचित्रां त्वं प्रजापतेः  ।  
सत्कृत्य परिपृष्टः स महात्मा रोमहर्षणः  ॥ ब्न्द्प्_१,१।३४ ॥  
विस्तरेणानुपूर्व्या च कथयामास सत्तमः  ।  
सूत उवाच  
यो मे द्वैपायनप्रीतः कथां वै द्विजसत्तमाः  ॥ ब्न्द्प्_१,१।३५ ॥  
पुण्यामाख्यातवान्विप्रास्तां वै वक्ष्याम्यनुक्रमात्  ।  
पुराणं सम्प्रवक्ष्यामि यदुक्तं मातरिश्वना  ॥ ब्न्द्प्_१,१।३६ ॥  
पृष्टेन मुनिभिः पूर्वं नैमिषीयैर्म हात्मभिः  ।  
सर्गश्च प्रतिसर्गश्च वंशो मन्वन्तराणि च  ॥ ब्न्द्प्_१,१।३७ ॥  
वंश्यानुचरितं चैव पुराणं पञ्चलक्षणम्  ।  
प्रक्रिया प्रथमः पादः कथायां स्यात्परिग्रहः  ॥ ब्न्द्प्_१,१।३८ ॥  
अनुषङ्ग उत्पोद्धात उपसंहार एव च  ।  
एवं पादास्तु चत्वारः समासात्कींर्तिता मया  ॥ ब्न्द्प्_१,१।३९ ॥  
वक्ष्यामि तान्पुरस्तात्तु विस्तरेण यथाक्रमम्  ।  
प्रथमं सर्वशास्त्राणां पुराणं ब्रह्मणा श्रुतम्  ॥ ब्न्द्प्_१,१।४० ॥  
अनन्तरं च वक्त्रेभ्यो वेदास्तस्य विनिःसृताः  ।  
अङ्गानि धर्मशास्त्रं च व्रतानि नियमास्तथा  ॥ ब्न्द्प्_१,१।४१ ॥  
अव्यक्तं कारणं यत्तन्नित्यं सदसदात्मकम्  ।  
महदादिविशेषान्तं सृजामीति विनिश्चयः  ॥ ब्न्द्प्_१,१।४२ ॥  
अण्डं हिरण्मयं चैव ब्रह्मणःसूतिरुत्तमा  ।  
अडस्यावरणं वार्धिरपामपि च तेजसा  ॥ ब्न्द्प्_१,१।४३ ॥  
वायुना तस्य वायोश्च खेन भूतादिना ततः  ।  
भूतादिर्महता चैव अव्यक्तेनावृतो महान्  ॥ ब्न्द्प्_१,१।४४ ॥  
अन्तर्वर्ति च भूतानामण्डमेवोपवर्णितम्  ।  
नदीनां पर्वतानां च प्रादुर्भावो ऽत्र पठ्यते  ॥ ब्न्द्प्_१,१।४५ ॥  
मन्वन्तराणां सर्वेषां कल्पानां चैव वर्णनम्  ।  
कीर्त्तनं ब्रह्मवृक्षस्य ब्रह्मजन्म प्रकीर्त्यते  ॥ ब्न्द्प्_१,१।४६ ॥  
अतः परं ब्रह्मणश्च प्रजासर्गोपवर्णनम्  ।  
अवस्थाश्चात्र कीर्त्यन्ते ब्रह्मणो ऽव्यक्तजन्मनः  ॥ ब्न्द्प्_१,१।४७ ॥  
कल्पानां सम्भवश्चेव जगतः स्थापनं तथा  ।  
शयनं च हरेरप्सु पृथिव्युद्धरणं तथा  ॥ ब्न्द्प्_१,१।४८ ॥  
सविशेषः पुरादीनां वर्णाश्रमविभाजनम्  ।  
ऋक्षाणां ग्रहसंस्थानां सिद्धानां च निवेशनम्  ॥ ब्न्द्प्_१,१।४९ ॥  
योजनानां यथा चव सञ्चरो बहुविस्तरः  ।  
स्वर्गस्थानविभागश्च सर्त्यानां शुभचारिणाम्  ॥ ब्न्द्प्_१,१।५० ॥  
वृक्षाणामौषधीनां च वीरुधां च प्रकीर्त्तनम्  ।  
देवतानामृषीणां च द्वे सृती परिकीर्तिते  ॥ ब्न्द्प्_१,१।५१ ॥  
आम्लादीनां तरूणां च सर्जनं व्यञ्जनं तथा  ।  
पशूनां पुरुषाणां च सम्भवः परिकीर्त्तितः  ॥ ब्न्द्प्_१,१।५२ ॥  
तथा निर्वचनं प्रोक्तं कल्पस्य च परिग्रहः  ।  
नव सर्गाः पुनः प्रोक्ता ब्रह्मणो बुद्धिपूर्वकाः  ॥ ब्न्द्प्_१,१।५३ ॥  
त्रयो ये बुद्धिपूर्वास्तु तथा यल्लोककल्पनम्  ।  
ब्रह्मणो ऽवयवेभ्यश्च धर्मादीनां समुद्भवः  ॥ ब्न्द्प्_१,१।५४ ॥  
ये द्वादश प्रसूयन्ते प्रजाकल्पे पुनः पुनः  ।  
कल्पयोरन्तरे प्रोक्तं प्रतिसन्धिश्च यस्तयोः  ॥ ब्न्द्प्_१,१।५५ ॥  
तमोमात्रा वृतत्वात्तु ब्रह्मणो ऽधर्मसम्भवः  ।  
सत्त्वोद्रिक्ताच्च देहाच्च पुरुषस्य च सम्भवः  ॥ ब्न्द्प्_१,१।५६ ॥  
तथैव शतरूपायां तयोः पुत्रास्ततः परम्  ।  
प्रियव्रतोत्तानपादौ प्रसूत्याकृतयः शुभाः  ॥ ब्न्द्प्_१,१।५७ ॥  
कीर्त्यन्ते धूतपाप्मानस्त्रैलोक्ये ये प्रतिष्ठिताः  ।  
रुचेः प्रजापतेश्चोर्द्धमाकूत्यां मिथुनोद्भवः  ॥ ब्न्द्प्_१,१।५८ ॥  
प्रसूत्यमपि दक्षस्य कन्यानामुद्भवः शुभः  ।  
दाक्षायणीषु वाप्यूर्ध्वंशब्दाद्यासु महात्मनः  ॥ ब्न्द्प्_१,१।५९ ॥  
धर्मस्य कीर्त्यते सर्गः सात्त्विकस्तु सुखोदयः  ।  
तथाधर्मस्य हिंसायां तमसो ऽशुभलक्षणः  ॥ ब्न्द्प्_१,१।६० ॥  
भृग्वादीनामृषीणां च प्रजासर्गोपवर्णनम्  ।  
ब्रह्मर्षेश्च वसिष्ठस्य यत्र गोत्रानुकीर्त्तनम्  ॥ ब्न्द्प्_१,१।६१ ॥  
अग्नेः प्रजायाः सम्भूतिः स्वाहायां यत्र कीर्त्यते  ।  
पितॄणां द्विप्रकाराणां स्वधायां तदनन्तरम्  ॥ ब्न्द्प्_१,१।६२ ॥  
पितृवंशप्रसङ्गेन कीर्त्यते च महेश्वरात्  ।  
दक्षस्य शापः सत्याश्च भृग्वादीनां च धीमताम्  ॥ ब्न्द्प्_१,१।६३ ॥  
प्रतिशापश्च दक्षस्य रुद्रादद्भुतकर्मणः  ।  
प्रतिषेधश्च वैरस्य कीर्त्यते दोषदर्शनात्  ॥ ब्न्द्प्_१,१।६४ ॥  
मन्वन्तरप्रसङ्गेन कालाख्यानं च कीर्त्यते  ।  
प्रजापतेः कर्द्दमस्य कन्यायाः शुभलक्षणम्  ॥ ब्न्द्प्_१,१।६५ ॥  
प्रियव्रतस्य पुत्राणां कीर्त्यते यत्र विस्तरः  ।  
तेषां नियोगो द्वीपेषु देशेषु च पृथक् पृथक्  ॥ ब्न्द्प्_१,१।६६ ॥  
स्वायम्भुवस्य सर्गस्य ततश्चाप्यनुकीर्त्तनम्  ।  
वर्षाणां च नदीनां च तद्भेदानां च सर्वशः  ॥ ब्न्द्प्_१,१।६७ ॥  
द्वीपभेदसहस्राणा मन्तर्भावश्च सप्तसु  ।  
विस्तरान्मण्डलं चैव जम्बूद्वीपसमुद्रयोः  ॥ ब्न्द्प्_१,१।६८ ॥  
प्रमाणं योजनाग्रेण कीर्त्यन्ते पर्वतैः सह  ।  
हिमवान्हेमकूटश्च निषधो मेरुरेव च  ।  
नीलः श्वेतश्च शृङ्गी च कीर्त्यन्ते सप्त पर्वताः  ॥ ब्न्द्प्_१,१।६९ ॥  
तेषामन्तरविष्कम्भा उच्छ्रायायामविस्तराः  ॥ ब्न्द्प्_१,१।७० ॥  
कीर्त्यन्ते योजनाग्रेण ये च तत्र निवासिनः  ।  
भारतादीनि वर्षाणि नदीभिः पर्वतैस्तथा  ॥ ब्न्द्प्_१,१।७१ ॥  
भूतैश्चोपनिविष्टानि गतिमद्भिर्धुवै स्तथा  ।  
जम्बूद्वीपादयो द्वीपाः समुद्रैः सप्तभिर्वृताः  ॥ ब्न्द्प्_१,१।७२ ॥  
ततः स्वर्णमयी भूमिर्लोकालोकश्च कीर्त्यते  ।  
सप्रमाणा इमे लोकाः सप्तद्वीपा च मेदिनी  ॥ ब्न्द्प्_१,१।७३ ॥  
रूपादयः प्रकीर्त्यन्ते करणात्प्राकृतैः सह  ।  
सर्वं चैतत्प्रधानस्य परिणामैकदेशिकम्  ॥ ब्न्द्प्_१,१।७४ ॥  
पर्यायपरिमाणं च सङ्क्षेपेणात्र कीर्त्यते  ।  
सूर्याचन्द्रमसोश्चैव पृथिव्याश्चाप्यशेषतः  ॥ ब्न्द्प्_१,१।७५ ॥  
प्रमाणं योजनाग्रेण साम्प्रतैरभिमानिभिः  ।  
महेन्द्राद्याः शुभाः पुण्या मानसोत्तरमूर्धनि  ॥ ब्न्द्प्_१,१।७६ ॥  
अत ऊर्ध्दगतिश्चोक्ता सूर्यस्यालातयक्रवत्  ।  
नागवीथ्यक्षवीथ्योश्च लक्षणं च प्रकीर्त्यते  ॥ ब्न्द्प्_१,१।७७ ॥  
कोष्ठयोर्लेखयोश्चैव मण्डलानां च योजनैः  ।  
लोकालोकस्य सन्ध्याया अह्नो विषुवतस्तथा  ॥ ब्न्द्प्_१,१।७८ ॥  
लोकपालाः स्थिताश्चोर्द्धं कीर्त्यन्ते ते चतुर्द्दिशम्  ।  
पितॄणां देवतानां च पन्थानौ दक्षिणोत्तरौ  ॥ ब्न्द्प्_१,१।७९ ॥  
गृहिणां न्यासिनां चोक्तो रजःसत्त्वसमाश्रयः  ।  
कीर्त्यते च पदं विष्णोर्धर्माद्या यत्र च स्थिताः  ॥ ब्न्द्प्_१,१।८० ॥  
सूर्याचन्द्रमसोश्चारो ग्रहाणां ज्योतिषां तथा  ।  
कीर्त्यते धृतसामर्थ्यात्प्रजानां च शुभाशुभम्  ॥ ब्न्द्प्_१,१।८१ ॥  
ब्रह्मणा निर्मितः सौरः सादनार्थं च स स्वयम्  ।  
कीर्त्यते भगवान्येन प्रसर्प्पति दिवः क्षयम्  ॥ ब्न्द्प्_१,१।८२ ॥  
स रथो ऽधिष्ठितो देवैर् आदित्यै ऋषिभिस्तथा  ।  
गन्धर्वैरप्सरोभिश्च ग्रामणीसर्पराक्षसैः  ॥ ब्न्द्प्_१,१।८३ ॥  
अपां सारमयात्स्यन्दात्कथ्यते च रसस्तथा  ।  
वृद्धिक्षयौ च सोमस्य कीर्त्येते सोमकारितौ  ॥ ब्न्द्प्_१,१।८४ ॥  
सूर्यादीनां स्यन्दनानां ध्रुवादेव प्रवर्त्तनम्  ।  
कीर्त्यते शिशुमारस्य यस्य पुच्छे ध्रुवः स्थितः  ॥ ब्न्द्प्_१,१।८५ ॥  
तारारूपाणि सर्वाणि नक्षत्राणि ग्रहैः सह  ।  
निवासा यत्र कीर्त्यन्ते देवानां पुण्यकर्मणाम्  ॥ ब्न्द्प्_१,१।८६ ॥  
सूर्यरश्मिसहस्रं च वर्षशीतोष्णविश्रवः  ।  
प्रविभागश्चरश्मीनां नामतः कर्मतीर्थतः  ॥ ब्न्द्प्_१,१।८७ ॥  
परिमाणं गतिश्चोक्ता ग्रहाणां सूर्यसंश्रयात्  ।  
वेश्यारूपात्प्रधानस्य परिमाणो महाद्भवः  ॥ ब्न्द्प्_१,१।८८ ॥  
पुरूरवस ऐलस्य माहात्म्यस्यानुकीर्त्तनम्  ।  
पितॄणां द्विप्रकाराणां माहात्म्यं वा मृतस्य च  ॥ ब्न्द्प्_१,१।८९ ॥  
ततः पर्वाणि कीर्त्यन्ते पर्वणां चैव सन्धयः  ।  
स्वर्गलोकगतानाञ्च प्राप्तानाञ्चाप्यधोगतिम्  ॥ ब्न्द्प्_१,१।९० ॥  
पितॄणां द्विप्रकाराणां श्राद्धेनानुग्रहो महान्  ।  
युगसङ्ख्याप्रमाणं च कीर्त्यते च कृतं युगम्  ॥ ब्न्द्प्_१,१।९१ ॥  
त्रेतायुगे चापकर्षाद्वार् त्तायाः सम्प्रवर्त्तनम्  ।  
वर्णानामाश्रमाणां च संस्थितिर्धर्मतस्तथा  ॥ ब्न्द्प्_१,१।९२ ॥  
वज्रप्रवर्त्तनं चैव संवादो यत्र कीर्त्यते  ।  
ऋषीणां वसुना सार्द्धं वसोश्चाधः पुनर्गतिः  ।  
शब्दत्वं च प्रधानात्तु स्वायम्भुवमृते मनुम्  ॥ ब्न्द्प्_१,१।९३ ॥  
प्रशंसा तपसश्चोक्ता युगावस्थाश्च कृत्स्नशः  ।  
द्वापरस्य कलेश्चापि सङ्क्षेपेण प्रकीर्त्तनम्  ॥ ब्न्द्प्_१,१।९४ ॥  
मन्वन्तरं च सङ्ख्या च मानुषेण प्रकीर्त्तिता  ।  
मन्वन्तराणां सर्वेषामेतदेव च लक्षणम्  ॥ ब्न्द्प्_१,१।९५ ॥  
अतीतानागतानां च वर्त्तमानं च कीर्त्यते  ।  
तथा मन्वन्तराणां च प्रतिसन्धानलक्षणम्  ॥ ब्न्द्प्_१,१।९६ ॥  
अतीताना गतानां च प्रोक्तं स्वायम्भुवे ततः  ।  
ऋषीणां च गतिः प्रोक्ता कालज्ञानगतिस्तथा  ॥ ब्न्द्प्_१,१।९७ ॥  
दुर्गसङ्ख्याप्रमाणं च युगवार्ता प्रवर्त्तनम्  ।  
त्रेतायां चक्रवर्तीनां लक्षणं जन्म चैव हि  ॥ ब्न्द्प्_१,१।९८ ॥  
प्रमतेश्च तथा जन्म अथो कलियुगस्य वै  ।  
अङ्गुलैर्हासनं चैव भूतानां यच्च चोच्यते  ॥ ब्न्द्प्_१,१।९९ ॥  
शाशानां परिसङ्ख्यानं शिष्यप्राधान्यमेव च  ।  
वाक्यं सप्तविधं चैव ऋषिगोत्रानुकीर्तनम्  ॥ ब्न्द्प्_१,१।१०० ॥  
लक्षणं सूतपुत्राणां ब्रह्मणास्य च कृत्स्नशः  ।  
देदानां व्यसनं चैव वेदव्यासैर्महात्मभिः  ॥ ब्न्द्प्_१,१।१०१ ॥  
मन्वन्तरेषु देवानां प्रजेशानां च कीर्त्तनम्  ।  
मन्वन्तरक्रमश्चैव कालज्ञानं च कीर्त्यते  ॥ ब्न्द्प्_१,१।१०२ ॥  
दक्षस्य चापि दौहित्राः प्रियाया दुहितुः शुभाः  ।  
ब्रह्मादिभिस्तेजनिता दक्षेणैव च धीमता  ॥ ब्न्द्प्_१,१।१०३ ॥  
सावर्णाश्चात्र कीर्त्यन्ते मनवो मेरुमाश्रिताः  ।  
ध्रुवस्यौत्तानपादस्य प्रजासर्गोपवर्णनम्  ॥ ब्न्द्प्_१,१।१०४ ॥  
चाक्षुषस्य मनोः सर्गः प्रजानां वीर्यवर्मनम्  ।  
प्रभुणा चैव वैन्येन भूमिदोहप्रवर्तता  ॥ ब्न्द्प्_१,१।१०५ ॥  
पात्राणां पयसां चैव वत्सानां च विशेषणम्  ।  
ब्रह्मादिभिः पूर्वमेव दुग्धा चैयं वसुन्धरा  ॥ ब्न्द्प्_१,१।१०६ ॥  
दशभ्यश्चं प्रचेतोभ्यो मारिषायां प्रजापतेः  ।  
दक्षस्य कीर्त्यत जन्म समस्यांशेन धीमतः  ॥ ब्न्द्प्_१,१।१०७ ॥  
भूतभव्यभवेशत्वं महेन्द्राणां च कीर्त्यते  ।  
मन्वादिका भविष्यन्ति आख्यानैबर्हुभिर्वृताः  ॥ ब्न्द्प्_१,१।१०८ ॥  
वैवस्वतस्य च मनोः कीर्त्यते सर्गविस्तरः  ।  
ब्रह्मादिकोश उत्पत्तिर्भृग्वदीनां च कीर्त्यते  ॥ ब्न्द्प्_१,१।१०९ ॥  
विनिष्कृष्य प्रजासर्गे चाक्षुषस्य मनोःशुभे  ।  
दक्षस्य कीर्त्यते सर्गो ध्यानाद्वैवस्वतान्तरे  ॥ ब्न्द्प्_१,१।११० ॥  
नारदः कृतसंवादो दक्षपुत्रान्महाबलान्  ।  
नाशयामास शापाय मानसो ब्रह्मणः सुतः  ॥ ब्न्द्प्_१,१।१११ ॥  
ततो दक्षो ऽसृजत्कन्या वैरिणा नाम विश्रुताः  ।  
मरुत्प्रवाहे मरुतो दित्यां देव्यां च सम्भवः  ॥ ब्न्द्प्_१,१।११२ ॥  
कीर्त्यते मरुतां चात्रगणास्ते सप्तसप्तकाः  ।  
देवत्वमिन्द्रवासेन वायुस्कन्धेषु चाश्रमः  ॥ ब्न्द्प्_१,१।११३ ॥  
दैत्यानां दानवानां च यक्षगन्धर्वरक्षसाम्  ।  
सर्वभूतपिशाचानां यक्षणां पक्षिवीरुधाम्  ॥ ब्न्द्प्_१,१।११४ ॥  
उत्पत्तयश्चाप्सरसां कीर्त्यन्ते बहुविस्तरात्  ।  
मार्तण्डमण्डलं कृत्स्नं जन्मैरावतहस्तिनः  ॥ ब्न्द्प्_१,१।११५ ॥  
वैनतेयसमुत्पत्तिस्तथा राज्या भिषेचनम्  ।  
भृगूणां विस्तरश्चोक्तस्तथा चाङ्गिरसामपि  ॥ ब्न्द्प्_१,१।११६ ॥  
कश्यपस्य पुलस्त्यस्य तथैवात्रेर्महात्मनः  ।  
पराशरस्य च मुनेः प्रजानां यत्र विस्तरः  ॥ ब्न्द्प्_१,१।११७ ॥  
तिस्रः कन्याः सुकीर्त्यन्ते यासुलोकाः प्रतिष्ठिताः  ।  
इच्छाया विस्तरश्चोक्त आदित्यस्य ततः परम्  ॥ ब्न्द्प्_१,१।११८ ॥  
किङ्कुविच्चरितं प्रोक्तं ध्रुवस्यैव निबर्हणम्  ।  
बृहद्बलानां सङ्क्षेपादिक्ष्वाक्वाद्याः प्रकीर्त्तिताः  ॥ ब्न्द्प्_१,१।११९ ॥  
निश्यादीनां क्षितीशानां पलाण्डु हरणादिभिः  ।  
कीर्त्यते विस्तरात्सर्गे ययातेरपि भूपतेः  ॥ ब्न्द्प्_१,१।१२० ॥  
यदुवंशसमुद्देशो हैहयस्य च विस्तरः  ।  
क्रोधादनन्तरं चोक्तस्तथा वंशस्य विस्तरः  ॥ ब्न्द्प्_१,१।१२१ ॥  
ज्यामघस्य च माहात्म्यं प्रजासर्गश्च कीर्त्यते  ।  
देवावृधस्यान्धकस्य धृष्टेश्चपि महात्मनः  ॥ ब्न्द्प्_१,१।१२२ ॥  
अनिमित्रान्वयश्चैव विशोर्मिथ्याभिशंसनम्  ।  
विशोधमनुसम्प्राप्तिर्मणिरत्नस्य धीमतः  ॥ ब्न्द्प्_१,१।१२३ ॥  
सत्राजितः प्रजासर्गे राजर्षेर्देवमीढुषः  ।  
शूरस्य जन्म चाप्युक्तं चरितं च माहात्मनः  ॥ ब्न्द्प्_१,१।१२४ ॥  
कंसस्यापि च दौरात्म्यमेकीवंश्यात्समुद्भवः  ।  
वासुदेवस्य देव क्यां विष्णोरमिततेजसः  ॥ ब्न्द्प्_१,१।१२५ ॥  
अनन्तरमृषेः सर्गः प्रजासर्गोपवर्णनम्  ।  
देवासुरे समुत्पन्ने विष्णुना स्त्रीवधे कृते  ॥ ब्न्द्प्_१,१।१२६ ॥  
संरक्षता शक्रवधं शापः प्राप्तः पुरा भृगोः  ।  
भृगुश्चोत्थापयामास दिव्यां शुक्रस्य मातरम्  ॥ ब्न्द्प्_१,१।१२७ ॥  
देवानां च ऋषीणां च सङ्क्रमा द्वादशात्दृताः  ।  
नारसिहप्रभृतयः कीर्त्यन्ते पापनाशनाः  ॥ ब्न्द्प्_१,१।१२८ ॥  
शुकेणाराधनं स्थाणोर्घोरेण तपसा तथा  ।  
वरप्रदान कृत्तेन यत्र शर्वस्तवः कृतः  ॥ ब्न्द्प्_१,१।१२९ ॥  
अनन्तरं च निर्दिष्टं देवासुरविचेष्टितम्  ।  
जयन्त्या सह शक्रेण यत्र शुको महात्मनि  ॥ ब्न्द्प्_१,१।१३० ॥  
असुरान्मोहयामास शक्ररूपेण बुद्धिमान्  ।  
बृहस्पतिश्च तं शुकं शशाप स महाद्युतिः  ॥ ब्न्द्प्_१,१।१३१ ॥  
उक्त च विष्णोर्माहात्म्यं विष्णोर्जन्मनि शब्द्यते  ।  
तुर्वसुश्चात्र दौहित्रो यवीयान्यो यदोरभूत्  ॥ ब्न्द्प्_१,१।१३२ ॥  
अनुर्द्रुह्यादयः सर्वे तथा तत्तनया नृपाः  ।  
अनुवंश्यामहात्मानस्तेषां पार्थिवसत्तमाः  ॥ ब्न्द्प्_१,१।१३३ ॥  
कीर्त्यन्ते यत्र कार्त्स्न्येन भूरिद्रविणतेजसः  ।  
आतिथ्यस्य तु विब्रर्षेः सप्तधा धर्मसंश्रयात्  ॥ ब्न्द्प्_१,१।१३४ ॥  
बार्हस्वत्यं सूरिभिश्च यत्र शापमुपावृतम्  ।  
हरवंशयशःस्पर्शः शन्तनोर्वीर्यशब्दनम्  ॥ ब्न्द्प्_१,१।१३५ ॥  
भविष्यतां तथा राज्ञामुपसंहारशब्दनम्  ।  
अनागतानांसङ्घानां प्रभूणां चोपवर्णनम्  ॥ ब्न्द्प्_१,१।१३६ ॥  
भौत्यस्यान्ते कलियुगे क्षीणे संहारवर्णनम्  ।  
नैमित्तिकाः प्राकृतिका यथैवात्यन्तिकाः स्मृताः  ॥ ब्न्द्प्_१,१।१३७ ॥  
विविधः सर्वभूतानां कीर्त्यते प्रतिसञ्चरः  ।  
अनादृष्टिर्भास्करस्य घोरः संवर्त्तकानलः  ॥ ब्न्द्प्_१,१।१३८ ॥  
साङ्ख्ये लक्षणमुद्दिष्टं ततो ब्रह्म विशेषतः  ।  
भुवादीनां च लोकानां सप्तानां चोपवर्णनम्  ॥ ब्न्द्प्_१,१।१३९ ॥  
अपरार्द्धापरैश्चैव लक्षणं परिकीर्त्यते  ।  
ब्रह्मणोयोजनाग्रेण परिमाणविनिर्णयः  ॥ ब्न्द्प्_१,१।१४० ॥  
कीर्त्यन्ते चात्र निरयाः पापानां रौरवादयः  ।  
सर्वेषां चैव सत्त्वानां परिणामविनिर्णयः  ॥ ब्न्द्प्_१,१।१४१ ॥  
ब्रह्मणः प्रतिसंसर्गात्सर्व संसारवर्णनम्  ।  
गतिरूर्द्धमधश्चोक्ता धर्माधर्मसमाश्रया  ॥ ब्न्द्प्_१,१।१४२ ॥  
कल्पे कल्पे च भूतानां महतामपि सङ्क्षयम्  ।  
असङ्ख्यया च दुःखानि ब्रह्मणश्चाप्यनित्यता  ॥ ब्न्द्प्_१,१।१४३ ॥  
दौरात्म्यं चैव भोगानां संहारस्य च कष्टता  ।  
दुर्लभत्वं च मोक्षस्य वैराग्याद्दोषदर्शनात्  ॥ ब्न्द्प्_१,१।१४४ ॥  
व्यक्ताव्यक्तं परित्यज्य सत्त्वं ब्रह्मणि संस्थितम्  ।  
नानात्वदर्शनाच्छुद्धस्तवस्तत्र निवर्त्तते  ॥ ब्न्द्प्_१,१।१४५ ॥  
ततस्तापत्रयाद् भीतो रूपार्थोहि निरञ्जनः  ।  
आनन्दं ब्रह्मणः प्राप्य न बिभेति कुतश्चन  ॥ ब्न्द्प्_१,१।१४६ ॥  
कीर्त्यते च पुनः सर्गो ब्रह्मणो ऽन्यस्य पूर्ववत्  ।  
कीर्त्यते जगतश्चत्र सर्गप्रलयविक्रियाः  ॥ ब्न्द्प्_१,१।१४७ ॥  
प्रवृत्तयश्च भूतानां प्रसुतानां फलानि च  ।  
कीर्त्यते ऋषिवर्गस्य सर्गः पापप्रणाशनः  ॥ ब्न्द्प्_१,१।१४८ ॥  
प्रादुर्भावो वसिष्ठस्य शक्तेर्जन्म तथैव च  ।  
सौदासास्थिग्रहश्चास्य विश्वामित्रकृतेन तु  ॥ ब्न्द्प्_१,१।१४९ ॥  
पराशरस्य चोत्पत्तिरदृश्यन्त्यां तथा विभोः  ।  
सञ्जज्ञे पितृकन्यायां व्यासश्चापि महामुनिः  ॥ ब्न्द्प्_१,१।१५० ॥  
शुकस्य च तथा जन्म सह पुत्रस्य धीमप्तः  ।  
पराशरस्य प्रद्वेपो विश्वामित्र ऋषिं प्रति  ॥ ब्न्द्प्_१,१।१५१ ॥  
वसिष्ठसम्भृतिश्चाग्नेर्विश्वामित्रजिघांसया  ।  
देवेन विधिना विप्र विश्वामित्रहितैषिणा  ॥ ब्न्द्प्_१,१।१५२ ॥  
सन्तानहेतोर्विभुना गीर्णस्कन्धेन धीमता  ।  
एकं वेदं चतुष्पादं चतुर्द्धा पुनरीश्वरः  ॥ ब्न्द्प्_१,१।१५३ ॥  
तथा बिभेद भागवान् व्यासः शार्वादनुग्रहात्  ।  
तस्य शिष्यप्रशिष्यैश्च शाखा वेदायुताः कृताः  ॥ ब्न्द्प्_१,१।१५४ ॥  
प्रयोगे प्रह्वला नैव यथा दृष्टः स्वयम्भुवा  ।  
पृष्ट वन्तो विशिष्टास्ते मुनयो धर्मकाङ्क्षिणः  ॥ ब्न्द्प्_१,१।१५५ ॥  
देशं पुण्यमभीप्सतो विभुना तद्धितैषिणा  ।  
सुनाभं दिव्यरूपाभं सप्ताङ्गं शुभशंसनम्  ॥ ब्न्द्प्_१,१।१५६ ॥  
आनौपम्यमिदं चक्रं वर्त्तमानमतन्द्रिताः  ।  
पृष्ठतो यात नियतास्ततः प्राप्स्यथ पाटितम्  ॥ ब्न्द्प्_१,१।१५७ ॥  
गच्छतस्तस्य चक्रस्य यत्र नेमिर्विशीर्यते  ।  
पुण्यः स देशो मन्तव्यः प्रत्युवाच तदा प्रभुः  ॥ ब्न्द्प्_१,१।१५८ ॥  
उक्त्वा चैवमृषीन्सर्वानदृश्यत्वमुपागमत्  ।  
गङ्गा गर्भ यवाहारा नैमिषेयास्तथैव च  ॥ ब्न्द्प्_१,१।१५९ ॥  
ईशिरे चैव सत्रेण मुनयो नैमिषे तदा  ॥ ब्न्द्प्_१,१।१६० ॥  
मृतेशरद्वतितथा तस्य चोत्थापनङ्कृतम्  ।  
ऋषयो नैमिषेयाश्च दयया परया युताः  ॥ ब्न्द्प्_१,१।१६१ ॥  
निःसीमां गामिमां कृत्वा कृषणं राजानमाहरत्  ।  
प्रीतिं चैव कृतातिथ्यं राजानं विधिवत्तदा  ॥ ब्न्द्प्_१,१।१६२ ॥  
अन्तः सर्गगतः क्रूरः स्वर्भानुरसुरो हरन्  ।  
द्रुते राजनि राजानु मद्रते मुनयस्ततः  ॥ ब्न्द्प्_१,१।१६३ ॥  
गन्धर्वरक्षितं दृष्ट्वा कलापग्रामकेतनम्  ।  
सन्निपातः पुनस्तस्य तथा यज्ञे महर्षिभिः  ॥ ब्न्द्प्_१,१।१६४ ॥  
दृष्ट्वा हिरण्मयं सर्वं विवादस्तस्य तैरभूत्  ।  
तदा वै नैमिषेयानां सत्रे द्वादशवार्षिके  ॥ ब्न्द्प्_१,१।१६५ ॥  
तथा विवदमानैश्च यदुः संस्थापितश्च तैः  ।  
जनयित्वा त्वरण्यं वै यदुपुत्रमथायुतम्  ॥ ब्न्द्प्_१,१।१६६ ॥  
समापयित्वा तत्सत्रं वायुं ते पर्युपासत  ।  
इति कृत्यसमुद्देशः पुराणांशोपवर्णितः  ॥ ब्न्द्प्_१,१।१६७ ॥  
अनेनानुक्रमेणैव पुराणं सम्प्रकाशते  ।  
सुखमर्थः समासेन महानप्युपलक्ष्यते  ॥ ब्न्द्प्_१,१।१६८ ॥  
तस्मात्समासमुद्दिश्य वक्ष्यामि तव विस्तरम्  ।  
पादमाद्यमिदं सम्यग् यो ऽधीते विजितेद्रियः  ॥ ब्न्द्प्_१,१।१६९ ॥  
तेनाधीतं पुराणं स्यात्सर्वं नास्त्यत्रसंशयः  ।  
यो विद्याच्चतुरो वेदान् साङ्गोपनिषदान् द्विजाः  ॥ ब्न्द्प्_१,१।१७० ॥  
इतिहासपुराणाभ्यां वेदं समुपबृंहयेत्  ।  
बिभेत्यल्पश्रुताद्वेदो मामयं प्रहरिष्यति  ॥ ब्न्द्प्_१,१।१७१ ॥  
अभ्यसन्निममध्यायं साक्षात्प्रोक्तं स्वयम्भुवा  ।  
नापदं प्राप्य मुह्येत यथेष्टां प्राप्नुयाद्गतिम्  ॥ ब्न्द्प्_१,१।१७२ ॥  
यस्मात्पुरा ह्यभूच्चैतत्पुराणं तेन तत्स्मृतम्  ।  
निरुक्तमस्य यो वेद सर्वपापैः प्रमुच्यते  ॥ ब्न्द्प्_१,१।१७३ ॥  
अतश्च सङ्क्षेपमिमं शृणुध्वं नारायणः सर्वमिदं पुराणम्  ।  
संसर्गकाले ऽपि करोति मर्ग संहार काले च न वास्ति भूयः  ॥ ब्न्द्प्_१,१।१७४ ॥  
  
इति श्रीब्रह्माण्डे महापुराणे वायुप्रोक्ते पूर्वभागे प्रथमे प्रक्रियापादे कृत्यसमुद्देशो नाम प्रथमो ऽध्यायः  
  
_____________________________________________________________  
  
  
प्रत्यवोचन्पुनः सूतमृषयस्ते तपोधनाः  ।  
कुत्र सत्रं समभत्तेवषामद्भुतकर्मणाम्  ॥ ब्न्द्प्_१,२।१ ॥  
कियन्तं चैव तत्कालं कथं च समवर्त्तत  ।  
आचचक्षे पुराणं च कथं तत्सप्रभञ्जनः  ॥ ब्न्द्प्_१,२।२ ॥  
आचख्यौ विस्तरेणैव पर कौतूहलं हि नः  ।  
इति सञ्चोदितः सूतः प्रत्युवाच शुभं वचः  ॥ ब्न्द्प्_१,२।३ ॥  
शृणुध्वं यत्र ते धीरा मेनिरे मन्त्रमुत्तमम्  ।  
यावन्तं चाभवत्कालं यथा च समवर्तत  ॥ ब्न्द्प्_१,२।४ ॥  
सिसृक्षमाणो विश्वं हि यजते विसृजत्पुरा  ।  
सत्रं हि ते ऽतिपुण्यं च सहस्रपरिवत्सरान्  ॥ ब्न्द्प्_१,२।५ ॥  
तपोगृहपतेर्यत्र ब्रह्मा चैवाभवत्स्वयम्  ।  
इडाया यत्र पत्नीत्वं शामित्रं यत्र बुद्धिमान्  ॥ ब्न्द्प्_१,२।६ ॥  
मृत्युश्चके महातेजास्तस्मिन्सत्रे महात्मनाम्  ।  
विबुधाश्चोषिरे तत्र सहस्रपरिवत्सरान्  ॥ ब्न्द्प्_१,२।७ ॥  
भ्रमतो धर्मचक्रस्य यत्र नेमिरशीर्यत  ।  
कर्मणा तेन विख्यातं नैमिषं मुनिपूजितम्  ॥ ब्न्द्प्_१,२।८ ॥  
यत्र सा गोमती पुण्या सिद्धचारणसेविता  ।  
रोहिणी स सुता तत्र गोमती साभवत् क्षणात्  ॥ ब्न्द्प्_१,२।९ ॥  
शक्तिर्ज्येष्ठा समभवद्वसिष्ठस्य महात्मनः  ।  
रुन्धत्याः सुतायात्रादानमुत्तमतेजसः  ॥ ब्न्द्प्_१,२।१० ॥  
कल्माषपादो नृपतिर्यत्र शक्रश्च शक्तिना  ।  
यत्र वैरं समभवद्विश्वामित्रवसिष्ठयोः  ॥ ब्न्द्प्_१,२।११ ॥  
अदृश्यन्त्यां समभवन्मुनिर्यत्र पराशरः  ।  
पराभवो वसिष्ठस्य यस्य ज्ञाने ह्यवर्त्तयत्  ॥ ब्न्द्प्_१,२।१२ ॥  
तत्र ते मेनिरे शैलं नैमिषे ब्रह्मवादिनः  ।  
नैमिषं जज्ञिरे यस्मान्नैमिषीयास्ततः स्मृताः  ॥ ब्न्द्प्_१,२।१३ ॥  
तत्सत्रमभवत्तेषां समा द्वादश धीमताम्  ।  
पुरूरवसि विक्रान्ते प्रशासति वसुन्धराम्  ॥ ब्न्द्प्_१,२।१४ ॥  
अष्टादश समुद्रस्य द्वीपानश्रन् पुरूरवाः  ।  
तुतोष नैव रत्नानां लोभादिति हि नः श्रुतम्  ॥ ब्न्द्प्_१,२।१५ ॥  
उर्वशी चकमे तं च देवदूतप्रचोदिता  ।  
आजहार च तत्सत्रमुर्वश्या सह सङ्गतः  ॥ ब्न्द्प्_१,२।१६ ॥  
तस्मिन्नरपतौ सत्रे नैमिषीयाः प्रचक्रिरे  ।  
यं गर्भं सुषुवे गङ्गा पावकाद्दीप्ततेजसम्  ॥ ब्न्द्प्_१,२।१७ ॥  
तत्तुल्यं पर्वते न्यस्तं हिरण्यं समपद्यत  ।  
हिरण्मयं ततश्चके यज्ञवाटं महात्मनाम्  ॥ ब्न्द्प्_१,२।१८ ॥  
विश्वकर्मा स्वयन्देवो भावनो लोकभावनः  ।  
स प्रविश्य ततः सत्रे तेषाममिततेजसाम्  ॥ ब्न्द्प्_१,२।१९ ॥  
ऐडः पुरूरवा भेजे तं देशं मृगयां चरन्  ।  
तं दृष्ट्वा महादाश्वर्यं यज्ञवाटं हिरण्मयम्  ॥ ब्न्द्प्_१,२।२० ॥  
लोभेन हतविज्ञानस्तदादातुमुपाक्रमत्  ।  
नैमिषेयास्ततस्तस्य चुक्रुधुर्नृपतिं भृशम्  ॥ ब्न्द्प्_१,२।२१ ॥  
निजघ्नुश्चापि तं क्रुद्धाः कुशवज्रैर्मनीषिणः  ।  
तपोनिष्ठाश्च राजानं मुनयो देवचोदिताः  ॥ ब्न्द्प्_१,२।२२ ॥  
कुशवज्रौर्विनिष्पिष्टः स राजा व्यजहात्तनुम्  ।  
और्वशेयैस्ततस्तस्य युद्धं चक्रे नृपो भुवि  ॥ ब्न्द्प्_१,२।२३ ॥  
नहुषस्य महात्मानं पितरं यं प्रचक्षते  ।  
स तेष्ववभृथेष्वेव धर्म्मशीलो महीपतिः  ॥ ब्न्द्प्_१,२।२४ ॥  
आयुरायभवायाग्र्यमस्मिन् सत्रे नरोत्तमः  ।  
शान्तयित्वा तु राजानं तदा ब्रह्मविदस्तथा  ॥ ब्न्द्प्_१,२।२५ ॥  
सत्रमारेभिरे कर्त्तुं पृथ्वीवत्सा त्ममूर्तयः  ।  
बभूव सत्रे तेषां तु ब्रह्मचर्यं महात्मनाम्  ॥ ब्न्द्प्_१,२।२६ ॥  
विश्वं सिसृक्षमाणानां पुरा विस्वसृजामिव  ।  
वैखानसैः प्रियसखैर्वाल खिल्यैर्मरीचिभिः  ॥ ब्न्द्प्_१,२।२७ ॥  
अजैश्च मुनिभिर्जातं सूर्यवैश्वानरप्रभः  ।  
वितृदेवाप्सरःसिद्धैर्गन्धर्वोरगचारणैः  ॥ ब्न्द्प्_१,२।२८ ॥  
भारतैः शुशुभे राजा देवैरिन्द्रसमो यथा  ।  
स्तोत्रशस्त्रैर्गृहैर्देवान्पितॄन्पित्र्यैश्च कर्मभिः  ॥ ब्न्द्प्_१,२।२९ ॥  
आनर्चुःस्म यथाजाति गन्धर्वादीन् यथाविधि  ।  
आराधने स सस्मार ततः कर्मान्तरेषु च  ॥ ब्न्द्प्_१,२।३० ॥  
जगुः सामानि गन्धर्वा ननृतुश्चाप्सरोगणाः  ।  
व्याजह्रुर्मुनयो वाचं चित्राक्षरपदां शुभाम्  ॥ ब्न्द्प्_१,२।३१ ॥  
मन्त्रादि तत्र विद्वांसो जजपुश्च परस्परम्  ।  
वितण्डावचनैश्चैव निजघ्नुः प्रतिवादिनः  ॥ ब्न्द्प्_१,२।३२ ॥  
ऋषयश्चैव विद्वांसः शब्दार्थन्यायकोविदाः  ।  
न तत्र हारितं किञ्चिद्विविशुर्ब्रह्मराक्षसाः  ॥ ब्न्द्प्_१,२।३३ ॥  
नैव यज्ञहरा दैत्या नैव वाजमुखास्त्रिणः  ।  
प्रायश्चित्तं दरिद्रं च न तत्र समजायत  ॥ ब्न्द्प्_१,२।३४ ॥  
शक्तिप्रज्ञाक्रियायेगैर्विधिराशीष्वनुष्टितः  ।  
एवं च ववृधे सत्रं द्वादशाब्दं मनीषिणाम्  ॥ ब्न्द्प्_१,२।३५ ॥  
ऋषीणां नैमिषीयाणां तदभूदिव वज्रिणः  ।  
वृद्धाद्या ऋत्विजो वीरा ज्योतिष्टोमान् पृथक्पृथक्  ॥ ब्न्द्प्_१,२।३६ ॥  
चक्रिरे पृष्ठगमनाः सर्वानयुतदक्षिणान्  ।  
समाप्तयज्ञो यत्रास्ते वासुदेवं महाधिपम्  ॥ ब्न्द्प्_१,२।३७ ॥  
पप्रच्छुरमितात्मानं भवद्भिर्यदहं द्विजः  ।  
प्रचोदितः स्ववंशार्थं स च तानब्रवीत्प्रभुः  ॥ ब्न्द्प्_१,२।३८ ॥  
शिष्यःस्वयम्भुवो देवः सर्वं प्रत्यक्षदृग्वशी  ।  
अणिमादिभिरष्टाभिः सूक्ष्मैरङ्गैः समन्वितः  ॥ ब्न्द्प्_१,२।३९ ॥  
तिर्यग्वातादिभिर्वर्षैः सर्वां ल्लोकान्बिभर्ति यः  ।  
सप्तस्कन्धा भृताः शाखाः सर्वतोयाजराजरान्  ॥ ब्न्द्प्_१,२।४० ॥  
विषयैर् मरुतो यस्य संस्थिताः सप्तसप्तकाः  ।  
व्यूहत्रयाणां सूतानां कुर्वन् सत्रं महाबलः  ॥ ब्न्द्प्_१,२।४१ ॥  
तेजसश्वाप्युपायानां दधातीह शरीरिणः  ।  
प्राणाद्या वृत्तयः पञ्च धारणानां स्ववृत्तिभिः  ॥ ब्न्द्प्_१,२।४२ ॥  
पूर्यमामः शरीराणां धारणं यस्य कुर्वते  ।  
आकाशयोनिर्द्विगुणः शाब्दस्पर्शसमन्वितः  ॥ ब्न्द्प्_१,२।४३ ॥  
वाचोरणिः समाख्याता शब्दशास्त्रविचक्षणैः  ।  
भारत्यार्ः श्लक्ष्णया सर्वान्मुनीन्प्रह्लादयन्निव  ॥ ब्न्द्प्_१,२।४४ ॥  
पुराणज्ञाः सुमनसः पुराणाश्रययुक्तया  ।  
पुराम नियता विप्राः कथामकथयद्विभुः  ॥ ब्न्द्प्_१,२।४५ ॥  
एतत्सर्वं यथावृत्तमाख्यानं द्विजसत्तमाः  ।  
ऋषीणां च परं चैतल्लोकतत्त्वमनुत्तमम्  ॥ ब्न्द्प्_१,२।४६ ॥  
ब्रह्मणा यत्पुरा प्रोक्तं पुराणं ज्ञानमुत्तमम्  ।  
देवतानामृषीणां च सर्वपापप्रमोचनम्  ॥ ब्न्द्प्_१,२।४७ ॥  
विस्तरेणानुपूर्व्या च तस्य वक्ष्याम्यनुक्रमम्  ॥ ब्न्द्प्_१,२।४८ ॥  
  
इति श्रीब्रह्माण्डे महापुराणे वायुप्रोक्ते पूर्वभागे प्रथमे प्रक्रियापादे नैमिषाख्यानकथनं नाम द्वितीयो ऽध्यायः  
  
  
  
_____________________________________________________________  
  
  
सूत उवाच  
शृणु तेषां कथां दिव्यां सर्वपापप्रमोचनीम्  ।  
कथ्यमानां मया चित्रां बह्वर्थां श्रुतिसम्मताम्  ॥ ब्न्द्प्_१,३।१ ॥  
य इमां धारयेन्नित्यं शृणुयाद्वाप्यभीक्ष्णशः  ।  
स्ववंशं धारणं कृत्वा स्वर्गलोके महीयते  ॥ ब्न्द्प्_१,३।२ ॥  
विश्वतारा या च पञ्च यथावृत्तं यथाश्रुतम्  ।  
कीर्त्यमानं निबोधार्थं पूर्वेषां कीर्त्तिवर्द्धनम्  ॥ ब्न्द्प्_१,३।३ ॥  
धन्यं यशस्यमायुष्यं स्वर्ग्यं शत्रुघ्नमेव च  ।  
कीर्त्तनं स्थिरकीर्तीनां सर्वेषां पुण्यकर्मणाम्  ॥ ब्न्द्प्_१,३।४ ॥  
यस्मात्कल्पायते कल्पः समग्रं शुचये शुचिः  ।  
तस्मै हिरण्यगर्भाय पुरुषायेश्वराय च  ॥ ब्न्द्प्_१,३।५ ॥  
अजाय प्रथमायैव वरिष्ठाय प्रजासृजे  ।  
ब्रह्मणे लोकतन्त्राय नमस्कृत्य स्वयम्भुवे  ॥ ब्न्द्प्_१,३।६ ॥  
महदाद्यं विशेषान्तं सवैरूप्यं सलक्षणम्  ।  
पञ्चप्रमाणं षद्श्रान्तः पुरुषाधिष्ठितं च यत्  ॥ ब्न्द्प्_१,३।७ ॥  
आसंयमात्प्रवक्ष्यामि भूतसर्गमनुत्तमम्  ।  
अव्यक्तं कारणं यत्तन्नित्यं सदसदात्मकम्  ॥ ब्न्द्प्_१,३।८ ॥  
प्रधानं प्रकृतिं चैव यमाहुस्तत्त्वचिन्तकाः  ।  
गन्धरूपरसैर्हीनं शब्दस्पर्शविवर्जितम्  ॥ ब्न्द्प्_१,३।९ ॥  
जगद्योनिम्महाभूतं परं ब्रह्मसनातनम्  ।  
विग्रहं सर्वभूतानामव्यक्तमभवत्किल  ॥ ब्न्द्प्_१,३।१० ॥  
अनाद्यन्तमजं सूक्ष्मं त्रिगुणं प्रभवाप्ययम्  ।  
असाम्प्रतिकमज्ञेयं ब्रह्म यत्सदसत्परम्  ॥ ब्न्द्प्_१,३।११ ॥  
तस्यात्मना सर्वमिदं व्याप्तमासीत्तमोमयम्  ।  
गुणसाम्ये तदा तस्मिन्नविभातं तमोमयम्  ॥ ब्न्द्प्_१,३।१२ ॥  
सर्गकाले प्रधानस्य क्षत्रज्ञाधिष्ठितस्य वै  ।  
गुणभावाद्भासमाने महातत्त्व बभूव ह  ॥ ब्न्द्प्_१,३।१३ ॥  
सूक्ष्मः स तु महानग्रे अव्यक्तेन समावृतः  ।  
सत्त्वोद्रेको महानग्रे सत्त्वमात्रप्रकाशकः  ॥ ब्न्द्प्_१,३।१४ ॥  
सत्त्वान्महान्स विज्ञेय एकस्तत्कारणः समृतः  ।  
निङ्गमात्रं समुत्पन्नं क्षेत्रज्ञाधिष्टितं महत्  ॥ ब्न्द्प्_१,३।१५ ॥  
सङ्कल्पो ऽध्यवसायश्च तस्य वृत्तिद्वयं स्मृतम्  ।  
महासृष्टिं च कुरुते वीतमानः सिसृक्षया  ॥ ब्न्द्प्_१,३।१६ ॥  
धर्मादीनि च भूतानि लोकतत्त्वार्थहेतवः  ।  
मनो महात्मनि ब्रह्म दुर्बुद्धिख्यातिरीश्वरात्  ॥ ब्न्द्प्_१,३।१७ ॥  
प्रज्ञासन्धिश्च सर्वस्वं सङ्ख्यायतनरश्मिभिः  ।  
मनुते सर्वभूतानां तस्माच्चेष्टफलो विभुः  ॥ ब्न्द्प्_१,३।१८ ॥  
भोक्ता त्राता विभक्तात्मा वर्त्तनं मन उच्यते  ।  
तत्त्वानां सङ्ग्रहे यस्मान्महांश्च परिमाणतः  ॥ ब्न्द्प्_१,३।१९ ॥  
शेषेभ्यो गुणातत्त्वेभ्यो महानिव तनुः स्मृतः  ।  
विभक्तिमानं मनुते विभागं मन्यते ऽपि वा  ॥ ब्न्द्प्_१,३।२० ॥  
पुरुषो भोगसम्बन्धात्तेन चासौ सति स्मृतः  ।  
बृहत्त्वाद्वृंहणत्वाच्च भावानामखिलाश्रयात्  ॥ ब्न्द्प्_१,३।२१ ॥  
यस्माद्वृंहयत भावान् ब्रह्मा तेन निरुच्यते  ।  
आपूरयति यस्माच्च सर्वान् देहाननुग्रहैः  ॥ ब्न्द्प्_१,३।२२ ॥  
बुध्यते पुरुषश्चात्र सर्वान् भावान्पृथक् पृथक्  ।  
तस्मिंस्तु कार्यकरणं संसिद्धं ब्रह्मणः पुरा  ॥ ब्न्द्प्_१,३।२३ ॥  
प्राकृतं देवि वर्तं मां क्षेत्रज्ञो ब्रह्मसम्मितः  ।  
स वै शरीरी प्रथमः पुरा पुरुष उच्यते  ॥ ब्न्द्प्_१,३।२४ ॥  
आदिकर्त्ता स भूतानां ब्रह्माग्रे समवर्त्तिनाम्  ॥ ब्न्द्प्_१,३।२५ ॥  
हिरण्यगभः सो ऽण्डे ऽस्मिन्प्रादुर्भूतश्चतुर्मुखः  ।  
सर्गे च प्रतिसर्गे च क्षेत्रज्ञो ब्रह्म संसितः  ॥ ब्न्द्प्_१,३।२६ ॥  
करणैः सह पृच्छन्ते प्रत्याहारेस्त्यजन्ति च  ।  
भजन्ते च पुनर्देहांस्ते समाहारसन्धिसु  ॥ ब्न्द्प्_१,३।२७ ॥  
हिरण्मयस्तु यो मेरुस्तस्योद्धर्तुर्महात्मनः  ।  
गर्तोदकं सबुदास्तु हरेयुश्चापि पञ्चताः  ॥ ब्न्द्प्_१,३।२८ ॥  
यस्मिन्नण्ड इमे लोकाः सप्त वै सम्प्रतिष्ठिताः  ।  
पृथिवी सप्तभिर्द्वीपैः समुद्रैः सह सप्तभिः  ॥ ब्न्द्प्_१,३।२९ ॥  
पर्वतैः सुमहद्भिश्च नदीभिश्च सहस्रशः  ।  
अन्तःस्थस्य त्विमे लोका अन्तर्विश्वमिदं जगत्  ॥ ब्न्द्प्_१,३।३० ॥  
चन्द्रादित्यौ सनक्षतौ सङ्ग्रहः सह वायुना  ।  
लोकालोकं च यत् किञ्चिदण्डे तस्मिन्प्रतिष्टितम्  ॥ ब्न्द्प्_१,३।३१ ॥  
आपो दशगुणे नैव तेजसा बाह्यतो वृताः  ।  
तेजो दशगुणेनैव बाह्यतो वायुना वृतम्  ॥ ब्न्द्प्_१,३।३२ ॥  
वायुर्दशगुणेनैव बाह्यतो नभसा वृतः  ।  
आकाशमावृतं सर्वं बहिर्भूतादिना तथा  ॥ ब्न्द्प्_१,३।३३ ॥  
भूतादिर्महता चैव प्रधानेनावृतो महान्  ।  
एभिरावरणैरण्डं सप्तभिः प्राकृतैर्वृतम्  ॥ ब्न्द्प्_१,३।३४ ॥  
इच्छया वृत्य चान्योन्यमरणे प्रकृतयः स्थितः  ।  
प्रसर्गकाले स्थित्वा च ग्रसन्तस्च परस्परम्  ॥ ब्न्द्प्_१,३।३५ ॥  
एवं परस्परैश्चैव धारयन्ति परस्परम्  ।  
आधाराधेयभावेन विकारास्ते विकारिषु  ॥ ब्न्द्प्_१,३।३६ ॥  
अव्यक्तं क्षेत्रमित्युक्तं ब्रह्म क्षेत्रज्ञमुच्यते  ।  
इत्येवं प्राकृतः सर्गः क्षेत्रज्ञाधिष्ठितस्तु सः  ॥ ब्न्द्प्_१,३।३७ ॥  
अबुद्धिपूर्वः प्रथमः प्रादुर्भूतस्तडिद्यथा  ।  
एतद्धिरण्यगर्भस्य चन्म यो वेत्ति तत्त्वतः  ।  
आयुष्मान्कीर्तिमान्धन्यः प्रज्ञावांश्च न संशयः  ॥ ब्न्द्प्_१,३।३८ ॥  
  
इति श्रीब्रह्माण्डे महापुराणे वायुप्रोक्ते पूर्वभागे प्रथमे प्रक्रियापादे हिरण्यगर्भोत्पत्तिवर्णनं नाम तृतीयो ऽध्याय  
  
  
  
  
_____________________________________________________________  
  
  
सुत उवाच  
आत्मन्यवस्थिते व्यक्ते विकारे प्रतिसंहते  ।  
साधर्म्येणावतिष्ठेते प्रधानपुरुषौ तदा  ॥ ब्न्द्प्_१,४।१ ॥  
तमःसत्त्व गुणावेतौ समत्वेन व्यवस्थितौ  ।  
अनुद्रिक्तावनुचरौ तेन प्रोक्तौ परस्परम्  ॥ ब्न्द्प्_१,४।२ ॥  
गुणसाम्ये लयो ज्ञेय आधिक्ये सृष्टिरुच्यते  ।  
सत्त्ववृद्धौ स्थितिरभूद् ध्रुवं पद्म शिखास्थितम्  ॥ ब्न्द्प्_१,४।३ ॥  
यदा तमसि सत्त्वे च रजोप्यनुगतं स्थितम्  ।  
रजः प्रवर्तकं तच्च बीजेष्विव यथा जलम्  ॥ ब्न्द्प्_१,४।४ ॥  
गुणा वैषम्यमासाद्य प्रसङ्गेन प्रतिष्ठिताः  ।  
गुणेभ्यः क्षोभ्यमाणेभ्यस्त्रयो ज्ञेया हि सादरे  ॥ ब्न्द्प्_१,४।५ ॥  
शाश्वताः परमा गुह्याः सर्वात्मानः शरीरिणः  ।  
सत्त्वं विष्णू रजो ब्रह्मा तमो रुद्रः प्रजापतिः  ॥ ब्न्द्प्_१,४।६ ॥  
रजःप्रकाशकोविष्णुर्ब्रह्मस्रष्टृत्वमाप्नुयात्  ।  
जायते च यतश्चत्रा लोकसृष्टिर्महोजसः  ॥ ब्न्द्प्_१,४।७ ॥  
तमःप्रकाशको विष्णुः कालत्वेन व्यवस्थितः  ।  
सत्त्वप्रकाशको विष्णुः स्थितित्वेन व्यवस्थितः  ॥ ब्न्द्प्_१,४।८ ॥  
एत एव त्रयो लोका एत एव त्रयो गुणाः  ।  
एत एव त्रयो वेदा एत एव त्रजो ऽग्नयः  ॥ ब्न्द्प्_१,४।९ ॥  
परस्परान्वया ह्येते परस्परमनुव्रताः  ।  
परस्परेण वर्तन्ते प्रेरयन्ति परस्परम्  ॥ ब्न्द्प्_१,४।१० ॥  
अन्योन्यं मिथुनं ह्येते अन्योन्यमुपजीविनः  ।  
क्षणं वियोगो न ह्येषां न त्यजन्ति परस्परम्  ॥ ब्न्द्प्_१,४।११ ॥  
प्रधानगुणवैषम्यात्सर्गकाले प्रवर्त्तते  ।  
अदृष्टाधिष्ठितात्पूर्वे तस्मात्सदसदात्मकात्  ॥ ब्न्द्प्_१,४।१२ ॥  
ब्रह्मा बुद्धित्वमिथुनं युगपत्सम्बभूव ह  ।  
तस्मात्तमोव्यक्तमयं क्षेत्रज्ञो ब्रह्मसञ्ज्ञकः  ॥ ब्न्द्प्_१,४।१३ ॥  
संसिद्धकार्यकरणो ब्रह्मग्रे समवर्त्तत  ।  
तेजसाप्रतिमो धीमानव्यक्तः सम्प्रकाशकः  ॥ ब्न्द्प्_१,४।१४ ॥  
स वै शरीरप्रथमो धारणत्वव्यवस्थितः  ।  
ज्ञानेनाप्रतिमेनेह वैराग्येण च सप्ततिः  ॥ ब्न्द्प्_१,४।१५ ॥  
अव्यक्तत्वाय तेनास्य मनसा यद्यदिच्छति  ।  
वशीकृतत्वात्त्रैगुण्यात्सापेक्षत्वाच्च भावतः  ॥ ब्न्द्प्_१,४।१६ ॥  
चतुर्मुखस्तु ब्रह्मत्वे कालत्वे चान्तकृद्भवः  ।  
सहस्रमूर्धा पुरुषस्तिस्रो ऽवस्थाःस्वयम्भुवः  ॥ ब्न्द्प्_१,४।१७ ॥  
सर्वं रजश्च ब्रह्मत्वे कालत्वे चरजस्तमः  ।  
सात्त्विकः पुरुषत्वे च गुणवृतं स्वयम्भुवः  ॥ ब्न्द्प्_१,४।१८ ॥  
ब्रह्मत्वे सृजते लोकान् कालत्वे सङ्क्षयत्यपि  ।  
पुरुषत्वे उदासीनस्तिस्रो ऽवस्थाः स्वयम्भुवः  ॥ ब्न्द्प्_१,४।१९ ॥  
ब्रह्मा कमल पत्राक्षः कालो जात्यञ्जनप्रभः  ।  
पुरुषः पुण्डरीकाक्षो रूपेण परमात्मनः  ॥ ब्न्द्प्_१,४।२० ॥  
एकधा स द्विधा चैव त्रिधा च बहुधा पुनः  ।  
योगीश्वरः शरीराणि करोति विकरोतिच  ॥ ब्न्द्प्_१,४।२१ ॥  
नानाकृतिक्रियारूपमाश्रयन्तिस्वलीलया  ।  
त्रिधा यद्वर्तते लोके तस्मात्र्रिगुण उच्यते  ॥ ब्न्द्प्_१,४।२२ ॥  
चतुर्द्धा प्रविभक्तत्वाच्चतुर्व्यूहः प्रकीर्त्तितः  ।  
यदा शेते तदार्धाते यद्भुङ्क्ते विषयान्प्रभुः  ॥ ब्न्द्प्_१,४।२३ ॥  
यत्स्वस्थाः सततं भावस्तस्मादात्मा निरूच्यते  ।  
ऋषिः सर्वगतश्चात्र शरीरे सो ऽभ्ययात्प्रभुः  ॥ ब्न्द्प्_१,४।२४ ॥  
स्वामी सर्वस्य यत्सर्वंविष्णुः सर्वप्रवेशनात्  ।  
भगवानग्रसद्भावान्नागो नागस्वसंश्रयात्  ॥ ब्न्द्प्_१,४।२५ ॥  
परमः सम्प्रहृष्टत्वाद्देवतादोमिति स्मृतिः  ।  
सर्वज्ञः सर्वविज्ञानात्सर्वःसर्वंयतस्ततः  ॥ ब्न्द्प्_१,४।२६ ॥  
नराणां स्वापनं ब्रह्मा तस्मान्नारायणः स्मृतः  ।  
त्रिधा विभज्य चात्मानं सकलः सम्प्रवर्त्तते  ॥ ब्न्द्प्_१,४।२७ ॥  
सृजते ग्रसते चैव पाल्यते च त्रिभिः स्वयम्  ।  
सो ऽग्रे हिरण्यगर्भः सन् प्रादुर्भूतः स्वयं प्रभुः  ॥ ब्न्द्प्_१,४।२८ ॥  
आद्यो हि स्ववशश्चैव अजातत्वादजः स्मृतः  ।  
तस्माद्धिरण्यगर्भश्च पुराणेषु निरुच्यते  ॥ ब्न्द्प्_१,४।२९ ॥  
स्वयम्भुवो निवृत्तस्य कालो वर्णाग्रतस्तु यः  ।  
न शक्यः परिसङ्ख्यातुं मनुवर्षशतैरपि  ॥ ब्न्द्प्_१,४।३० ॥  
कल्पसङ्ख्यानिवृत्तस्तु परार्धो ब्रह्मणः स्मृतः  ।  
तावत्त्वे सो ऽस्य कालो ऽन्यस्तस्यान्ते प्रतिबुद्ध्यते  ॥ ब्न्द्प्_१,४।३१ ॥  
कोटिवर्षसहस्राणि गृहभूतानि यानि च  ।  
समतीतानि कल्पानां तावच्छेषात्परेतु ये  ॥ ब्न्द्प्_१,४।३२ ॥  
यत्स्वयं वर्त्तते कल्पो वाराहस्तन्निबोधत  ।  
प्रथमं साम्प्रतस्तेषां कल्पो वै वर्त्तते च यः  ॥ ब्न्द्प्_१,४।३३ ॥  
पूर्णे युगसहस्रे तु परिपाल्यं नरेश्वरैः  ॥ ब्न्द्प्_१,४।३४ ॥  
  
इति श्रीब्रह्माण्डे महापुराणे वायुप्रोक्ते पूर्वभागे प्रथमे प्रक्रियापदे लोककल्पनं नाम चतुर्थो ऽध्यायः  
  
  
  
_____________________________________________________________  
  
  
श्रीसूत उवाच  
आपो ऽग्रे सर्वगा आसन्नेनसिमन्पृथिवीतले  ।  
शान्तवातैः प्रलीने ऽस्मिन्न प्राज्ञायत किञ्चन  ॥ ब्न्द्प्_१,५।१ ॥  
एकार्णवे तदा तस्मिन्नष्टे स्थावरजङ्गमे  ।  
विभुर्भवति स ब्रह्मा सहस्राक्षः सहस्रपात्  ॥ ब्न्द्प्_१,५।२ ॥  
सहस्रशीर्षा पुरुषो रुक्मवर्णो ह्यतीन्द्रियः  ।  
ब्रह्म नारायणाख्यस्तु सुष्वाप सलिले तदा  ॥ ब्न्द्प्_१,५।३ ॥  
सत्त्वोद्रेकान्निषिद्धस्तु शून्यं लोकमवैक्षत  ।  
इमं चोदाहरन्त्यत्रर् श्लोकं नारायणं प्रति  ॥ ब्न्द्प्_१,५।४ ॥  
आपो नारा इति प्रोक्ता आपो वै नरसूनवः  ।  
अयन तस्य ताःप्रोक्तास्तेन नारायणः स्मृतः  ॥ ब्न्द्प्_१,५।५ ॥  
तुल्य युगसहस्रस्य वसन्कालमुपास्यतः  ।  
स्वर्णपत्रेप्रकुरुते ब्रह्मत्वादर्शकारणात्  ॥ ब्न्द्प्_१,५।६ ॥  
ब्रह्म तु सलिले तस्मिन्नवाग् भूत्वा तदा चरन्  ।  
निशायामिव खद्योतः प्रापृट्काले ततस्ततः  ॥ ब्न्द्प्_१,५।७ ॥  
ततस्तु सलिले तस्मिन् विज्ञायान्तर्गते महत्  ।  
अनुमानादसम्मूढो भूमेरद्धरणं प्रति  ॥ ब्न्द्प्_१,५।८ ॥  
ओङ्काराषृतनुं त्वन्यां कल्पादिषु यथा पुरा  ।  
ततो महात्मा मनसा दिव्यरूपम चिन्तयत्  ॥ ब्न्द्प्_१,५।९ ॥  
सलिले ऽवप्लुतां भूमिं दृष्ट्वा स समचिन्तयत्  ।  
किं तु रूपमहं कृत्वा सलिलादुद्धरे महीम्  ॥ ब्न्द्प्_१,५।१० ॥  
जलक्रीडासमुचितं वाराहं रूपमस्मरत्  ।  
उदृश्यं सर्वभूतानां वाङ्मयं ब्रह्मसञ्ज्ञितम्  ॥ ब्न्द्प्_१,५।११ ॥  
दशयोजनविस्तीर्णमायतंशतयोजनम्  ।  
नीलमेघप्रतीकाशं मेघस्तनितनिःस्वनम्  ॥ ब्न्द्प्_१,५।१२ ॥  
महापर्वतवर्ष्माणं श्वेततीक्ष्णोग्रदंष्ट्रिणाम्  ।  
विद्युदग्निप्रतिकाशमादित्यसमतेजसम्  ॥ ब्न्द्प्_१,५।१३ ॥  
पीनवृत्तायतस्कन्धं विष्णुविक्रमगामि च  ।  
पीनोन्नतकटीदेशं वृषलक्षणपूजितम्  ॥ ब्न्द्प्_१,५।१४ ॥  
आस्थाय रूपमतुलं वाराहममितं हरिः  ।  
पृथिव्युद्धरणार्थाय प्रविवेश रसातलम्  ॥ ब्न्द्प्_१,५।१५ ॥  
दीक्षासमाप्तीष्टिदंष्ट्रःक्रतुदन्तो जुहूसुखः  ।  
अग्निजिह्वो दर्भरोमा ब्रह्मशीर्षो महातपाः  ॥ ब्न्द्प्_१,५।१६ ॥  
वेदस्कन्धो हविर्गन्धिर्हव्यकव्यादिवेगवान्  ।  
प्राग्वंशकायो द्युतिमान् नानादीक्षाभिरन्वितः  ॥ ब्न्द्प्_१,५।१७ ॥  
दक्षिणा त्दृदयो योगी श्रद्धासत्त्वमयो विभुः  ।  
उपाकर्मरुचिश्चैव प्रवर्ग्यावर्तभूषणः  ॥ ब्न्द्प्_१,५।१८ ॥  
नानाछन्दोगतिपथो गुह्योपनिषदासनः  ।  
मायापत्नीसहायो वै गिरिशृङ्गमिवोच्छ्रयः  ॥ ब्न्द्प्_१,५।१९ ॥  
अहोरात्रेक्षणाधरो वेदाङ्गश्रुतिभूषणः  ।  
आज्यगन्धः स्रुवस्तुण्डः सामघोषस्वनो महान्  ॥ ब्न्द्प्_१,५।२० ॥  
सत्यधर्ममयः श्रीमान् कर्मविक्रमसत्कृतः  ।  
प्रायश्चित्तनखो घोरः पशुजानुर्महामखः  ॥ ब्न्द्प्_१,५।२१ ॥  
उद्गातात्रो होमलिङ्गः फलबीजमहोषधीः  ।  
वाद्यन्तरात्मसत्रस्य नास्मिकासो मशोणितः  ॥ ब्न्द्प्_१,५।२२ ॥  
भक्ता यज्ञवराहान्ताश्चापः सम्प्राविशत्पुनः  ।  
अग्निसञ्छादितां भूमिं समामिच्छन्प्रजापतिम्  ॥ ब्न्द्प्_१,५।२३ ॥  
उपगम्या जुहावैता मद्यश्चाद्यसमन्यसत्  ।  
मामुद्राश्च समुद्रेषु नादेयाश्च नदीषु च  ।  
पृथक् तास्तु समीकृत्य पृथिव्यां सो ऽचिनोद्गिरीन्  ॥ ब्न्द्प्_१,५।२४ ॥  
प्राक्सर्गे दह्यमानास्तु तदा संवर्तकाग्निना  ।  
देनाग्निना विलीनास्ते पर्वता भुवि सर्वशः  ॥ ब्न्द्प्_१,५।२५ ॥  
सत्यादेकार्णवे तस्मिन् वायुना यत्तु संहिताः  ।  
निषिक्ता यत्रयत्रासंस्तत्रतत्राचलो ऽभवत्  ॥ ब्न्द्प्_१,५।२६ ॥  
ततस्तेषु प्रकीर्णेषु लोकोदधिगिरींस्तथा  ।  
विश्वकर्मा विभजते कल्पादिषु पुनः पुनः  ॥ ब्न्द्प्_१,५।२७ ॥  
ससमुद्रामिमां पृथ्वीं सप्तद्वीपां सपर्वताम्  ।  
भूराद्यांश्चतुरो लोकान्पुनःपुनरकल्पयत्  ॥ ब्न्द्प्_१,५।२८ ॥  
लाकान्प्रकल्पयित्वा च प्रजासर्ग ससर्ज ह  ।  
ब्रह्मा स्वयम्भूर्भगवाम् सिसृक्षुर्विविधाः प्रजाः  ॥ ब्न्द्प्_१,५।२९ ॥  
ससर्ज सृष्टं तद्रूपं कल्पादिषु यथा पुरा  ।  
तस्याभिध्यायतः सर्गं तदा वै बुद्धिपूर्वकम्  ॥ ब्न्द्प्_१,५।३० ॥  
प्रधानसमकाले च प्रादुर्भूतस्तमो मयः  ।  
तमो मोहो महामोहस्तामिस्रो ह्यन्धसञ्ज्ञितः  ॥ ब्न्द्प्_१,५।३१ ॥  
अविद्या पञ्चपर्वैषा प्रादुर्भूता महात्मनः  ।  
पञ्चधावस्थितः सर्गो ध्यायत साभिमानिनः  ॥ ब्न्द्प्_१,५।३२ ॥  
सर्वतस्तमसा चैव बीजकुम्भलतावृताः  ।  
बहिरन्तश्चाप्रकाशस्तथानिःसञ्ज्ञ एव च  ॥ ब्न्द्प्_१,५।३३ ॥  
यस्मात्तेषां कृता बुद्धिर् दुःखानि करणानि च  ।  
तस्माच्च संवृतात्मानो नगा मुख्याः प्रकीर्तिताः  ॥ ब्न्द्प्_१,५।३४ ॥  
मुख्यसर्गे तदोद्भूतं दृष्ट्वा ब्रह्मात्मसम्भवः  ।  
अप्रती तमनाः सोथ तदोत्पत्तिममन्यत  ॥ ब्न्द्प्_१,५।३५ ॥  
तस्याभिध्यायतश्चान्यस्तिर्यक्स्रोतो ऽभ्यवर्तत  ।  
यस्मात्तिर्यग्विवर्त्तेत तिर्यकस्रोतस्ततः स्मृतः  ॥ ब्न्द्प्_१,५।३६ ॥  
तमोबहुत्वात्ते सर्वे ह्यज्ञानबहुलाः स्मृताः  ।  
उत्पाद्यग्राहिमश्चैव ते ऽज्ञाने ज्ञानमानिनः  ॥ ब्न्द्प्_१,५।३७ ॥  
अहङ्कृता अहम्माना अष्टाविंशद्द्विधात्मिकाः  ।  
एकादशन्द्रियविधा नवधात्मादयस्तथा  ॥ ब्न्द्प्_१,५।३८ ॥  
अष्टौ तु तारकाद्याश्च तेषां शक्तिवधाः स्मृताः  ।  
अन्तः प्रकाशास्ते सर्वे आवृताश्च बहिः पुनः  ॥ ब्न्द्प्_१,५।३९ ॥  
तिर्यक् स्रोतस उच्यन्ते वश्यात्मानस्त्रिसञ्ज्ञकाः  ॥ ब्न्द्प्_१,५।४० ॥  
तिर्यक् स्रोतस्तु सृष्ट्वा वै द्वितीयं विश्वमीश्वरः  ।  
अभिप्रायमथोद्भूतं दृष्ट्वा सर्गं तथाविधम्  ॥ ब्न्द्प्_१,५।४१ ॥  
तस्याभिध्यायतो योन्त्यः सात्त्विकः समजायत  ।  
ऊर्द्धस्रोतस्तृतीयस्तु तद्वै चोर्द्धं व्यवस्थितम्  ॥ ब्न्द्प्_१,५।४२ ॥  
यस्मादूर्द्धं न्यवर्तन्त तदूर्द्धस्रोतसञ्ज्ञकम्  ।  
ताः सुखं प्रीतिबहुला बहिरन्तश्च वावृताः  ॥ ब्न्द्प्_१,५।४३ ॥  
प्रकाशा बहिरन्तश्च ऊर्द्धस्रोतःप्रजाः स्मृताः  ।  
नवधातादयस्ते वै तुष्टात्मानो बुधाः स्मृताः  ॥ ब्न्द्प्_१,५।४४ ॥  
ऊर्द्धस्रोत स्तुतीयो यः स्मृतः सर्वः सदैविकः  ।  
ऊर्द्धस्रोतःसु सृष्टेषु देवेषु स तदा प्रभुः  ॥ ब्न्द्प्_१,५।४५ ॥  
प्रीतिमानभवद्ब्रह्मा ततो ऽन्यं नाभिमन्यत  ।  
सर्गमन्यं सिमृक्षुस्तं साधकं पुनरीश्वरः  ॥ ब्न्द्प्_१,५।४६ ॥  
तस्याभिध्यायतः सर्गं सत्याभिध्यायिनस्तदा  ।  
प्रादुर्बभौ भौतसर्गः सोर्वाक् स्रोतस्तु साधकः  ॥ ब्न्द्प्_१,५।४७ ॥  
यस्मात्तेर्वाक्प्रवर्तन्ते ततोर्वाकूस्रोतसस्तु ते  ।  
ते च प्रकाशबहुलास्तमस्पृष्टरजोधिकाः  ॥ ब्न्द्प्_१,५।४८ ॥  
तस्मात्ते दुःखबहुला भूयोभूयश्च कारिमः  ।  
प्रकाशा बहिरन्तश्च मनुष्याः साधकाश्च ते  ॥ ब्न्द्प्_१,५।४९ ॥  
लक्षणैर्नारकाद्यैस्तैरष्टधा च व्यवस्थिताः  ।  
सिद्धात्मानो मनुष्यास्ते गन्धर्वैः सह धर्मिणः  ॥ ब्न्द्प्_१,५।५० ॥  
पञ्चमो ऽनुग्रहः सर्गश्चतुर्द्धा स व्यवस्थितः  ।  
विपर्ययेण शक्त्या च सिद्ध मुख्यास्तथैव च  ॥ ब्न्द्प्_१,५।५१ ॥  
निवृत्ता वर्तमानाश्च प्रजायन्ते पुनःपुनः  ।  
भूतादिकानां सत्त्वानां षष्ठः सर्गः स उच्यते  ॥ ब्न्द्प्_१,५।५२ ॥  
स्वादनाश्चाप्यशीलाश्च ज्ञेया भूतादिकाश्च ते  ।  
प्रथमो महतः सर्गो विज्ञेयो ब्रह्मणस्तु सः  ॥ ब्न्द्प्_१,५।५३ ॥  
तन्मात्राणां द्वितीयस्तु भूत सर्गः स उच्यते  ।  
वैकारिकस्तृतीयस्तु चैद्रियः सर्ग उच्यते  ॥ ब्न्द्प्_१,५।५४ ॥  
इत्येत प्राकृताः सर्गा उत्पन्ना बुद्धिपूर्वकाः  ।  
मुख्यसर्गश्च तुर्थस्तु मुख्या वै स्थावराः स्मृताः  ॥ ब्न्द्प्_१,५।५५ ॥  
तिर्यक्स्रोतःससर्गस्तु तैर्यग्योन्यस्तु पञ्चमः  ।  
तथोर्द्धस्रोतसां सर्गः षष्ठो देवत उच्यते  ॥ ब्न्द्प्_१,५।५६ ॥  
तत्रोर्द्धस्रोतसां सर्गः सप्तमः स तु मानुषः  ।  
अष्टमोनुग्रहः सर्गः सात्त्विकस्तामसश्च सः  ॥ ब्न्द्प्_१,५।५७ ॥  
पञ्चैते वैकृताः सर्गाः प्राकृताद्यास्त्रयः स्मृताः  ।  
प्राकृतो वैकृतश्चैव कौमारो नवमः स्मृतः  ॥ ब्न्द्प्_१,५।५८ ॥  
प्रकृता बुद्धिपूर्वास्तु त्रयः सर्गास्तु वैकृताः  ।  
दुद्धिबुर्वाः प्रवर्तेयुस्तद्वर्गा ब्राह्मणास्तु वै  ॥ ब्न्द्प्_१,५।५९ ॥  
विस्तराच्च यथा सर्वे कीर्त्यमानं निबोधत  ।  
चतुर्द्धा च स्थितस्सो ऽपि सर्वभूतेषु कृत्स्नशः  ॥ ब्न्द्प्_१,५।६० ॥  
विपर्ययोण शत्त्या च बुद्ध्या सिद्ध्या तथैव च  ।  
स्थावरेषु विपर्यासस्तिर्यग्योनिषु शक्तितः  ॥ ब्न्द्प्_१,५।६१ ॥  
सिद्धात्मानो मनुष्यास्तु पुष्टिर्देवेषु कृत्स्नशः  ।  
अथो ससर्ज वै ब्रह्मा मानसानात्मनः समान्  ॥ ब्न्द्प्_१,५।६२ ॥  
वैवर्त्येन तु ज्ञानेन निवृत्तास्ते महौ जसः  ।  
सम्बुद्ध्य चैव नामाथो अपवृत्तास्त्रयस्तु ते  ॥ ब्न्द्प्_१,५।६३ ॥  
असृष्ट्वैव प्रजासर्गम्प्रतिसर्गं ततस्ततः  ।  
ब्रह्मा तेषु व्यरक्तेषु ततो ऽन्यान्सा धकान्सृजन्  ॥ ब्न्द्प्_१,५।६४ ॥  
स्थानाभिमानिनो देवाः पुनर्ब्रह्मानुशासनम्  ।  
अभूतसृष्ट्यवस्था चे स्थानिनस्तान्निबोध मे  ॥ ब्न्द्प्_१,५।६५ ॥  
आपो ऽग्निः पृथिवी वायुरन्तरिक्षो दिवं तथा  ।  
स्वर्गो दिशः समुद्राश्च नद्यश्चैव वनस्पतीन्  ॥ ब्न्द्प्_१,५।६६ ॥  
औषधीनां तथात्मानो ह्यात्मनो वृक्षवीरुधाम्  ।  
लताः काष्ठाः कलाश्चैव मुहूर्ताः सन्धिरात्र्यहाः  ॥ ब्न्द्प्_१,५।६७ ॥  
अर्द्धमासाश्च मासाश्च अयनाब्दयुगानि च  ।  
स्थाने स्रोतःस्वभीमानाः स्थानाख्याश्चैव ते स्मृताः  ॥ ब्न्द्प्_१,५।६८ ॥  
स्थानात्मनः स सृष्ट्वा तु ततो ऽन्यान्स तदासृजत्  ।  
देवांश्चैव पितॄंश्चैव यौरिमा वर्द्धिताः प्रजाः  ॥ ब्न्द्प्_१,५।६९ ॥  
भृग्वङ्गिरा मरीचिश्च पुलस्त्यः पुलहः क्रतुः  ।  
दक्षो ऽत्रिश्च वसिष्ठश्च सासृजन्नव मानसान्  ॥ ब्न्द्प्_१,५।७० ॥  
नव ब्रह्माण इत्येते पुराणे निश्चयं गताः  ।  
ब्रह्मा यथात्मकानां तु सर्वेषां ब्रह्मयोगिनाम्  ॥ ब्न्द्प्_१,५।७१ ॥  
ततो ऽसृजत्पुनर्ब्रह्मा रुद्रं रोषत्मसम्भवम्  ।  
सङ्कल्पं चैव धर्म च सर्वेषामेव पर्वतौ  ॥ ब्न्द्प्_१,५।७२ ॥  
सो ऽसृजद्व्यवसायं तु ब्रह्मा भूतं सुखात्मकम्  ।  
सङ्कल्पाच्चैव सङ्कल्पो जज्ञे सो ऽव्यक्तयोनिनः  ॥ ब्न्द्प्_१,५।७३ ॥  
प्राणाद्दक्षो ऽसृजद्वाचं चक्षुर्भ्यां च मरीचिनम्  ।  
भृगुश्च हृदयाज्जज्ञे ऋषिः सलिलयोनिनः  ॥ ब्न्द्प्_१,५।७४ ॥  
शिरसश्चाङ्गिराश्चैव श्रोत्रादत्रिस्तथैव च  ।  
पुलस्त्यश्च तथोदानाद्व्यानात्तु पुलहस्तथा  ॥ ब्न्द्प्_१,५।७५ ॥  
समानतो वसिष्ठश्च ह्यपानान्निर्ममे क्रतुम्  ।  
इत्येते ब्रह्मणः श्रेष्ठाः पुत्रा वै द्वादश स्मृताः  ॥ ब्न्द्प्_१,५।७६ ॥  
धर्मादयः प्रथमजा विज्ञेया ब्रह्ममः स्मृताः  ।  
भृग्वादयस्तु ये सृष्टा न च ते ब्रह्मवादिनः  ॥ ब्न्द्प्_१,५।७७ ॥  
गृहमेधिपुराणास्ते विज्ञेया ब्रह्मणः सुताः  ।  
द्वादशैते प्रसूयन्ते सह रूद्रेण च द्विजाः  ॥ ब्न्द्प्_१,५।७८ ॥  
क्रतुः सनत्कुमारश्च द्वावेतावूर्द्धरेतसौ  ।  
पूर्वोत्पत्तौ पुरा ह्येतौ सर्वेषामपि पूर्वजौ  ॥ ब्न्द्प्_१,५।७९ ॥  
व्यतीतौ सप्तमे कल्पे पुराणौ लोकसाधकौ  ।  
विरजेते ऽत्र वै लोके तेजसाक्षिप्य चात्मनः  ॥ ब्न्द्प्_१,५।८० ॥  
तापुभौ योगधर्माणावारोप्यात्मानमात्मना  ।  
प्रजाधर्मं च कामं च वर्तयेते महौजसौ  ॥ ब्न्द्प्_१,५।८१ ॥  
यथोत्पन्नस्तथैवेह कुमार इति चोच्यते  ।  
ततः सनत्कुमारेति नाम तस्य प्रतिष्ठितम्  ॥ ब्न्द्प्_१,५।८२ ॥  
तेषां द्वादश ते वंशा दिव्या देवगाणान्विताः  ।  
क्रियावन्तः प्रजावन्तो महर्षिभिरलङ्कृताः  ॥ ब्न्द्प्_१,५।८३ ॥  
प्राणजांस्तु स दृष्ट्वा वै ब्रह्मा द्वादश सात्त्विकान्  ।  
ततो ऽसुरान्पितॄन्देवान्मनुष्यांश्चासृजत्प्रभुः  ॥ ब्न्द्प्_१,५।८४ ॥  
मुखाद्देवानजनयत् पितॄंश्चैवाथ वक्षसः  ।  
प्रजननान्मनुष्यान्वै जघनान्निर्ममे ऽसुरान्  ॥ ब्न्द्प्_१,५।८५ ॥  
नक्तं सृजन्पुनर्ब्रह्मा ज्योत्स्नाया मानुषात्मनः  ।  
सुधायाश्च पितॄंश्चैव देवदेवः ससर्जह  ॥ ब्न्द्प्_१,५।८६ ॥  
मुख्यामुख्यान् मृजन्देवानसुरांश्च ततः पुनः  ।  
सनसश्च मनुष्यांश्च पितृवन्महतः पितॄन्  ॥ ब्न्द्प्_१,५।८७ ॥  
विद्युतो ऽशनिमेघांश्च लोहितेन्द्रधनूंषि च  ।  
ऋचो यजूंषि सामानि निर्ममे यज्ञसिद्धये  ॥ ब्न्द्प्_१,५।८८ ॥  
उच्चावचानि भूतानि महसस्तस्य जज्ञिरे  ।  
ब्रह्मणस्तु प्रजासर्गं देवार्षिपितृमानवम्  ॥ ब्न्द्प्_१,५।८९ ॥  
पुनः सृजति भूतानि चराणि स्थावराणि च  ।  
यक्षान्पिशाचान् गन्धर्वान्सर्वशो ऽप्सरसस्तथा  ॥ ब्न्द्प्_१,५।९० ॥  
नरकिन्नररक्षांसि वयः पशुमृगोरगान्  ।  
अव्ययं वा व्ययञ्चैव द्वयं स्थावरजङ्गमम्  ॥ ब्न्द्प्_१,५।९१ ॥  
तेषां ते यान्ति कर्माणि प्राक् सृष्टानि स्वयम्भुवा  ।  
तान्येव प्रतिपद्यन्ते सृज्यमानाः पुनः पुनः  ॥ ब्न्द्प्_१,५।९२ ॥  
हिंस्राहिंस्रे मृदुक्रूरे धर्माधर्मौं कृताकृते  ।  
तेषामेव पृथक् सूतमविभक्तं त्रयं विदुः  ॥ ब्न्द्प्_१,५।९३ ॥  
एतदेवं च नैवं च न चोभे नानुभे तथा  ।  
कर्म स्वविषयं प्राहुः सत्त्वस्थाः समदर्शिनः  ॥ ब्न्द्प्_१,५।९४ ॥  
नामात्मपञ्चभूतानां कृतानां च प्रपञ्चताम्  ।  
दिवशब्देन पञ्चैते निर्ममे समहेश्वरः  ॥ ब्न्द्प्_१,५।९५ ॥  
आर्षाणि चैव नामानि याश्च देवेषु सृष्टयः  ।  
शर्वर्यां न प्रसूयन्ते पुनस्तेभ्योदधत्प्रभुः  ॥ ब्न्द्प्_१,५।९६ ॥  
इत्येवं कारणाद्भूतो लोकसर्गः स्वयम्भुवः  ।  
महदाद्या विशेषान्ता विकाराः प्राकृताः स्वयम्  ॥ ब्न्द्प्_१,५।९७ ॥  
चन्द्रसूर्यप्रभो लोको ग्रहनक्षत्रमण्डितः  ।  
नदीभिश्च समुद्रैश्च पर्वतैश्च सहस्रशः  ॥ ब्न्द्प्_१,५।९८ ॥  
पुरैश्च विविधै रम्यैः स्फीतैर्जनपदैस्तथा  ।  
अस्मिन् ब्रह्मवने ऽव्यक्तो ब्रह्मा चरति सर्ववित्  ॥ ब्न्द्प्_१,५।९९ ॥  
अव्यक्तबीजप्रभवस्तस्यैवानुग्रहे स्थितः  ।  
बुद्धिस्कन्धमयश्चैव इन्द्रियान्तरकोटरः  ॥ ब्न्द्प्_१,५।१०० ॥  
महाभूतप्रकाशश्च विशेषैः पत्रवांस्तु सः  ।  
धर्माधर्मसुपुष्पस्तु सुखदुःखफलोदयः  ॥ ब्न्द्प्_१,५।१०१ ॥  
आजीवः सर्वभूतानां ब्रह्मवृक्षः सनातनः  ।  
एतद्ब्रह्मवनं चैव ब्रह्मवृक्षस्य तस्य तत्  ॥ ब्न्द्प्_१,५।१०२ ॥  
अव्यक्तं कारणं यत्र नित्यं सदसदात्मकम्  ।  
प्रधानं प्रकृतिम्मायां चैवाहुस्तत्त्वचिन्तकाः  ॥ ब्न्द्प्_१,५।१०३ ॥  
इत्येषो ऽनुग्रहःमर्गो ब्रह्मनैमित्तिकः स्मृतः  ।  
अबुद्धिपूर्वकाः सर्गा ब्रह्मणः प्राकृतास्त्रयः  ॥ ब्न्द्प्_१,५।१०४ ॥  
सुख्यादयस्तु षट् सर्गा वैकृता बुद्धिपूर्वकाः  ।  
वैकल्पात्सम्प्रवर्तन्ते ब्रह्मणस्तेभिमन्यवः  ॥ ब्न्द्प्_१,५।१०५ ॥  
इत्येते प्राकृताश्चैव वैकृताश्च नव स्मृताः  ।  
सर्गाः परस्परोत्पन्नाः कारणं तु बुधैः स्मृतम्  ॥ ब्न्द्प्_१,५।१०६ ॥  
मूर्द्धानं वै यस्य वेदा वदन्ति वियन्नाभिश्चन्द्रसूर्यौं च नेत्रे  ।  
दिशः श्रोत्रे विद्धि पादौ क्षितिं च सो ऽचिन्त्यात्मा सर्वभूतप्रणेता  ॥ ब्न्द्प्_१,५।१०७ ॥  
वक्त्राद्यस्य ब्राह्मणाः सम्प्रसूता वक्षसश्चैव क्षत्रियाः पूर्वभागे  ।  
वैश्या ऊरुभ्यां यस्य पद्भ्यां च शूद्राःसर्वेवर्णा गात्रतः सम्प्रसूताः  ॥ ब्न्द्प्_१,५।१०८ ॥  
नारायणात्परोव्यक्तादण्डमव्यक्तसञ्ज्ञितम्  ।  
अण्डजस्तु स्वयं ब्रह्मा लोकास्तेन कृताः स्वयम्  ॥ ब्न्द्प्_१,५।१०९ ॥  
तत्र कल्पान् दशस्थित्वा सत्यं गच्छन्ति ते पुनः  ।  
ते लोका ब्रह्मलोकं वै अपरावर्तिनीं गतिम्  ॥ ब्न्द्प्_१,५।११० ॥  
आधिपत्यं विना ते वै ऐश्वर्येण तु तत्समाः  ।  
भवन्ति ब्रह्मणा तुल्या रूपेण विषयेण च  ॥ ब्न्द्प्_१,५।१११ ॥  
तत्र ते ह्यवतिष्ठन्ते प्रीतियुक्ताः स्वसंयुताः  ।  
अवश्यम्भाविनार्थेन प्राकृतं तनुते स्वयम्  ॥ ब्न्द्प्_१,५।११२ ॥  
नानात्वनाभिसम्बध्यास्तदा तत्कालभाविताः  ।  
स्वपतो ऽबुद्धिपूर्व हि बोधो भवति वै यथा  ॥ ब्न्द्प्_१,५।११३ ॥  
तत्कालभाविते तेषां तथा ज्ञानं प्रवर्त्तते  ।  
प्रत्याहारैस्तु भेदानां तेषां हि न तु शुष्मिणाम्  ॥ ब्न्द्प्_१,५।११४ ॥  
तैश्व सार्धं प्रवर्तन्ते कार्याणि कारणानि च  ।  
नानात्वदर्शिनां तेषां ब्रह्मलोकनिवासिनाम्  ॥ ब्न्द्प्_१,५।११५ ॥  
विनिवृत्तविकाराणां स्वेन धर्मेण तिष्ठताम्  ।  
तुल्यलक्षण सिद्धास्तु शुभात्मानो निरञ्जनाः  ॥ ब्न्द्प्_१,५।११६ ॥  
प्राकृते करणोपेताः स्वात्मन्येव व्यवस्थिताः  ।  
प्रस्थापयित्वा चात्मानं प्रकृतिस्त्वेष तत्तवतः  ॥ ब्न्द्प्_१,५।११७ ॥  
पुरुषान्यबहुत्वेन प्रतीता न प्रवर्तते  ।  
प्रवर्तते पुनः सर्गस्तेषां साकारणात्मनाम्  ॥ ब्न्द्प्_१,५।११८ ॥  
संयोगः प्रकृतिर्ज्ञेया यक्तानां तत्त्वदर्शिनाम्  ।  
तत्रोपवर्गिणी तेषामपुनर्भारगामिनाम्  ॥ ब्न्द्प्_१,५।११९ ॥  
अभावतः पुनः सत्यं शान्तानामर्चिषामिव  ।  
ततरतेषु गतेषूर्द्धं त्रैलोक्यात्तु मुदात्मसु  ॥ ब्न्द्प्_१,५।१२० ॥  
ते सार्द्धं चैर्महर्ल्लोकस्तदानासादितस्तु वै  ।  
तच्छिष्या ये ह तिष्ठन्ति कल्पदाह उपस्थिते  ॥ ब्न्द्प्_१,५।१२१ ॥  
गन्धर्वाद्याः पिशाचाश्चमानुषा ब्रह्मणादयः  ।  
पशवः पक्षिणश्चैव स्थावराः ससरीसृपाः  ॥ ब्न्द्प्_१,५।१२२ ॥  
तिष्ठत्सुतेषु तत्कालं पृथिवीतलवसिषु  ।  
सहस्रंयत्तु रश्मीनां सूर्यस्येह विनश्यति  ॥ ब्न्द्प्_१,५।१२३ ॥  
ते सप्त रश्मयो भूत्वा एकैको जायते रविः  ।  
क्रमेण शतमानास्ते त्रींल्लोकान्प्रदहन्त्युत  ॥ ब्न्द्प्_१,५।१२४ ॥  
जङ्गमान्स्थावरांश्चैव नदीः सर्वाश्च पर्वतान्  ।  
शुष्के पूर्वमनावृष्ट्या चैस्तैशचैव प्रतापिताः  ॥ ब्न्द्प्_१,५।१२५ ॥  
तदा ते विवशाः सर्वे निर्दग्धाः सूर्यरश्मिभिः  ।  
जङ्गमाः स्थावराश्चैव धर्माधर्मादिकास्तु वै  ॥ ब्न्द्प्_१,५।१२६ ॥  
दग्धदेहास्तदा ते तु धूतपापा युगात्यये  ।  
ख्यातातपा विनिर्मुक्ताः शुभया चातिबन्धया  ॥ ब्न्द्प्_१,५।१२७ ॥  
ततस्ते ह्युपपद्यन्ते तुल्यरूपैर्जनैर्जनाः  ।  
उषित्वा रजनीं ते च ब्रह्मणो ऽव्यक्तजन्मनः  ॥ ब्न्द्प्_१,५।१२८ ॥  
पुनः सर्गे भवन्तीह मानस्यो ब्रह्मणः प्रजाः  ।  
ततस्तेषु प्रपन्नेषु जनैस्त्रैलोक्यवासिषु  ॥ ब्न्द्प्_१,५।१२९ ॥  
निर्दग्धेषु च लोकेषु तदा सूर्यैस्तु सप्तभिः  ।  
वृष्ट्या क्षितौ प्लावितायां विजनेष्वर्णवेषु वा  ॥ ब्न्द्प्_१,५।१३० ॥  
समुद्राश्चैव मेघाश्च आपश्चैवाथ पार्थिवाः  ।  
शरमाणा व्रजन्त्येव सलिलाख्यास्तथाचलाः  ॥ ब्न्द्प्_१,५।१३१ ॥  
आगतागतिकं चैव यदा तु सलिलं बहु  ।  
सञ्छाद्येमां स्थितां भूमिमर्णवाख्यं तदाभवत  ॥ ब्न्द्प्_१,५।१३२ ॥  
आभाति यस्माच्चाभासाद्भाशब्दः कान्तिदीप्तिषु  ।  
स सर्वः समनुप्राप्ता मासां भाभ्यो विभाव्यते  ॥ ब्न्द्प्_१,५।१३३ ॥  
तदन्तस्तनुते यस्मात्सर्वां पृथ्वीं समततः  ।  
धातुस्तनोति विस्तारं ततोपतनवः स्मृताः  ॥ ब्न्द्प्_१,५।१३४ ॥  
शार इत्येव शीर्णे तु नानार्थो धातु रुच्यते  ।  
एकार्णवे भवन्त्यापो न शीर्णास्तेन ता नराः  ॥ ब्न्द्प्_१,५।१३५ ॥  
तस्मिन् युगसहस्रान्ते संस्थिते ब्रह्मणो ऽहनि  ।  
तावत्कालं रजन्यां च वर्तन्त्यां सलिलात्मनः  ॥ ब्न्द्प्_१,५।१३६ ॥  
ततस्ते सलिले तस्मिन् नष्टाग्नौ पृथिवीतले  ।  
प्रशान्तवाते ऽन्धकारे निरालोके समन्ततः  ॥ ब्न्द्प्_१,५।१३७ ॥  
येनैवाधिष्ठितं हीदं ब्रह्मणः पुरुषः प्रभुः  ।  
विभागमस्य लोकस्य प्रकर्तुं पुनरैच्छत  ॥ ब्न्द्प्_१,५।१३८ ॥  
शार इत्येव शीर्णे तु नानार्थो धातु रुच्यते  ।  
एकर्णवे ततस्तस्मिन्नष्टे स्थावर जङ्गमे  ।  
तदा भवति स ब्रह्मा सहस्राक्षः सहस्रपात्  ॥ ब्न्द्प्_१,५।१३९ ॥  
सहस्रशीर्षा पुरुषो रुक्मवर्णो ह्यतीन्द्रियः  ।  
ब्रह्मा नारायणा ख्यस्तु सुष्वाप सलिले तदा  ॥ ब्न्द्प्_१,५।१४० ॥  
सत्त्वोद्रेकात्प्रबुद्धस्तु स शून्यं लोकमैक्षत  ।  
अनेनाद्येन पादेन पुराणं परिकीर्तितम्  ॥ ब्न्द्प्_१,५।१४१ ॥  
  
इति श्रीब्रह्माण्डे महापुराणे वायुप्रोक्ते पूर्वभागे प्रथमे प्रक्रियापादे लोककल्पनं नाम पञ्चमो ऽध्यायः  
  
  
  
  
  
  
  
  
  
_____________________________________________________________  
  
  
सूत उवाच  
इत्येवं प्रथमं पादं प्रकृत्यर्थं प्रकीर्तितम्  ।  
श्रुत्वा तु संहृष्टमनाः कापेयः संशयायति  ॥ ब्न्द्प्_१,६।१ ॥  
आराध्य वचसा सूतं तस्यार्थ त्वपरां कथाम्  ।  
अथ प्रबृति कल्पज्ञः प्रतिसन्धिः प्रचक्षते  ॥ ब्न्द्प्_१,६।२ ॥  
समतीतस्य कल्पस्य वर्तमानस्य चानयोः  ।  
कल्पयोरन्तरं यत्र प्रतिसन्धिश्च यस्तयोः  ।  
एतद्वेदितुमिच्छामि यथावत्कुशलो ह्यसि  ॥ ब्न्द्प्_१,६।३ ॥  
कापेयेनैवमुक्तस्तु सूतः प्रवदतां वरः  ।  
त्रैलोक्यस्योद्भवं कृत्स्नमाख्यातुमुपचक्रमे  ॥ ब्न्द्प्_१,६।४ ॥  
सूत उवाच  
अत्र वै वर्णयिष्यामि याथातथ्येन सुव्रताः  ।  
कल्पं भूतं भविष्यं च प्रतिसन्धिश्च यस्तयोः  ॥ ब्न्द्प्_१,६।५ ॥  
मन्वन्तराणि कल्पेषु यानि यानि च सुव्रताः  ।  
यश्चायं वर्तते कल्पो वाराहः साम्प्रतः शुभः  ॥ ब्न्द्प्_१,६।६ ॥  
अस्मात्कल्पात्तु यः पूर्वः कल्पो ऽतीतः सनातनः  ।  
तस्य चास्य च कल्पस्य मध्यावस्थां निबोधत  ॥ ब्न्द्प्_१,६।७ ॥  
प्रत्यागते पूर्वकल्पे प्रतिसन्धिं विनानघाः  ।  
अन्यः प्रवर्त्तते कल्पो जनलोकादयः पुनः  ॥ ब्न्द्प्_१,६।८ ॥  
व्युच्छिन्नप्रतिसन्धिस्तु कल्पात्कल्पः परस्परम्  ।  
व्युच्छिद्यन्ते प्रजाः सर्वाः कल्पान्ते सर्वशस्तदा  ॥ ब्न्द्प्_१,६।९ ॥  
तस्मात्कल्पात्तु कल्पस्य प्रतिसन्धिर्न विद्यते  ।  
मन्वन्तरे युगाख्यानामविच्छिन्नास्तु सन्धयः  ॥ ब्न्द्प्_१,६।१० ॥  
परस्परात् प्रवर्तन्ते मन्वन्तरयुगैः सह  ।  
उक्ता ये प्रक्रियार्थेन पूर्वकल्पाः समासतः  ॥ ब्न्द्प्_१,६।११ ॥  
तेषां परार्द्धकल्पानां पूर्वे यस्मात्तु यः परः  ।  
आसीत्कल्पे व्यतीते वै परर्द्धात्परमस्तु यः  ॥ ब्न्द्प्_१,६।१२ ॥  
कल्पास्त्वन्ये भविष्या ये ह्यपरार्द्धगुणीकृताः  ।  
प्रथमः साम्प्रतस्तेषां कल्प्ॐ यो वर्तते द्विजाः  ॥ ब्न्द्प्_१,६।१३ ॥  
अस्मिन्पूर्वे परार्द्धे तु द्वितीयः पर उच्यते  ।  
एष संस्थितकालस्तु प्रत्याहारस्ततः स्मृतः  ॥ ब्न्द्प्_१,६।१४ ॥  
अस्मात्कल्पात्ततः पूर्वं कल्पो ऽतीतः पुरातनः  ।  
चतुर्युगसहस्रति सह मन्वन्तरैः पुरा  ॥ ब्न्द्प्_१,६।१५ ॥  
क्षीणे कल्पे ततस्तस्मिन् दाहकाल उपस्थिते  ।  
तस्मिन्काले तदा देवा आसन्वैमानिकास्तु ये  ॥ ब्न्द्प्_१,६।१६ ॥  
नक्षत्रग्रहताराश्च चन्द्रसूर्यादयस्तु ते  ।  
अष्टाविंशतिरेवैताः कोट्यस्तु सुकृतात्म नाम्  ॥ ब्न्द्प्_१,६।१७ ॥  
मन्वन्तरे यथैकस्मिन् चतुर्द्दशसु वै तथा  ।  
त्रीणि कोटिशतान्यासन् कोट्यो द्विनवतिस्तथा  ॥ ब्न्द्प्_१,६।१८ ॥  
अथाधिकासप्त तिश्च सहस्राणां पुरा स्मृता  ।  
एकैकस्मिंस्तु कल्पे वै देवा वैमानिकाः स्मृताः  ॥ ब्न्द्प्_१,६।१९ ॥  
अथ मन्वन्तरेष्वासंश्चतुर्दशसु खे दिवि  ।  
देवाश्च पितरश्चैव ऋषयो ऽमृतपास्तथा  ॥ ब्न्द्प्_१,६।२० ॥  
तेषामनुचराश्चैव पत्न्यः पुत्रास्तथैव च  ।  
वर्णाश्रमातिरिक्ताश्च तस्मिन्काले तु खे सुराः  ॥ ब्न्द्प्_१,६।२१ ॥  
तैस्तैः सायुज्यगैः सार्द्ध प्राप्ते वस्तुमये तदा  ।  
तुल्यनिष्ठाभवन्सर्वे प्राप्ते ह्याभूतसम्प्लवे  ॥ ब्न्द्प्_१,६।२२ ॥  
ततस्ते ऽवश्यभावित्वादू बुद्ध्याः पर्या यमात्मनः  ।  
त्रैलोक्यवासिनो देवा इह तानाभिमानिनः  ॥ ब्न्द्प्_१,६।२३ ॥  
स्थितिकाले तदा पूर्णे आसन्ने पश्चिमोत्तरे  ।  
कल्पावसानिका देवास्त स्मिनप्राप्ते ह्युपप्लवे  ॥ ब्न्द्प्_१,६।२४ ॥  
तदोत्सुका विषादेन्न त्यक्तस्थानानि भागशः  ।  
महर्लोकाय संविग्नास्ततस्ते दधिरे मनः  ॥ ब्न्द्प्_१,६।२५ ॥  
ते युक्ता नुपपद्यन्ते महतीं च शरीरिके  ।  
विशुद्धिबहुलाः सर्वे मानसीं सिद्धिमास्थिताः  ॥ ब्न्द्प्_१,६।२६ ॥  
तैः कल्पवासिभिः सार्द्धं महानासादितस्तदा  ।  
ब्राह्मणैः क्षत्रियैर्वैश्यैस्तद्भवैश्चापरैर्जनैः  ॥ ब्न्द्प्_१,६।२७ ॥  
गत्वा तु ते महार्लोकं देवसङ्घाश्चतुर्द्दश  ।  
स्ततस्ते जनलोकाय सोद्वेगा दधिरे मनः  ॥ ब्न्द्प्_१,६।२८ ॥  
एतेन क्रमयोगेन ययुस्ते कल्पवासिनः  ।  
एवं देवयुगानां तु सहस्राणि परस्परम्  ॥ ब्न्द्प्_१,६।२९ ॥  
विशुद्धिबहुलाः सर्वे मानसीं सिद्धिमास्थिताः  ।  
तैः कल्पवासिभिः सार्द्धं जन आसादितस्तु वै  ॥ ब्न्द्प्_१,६।३० ॥  
तत्र कल्पान्दश स्थित्वा सत्यं गच्छन्ति वै पुनः  ।  
गत्वा ते ब्रह्मलोकं वै अपरावर्त्तिनीं गतिम्  ॥ ब्न्द्प्_१,६।३१ ॥  
आधिपत्यं विमाने वै ऐश्वर्येण तु तत्समाः  ।  
भवन्ति ब्रह्मणा तुल्या रूपेण विषयेण च  ॥ ब्न्द्प्_१,६।३२ ॥  
तत्र ते ह्यवतिष्ठन्त प्रीतियुक्ताश्च संयमान्  ।  
आनन्दं ब्रह्मणः प्राप्य मुच्यन्ते ब्रह्मणा सह  ॥ ब्न्द्प्_१,६।३३ ॥  
अवश्यभाविनार्थेन प्राकृतेनैव ते स्वयम्  ।  
मानार्चनाभिः सम्बद्धास्तदा तत्कालभाविताः  ॥ ब्न्द्प्_१,६।३४ ॥  
स्वपतो बुद्धिपूर्वं तु बोधो भवति वै यथा  ।  
तथातु भाविते सेवां तथानन्दः प्रवर्तते  ॥ ब्न्द्प्_१,६।३५ ॥  
प्रत्याहारैस्तु भोदानां येषां भिन्नानि शुष्मिणाम्  ।  
तैः सार्द्ध वर्द्धते तेषां कार्याणि करणानि च  ॥ ब्न्द्प्_१,६।३६ ॥  
नाना त्वदर्शिनां तेषां ब्रह्मलोकनिवासिनाम्  ।  
विनिवृत्ताधिकारणां स्वेन धर्मेण तिष्ठताम्  ॥ ब्न्द्प्_१,६।३७ ॥  
ते तुल्यलक्षणाः सिद्धाः शुद्धात्मानो निरञ्जनाः  ।  
प्राकृते करणोपेताः स्वात्मन्येव व्यवस्थिताः  ॥ ब्न्द्प्_१,६।३८ ॥  
प्रख्यापयित्वा चात्मानं प्रकृतिस्त्वेष तत्त्वतः  ।  
पुरुषान्यबहुत्वेन प्रतीता तत्प्रवर्तते  ॥ ब्न्द्प्_१,६।३९ ॥  
प्रवर्तिते पुनः सर्गे तेषां साकारणात्मनाम्  ।  
संयोगे प्रकृतिर्ज्ञैया मुक्तानां तत्त्वदर्शिनाम्  ॥ ब्न्द्प्_१,६।४० ॥  
तत्रोपवर्गिणां तेषां न पुनर्मार्गगामिनाम्  ।  
अभावः पुनरुत्पन्नः शान्तानामर्चिषामिव  ॥ ब्न्द्प्_१,६।४१ ॥  
ततस्तेषु गतेषूर्ध्वं त्रैलोक्येषु महात्मसु  ।  
एतैः सार्धं महर्लोकस्तदानासादितस्तु वै  ॥ ब्न्द्प्_१,६।४२ ॥  
तच्छिष्या वै भविष्यन्ति कल्पदाह उपस्थिते  ।  
गन्धर्वाद्याः पिशाचाश्च मानुषा ब्राह्मणादयः  ॥ ब्न्द्प्_१,६।४३ ॥  
पशवः पक्षिणस्चैव स्थावराश्च सरीसृपाः  ।  
तिष्ठत्सु तेषु तत्कालं पृथिवीतलवासिषु  ॥ ब्न्द्प्_१,६।४४ ॥  
सहस्रं यत्तु रश्मीनां स्वयमेव विभाव्यते  ।  
तत्सप्तरश्मयो भूत्वा एकैको जायते रविः  ॥ ब्न्द्प्_१,६।४५ ॥  
क्रमेणोत्तिष्टमानास्ते त्रींल्लोकान्प्रदहन्त्युत  ।  
जङ्गमाः स्थावराश्चैवनद्यः सर्वे च पर्वताः  ॥ ब्न्द्प्_१,६।४६ ॥  
शुष्काः पूर्वमनावृष्ट्या सूर्य्यैस्ते च प्रधूपिताः  ।  
तदा तु विवशाः सर्वे निर्दग्धाः सूर्यरश्मि भिः  ॥ ब्न्द्प्_१,६।४७ ॥  
जङ्गमाः स्थावराश्चैव धर्माधर्मात्मकास्तु वै  ।  
दग्धदेहास्तदा ते तु धूतपापायुगान्तरे  ॥ ब्न्द्प्_१,६।४८ ॥  
ख्यातातपा विनिर्मुक्ताः शुभय चातिबन्धया  ।  
ततस्ते ह्युपपद्यन्ते तुल्यरूपैर्जनैर्जनाः  ॥ ब्न्द्प्_१,६।४९ ॥  
उषित्वा रजनीं तत्र ब्रह्मणो ऽव्यक्तजन्मनः  ।  
पुनः सर्गे भवन्तीह मानसा ब्रह्मणः सुताः  ॥ ब्न्द्प्_१,६।५० ॥  
ततस्तेषूपपन्नेषु जनैस्त्रैलोक्यवासिषु  ।  
निर्दग्धेषु च लोकेषु तदा सूर्यैस्तु सप्तभिः  ॥ ब्न्द्प्_१,६।५१ ॥  
वृष्ट्या क्षितौ प्लावितायां विजनेष्वर्णवेषु च  ।  
सामुद्राश्चैव मेघाश्च आपः सर्वाश्च पार्थिवाः  ॥ ब्न्द्प्_१,६।५२ ॥  
शरमाणा व्रजन्त्येव सलिलाख्यास्तथा नुगाः  ।  
आगतागतिकं चैव यदा तत्सलिलं बहु  ॥ ब्न्द्प्_१,६।५३ ॥  
सञ्छाद्येमां स्थितां भमिमर्णवाख्यं तदाभवत्  ।  
आभाति यस्मात् स्वाभासो भाशब्दो व्याप्तिदीप्तिषु  ॥ ब्न्द्प्_१,६।५४ ॥  
सर्वतः समनुप्राप्त्या तासां चाम्भो विभाव्यते  ।  
तदन्तस्तनुते यस्मात्सर्वां पृथ्वीं समन्त ततः  ॥ ब्न्द्प्_१,६।५५ ॥  
धातुस्तनोति विस्तारे नचैतास्तनवः स्मृताः  ।  
शर इत्येष शीर्णे तु नानार्थो धातुरुच्यते  ॥ ब्न्द्प्_१,६।५६ ॥  
एकार्णवे भवत्यापो न शीघ्रास्तेन ते नराः  ।  
तस्मिन् युगसहस्रान्ते संस्थिते ब्रह्मणो ऽहनि  ॥ ब्न्द्प्_१,६।५७ ॥  
तावत्काले रजन्यां च वर्तन्त्यां सलिलात्मना  ।  
ततस्तु सलिले तास्मिन्नष्टाग्नौ पृथवीतले  ॥ ब्न्द्प्_१,६।५८ ॥  
प्रशान्तवाते ऽन्धकारे निरालोके समन्ततः  ।  
एतेनाधिष्ठितं हीदं ब्रह्मा स पुरुषः प्रभुः  ॥ ब्न्द्प्_१,६।५९ ॥  
विभागमस्य लोकस्य प्रकर्तुं पुनरैच्छत  ।  
एकार्णवे तदा तस्मिन्नष्टे स्थावरजङ्गमे  ॥ ब्न्द्प्_१,६।६० ॥  
तदा भवति स ब्रह्मा सहस्राक्षः सहस्रपात्  ।  
सहस्रशीर्षा पुरुषो रुक्मवर्णो जितेन्द्रियः  ।  
इमं चोदाहरन्त्यत्रर् श्लोकं नारायणं प्रति  ॥ ब्न्द्प्_१,६।६१ ॥  
आपो नारास्तत्तनव इत्यर्था ननुशुश्रुम  ।  
आपूर्यमाणास्तत्रास्ते तेन नारायणः स्मृतः  ॥ ब्न्द्प्_१,६।६२ ॥  
सहस्रशीर्षा सुमनाः सहस्रपात् सहस्रचक्षुर्वदनः सहस्रकृत्  ।  
सहस्रबाहुः प्रथमः प्रजापतिस्त्रयीमयो ऽयं पुरुषो निरुच्यते  ॥ ब्न्द्प्_१,६।६३ ॥  
आदित्यवर्णो भुवनस्य गोप्ता एको ह्यमूर्तः प्रथमस्त्वसो विराट्  ।  
हिरण्य गर्भः पुरुषो महात्मा सम्पद्यते वै मनसः परस्तात्  ॥ ब्न्द्प्_१,६।६४ ॥  
कल्पादौ रजसोद्रिक्तो ब्रह्मा भूस्त्वासृजत्प्रभुः  ।  
कल्पान्ते तमसोद्रिक्तः कालो भूत्वाग्रसत्पुनः  ॥ ब्न्द्प्_१,६।६५ ॥  
स वै नारायणो भूत्वा सत्त्वोद्रिक्तो जलाशये  ।  
त्रिधा विभज्य चात्मानं त्रैलोक्ये सम्प्रवर्त्तते  ॥ ब्न्द्प्_१,६।६६ ॥  
सृजति ग्रसते चैव वीक्ष्यते च त्रिभिः स्वयम्  ।  
एकार्णवे तदा तस्मिन्नष्टे स्थावरजङ्गमे  ॥ ब्न्द्प्_१,६।६७ ॥  
चतुर्युगसहस्रान्ते सर्वतः स जलावृते  ।  
ब्रह्मां नारायणाख्यस्तु स चकाशे भवे स्वयम्  ॥ ब्न्द्प्_१,६।६८ ॥  
चतुर्विधाः प्रजाः सर्वा ब्रह्मशक्त्या तमोवृताः  ।  
पश्यन्ति तं महर्लोके कालं सुप्तं महर्षयः  ॥ ब्न्द्प्_१,६।६९ ॥  
भृग्वादयो यथोद्दिष्टास्तस्मिन् काले महर्षयः  ।  
सत्यादयस्तथा त्वष्टौ कल्पे लीने महर्षयः  ।  
तदा विवर्त्यमानैस्तैर्महत्परिगतं पराम्  ॥ ब्न्द्प्_१,६।७० ॥  
गत्यर्थादृषतेर्धातोर्नामनिष्पत्तिरुच्यते  ।  
यस्मादृषतिसत्त्वेन महत्तस्मान्महर्षयः  ॥ ब्न्द्प्_१,६।७१ ॥  
महर्लोकस्थितैर्दृष्टः कालः सुप्तस्तदा च तैः  ।  
सत्त्वाद्याः सप्त ये त्वासन्कल्पे ऽतीते महर्षयः  ॥ ब्न्द्प्_१,६।७२ ॥  
एवं ब्रह्मा तासु तासु रजनीषु सहस्रशः  ।  
दृष्टवन्तस्तदानीताः कालं सुप्तं महर्षयः  ॥ ब्न्द्प्_१,६।७३ ॥  
कल्पस्यादौ सुबहुला यस्मात्संस्थाश्चतुर्द्दश  ।  
कल्पया मास वै ब्रह्मा तस्मात्कल्पो निरुच्यते  ॥ ब्न्द्प्_१,६।७४ ॥  
स स्रष्टा सर्वभूतानां कल्पादिषु पुनः पुनः  ।  
व्यक्ताव्यको महादेवस्तस्य सर्वमिदं जगत्  ॥ ब्न्द्प्_१,६।७५ ॥  
इत्येष प्रतिसम्बन्धः कीर्तितः कल्पयोर्द्वयोः  ।  
साम्प्रतं हि तयोर्मध्ये प्रागवस्था बभूव ह  ॥ ब्न्द्प्_१,६।७६ ॥  
कीर्तितस्तु समासेन पूर्वकल्पे यथातथम्  ।  
साम्प्रतं सम्प्रवक्ष्यामि कल्पमेतं निबोधत  ॥ ब्न्द्प्_१,६।७७ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये अनुषङ्गापादे कल्पमन्वन्तराख्यानवर्णनं नाम षष्ठो ऽध्यायः  
  
  
  
  
  
  
  
  
  
_____________________________________________________________  
  
  
  
सूत उवाच  
तुल्यं युगसहस्रं वै नैशं कालमुपास्य सः  ।  
शर्वर्यन्ते प्रकुरुते ब्रह्मा तूत्सर्गकारणात्  ॥ ब्न्द्प्_१,७।१ ॥  
ब्रह्मा तु सलिले तस्मिन् वायुर्भूत्वा तदाचरत्  ।  
अन्धकारार्णवे तस्मिन्नष्टे स्थावरजङ्गमे  ॥ ब्न्द्प्_१,७।२ ॥  
जलेन समनुप्लाव्य सर्वतः पृथिवीतले  ।  
प्रविभागेन भूतेषु सत्यमात्रे स्थितेषु वा  ॥ ब्न्द्प्_१,७।३ ॥  
निशयामिव खद्योतः प्रावृट् काले ततस्तदा  ।  
तदा कामेन तरसामन्यामानःस्वयं धिया  ॥ ब्न्द्प्_१,७।४ ॥  
सोप्युपायं प्रतिष्ठायां मार्गमाणस्तदा भुवम्  ।  
ततस्तु सलिले तस्मिन् ज्ञात्वा त्वन्तर्गतो महीम्  ॥ ब्न्द्प्_१,७।५ ॥  
अन्धमन्यतमं बुद्धा भूमेरुद्धरणक्षमः  ।  
चकार तं तु देवो ऽथ पूर्वकल्पादिषु स्मृतः  ॥ ब्न्द्प्_१,७।६ ॥  
सत्यं रूपं वराहस्य कृत्वाभो ऽनुप्रविश्य च  ।  
अद्भिः सञ्छादितामिच्छन् पृथिवीं स प्रजापतिः  ॥ ब्न्द्प्_१,७।७ ॥  
उद्धृत्योर्वीमथ न्यस्ता सापत्यान्तामतिन्यसत्  ।  
सामुद्राश्च समुद्रेषु नादेयाश्च नदीषु च  ॥ ब्न्द्प्_१,७।८ ॥  
पृथक्तास्तु समीकृत्य पृथिव्यां सो ऽचिनोद्गिरीन्  ।  
प्राक्सर्गे दह्यमाने तु पुरा संवर्त काग्निना  ॥ ब्न्द्प्_१,७।९ ॥  
तेनाग्निना विलीनास्ते पर्वता भुवि सर्वशः  ।  
शैल्यादेकार्णवे तस्मिन्वायुना ये तु संहिताः  ॥ ब्न्द्प्_१,७।१० ॥  
निषिक्ता यत्र यत्रासंस्तत्रतत्राचलो ऽभवत्  ।  
स्कन्धाचलत्वादचलाः पर्वभिः पर्वताः स्मृताः  ॥ ब्न्द्प्_१,७।११ ॥  
गिरयो हि निगीर्णत्वादयनात्तु शिलोच्चयाः  ।  
तत स्तावासमुद्धृत्य क्षितिमन्तर्जलात्प्रभुः  ॥ ब्न्द्प्_१,७।१२ ॥  
सप्तसप्त तु वर्षाणि तस्या द्वीपेषु सप्तसु  ।  
विषमाणि समीकृत्य शिलाभिरभितो गिरीन्  ॥ ब्न्द्प्_१,७।१३ ॥  
द्वीपेषु तेषु वर्षाणि चत्वारिंशत्तथैव तु  ।  
तावन्तः पर्वताश्चैव वर्षान्ते समवस्थिताः  ॥ ब्न्द्प्_१,७।१४ ॥  
स्वर्गादौ कान्तिविष्टास्ते स्वभावेनैव नान्यथा  ।  
सप्तद्वीपा समुद्राश्च अन्योन्यस्यानुमण्डलम्  ॥ ब्न्द्प्_१,७।१५ ॥  
सन्निविष्टाः स्वभावेन समावृत्य परस्परम्  ।  
भूराद्याश्चतुरो लोकाश्चन्द्रादित्यौ ग्रहैः सह  ॥ ब्न्द्प्_१,७।१६ ॥  
पूर्ववन्निर्ममे ब्रह्मा स्थावराणीह सर्वशः  ।  
कल्पस्य चास्य ब्रह्मा चासृजद्यः स्थानिनः सुरान्  ॥ ब्न्द्प्_१,७।१७ ॥  
आपोग्निं पृथिवीं वायुमन्तरिक्षं दिवं तथा  ।  
स्वर्गं दिशः समुद्रांश्च नदीः सर्वांस्तु पर्वतान्  ॥ ब्न्द्प्_१,७।१८ ॥  
ओषधीनामात्मनश्च आत्मनो वृक्षवीरुधाम्  ।  
लवकाष्ठाः कलाश्चैव मुहुर्त्तान्सन्धिरात्र्यहान्  ॥ ब्न्द्प्_१,७।१९ ॥  
अर्द्धमासांश्च मासांश्च अयनाब्दान् युगानि च  ।  
स्थानाभिमानिनश्चैव स्थानानिच पृथक्पृथक्  ॥ ब्न्द्प्_१,७।२० ॥  
स्थानात्मनस्तु सृष्ट्वा च युगावस्था विनिर्ममे  ।  
कृतं त्रेता द्वापरं च तिष्यं चैव तथा युगम्  ॥ ब्न्द्प्_१,७।२१ ॥  
कल्पस्यादौ कृतयुगे प्रथमं सो ऽसृजत्प्रजाः  ।  
प्रागुक्ताश्च मया तुभ्यं पूर्व्वे कल्पे प्रजास्तु ताः  ॥ ब्न्द्प्_१,७।२२ ॥  
तस्मिन्संवर्त माने तु कल्पे दग्धास्तदग्निना  ।  
अप्राप्तायास्तपोलोकं पृथिव्यां याः समासत  ॥ ब्न्द्प्_१,७।२३ ॥  
आवर्तन्ते पुनः सर्गे वीक्षार्थं ता भवन्ति हि  ।  
वीक्ष्यार्थं ताः स्थितास्तत्र पुनः सर्गस्य कारणात्  ॥ ब्न्द्प्_१,७।२४ ॥  
ततस्ताः सृज्यमानास्तु सन्तानार्थं भवन्ति हि  ।  
धर्म्मार्थ काममोक्षाणामिह ताः साधिताः स्मृताः  ॥ ब्न्द्प्_१,७।२५ ॥  
देवाश्च पितरश्चैव क्रमशो मानवास्तथा  ।  
ततस्ते तपसा युक्ताः स्थानान्यापूरयन्पुरा  ॥ ब्न्द्प्_१,७।२६ ॥  
ब्राह्मणो मनवस्ते वै सिद्धात्मानो भवन्ति हि  ।  
आसङ्गद्वेषयुक्तेन कर्मणा ते दिवं गताः  ॥ ब्न्द्प्_१,७।२७ ॥  
आवर्तमानास्ते देहे सम्भवन्ति युगे युगे  ।  
स्वकर्म्मफलशेषेण ख्याताश्चैव तदात्मकाः  ॥ ब्न्द्प्_१,७।२८ ॥  
सम्भवन्ति जने लोकाः कल्पागमनिबन्धनाः  ।  
अप्सु यः कारणं तेषां बोधयन्कर्म्मणा तु सः  ॥ ब्न्द्प्_१,७।२९ ॥  
कर्म्मभिस्तैस्तु जायन्ते जनलोकाच्छुभाशुभैः  ।  
गृह्णन्ति ते शरीराणि नानारूपाणि योनिषु  ॥ ब्न्द्प्_१,७।३० ॥  
देवाद्याः स्थावरान्तास्तु आपद्यन्ते परस्परम्  ।  
तेषां मेध्यानि कर्म्माणि प्रायशः प्रतिपेदिरे  ॥ ब्न्द्प्_१,७।३१ ॥  
तस्माद्यन्नाम्मरूपाणि तान्येव प्रतिपेदिरे  ।  
पुनः पुनस्ते कल्पेषु जायन्ते नामरूपेणः  ॥ ब्न्द्प्_१,७।३२ ॥  
ततः सर्गो ह्युपसृष्टिं सिसृक्षोर्ब्रह्मणस्तु वै  ।  
ताः प्रजा ध्यायतस्तस्य सत्याभिध्यायिनस्तदा  ॥ ब्न्द्प्_१,७।३३ ॥  
मिथुनानां सहस्रं तु मुखात्समभवत्किल  ।  
जनास्ते ह्युपपद्यन्ते सत्त्वोद्रिक्ताः सुतेजसः  ॥ ब्न्द्प्_१,७।३४ ॥  
चक्षुषो ऽन्यत्सहस्रं तु मिथुनानां ससर्ज्ज ह  ।  
ते सर्वे रजसोद्रिक्ताः शुष्मिणश्चाप्यमर्षिणः  ॥ ब्न्द्प्_१,७।३५ ॥  
सहस्रमन्यदसृजद् बाहूनामसतां पुनः  ।  
रजस्तमोभ्यासुद्धिक्ता गृहशीलास्ततः स्मृताः  ॥ ब्न्द्प्_१,७।३६ ॥  
आयुष्ॐऽते प्रसूयन्ते मिथुनान्येव वासकृत्  ।  
कूटकाकूटकाश्चैव उत्पद्यन्ते मुमूर्षुणाम्  ॥ ब्न्द्प्_१,७।३७ ॥  
कुतः कुलमथोत्पाद्य ताः शरीराणि तत्यजुः  ।  
ततः प्रभृति कल्पे ऽस्मिन्मैथुनानां च सम्भवः  ॥ ब्न्द्प्_१,७।३८ ॥  
ध्यानेन मनसा तासां प्रजानां जायते कृते  ।  
शब्दादिविषयः शुद्धः प्रत्येकं पञ्चलक्षणम्  ॥ ब्न्द्प्_१,७।३९ ॥  
इत्येवं मानसैर्भावैः प्रेष्ठं तिष्ठन्ति चाप्रजाः  ।  
तथान्वयास्तु सम्भूता यैरिदं पूरितं जगत्  ॥ ब्न्द्प्_१,७।४० ॥  
सरित्सरःसमुद्रांश्च सेवन्ते पर्वतानपि  ।  
तदा ता ह्यल्पसन्तोषायुद्धे तस्मिंश्चरन्ति वै  ॥ ब्न्द्प्_१,७।४१ ॥  
पृथ्वी रसवती नाम आहारं व्याहरन्ति च  ।  
ताः प्रजाः कामचारिण्यो मानसीं सिद्धिमिच्छतः  ॥ ब्न्द्प्_१,७।४२ ॥  
तुल्यमायुः सुखं रूपं तासामासीत्कृते युगे  ।  
धर्माधर्मौं तदा न स्तः कल्पादौ प्रथमे युगे  ॥ ब्न्द्प्_१,७।४३ ॥  
स्वेनस्वेनाधि कारेण जज्ञिरे तु युगेयुगे  ।  
चत्वारि तु सहस्राणि वर्षाणां दिव्यसङ्ख्यया  ॥ ब्न्द्प्_१,७।४४ ॥  
आदौ कृतयुगं प्राहुः सन्ध्यांशौ च चतुःशतौ  ।  
ततः सहस्रशस्तास्तु प्रजासु प्रथितास्विह  ॥ ब्न्द्प्_१,७।४५ ॥  
न तासां प्रतिघातो ऽस्ति न द्वन्द्वं नापि च क्रमः  ।  
पर्वतोदधिवासिन्यो ह्यनिकेताश्रयास्तु ताः  ॥ ब्न्द्प्_१,७।४६ ॥  
विशोकाः सत्त्वबहुला एकान्तसुखिनः प्रजाः  ।  
ताश्शश्वत् कामचरिण्यो नित्यं मुदितमानसाः  ॥ ब्न्द्प्_१,७।४७ ॥  
पशवः पक्षिणश्चैव न तदासन्सरीसृपाः  ।  
नोद्विजा नोत्कटाश्चैव धर्मस्य प्रक्रिया तु सा  ॥ ब्न्द्प्_१,७।४८ ॥  
समूल फलपुष्पाणि वर्त्तनाय त्वशेषतः  ।  
सर्वैकान्तसुखः कालो नात्यर्थं ह्युष्णशीतलः  ॥ ब्न्द्प्_१,७।४९ ॥  
मनो ऽभिलषितः काम स्तासां सर्वत्र सर्वदा  ।  
उत्तिष्ठन्ति पृथिव्यां वै तेषां ध्यानै रसातलात्  ॥ ब्न्द्प्_१,७।५० ॥  
बलवर्णकरी तेषां जरारोगप्रणाशिनी  ।  
असंस्कार्यैः शरीरैस्तु प्रजास्ताः स्थिरयौवनाः  ॥ ब्न्द्प्_१,७।५१ ॥  
तासां विना तु सङ्कल्पाज्जायन्ते सिथुनात्प्रजाः  ।  
समं जन्म च रूपं च प्रीयन्ते चैव ताः समाः  ॥ ब्न्द्प्_१,७।५२ ॥  
तदा सत्यमलोभश्च सन्तुष्टिश्च च सुखं दमः  ।  
निर्विशेषाश्च ताः सर्वा रूपायुःशिल्पचेष्टितैः  ॥ ब्न्द्प्_१,७।५३ ॥  
अबुद्धिपूर्विका पृत्तिः प्रजानां भवति स्वयम्  ।  
अप्रवृत्तिः कृतद्वारे कर्मणः शुभपापयोः  ॥ ब्न्द्प्_१,७।५४ ॥  
वर्णाश्रमव्यवस्थाश्च न तदासन्न तत्कराः  ।  
अनिच्छाद्वेषयुक्तास्ता वर्त्तयन्ति परस्परम्  ॥ ब्न्द्प्_१,७।५५ ॥  
तुल्यरूपायुषः सर्वा अधमोत्तमवर्जिताः  ।  
सुखप्राया विशोकाश्च उत्पद्यन्ते कृते युगे  ॥ ब्न्द्प्_१,७।५६ ॥  
लाभालाभौ न वा स्यातां मित्रामित्रौ प्रियाप्रियौ  ।  
मनसा विषयस्तासां निरीहाणां प्रवर्तते  ॥ ब्न्द्प्_१,७।५७ ॥  
नाति हिंसति वान्योन्यं नानुगृङ्णन्ति वै तदा  ॥ ब्न्द्प्_१,७।५८ ॥  
ज्ञानं परं कृतयुगे त्रेतायां यज्ञ उच्यते  ।  
पवृत्तं द्वापरे युद्धं स्तेयमेव कलौ युगे  ॥ ब्न्द्प्_१,७।५९ ॥  
सत्त्वं कृतं रजस्त्रेता द्वापरं तु रजस्तमः  ।  
कलिस्तमस्तु विज्ञेयं गुणवृत्तं गुमेषु तत्  ॥ ब्न्द्प्_१,७।६० ॥  
कालः कृतयुगे त्वेष तस्य सन्ध्यां निबोधत  ।  
चत्वारि तु सहस्राणि वर्षाणां तत्कृतं युगम्  ॥ ब्न्द्प्_१,७।६१ ॥  
साध्यांशौ तस्य दिव्यानि शतान्यष्टौ तु सङ्ख्यया  ।  
चत्वार्यैव सहस्राणि वर्षाणां मोनुषाणि तु  ॥ ब्न्द्प्_१,७।६२ ॥  
तदा तासु भवन्त्याशु नोत्क्रोशाच्च विपर्ययाः  ।  
ततः कृत्युगे तस्मिन् ससन्ध्यांशे गते तदा  ॥ ब्न्द्प्_१,७।६३ ॥  
पादावशिष्टो भवति युगधर्मस्तु सर्वशः  ।  
सन्ध्यायास्तु व्यतीतायाः सान्ध्यः कालो युगस्य सः  ॥ ब्न्द्प्_१,७।६४ ॥  
पादमिश्रावशिष्टेन सन्ध्याधर्मे पुनः पुनः  ।  
एवं कृतयुगे तस्मिन्निश्शेषेन्तर्दधे तदा  ॥ ब्न्द्प्_१,७।६५ ॥  
तस्यां च सन्धौ नष्टायां मानसी चाभवत्प्रजा  ।  
सिद्धिरन्ययुगे तस्मिंस्त्रेताख्ये ऽनन्तरे कृतात्  ॥ ब्न्द्प्_१,७।६६ ॥  
सर्गादौ या मयाष्टौ तु मानस्यो वै प्रकीर्तिताः  ।  
अष्टौ ताः क्रमयोगेन सिद्धयो यान्ति सङ्क्षयम्  ॥ ब्न्द्प्_१,७।६७ ॥  
कल्पादौ मानसी ह्येका सिद्धिर्भवति सा कृते  ।  
मन्वन्तरेषु सर्वेषु चतुर्युगविभागशः  ॥ ब्न्द्प्_१,७।६८ ॥  
वर्णाश्रमाचारकृतः कर्मसिद्ध्युद्भवः कृतः  ।  
सन्ध्या कृतस्य पादेन सङ्क्षेपेण वशात्ततः  ॥ ब्न्द्प्_१,७।६९ ॥  
कृतसन्ध्यांशका ह्येते त्रीनादाय परस्परम्  ।  
हीयन्ते युगधर्मास्ते तपःश्रुतबलायुषः  ॥ ब्न्द्प्_१,७।७० ॥  
कृते कृताशे ऽतीते तु वभूव तदनन्तरम्  ।  
त्रेतायुगसमुत्पत्तिः सांशा च ऋषिसत्तमाः  ॥ ब्न्द्प्_१,७।७१ ॥  
तस्मिन् क्षीणे कृतांशे वै तासु शिष्टासु सप्तसु  ।  
कल्पादौ सम्प्रवृत्तायास्त्रेतायाः प्रसुखे तदा  ॥ ब्न्द्प्_१,७।७२ ॥  
प्रणश्यति तदा सिद्धिः कालयोगेन नान्यथा  ।  
तस्यां सिद्धौ प्रनष्टायामन्या सिद्धिरजायत  ॥ ब्न्द्प्_१,७।७३ ॥  
अपांशौ तौ प्रतिगतौ तदा मेघात्माना तु वै  ।  
मेघेभ्यः स्तनयितृभ्यः प्रवृत्तं पृष्टिसर्जनम्  ॥ ब्न्द्प्_१,७।७४ ॥  
सकृदेव तया वृष्ट्या संसिद्धे पृषिवीतले  ।  
प्रजा आसंस्ततस्तासां वृक्षश्च गृह सञ्ज्ञिताः  ॥ ब्न्द्प्_१,७।७५ ॥  
सर्वः प्रत्युपभोगस्तु तासां तेभ्यो व्यजायत  ।  
वर्त्तयन्तेस्म तेभ्यस्तास्त्रेतायुगमुखे प्रजाः  ॥ ब्न्द्प्_१,७।७६ ॥  
ततः कालेन महता तासामेव विपर्ययात्  ।  
सङ्गलोलात्मको भावस्तदा ह्याकस्मिको ऽभवत्  ॥ ब्न्द्प्_१,७।७७ ॥  
यत्तद्भवति नारीणां जीवितान्ते तदार्तवम्  ।  
तदा तद्वै न भवति पुनर्युगबलेन तु  ॥ ब्न्द्प्_१,७।७८ ॥  
तासां पुनः प्रवृत्तं तन्मासिमासि तदार्तवम्  ।  
ततस्तेनैव योगेन वर्त्तते मैथुनं तदा  ॥ ब्न्द्प्_१,७।७९ ॥  
तेषां तत्का लभावित्वान्मासिमास्युपगच्छताम्  ।  
अकाले चार्तवोत्पत्त्या गर्भोत्पत्तिस्तदाभवत्  ॥ ब्न्द्प्_१,७।८० ॥  
विपर्ययेण तेषां तु तेन तत्काल भाविता  ।  
प्रणश्यन्ति ततः सर्वे वृक्षास्ते गृहसञ्ज्ञिताः  ॥ ब्न्द्प्_१,७।८१ ॥  
ततस्तेषु प्रनष्टेषु विभ्रान्ता व्याकुलेन्द्रियाः  ।  
अभिध्यायन्ति ताः सिद्धिं सत्याभिध्यायिनस्तदा  ॥ ब्न्द्प्_१,७।८२ ॥  
प्रादुर्बभूवुस्तेषां तु वृक्षास्ते गृहसञ्ज्ञिताः  ।  
वस्त्राणि च प्रसूयन्ते फलान्याभरणानि च  ॥ ब्न्द्प्_१,७।८३ ॥  
तथैव जायते तेषां गन्धर्वाणां रसान्वितम्  ।  
आन्वीक्षिकं महावीर्यं पुटके पुटके मधु  ॥ ब्न्द्प्_१,७।८४ ॥  
तेन ता वर्त्तयन्ति स्ममुखे त्रेतायुगस्य वै  ।  
त्दृष्टपुष्टास्तया सिद्ध्या प्रजास्ता विगतज्वराः  ॥ ब्न्द्प्_१,७।८५ ॥  
ततः कालान्तरेप्येवं पुनर्लोभावृताः प्रजाः  ।  
वृक्षांस्ताः पर्यगृह्णन्त मधु वा माक्षिकं बलात्  ॥ ब्न्द्प्_१,७।८६ ॥  
तासां तेनापचारेण पुनर्लोभकृतेन वै  ।  
प्रनष्टा प्रभुणा सार्द्धं कल्पवृक्षाः क्वचित्क्वचित्  ॥ ब्न्द्प्_१,७।८७ ॥  
तस्यामेवाल्पशिष्टायां सिद्ध्यां कालवशात्तदा  ।  
वर्त्तन्ते चानया तासां द्वन्द्वान्यत्युत्थितानि तु  ॥ ब्न्द्प्_१,७।८८ ॥  
शीतवातातपास्तीव्रास्ततस्ता दुःखिता भृशम्  ।  
द्वन्द्वैस्तैः पीड्यमानास्तु चुक्रुशुरावृणानि वा  ॥ ब्न्द्प्_१,७।८९ ॥  
कृत्वा द्वन्द्वप्रतीयातं निकेतानि विचेतसः  ।  
पूर्व निकामचारास्ते ह्यनिकेता यथाभवन्  ॥ ब्न्द्प्_१,७।९० ॥  
यथायोगं यथाप्रीति निकेतेष्ववसन्पुरा  ।  
मधुधुन्वत्सु निष्ठेषु पर्वतेषु नदीषु च  ॥ ब्न्द्प्_१,७।९१ ॥  
संश्रयन्ति च दुर्गाणि धन्वपावर्तमौदकम्  ।  
यथाजोषं यथाकामं समेषु विषमेषु च  ॥ ब्न्द्प्_१,७।९२ ॥  
आरब्धास्तान्निकेतान्वै कर्तुं शीतोष्णवारणात्  ।  
ततस्तान्निर्मयामासुः खेटानि च पुराणि च  ॥ ब्न्द्प्_१,७।९३ ॥  
ग्रामांश्चैव यथाभागं तथैव नगराणि च  ।  
तेषामायामविष्कम्भाः सन्निवेशान्तराणि च  ॥ ब्न्द्प्_१,७।९४ ॥  
चक्रुस्तदा यथाज्ञानं मीत्वामीत्वात्मनोगुलैः  ।  
मानार्थानि प्रमाणानि तदा प्रभृति चक्रिरे  ॥ ब्न्द्प्_१,७।९५ ॥  
ययाङ्गुलप्रदेशांस्त्रीन्हस्तः किष्कुं धनूंषि च  ।  
दश त्वङ्गुलपर्वाणि प्रादेश इति सञ्ज्ञितः  ॥ ब्न्द्प्_१,७।९६ ॥  
अङ्गुष्ठस्य प्रदेशिन्या व्यासप्रादेश उच्यते  ।  
तालः स्मृतो मध्यमया गोकर्णश्चाप्यनामया  ॥ ब्न्द्प्_१,७।९७ ॥  
कनिष्ठया वितस्तिस्तु द्वादशाङ्गुल उच्यते  ।  
रत्निरङ्गुलपर्वाणि सङ्ख्यया त्वेकविशतिः  ॥ ब्न्द्प्_१,७।९८ ॥  
चत्वारि विंशतिश्चैव हस्तः स्यादङ्गुलानि तु  ।  
किष्कुः स्मृतो द्विरत्निस्तु द्विचत्वारिंशदङ्गुलः  ॥ ब्न्द्प्_१,७।९९ ॥  
चतुर्हस्तो धनुर्द्दण्डो नालिका युगमेव च  ।  
धनुःसहस्त्रे द्वे तत्र गव्यूतिस्तौः कृता तदा  ॥ ब्न्द्प्_१,७।१०० ॥  
अष्टौ धनुःसहस्राणि योजनं तैर्विभावितम्  ।  
एतेन योजनेनेह सन्निवेशास्ततः कृताः  ॥ ब्न्द्प्_१,७।१०१ ॥  
चतुर्णामथ दुर्गाणां स्वयमुत्थानि त्रीणि च  ।  
चतुर्थ कृतिमं दुग तस्य वक्ष्यामि निर्णयम्  ॥ ब्न्द्प्_१,७।१०२ ॥  
सोत्सेधरन्ध्रप्राकारं सर्वतः खातकावृतम्  ।  
रुचकः प्रतिकद्वारं कुमारीपुरमेव च  ॥ ब्न्द्प्_१,७।१०३ ॥  
द्विहस्तः स्रोतसां श्रेष्ठं कुमारीपुरमञ्चतान्  ।  
हस्तस्रोतो दशश्रेष्ठो नवहस्तोष्ट एव च  ॥ ब्न्द्प्_१,७।१०४ ॥  
खेटानां च पुराणां च ग्रामाणां चैव सर्वशः  ।  
त्रिविधानां च दुर्गाणां पर्वतोदकधन्विनाम्  ॥ ब्न्द्प्_१,७।१०५ ॥  
कृत्रिमाणां च दुर्गाणां विष्कम्भायाममेव च  ।  
योजनादर्द्धविष्कम्भमष्टभागाधिकायतम्  ॥ ब्न्द्प्_१,७।१०६ ॥  
परमार्द्धार्द्धमायामं प्रागुदक्प्लवनं पुरम्  ।  
छिन्नकर्णविकर्णं च व्यजनाकृतिसंस्थितम्  ॥ ब्न्द्प्_१,७।१०७ ॥  
वृत्तं वज्रं च दीर्घ च नगरं न प्रशस्यते  ।  
चतुरस्रयुतं दिव्यं प्रशस्तं तैः पुरं कृतम्  ॥ ब्न्द्प्_१,७।१०८ ॥  
चतुर्विंशत्परं ह्रस्वं वास्तु वाष्टशतं परम्  ।  
अत्र मध्यं प्रशंसन्ति ह्रस्वं काष्ठविवर्ज्जितम्  ॥ ब्न्द्प्_१,७।१०९ ॥  
अथ किष्कुशतान्यष्टौ प्राहुर्मुख्यं निवेशनम्  ।  
नगरादर्द्धविषकम्भः खेटं पानं तदूर्द्धतः  ॥ ब्न्द्प्_१,७।११० ॥  
नगराद्योजनं खेटं खेटाद्गामोर्द्धयोजनम्  ।  
द्विक्रोशः परमा सीमा क्षेत्रसीमा चतुर्द्धनुः  ॥ ब्न्द्प्_१,७।१११ ॥  
विंशद्धनूंषि विस्तीर्णो दिशां मार्गस्तु तैः कृतः  ।  
विंशद्धनुर्ग्राममार्गः सीमामार्गो दशैव तु  ॥ ब्न्द्प्_१,७।११२ ॥  
धनूंषि दश विस्तीर्णः श्रीमान् राजपथः कृतः  ।  
नृवाजिरथनागानामसम्बाधस्तु सञ्चरः  ॥ ब्न्द्प्_१,७।११३ ॥  
धनूंषि चापि चत्वारि शाखारथ्याश्च तैर्मिताः  ।  
त्रिका रथ्योपरथ्याः स्युर्द्विका श्चाप्युपरत्यकाः  ॥ ब्न्द्प्_१,७।११४ ॥  
जङ्घापथश्चतुष्पादस्त्रिपदं च गृहान्तरम्  ।  
धृतिमार्गस्तूर्द्धषष्ठं क्रमशः पदिकः स्मृतः  ॥ ब्न्द्प्_१,७।११५ ॥  
अवस्कारपरीवारः पादमात्रं समन्ततः  ।  
कृतेषु तेषु स्थानेषु पुनर्गेहगृहाणि वै  ॥ ब्न्द्प्_१,७।११६ ॥  
यथा ते पूर्वमासंश्च वृक्षास्तु गृह संस्थिताः  ।  
तथा कर्तुं समारब्धाश्चिन्तयित्वा पुनः पुनः  ॥ ब्न्द्प्_१,७।११७ ॥  
वृक्षस्यार्वाग्गताः शाखा इतश्चैवापरा गताः  ।  
अत ऊर्द्ध गताश्चान्या एवं तिर्यग्गताः परा  ॥ ब्न्द्प्_१,७।११८ ॥  
बुद्ध्यान्विष्य यथान्यायं वृक्षशाखा गता यथा  ।  
यथा कृतास्तु तैः शाखास्त स्माच्छालास्तु ताः स्मृताः  ॥ ब्न्द्प्_१,७।११९ ॥  
एवं प्रसिद्धाः शाखाभ्यः शालोश्चैव गृहाणि च  ।  
तस्मात्ताश्च स्मृताः शालाः शालात्वं तासु तत्स्मृतम्  ॥ ब्न्द्प्_१,७।१२० ॥  
प्रसीदन्ति यतस्तेषु ततः प्रासादसञ्ज्ञितः  ।  
तस्माद् गृहाणि शालाश्च प्रासादाश्चैव सञ्ज्ञिता  ॥ ब्न्द्प्_१,७।१२१ ॥  
कृत्वा द्वन्द्वाभिघातास्तान्त्वार्तोपायमचिन्तयान्  ।  
नष्टेषु मधुना सार्द्धं कल्पवृक्षेषु वै तदा  ॥ ब्न्द्प्_१,७।१२२ ॥  
विषादव्याकुलास्ता वै प्रजाः सृष्टास्तु दर्शिताः  ।  
ततः प्रादुर्बभौ तासां सिद्धिस्त्रेतायुगे तदा  ॥ ब्न्द्प्_१,७।१२३ ॥  
सर्वार्थसाधका ह्यन्या वृष्टिस्तासां निकामतः  ।  
तासां वृष्ट्युदकानीह यानि मिष्टगतानि च  ॥ ब्न्द्प्_१,७।१२४ ॥  
एवं नयः प्रवृत्तस्तु द्वितीये वृष्टिसर्जने  ।  
ये परस्तादपां स्तोकाः सम्पाताः पुथिवीतले  ॥ ब्न्द्प्_१,७।१२५ ॥  
अपां भूमेस्तु संयोगादोषध्यस्तास्तदाभवन्  ।  
पुष्पमूलफलिन्यस्तु ओषध्यस्ता हि जज्ञिरे  ॥ ब्न्द्प्_१,७।१२६ ॥  
अफालकृष्टाश्चानुप्ता ग्राभ्यारम्याश्चतुर्द्दश  ।  
ऋतुपुष्पफलाश्चैव वृक्षा गुल्माश्च जज्ञिरे  ॥ ब्न्द्प्_१,७।१२७ ॥  
प्रादुर्भूतास्तु त्रेतायां मायायामौषधस्य वा  ।  
तदौषधेन वर्तन्ते प्रजास्त्रेता मुखे तदा  ॥ ब्न्द्प्_१,७।१२८ ॥  
ततः पुनरभूत्तासां रागो लोभस्तु सर्वदा  ।  
अवश्यभाविनार्थेन त्रेतायुगवशेन च  ॥ ब्न्द्प्_१,७।१२९ ॥  
ततस्ते पर्यगृह्णंस्तु नदीक्षेत्राणि पर्वतान्  ।  
वृक्षगुल्मौषधीश्चैव प्रसह्य तु यथाबलम्  ॥ ब्न्द्प्_१,७।१३० ॥  
सिद्धात्मानस्तु ये पूर्वं व्याख्याता वः कृते मया  ।  
ब्रह्मणो मानसास्ते वै उत्पन्ना ये जनादिह  ॥ ब्न्द्प्_१,७।१३१ ॥  
शान्ता ये शुष्मिणश्चैव कर्मिणो दुःखितास्तथा  ।  
तत आवर्त्तमानास्ते त्रेतायां जज्ञिरे पुनः  ॥ ब्न्द्प्_१,७।१३२ ॥  
ब्राह्मणाः क्षत्रिया वैश्याःशूद्रा द्रोहजनास्तथा  ।  
भाविताः पूर्वजातीषु ख्यात्या ते शुभपापयोः  ॥ ब्न्द्प्_१,७।१३३ ॥  
ततस्ते प्रबला ये तु सत्यशीला अहिंसकाः  ।  
वीतलोभा जितात्मानो निवसन्ति स्मृतेषु वै  ॥ ब्न्द्प्_१,७।१३४ ॥  
परिग्रहं न कुर्वन्ति वदन्तस्तु उपस्थिताः  ।  
तेषां कर्माणि कुर्वन्ति तेभ्यश्चैवाबलाश्च ये  ॥ ब्न्द्प्_१,७।१३५ ॥  
परिचर्यासु वर्त्तन्ते तेभ्यश्चान्ये ऽल्पतेजसः  ।  
एवं विप्रतिपन्नेषु प्रपन्नेषु परस्परम्  ॥ ब्न्द्प्_१,७।१३६ ॥  
तेन दोषेण वै शान्ता ओषध्यो नितरां तदा  ।  
प्रनष्टा गृह्यमाणा वै मुष्टिभ्यां सिकता यथा  ॥ ब्न्द्प्_१,७।१३७ ॥  
अथास्य तु युगबलाद्गाम्यारण्याश्चतुर्द्दश  ।  
फलैर्गृह्णन्ति पुष्पैश्च तथा मूलैश्च ताः पुनः  ॥ ब्न्द्प्_१,७।१३८ ॥  
ततस्तासु प्रनष्टासु विभ्रान्तास्ताः प्रजास्तदा  ।  
क्षुधाविष्टास्तदा सर्वा जग्मुस्ता वै स्वयम्भुवम्  ॥ ब्न्द्प्_१,७।१३९ ॥  
वृत्त्यर्थमभिलिप्सन्त्यो ह्यादौ त्रेतायुगस्य ताः  ।  
ब्रह्मा स्वयम्भूर्भगवान् ज्ञात्वा तासां मनीषितम्  ॥ ब्न्द्प्_१,७।१४० ॥  
पुष्टिप्रत्यक्षदृष्टेन दर्शनेन विचार्य सः  ।  
ग्रस्ताः पृथिव्या त्वोषध्यो ज्ञात्वा प्रत्यरूहत्पुनः  ॥ ब्न्द्प्_१,७।१४१ ॥  
कृत्वा वत्सं समेरुं तु दुदोह पृथिवीमिमाम्  ।  
दुग्धेयं गौस्तदा तेन बीजानि वसुधातले  ॥ ब्न्द्प्_१,७।१४२ ॥  
जज्ञिरे तानि बीजानि ग्रामारण्यास्तु ताः प्रभुः  ।  
ओषध्यः फलपाकाताः क्षणसप्तवशास्तु ताः  ॥ ब्न्द्प्_१,७।१४३ ॥  
व्रीहयश्च यवाश्चैव गोधूमाश्चणकास्तिलाः  ।  
प्रियङ्गव उदारास्ते कोरदुष्टाः सवामकाः  ॥ ब्न्द्प्_१,७।१४४ ॥  
माषा मुद्गा मसूरास्तु नीवाराः सकुलत्थकाः  ।  
हरिकाश्चरकाश्चैव गमः सप्तदश स्मृताः  ॥ ब्न्द्प्_१,७।१४५ ॥  
इत्येता ओषधीनां तु ग्राम्याणां जातयः स्मृताः  ।  
श्यामाकाश्चैव नीवारा जर्तिलाः सगवेधुकाः  ॥ ब्न्द्प्_१,७।१४६ ॥  
कुरुविन्दो वेणुयवास्ता मातीर्काटकाः स्मृताः  ।  
ग्रामारण्याः स्मृता ह्येता ओषध्यस्तु चतुर्दश  ॥ ब्न्द्प्_१,७।१४७ ॥  
उत्पन्नाः प्रथमस्यैता आदौ त्रेतायुगस्य ह  ।  
अफालकृष्टास्ताः सर्वा ग्राम्यारण्यश्चतुर्द्दश  ॥ ब्न्द्प्_१,७।१४८ ॥  
वृक्षगुल्मलतावल्ल्यो वीरुधस्तृणजातयः  ।  
मूलैः फलैश्च रोहैश्चगृह्णन्पुष्टाश्च यत्फलम्  ॥ ब्न्द्प्_१,७।१४९ ॥  
पृथ्वी दुग्धा तु बीजानि यानि पूर्वं स्वयम्भुवा  ।  
ऋतुपुष्पफलास्ता वै ओषध्यो जज्ञिरे त्विह  ॥ ब्न्द्प्_१,७।१५० ॥  
यदा प्रसृष्टा ओषध्यो न प्रथन्तीह याः पुनः  ।  
ततस्तासां च पृत्त्यर्थै वार्तोपायं चकार ह  ॥ ब्न्द्प्_१,७।१५१ ॥  
तासां स्वयम्भूर्भगवान् हस्तसिद्धिं स्वकर्मजाम्  ।  
ततः प्रभृति चौषध्यः कृष्टपच्यास्तु जज्ञिरे  ॥ ब्न्द्प्_१,७।१५२ ॥  
संसिद्धकायो वार्तायां ततस्तासां प्रजापतिः  ।  
मर्यादां स्थापयामास ययारक्षत्परस्परम्  ॥ ब्न्द्प्_१,७।१५३ ॥  
ये वै परिग्रहीतारस्तासामासन्बलीयसः  ।  
इतरेषां कृतत्राणान् स्थापयामास क्षत्रियान्  ॥ ब्न्द्प्_१,७।१५४ ॥  
उपतिष्ठन्ति तावन्तो यावन्तो निर्मितास्तथा  ।  
सत्यं बूत यथाभूतं ध्रुवं वो ब्रह्मणास्तु ताः  ॥ ब्न्द्प्_१,७।१५५ ॥  
ये चान्ये ह्यबलास्तेषां संरक्षाकर्म्मणि स्थिताः  ।  
क्रीतानि नाशयन्ति स्म पृथिव्यां ते व्यवस्थिताः  ॥ ब्न्द्प्_१,७।१५६ ॥  
वैश्यानित्येव तानाहुः कीनाशान्वृत्तिसाधकान्  ।  
सेवन्तश्च द्रवन्तश्च परिचर्यासु ये रताः  ॥ ब्न्द्प्_१,७।१५७ ॥  
निस्तेजसो ऽल्पवीर्याश्च शूद्रांस्तानब्रवीच्च सः  ।  
तेषां कर्माणि धर्मांश्च ब्रह्मा तु व्यदधात्प्रभुः  ॥ ब्न्द्प्_१,७।१५८ ॥  
संस्थित्यां तु कृतायां हि यातुर्वर्ण्यस्य तेन वै  ।  
पुनः प्रजास्तु ता मोहाद्धर्म्मं तं नान्वपालयन्  ॥ ब्न्द्प्_१,७।१५९ ॥  
वर्णधर्मैश्च जीवन्त्यो व्यरुद्ध्यन्त परस्परम्  ।  
ब्रह्मा बुद्धा तु तत्सर्वं याथातथ्येन स प्रभुः  ॥ ब्न्द्प्_१,७।१६० ॥  
क्षत्रियाणां बलं दण्डं युद्धमाजीव्यमादिशत्  ।  
याजनाध्यापने ब्रह्मा तथा दानप्रतिग्रहम्  ॥ ब्न्द्प्_१,७।१६१ ॥  
ब्राह्मणानां विभुस्तेषां कर्माण्येता न्यथादिशत्  ।  
पाशुपाल्यं च वाणिज्यं कृषिं चैव विशां ददौ  ॥ ब्न्द्प्_१,७।१६२ ॥  
शिल्पाजीवभृतां चैव शूद्राणां व्यदधात्पुनः  ।  
सामान्यानि च कर्माणि ब्रह्मक्षत्रविशां पुनः  ॥ ब्न्द्प्_१,७।१६३ ॥  
यजनाध्यापने दानं सामान्यानीतरेषु च  ।  
कर्माजीवं तु वै दत्त्वा तेषामिह परस्परम्  ॥ ब्न्द्प्_१,७।१६४ ॥  
तेषां लोकान्तरे मूर्ध्नि स्थानानि विदधे पुनः  ।  
प्राजापत्यं द्विजातीनां स्मृतं स्थानं क्रियावताम्  ॥ ब्न्द्प्_१,७।१६५ ॥  
स्थानमैद्रं क्षत्रियाणां सङ्ग्रामेष्वपलायिनाम्  ।  
वैश्यानां मारुतं स्थानं स्वस्वकर्मोपजीविनाम्  ॥ ब्न्द्प्_१,७।१६६ ॥  
गान्धर्वं शूद्रजातीनां परिचर्ये च तिष्ठताम्  ।  
स्थानान्येतानि वर्णानां योग्याचारवतां सताम्  ॥ ब्न्द्प्_१,७।१६७ ॥  
संस्थित्यां सुकृतायां वै चातुर्वर्ण्यस्य तस्य तत्  ।  
वर्णास्तु दण्डभयतः स्वेस्वे वर्ण्ये व्यवस्थिताः  ।  
ततः स्थितेषु वर्णेषु स्थापयामास ह्याश्रमान्  ॥ ब्न्द्प्_१,७।१६८ ॥  
गृहस्थो ब्रह्मचारी च वानप्रस्थो यतिस्तथा  ।  
आश्रमाश्चतुरो ह्येतान्पूर्ववत्स्थापयन्प्रभुः  ॥ ब्न्द्प्_१,७।१६९ ॥  
वर्णकर्माणि ये केचित्तेषामिह चतुर्भवः  ।  
कृतकर्म्म कृतावासा आश्रमादुपभुञ्जते  ॥ ब्न्द्प्_१,७।१७० ॥  
ब्रह्मा तान्स्थापयामास आश्रमान् भ्रामतामतः  ।  
निर्द्दिदेश ततस्तेषां ब्रह्मा धर्मान्प्रभा षते  ॥ ब्न्द्प्_१,७।१७१ ॥  
प्रस्थानानि तु तेषां च यमान्सनियमांस्तथा  ।  
चतुर्वर्णात्मकः पूर्वं गृहस्थस्याश्रमः स्थितः  ॥ ब्न्द्प्_१,७।१७२ ॥  
त्रयाणा माश्रमाणां च वृत्तियोनीति चैव हि  ।  
यथाक्रमं च वक्ष्यामि व्रतैश्च नियमैस्तथा  ॥ ब्न्द्प्_१,७।१७३ ॥  
दाराग्नयश्चातिथय इष्टाः श्राद्धक्रियाः प्रजाः  ।  
इत्येष वै गृहस्थस्य समासाद्धर्मसङ्ग्रहः  ॥ ब्न्द्प्_१,७।१७४ ॥  
ढण्डी च मेखली चैव अधःशायी तथाजिनी  ।  
गुरुशुश्रूषणं भैक्ष्यंविद्यार्थी ब्रह्मचारिणः  ॥ ब्न्द्प्_१,७।१७५ ॥  
चीरपत्राजिनानि स्युर्वनमूलफलौषधैः  ।  
उभे सन्ध्ये वगाहश्च होमश्चारण्यवासिनाम्  ॥ ब्न्द्प्_१,७।१७६ ॥  
विपन्नमुसले भैक्ष्यमास्तेयं शौचमेव च  ।  
अप्रमादो ऽव्यवायश्च दया भूतेषु च क्षमा  ॥ ब्न्द्प्_१,७।१७७ ॥  
श्रवणं गुरुशुश्रूषा सत्यं च दशमं स्मृतम्  ।  
दशलक्षणको ह्येष धर्मः प्रोक्तः स्वयम्भूवा  ॥ ब्न्द्प्_१,७।१७८ ॥  
भिक्षोर्व्रतानि पञ्चात्र भैक्ष्यवेदव्रतानि च  ।  
तेषां स्थानान्यशुष्मिं च संस्थिताना मचष्ट सः  ॥ ब्न्द्प्_१,७।१७९ ॥  
अष्टाशीतिसहस्राणि ऋषीणामूर्ध्वरेतसाम्  ।  
स्मृतं तेषां तु यत् स्थानं तदेव गुरुवासिनाम्  ॥ ब्न्द्प्_१,७।१८० ॥  
सप्तर्षीणा तु यत्स्थानं स्मृतं तद्वै वनौकसाम्  ।  
प्राजापत्यं गृहस्थानां न्यासिनां ब्रह्मणःक्षयम्  ॥ ब्न्द्प्_१,७।१८१ ॥  
योगिनामकृतं स्थानं तानाजित्बा न विद्यते  ।  
स्थानान्याश्रमिणस्तानि ब्रह्मस्थानस्थितानि तु  ॥ ब्न्द्प्_१,७।१८२ ॥  
चत्वार एव पन्थानो देवयानानि निर्मिताः  ।  
पन्थानः पितृयानास्तु समृताश्चत्वार एव ते  ॥ ब्न्द्प्_१,७।१८३ ॥  
ब्रह्मणां लोकतन्त्रेण आद्ये मन्वन्तरे पुरा  ।  
पन्थानो देवयाना ये तेषां द्वारं रंविः स्मृतः  ।  
तथैव पितृयानानां चन्द्रमा द्वारमुच्यते  ॥ ब्न्द्प्_१,७।१८४ ॥  
एवं वर्णाश्रमाणां च प्रविभागे कृते तदा  ।  
यदा प्रजा ना वर्द्धन्त वर्णधर्मसमासिकाः  ॥ ब्न्द्प्_१,७।१८५ ॥  
ततो ऽन्यां मानसीं स्वां वै त्रेतामध्ये ऽसृजत्प्रजाः  ।  
आत्मनस्तु शरीरेभ्यस्तुल्याश्चैवात्मना तु ताः  ॥ ब्न्द्प्_१,७।१८६ ॥  
तस्मिस्त्रेतायुगे त्वाद्ये मध्यं प्राप्ते क्रमेण तु  ।  
ततो ऽन्यां मानसीं सो ऽथ प्रजाः स्रष्टुं प्रचक्रमे  ॥ ब्न्द्प्_१,७।१८७ ॥  
ततः सत्त्वरजोद्रिक्ताः प्रजाः सह्यसृजत्प्रभुः  ।  
धर्मार्थकाममोक्षाणां वार्त्तानां साधकाश्च याः  ॥ ब्न्द्प्_१,७।१८८ ॥  
देवाश्च पितरश्चैव ऋषयो मनवस्तथा  ।  
युगानुरूपा धर्मेण यैरिमा वर्द्धिताः प्रजाः  ॥ ब्न्द्प्_१,७।१८९ ॥  
उपस्थिते तदा तस्मिन् सृष्टिवर्गे स्वयम्भुवः  ।  
अभिध्याय प्रजा ब्रह्मा नानावीर्याः स्वमानसीः  ॥ ब्न्द्प्_१,७।१९० ॥  
पूर्वोक्ता या मया तुभ्यं जनानीकं समाश्रिताः  ।  
कल्पे ऽतीते पुराण्यासीद्देवाद्यास्तु प्रजा इह  ॥ ब्न्द्प्_१,७।१९१ ॥  
ध्यायतस्तस्य तानीह सम्भूत्यर्थमुपस्तिताः  ।  
मन्वन्तरक्रमेणेह कनिष्ठाः प्रथमेन ताः  ॥ ब्न्द्प्_१,७।१९२ ॥  
ख्यातास्तु वंश्यैरेतैस्तु पूर्वं यैरिह भाविताः  ।  
कुशलाकुशलैः कन्दैरक्षीणैस्तैस्तदा युताः  ॥ ब्न्द्प्_१,७।१९३ ॥  
तत्कर्मफलदोषेण ह्युपबाधाः प्रजज्ञिरे  ।  
देवासुरपितॄंश्चैव यक्षैर्गन्धर्वमानुषैः  ॥ ब्न्द्प्_१,७।१९४ ॥  
राक्षसैस्तु पिशाचैस्तैः पशुपक्षिसरीसृपैः  ।  
वृक्षनारककीटाद्यैस्तैस्तैः सर्वैरुपस्थिताः  ।  
आहारार्थं प्रजानां वै विदात्मानो विनिर्ममे  ॥ ब्न्द्प्_१,७।१९५ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे लोकज्ञान वर्णनं नाम सप्तमो ऽध्यायः  
  
  
  
  
  
_____________________________________________________________  
  
  
सूत उवाच  
ततोभिध्यायतस्तस्य मानस्यो जज्ञिरे प्रजाः  ।  
तच्छरीरसमुत्पन्नैः कार्यैस्तैः कारणैः सह  ॥ ब्न्द्प्_१,८।१ ॥  
क्षेत्रज्ञाः समवर्त्तन्त क्षेत्रस्यैतस्य धीमतः  ।  
ततो देवासुरपितॄन्मनुष्यांश्च चतुषृयम्  ॥ ब्न्द्प्_१,८।२ ॥  
सिसृक्षुरयुतातानि स चात्मानमयूयुजत्  ।  
युक्तात्मनस्ततस्तस्य तमोमात्रासमुद्भवः  ॥ ब्न्द्प्_१,८।३ ॥  
तदाभिध्यायतः सर्गं प्रयत्नो ऽभूत्प्रजापतेः  ।  
ततो ऽस्य जघ नात्पूर्वमसुरा जज्ञिर सुताः  ॥ ब्न्द्प्_१,८।४ ॥  
असुः प्राणः स्मृतो विज्ञैस्तज्जन्मानस्ततो ऽसुराः  ।  
सृष्टा यया सुरास्तन्वा तां तनुं स व्यपोहत  ॥ ब्न्द्प्_१,८।५ ॥  
सापविद्धा तनुस्तेन सद्यो रात्रिरजायत  ।  
सा तमोबहुला यस्मात्ततो रात्रिस्त्रियामिका  ॥ ब्न्द्प्_१,८।६ ॥  
आवृतास्तमसा रात्रौ प्रजा स्तस्मात्स्वयं पुनः  ।  
सृष्ट्वासुरांस्ततः सो ऽथ तनुमन्यामपद्यत  ॥ ब्न्द्प्_१,८।७ ॥  
अव्यक्तां सत्त्वबहुलां ततस्तां सो ऽभ्ययुञ्जत  ।  
ततस्तां युञ्ज मानस्य प्रियमासीत्प्रभोः किल  ॥ ब्न्द्प्_१,८।८ ॥  
ततो मुखात्समुत्पन्ना दीव्यतस्तस्य देवताः  ।  
यतो ऽस्य दीव्यतो जातास्तेन देवाः प्रकीर्त्तिताः  ॥ ब्न्द्प्_१,८।९ ॥  
धातुर्दिव्येति यः प्रोक्तः क्रीडायां स विभाव्यते  ।  
तस्मात्तन्वास्तु दिव्याया जज्ञिरे तेन देवताः  ॥ ब्न्द्प्_१,८।१० ॥  
देवान् सृष्ट्वा ततः सो ऽथ तनुं दिव्यामपोहत  ।  
उत्सृष्टा सा तनुस्तेन अहः समभवत्तदा  ॥ ब्न्द्प्_१,८।११ ॥  
तस्मादहःकर्मयुक्ता देवताः समुपासते  ।  
देवान्सृष्ट्वा ततः सो ऽथ तनुमन्यामपद्यत  ॥ ब्न्द्प्_१,८।१२ ॥  
सत्त्वमात्रात्मिकामेव ततो ऽन्यामभ्ययुङ्क्त वै  ।  
पितेव मन्यमानस्तान्पुत्रान्प्रध्याय स प्रभुः  ॥ ब्न्द्प्_१,८।१३ ॥  
पितरो ह्यभवंस्तस्या सध्ये रात्र्यहयोः पृथक्  ।  
तस्मात्ते पितरो देवाः पितृत्वं तेषु तत्स्मृतम्  ॥ ब्न्द्प्_१,८।१४ ॥  
ययासृष्टास्तु पितरस्तां तनुं स व्यपोहत  ।  
सापविद्धा तनुस्तेन सद्यः सन्ध्या व्यजायत  ॥ ब्न्द्प्_१,८।१५ ॥  
तस्मादहर्देवतानां रात्रिर्या साऽसुरी स्मृता  ।  
तयोर्मध्ये तु वै पैत्री या तनुः सा गरीयसी  ॥ ब्न्द्प्_१,८।१६ ॥  
तस्माद्देवासुराश्चैव ऋषयो मानवास्तथा  ।  
युक्तास्तनुमुपासन्ते उषाव्युष्ट्योर्यदन्तरम्  ॥ ब्न्द्प्_१,८।१७ ॥  
तस्माद्रात्र्यहयोः सन्धिमुपासन्ते तथा द्विजाः  ।  
ततो ऽन्यस्यां पुनर्ब्रह्मा स्वतन्वामुपपद्यत  ॥ ब्न्द्प्_१,८।१८ ॥  
रजोमात्रात्मिका या तु मनसा सो ऽसृजत्प्रभुः  ।  
मनसा तु सुतास्तस्य प्रजनाज्जज्ञिरे प्रजाः  ॥ ब्न्द्प्_१,८।१९ ॥  
मननाच्च मनुषयास्ते प्रजनात्प्रथिताः प्रजाः  ।  
सृष्ट्वा पुनः प्रजाः सो ऽथ स्वां तनुं स व्यपोहत  ॥ ब्न्द्प्_१,८।२० ॥  
सापविद्धा तनुस्तेन ज्योत्स्ना सद्यस्त्वजायत  ।  
तस्माद्भवन्ति संहृष्टा ज्योत्स्नाया उद्भवे प्रजाः  ॥ ब्न्द्प्_१,८।२१ ॥  
इत्येतास्तनवस्तेन ह्यपविद्धा महात्मना  ।  
सद्यो रात्र्यहनी चैवसन्ध्या ज्योत्स्ना च जज्ञिरे  ॥ ब्न्द्प्_१,८।२२ ॥  
ज्योत्स्ना सन्ध्याहनी चैव सत्त्वमात्रात्मकं त्रयम्  ।  
तमोमात्रात्मिका रात्रिः सा वै तस्मान्नियामिका  ॥ ब्न्द्प्_१,८।२३ ॥  
तस्माद्देवा दिव्यतन्वा तुष्ट्या सृष्टा सुखात्तु वै  ।  
यस्मात्तेषां दिवा जन्म बलिनस्तेन ते दिवा  ॥ ब्न्द्प्_१,८।२४ ॥  
तन्वा यदसुरान्रत्र्या जघनादसृजत्प्रभुः  ।  
प्राणेभ्यो रात्रिजन्मानो ह्यजेया निशि तेन ते  ॥ ब्न्द्प्_१,८।२५ ॥  
एतान्येव भविष्याणां देवानामसुरैः सह  ।  
पितॄणां मानुषाणां च अतीताना गतेषु वै  ॥ ब्न्द्प्_१,८।२६ ॥  
मन्वन्तरेषु सर्वेषु निमित्तानि भवन्ति हि  ।  
ज्योत्स्ना रात्र्यहनी सन्ध्या चत्वार्येतानि तानि वा  ॥ ब्न्द्प्_१,८।२७ ॥  
भान्ति यस्मात्ततो भाति भाशब्दो व्याप्तिदीप्तिषु  ।  
अम्भांस्येतानि सृष्ट्वा तु देवदानवमानुषान्  ॥ ब्न्द्प्_१,८।२८ ॥  
पितॄंश्चैव तथा चान्यान्विविधान्व्य सृजत्प्रजाः  ।  
तामुत्सृज्य ततो च्योत्स्नां ततो ऽन्यां प्राप्य स प्रभुः  ॥ ब्न्द्प्_१,८।२९ ॥  
मूर्त्तिं रजस्तमोद्रिक्तां ततस्तां सो ऽभ्ययुञ्जत  ।  
ततो ऽन्याः स्ॐऽधकारे च क्षुधाविष्टाः प्रजाः सृजन्  ॥ ब्न्द्प्_१,८।३० ॥  
ताः सृष्टास्तु क्षुधाविष्टा अम्भांस्यादातुमुद्यताः  ।  
अम्भांस्येतानि रक्षाम उक्तवन्तस्तु तेषु ये  ॥ ब्न्द्प्_१,८।३१ ॥  
राक्षसास्ते स्मृतास्तस्मात्क्षुधात्मानो निशाचराः  ।  
ये ऽब्रुवन् क्षिणुमो ऽम्भांसि तेषां त्दृष्टाः परस्परम्  ॥ ब्न्द्प्_१,८।३२ ॥  
तेन ते कर्मणा यक्षा गुह्यकाः क्रूरकर्मिणः  ।  
रक्षेति पालने चापि धातुरेष विभाव्यते  ॥ ब्न्द्प्_१,८।३३ ॥  
य एष क्षीतिधातुर्वै क्षपणे स निरुच्यते  ।  
रक्षणाद्रक्ष इत्युक्तं क्षपणाद्यक्ष उच्यत  ॥ ब्न्द्प्_१,८।३४ ॥  
तान्दृष्ट्वा त्वप्रियेणास्य केशाः शीर्णाश्च धीमतः  ।  
ते शीर्णा व्युत्थिता ह्यूर्द्धमारो हन्तः पुनः पुनः  ॥ ब्न्द्प्_१,८।३५ ॥  
हीना ये शिरसो बालाः पन्नाश्चैवापसर्पिणः  ।  
बालात्मना स्मृता व्याला हीनत्वादहयः स्मृताः  ॥ ब्न्द्प्_१,८।३६ ॥  
पन्नत्वात्पन्नगाश्चापि व्यपसर्पाच्च सर्प्पता  ।  
तेषां लयः पृथिव्यां यः सूर्याचन्द्रमसौ घनाः  ॥ ब्न्द्प्_१,८।३७ ॥  
तस्य क्रोधोद्भवो यो ऽसावग्निगर्भः सुदारुणः  ।  
स तान्सर्प्पान् सहोत्पन्नानाविवेश विषात्मकः  ॥ ब्न्द्प्_१,८।३८ ॥  
सर्प्पान्सृष्ट्वा ततः क्रोधात् क्रोधात्मानो विनिर्मिताः  ।  
वर्णेन कपिशेनोग्रास्ते भूताः पिशिताशनाः  ॥ ब्न्द्प्_१,८।३९ ॥  
भूतत्वात्ते रमृता भूताः पिशाचा पिशिताशनात्  ।  
गायतो गां ततस्तस्य गन्धर्वा जज्ञिरे सुताः  ॥ ब्न्द्प्_१,८।४० ॥  
धयेति धातुः कविभिः पानार्थे परिपठ्यते  ।  
पिबतो जज्ञिरे वाचं गन्धर्वास्तेन ते स्मृताः  ॥ ब्न्द्प्_१,८।४१ ॥  
अष्टास्वेतासु सृष्टासु देवयोनिषु स प्रभुः  ।  
छन्दतश्चैव छन्दासि वयांसि वयसासृजत्  ॥ ब्न्द्प्_१,८।४२ ॥  
पक्षिणस्तु स सृष्ट्वा वै ततः पशुगणान्सृजन्  ।  
मुखतोजाः सृजन्सो ऽथ वक्षसश्चाप्यवीः सृजन्  ॥ ब्न्द्प्_१,८।४३ ॥  
गावश्चैवोदराद्ब्रह्मा पाश्वीभ्यां च विनिर्ममे  ।  
पादतो ऽश्वान्समातङ्गान् रासभान् गवयान्मृगान्  ॥ ब्न्द्प्_१,८।४४ ॥  
उष्ट्रांश्चैव वराहांश्च शुनो ऽन्यांश्चैव जातयः  ।  
ओषध्यः फल मूलिन्यो रोमभ्यस्तस्य जज्ञिरे  ॥ ब्न्द्प्_१,८।४५ ॥  
एवं पञ्चौषधीः सृष्ट्वा व्ययुञ्जत्सो ऽध्वरेषु वै  ।  
अस्य त्वादौ तु कल्पस्य त्रेतायुगमुखेपुरा  ॥ ब्न्द्प्_१,८।४६ ॥  
गौरजः पुरुषो ऽथाविरश्वाश्वतरगर्दभाः  ।  
एते ग्राम्याः समृताः सप्त आरण्याः सप्त चापरे  ॥ ब्न्द्प्_१,८।४७ ॥  
श्वापदो द्वीपिनो हस्ती वानरः पक्षिपञ्चमः  ।  
औदकाः पशवः षष्ठाः सप्तमास्तु सरीसृपाः  ॥ ब्न्द्प्_१,८।४८ ॥  
महिषा गवयोष्ट्राश्च द्विखुराः शरभो द्विषः  ।  
मर्कटः सप्तमो ह्येषां चारण्याः पशवस्तु ते  ॥ ब्न्द्प्_१,८।४९ ॥  
गायत्रीं च ऋचं चैव त्रिवृत्सतोमरथन्तरे  ।  
अग्निष्टोमं च यज्ञानां निर्ममे प्रथमान्मुखात्  ॥ ब्न्द्प्_१,८।५० ॥  
यजूंषि त्रैष्टुभं छन्दः स्तोमं पञ्चदशं तथा  ।  
बृहत्साम तथोक्तं च दक्षिणात्सो ऽसृजन्मुखात्  ॥ ब्न्द्प्_१,८।५१ ॥  
सामानि जगतीं चैव स्तोमं सप्तदशं तथा  ।  
वैरूप्यमतिरात्रं च पश्चिमात्सो ऽसृजन्मखात्  ॥ ब्न्द्प्_१,८।५२ ॥  
एकविंशमथर्वाणमाप्तोर्यामं तथैव च  ।  
अनुष्टुभं सवैराजं चतुर्थादसृजन्मुखात्  ॥ ब्न्द्प्_१,८।५३ ॥  
विद्युतो ऽशनिमेघांश्व रोहितेद्रधनूंषि च  ।  
सृष्ट्वासौ भगवान्देवः पर्जन्यमितिविश्रुतम्  ॥ ब्न्द्प्_१,८।५४ ॥  
ऋचो यजूंषि सामानि निर्ममे यज्ञसिद्धये  ।  
उच्चावचानि भूतानि गात्रेभ्यस्तस्य जज्ञिरे  ॥ ब्न्द्प्_१,८।५५ ॥  
ब्रह्मणास्तु प्रजासर्गं सृजतो हि प्रजापतेः  ।  
सृष्ट्वा चतुष्टयं पूर्वं देवर्षिपितृमानवान्  ॥ ब्न्द्प्_१,८।५६ ॥  
ततो ऽसृजत भूतानि चराणि स्थावराणि च  ।  
सृष्ट्वा यक्षपिशाचांश्च गन्धर्वप्सरसस्तदा  ॥ ब्न्द्प्_१,८।५७ ॥  
नरकिन्नररक्षांसि वयःपशुमृगोरगान्  ।  
अव्ययं च व्ययं चैव द्वयं स्थावरजङ्गमम्  ॥ ब्न्द्प्_१,८।५८ ॥  
तेषां ये यानि कर्माणि प्राक् सृष्टानि प्रपेदिरे  ।  
तान्येव प्रतिपद्यन्ते सृज्यमानाः पुनःपुनः  ॥ ब्न्द्प्_१,८।५९ ॥  
हिंस्राहिंस्रे सृजन् क्रूरे धर्माधर्मावृतानृते  ।  
तद्भाविताः प्रपद्यन्ते तस्मात्तत्तस्य रोचते  ॥ ब्न्द्प्_१,८।६० ॥  
महाभूतेषु नानात्वमिन्द्रियार्तेषु मूर्तिषु  ।  
विनियोगं च भूतानां धातैव व्यदधात्स्वयम्  ॥ ब्न्द्प्_१,८।६१ ॥  
केचित्पुरुषकारं तु प्राहुः कर्म च मानवाः  ।  
दैवमित्यपरे विप्राः स्वभावं भूतचिन्तकाः  ॥ ब्न्द्प्_१,८।६२ ॥  
पौरुषं कर्म दैवं च फलवृत्तिस्वभावतः  ।  
न चैव तु पृथग्भावमधिकेन ततो विदुः  ॥ ब्न्द्प्_१,८।६३ ॥  
एतदेवं च नैवं च न चोभे नानुभे न च  ।  
स्वकर्मविषयं ब्रूयुः सत्त्वस्थाः समदर्शिनः  ॥ ब्न्द्प्_१,८।६४ ॥  
नानारूपं च भूतानां कृतानां च प्रपञ्चनम्  ।  
वेदशब्देभ्य एवादौ निर्ममे स महेश्वरः  ॥ ब्न्द्प्_१,८।६५ ॥  
आर्षाणि चैव नामानि याश्च देवेषु दृष्टयः  ।  
शर्वर्यन्ते प्रसूतानां पुनस्तेभ्यो दधात्यजः  ॥ ब्न्द्प्_१,८।६६ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे मानससृष्टिवर्णनं नामाष्टमो ऽध्यायः  
  
  
_____________________________________________________________  
  
  
सूत उवाच  
रुद्रं धर्मं मनश्चैव रुचिं चैवाकृतिं तथा  ।  
पञ्च कर्तॄन् हि स तदा मनसा व्यसृजत्प्रभुः  ॥ ब्न्द्प्_१,९।१ ॥  
एते महाभुजाः सर्वे प्रजानां स्थितिहेतवः  ।  
औषधीः प्रतिसन्धत्ते रुद्रः क्षीणः पुनः पुनः  ॥ ब्न्द्प्_१,९।२ ॥  
प्राप्तौषधिफलैर्देवः सम्यगिष्टः फलार्थिभिः  ।  
त्रिभिरेव कपालैस्तु त्र्यम्बकैरोषधीक्षये  ॥ ब्न्द्प्_१,९।३ ॥  
इज्यते मुनिभिर्यस्मात्तस्मात्त्त्र्यम्बक उच्यते  ।  
गायत्रीं चैव त्रिष्टुप् च जगती चैव ताः स्मृताः  ॥ ब्न्द्प्_१,९।४ ॥  
अम्बिकानां मया प्रोक्ता योनयः स्वनस्पतेः  ।  
ताभिरेकत्वभूता भिस्त्रिविधाभिः स्ववीर्यतः  ॥ ब्न्द्प्_१,९।५ ॥  
त्रिसाधनः पुरोडाशस्त्रिकपालस्ततः स्मृतः  ।  
त्र्यम्बकः स पुरोडाशस्तेनेह त्र्यम्बकःस्मृतः  ॥ ब्न्द्प्_१,९।६ ॥  
धत्ते धर्मः प्रजाः सर्वा मनो ज्ञानकरं स्मृतम्  ।  
आकृतिः सुरुचे रूपं रुचिः श्रद्धाकरः स्मृतः  ॥ ब्न्द्प्_१,९।७ ॥  
एवमेते प्रजापालाः प्रजानां स्थितिहेतवः  ।  
अथास्य सृजतः सर्गं प्रजानां परिवृद्धये  ॥ ब्न्द्प्_१,९।८ ॥  
न व्यवर्द्धत ताः सृष्टाः प्रजाः केनापि हेतुना  ।  
ततः स विदधे बुद्धिमर्थनिश्चयगा मिनीम्  ॥ ब्न्द्प्_१,९।९ ॥  
अथात्मनि समद्राक्षीत्तमोमात्रां तु चारिणीम्  ।  
रजः सत्त्वं परित्यज्य वर्तमानां स्वकर्मतः  ॥ ब्न्द्प्_१,९।१० ॥  
ततः स तेन दुखेनशुचं चक्रे जगत्पतिः  ।  
तमश्च व्यनुदत्पश्चाद् रजसातु समावृणोत्  ॥ ब्न्द्प्_१,९।११ ॥  
तत्तमः प्रतिनुत्तं वै मिथुनं सम्प्रसूयत  ।  
अधर्माचरणा त्तस्य हिंसा शोको व्यजायत  ॥ ब्न्द्प्_१,९।१२ ॥  
ततस्तस्मिन्समुद्भूते मिथुने वरणात्मके  ।  
ततः स भगवानासीत् प्रीतश्चैतं हि शिश्रिये  ॥ ब्न्द्प्_१,९।१३ ॥  
एवं प्रीतात्मनस्तस्य स्वदेहार्द्धाद्विनिःसृता  ।  
नारी परमकल्याणी सर्वभूतमनोहरा  ॥ ब्न्द्प्_१,९।१४ ॥  
सा हि कामात्मना सृष्टा प्रकृतेः सा सुरूपिणी  ।  
शतरूपेति सा प्रोक्ता सा प्रोक्तैव पुनः पुनः  ॥ ब्न्द्प्_१,९।१५ ॥  
ततः प्रजाः समुद्भूता यथा प्रोक्ता मया पुरा  ।  
प्रक्रियायां यथा तुभ्यं त्रेतामध्ये महात्मनः  ॥ ब्न्द्प्_१,९।१६ ॥  
यदा प्रजास्तु ताः सृष्टा न व्यवद्धत धीमतः  ।  
ततो ऽन्यान्मानसान्पुत्रानात्मनः सदृशो ऽसृजत  ॥ ब्न्द्प्_१,९।१७ ॥  
भृग्वङ्गिरोमरीचींश्च पुलस्त्यं पुलहं क्रतुम्  ।  
दक्षमत्रिं वसिष्ठं च निर्ममे मानसान्सुतान्  ॥ ब्न्द्प्_१,९।१८ ॥  
नव ब्रह्माण इत्येते पुराणे निश्चयं गताः  ।  
ब्रह्मा यतात्मकानां तु सर्वेषामात्मयोनिनाम्  ॥ ब्न्द्प्_१,९।१९ ॥  
ततो ऽसृजत्पुनर्ब्रह्मा धर्मं भूतसुखावहम्  ।  
प्रजापतिं रुचिं चैव पूर्वेषामेव पूर्वजौ  ॥ ब्न्द्प्_१,९।२० ॥  
बुद्धितः ससृजे धर्मं सर्वभूतसुखावहम्  ।  
मनसस्तु रुचिर्नाम जज्ञे जो ऽव्यक्तजन्मनः  ॥ ब्न्द्प्_१,९।२१ ॥  
भृगुस्तु त्दृदयाज्जज्ञे ऋषिः साललयोनिनः  ।  
प्राणाद्दक्षं सृजन्ब्रह्मा चक्षुर्भ्यां तु मरीचिनम्  ॥ ब्न्द्प्_१,९।२२ ॥  
अभिमानात्मकं रुद्रं निर्ममे नीललोहितम्  ।  
शिरस्ॐगिरसं चैव श्रोत्रादत्रिं तथैव च  ॥ ब्न्द्प्_१,९।२३ ॥  
पुलस्त्यं च तथोदानाद्व्यानाच्च पुलहं पुनः  ।  
समानजो वसिष्ठश्च ह्यपानान्निर्ममे क्रतुम्  ॥ ब्न्द्प्_१,९।२४ ॥  
इत्येते ब्रह्मणः पुत्राः प्रजादौ द्वादश स्मृताः  ।  
धर्मस्तेषां प्रथमजो देवतानां स्मृतस्तु वै  ॥ ब्न्द्प्_१,९।२५ ॥  
भृग्वादयस्तु ये सृष्टास्ते वै ब्रह्मर्षयः स्मृताः  ।  
गृहमेधिपुराणास्ते धर्मस्तैः प्राक् प्रवर्त्तितः  ॥ ब्न्द्प्_१,९।२६ ॥  
द्वादशैते प्रसूयन्ते प्रजाः कल्पे पुनः पुनः  ।  
तेषां द्वादश ते वंशा दिव्या देवगुणान्विताः  ॥ ब्न्द्प्_१,९।२७ ॥  
क्रियावन्तः प्रजावन्तो महर्षिभिरलङ्कृताः  ।  
यदा तैरिह सृष्टैस्तु धर्म्माद्यैश्च महर्षिभिः  ॥ ब्न्द्प्_१,९।२८ ॥  
सृज्यमानाः प्रजाश्चैव न व्यवर्द्धन्त धीमतः  ।  
तमोमात्रावृतः सो ऽभूच्छोकप्रतिहतश्च वै  ॥ ब्न्द्प्_१,९।२९ ॥  
यथाऽवृतः स वै ब्रह्मा तमोमात्रा तु सा पुनः  ।  
पुत्राणां च तमोमात्रा अपरा निःसृताभवत्  ॥ ब्न्द्प्_१,९।३० ॥  
प्रतिस्रोतात्मको ऽधर्मो हिंसा चैवाशुभात्मिका  ।  
ततः प्रतिहते तस्य प्रतीते वरणात्मके  ॥ ब्न्द्प्_१,९।३१ ॥  
स्वां तनुं स तदा ब्रह्मा समपोहत भास्वराम्  ।  
द्विधा कृत्वा स्वकं देहमर्द्धेन पुरुषो ऽभवत्  ॥ ब्न्द्प्_१,९।३२ ॥  
अर्धेन नारी सा तस्य शतरूपा व्यजायत  ।  
प्रकृतिर्भूतधात्री सा कामाद्वै सृजतः प्रभोः  ॥ ब्न्द्प्_१,९।३३ ॥  
सा दिवं पृथिवीं चैव महिम्ना व्याप्य सुस्थिता  ।  
ब्रह्माणः सा तनुः पूर्वा दिवमावृत्य तिष्टतः  ॥ ब्न्द्प्_१,९।३४ ॥  
या त्वर्द्धा सृज्यते नारी शतरूपा व्यजायत  ।  
सा देवी नियुतं तप्त्वा तपः परम दुश्चरम्  ॥ ब्न्द्प्_१,९।३५ ॥  
भर्त्तारं दीप्तयशसं पुरुषं प्रत्यपद्यत  ।  
स वै स्वायम्भुवः पूर्वं पुरुषो मनुरुच्यते  ॥ ब्न्द्प्_१,९।३६ ॥  
तस्यैकसप्ततियुगं मन्वन्तरमिहोच्यते  ।  
लब्ध्वा तु पुरुषः पत्नीं शतरूपामयोनिजाम्  ॥ ब्न्द्प्_१,९।३७ ॥  
तया स रमते सार्द्धं तस्मात्सा रतिरुच्यते  ।  
प्रथमः सम्प्रयोगः स कल्पादौ समवर्त्तत  ॥ ब्न्द्प्_१,९।३८ ॥  
विराजमसृजद्ब्रह्मा सो ऽभवत्पुरुषो विराट्  ।  
सम्राट् सशतरूपस्तु वैराजस्तु मनुः स्मृतः  ॥ ब्न्द्प्_१,९।३९ ॥  
स वैराजः प्रजासर्गं ससर्ज पुरुषो मनुः  ।  
वैराजात्पुरुषाद्वीरौ शतरूपा व्यजायत  ॥ ब्न्द्प्_१,९।४० ॥  
प्रियव्रतोत्तानपादौ पुत्रौ पुत्रवतां वरौ  ।  
कन्ये द्वे सुमहाभागे याभ्यां जाता इमाः प्रजाः  ॥ ब्न्द्प्_१,९।४१ ॥  
देवी नाम्ना तथाकूलिः प्रसूतिश्चैव ते शुभे  ।  
स्वायम्भुवः प्रसूतिं तु दक्षाय व्यसृजत्प्रभुः  ॥ ब्न्द्प्_१,९।४२ ॥  
रुचेः प्रजापतेश्चैव आकूतिं प्रत्य पादयत्  ।  
आकूत्यां मिथुनं जज्ञे मानसस्य रुचेः शुभम्  ॥ ब्न्द्प्_१,९।४३ ॥  
यज्ञश्च दक्षिणा चैव यमलौ तौ बभूवतुः  ।  
यज्ञस्य दक्षिणायां च पुत्रा द्वादश जज्ञिरे  ॥ ब्न्द्प्_१,९।४४ ॥  
यामा इति समाख्याता देवाः स्वायम्भुवेतरे  ।  
यमस्य पुत्रा यज्ञस्य तस्माद्यामास्तु ते स्मृताः  ॥ ब्न्द्प्_१,९।४५ ॥  
अजिताश्चैव शुक्राश्च द्वौ गणौ ब्रह्मणः स्मृतौ  ।  
यामाः पूर्वं परिक्रान्ता येषां सञ्ज्ञा दिवौकसः  ॥ ब्न्द्प्_१,९।४६ ॥  
स्वायम्भूव सुतायां तु प्रसूत्यां लोकमातरः  ।  
तस्यां कन्याश्चतुर्विंशद्दक्षस्त्वजनयत्प्रभुः  ॥ ब्न्द्प्_१,९।४७ ॥  
सर्वास्ताश्च महाभागाः सर्वाः कमललोचनाः  ।  
योगपत्न्यश्च ताः सर्वाः सर्वास्ता योगमातरः  ॥ ब्न्द्प्_१,९।४८ ॥  
सर्वाश्च ब्रह्मवादिन्यः सर्वा विश्वस्य मातरः  ।  
श्रद्धा लक्ष्मीर्धृतिस्तुष्टिः पुष्टिर्मेधा तथा क्रिया  ॥ ब्न्द्प्_१,९।४९ ॥  
बुद्धिर्लज्जा वसुः शान्तिः सिद्धिः कीर्त्तिस्त्रयोदश  ।  
पत्न्यर्थं प्रतिजग्राह धर्मो दाक्षायणीः प्रभुः  ॥ ब्न्द्प्_१,९।५० ॥  
द्वाराण्येतानि चैवास्य विहितानि स्वयम्भुवा  ।  
यान्याः शिष्टा यवीयस्य एकादश सुलोचनाः  ॥ ब्न्द्प्_१,९।५१ ॥  
सती ख्यातिश्च सम्भूतिः स्मृतिः प्रीतिः क्षमा तथा  ।  
सन्नतिश्चानसूया च ऊर्जा स्वाहा स्वधा तथा  ॥ ब्न्द्प्_१,९।५२ ॥  
तास्तदा प्रत्यगृह्णन्त पुनरन्ये महार्षयः  ।  
रुद्रो भृगुर्मरीचिश्च अङ्गिराः पुलहः क्रतुः  ॥ ब्न्द्प्_१,९।५३ ॥  
पुलस्त्यो ऽत्रिर्वसिष्ठश्च पितरो ऽग्रिस्तथैव च  ।  
सतीं भवाय प्रायच्छत्ख्यातिं च भृगवे तथा  ॥ ब्न्द्प्_१,९।५४ ॥  
मरीचये तु सम्भूतिं स्मृतिमङ्गिरसे ददौ  ।  
प्रीतिं चैव पुलस्त्याय क्षमां वै पुलहाय च  ॥ ब्न्द्प्_१,९।५५ ॥  
क्रतवे सन्ततिं नाम अनसूयां तथात्रये  ।  
ऊर्जां ददौ वसिष्ठाय स्वाहां चैवाग्नये ददौ  ॥ ब्न्द्प्_१,९।५६ ॥  
स्वधां चैव पितृभ्यस्तु तास्वपत्यानि मे शृणु  ।  
एताः सर्वा महाभागाः प्रजास्त्वनुसृताः स्थिताः  ॥ ब्न्द्प्_१,९।५७ ॥  
मन्वन्तरेषु सर्वेषु यावदाभूतसम्प्लवम्  ।  
श्रद्धा कामं प्रजज्ञे ऽथ दर्पो लक्ष्मी सुतः स्मृतः  ॥ ब्न्द्प्_१,९।५८ ॥  
धृत्यास्तु नियमः पुत्रस्तुष्ट्याः सन्तोष उच्यते  ।  
पुष्ट्या लाभः सुतश्चापि मेधापुत्रः श्रुतस्तथा  ॥ ब्न्द्प्_१,९।५९ ॥  
क्रियायास्तनयौ प्रोक्तौ दमश्च शम एव च  ।  
बुद्धेर्बोधः सुतश्चापि अप्रमादश्च तावुभौ  ॥ ब्न्द्प्_१,९।६० ॥  
लज्जाया विनयः पुत्रो व्यवसायो वसोः सुतः  ।  
क्षेमः शान्तेः सुतश्चापि सुखं सिद्धेर्व्यजायत  ॥ ब्न्द्प्_१,९।६१ ॥  
यशः कीर्तेः सुतश्चापि इत्येते धर्मसूनवः  ।  
कामस्य तु सुतो हर्षो देव्यां सिद्ध्यां व्यजायत  ॥ ब्न्द्प्_१,९।६२ ॥  
इत्येष वै सुखोदर्कः सर्गो धर्मस्य सात्त्विकः  ।  
जज्ञे हिंसा त्वधर्माद्वै निकृतिं चानृतं च ते  ॥ ब्न्द्प्_१,९।६३ ॥  
निकृत्यनृतयोर्जज्ञ भयं नरक एव च  ।  
माया च वेदना चापि मिथुनद्वयमेतयोः  ॥ ब्न्द्प्_१,९।६४ ॥  
मयाज्जज्ञे ऽथ वै माया मृत्युं भूतापहारिणम्  ।  
वेदनायां ततश्चापि जेज्ञ दुःखं तु रौरवात्  ॥ ब्न्द्प्_१,९।६५ ॥  
मृत्योर्व्याधिर्जराशोकक्रोधासूया विजज्ञिरे  ।  
दुःखोत्तराः स्मृता ह्येते सर्वे चाधर्मलक्षणाः  ॥ ब्न्द्प्_१,९।६६ ॥  
तेषां भार्यास्ति पुत्रो वा सर्वे ह्यनिधनाः स्मृताः  ।  
इत्येष तामसः सर्गो जज्ञे धर्मनिया मकः  ॥ ब्न्द्प्_१,९।६७ ॥  
प्रजाः सृचेति व्यादिष्टो ब्रह्मणा नीललोहितः  ।  
सो ऽभिध्याय सतीं भार्यां निर्ममे चात्मसम्भवान्  ॥ ब्न्द्प्_१,९।६८ ॥  
नाधिकान्न च हीनास्तान्मानसानात्मना समान्  ।  
सहस्रं च सहस्राणामसृजत्कृत्तिवाससः  ॥ ब्न्द्प्_१,९।६९ ॥  
तुल्यानेवात्मना सर्वान् रूपतेजोबल श्रुतैः  ।  
पिङ्गलान्सनिषङ्गांश्च कपर्दी नीललोहितान्  ॥ ब्न्द्प्_१,९।७० ॥  
विशिखान्हीनकेशांश्च दृष्टिघ्नास्तान्कपालिनः  ।  
महारूपान्विरूपांश्च विश्वरूपाश्च रूपिणः  ॥ ब्न्द्प्_१,९।७१ ॥  
रथिनो वर्मिणश्चैव धन्विनो ऽथ वरूथिनः  ।  
सहस्रशतबाहूंश्च दिव्यभौमान्तरिक्षगान्  ॥ ब्न्द्प्_१,९।७२ ॥  
स्थूल शीर्षानष्टदंष्ट्रान् द्विजिह्वांस्तु त्रिलोचनान्  ।  
अन्नादान्पिशितादांश्च आज्यपान्सोमपोस्तथा  ॥ ब्न्द्प्_१,९।७३ ॥  
अतिमेढ्रोग्रकायांश्च शितिकण्ठोग्रमन्युकान्  ।  
सनिषङ्गतनुत्रांश्च धन्विनो ह्यसिचर्मिणः  ॥ ब्न्द्प्_१,९।७४ ॥  
आसीनान् धावतश्चापि जृम्भतश्चाप्यधिष्ठितान्  ।  
अधीयानाश्च जपतो युञ्जतो ध्यायतस्तथा  ॥ ब्न्द्प्_१,९।७५ ॥  
ज्वलतो वर्षतश्चैव द्योतमानान्प्रधूपितान्  ।  
बुद्धान्बुद्धतमांश्चैव ब्रह्मस्वान् ब्रह्मदर्शिनः  ॥ ब्न्द्प्_१,९।७६ ॥  
नीलग्रीवान्सहस्राक्षान् सर्वांश्चैव क्षमाचरान्  ।  
अदृश्यान्सर्वभूतानां महायोगान्महौजसः  ॥ ब्न्द्प्_१,९।७७ ॥  
रुदतो द्रवतश्चैव एवं युक्तान्सहस्रशः  ।  
अयातयामान् सृजतं रुद्रमेतान्सुरोत्तमान्  ॥ ब्न्द्प्_१,९।७८ ॥  
दृष्ट्वा ब्रह्माब्रवीदेनं मास्राक्षीरीदृशीः प्रजाः  ।  
न स्रष्टव्यात्मन स्तल्या प्रजा नैवाधिका तथा  ॥ ब्न्द्प्_१,९।७९ ॥  
अन्याः सृजस्व भद्रं ते प्रजास्त्वं मृत्युसंयुताः  ।  
नारभन्ते हि कर्माणि प्रजा विगतमृत्यवः  ॥ ब्न्द्प्_१,९।८० ॥  
एवसुक्तो ऽब्रवीदेनं नाहं मृत्युजरान्विताः  ।  
प्रजाः स्रक्ष्यामि भद्रं ते स्थितो ऽहं त्वं सृज प्रभो  ॥ ब्न्द्प्_१,९।८१ ॥  
एते ये वै मया सृष्टा विरूपा नीललोहिताः  ।  
सहस्रं हि सहस्राणामात्मनो मम निःसृताः  ॥ ब्न्द्प्_१,९।८२ ॥  
एते देवा भविष्यन्ति रुद्रा नाम महाबलाः  ।  
पृथिव्यामन्तरिक्षे च रुद्राण्यस्ताः परिश्रुताः  ॥ ब्न्द्प्_१,९।८३ ॥  
शतरुद्रे समाम्नाता भविष्यन्तीह यज्ञियाः  ।  
यज्ञभाजो भविष्यन्ति सर्वे देवगणैः सह  ॥ ब्न्द्प्_१,९।८४ ॥  
मन्वन्तरेषु ये देवा भविष्यन्तीह छन्दजाः  ।  
तैः सार्द्धमिज्यमानास्ते स्थास्यन्तीहायुगक्षयात्  ॥ ब्न्द्प्_१,९।८५ ॥  
एवमुक्तस्ततो ब्रह्मा महादेवेन स प्रभुः  ।  
प्रत्युवाच तथा भीमं त्दृष्यमाणः प्रजापतिः  ॥ ब्न्द्प्_१,९।८६ ॥  
एवं भवतु भद्रं ते यथा ते व्यात्दृतं प्रभो  ।  
ब्रह्मणा समनु ज्ञाते ततः सर्वमभूत्किल  ॥ ब्न्द्प्_१,९।८७ ॥  
ततः प्रभृति देवः स न प्रासूयत वै प्रजाः  ।  
ऊर्ध्वरेताः स्थितः स्थाणुर्यावदाभूतसम्प्लवम्  ॥ ब्न्द्प्_१,९।८८ ॥  
यस्मात्प्रोक्तं स्थितो ऽस्मीति तस्मात्स्थाणुर्बुधैः स्मृतः  ।  
ज्ञानं तपश्च सत्यं च ह्यैश्वर्यं धर्म एव च  ॥ ब्न्द्प्_१,९।८९ ॥  
वैराग्यमात्मसम्बोधः कृत्स्नान्येतानि शङ्करे  ।  
सर्वान्देवानृषींश्चैव समेतानसुरैः सह  ॥ ब्न्द्प्_१,९।९० ॥  
अत्येति तेजसा देवो महादेवस्ततः स्मृतः  ।  
अत्येति देवा नैश्वर्याद्वलेन च महासुरान्  ॥ ब्न्द्प्_१,९।९१ ॥  
ज्ञानेन च मुनीन्सर्वान्योगाद्भूतानि सर्वशः  ।  
एवमेव महादेवः सर्वदेवनमस्कृतः  ।  
प्रजामनु द्यामां सृष्ट्वा सर्गादुपरराम ह  ॥ ब्न्द्प्_१,९।९२ ॥  
  
इति श्री ब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे रुद्रप्रसववर्णनं नाम नवमो ऽध्यायः  
  
  
_____________________________________________________________  
  
  
ऋषिरुवाच  
अस्मिन्कल्पे त्वया नोक्तः प्रादुर्भावो महात्मनः  ।  
महादेवस्य रुद्रस्य साधकैरृषिभिः सह  ॥ ब्न्द्प्_१,१०।१ ॥  
सूत उवाच  
उत्पत्तिरादिसर्गस्य मया प्रोक्ता समासतः  ।  
विस्तरेण प्रवक्ष्यामि नामानि तनुभिः सह  ॥ ब्न्द्प्_१,१०।२ ॥  
पत्नीषु जनयामास महादेवः सुतान्बहून  ।  
कल्पेष्वन्येष्वतीतेषु ह्यस्मिन्कल्पे तु ताञ्शृणु  ॥ ब्न्द्प्_१,१०।३ ॥  
कल्पादावात्मनस्तुल्यं सुतमध्यायत प्रभुः  ।  
प्रादुरा सीत्ततोङ्के ऽस्य कुमारो नीललोहितः  ॥ ब्न्द्प्_१,१०।४ ॥  
रुरोद सुस्वरं घोरं निर्दहन्निव तेजसा  ।  
दृष्ट्वा रुदन्तं सहसा कुमारं नीललोहितम्  ॥ ब्न्द्प्_१,१०।५ ॥  
किं रोदिषि कुमारेति ब्रह्मा तं प्रत्यभाषत  ।  
सो ऽब्रवीद्देहि मे नाम प्रथमं त्वं पितामह  ॥ ब्न्द्प्_१,१०।६ ॥  
रुद्रस्त्वं देव नामासि स इत्युक्तो ऽरुदत्पुनः  ।  
किं रोदिषि कुमारेति ब्रह्मा तं प्रत्यभाषत  ॥ ब्न्द्प्_१,१०।७ ॥  
नाम देहि द्वितीयं मे इत्युवाच स्वयम्भुवम्  ।  
भवस्त्वं देवनाम्नासि इत्युक्तः सो ऽरुदत्पुनः  ॥ ब्न्द्प्_१,१०।८ ॥  
किं रोदिषीति तं ब्रह्मा रुदन्तं प्रत्युवाच ह  ।  
तृतीयं देहि मे नाम इत्युक्तः सो ऽब्रवीत्पुनः  ॥ ब्न्द्प्_१,१०।९ ॥  
शर्वस्त्वं देव नाम्नासि इत्युक्तः सो ऽरुदत्पुनः  ।  
किं रोदिषीति तं ब्रह्मा रुदन्तं प्रत्युवाच ह  ॥ ब्न्द्प्_१,१०।१० ॥  
चतुर्थ देहि मे नाम इत्युक्तः सो ऽब्रवीत्पुनः  ।  
ईशानो देवनाम्नासि इत्युक्तः सो ऽरुदत्पुनः  ॥ ब्न्द्प्_१,१०।११ ॥  
किं रोदिषीति तं ब्रह्मा रुदन्तं पुनरब्रवीत्  ।  
पञ्चमं नाम देहीति प्रत्युवाच स्वयम्भुवम्  ॥ ब्न्द्प्_१,१०।१२ ॥  
पशूनां त्वं पतिर्देव इत्युक्तः सो ऽरुदत्पुनः  ।  
किं रोदिषीति तं ब्रह्मा रुदन्तं पुनरब्रवीत्  ॥ ब्न्द्प्_१,१०।१३ ॥  
षष्ठं वै देहि मे नाम इत्युक्तः प्रत्युवाच तम्  ।  
भीमस्त्वं देव नाम्नासि इत्युक्तः सो ऽरुदत्पुनः  ॥ ब्न्द्प्_१,१०।१४ ॥  
किं रोदिषीति तं ब्रह्मा रुदन्तं पुनरब्रवीत्  ।  
सप्तमं देहि मे नाम इत्युक्तः प्रत्युवाच ह  ॥ ब्न्द्प्_१,१०।१५ ॥  
उग्रस्त्वं देव नाम्नासि इत्युक्तः सो ऽरुदत्पुनः  ।  
तं रुदन्तं कुमारं तु मारोदीरिति सो ऽब्रवीत्  ॥ ब्न्द्प्_१,१०।१६ ॥  
सो ऽब्रवीदष्टमं नाम देहि मे त्वं विभो पुनः  ।  
त्वं महादेवनामासि इत्युक्तो विरराम ह  ॥ ब्न्द्प्_१,१०।१७ ॥  
लब्ध्वा नामानि चैतानि ब्रह्माणं नीललोहितः  ।  
प्रोवाच नाम्नामेतेषां स्थानानि प्रदिशेति ह  ॥ ब्न्द्प्_१,१०।१८ ॥  
ततो विसृष्टास्तनव एषां नाम्ना स्वयम्भुवा  ।  
सूर्यो जलं मही वायुर्व ह्निराकाशमेव च  ॥ ब्न्द्प्_१,१०।१९ ॥  
दीक्षिता ब्राह्मणश्चन्द्र इत्येवं ते ऽष्टधा तनुः  ।  
तेषु पूज्यश्च वन्द्यश्च नमस्कार्यश्च यत्नतः  ॥ ब्न्द्प्_१,१०।२० ॥  
प्रोवाच तं पुनर्ब्रह्मा कुमारं नीललोहितम्  ।  
यदुक्तं ते मया पूर्वं नाम रुद्रेति वै विभो  ॥ ब्न्द्प्_१,१०।२१ ॥  
तस्यादित्यतनुर्नाम्नः प्रथमा प्रथमस्य ते  ।  
इत्युक्ते तस्य यत्तेजश्चक्षुस्त्वासीत्प्रकाशकम्  ॥ ब्न्द्प्_१,१०।२२ ॥  
विवेश तत्तदादित्यं तस्माद्रुद्रो ह्यसौ स्मृतः  ।  
उद्यतमस्तं यन्तं च वर्जयेद्दर्शनेरविम्  ॥ ब्न्द्प्_१,१०।२३ ॥  
शश्वच्च जायते यस्माच्छश्वत्सन्तिष्ठते तु यत्  ।  
तस्मात्मूर्यं न वीक्षेत आयुष्कामः शुचिः सदा  ॥ ब्न्द्प्_१,१०।२४ ॥  
अतीतानागतं रुद्रं विप्रा ह्याप्याययन्ति यत्  ।  
उभे सन्ध्ये ह्युपासीना गृणन्तः सामऋग्यजुः  ॥ ब्न्द्प्_१,१०।२५ ॥  
उद्यन्स तिष्ठते ऋक्षु मध्याह्ने च यजुःष्वथ  ।  
सामस्वथापराह्णे तु रुद्रः संविशति क्रमात्  ॥ ब्न्द्प्_१,१०।२६ ॥  
तस्माद्भवेन्नाभ्युदितो बाह्यस्तमित एव च  ।  
न रुद्रम्प्रति मेहेत सर्वावस्थं कथं चन  ॥ ब्न्द्प्_१,१०।२७ ॥  
एवं युक्तान् द्विजान् देवो रुद्रस्तान्न हिनस्ति वै  ।  
ततो ऽप्रवीत्पुनर्ब्रह्मा तं देवं नीललोहितम्  ॥ ब्न्द्प्_१,१०।२८ ॥  
द्वितीयं नामधेयं ते मया प्रोक्तं भवेति यत्  ।  
एतस्यापो द्वितीया ते तनुर्नाम्ना भवत्विति  ॥ ब्न्द्प्_१,१०।२९ ॥  
इत्युक्ते त्वथ तस्यासीच्छरीरस्थं रसात्मकम्  ।  
विवेश तत्तदा यस्तु तस्मादापो भवः स्मृतः  ॥ ब्न्द्प्_१,१०।३० ॥  
यस्माद्भवन्ति भूतानि ताभ्यस्ता भावयन्ति च  ।  
भवनाद्रावनाच्चैव भूतानामुच्यते भवः  ॥ ब्न्द्प्_१,१०।३१ ॥  
तस्मान्मूत्रं पुरीषं च नाप्सु कुर्वीत कर्हिचित्  ।  
न निष्ठीवेन्नावगाहेन्नैव गच्छेच्च मैथुनम्  ॥ ब्न्द्प्_१,१०।३२ ॥  
न चैताः परिचक्षीत वहन्त्यो वा स्थिता अपि  ।  
मैध्यामेध्यास्त्वपामेतास्तनवो मुनिभिः स्मृताः  ॥ ब्न्द्प्_१,१०।३३ ॥  
विवर्णरसगन्धाश्च वर्ज्या अल्पाश्च सर्वशः  ।  
अपां योनिः समुद्रस्तु तस्मात्तं कामयन्ति ताः  ॥ ब्न्द्प्_१,१०।३४ ॥  
मध्याश्चैवामृता ह्यापो भवन्ति प्राप्य सागरम्  ।  
तस्मादपो न रुन्धीत समुद्रं कामयन्ति ताः  ॥ ब्न्द्प्_१,१०।३५ ॥  
न हिनस्ति भवो देवो य एवं ह्यप्सु वर्तते  ।  
ततो ऽब्रवीत्पुनर्ब्रह्मा कुमारं नीललोहितम्  ॥ ब्न्द्प्_१,१०।३६ ॥  
शर्वेति यत्तृतीयं ते नाम प्रोक्तं मया विभो  ।  
तस्य भूमिस्तृतीयस्य तनुर्नाम्ना भवत्त्वियम्  ॥ ब्न्द्प्_१,१०।३७ ॥  
इत्युक्ते यत्स्थिरं तस्य शरीरे ह्यस्थिसञ्ज्ञितम्  ।  
विवेश तत्तदा भूमिं यस्मात्सा शर्व उच्यते  ॥ ब्न्द्प्_१,१०।३८ ॥  
तस्मात्कृष्टेन कुर्वीत पुरीषं मूत्रमेव च  ।  
न च्छायायां तथा मार्गे स्वच्छायायां न मेहयेत्  ॥ ब्न्द्प्_१,१०।३९ ॥  
शिरः प्रावृत्य कुर्वीत अन्तर्धाय तृणैर्महीम्  ।  
एवं यो वर्तते भूमौ शर्वस्तं न हिनस्ति वै  ॥ ब्न्द्प्_१,१०।४० ॥  
ततो ऽब्रवीत्पुनर्ब्रह्मा कुमारं नीललोहितम्  ।  
ईशानेति चतुर्थ ते नाम प्रोक्तं मयेह यत्  ॥ ब्न्द्प्_१,१०।४१ ॥  
चतुर्थस्य चतुर्थी तु वायुर्नाम्ना तनुस्तव  ।  
इत्युक्ते यच्छरीरस्थं पञ्चधा प्राणसञ्ज्ञितम्  ॥ ब्न्द्प्_१,१०।४२ ॥  
विवेश तस्य तद्वायुमीशानस्तन मारुतः  ।  
तस्मान्नैनं परिवदेत्प्रवान्तं वायुमीश्वरम्  ॥ ब्न्द्प्_१,१०।४३ ॥  
यज्ञैर्व्यवहरन्त्येनं ये वै परिचरन्ति च  ।  
एवं युक्तं महेशानो नैव देवो हिनस्ति तम्  ॥ ब्न्द्प्_१,१०।४४ ॥  
ततो ऽब्रवीत्पुनर्ब्रह्मा तं देवं ध५म्लमीश्वरम्  ।  
नाम यद्वै पशुपतिरित्युक्तं पञ्चमं मया  ॥ ब्न्द्प्_१,१०।४५ ॥  
पञ्चमी पञ्चम स्यैषा तनुर्नाम्नाग्निरस्तु ते  ।  
इत्युक्ते यच्छरीरस्थं तेजस्तस्योष्णसञ्ज्ञितम्  ॥ ब्न्द्प्_१,१०।४६ ॥  
विवेश तत्तदा ह्यग्निं तस्मात्पशुपतिस्तु सः  ।  
यस्मादग्निः पशुश्चासीद्यस्मात्पाति पशूंश्च सः  ॥ ब्न्द्प्_१,१०।४७ ॥  
तस्मात्पशुपतेस्तस्य तनुरग्निर्निरुच्यते  ।  
तस्मादमेद्यं न दहेन्न च पादौ प्रतापयेत्  ॥ ब्न्द्प्_१,१०।४८ ॥  
अधस्तान्नोपदध्याच्च न चैनमतिलङ्घयेत्  ।  
नैनं पशुपतिर्देव एवं युक्तं हिनस्ति वै  ॥ ब्न्द्प्_१,१०।४९ ॥  
ततो ऽब्रवीत्पुनर्ब्रह्मा तं देवं श्वेतपिङ्गलम्  ।  
षष्टं नाम मया प्रोक्तं तव भीमेति यत्प्रभो  ॥ ब्न्द्प्_१,१०।५० ॥  
आकाशं तस्य नाम्नस्तु तनुः षष्ठी भवत्विति  ।  
इत्युक्ते सुषिरं तस्य शरीरस्थमभूच्च यत्  ॥ ब्न्द्प्_१,१०।५१ ॥  
विवेश तत्तदाकाशं तस्माद्भीमस्य सा तनुः  ।  
यदाकाशे स्मृतो देवस्तस्मान्ना संवृतः क्वचित्  ॥ ब्न्द्प्_१,१०।५२ ॥  
कुर्यान्मूत्रं पुरीषं वा न भुञ्जीत पिबेन्न वा  ।  
मैथुनं वापि न चरेदुच्छिष्टानि च नोत्क्षिपेत्  ॥ ब्न्द्प्_१,१०।५३ ॥  
न हिनस्ति च तं देवो यो भीमे ह्येवमाचरेत्  ।  
ततो ऽब्रवीत्पुनर्ब्रह्मा तं देवं सबलं प्रभुम्  ॥ ब्न्द्प्_१,१०।५४ ॥  
सप्तमं यन्मया प्रोक्तं नामोग्रेति तव प्रभो  ।  
तस्य नाम्नस्तनुस्तुभ्यं द्विजो भवति दीक्षितः  ॥ ब्न्द्प्_१,१०।५५ ॥  
एवमुक्ते तु यत्तस्य चैतन्यं वै शरीरगम्  ।  
विवेश दीक्षितं तद्वै ब्राह्मणं सोमयाजिनम्  ॥ ब्न्द्प्_१,१०।५६ ॥  
तावत्कालं स्मृतो विप्र उग्रो देवस्तु दीक्षितः  ।  
तस्मान्नेमं परिवदेन्नाश्लीलं चास्य कीर्त्तयेत्  ॥ ब्न्द्प्_१,१०।५७ ॥  
ते हरन्त्यस्य पाप्मानं ये वै परिवदन्ति तम्  ।  
एवं युक्तान् द्विजानुग्रो देवस्तान्न हिनस्ति वै  ॥ ब्न्द्प्_१,१०।५८ ॥  
ततोब्रवीत्पुनर्ब्रह्मा तं देवं भास्करद्युतिम्  ।  
अष्टमं नाम यत् प्रोक्तं महादेवेति ते मया  ॥ ब्न्द्प्_१,१०।५९ ॥  
तस्य नाम्नो ऽष्टमस्यास्तु तनुस्तुभ्यं तु चन्द्रमाः  ।  
इत्युक्ते यन्मन स्तस्य सङ्कल्पकमभूत्प्रभोः  ॥ ब्न्द्प्_१,१०।६० ॥  
विवेश तच्चन्द्रमसं महादेवस्ततः शशी  ।  
तस्माद्विभाव्यते ह्येष महादेवस्तु चन्द्रमाः  ॥ ब्न्द्प्_१,१०।६१ ॥  
अमावास्यां न वै छिन्द्याद्वृक्षगुल्मौषधीर्द्विजः  ।  
महादेवः स्मृतः सोमस्तस्यात्मा ह्यौषधीगणः  ॥ ब्न्द्प्_१,१०।६२ ॥  
एवं यो वर्त्तते चैह सदा पर्वणि पर्वणि  ।  
न हन्ति तं महादेवो य एवं वेद तं प्रभुम्  ॥ ब्न्द्प्_१,१०।६३ ॥  
गोपायति दिवादित्यः प्रजा नक्तं तु चन्द्रमाः  ।  
एकरात्रौ समेयातां सूर्या चन्द्रमसावुभौ  ॥ ब्न्द्प्_१,१०।६४ ॥  
अमावास्यानिशायां तु तस्यां युक्तः सादा भवेत्  ।  
रुद्राविष्टं सर्वमिदं तनुभिर्न्नामभिश्च ह  ॥ ब्न्द्प्_१,१०।६५ ॥  
एकाकी चश्चरत्येष सूर्यो ऽसौ रुद्र उच्यते  ।  
सूर्यस्य यत्प्रकाशेन वीक्षन्ते चक्षुषा प्रजाः  ॥ ब्न्द्प्_१,१०।६६ ॥  
मुक्तात्मा संस्थितो रुद्रः पिबत्यम्भो गभस्तिभिः  ।  
अद्यते पीयते चैव ह्यन्नपानादिकाम्यया  ॥ ब्न्द्प्_१,१०।६७ ॥  
तनुरम्बूद्भवा सा वै देहेष्वेवोपचीयते  ।  
यया धत्ते प्रजाः सर्वाः स्थिरीभूतेन तेजसा  ॥ ब्न्द्प्_१,१०।६८ ॥  
पार्थिवी सा तनुस्तस्य साध्वी धारयते प्रजाः  ।  
या च स्थिता शरीरेषु भूतानां प्राणवृत्तिभिः  ॥ ब्न्द्प्_१,१०।६९ ॥  
वातात्मिका तु चैशानी सा प्राणः प्राणिनामिह  ।  
पीताशितानि पचति भूतानां जठरेष्विह  ॥ ब्न्द्प्_१,१०।७० ॥  
तनुः पाशुपती तस्य पाचकः सो ऽग्निरुच्यते  ।  
यानीह शुषिराणि स्युर्देहेष्वन्तर्गतानि वै  ॥ ब्न्द्प्_१,१०।७१ ॥  
वायोः सञ्चरणार्थानि भीमा सा प्रोच्यते तनुः  ।  
वैतान्यादीक्षितानां तु या स्थितिर्ब्रह्मवादिनाम्  ॥ ब्न्द्प्_१,१०।७२ ॥  
तनुरुग्रात्मिका सा तु तेनोग्रो दीक्षितः स्मृतः  ।  
यत्तु सङ्कल्पकं तस्य प्रजास्विह समास्थितम्  ॥ ब्न्द्प्_१,१०।७३ ॥  
सा तनुर्मानसी तस्य चन्द्रमाः प्राणिषु स्थितः  ।  
नवोनवो यो भवति जायमानः पुनःपुनः  ॥ ब्न्द्प्_१,१०।७४ ॥  
पीयते ऽसौ यथाकालं विबुधैः पितृभिः सह  ।  
महादेवो ऽमृतात्मा स चन्द्रमा अम्मयः स्मृतः  ॥ ब्न्द्प्_१,१०।७५ ॥  
तस्य या प्रथमा नाम्ना तनू रौद्री प्रकीर्त्तिता  ।  
पत्नी सुवर्च्चला तस्याः पुत्रश्चास्य शनैश्चरः  ॥ ब्न्द्प्_१,१०।७६ ॥  
भवस्य या द्वितीया तु आपो नाम्ना तनुः स्मृता  ।  
तस्या धात्री स्मृता पत्नी पुत्रश्च उशना स्मृतः  ॥ ब्न्द्प्_१,१०।७७ ॥  
शर्वस्य या तृतीयस्य नाम्नो भूमिस्तनुः स्मृता  ।  
तस्याः पत्नी विकेशी तु पुत्रो ऽस्याङ्गारकः स्मृतः  ॥ ब्न्द्प्_१,१०।७८ ॥  
ईशानस्य चतुर्थस्य नाम्ना वातस्तनुस्तु या  ।  
तस्याः पत्नी शिवा नाम पुत्रश्चास्या मनोजवः  ॥ ब्न्द्प्_१,१०।७९ ॥  
अविज्ञातगतिश्चैव द्वौ पुत्रौ चानिलस्य तु  ।  
नाम्ना पशुपतेर्या तु तनुरग्निर्द्विजैः स्मृता  ॥ ब्न्द्प्_१,१०।८० ॥  
तस्याः पत्नी स्मृता स्वाहा स्कन्दस्तस्याः सुतः स्मृतः  ।  
नाम्ना षष्ठस्य या भीमा तनुराकाशमुच्यते  ॥ ब्न्द्प्_१,१०।८१ ॥  
दिशः पत्न्यः स्मृतास्तस्य स्वर्गश्चापि सुतः स्मृतः  ।  
अग्रा तनुः सप्तमी या दीक्षितो ब्राह्मणः स्मृतः  ॥ ब्न्द्प्_१,१०।८२ ॥  
दीक्षा पत्नी स्मृता तस्याः सन्तानः पुत्र उच्यते  ।  
नाम्नाष्टमस्य महस्तनुर्या चन्द्रमाः स्मृतः  ॥ ब्न्द्प्_१,१०।८३ ॥  
तस्य वै रोहिणी पत्नी पुत्रस्तस्य बुधः स्मृतः  ।  
इत्येतास्तनवस्तस्य नामभिः सह कीर्तिताः  ॥ ब्न्द्प्_१,१०।८४ ॥  
तासु वन्द्यो नमस्यश्च प्रतिनामतनूषु वै  ।  
सूर्येप्सूर्व्यां तथा वायावग्नौ व्योम्न्यथ दीक्षिते  ॥ ब्न्द्प्_१,१०।८५ ॥  
भक्तैस्तथा चन्द्रमसि भत्तया वन्द्यस्तु नामभिः  ।  
एवं यो वेत्ति तं देवं तनुभिर्नामभिश्च ह  ॥ ब्न्द्प्_१,१०।८६ ॥  
प्रजावानेति सायुज्यमीश्वरस्य भवस्य सः  ।  
इत्येतद्वो मया प्रोक्तं गुह्यं भीमास्य यद्यशः  ॥ ब्न्द्प्_१,१०।८७ ॥  
शन्नो ऽस्तु द्विपदे विप्राः शन्नो ऽस्तु च चतुष्पदे  ।  
एतत्प्रोक्तमिदानीं च तनूनां नामभि सह  ।  
महादेवस्य देवस्य भृगोस्तु शृणुत प्रजाः  ॥ ब्न्द्प्_१,१०।८८ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे महादेवविभूतिवर्णनं ना दशामो ऽध्योयः  
  
  
  
_____________________________________________________________  
  
  
  
सूत उवाच  
भृगोः ख्यातिर्विजज्ञे वै ईश्वरौ सुखदुःखयोः  ।  
शुभाशुभप्रदातारौ सर्वप्राणभृतामिह  ॥ ब्न्द्प्_१,११।१ ॥  
देवौ धातृविधातारौ मन्वन्तरविचारिणौ  ।  
तयार्ज्येष्ठा तु भगिनी देवी श्रीर्लोकभाविनी  ॥ ब्न्द्प्_१,११।२ ॥  
सा तु नारायणं देवं पति मासद्य शोभना  ।  
नारायणात्मजौ तस्यां बलोन्मादौव्यजायताम्  ॥ ब्न्द्प्_१,११।३ ॥  
बलस्य तेजः पुत्रस्तु उन्मादस्य तु संशयः  ।  
तस्यान्ये मानसाः पुत्रा आसन् व्योमविचारिणः  ॥ ब्न्द्प्_१,११।४ ॥  
ये वहन्ति विमानानि देवानां पुण्यकर्मणाम्  ।  
मेरुकल्पे स्मृते भार्ये विधातुर्धातुरेव च  ॥ ब्न्द्प्_१,११।५ ॥  
आयतिर्नियतिश्चैव तयोः पुत्रौ दृढव्रतौ  ।  
प्राणश्चैव मृकण्डश्च ब्रह्मकोशौ सनातनौ  ॥ ब्न्द्प्_१,११।६ ॥  
मनस्विन्यां मृकण्डस्य मार्कण्डेयो बभूव ह  ।  
सुतो वेदशिरास्तस्य धूम्रपत्न्यामजायत  ॥ ब्न्द्प्_१,११।७ ॥  
पीवर्यां वेदशिरसः पुत्रा वशकराः स्मृताः  ।  
मार्कण्डेयाः समाख्याता ऋषयो वेदपारगाः  ॥ ब्न्द्प्_१,११।८ ॥  
प्राणस्य पुण्डरीकायां द्युतिमानात्मजो ऽभवत्  ।  
उन्नतश्चद्युतिमतः स्वनवातश्च तावुभौ  ॥ ब्न्द्प्_१,११।९ ॥  
तयोः पुत्राश्च पौत्राश्च भार्गवाणां परस्परात्  ।  
स्वायम्भुवेन्तरे ऽतीता मरीचेः शृणुत प्रजाः  ॥ ब्न्द्प्_१,११।१० ॥  
पत्नी मरीचेः सम्भूतिर्विजज्ञे ह्यात्मसम्भंवम्  ।  
प्रजापतेः पूर्णमासं कन्याश्चेमा निबोधत  ॥ ब्न्द्प्_१,११।११ ॥  
कृषिर्वृष्टिस्त्विषा चैव तथा चोपचितिः शुभा  ।  
पूर्णमासः सरस्वत्यां पुत्रौ द्वावुदपादयत्  ॥ ब्न्द्प्_१,११।१२ ॥  
विरजं चैव धर्मिष्ठं पर्वशं चैव तावुभौ  ।  
विरजस्यात्मजो विद्वान् सुधामा नाम विश्रुतः  ॥ ब्न्द्प्_१,११।१३ ॥  
सुधामा स तु वैराजः प्राचीं दिशमुपा श्रितः  ।  
लोकपालः स धर्मात्मा गौरीपुत्रः प्रतापवान्  ॥ ब्न्द्प्_१,११।१४ ॥  
पर्वशः पर्वगणनां प्रविष्टः स महायशाः  ।  
पर्वशः पर्वशायां तु जनया मास वै सुतौ  ॥ ब्न्द्प्_१,११।१५ ॥  
यजुर्धाम च धीमन्तं स्तम्भकाश्यपमेव च  ।  
तयोर्गोत्रकरौ पुत्रौ जातौ सन्न्यासनिश्चितौ  ॥ ब्न्द्प्_१,११।१६ ॥  
स्मृतस्त्वं गिरसः पत्नी जज्ञे सा ह्यात्मसम्भवान्  ।  
पुत्रो कन्याश्चतस्रश्च पुण्यास्ता लोकविश्रुताः  ॥ ब्न्द्प्_१,११।१७ ॥  
सिनीवाली कुहूश्चैव राका चानुमतिस्तथा  ।  
तथैव भरताग्निं च कीर्तिमन्तं च तावुभौ  ॥ ब्न्द्प्_१,११।१८ ॥  
अग्नेः पुत्रं च पर्जन्यं सद्वती सुषुवे तथा  ।  
हिरण्यरोमा पर्जन्यो मारीच्यामुदपद्यत  ॥ ब्न्द्प्_१,११।१९ ॥  
आभूतसम्प्लवस्थायी लोकपालः स वै स्मृतः  ।  
यज्ञे कीर्त्तिमतश्चापि धेनुका वीतकल्मषौ  ॥ ब्न्द्प्_१,११।२० ॥  
चरिष्णुं धृतिमन्तं च उभावङ्गिरसां वरौ  ।  
तयोः पुत्राश्च पौत्राश्च अतीता वै सहस्रशः  ॥ ब्न्द्प्_१,११।२१ ॥  
अनसूया विजज्ञे वै पञ्चात्रेयानकल्मषान्  ।  
कन्यां चैव श्रुतिं नाम माता शङ्खपदस्य सा  ॥ ब्न्द्प्_१,११।२२ ॥  
कर्दसस्य तु पत्नी सा पौलहस्य प्रजापतेः  ।  
सत्यनेत्रश्च हव्यश्च आपो मूर्त्तिः शनैश्चरः  ॥ ब्न्द्प्_१,११।२३ ॥  
सोमश्च पञ्चमस्तेषामासीत्स्वायम्भुवेन्तरे  ।  
यामदेवैस्सहातीताः पञ्चात्रेयाः प्रकीर्त्तिताः  ॥ ब्न्द्प्_१,११।२४ ॥  
तेषां पुत्राश्च पौत्राश्च आत्रेयाणां महात्मनाम्  ।  
स्वायम्भुवे ऽन्तरे ऽतीताः शतशो ऽथ सहस्रशः  ॥ ब्न्द्प्_१,११।२५ ॥  
प्रीत्यां पुलस्त्यभार्यायां दाना ग्निस्तत्सुतो ऽभवत्  ।  
पूर्वजन्मनि सो ऽगस्त्यः स्मृतः स्वायम्भुवे ऽन्तरे  ॥ ब्न्द्प्_१,११।२६ ॥  
मध्यमो देवबाहुश्च अत्रिनामा च ते त्रयः  ।  
स्वमा यवीयसी तेषां सद्वती नाम विश्रुता  ॥ ब्न्द्प्_१,११।२७ ॥  
पर्जन्यजननी शुभ्रा पत्नी चाग्नेः स्मृता शुभा  ।  
पौलस्त्यस्य च ब्रह्मर्षेः प्रीतिपुत्रस्य धीमतः  ॥ ब्न्द्प्_१,११।२८ ॥  
दानाच्च सुषुवे पत्नी सुजङ्घी चं बहून्सुतान्  ।  
पौलस्त्या इति विख्याताः स्मृताः स्वायम्भुवे ऽन्तरे  ॥ ब्न्द्प्_१,११।२९ ॥  
क्षमा तु सुषुवे पुत्रान्पुलस्त्यस्य प्रजापतेः  ।  
त्रेताग्निवर्चसः सर्वे येषां कीर्त्तिः प्रतिष्ठिता  ॥ ब्न्द्प्_१,११।३० ॥  
कर्दमश्चोर्वरीवांश्च सहिष्णुश्चेति ते त्रयः  ।  
ऋषिः कनकपीठश्च शुभा कन्या च पीवरी  ॥ ब्न्द्प्_१,११।३१ ॥  
कर्दमस्य श्रुतिः पत्नी आत्रेय्यजनयत्स्वयम्  ।  
पुत्रं शङ्खपदं नाम कन्यां काम्यां तथैव च  ॥ ब्न्द्प्_१,११।३२ ॥  
स वै शङ्खपदः श्रीमांल्लोकपालः प्रजापतिः  ।  
दक्षिणस्यां दिशि रतः काम्या दत्ता प्रियव्रते  ॥ ब्न्द्प्_१,११।३३ ॥  
काम्या प्रियव्रताल्लेभे स्वायम्भुवसमान्सुतान्  ।  
दश कन्याद्वयं चैव यैः क्षत्रं सम्प्रवर्त्तितम्  ॥ ब्न्द्प्_१,११।३४ ॥  
पुत्रं कनकपीठस्य सहिष्णुं नाम विश्रुतम्  ।  
यशोधरा विजज्ञे वै कामदेवं सुमध्यामा  ॥ ब्न्द्प्_१,११।३५ ॥  
क्रतोः क्रतुसमान्पु त्रान् विजज्ञे सन्नतिः शुभान्  ।  
तेषां न भार्या पुत्रो वा सर्वे ते उर्द्धरेतसः  ॥ ब्न्द्प्_१,११।३६ ॥  
तानि षष्टिसहस्राणि वालखिल्या इति श्रुताः  ।  
अरुणस्याग्रतो यान्ति परिवार्य दिवाकरम्  ॥ ब्न्द्प्_१,११।३७ ॥  
आभूतसम्प्लवात्सर्वेपतङ्गसहचारिणः  ।  
स्वसारौ तद्यवीयस्यौ पुण्या सत्यवती चते  ॥ ब्न्द्प्_१,११।३८ ॥  
पर्वशस्य स्नुवे ते वै पूर्णमास सुतस्य तु  ।  
ऊर्जायां तु वसिष्ठस्य वासिष्ठाः सप्त जज्ञिरे  ॥ ब्न्द्प्_१,११।३९ ॥  
ज्यायसी च सुता तेषां पुण्डरीका सुमध्यमा  ।  
जननी सा द्युतिमतः प्राणस्य महिषी प्रियाः  ॥ ब्न्द्प्_१,११।४० ॥  
तस्यास्तु ये यवीयांसो वासिष्ठाः सप्त विश्रुताः  ।  
रक्षो गर्त्तोर्द्धबा हुश्च सवनः पवनश्च यः  ॥ ब्न्द्प्_१,११।४१ ॥  
सुतपाः सङ्कुरित्येते सर्वे सप्तर्षयः समृताः  ।  
रत्नो वराङ्ग्यजनयन्मार्कण्डेयी यशस्विनी  ॥ ब्न्द्प्_१,११।४२ ॥  
प्रतीच्यां दिशि राजानं केतुमन्तं प्रजापतिम्  ।  
गोत्राणि नामभिस्तेषां वासिष्ठानां महात्मनाम्  ॥ ब्न्द्प्_१,११।४३ ॥  
स्वायम्भुवे ऽन्तरेतीतान्यग्नेस्तु शृणुत प्रजाः  ।  
इत्येष ऋषिसर्गस्तु सानुबन्धः प्रकीर्त्तितः  ॥ ब्न्द्प्_१,११।४४ ॥  
विस्तरेणानुपूर्व्याच्च अग्नेर्वक्ष्याम्यतः परम्  ।  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे ऋषिसर्गवर्णनं नामैकादशो ऽध्यायः  
  
  
  
  
  
  
  
_____________________________________________________________  
  
  
  
  
सूत उवाच  
यो ऽसावग्ने रभिमानी स्मृतः स्वायम्भुवे ऽन्तरे  ।  
ब्रह्मणो मानसः पुत्रस्तस्मात्स्वाहा व्यजायत  ॥ ब्न्द्प्_१,१२।१ ॥  
पावकं पवमानं च शुचिरग्निश्च यः स्मृतः  ।  
निर्मथ्यः पवमानस्तु वैद्युतः पावकः स्मृतः  ॥ ब्न्द्प्_१,१२।२ ॥  
शुचिः सौरस्तु विज्ञेयः स्वाहापुत्रास्तु ते त्रयः  ।  
निर्मथ्यः पवमानस्तु शुचिः सौरस्तु यः स्मृतः  ॥ ब्न्द्प्_१,१२।३ ॥  
अब्योनिर्वैद्युतश्चैव तेषां स्थानानि तानि वै  ।  
पवमानात्मजश्चैव कव्यवाहन उच्यते  ॥ ब्न्द्प्_१,१२।४ ॥  
पावकिः सहरक्षस्तु हव्यवाहः शुचेः सुतः  ।  
देवानां हव्यवाहो ऽग्निः पितॄणां कव्यवाहनः  ॥ ब्न्द्प्_१,१२।५ ॥  
सह रक्षो ऽसुराणां तु त्रयाणां तु त्रयो ऽग्नयः  ।  
एतेषां पुत्रपौत्रास्तु चत्वारिंशन्न वैव तु  ॥ ब्न्द्प्_१,१२।६ ॥  
वक्ष्यामि नामभिस्तेषां प्रविभागं पृथक्पृथक्  ।  
विश्रुप्तो लौकिको ऽग्निस्तु प्रथमो ब्रह्मणः सुतः  ॥ ब्न्द्प्_१,१२।७ ॥  
ब्रह्मो दत्ताग्निस त्पुत्रो भरतो नाम विश्रुतः  ।  
वैश्वानरः सुतस्तस्य वहन् हव्यं समाः शतम्  ॥ ब्न्द्प्_१,१२।८ ॥  
सम्भृतो ऽथर्वणा पूर्वमेधितिः पुष्करोदधौ  ।  
सोथर्वा लौकिको ऽग्निस्तु दर्पहाथर्वणः स्मृतः  ॥ ब्न्द्प्_१,१२।९ ॥  
अथर्वा तु भृगुर्जज्ञे ह्यग्निराथर्वणः स्मृतः  ।  
तस्मात्स लौकिको ऽग्निस्तु दध्यङ्ङाथर्वणो मतः  ॥ ब्न्द्प्_१,१२।१० ॥  
आथर्वः पवमानस्तु निर्मथ्यः कविभिः स्मृतः  ।  
स ज्ञेयो गार्हपत्यो ऽग्निस्तस्य पुत्रद्वयं स्मृतम्  ॥ ब्न्द्प्_१,१२।११ ॥  
शंस्यस्त्वाह वनीयो ऽग्नेः स्मृतो यो हव्यवाहनः  ।  
द्वितीयस्तु सुतः प्रोक्तः शुको ऽग्निर्यः प्रणीयते  ॥ ब्न्द्प्_१,१२।१२ ॥  
तथा सव्यापसव्यौ च शंस्यस्याग्नेः सुतावुभौ  ।  
शंस्यस्तु षोडश नदीश्चकमे हव्यवाहनः  ॥ ब्न्द्प्_१,१२।१३ ॥  
यो सावाहवनीयो ऽग्निरभिमानी द्विजैः स्मृतः  ।  
कावेरीं कृष्णवेणां च नर्मदां यमुनां तथा  ॥ ब्न्द्प्_१,१२।१४ ॥  
गोदावरीं वितस्तां च चन्द्रभागामिरावतीम्  ।  
विपाशां कौशिकीञ्चैव शतद्रूं सरयूं तथा  ॥ ब्न्द्प्_१,१२।१५ ॥  
सीतां सरस्वतीं चैव ह्रादिनीं पावनीन्तथा  ।  
तासु षोडशधामानं प्रविभज्य पृथक्पृथक्  ॥ ब्न्द्प्_१,१२।१६ ॥  
आत्मानं व्यदधात्तासु धिष्णीष्वथ बभूव सः  ।  
कृत्तिकाचारिणी धिष्णी जज्ञिरे ताश्च धिष्णयः  ॥ ब्न्द्प्_१,१२।१७ ॥  
धिष्णीषु जज्ञिरे यस्माद् धिष्णयस्तेन कीर्त्तिताः  ।  
इत्येते वै नदीपुत्रा धिष्णीष्वेवं विजज्ञिरे  ॥ ब्न्द्प्_१,१२।१८ ॥  
तेषां विहरणीया ये उपस्थेयाश्च ये ऽग्नयः  ।  
ताञ्शृणुध्वं समासेन कीर्त्यमानान्यथातथम्  ॥ ब्न्द्प्_१,१२।१९ ॥  
विभुः प्रवाहणो ग्नीध्रस्तत्रस्था धिष्णयो ऽपरे  ।  
विधीयन्ते यथास्थानं सूत्याहे सवने क्रमात्  ॥ ब्न्द्प्_१,१२।२० ॥  
अनुद्देश्य निवास्यानामग्नीनां शृणुत क्रमम्  ।  
सम्राडग्नि कृशानुर्यो द्वितीय्ॐऽतरवेदिकः  ॥ ब्न्द्प्_१,१२।२१ ॥  
सम्राडग्नमुखानष्टौ उपतिष्ठन्ति तान् द्विजान्  ।  
परिषत्पवमानस्तु द्वितीय सो ऽनुदिश्यते  ॥ ब्न्द्प्_१,१२।२२ ॥  
प्रतल्कान्यो नभोनाम चत्वरेसौ विभाव्यते  ।  
हव्यस्ततो ह्यसम्मृष्टः शामित्रे ऽग्नौ विभाव्यते  ॥ ब्न्द्प्_१,१२।२३ ॥  
ऋतुधामा च सुज्योतिरौदुम्बर्यः प्रकीर्त्यते  ।  
विश्वव्यचाः समुद्रो ऽग्निर्ब्रह्मस्थाने स कीर्त्यते  ॥ ब्न्द्प्_१,१२।२४ ॥  
ब्रह्मज्योतिर्वसुर्धामा ब्रह्मस्थाने स उच्यते  ।  
अचौकपादुपस्थो यः स वै शालासुखीयकः  ॥ ब्न्द्प्_१,१२।२५ ॥  
अनुहेश्यो ह्यहिर्बुध्न्यो सो ऽग्रिर्गृहपतिः स्मृतः  ।  
शंस्यस्यैते सुताः सर्वे उपस्थेया द्विजैः स्मृताः  ॥ ब्न्द्प्_१,१२।२६ ॥  
ततो विहरणीयांश्च वक्ष्याम्यष्टौ च तत्सुतान्  ।  
विभुः प्रवाहणो ऽग्नीध्रस्तेषां धिष्ण्यस्तथा परे  ॥ ब्न्द्प्_१,१२।२७ ॥  
विधीयन्ते यथास्थानं सौत्ये ऽह्नि सवने क्रमात्  ।  
होत्रीयस्तु स्मृते ह्यग्निर्वह्निर्यो हव्यवाहनः  ॥ ब्न्द्प्_१,१२।२८ ॥  
प्रशान्तो ऽग्निः प्रचेतास्तु द्वितीयश्चात्र नामकः  ।  
ततो ऽग्निर्वैश्वदेवस्तु ब्राह्मणाच्छंसिरुच्यते  ॥ ब्न्द्प्_१,१२।२९ ॥  
उशिगग्निः कविर्यस्तु पोतो ऽग्निः स विभाव्यते  ।  
आवारिरग्निर्वाभारिर्वैष्ठीयः स विभाव्यते  ॥ ब्न्द्प्_१,१२।३० ॥  
अवस्फूर्जो विवस्वांस्तु आस्थांश्चैव स उच्यते  ।  
अष्टमः सुध्युरग्निर्योमार्जालीयः स उच्यन्ते  ॥ ब्न्द्प्_१,१२।३१ ॥  
धिष्ण्यावाहरणा ह्येते सौत्येह्नीज्यन्त वै द्विजैः  ।  
अपां योनिः स्मृतो ऽसौ स ह्यप्सुनामा विभाव्यते  ॥ ब्न्द्प्_१,१२।३२ ॥  
ततो यः पावको नाम्ना अब्जो यो गर्भ उच्यते  ।  
अग्निः सो ऽवभृथे ज्ञेयो वरुणेन सहेज्यते  ॥ ब्न्द्प्_१,१२।३३ ॥  
त्दृच्छयस्तत्सुतो ह्यग्निर्जठरे यो नृणां पचन्  ।  
मृत्युमाञ् जाठरस्याग्नेर्विद्वानाग्निः सुतः स्मृतः  ॥ ब्न्द्प्_१,१२।३४ ॥  
परस्परोत्थितः सो ऽग्निर्भूतानीह विनिर्दहेत्  ।  
पुत्रस्त्वग्नेर्मन्युमतो घोरः संवर्तकः स्मृतः  ॥ ब्न्द्प्_१,१२।३५ ॥  
पिबन्नवः स वसति समुद्रे वडवामुखः  ।  
समुद्रवासिनः पुत्रः साहरक्षो विभाव्यते  ॥ ब्न्द्प्_१,१२।३६ ॥  
सहरक्षसुतः क्षामो गृहाणां दहते नृणाम्  ।  
क्रव्यादग्निः सुतस्तस्य पुरुषानत्ति यो मृतान्  ॥ ब्न्द्प्_१,१२।३७ ॥  
इत्येते पावकस्याग्नेः पुत्रा एव प्रकीर्त्तिताः  ।  
ततः शुचिस्तु वै सौरो गन्धर्वैरायुराहुतः  ॥ ब्न्द्प्_१,१२।३८ ॥  
मथितो यस्त्वरण्यां च सो ऽग्निरग्निं समिन्धति  ।  
आयुर्नाम्ना तु भगवानसौ यस्तु प्रणीयते  ॥ ब्न्द्प्_१,१२।३९ ॥  
आयुषो महिषः पुत्रः सहसो नाम तत्सुतः  ।  
पाकयज्ञेष्वभीमानी सोग्निस्तु सहसः स्मृतः  ॥ ब्न्द्प्_१,१२।४० ॥  
पुत्रश्च सहसस्याग्नेरद्भुतः स महायशाः  ।  
विविधिश्चाद्भुतस्यापि पुत्रो ऽग्नेस्तुमाहान्स्मृतः  ॥ ब्न्द्प्_१,१२।४१ ॥  
प्रायश्चित्तेष्वभीमानी हुतं भुङ्क्ते हविः सदा  ।  
विविधेस्तु सुतो ह्यर्क्क स्तस्य चाग्नेः सुता इमे  ॥ ब्न्द्प्_१,१२।४२ ॥  
अनीकवान् वाजसृक् च रक्षोहा चष्टिकृत्तथा  ।  
सुरभिर्वसुरन्नादो प्रविष्टो यः स रुकमराट्  ॥ ब्न्द्प्_१,१२।४३ ॥  
शुचेरग्नेः प्रजा ह्येषा वह्नयश्च चतुर्द्दश  ।  
इत्येते चाग्नयः प्रोक्ताः प्रणीयन्तेध्वरेषु वै  ॥ ब्न्द्प्_१,१२।४४ ॥  
आदिसर्गे व्यतीता वै यामैः सह सुरोत्तमैः  ।  
स्वायम्भुवे ऽन्तरे पूर्वमग्नयस्तेभिमानिनः  ॥ ब्न्द्प्_१,१२।४५ ॥  
एते विहरणीयेषु चेतनाचेतनेषु वै  ।  
स्थानाभिमानिनो लोके प्रागासन्हव्यवाहनाः  ॥ ब्न्द्प्_१,१२।४६ ॥  
काम्यनै मित्तिका यज्ञेष्वेते कर्मस्ववस्थिताः  ।  
पूर्वमन्वतंरे ऽतीताः शुकैर्यागैश्च तैः सह  ॥ ब्न्द्प्_१,१२।४७ ॥  
देवैर्महात्मभिः पुण्यैः प्रथमस्यान्तरे मनोः  ।  
इत्येतानि मजोक्तानि स्थानानि स्थानिनश्च ह  ॥ ब्न्द्प्_१,१२।४८ ॥  
तैरेव तु प्रसङ्ख्यातमतीतानागतेष्विह  ।  
सन्वन्तरेषु सर्वेषु लक्षणं जातवेदसाम्  ॥ ब्न्द्प्_१,१२।४९ ॥  
सर्वे तपस्विनो ह्येते सर्वे ब्रह्मभृतस्तथा  ।  
प्रजानां पतयः सर्वे ज्योतिष्मन्तश्च ते स्मृताः  ॥ ब्न्द्प्_१,१२।५० ॥  
स्वारोचिषादिषु ज्ञेयाः सावर्ण्यं तेषु सप्तसु  ।  
मन्वन्तरेषु सर्वेषु नामरूपप्रयोजनैः  ॥ ब्न्द्प्_१,१२।५१ ॥  
वर्त्तन्ते वर्त्तमानैश्च यामैदेवैः सहाग्नयः  ।  
अनागतैः सुरैः सार्द्धं वर्त्स्यन्ते ऽनागताग्नयः  ॥ ब्न्द्प्_१,१२।५२ ॥  
इत्येष निचयो ऽग्नीनामनुक्रान्तो यथाक्रमम्  ।  
विस्तरेणानुपुर्व्या च पितॄणां वक्ष्यते पुनः  ॥ ब्न्द्प्_१,१२।५३ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे अग्निनिचयो नाम द्वादशो ऽध्यायः  
  
  
  
_____________________________________________________________  
  
  
  
सुत उवाच  
ब्रह्मणः सृजतः पुत्रान् पूर्वं स्वायम्भुवेंऽतरे  ।  
गात्रेभ्यो जज्ञिरे तस्य मनुष्यासुरदेवताः  ॥ ब्न्द्प्_१,१३।१ ॥  
पितृवन्मन्यमानास्तं जज्ञिरे पितरो ऽपि च  ।  
तेषां निसर्गः प्रागुक्तः समासाच्छ्रुयतां पुनः  ॥ ब्न्द्प्_१,१३।२ ॥  
देवासुरमनुष्यांश्च सृष्ट्वा ब्रह्माभ्यमन्यत  ।  
पितृवन्मन्यमाना वै जज्ञिरे ऽस्योपपक्षतः  ॥ ब्न्द्प्_१,१३।३ ॥  
मध्वादयः षडृतवः पितॄंस्तान्परिचक्षते  ।  
ऋतवः पितरो देवा इत्येषा वैदिकी श्रुतिः  ॥ ब्न्द्प्_१,१३।४ ॥  
मन्वन्तरेषु सर्वेषु ह्यतीतानागतेषु वै  ।  
एते स्वायम्भुवे पूर्वमुत्पन्नाश्चान्तरे शुभे  ॥ ब्न्द्प्_१,१३।५ ॥  
अग्निष्वात्ता स्मृता नाम्ना तथा बर्हिषदश्च वै  ।  
अयज्वानस्तथा तेषामासन्ये गृहमेधिनः  ॥ ब्न्द्प्_१,१३।६ ॥  
अग्निष्वात्ता स्मृतास्ते वै पितरो नाहिताग्नयः  ।  
यज्वानस्तेषु ये त्वासन्पितरः सोमपीथिनः  ॥ ब्न्द्प्_१,१३।७ ॥  
स्मृता बर्हिषदस्ते वै पितर स्त्वग्निहोत्रिणः  ।  
ऋतवः पितरो देवाः शास्त्रे ऽस्मिन्निश्चयं गताः  ॥ ब्न्द्प्_१,१३।८ ॥  
मधुमाधवौ रसौ ज्ञेयौ शुचिशुक्रौ च शुष्मिणौ  ।  
नभाश्चैव नभस्यश्च जीवावेतापुदात्दृतौ  ॥ ब्न्द्प्_१,१३।९ ॥  
इषश्चैव तथोर्जश्च स्वधावन्तावृदात्दृतौ  ।  
सहश्चैव सहस्यश्च घोरावेतापुदात्दृतौ  ॥ ब्न्द्प्_१,१३।१० ॥  
तपाश्चैव तपस्यश्च मन्युमन्तौ तु शैशिरौ  ।  
कालावस्थासु षट्स्वेते मासाख्या वै व्यवस्थिताः  ॥ ब्न्द्प्_१,१३।११ ॥  
इमे च ऋतवः प्रोक्ताश्चेतनाचेतनेषु वै  ।  
ऋतवो ब्रह्मणः पुत्रा विज्ञेयास्ते ऽभिमानिनः  ॥ ब्न्द्प्_१,१३।१२ ॥  
मासार्द्धमासस्थानेषु स्थानिनौ ऋतवो मताः  ।  
स्थानानां व्यतिरेकेण ज्ञेयाः स्थानागिमानिनः  ॥ ब्न्द्प्_१,१३।१३ ॥  
अहोरात्राणि मासाश्च ऋतवश्चायनानि च  ।  
संवत्सराश्च स्थानानि कामाख्या ह्यभिमानिनाम्  ॥ ब्न्द्प्_१,१३।१४ ॥  
एतेषु स्थानिनो ये तु कालावस्था व्यवस्थिताः  ।  
तत्सतत्त्वास्तदात्मानस्तान्वक्ष्यामि निबोधत  ॥ ब्न्द्प्_१,१३।१५ ॥  
पार्वण्यस्ति थयः सन्ध्याः पक्षा मासार्द्धसम्मिताः  ।  
निमेषाश्च कलाः कष्ठा मुहुर्त्ता दिवसाः क्षयाः  ॥ ब्न्द्प्_१,१३।१६ ॥  
द्वावर्द्धमासौ मासस्तु द्वौ मासावृ तुरुच्यते  ।  
ऋतुत्रयं चाप्ययनं द्वे ऽयने दक्षिणोत्तरे  ॥ ब्न्द्प्_१,१३।१७ ॥  
संवत्सरः समेतश्च स्थानान्येतानि स्थानिनाम्  ।  
ऋतवस्तु निमेः पुत्रा विज्ञेयास्ते तथैव षट्  ॥ ब्न्द्प्_१,१३।१८ ॥  
ऋतुपुत्राः स्मृताः पञ्च प्रजाः स्वार्तवलक्षणाः  ।  
यस्माच्चैवार्त्तवेभ्यस्तु जायन्ते स्थाणु जङ्गमाः  ॥ ब्न्द्प्_१,१३।१९ ॥  
आर्तवाः पितरस्तस्मादृतवश्च पितामहाः  ।  
समेतास्तु प्रसूयन्ते प्रजाश्चैव प्रजापतेः  ॥ ब्न्द्प्_१,१३।२० ॥  
तस्मात्स्मृतः प्रजानां वै वत्सरः प्रपितामहः  ।  
स्थानेषु स्थानिनो ह्येते स्थानात्मानः प्रकीर्त्तिताः  ॥ ब्न्द्प्_१,१३।२१ ॥  
तदाख्यास्तत्ससत्त्वाश्च तदात्मानश्च ते स्मृताः  ।  
प्रजापतिः स्मृतो यस्तु स तु संवत्सरो मतः  ॥ ब्न्द्प्_१,१३।२२ ॥  
संवत्सरसुतो ह्यग्नि ऋत इत्युच्यते बुधैः  ।  
ऋतात्तु ऋतवो यस्माज्जज्ञिरे ऋतवस्ततः  ॥ ब्न्द्प्_१,१३।२३ ॥  
मासाः षडर्तवो ज्ञेयास्तेषां पञ्चर्तवाः स्मृताः  ।  
द्विपदां चतुष्पदां चैव पक्षिणां सर्वतामपि  ॥ ब्न्द्प्_१,१३।२४ ॥  
स्थावराणां च पञ्चानां पुष्पं कालार्त्तवं स्मृतम्  ।  
ऋतुत्वमार्तवत्वं च पितृत्वं च प्रकीर्त्तितम्  ॥ ब्न्द्प्_१,१३।२५ ॥  
इत्येते पितरो ज्ञेया ऋतवश्चार्तवाश्च ये  ।  
सर्वभूतानि तेभ्यो यदृतुकालाद्विजज्ञिरे  ॥ ब्न्द्प्_१,१३।२६ ॥  
तस्मादेते हि पितर आर्तवा इति नः श्रुतम्  ।  
मन्वन्तरेष्विह त्वेते स्थिताः कालभिमानिनः  ॥ ब्न्द्प्_१,१३।२७ ॥  
कार्यकारणयुक्तास्तु ए श्वर्याद्व्याप्य संस्थिताः  ।  
स्थानाभिमानिनो ह्येते तिष्ठन्तीह प्रसङ्गमात्  ॥ ब्न्द्प्_१,१३।२८ ॥  
अग्निष्वात्ता बर्हिषदः पितरो विविधाः पुनः  ।  
जज्ञे स्वधापितृभ्यस्तु द्वे कन्ये लोकविश्रुते  ॥ ब्न्द्प्_१,१३।२९ ॥  
मेना च धारणी चैव याभ्यां धतमिदं जगत्  ।  
ते उभे ब्रह्मवादिन्यौ योगिन्यौ चैव ते उभे  ॥ ब्न्द्प्_१,१३।३० ॥  
पितरस्ते निजे कन्ये धर्मार्थं प्रददुः शुभे  ।  
अग्निष्वात्तास्तु ये प्रोक्तास्तेषां मेना तु मानसी  ॥ ब्न्द्प्_१,१३।३१ ॥  
धारणी मानसी चैव कन्या बर्हिषदां स्मृता  ।  
मेरोस्तां धारणीं नाम पत्न्यर्थं वा सृजन् घुभाम्  ॥ ब्न्द्प्_१,१३।३२ ॥  
पितरस्ते बर्हिषदः स्मृता ये सोमपायिनः  ।  
अग्निष्वात्तास्तु तां मेना पत्नी हिमवते ददुः  ॥ ब्न्द्प्_१,१३।३३ ॥  
उपहूता स्मृता ये वै तद्दौहित्रान्निबोधत  ।  
मेना हिमवतः पत्नी मैनाकं सा व्यजायत  ॥ ब्न्द्प्_१,१३।३४ ॥  
गङ्गां सरिद्वरां चैव पत्नी या लवणोदधेः  ।  
मैनाकस्या त्मजः क्रौचः क्रैञ्चद्वीपो यतः स्मृतः  ॥ ब्न्द्प्_१,१३।३५ ॥  
मेरोस्तु धारणी पत्नी दिव्यौषधिसमन्वितम्  ।  
मन्दरं सुषुवे पुत्रं तिस्रः कन्याश्च विश्रुताः  ॥ ब्न्द्प्_१,१३।३६ ॥  
वेलां च नियतिं चैव तृतीयां चायतिं विदुः  ।  
धातुश्चैवायतिः पत्नी विधातुर्नियतिः स्मृता  ॥ ब्न्द्प्_१,१३।३७ ॥  
स्वायं भुवेंऽतरे पूर्वं ययोर्वै कीर्त्तिताः प्रजाः  ।  
सुषुवे सागराद्वेला कन्यामेकामनिन्दिताम्  ॥ ब्न्द्प्_१,१३।३८ ॥  
सवर्णां नाम सामुद्रीं पत्नीं प्राचीनबर्हिषः  ।  
सवर्णायां सुता जाता दश प्राचीनबर्हिषः  ॥ ब्न्द्प्_१,१३।३९ ॥  
सर्वे प्रचेतसो नाम धनुर्वेदस्य पारगाः  ।  
तेषां स्वायम्भुवो दक्षः पुत्रत्वं जग्मि वान्प्रभुः  ॥ ब्न्द्प्_१,१३।४० ॥  
त्रयम्बकस्याभिशापेन चाक्षुषस्यातरे मनोः  ।  
एतच्छुत्वा ततः सूतमपृच्छच्छांशपायनिः  ॥ ब्न्द्प्_१,१३।४१ ॥  
उत्पन्नः स कथं दक्षो ह्यभिशापाद्भवस्य तु  ।  
चाक्षुषस्यान्तरे पूर्वं तन्नः प्रब्रूहि पृच्छताम्  ॥ ब्न्द्प्_१,१३।४२ ॥  
इत्युक्तः कथयामास सूतो दक्षाश्रयां कथाम्  ।  
शांशपायनिमामन्त्र्य त्र्यम्बकाच्छापकारणम्  ॥ ब्न्द्प्_१,१३।४३ ॥  
सूत उवाच  
दक्षस्यासन्सुता ह्यष्टौ कन्या याः कीर्त्तिता मया  ।  
स्वेभ्यो गृहेभ्य आनाय्य ताः पिताभ्यर्चयद्गृहे  ॥ ब्न्द्प्_१,१३।४४ ॥  
ततस्त्वभ्यर्चिताः सर्वा न्यवसंस्ताः पितुर्गृहे  ।  
तासां ज्येष्ठा सती नाम पत्नी या त्र्यम्बकस्य वै  ॥ ब्न्द्प्_१,१३।४५ ॥  
नाजुहावात्मजां तां वै दक्षो रुद्रमभिद्विषन्  ।  
अकरोत्सन्नतिं दक्षे न कदाचिन्महेश्वरः  ॥ ब्न्द्प्_१,१३।४६ ॥  
जामाता श्वशुरे तस्मिन्स्वभावात्तेजसि स्थितः  ।  
ततो ज्ञात्वा सती सर्वाः न्यवसंस्ताः पितुर्गृहे  ॥ ब्न्द्प्_१,१३।४७ ॥  
जगाम साप्यनाहूता सती तत्स्व पितुर्गृहम्  ।  
ताभ्यो हीनां पिता चक्रे सत्याः पूजामसम्मताम्  ॥ ब्न्द्प्_१,१३।४८ ॥  
ततो ऽब्रवीत्सा पितरं देवी क्रोधादमर्षिता  ।  
यवीयसीभ्यो प्यधमां पूजां कृत्वा मम प्रभो  ॥ ब्न्द्प्_१,१३।४९ ॥  
असत्कृत्य पितर्मां त्वं कृतवानसि गर्हितम्  ।  
अहं ज्येष्ठा वरिष्ठा च त्वं मां सत्कर्तुमर्ह सि  ॥ ब्न्द्प्_१,१३।५० ॥  
एवमुक्तो ऽब्रवीदेनां दक्षः संरक्तलोचनः  ।  
त्वत्तः श्रेष्ठावरिष्ठाश्च पूज्या बालाः सुता मम  ॥ ब्न्द्प्_१,१३।५१ ॥  
तासां चैव तु भर्तार स्ते मे बहुमाताः सति  ।  
ब्रह्मिष्ठाः सुतपस्काश्च महायोगाः सुधार्मिकाः  ॥ ब्न्द्प्_१,१३।५२ ॥  
गुणैश्चैवाधिकाः श्लाघ्याः सर्वे ते त्र्यम्बकात्सति  ।  
वसिष्ठो ऽत्रिः पुलस्त्यश्च ह्यङ्गिरा पुलहः क्रतुः  ॥ ब्न्द्प्_१,१३।५३ ॥  
भृगुर्मरीचिश्च तथा श्रैष्ठा जामातरो मम  ।  
यस्मान्मां स्पर्द्धते शर्वः सदा चैवावमन्यते  ॥ ब्न्द्प्_१,१३।५४ ॥  
तेन त्वां न विभूषोमि प्रतिकूलो हि मे भवः  ।  
इत्युक्तवांस्तदा दक्षः सम्प्रमूढेन चेतसा  ॥ ब्न्द्प्_१,१३।५५ ॥  
शापार्थमात्मनश्चैव ये चोक्ताः परमर्षयः  ।  
तथोक्ता पितरं सा वै क्रुद्धा देवीदम ब्रवीत्  ॥ ब्न्द्प्_१,१३।५६ ॥  
वाङ्मनः कर्मभिर्यस्माददुष्टां मां विगर्हसे  ।  
तस्मात्त्यजाम्यहमिमं देहं तात तवात्मजम्  ॥ ब्न्द्प्_१,१३।५७ ॥  
ततस्तेनावमानेन सती दुःखादमर्षिता  ।  
अब्रवीद्वचनं देवी नमस्कृत्य स्वयम्भुवे  ॥ ब्न्द्प्_१,१३।५८ ॥  
यत्राहमुपपद्ये च पुनर्देहेन भास्वता  ।  
तत्राप्यहमसम्भूता सम्भूता धार्मिकादपि  ॥ ब्न्द्प्_१,१३।५९ ॥  
गच्छेयं धर्मपत्नीत्वं त्र्यम्बकस्यैव धीमतः  ।  
तत्रैवाथ समासीना युक्तात्मानं समादधे  ॥ ब्न्द्प्_१,१३।६० ॥  
धारयामास चाग्नेयीं धारणां मनसात्मनः  ।  
तत आत्मसमुत्थो ऽस्या वायुना समुदीरितः  ।  
सर्वागेभ्यो विनिःसृत्य वह्निस्तां भस्मसात्करोत्  ॥ ब्न्द्प्_१,१३।६१ ॥  
तदुपश्रुत्य निधनं सत्या देवो ऽथ शूलभृत्  ।  
संवादं च तयोर्बुद्धा याथातथ्येन शङ्करः  ।  
दक्षस्य च ऋषीणां च चुकोप भगवान्प्रभुः  ॥ ब्न्द्प्_१,१३।६२ ॥  
रुद्र उवाच  
सर्वेषामेव लोकानां भूर्लोकस्त्वादिरुच्यते  ।  
तं सदा धारयिष्यामि निदेशात्परमेष्ठिनः  ॥ ब्न्द्प्_१,१३।६३ ॥  
अस्यां क्षितौ धृता लोकाः सर्वे तिष्ठन्ति भास्वराः  ।  
तानहं धारया मीह सततं च तदाज्ञया  ॥ ब्न्द्प्_१,१३।६४ ॥  
चातुर्वर्ण्यं हि देवानां ते चाप्येकत्र भुञ्जते  ।  
नाहं तैः सह भोक्षये वै ततो दास्यन्ति ते पृथक्  ॥ ब्न्द्प्_१,१३।६५ ॥  
यस्मादवमता दक्ष मत्कृते ऽनागसा सती  ।  
प्रशस्ताश्चेतराः सर्वाः स्वसुता भर्तृभिः सह  ॥ ब्न्द्प्_१,१३।६६ ॥  
तस्मा द्वैवस्वते प्राप्ते पुनरेते महर्षयः  ।  
उत्पत्स्यन्ते द्वितीये वै मम यज्ञ ह्ययोनिचाः  ॥ ब्न्द्प्_१,१३।६७ ॥  
हुते वै ब्रह्मणा शुक्रे चाक्षुषस्यातरे मनोः  ।  
अभिव्याहृत्य सर्वांस्तान् दक्षं चैवाशपत्पुनः  ॥ ब्न्द्प्_१,१३।६८ ॥  
भविता मानुषो राजा चाक्षुषस्य त्वमन्वये  ।  
प्राचीनबर्हिषः पौत्रः पुत्रश्चैव प्रचे तसाम्  ॥ ब्न्द्प्_१,१३।६९ ॥  
दक्ष एवेह नाम्ना तु मारिषायां जनिष्यसि  ।  
कन्यायां शाखिनां त्वं वै प्राप्ते वैवस्वतेंऽतरे  ॥ ब्न्द्प्_१,१३।७० ॥  
विघ्नं तत्रा प्यहं तुभ्यमाचरिष्यामि दुर्मते  ।  
धर्म्मयुक्ते च ते कार्ये एकस्मिंस्तु दुरासदे  ॥ ब्न्द्प्_१,१३।७१ ॥  
सुत उवाच  
तदुपश्रुत्य दक्षस्तु रुद्रं सो ऽभ्य शपत्पुनः  ।  
यस्मात्त्वं मत्कृते ऽनिष्टमृषीणां कृतवानसि  ।  
तस्मात्सार्द्धं सुरैर्यज्ञे न त्वां यक्ष्यन्ति वै द्विजाः  ॥ ब्न्द्प्_१,१३।७२ ॥  
हुत्वाऽहुतिं तव क्रूर ह्यपः स्प्रक्ष्यन्ति कर्मसु  ।  
इहैव वत्स्यसि तथा दिवं हित्वा युगक्षयात्  ॥ ब्न्द्प्_१,१३।७३ ॥  
ततो देवैःस तैः सार्द्धं नेज्यते पृथसिज्यते  ।  
ततो ऽभिव्याहृतो दक्षो रुद्रेणामिततेजसा  ॥ ब्न्द्प्_१,१३।७४ ॥  
स्वायम्भुवीं तनुं त्यक्त्वा उत्पन्नो मानुषेष्विह  ॥ ब्न्द्प्_१,१३।७५ ॥  
ज्ञात्वा गृहपतिर्दक्षो यज्ञाना मीश्वरं प्रभुम्  ।  
समस्तेनेह यज्ञेन सो ऽयजद्दैवतैः सह  ॥ ब्न्द्प्_१,१३।७६ ॥  
अथ देवी सती या तु प्राप्ते वैवस्वतेंऽतरे  ।  
मेनायां तामुमां देवीं जनयामास शैलराट्  ॥ ब्न्द्प्_१,१३।७७ ॥  
या तु देवी सती पूर्वमासीत्पश्चादुमाभवत्  ।  
सदा पत्नी भवस्यैषा न तया मुच्यते भवः  ॥ ब्न्द्प्_१,१३।७८ ॥  
मरीचं कश्यपं देवी यथादितिरनुव्रता  ।  
यथा नारायणं श्रीश्च मघवतं शची यथा  ॥ ब्न्द्प्_१,१३।७९ ॥  
विष्णुं कीर्ती रुषा मूर्यं वसिष्ठं चाप्यरुन्धती  ।  
नैतास्तु विजहत्येतान् भर्तॄन् देव्यः कदाचन  ॥ ब्न्द्प्_१,१३।८० ॥  
आवर्तमानाः कल्पेषु जायन्ते तैः पुनः सह  ।  
एवं प्राचेतसो दक्षो जज्ञे वै चाक्षुषेंऽतरे  ॥ ब्न्द्प्_१,१३।८१ ॥  
दशभ्यस्तु प्रचेतोभ्यो मारिषायां पुनर्नृपः  ।  
जज्ञे तदाभिशापेन द्वितीय इति नः श्रुतम्  ॥ ब्न्द्प्_१,१३।८२ ॥  
भृगवादयश्च ये सप्त जज्ञिरे च महर्षयः  ।  
आद्ये त्रेतायुगे पूर्वं मनोर्वैवस्वतस्य च  ॥ ब्न्द्प्_१,१३।८३ ॥  
देवस्य महतो यज्ञे वारुणीं बिभ्रतस्तनुम्  ।  
इत्येषो ऽनुशयो ह्यासीत्तयोर्जात्यन्तरानुगः  ॥ ब्न्द्प्_१,१३।८४ ॥  
प्रजापतेश्च दक्षस्य त्र्यबकस्य च धीमतः  ।  
तस्मान्नानुशयः कार्यो वैरेष्विह कदाचन  ॥ ब्न्द्प्_१,१३।८५ ॥  
जात्यन्तरगतस्यापि भवितस्य शुभाशुभैः  ।  
ख्यातिं न मुञ्चते जन्तुस्तन्न कार्यं विपश्चिता  ॥ ब्न्द्प्_१,१३।८६ ॥  
इत्येषा समनुक्रान्ता कथा पापप्रमोचनी  ।  
या दक्षमधिकृत्येह त्वया पूर्वं प्रचौदिता  ॥ ब्न्द्प्_१,१३।८७ ॥  
पितृवंशप्रसङ्गेन कथा ह्येषा प्रकीर्त्तिता  ।  
पितॄणामानुपूर्व्येण देवान्वक्ष्याम्यतः परम्  ॥ ब्न्द्प्_१,१३।८८ ॥  
त्रेतायुगमुखे पूर्वमासन्स्वायम्भुवेंऽतरे  ।  
देवायामा इति ख्याताः पूर्वं ये यज्ञसूनवः  ॥ ब्न्द्प्_१,१३।८९ ॥  
प्रथिता ब्रह्मणः पुत्रा अजत्वादजितास्तु ते  ।  
पुत्राः स्वायम्भुवस्यैते शक्ता नाम तु मानसाः  ॥ ब्न्द्प्_१,१३।९० ॥  
तेषां यतो गणा ह्येते देवानां तु त्रयः स्मृताः  ।  
छन्दजास्तु त्रयस्त्रिंशत्सर्गे स्वायम्भुवस्य ह  ॥ ब्न्द्प्_१,१३।९१ ॥  
यदुर्ययातिर्देवौ द्वौ वीवधस्रासतो मतिः  ।  
विभासश्च क्रतुश्चैव प्रयातिर्विश्रुतो द्युतिः  ॥ ब्न्द्प्_१,१३।९२ ॥  
वायव्यः संयमश्चैव यामा द्वादश कीर्त्तिताः  ।  
असमश्चोग्रदृष्टिश्च सुनयो ऽथ शुचिश्रवाः  ॥ ब्न्द्प्_१,१३।९३ ॥  
केवलो विश्वरूपश्च सुदक्षो मधुपस्तथा  ।  
तुरीय इद्रयुक्चैव युक्तो ग्रावजितस्तु वै  ॥ ब्न्द्प्_१,१३।९४ ॥  
चनिमा विश्वदेवा च जविष्ठो मितवानपि  ।  
जरो विभुर्विभावश्च स ऋचीको ऽथ दुर्दिहः  ॥ ब्न्द्प्_१,१३।९५ ॥  
श्रुतिर्गृणानो ऽथ बृहच्छुक्रा द्वादश कीर्त्तिताः  ।  
आसन्स्वायम्भुवस्यैते चान्तरे सोमपायिनः  ॥ ब्न्द्प्_१,१३।९६ ॥  
दीप्तिमन्तो गणा ह्येते वीर्यवन्तो महाबलाः  ।  
तेषामिन्द्रस्तद्दा ह्यासीत्प्रथमे विश्वभुक्त प्रभुः  ॥ ब्न्द्प्_१,१३।९७ ॥  
असुरा ये तदा तेषामासन् दायादबान्धवाः  ।  
सुपर्णयक्षगन्धर्वाः पिशाचोरगराक्षसाः  ॥ ब्न्द्प्_१,१३।९८ ॥  
अष्टौ ताः पितृभिः सार्द्धमासन्या देवयोनयः  ।  
स्वायम्भुवेन्तरे ऽतीताः प्रजास्तासां महस्रशः  ॥ ब्न्द्प्_१,१३।९९ ॥  
प्रभावरूपसम्पन्ना आयुषा च बलेन च  ।  
विस्तरादिह नोच्यन्ते माप्रसङ्गो भवेदिह  ॥ ब्न्द्प्_१,१३।१०० ॥  
स्वायम्भुवो विसर्गस्तु विज्ञेयः साम्प्रतेन ह  ।  
अतीतो वर्तमानेन दृष्टो वैवस्वते न सः  ॥ ब्न्द्प्_१,१३।१०१ ॥  
प्रजाभिर्देवाताभिश्च ऋषिभिः पितृभिः सह  ।  
तेषां सर्पर्षयः पूर्वमासन्ये तान्निबोधत  ॥ ब्न्द्प्_१,१३।१०२ ॥  
भृग्वं गिरा मरीचिश्च पुलस्त्यः पुलहः क्रतुः  ।  
अत्रिश्चैव वसिष्ठस्च सप्त स्वायम्भुवे ऽतरे  ॥ ब्न्द्प्_१,१३।१०३ ॥  
आग्नीध्रश्चाग्निबाहुश्च मोधा मेधातिथिर् वसुः  ।  
ज्योतिष्मान् द्युतिमान्हव्यः सवनः सत्त्र एव च  ॥ ब्न्द्प्_१,१३।१०४ ॥  
मनोः स्वायम्भुवस्यैते दश पुत्रा महौजसः  ।  
वायुवेगा महासत्त्वा राजानः प्रथमेंऽतरे  ॥ ब्न्द्प्_१,१३।१०५ ॥  
सासुरं तत्सुगन्धर्वं सयक्षोरगराक्षसम्  ।  
सपिशाचमनुष्यञ्च ससुपर्णाप्सरोगणम्  ॥ ब्न्द्प्_१,१३।१०६ ॥  
नशक्यमानु पूर्व्येण वक्तुं वर्षशतैरपि  ।  
बहुत्वान्नामधेयानां सङ्ख्या तेषां कुतः कुले  ॥ ब्न्द्प्_१,१३।१०७ ॥  
या वै प्रजा युगाख्यास्तु आसन्स्वायम्भुवेंऽतरे  ।  
कालेन महतातीता अयनाब्दयुगक्रमैः  ॥ ब्न्द्प्_१,१३।१०८ ॥  
ऋषय ऊचुः  
क एष भगवान् कालः सर्वभूतापहारकः  ।  
कस्य योनिः किमादिश्च किं सतत्त्वः किमात्मकः  ॥ ब्न्द्प्_१,१३।१०९ ॥  
किमस्य चक्षुः का मूर्तिः के वा अवयवाः स्मृताः  ।  
किं नामधेयं को ऽस्यात्मा एप्तत्त्वं ब्रूहि तत्त्वतः  ॥ ब्न्द्प्_१,१३।११० ॥  
सूत उवाच  
श्रूयता कालसद्भावः श्रुत्वा चैवावधार्यताम्  ।  
सूर्ययोनिर्निमेषादिः सङ्ख्याचक्षुः स उच्यते  ॥ ब्न्द्प्_१,१३।१११ ॥  
मूर्तिरस्य त्वहो रात्रो निमेषावयवश्च सः  ।  
संवत्सरः सतत्त्वश्च नाम चास्य कलात्मकः  ॥ ब्न्द्प्_१,१३।११२ ॥  
साम्प्रतानागतातीतकालात्मा स प्रजापतिः  ।  
पञ्चधा प्रविभक्तां तु कालावस्थां निबोधत  ॥ ब्न्द्प्_१,१३।११३ ॥  
दिवसार्द्धमासमासैश्च ऋतुभिस्त्वयनैस्तथा  ।  
संवत्सरस्तु प्रथमो द्वितीयः परिवत्सरः  ॥ ब्न्द्प्_१,१३।११४ ॥  
इड्रवत्सरस्तृतीयश्च चतुर्थश्चानुवत्सरः  ।  
पञ्चमो वत्सरस्तेषां कालःस युगसज्ञितः  ॥ ब्न्द्प्_१,१३।११५ ॥  
तेषां तत्त्वं प्रवक्ष्यामि कीर्त्यमानं निबोधत  ।  
क्रतुरग्निस्तु यः प्रोक्तः स तु संवत्सरो मतः  ॥ ब्न्द्प्_१,१३।११६ ॥  
आदितेयस्त्वसौ सूर्यः कालाग्निः परिवत्सरः  ।  
शुक्लकृष्णगतिश्चापि अपां सारमयः खगः  ॥ ब्न्द्प्_१,१३।११७ ॥  
स इडावत्सरः सोमः पुराणे निश्चयं गतः  ।  
यश्चायं पवते लोकांस्तनुभिः सप्तसप्तभिः  ॥ ब्न्द्प्_१,१३।११८ ॥  
अनुवाता च लोकस्य स वायुरनुवत्सरः  ।  
अहङ्कारादुदग्रुद्रः सम्भूतो ब्रह्मणास्तु यः  ॥ ब्न्द्प्_१,१३।११९ ॥  
स रुद्रो वत्सर स्तेषां विज्ञेयो नीललोहितः  ।  
सतत्त्वं तस्य वक्ष्यमि कीर्त्यमानं निबोधत  ॥ ब्न्द्प्_१,१३।१२० ॥  
अङ्गप्रत्यङ्गसंयोगात्कालात्मा प्रतितामहः  ।  
ऋक्सामयजुषां योनिः पञ्चानां पतिरीश्वरः  ॥ ब्न्द्प्_१,१३।१२१ ॥  
सो ऽग्निर्यमश्च कालश्च सम्भूतिः स प्रजापतिः  ।  
प्रोक्तः संवत्सरश्चेति सूर्य चोनिर्मनीषिभिः  ॥ ब्न्द्प्_१,१३।१२२ ॥  
यस्मात्कालविभागानां मासर्त्वयनयोरपि  ।  
ग्रहनक्षत्रशीतोष्णवर्षायुः कर्मणां तथा  ॥ ब्न्द्प्_१,१३।१२३ ॥  
योनिः स प्रविभागानां दिवसानां च भास्करः  ।  
वैकारिकः प्रसन्नात्मा ब्रह्मपुत्रः प्रजापतिः  ॥ ब्न्द्प्_१,१३।१२४ ॥  
एको नैको ऽथ दिवसो मासो ऽथर्तुः पितामहः  ।  
आदित्यः सविता भानुर्जीवनो ब्रह्मसत्कृतः  ॥ ब्न्द्प्_१,१३।१२५ ॥  
प्रभवश्चाव्ययश्चैव भूतानां तेन भास्करः  ।  
ताराभिमानी विज्ञेयो द्वितीयः परिवत्सरः  ॥ ब्न्द्प्_१,१३।१२६ ॥  
सोमः सर्वौंषधिपतिर्यस्मात्स प्रपितामहः  ।  
आजीवः सर्वभूतानां योगक्षेमकृदीश्वरः  ॥ ब्न्द्प्_१,१३।१२७ ॥  
आवेक्षमाणः सततं बिभर्ति जगदंशुभिः  ।  
तिथीनां पर्वसन्धीनां पूर्णिमादर्शयोरपि  ॥ ब्न्द्प्_१,१३।१२८ ॥  
योनिर्निशाकरो यश्च अमृतात्मा प्रजापतिः  ।  
तस्मात्स पितृमान्सोमः स्मृत इङ्वत्सरात्मकः  ॥ ब्न्द्प्_१,१३।१२९ ॥  
प्राणापानसमानाद्यैर्व्यानोदानात्मकैरपि  ।  
कर्मभिः प्राणिनां लोके सर्वचेष्टाप्रवर्तकः  ॥ ब्न्द्प्_१,१३।१३० ॥  
पञ्चानां चेन्द्रियमनोर्बुद्धिस्मृतिबलात्मनाम्  ।  
समानकालकरणक्रियाः सम्पादयन्नपि  ॥ ब्न्द्प्_१,१३।१३१ ॥  
सर्वात्मा सर्वलोकेश आवहप्रवहादिभिः  ।  
वर्त्तते चोपकारैर्यस्तनुभिः सप्तसप्तभिः  ॥ ब्न्द्प्_१,१३।१३२ ॥  
विधाता सर्वभूतानाङ्क्षेमी नित्यं प्रभञ्जनः  ।  
योनिरग्नेरपां भूमे रवेश्चन्द्रमसश्चयः  ॥ ब्न्द्प्_१,१३।१३३ ॥  
वायुः प्रजापतिर्भूतो लोकात्मा प्रपितामहः  ।  
अहोरात्रकरस्तस्मात्स वायुरनुवत्सरः  ॥ ब्न्द्प्_१,१३।१३४ ॥  
एते प्रजानां पतयश्चत्वार उपपक्षजाः  ।  
पितरः सर्वलोकानां लोकात्मानः प्रकीर्त्तिताः  ॥ ब्न्द्प्_१,१३।१३५ ॥  
ध्यायतो ब्रह्माणो वक्त्रादुदन्समभवद्भवः  ।  
ऋषिर्विप्रा महादेवो भूतात्मा प्रपितामहः  ॥ ब्न्द्प्_१,१३।१३६ ॥  
ईश्वरः सर्वभूतानां प्रणवो यो ऽथपठ्यते  ।  
आत्मावेशेन भूतानामङ्गप्रत्यङ्गसम्भवः  ॥ ब्न्द्प्_१,१३।१३७ ॥  
उन्मादको ऽनुग्रहकृद्रुद्रो वत्सर उच्यते  ।  
सूर्य्यश्च चन्द्रमाश्चाग्निर्वायू रुद्रस्तथैव च  ॥ ब्न्द्प्_१,१३।१३८ ॥  
युगाभिमानी कालात्मा नित्यं सङ्क्षयकृद्विभुः  ।  
रुद्रः प्रविष्टो भगवाञ्जगत्यस्मिन्स्वतेजसा  ॥ ब्न्द्प्_१,१३।१३९ ॥  
आश्रयान्मयि संयोगात्तनुभिर्नाममिस्तथा  ।  
ततस्तस्य तु वीर्येण लोकानुग्रहकारकम्  ॥ ब्न्द्प्_१,१३।१४० ॥  
देवत्वं च पितृत्वं च कालत्वं चास्य यत्परम्  ।  
तस्माद्वै सर्वथा रुद्रस्तद्विद्वद्भिरभीज्यते  ॥ ब्न्द्प्_१,१३।१४१ ॥  
यतः पतिः स भगवान् प्रजेशानां प्रजापतिः  ।  
भावनः सर्वभूतानां सर्वात्मा नीललोहितः  ॥ ब्न्द्प्_१,१३।१४२ ॥  
औषधीः प्रतिसन्धत्ते रुद्रः क्षीणाः पुनःपुनः  ।  
प्रजापतिमुखैर्देवैः सम्यगिष्टफलार्थिभिः  ॥ ब्न्द्प्_१,१३।१४३ ॥  
त्रिभिरेव कपालैश्च त्रयम्बकैरौषधिक्षये  ।  
इज्यते भगवान् यस्मात्तस्मार्त्र्यम्बक उच्यते  ॥ ब्न्द्प्_१,१३।१४४ ॥  
गायत्री चैव त्रिष्टुप्च जगती चैव याः स्मृताः  ।  
त्र्यम्बका नामतः प्रेम्णा योनयस्ता वनस्पतेः  ॥ ब्न्द्प्_१,१३।१४५ ॥  
ताभिरेकत्वभूताभिस्त्रिविधाभिः स्ववीर्यतः  ।  
त्रिसाधनः पुरोडाशस्त्रिकपालः स वै स्मृतः  ॥ ब्न्द्प्_१,१३।१४६ ॥  
त्र्यम्बकः स पुरोडाशस्तेनैष त्र्यम्बकः स्मृतः  ।  
इत्येतत्पञ्चवर्षं हि युगं प्रोक्तं मनीषिभिः  ॥ ब्न्द्प्_१,१३।१४७ ॥  
यश्चैष पञ्चधात्मा वै प्रोक्तः संवत्सरो द्विजैः  ।  
सैकः षट्को विजज्ञे ऽथ मध्वादिऋतुसञ्ज्ञकः  ॥ ब्न्द्प्_१,१३।१४८ ॥  
ऋतुपुत्रार्त्तवाः पञ्च इति सर्गः समासतः  ।  
इत्येष बहुमानो वै प्राणिना जीवितानि च  ।  
नदीवेग इवासक्तः कालो धावति संहरन्  ॥ ब्न्द्प्_१,१३।१४९ ॥  
एतेषां यदपत्यं वै तदशक्यं प्रमाणतः  ।  
बहुत्वात्परिसङ्ख्यातुं पुत्र पौत्रमनन्तकम्  ॥ ब्न्द्प्_१,१३।१५० ॥  
इमं वंशं प्रजेशानां महतः पुण्यकर्मणाम्  ।  
कीर्त्तयन्पुण्यकीर्त्तीनां महतीं सिद्धिमाप्नुयात्  ॥ ब्न्द्प्_१,१३।१५१ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे कालसद्भाववर्णनं नाम त्रयोदश्ॐऽध्याय  
  
  
  
  
  
  
  
  
  
  
  
  
_____________________________________________________________  
  
  
  
सुत उवाच  
अथान्तरेषु सर्वेषु अतीतानागतेष्विह  ।  
तुल्याभिमानिनः सर्वे जायन्ते नामरूपतः  ॥ ब्न्द्प्_१,१४।१ ॥  
देवाश्चाष्टविधा ये च तस्मिन्मम्वन्तरे ऽधिपाः  ।  
ऋषयो मनवश्चैव सर्वे तुल्यप्रयोजनाः  ॥ ब्न्द्प्_१,१४।२ ॥  
महर्षिसर्गः सङ्क्रान्तो वंशं स्वायम्भुवस्य तु  ।  
विस्तरेणानुपूर्व्या च कीर्त्य मानं निबोधत  ॥ ब्न्द्प्_१,१४।३ ॥  
मनोः स्वायम्भूवस्यासन् दश पौत्रास्तु तत्समाः  ।  
यैरियं पृथिवी सर्वा सप्तद्वीपा सपत्तना  ॥ ब्न्द्प्_१,१४।४ ॥  
ससमुद्रा करवती प्रतिवर्षं निवेशिता  ।  
स्वायम्भुवेंऽतरे पूर्वमाद्ये त्रेतायुगे तथा  ॥ ब्न्द्प्_१,१४।५ ॥  
प्रियव्रतस्य पुत्रैस्तैः पौत्रैः स्वायम्भुवस्य तु  ।  
प्रजा सत्त्वतपोयुक्तैस्तैरियं विनिवेशिता  ॥ ब्न्द्प्_१,१४।६ ॥  
प्रियव्रतात्प्रजोपेतान् वीरान्काम्यान्व्यजायत  ।  
कन्या सा तु महाभाग कर्दमस्य प्रजा पतेः  ॥ ब्न्द्प्_१,१४।७ ॥  
कन्ये द्वे दश पुत्राश्च सम्राट् कुक्षिश्च ते शुभे  ।  
तयोर्वै भ्रातरः शूराः प्रजापतिसमा दश  ॥ ब्न्द्प्_१,१४।८ ॥  
आग्नीध्रश्चाग्निबा हुश्च मेधा मेधातिथिर्वसुः  ।  
ज्योतिष्मान् द्युतिमान्हव्यः सवनः सभ्र एव च  ॥ ब्न्द्प्_१,१४।९ ॥  
प्रियव्रतो ऽभ्यषिञ्चत्तान्सप्तसप्तसु पार्थिवान्  ।  
द्वीपेषु तेषु धर्मेण द्वीपान्ताश्च निबोधत  ॥ ब्न्द्प्_१,१४।१० ॥  
जम्बूद्वीपेश्वरं चक्रे आग्नीध्रं सुमहाबलम्  ।  
प्लक्षद्वीपेश्वरश्चापि तेन मेधातिथिः कृतः  ॥ ब्न्द्प्_१,१४।११ ॥  
शाल्मले तु वपुष्मन्तं राजानं सो ऽभिषिक्तवान्  ।  
ज्योतिष्मन्तं कुशद्वीपे राजानं कृतवान्प्रभुः  ॥ ब्न्द्प्_१,१४।१२ ॥  
द्युतिमन्तं च राजानं क्रैञ्चद्वीपे ऽभ्यषेचयत्  ।  
शाकद्वीपेश्वरं चापि हव्यं चक्रे प्रियव्रतः  ॥ ब्न्द्प्_१,१४।१३ ॥  
पुष्कराधिपतिं चैव सवनं कृतवान्प्रभुः  ।  
पुष्करे सवनस्याथ महावीतः सुतो ऽभवत्  ॥ ब्न्द्प्_१,१४।१४ ॥  
धातकिश्चापि द्वावेतौ पुत्रौ पुत्रवता वरौ  ।  
महावीतं स्मृतं वर्षं तस्य नाम्ना महात्मनः  ॥ ब्न्द्प्_१,१४।१५ ॥  
नाम्ना च धातकेश्चापि धातकीखण्ड उच्यते  ।  
हव्यो व्यजनयत्पुत्राञ् शाकद्वीपेश्वराञ् प्रभुः  ॥ ब्न्द्प्_१,१४।१६ ॥  
जलदं च कुमारं च सुकुमारं मणीवकम्  ।  
कुसुमोत्तरमोदाकौ सप्तमं च महाद्रुगम्  ॥ ब्न्द्प्_१,१४।१७ ॥  
जलदं जलदस्याथ प्रथमं वर्षमुच्यते  ।  
कुमारस्य तु कौमारं द्वितीयं परिकीर्तितम्  ॥ ब्न्द्प्_१,१४।१८ ॥  
सुकुमारं तृतीयं तु सुकुमारस्य तत्स्सतम्  ।  
मणीवस्य चतुर्थं तु मणीवकमिहोच्यते  ॥ ब्न्द्प्_१,१४।१९ ॥  
कुसुमोत्तरवर्षं यत्पञ्चमं कुसुमोत्तरम्  ।  
मोदकस्यापि मोदाकं षष्ठं वर्षं प्रकीर्त्तितम्  ॥ ब्न्द्प्_१,१४।२० ॥  
महाद्रुमस्य नाम्ना च सप्तमं तन्महाद्रुमम्  ।  
तेषां तु नामभिस्तानि सप्त वर्षाणि तत्र वै  ॥ ब्न्द्प्_१,१४।२१ ॥  
क्रैञ्चद्वीपेश्वरस्यापि पुत्रो द्युतिमतस्तु वै  ।  
कुशलो मनोनुगस्छोष्णः पावनश्चान्धकारकः  ॥ ब्न्द्प्_१,१४।२२ ॥  
मुनिश्च दुन्दुभिश्चैव सुता द्युतिमतस्तु वै  ।  
तेषां स्वनामभिर्देशाः क्रैञ्चद्वीपाश्रयाः शुभाः  ॥ ब्न्द्प्_१,१४।२३ ॥  
कुशलस्य तु देशो ऽभूत कौशलो नाम विश्रुतः  ।  
देशो मनोनुगस्यापि मानोनुगे इते स्मृतः  ॥ ब्न्द्प्_१,१४।२४ ॥  
उष्णस्योष्णः स्मृतो देशः पावनस्यापि पावनः  ।  
अन्धकारस्य देशस्तु आन्धकारः प्रकीर्त्तितः  ॥ ब्न्द्प्_१,१४।२५ ॥  
मुनेश्च मौनिदेशो वै दुन्दुभेर्दुन्दुभिः स्मृतः  ।  
एते जनपदाः सप्त क्रैञ्चद्वीपे तु भास्वराः  ॥ ब्न्द्प्_१,१४।२६ ॥  
ज्योतिष्मतः कुशद्वीपे सप्तैवासन्महौजसः  ।  
उद्भिज्जो वेणुमांश्चैव वैरथो लवणो धृतिः  ॥ ब्न्द्प्_१,१४।२७ ॥  
षष्ठः प्रभाकरश्चा पि सप्तमः कपिलः स्मृतः  ।  
उद्भिज्जं प्रथमं वर्षं द्वितीयं वेणुमण्डलम्  ॥ ब्न्द्प्_१,१४।२८ ॥  
तृतीयं वै रथाकारं चतुर्थं लवणं स्मृतम्  ।  
पञ्चमं धृतिमद्वर्षं षष्ठं वर्षं प्रभाकरम्  ॥ ब्न्द्प्_१,१४।२९ ॥  
सप्तमं कपिलं नाम कपिलस्य प्रकीर्त्तितम्  ।  
तेषां देशाः कशद्वीपे तत्सनामान एव च  ॥ ब्न्द्प्_१,१४।३० ॥  
आश्रमाचारयुक्ताभिः प्रजाभिः समलङ्कृताः  ।  
शाल्मलस्येश्वराः सप्त सुतास्ते च वपुष्मतः  ॥ ब्न्द्प्_१,१४।३१ ॥  
श्वेतश्च हरितश्चैव जीमूतो रोहितस्तथा  ।  
वैद्युतो मानसश्चापि सुप्रभः सप्तमस्तथा  ॥ ब्न्द्प्_१,१४।३२ ॥  
श्वेतस्तु देशः श्वेतस्य हरितस्य सुहारितः  ।  
जीमूतस्यापि जीमूतो रोहितस्यापि रोहितः  ॥ ब्न्द्प्_१,१४।३३ ॥  
वैद्युतो वैद्युतस्यापि मानसस्य तु मानसः  ।  
सुप्रभः सुप्रभस्यापि सप्तैते देशपालकाः  ॥ ब्न्द्प्_१,१४।३४ ॥  
प्लक्ष द्वीपं प्रवक्ष्यामि जम्बूद्वीपादनन्तरम्  ।  
सप्त मेधातिथे पुत्राः प्लक्षद्वीपेश्वरा नृपाः  ॥ ब्न्द्प्_१,१४।३५ ॥  
ज्येष्ठः शान्तभयो नाम द्वितीयः शिशिरः स्मृतः  ।  
सुखोदयस्तृतीयस्तु चतुर्थो नन्द उच्यते  ॥ ब्न्द्प्_१,१४।३६ ॥  
शिवस्तु पेचमस्तेषां क्षेमकः षष्ठ उच्यते  ।  
ध्रुवस्तु सप्तमो ज्ञेयः पुत्रा मेधातिथेः स्मृताः  ॥ ब्न्द्प्_१,१४।३७ ॥  
सप्तानां नामभिस्तेषां तानि वर्षाणि सप्त वै  ।  
तस्माच्छान्तभयं चैव शिशिरं च सुखोदयम्  ॥ ब्न्द्प्_१,१४।३८ ॥  
आनन्दं च शिवं चैव क्षेमकं च ध्रुवं तथा  ।  
तानि तेषां समानानि सप्त वर्षाणि भागशः  ॥ ब्न्द्प्_१,१४।३९ ॥  
निवेशितानि तैस्तानि पूर्वं स्वायम्भूवेन्तरे  ।  
मेधा तिथेस्तु पुत्रैस्तैः प्लक्षद्वीपेश्वरैर्नृबैः  ॥ ब्न्द्प्_१,१४।४० ॥  
वर्णाश्रमाचारयुक्ताः प्लक्षद्वीपे प्रजाः कृताः  ।  
प्लक्षद्वीपादिषु त्वेषु शाकद्वीपान्तिकेषु वै  ॥ ब्न्द्प्_१,१४।४१ ॥  
ज्ञेयः पञ्चसु धर्मो वै वर्णाश्रमविभाजकः  ।  
सुखमायुश्च रूपं च बलं धर्मश्च नित्यशः  ॥ ब्न्द्प्_१,१४।४२ ॥  
पञ्चस्वेतेषु द्वीपेषु सर्वसाधा रणं स्मृतम्  ।  
प्रक्षद्वीपः परिष्क्रान्तो जम्बूद्वीपं निबोधत  ॥ ब्न्द्प्_१,१४।४३ ॥  
आग्नीध्रं ज्येष्ठदायादं काम्यापुत्रं महाबलम्  ।  
प्रियव्रतो ऽभ्य षिञ्चत्तं जम्बूद्वीपेश्वरं नृपम्  ॥ ब्न्द्प्_१,१४।४४ ॥  
तस्य पुत्रा बभूवुर्हि प्रजापतिसमा नव  ।  
ज्येष्ठो नाभिरिति ख्यातस्तस्य किम्पुरुषो ऽनुजः  ॥ ब्न्द्प्_१,१४।४५ ॥  
हरिवर्षस्तृतीयस्तु चतुर्थो ऽभूदिलावृतः  ।  
रम्यस्तु पञ्चमः पुत्रो हिरण्वान् षष्ठ उच्यते  ॥ ब्न्द्प्_१,१४।४६ ॥  
कुरुस्तु सप्तमस्तेषां भद्राश्वश्चाष्टमः स्मृतः  ।  
नवमः केतुमालश्च तेषां देशान्निबोधत  ॥ ब्न्द्प्_१,१४।४७ ॥  
नाभेस्तु दक्षिणं वर्षं हिमाख्यं तु पिता ददौ  ।  
हेमकूटं तु यद्वर्षं ददौ किपुरुषाय तत्  ॥ ब्न्द्प्_१,१४।४८ ॥  
नैषधं यत्स्मृतं वर्षं हरिवर्षाय तं ददौ  ।  
मध्यमं यत्सुमेरोस्तु ददौ स तदिलावृतम्  ॥ ब्न्द्प्_१,१४।४९ ॥  
नीलं तु यत्स्मृतं वर्षं रम्यायैतप्तिता ददौ  ।  
श्वेतं यदुत्तरं तस्मात्पित्रा दत्तं हिरण्वते  ॥ ब्न्द्प्_१,१४।५० ॥  
यदुत्तरे शृङ्गवतो वर्षं तत्कुरवे ददौ  ।  
साल्यवन्तं तथा वर्षं भद्राश्वाय न्यवेदयत्  ॥ ब्न्द्प्_१,१४।५१ ॥  
गन्धमादनवर्षं तु केतुमाले न्यवेदयत्  ।  
इत्येतानि मयोक्तानि नव वर्षाणि भागशः  ॥ ब्न्द्प्_१,१४।५२ ॥  
आग्नी ध्रस्तेषु वर्षेषु पुत्रांस्तानभ्यषेचयत्  ।  
यथाक्रमं स धर्मात्मा ततस्तु तपसि स्थितः  ॥ ब्न्द्प्_१,१४।५३ ॥  
इत्येतौः सप्तभिः कृत्स्ना सप्तद्वीपा निवे शिताः  ।  
प्रियव्रतस्य पुत्रैस्तैः पौतैः स्वायम्भुवस्य च  ॥ ब्न्द्प्_१,१४।५४ ॥  
एवं वर्षेषु सर्वेषु सन्निवेशाः पुनः पुनः  ।  
क्रियन्ते प्रलये वृत्ते सप्त सप्तसु पार्थिवैः  ॥ ब्न्द्प्_१,१४।५५ ॥  
एवं स्वभावः कल्पानां द्वीपानां च निवेशने  ।  
यानि किम्पुरुषाद्यानि वर्णाण्यष्टौ श्रुतानि तु  ॥ ब्न्द्प्_१,१४।५६ ॥  
तेषां स्वभावतः सिद्धिः सुखप्रायमयत्नतः  ।  
विपर्ययो न तेष्वस्ति जरामृत्युभयं न च  ॥ ब्न्द्प्_१,१४।५७ ॥  
धर्माधर्मौं न तेष्वास्ता नोत्तमाधममध्यमाः  ।  
न तेष्वस्ति युगावस्था क्षेत्रेष्वष्टासु सर्वशः  ॥ ब्न्द्प्_१,१४।५८ ॥  
नाभेर्निसर्गं वक्ष्यामि हिमाह्वे ऽस्मिन्निबोधत  ।  
नाभिस्त्वज नयत्पुत्रं मेरुदेव्यां महाद्युतिम्  ॥ ब्न्द्प्_१,१४।५९ ॥  
ऋषभं पार्थिवश्रेष्ठं सर्वक्षत्रस्य पूर्वजम्  ।  
ऋषभाद्भरतो जज्ञे वीरः पुत्रशताग्रजः  ॥ ब्न्द्प्_१,१४।६० ॥  
सोभिषिच्यर्षभः पुत्रं महाप्रव्रज्यया स्थितः  ।  
हिमाह्वं दक्षिणं वर्षं भरताय न्यवेदयत्  ॥ ब्न्द्प्_१,१४।६१ ॥  
तस्मात्तु भारतं वर्षं तस्य नाम्ना विदुर्बुधाः  ।  
भरतस्यात्मजो विद्वान्सुमतिर्नाम धार्मिकः  ॥ ब्न्द्प्_१,१४।६२ ॥  
बभूव तस्मिन् राज्ये तम्भरतस्त्वभ्यषेचयत्  ।  
पुत्रसङ्क्रामितश्रीस्तु वनं राजा विवेश सः  ॥ ब्न्द्प्_१,१४।६३ ॥  
तेजसस्तत्सुतश्चापि प्रजापतिरमित्रजित्  ।  
तेजसस्यात्मजो विद्वानिन्द्रद्युम्न इति स्मृतः  ॥ ब्न्द्प्_१,१४।६४ ॥  
परमेष्ठी सुतश्चापि निधने तस्य चाप्यभूत्  ।  
प्रतीहारः कुलं तस्य नाम्ना जज्ञे तदन्वयः  ॥ ब्न्द्प्_१,१४।६५ ॥  
प्रतिहर्तेति विख्यातो जज्ञे तस्यापि धीमतः  ।  
उन्नेता प्रतिहर्तुस्तु भूमा तस्य सुतः स्मृतः  ॥ ब्न्द्प्_१,१४।६६ ॥  
उद्गीथस्तस्य पुत्रो ऽभूतप्रस्ताविश्चापि तत्सुतः  ।  
प्रस्तावेस्तु विभुः पुत्रः पृथुस्तस्य सुतो ऽभवत्  ॥ ब्न्द्प्_१,१४।६७ ॥  
पृथोश्चापि सुतो नक्तो नक्तस्यापि गयः सुतः  ।  
गयस्यापि नरः पुत्रो नरस्यापि सुतो विराट्  ॥ ब्न्द्प्_१,१४।६८ ॥  
विराट्सुतो महावीर्यो धीमांस्तस्य सुतो ऽभवत्  ।  
धीमतश्च महान्पुत्रो महतश्चापि भौवनः  ॥ ब्न्द्प्_१,१४।६९ ॥  
भौवनस्य सतस्त्वष्टा विरजास्तस्य चात्मजः  ।  
रजा विरजसः पुत्रः शतजिद्रजसस्तथा  ॥ ब्न्द्प्_१,१४।७० ॥  
तस्य पुत्रशतं त्वासीद्राजानः सर्व एव तु  ।  
विश्वज्योतिष्प्रधानास्ते यैरिमा वर्द्धिताः प्रजाः  ॥ ब्न्द्प्_१,१४।७१ ॥  
तैरिदं भारतं वर्षं सप्तद्वीपमिहाङ्कितम्  ।  
तेषां वंशप्रसूतैस्तु भुक्तेयं भारती पुरा  ॥ ब्न्द्प्_१,१४।७२ ॥  
कृतत्रेतादियुक्तास्तु युगाख्या ह्येकसप्ततिः  ।  
ये ऽतीतास्तैर्युगैः सार्धं राजानस्ते तदन्वयाः  ॥ ब्न्द्प्_१,१४।७३ ॥  
स्वायम्भुवेंऽतरे पूर्वं शतशो ऽथ सहस्रशः  ।  
एवं स्वायं भुवः सर्गो येनेदं पूरितं जगत्  ॥ ब्न्द्प्_१,१४।७४ ॥  
ऋषिभिर्दैवतैश्चापि पिर्तृगन्धवराक्षसैः  ।  
यक्षभूतपिशाचैश्च मनुष्यमृगपक्षिभिः  ।  
तेषां सृष्टिरियं प्रोक्ता युगैः सह विवर्त्तते  ॥ ब्न्द्प्_१,१४।७५ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे प्रियव्रतवंशानुकीर्त्तनं नाम चतुदशो ऽध्यायः  
  
  
  
_____________________________________________________________  
  
  
सूत उवाच  
एवं प्रजासन्निवेशं श्रुत्वा वै शांशपायनिः  ।  
पप्रच्छ नियतं सूतं पृथिव्युद धिविस्तरम्  ॥ ब्न्द्प्_१,१५।१ ॥  
कति द्वीपा समुद्रा वा पवता वा कति स्मृताः  ।  
कियन्ति चैव वर्षाणि तेषु नद्यश्च काः स्मृताः  ॥ ब्न्द्प्_१,१५।२ ॥  
महा भूतप्रमाणं च लोकालोकं तथैव च  ।  
पर्यायं परिमाणं च गतिं चन्द्रार्कयोस्तथा  ।  
एतत्प्रबूहि नः सर्वं विस्तरेण यथार्थतः  ॥ ब्न्द्प्_१,१५।३ ॥  
सूत उवाच  
हन्त वो ऽहं प्रवक्ष्यामि पृथिव्यायामविस्तरम्  ॥ ब्न्द्प्_१,१५।४ ॥  
सङ्ख्यां चैव समुद्राणां द्वीपानां चैव विस्तरम्  ।  
द्वीपभेदसहस्राणि सप्तस्वन्तर्गतानि च  ॥ ब्न्द्प्_१,१५।५ ॥  
न शक्यन्ते क्रमेणेह वक्तुं यैः सततं जगत्  ।  
सप्त द्वीपान्प्रवक्ष्यामि चन्द्रादित्यग्रहैः सह  ॥ ब्न्द्प्_१,१५।६ ॥  
तेषां मनुष्या स्तर्क्केण प्रमाणानि प्रचक्षते  ।  
अचिन्त्याः खलु ये भावा न तांस्तर्केण साधयेत्  ॥ ब्न्द्प्_१,१५।७ ॥  
प्रकृतिभ्यः परं यच्च तदचिन्त्यं प्रचक्षते  ।  
नववर्षं प्रवक्ष्यामि जम्बूद्वीपं यथातथम्  ॥ ब्न्द्प्_१,१५।८ ॥  
विस्तरान्मण्डलाच्चैव योजनैस्तन्निबोधत  ।  
शतमेकं सहस्राणां योजनाग्रात्समन्ततः  ॥ ब्न्द्प्_१,१५।९ ॥  
नानाजनपदाकीर्णः पुरैश्च विविधैश्शुभैः  ।  
सिद्धचारणसङ्कीणः पर्वतैरुपशोभितः  ॥ ब्न्द्प्_१,१५।१० ॥  
सर्वधातुनिबद्धैश्च शिलाजाल समुद्भवैः  ।  
पर्वतप्रभवाभिश्च नदीभिः सर्वतस्ततः  ॥ ब्न्द्प्_१,१५।११ ॥  
जम्बूद्वीपः पृथुः श्रीमान् सर्वतः पृथुमण्डलः  ।  
नवभिश्चावृतः सर्वो भुवनैर्भूतभावनैः  ॥ ब्न्द्प्_१,१५।१२ ॥  
लवणेन समुद्रेण सर्वतः परिवारितः  ।  
जम्बूद्वीपस्य विस्तारात् समेन तु समन्ततः  ॥ ब्न्द्प्_१,१५।१३ ॥  
प्रागायताः सूपर्वाणः षडिमे वर्षपर्वताः  ।  
अवगाढा ह्युभयतः मसुद्रौ पूर्वपश्चिमौ  ॥ ब्न्द्प्_१,१५।१४ ॥  
हिमप्रायश्च हिमवान् हेमकूटश्च हेमवान्  ।  
सर्वर्त्तुषु सुखश्चापि निषधः पर्वतो महान्  ॥ ब्न्द्प्_१,१५।१५ ॥  
चतुर्वर्णश्च सौवर्णो मेरुश्चारुतमः स्मृतः  ।  
द्वात्रिंशच्च सहस्राणि विस्तीर्णः स च मूर्द्धनि  ॥ ब्न्द्प्_१,१५।१६ ॥  
वृत्ताकृतिप्रमाणश्च चतुरस्रः समुच्छ्रितः  ।  
नानावर्णास्तु पार्श्वेषु प्रजापतिगुणान्वितः  ॥ ब्न्द्प्_१,१५।१७ ॥  
नाभिबन्धनसम्भूतो ब्रह्मणो ऽव्यक्तजन्मनः  ।  
पूर्वतर्ः श्वेतवर्णश्च ब्राह्मणस्तस्य तेन तत्  ॥ ब्न्द्प्_१,१५।१८ ॥  
पार्श्वमुत्तरतस्तस्य रक्तवर्मः स्वभावतः  ।  
तेनास्य क्षत्त्रभावस्तु मेरोर्नानार्थकारणात्  ॥ ब्न्द्प्_१,१५।१९ ॥  
पीतश्च दक्षिणेनासौ तेन वैश्यत्वमिष्यते  ।  
भृङ्गपत्रनिभश्चापि पश्चिमेन समाचितः  ॥ ब्न्द्प्_१,१५।२० ॥  
तेनास्य शूद्रभावः स्यादिति वर्णाः प्रकीर्त्तिताः  ।  
वृत्तः स्वभावतः प्रोक्तो वर्णतः परिमाणतः  ॥ ब्न्द्प्_१,१५।२१ ॥  
नीलश्च वैदुर्यमयः श्वेतः घुक्लो हिरण्मयः  ।  
मयुरबर्हवर्णस्तु शातकैम्भश्च शृङ्गवान्  ॥ ब्न्द्प्_१,१५।२२ ॥  
एते पर्वतराजानः सिद्धचारणसेविताः  ।  
तेषामन्तरविष्कम्भो नवसाहस्र उच्यते  ॥ ब्न्द्प्_१,१५।२३ ॥  
मध्ये त्विलावृतं नाम महामेरोः समन्तमः  ।  
नवैवं तु सहस्राणि विस्तीर्णं सर्वतस्तु तत्  ॥ ब्न्द्प्_१,१५।२४ ॥  
मध्ये तस्य महामेरुर्विधूम इव पावकः  ।  
वेद्यर्द्धं दक्षिणं मेरोरुत्तरार्द्धं तथोत्तरम्  ॥ ब्न्द्प्_१,१५।२५ ॥  
वर्षाणि यानि षट् चैव तेषां ये वर्षपर्वताः  ।  
द्वे द्वे सहस्रे विस्तीर्णा योजनानां समुच्छ्रयात्  ॥ ब्न्द्प्_१,१५।२६ ॥  
जम्बूद्वीपस्य विस्तारात्तेषामायाम उच्यते  ।  
योजनानां सहस्राणि शतं द्वावायतौ गिरी  ॥ ब्न्द्प्_१,१५।२७ ॥  
नीलश्च निषधश्चैव ताभ्यां हीनास्तु ये परे  ।  
श्वेतश्च हेमकूटश्च हिमवाञ्छृङ्गवांस्तथा  ॥ ब्न्द्प्_१,१५।२८ ॥  
नवती द्वे अशीती द्वे सहस्राण्यायतास्तु तेः  ।  
तेषां मध्ये जनपदास्तानि वर्णाणि सप्त वै  ॥ ब्न्द्प्_१,१५।२९ ॥  
प्रपातविषमैस्तैस्तु पर्वतैरावृतानि तु  ।  
सन्ततानि नदीभेदैरगम्यानि परस्परम्  ॥ ब्न्द्प्_१,१५।३० ॥  
वसन्ति तेषु सत्त्वानि नानाजातीनि सर्वशः  ।  
इदं हैमवतं वर्षं भारतं नाम विश्रुतम्  ॥ ब्न्द्प्_१,१५।३१ ॥  
हेमकूटं परं ह्यस्मा न्नान्ना किंषुरुपं स्मृतम्  ।  
नैषधं हेमकूटात्तु हरिवर्षं तदुच्यते  ॥ ब्न्द्प्_१,१५।३२ ॥  
हरिवर्षात्परं चापि मेरोश्व तदिलावृतम्  ।  
इलावृतात्पिरं नीलं सम्यकं नाम विश्रुतम्  ॥ ब्न्द्प्_१,१५।३३ ॥  
रम्यकात्परतर्ः श्वेतं विश्रुतं तद्धिरण्मयम्  ।  
हिरण्मयात्परं चैव शृङ्गवत्तः कुरु स्मृतम्  ॥ ब्न्द्प्_१,१५।३४ ॥  
धनुःसंस्थे तु विज्ञेये द्वे वर्षे दक्षिणोत्तरे  ।  
दीर्घाणि तत्र चत्वारि मध्यमं तदिलावृतम्  ॥ ब्न्द्प्_१,१५।३५ ॥  
अर्वाक् च निषधस्याथ वेद्यर्द्धं दक्षिणं स्मृतम्  ।  
परं नीलवतो यच्च वेद्यर्द्धं तु तदुत्तरम्  ॥ ब्न्द्प्_१,१५।३६ ॥  
वेद्यर्द्धे दक्षिणे त्रीणि त्रीणि वर्षाणि चोत्तरे  ।  
तयोर्मध्ये तु विज्ञेयो मेरुर्मध्य इलावृतम्  ॥ ब्न्द्प्_१,१५।३७ ॥  
दक्षिणेन तु नीलस्य निषधस्योत्तरेम तु  ।  
उदगायेतो महाशैलो माल्यवान्नाम नामतः  ॥ ब्न्द्प्_१,१५।३८ ॥  
योजनानां सहस्रं तु आनील निषधायतः  ।  
आयामतश्चतुस्त्रिंशत्सहस्राणि प्रकीर्तितः  ॥ ब्न्द्प्_१,१५।३९ ॥  
तस्य प्रतीच्यां विज्ञेयः पर्वतो गन्धमादनः  ।  
आयामतो ऽथ विस्तारान्माल्यवा नितिविश्रुतः  ॥ ब्न्द्प्_१,१५।४० ॥  
परिमण्डलयोर्मेरुर्मध्ये कनकपर्वतः  ।  
चतुर्वणः स सौवर्णः चतुरस्रः समुच्छ्रितः  ॥ ब्न्द्प्_१,१५।४१ ॥  
सुमेरुः शुशुभेशुभ्रो राजव त्समधिष्ठितः  ।  
तरुणादित्यवर्णाभो विधूम इव पावकः  ॥ ब्न्द्प्_१,१५।४२ ॥  
योजनानां सहस्राणि चतुरशीतरुच्छ्रितः  ।  
प्रविष्टः षोडशाधस्ताद्विस्तृतः षोडशैव तु  ॥ ब्न्द्प्_१,१५।४३ ॥  
शरावसंस्थितत्वात्तु द्वात्रिंशन्मूर्ध्निविस्तृतः  ।  
विस्तारात्रिगुणस्तस्य परिणाहः समन्ततः  ॥ ब्न्द्प्_१,१५।४४ ॥  
मण्डलेन प्रमाणेन त्र्यस्रे मानं तदिष्यते  ।  
चत्वारिंशत्सहस्राणि योजनानां समन्ततः  ॥ ब्न्द्प्_१,१५।४५ ॥  
अष्टाभिरधिकानि स्युस्त्र्यस्रे मानं प्रकीर्त्तितम्  ।  
चतुरस्रेण मानेन परिणाहः समन्ततः  ॥ ब्न्द्प्_१,१५।४६ ॥  
चतुः षष्टिसहस्राणि योजनानां विधीयते  ।  
स पर्वतो महादिव्यो दिव्यौषधिसमन्वितः  ॥ ब्न्द्प्_१,१५।४७ ॥  
भुवनैरावृतः सर्वो जातरूपमयैः शुभैः  ।  
तत्र देवगणाः सर्वे गन्धर्वोरगराक्षसाः  ॥ ब्न्द्प्_१,१५।४८ ॥  
शैलराजे प्रदृश्यन्ते शुभाश्चाप्सरसां गणाः  ।  
स तु मेरुः परिवृतो भुवनैर्भूतभावनैः  ॥ ब्न्द्प्_१,१५।४९ ॥  
चत्वारो यस्य देशा वै चतुःपार्श्वेष्वधिष्ठिताः  ।  
भद्राश्वा भरताश्वैव केतुमालाश्च पश्चिमाः  ॥ ब्न्द्प्_१,१५।५० ॥  
उत्तराः कुरवश्चैव कृतपुण्यप्रतिश्रयाः  ।  
गन्धमादनपर्श्वे तु परैषापरगण्डिका  ॥ ब्न्द्प्_१,१५।५१ ॥  
सर्वर्त्तुरमणीया च नित्यं प्रमुदिता शिवा  ।  
द्वात्रिंशत्तु सहस्राणि योजनैः पूर्वपश्चिमात्  ॥ ब्न्द्प्_१,१५।५२ ॥  
आयामतश्चतुस्त्रिंशत्सहस्राणि प्रमाणतः  ।  
तत्र ते शुभकर्माणः केतुमालाः प्रतिष्ठिताः  ॥ ब्न्द्प्_१,१५।५३ ॥  
तत्र काला नराः सर्वे महासत्त्वा महाबलाः  ।  
स्त्रियश्चोत्पल पत्राभाः सर्वास्ताः प्रियदर्शनाः  ॥ ब्न्द्प्_१,१५।५४ ॥  
तत्र दिव्यो महावृक्षः पनसः पड्रसाश्रयः  ।  
ईश्वरो ब्रह्मणः पुत्रः कामचारी मनोजवः  ॥ ब्न्द्प्_१,१५।५५ ॥  
तस्य पीत्वा फलरसं जीवन्ति च समायुतम्  ।  
पार्श्वे माल्यवतश्चापि पूर्वे ऽपूर्वा तु गण्डिका  ॥ ब्न्द्प्_१,१५।५६ ॥  
आयामादथ विस्ताराद्यथैषापरगण्डिका  ।  
भद्राश्वास्तत्र विज्ञेया नित्यं मुदितमानसाः  ॥ ब्न्द्प्_१,१५।५७ ॥  
भद्रशालवनं चात्र कालाम्रस्तु महाद्रुमः  ।  
तत्र ते पुरुषाः स्वेता महोत्साहा बलान्विताः  ॥ ब्न्द्प्_१,१५।५८ ॥  
स्त्रियः कुमुदवर्णाभाः सुन्दर्यः प्रियदर्शनाः  ।  
चन्द्रप्रभाश्चन्द्रवर्णाः पूर्णचन्द्र निभाननाः  ॥ ब्न्द्प्_१,१५।५९ ॥  
चन्द्रशीतलगात्र्यस्ताः स्त्रिय उत्पलगन्धिकाः  ।  
दशवर्षसहस्राणि तेषामायुरनामयम्  ॥ ब्न्द्प्_१,१५।६० ॥  
कालाम्रस्य रसं पीत्वा सर्वे च स्थिरयौवनाः  ।  
दक्षिणेन तु श्वेतस्य नीलस्यैवोत्तरेण च  ॥ ब्न्द्प्_१,१५।६१ ॥  
वर्षं रमणकं नाम जायन्ते तत्र मानवाः  ।  
रतिप्रधाना विमला जरादौर्गन्ध्यवर्जिताः  ॥ ब्न्द्प्_१,१५।६२ ॥  
शुक्लाभिजनसम्पन्नाः सर्वे च प्रियदर्शनाः  ।  
तत्रापि सुमहान्वृक्षो न्यग्रोधो रोहितो महान्  ॥ ब्न्द्प्_१,१५।६३ ॥  
तस्यापि ते फलरसं पिबन्तो वर्त्तयन्ति वै  ।  
दशवर्षसहस्राणि शतानि दश पञ्च च  ॥ ब्न्द्प्_१,१५।६४ ॥  
जीवन्ति ते महाभागाः सदा त्दृष्टा नरोत्तमाः  ।  
दक्षिणे वै शृङ्गवतः श्वेतस्याप्युत्तरेण च  ॥ ब्न्द्प्_१,१५।६५ ॥  
वर्षं हैरण्वतं नाम यत्र हैरण्वती नदी  ।  
महाबलाः सुतेजस्का जायन्ते तत्र मानवाः  ॥ ब्न्द्प्_१,१५।६६ ॥  
यक्षा वीरा महासत्त्वा धनिनः प्रियदर्शनाः  ।  
एकादशसहस्राणि वर्षाणां ते महौजसः  ॥ ब्न्द्प्_१,१५।६७ ॥  
आयुः प्रमाणं जीवन्ति शतानि दश पञ्च च  ।  
यस्मिन्वर्षे महावृक्षो लकुचः षड्रसाश्रयः  ॥ ब्न्द्प्_१,१५।६८ ॥  
तस्य पीत्वा फलरसं ते जीवन्ति निरामयाः  ।  
त्रीणि शृङ्गवतः शृङ्गाण्युच्छ्रितानि महान्ति च  ॥ ब्न्द्प्_१,१५।६९ ॥  
एकं मणिमयं तेषामेकं चैव हिरण्मयम्  ।  
सर्वरत्नमयं चैकं भवनैरुपशोभितम्  ॥ ब्न्द्प्_१,१५।७० ॥  
उत्तरे वै शृङ्गावतः समुद्रस्य च दक्षिणे  ।  
कुरवस्तत्र तद्वर्षं पुण्यं सिद्धनिषेवितम्  ॥ ब्न्द्प्_१,१५।७१ ॥  
तत्र वृक्षा मधु फला नित्यपुष्पफलोपगाः  ।  
वस्त्राणि च प्रसूयन्ते फलेष्वाभरणानि च  ॥ ब्न्द्प्_१,१५।७२ ॥  
सर्वकामप्रदास्तत्र केचिद्वक्षा मनोरमाः  ।  
गन्धवर्णरसो पेतं प्रक्षरन्ति मधूत्तमम्  ॥ ब्न्द्प्_१,१५।७३ ॥  
अपरे क्षीरिणो नाम वृक्षास्तत्र मनोरमाः  ।  
ये क्षरन्ति सदा क्षीरं षड्रसं ह्यमृतोपमम्  ॥ ब्न्द्प्_१,१५।७४ ॥  
सर्वा मणिमयी भूमिः सूक्ष्मकाञ्चनवालुका  ।  
सर्वर्तुसुखसम्पन्ना न्निष्पङ्का नीरजा शुभा  ॥ ब्न्द्प्_१,१५।७५ ॥  
देवलोकच्युतास्तत्र जायन्ते मानवाः शुभाः  ।  
शुक्लाभिजनसम्पन्नाः सर्वे च स्थिरयौवनाः  ॥ ब्न्द्प्_१,१५।७६ ॥  
मिथुनानि प्रसूयन्ते स्त्रियश्चाप्सरसः समाः  ।  
तेषां ते क्षीरिणां क्षीरं पिबन्ति ह्यमृतो पमम्  ॥ ब्न्द्प्_१,१५।७७ ॥  
मिथुनं जायते सद्यः समं चैव विवर्द्धते  ।  
समं शीलं च रूपं च प्रियता चैव तत्समा  ॥ ब्न्द्प्_१,१५।७८ ॥  
अन्योन्यमनुरक्ताश्च चक्रवाकसधर्मिणः  ।  
अनामया ह्यशोकाश्च नित्यं सुखनिषेविणः  ॥ ब्न्द्प्_१,१५।७९ ॥  
त्रयोदशसहस्राणि शतानि दश पञ्च च  ।  
जीवन्ति ते महावीर्या न चान्यस्त्रीनिषेविणः  ॥ ब्न्द्प्_१,१५।८० ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वीतीये ऽनुषङ्गपादे पृथिव्यायामविस्तरो नाम पञ्चदशो ऽध्यायः  
  
  
  
  
_____________________________________________________________  
  
सूत उवाच  
एवमेव निसर्गो वै वर्षाणां भारते शुभे  ।  
दृष्टः परमतत्त्वज्ञैर्भूयः किं वर्णयामि वः  ॥ ब्न्द्प्_१,१६।१ ॥  
ऋषिरुवाच  
यदिदं भारतं वर्षं यस्मिन्स्वायम्भुवादयः  ।  
चतुर्दशैते मनवः प्रजासर्गे ऽभवन्पुनः  ॥ ब्न्द्प्_१,१६।२ ॥  
एतद्वेदितुमिच्छामस्तन्नो निगद सत्त्मः  ।  
एतच्छ्रुतवचस्तेषामब्रवीद्रोमहर्षणः  ॥ ब्न्द्प्_१,१६।३ ॥  
अत्र वो वर्णयिष्यामि वर्षे ऽस्मिन् भारते प्रजाः  ।  
इदं तु मध्यमं चित्रं शुभाशुभफलोदयम्  ॥ ब्न्द्प्_१,१६।४ ॥  
उत्तरं यत्ममुद्रस्य हिमवद्दक्षिणं च यत्  ।  
वर्षं तद्भारतं नाम यत्रेयं भारती प्रजा  ॥ ब्न्द्प्_१,१६।५ ॥  
भरणाच्च प्रजानां वै मनुर्भरत उच्यते  ।  
निरुक्तवचनाच्चैवं वर्षं तद्भारतं स्मृतम्  ॥ ब्न्द्प्_१,१६।६ ॥  
इतः स्वर्गश्च मोक्षश्च मध्यश्चान्तश्च गम्यते  ।  
न खल्वन्यत्र मर्त्यानां भूमौ कर्म विधीयते  ॥ ब्न्द्प्_१,१६।७ ॥  
भारतस्यास्य वर्षस्य नव भेदान्निबोधत  ।  
समुद्रातरिता ज्ञेयास्ते त्वगम्याः परस्परम्  ॥ ब्न्द्प्_१,१६।८ ॥  
इन्द्रद्वीपः कशेरूमांस्ताम्रवर्णो गभस्तिमान्  ।  
नागद्वीपस्तथा सौम्यो गान्धर्वस्त्वथ वारुणः  ॥ ब्न्द्प्_१,१६।९ ॥  
अयं तु नवमस्तेषां द्वीपः सागरसंवृतः  ।  
योजनानां सहस्रे तु द्वीपो ऽयं दक्षिणोत्तरात्  ॥ ब्न्द्प्_१,१६।१० ॥  
आयतो ह्याकुमार्य्या वै चागङ्गाप्रभवाच्च वै  ।  
तिर्यगुत्तरविस्तीर्मः सहस्राणि नवैव तु  ॥ ब्न्द्प्_१,१६।११ ॥  
द्वीपो ह्युपनिविष्टो ऽयं म्लेच्छैरन्तेषु सर्वशः  ।  
पूर्वे किराता ह्यस्यान्ते पश्चिमे यवनाः स्मृताः  ॥ ब्न्द्प्_१,१६।१२ ॥  
ब्राह्मणाः क्षत्रिया वैश्या मध्ये शूद्राश्च भागशः  ।  
इज्यायुधवणिज्याभिर्वर्त्तयन्तो व्यवस्थिताः  ॥ ब्न्द्प्_१,१६।१३ ॥  
तेषां संव्यवहारो ऽत्र वर्त्तते वै परस्परम्  ।  
धर्मार्थकामसंयुक्तो वर्णानां तु स्वकर्मसु  ॥ ब्न्द्प्_१,१६।१४ ॥  
सङ्कल्पः पञ्चमानां च ह्याश्रमाणां यथाविधि  ।  
इह स्वर्गापवर्गार्थं प्रवृत्तिर्येषु मानुषी  ॥ ब्न्द्प्_१,१६।१५ ॥  
यस्त्वयं नवमो द्वीपस्तिर्यगायाम उच्यते  ।  
कृत्स्नं जयति यो ह्येनं सम्राडित्यभिधीयते  ॥ ब्न्द्प्_१,१६।१६ ॥  
अयं लोकस्तु वै सम्राडन्तरिक्षं विराट् स्मृतम्  ।  
स्वराडसौ स्मृतो लौकः पुनर्वक्ष्यामि विस्तरात्  ॥ ब्न्द्प्_१,१६।१७ ॥  
सप्तैवास्मिन्सुपर्वाणो विश्रुताः कुल पर्वताः  ।  
महेन्द्रो मलयः सह्यः शुक्तिमानृक्षपर्वतः  ॥ ब्न्द्प्_१,१६।१८ ॥  
विन्ध्यश्च पारियात्रश्च सप्तैते कुलपर्वताः  ।  
तेषां सहस्रश्चान्ये पर्व तास्तु समीपगाः  ॥ ब्न्द्प्_१,१६।१९ ॥  
अविज्ञाताः सारवन्तो विपुलाश्चित्रसानवः  ।  
सन्दरः पर्वतश्रेष्ठो वैहारो दुर्दुरस्तथा  ॥ ब्न्द्प्_१,१६।२० ॥  
कोलाहलः ससुरसो मैनाको वैद्युतस्तथा  ।  
वातन्धमो नागगिरिस्तथा पाण्डुरपर्वतः  ॥ ब्न्द्प्_१,१६।२१ ॥  
तुङ्गप्रस्थः कृष्णगिरिर्गोधनो गिरिरेव च  ।  
पुष्पगिर्युज्जयन्तौ च शैलो रैवतकस्तथा  ॥ ब्न्द्प्_१,१६।२२ ॥  
श्रीपर्वतश्चित्रकूटः कूटशैलो गिरिस्तथा  ।  
अन्ये तेभ्यो ऽपरिज्ञाता ह्रस्वाः स्वलपोपजी विनः  ॥ ब्न्द्प्_१,१६।२३ ॥  
तैर्विमिश्रा जनपदा आर्या म्लेच्छाश्च भागशः  ।  
पीयन्ते यैरिमा नद्यो गङ्गा सिन्धु सरस्वती  ॥ ब्न्द्प्_१,१६।२४ ॥  
शतद्रुश्चन्द्र भागा च यमुना सरयूस्तथा  ।  
इरावती वितस्ता च विपाशा देविका कुहूः  ॥ ब्न्द्प्_१,१६।२५ ॥  
गोमती धूतपापा च बुद्बुदा च दृषद्वती  ।  
कौशकी त्रिदिवा चैव निष्ठीवी गेडकी तथा  ॥ ब्न्द्प्_१,१६।२६ ॥  
चक्षुर्लोहित इत्येता हिमवत्पादनिस्सृताः  ।  
वेदस्मृतिर्वेदवती वृत्रघ्नी सिन्धु रेव च  ॥ ब्न्द्प्_१,१६।२७ ॥  
वर्णाशा नन्दना चैव सदानीरा महानदी  ।  
पाशा चर्मण्वतीनूपा विदिशा वेत्रवत्यपि  ॥ ब्न्द्प्_१,१६।२८ ॥  
क्षिप्रा ह्यवन्ति च तथा पारियात्राश्रयाः स्मृताः  ।  
शोणो महानदश्चैव नर्म्मदा सुरसा क्रिया  ॥ ब्न्द्प्_१,१६।२९ ॥  
मन्दाकिनी दशार्णा च चित्रकूटा तथैव च  ।  
तमसा पिप्पला श्येना करमोदा पिशाचिका  ॥ ब्न्द्प्_१,१६।३० ॥  
चित्रोपला विशाला च बञ्जुला वास्तुवाहिनी  ।  
सनेरुजा शुक्तिमती मङ्कुती त्रिदिवा क्रतुः  ॥ ब्न्द्प्_१,१६।३१ ॥  
ऋक्षवत्सम्प्रसूतास्ता नद्यो मणिजलाः शिवाः  ।  
तापी पयोष्णी निर्विन्ध्या सृपा च निषधा नदी  ॥ ब्न्द्प्_१,१६।३२ ॥  
वेणी वैतरणी चैव क्षिप्रा वाला कुमुद्वती  ।  
तोया चैव महागौरी दुर्गा वान्नशिला तथा  ॥ ब्न्द्प्_१,१६।३३ ॥  
विन्ध्यपादप्रसूतास्ता नद्यः पुण्यजलाः शुभाः  ।  
गोदावरी भीमरथी कृष्णवेणाथ बञ्जुला  ॥ ब्न्द्प्_१,१६।३४ ॥  
तुङ्गभद्रा सुप्रयोगा बाह्या कावेर्यथापि च  ।  
दक्षिणप्रवहा नद्यः सह्य पादाद्विनिःस्मृताः  ॥ ब्न्द्प्_१,१६।३५ ॥  
कृतमाला ताम्रपर्णी पुष्पजात्युत्पलावती  ।  
नद्यो ऽभिजाता मलयात्सर्वाः शीतजलाः शुभाः  ॥ ब्न्द्प्_१,१६।३६ ॥  
त्रिसामा ऋषिकुल्या च बञ्जुला त्रिदिवाबला  ।  
लाङ्गूलिनी वंशधरा महेन्द्रतनयाः स्मृताः  ॥ ब्न्द्प्_१,१६।३७ ॥  
ऋषिकुल्या कुमारी च मन्दगा मन्दगामिनी  ।  
कृपा पलाशिनी चैव शुक्तिमत्प्रभवाः स्मृताः  ॥ ब्न्द्प्_१,१६।३८ ॥  
तास्तु नद्यः सरस्वत्यः सर्वा गङ्गाः समुद्रगाः  ।  
विश्वस्य मातरः सर्वा जगत्पापहराः स्मृताः  ॥ ब्न्द्प्_१,१६।३९ ॥  
तासां नद्युपनद्यो ऽन्याः शतशो ऽथ सहस्रशः  ।  
तास्विमे कुरुपाञ्चालाः शाल्वा माद्रेयजाङ्गलाः  ॥ ब्न्द्प्_१,१६।४० ॥  
शूरसेना भद्रकारा बोधाः सहपटच्चराः  ।  
मत्स्याः कुशल्याः सौशल्याः कुन्तलाः काशिकोशलाः  ॥ ब्न्द्प्_१,१६।४१ ॥  
गोधा भद्राः करिङ्गाश्च मागधाश्चोत्कलैः सह  ।  
मध्यदेश्या जनपदाः प्रायशस्त्त्र कीर्त्तिताः  ॥ ब्न्द्प्_१,१६।४२ ॥  
सह्यस्य चौत्तरान्तेषु यत्र गोदावरी नदी  ।  
पृथिव्यामपि कृत्स्नायां स प्रदेशो मनोरमः  ॥ ब्न्द्प्_१,१६।४३ ॥  
तत्र गोवर्धनं नाम पुरं रामेण निर्मितम्  ।  
रामप्रियाथ स्वर्गीया वृक्ष दिव्यास्त थौषधीः  ॥ ब्न्द्प्_१,१६।४४ ॥  
भरद्वाजेन मुनिना तत्प्रियार्थे ऽवरोपिताः  ।  
अतः पुर्वरोद्देशस्तेन जज्ञे मनोरमः  ॥ ब्न्द्प्_१,१६।४५ ॥  
बाह्लीका वाटधानाश्च आभीरा कालतोयकाः  ।  
अपरान्ताश्च मुह्माश्च पाञ्चलाश्चर्ममण्डलाः  ॥ ब्न्द्प्_१,१६।४६ ॥  
गान्धारा यवनाश्चैव सिन्धुसौवीरमण्डलाः  ।  
चीनाश्चैव तुषाराश्च पल्लवा गिरिगह्वराः  ॥ ब्न्द्प्_१,१६।४७ ॥  
शाका भद्राः कुलिन्दाश्च पारदा विन्ध्यचूलिकाः  ।  
अभीषाहा उलूताश्च केकया दशामालिकाः  ॥ ब्न्द्प्_१,१६।४८ ॥  
ब्राह्मणाः क्षत्रियाश्चैव वैश्यशूद्रकुलानि तु  ।  
कांवोजा दरदाश्चैव बर्बरा अङ्गलौहिकाः  ॥ ब्न्द्प्_१,१६।४९ ॥  
अत्रयः सभरद्वाजाः प्रस्थलाश्च दशेरकाः  ।  
लमकास्तालशालाश्च भूषिका ईजिकैः सह  ॥ ब्न्द्प्_१,१६।५० ॥  
एते देशा उदीच्या वै प्राच्यान्देशान्निबोधत  ।  
अङ्गवङ्गा श्चोलभद्राः किरातानां च जातयः  ।  
तोमरा हंसभङ्गाश्च काश्मीरास्तङ्गणास्तथा  ॥ ब्न्द्प्_१,१६।५१ ॥  
झिल्लिकाश्चाहुकाश्चैव हूणदर्वास्तथैव च  ॥ ब्न्द्प्_१,१६।५२ ॥  
अन्ध्रवाका मुद्गरका अन्तर्गिरिबहिर्गिराः  ।  
ततः प्लवङ्गवो ज्ञेया मलदा मलवर्तिकाः  ॥ ब्न्द्प्_१,१६।५३ ॥  
समन्तराः प्रावृषेया भार्गवा गोपपार्थिवाः  ।  
प्राग्ज्योतिषाश्च पुण्ड्राश्च विदेहास्ताम्रलिप्तकाः  ॥ ब्न्द्प्_१,१६।५४ ॥  
मल्ला मगधगोनर्दाः प्राच्यां जनपदाः स्मृताः  ।  
अथापरे जनपदा दक्षिणापथवासिनः  ॥ ब्न्द्प्_१,१६।५५ ॥  
पण्ड्याश्च केरलाश्चैव चोलाः कुल्यास्तथैव च  ।  
सेतुका मूषिकाश्चैव क्षपणा वनवासिकाः  ॥ ब्न्द्प्_१,१६।५६ ॥  
माहराष्ट्रा महिषिकाः कलिङ्गश्चैव सर्वशः  ।  
आभीराश्च सहैषीका आटव्या सारवास्तथा  ॥ ब्न्द्प्_१,१६।५७ ॥  
पुलिन्दा विन्ध्यमौलीया वैदर्भा दण्डकैः सह  ।  
पौरिका मौलिकाश्चैव श्मका भोगवर्द्धिनाः  ॥ ब्न्द्प्_१,१६।५८ ॥  
कोङ्कणाः कन्तलाश्चान्ध्राः कुलिन्दाङ्गारमारिषाः  ।  
दाक्षिणाश्चैव ये देशा अपरांस्तान्निबोधत  ॥ ब्न्द्प्_१,१६।५९ ॥  
सूर्य्यारकाः कलिवना दुर्गालाः कुन्तरौः सहः  ।  
पौलेयाश्च किराताश्च रूपकास्तापकैः सह  ॥ ब्न्द्प्_१,१६।६० ॥  
तथा करीतयश्चैव सर्वे चैव करन्धराः  ।  
नासिकाश्चैव ये चान्ये ये चैवान्तरनर्मदाः  ॥ ब्न्द्प्_१,१६।६१ ॥  
सहकच्छाः समाहेयाः सह सारस्वतैरपि  ।  
कच्छिपाश्च सुराष्ट्राश्च आनर्ताश्चर्बुदैः सह  ॥ ब्न्द्प्_१,१६।६२ ॥  
इत्येते अपरान्ताश्च शृणुध्वं विन्ध्यवासिनः  ।  
मलदाश्च करूथाश्च मेकलाश्चैत्कलैः सह  ॥ ब्न्द्प्_१,१६।६३ ॥  
उत्तमानां दशार्णाश्च भोजाः किष्किन्धकैः सह  ।  
तोशलाः कोशलाश्चैव त्रैपुरा वैदिशास्तथा  ॥ ब्न्द्प्_१,१६।६४ ॥  
तुहुण्डा बर्बराश्चैव षट्पुरा नैषधैः सह  ।  
अनूपास्तुण्डिकेराश्च वीतिहोत्रा ह्यवन्तयः  ॥ ब्न्द्प्_१,१६।६५ ॥  
एते जनपदाः सर्वे विन्ध्यपृष्ठनिवासिनः  ।  
अतो देशान्प्रवक्ष्यामि पर्वताश्रयिणश्च ये  ॥ ब्न्द्प्_१,१६।६६ ॥  
निहीरा हंसमार्गाश्च कुपथास्तङ्गणाः शकाः  ।  
अपप्राव रणाश्चैव ऊर्णा दर्वाः सहूहुकाः  ॥ ब्न्द्प्_१,१६।६७ ॥  
त्रिगर्त्ता मण्डलाश्चैव किरातास्तामरैः सह  ।  
चत्वारि भारते वर्षे युगानि ऋषयो ऽब्रुवन्  ॥ ब्न्द्प्_१,१६।६८ ॥  
कृतं त्रेतायुगं चैव द्वापरं तिष्यमेव च  ।  
तेषां निसर्गं वक्ष्यामि उपरिष्टादशेषतः  ॥ ब्न्द्प्_१,१६।६९ ॥  
इति श्रीब्रदृमहापुराणे वायुप्रोक्ते पूर्वभागे द्वितीये ऽनुषङ्गपादे  
भारतवर्मतं नाम षोडशो ऽध्यायः  
  
  
  
  
  
  
  
_____________________________________________________________  
  
  
ऋषय ऊचुः  
यच्च किम्पुरुषं वर्षं हरिवर्षं तथैव च  ।  
आचक्ष्व नो यथातत्त्वं कीर्त्तितं भारतं त्वया  ॥ ब्न्द्प्_१,१७।१ ॥  
सूत उवाच  
शुश्रूषा यत्र वो विप्रास्तच्छृणुध्वमतन्द्रिताः  ।  
प्लक्षखण्डः किम्पुरुषे सुमहान्नन्दनोपमः  ॥ ब्न्द्प्_१,१७।२ ॥  
दशवर्षसहस्राणि स्थितिः किम्पुरुषे स्मृता  ।  
सुवर्णवर्णाः पुरुषाः स्त्रियश्चाप्सरसो पमाः  ॥ ब्न्द्प्_१,१७।३ ॥  
अनामया अशोकाश्च नित्यं मुदितमानसाः  ।  
जायन्ते मानवास्तत्र निस्तप्तकनकप्रभाः  ॥ ब्न्द्प्_१,१७।४ ॥  
वर्षे किम्पुरुषे पुण्ये वृक्षो मधुवहः शुभः  ।  
तस्य किम्पुरुषाः सर्वे ऽपिबन् हि रसमुत्तमम्  ॥ ब्न्द्प्_१,१७।५ ॥  
ततः परं किम्पुरुषो हरिवर्षः प्रचक्षते  ।  
महारजतसङ्काशा जायन्ते तत्र मानवाः  ॥ ब्न्द्प्_१,१७।६ ॥  
देवलोकच्युताः सर्वे देवानूकाश्च सर्वेशः  ।  
हरिवर्षे नराः सर्वे पिबन्तीक्षुरसं शुफम्  ॥ ब्न्द्प्_१,१७।७ ॥  
एकादश सहस्राणि वर्षाणां तु निरामयाः  ।  
हरिवर्षे तु जीवन्ति सर्वे मुदितमानसाः  ॥ ब्न्द्प्_१,१७।८ ॥  
न जरा बाधते तत्र न म्रियन्ते च ते ऽचिरात्  ।  
मध्यमं यन्मया प्रोक्तं नाम्ना वर्षमिलावृतम्  ॥ ब्न्द्प्_१,१७।९ ॥  
न तत्र सूर्यस्तपति न तु जीर्यन्ति मानवाः  ।  
चन्द्रसूर्यै सनक्षत्रौ न प्रकाशाविला वृते  ॥ ब्न्द्प्_१,१७।१० ॥  
पद्मप्रभाः पद्बवर्णास्तथा पद्बनिभेक्षणाः  ।  
पद्मपत्रसुगन्धाश्च जायन्ते तत्र मानवाः  ॥ ब्न्द्प्_१,१७।११ ॥  
जम्बूफलरसाहारा अनिष्यन्दाः सुगन्धिनः  ।  
मनस्विनो भुक्तभोगाः सत्कर्मफलभोगिनः  ॥ ब्न्द्प्_१,१७।१२ ॥  
देवलोकच्यताश्चैव महारजतवाससः  ।  
त्रयोदशसहस्राणि वर्षाणां ते नरोत्तमाः  ॥ ब्न्द्प्_१,१७।१३ ॥  
आयुः प्रमाणं जीवन्ति ये तु वर्ष इलावृते  ।  
मेरोः प्रतिदिशं यच्च नवसाहस्रविस्तृतम्  ॥ ब्न्द्प्_१,१७।१४ ॥  
योजनानां सहस्राणि षट्त्रिंशत्तस्य विस्तरः  ।  
यतुरस्रं समन्ताच्च शरावाकारसंस्थितम्  ॥ ब्न्द्प्_१,१७।१५ ॥  
मेरोः पश्चिमभागे तु नवसाहस्रसम्मिते  ।  
चतुस्त्रिंशत्सहस्राणि गन्धमादनपर्वतः  ॥ ब्न्द्प्_१,१७।१६ ॥  
उदग्दक्षिणतश्चैव आनीलनिषधायतः  ।  
चत्वारिंशत्सहस्राणि परिवृद्धो महीतलात्  ॥ ब्न्द्प्_१,१७।१७ ॥  
सहस्रमवगाढश्च तावदेव च विस्तृतः  ।  
पूर्वेण माल्यवाञ्छैलस्तत्प्रमाणः प्रकीर्त्तितः  ॥ ब्न्द्प्_१,१७।१८ ॥  
दक्षिणेन तु नीलश्च निषधश्चोत्तरेण तु  ।  
तेषां मध्ये महामेरुः स्वैः प्रमाणैः प्रतिष्ठितः  ॥ ब्न्द्प्_१,१७।१९ ॥  
सर्वेषामेव शैलानामवगाढो यथा भवेत्  ।  
विस्तरस्तत्प्रमाणः स्यादायामो नियुतं स्मृतः  ॥ ब्न्द्प्_१,१७।२० ॥  
वृत्तभावास्समुद्रस्य महीमण्डलभावतः  ।  
आयामाः परिहीयन्ते चतुरस्रसमाः स्मृताः  ॥ ब्न्द्प्_१,१७।२१ ॥  
इलावृतं चतुष्कोणं भिन्दन्ती मध्यभागतः  ।  
प्रभिन्नाञ्जनसङ्काशा जम्बूरसवती नदी  ॥ ब्न्द्प्_१,१७।२२ ॥  
मेरोस्तु दक्षिणे पार्श्वे निषधस्योत्तरेण च  ।  
सुदर्शनो नाम महाञ्जम्बूवृक्षः सनातनः  ॥ ब्न्द्प्_१,१७।२३ ॥  
नित्यपुष्पफलोपेतः सिद्धचारणसेवितः  ।  
तस्य नाम्ना समा ख्यातो जम्बूद्वीपो वनस्पतेः  ॥ ब्न्द्प्_१,१७।२४ ॥  
योजनानां सहस्रं च शतं चान्यन्महात्मनः  ।  
उत्सेधो वृक्षराजस्य दिवं स्पृशति सर्वतः  ॥ ब्न्द्प्_१,१७।२५ ॥  
अरत्नीनां शतान्यष्टावेकषष्ट्यधिकानि तु  ।  
फलप्रमाणं सङ्ख्यातमृषिभिस्तत्त्वदर्शिभिः  ॥ ब्न्द्प्_१,१७।२६ ॥  
पतमानानि तान्युर्व्यां कुर्वन्ति विपुलं स्वनम्  ।  
तस्या जम्ब्वाः फलरसो नदी भूत्वा प्रसर्प्पति  ॥ ब्न्द्प्_१,१७।२७ ॥  
मेरुं प्रदक्षिणं कृत्वा जम्बूमूलं विशत्यधः  ।  
तं पिबन्ति सदा त्दृष्टा जम्बूरसमिलावृते  ॥ ब्न्द्प्_१,१७।२८ ॥  
जम्बूफलरसे पीते न जरा बाधते तु तान्  ।  
न क्षुधा न श्रमश्चापि न मृत्युर्न च तन्द्रि तम्  ॥ ब्न्द्प्_१,१७।२९ ॥  
तत्र जाम्बूनदं नाम कनकं देवभूषमम्  ।  
इन्द्रगोपकसङ्काशं जायते भास्वरं तु तत्  ॥ ब्न्द्प्_१,१७।३० ॥  
सर्वेषां वर्षवृक्षाणां शुभः फलरसः स्तुतः  ।  
स्कन्नं भवति तच्छुभ्रं कनकं देवभूषणम्  ॥ ब्न्द्प्_१,१७।३१ ॥  
तेषां मूत्रं पुरीषं च दिक्षु सर्वासु सर्वशः  ।  
ईश्वरानुग्रहाद्भूमिर्मृताश्च ग्रसते तु तान्  ॥ ब्न्द्प्_१,१७।३२ ॥  
रक्षःपिशाचयक्षाश्च सर्वे हैमवतः स्मृताः  ।  
हेमकूटे तु गन्धर्वा विज्ञेयाः साप्सरोगणाः  ॥ ब्न्द्प्_१,१७।३३ ॥  
सर्वे नागस्तु निषधे शेषवासुकितक्षकाः  ।  
महामेरौ त्रयस्त्रिंशत्क्रीडन्ते यज्ञियाः सुराः  ॥ ब्न्द्प्_१,१७।३४ ॥  
नीले तु वैदूर्यमये सिद्धा ब्रह्मर्षयो ऽमलाः  ।  
दैत्यानां दानवानां चर् श्वेतः पर्वत उच्यते  ॥ ब्न्द्प्_१,१७।३५ ॥  
शृङ्गवान्पर्वतश्रेष्ठः पितॄणां प्रतिसञ्चरः  ।  
नवस्वेतेषु वर्षेषु यथाभागं स्थितेषु वै  ॥ ब्न्द्प्_१,१७।३६ ॥  
भूतान्युपनिविष्टानि गतिमन्ति ध्रुवाणि च  ।  
तेषां विवृद्धिर्बहुधा दृश्यते दिव्यमानुषी  ।  
न सङ्ख्या परिसङ्ख्यातुं श्रद्धेया तु बुभूषताम्  ॥ ब्न्द्प्_१,१७।३७ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे किम्पुरुषादिवर्षवर्णनं नाम सप्तदशो ऽध्यायः  
  
  
  
  
  
_____________________________________________________________  
  
  
सूत उवाच  
मध्ये हिमवतः पृष्ठे कैलासो नाम पर्वतः  ।  
तस्मिन्निवसति श्रीमान्कुबेरः सह राक्षसैः  ॥ ब्न्द्प्_१,१८।१ ॥  
अप्सरोनुचरो राजा मोदते ह्यलकाधिपः  ।  
कैलासपादात्सम्भूतं पुण्यं शीतजलं शुभम्  ॥ ब्न्द्प्_१,१८।२ ॥  
मदं नाम्ना कुमुद्वत्त्त्सरस्तूदधिसन्निभम्  ।  
तस्माद्दिव्यात्प्रभवति नदी मन्दाकिनी शुभा  ॥ ब्न्द्प्_१,१८।३ ॥  
दिव्यं च नन्दनवनं तस्यास्तीरे महद्वनम्  ।  
प्रागुत्तरेम कैलासाद्दिव्यं सर्वौंषधि गिरिम्  ॥ ब्न्द्प्_१,१८।४ ॥  
रत्नधातुमयं चित्रं सबलं पर्वतं प्रति  ।  
चन्द्रप्रभो नाम गिरिः सुशुभ्रो रत्नसन्निभः  ॥ ब्न्द्प्_१,१८।५ ॥  
तस्य पादे महाद्दिव्यं स्वच्छोदं नाम तत्सरः  ।  
तस्माद्दिव्यात्प्रभवति स्वच्छोदा नाम निम्नगा  ॥ ब्न्द्प्_१,१८।६ ॥  
तस्यास्तीरे महद्दिव्यं वनं चैत्ररथं शुभम्  ।  
तस्मिन् गिरौ निवसति मणिभद्रः सहानुगः  ॥ ब्न्द्प्_१,१८।७ ॥  
यक्षसेनापतिः क्रूरो गुह्यकैः परिवारितः  ।  
पुण्या मन्दाकिनी चैव नदी स्वच्छोदका च या  ॥ ब्न्द्प्_१,१८।८ ॥  
महीमण्डलमध्येन प्रविष्टे ते महोदधिम्  ।  
कैलासाद्दक्षिणे प्राच्यां शिवसत्त्वौषधिं गिरिम्  ॥ ब्न्द्प्_१,१८।९ ॥  
मनः शिलामयं दिव्यं चित्राङ्गं पर्वतं प्रति  ।  
लोहितो हेमशृङ्गश्च गिरिः सूर्यप्रभो महान्  ॥ ब्न्द्प्_१,१८।१० ॥  
तस्य पादे महद्दिव्यं लोहितं नाम तत्सरः  ।  
तस्मात्पुण्यः प्रभवति लौहित्यः स नदो महान्  ॥ ब्न्द्प्_१,१८।११ ॥  
देवारण्यं विशोकं च तस्य तीरे महद्वनम्  ।  
तस्मिन्गिरौ निवसति यक्षो मणिधरो वशी  ॥ ब्न्द्प्_१,१८।१२ ॥  
सौम्यैः मुधार्मिकैश्चैव गुह्यके परिवारितः  ।  
कैलासाद्दक्षिणे पार्श्वे क्रूरसत्त्वौषधिर्गिरिः  ॥ ब्न्द्प्_१,१८।१३ ॥  
वृत्रकायात्किलोत्पन्नमञ्जनं त्रिककुं प्रति  ।  
सर्वधातुमयस्तत्र सुमहान्वैद्युतो गिरिः  ॥ ब्न्द्प्_१,१८।१४ ॥  
तस्य पादे कलः पुण्यं मानसं सिद्धसेवितम्  ।  
तस्मात्प्रभवेते पुण्या सरयूर्लोकविश्रुता  ॥ ब्न्द्प्_१,१८।१५ ॥  
तस्यास्तीरे वन दिव्यं वैभ्राजं नाम विश्रुतम्  ।  
कुबेरा नुचरस्तत्र प्रहेतितनयो वशी  ॥ ब्न्द्प्_१,१८।१६ ॥  
ब्रह्मपितो निवसति राक्षसो ऽनन्तविक्रमः  ।  
अतरिक्षचरैर्घोरैर्यातुधानशतैर्वृतः  ॥ ब्न्द्प्_१,१८।१७ ॥  
अपरेण तु कैलासात्पुण्यसत्त्वौषधिर्गिरिः  ।  
अरुणः पर्वतश्रेष्ठो रुक्मधातुमयः शुभः  ॥ ब्न्द्प्_१,१८।१८ ॥  
भवस्य दयितः श्रीमान्पर्वतो मेघसन्निभः  ।  
शातकैम्भमयैः शुभ्रैः शिलाजालैः समावृतः  ॥ ब्न्द्प्_१,१८।१९ ॥  
शातसङ्ख्यैस्तापनीयैः शृङ्गैर्दिवमिवोल्लिखन्  ।  
मुञ्जवास्तु महादिव्यो दुर्गः शैलो हिमाचितः  ॥ ब्न्द्प्_१,१८।२० ॥  
तस्मिन्गिरौ निवसति गिरीशो धूम्रलोचनः  ।  
तस्या पादात्प्रभवति शैलोदं नाम तत्सरः  ॥ ब्न्द्प्_१,१८।२१ ॥  
तस्मात्प्रभवते पुण्या शिलोदा नाम निम्रगा  ।  
सा चक्षुः सीतयोर्मध्ये प्रविष्टा लवणोदधिम्  ॥ ब्न्द्प्_१,१८।२२ ॥  
तस्यास्तीरे वनं दिव्यं विश्रुतं सुरभीति वै  ।  
सव्योत्तरेण कैलासाच्छिवः सत्त्वौषधिर्गिरिः  ॥ ब्न्द्प्_१,१८।२३ ॥  
गौरं नाम गिरिश्रेष्ठं हरितालमयं प्रति  ।  
हिरण्यशृङ्गः सुमहान् दिव्यो मणिमयो गिरिः  ॥ ब्न्द्प्_१,१८।२४ ॥  
तस्या पादे महाद्दिव्यं शुभं काञ्चनवालुकम्  ।  
रम्यं बिन्दुसरो नाम यत्र राजा भगीरथः  ॥ ब्न्द्प्_१,१८।२५ ॥  
गङ्गनिमित्तं राजर्षिरुवास बहुलाः समाः  ।  
दिवं यास्यन्ति ते बुर्वे गङ्गतोयपरिप्लुताः  ॥ ब्न्द्प्_१,१८।२६ ॥  
मदीय इति निश्चित्य समाहितमनाः शिवे  ।  
तत्र त्रिपयगा देवी प्रथमं तु प्रतिष्ठिता  ।  
सोमपादात्प्रसूता सा सप्तधा प्रतिपद्यते  ॥ ब्न्द्प्_१,१८।२७ ॥  
यूपा मणिमयास्तत्र वितताश्च हिरण्मयाः  ।  
तत्रेष्ट्वा तु गतः सिद्धिं शक्रः सर्वैः सुरैः सह  ॥ ब्न्द्प्_१,१८।२८ ॥  
दिवि च्छायापथो यस्तु अनुनक्षत्रमण्डलः  ।  
दृश्यते भास्वरो रात्रौ देवी त्रिपथगा तु सा  ॥ ब्न्द्प्_१,१८।२९ ॥  
अन्तरिक्षं दिवञ्चैव भावयन्ती सुरापगा  ।  
भवोत्तमाङ्गे पतिता संरूद्धा यौगमायया  ॥ ब्न्द्प्_१,१८।३० ॥  
तस्या ये बिन्दवः केचित् क्रुद्धायाः पतिता भुवि  ।  
कृतं तु तैर्बिदुसरस्ततो बिन्दुसरः स्मृतम्  ॥ ब्न्द्प्_१,१८।३१ ॥  
ततो निरूद्धा सा देवी भवेन स्मयता किल  ।  
चिन्तयामास मनसा शङ्करक्षेपमं प्रति  ॥ ब्न्द्प्_१,१८।३२ ॥  
भित्त्वा विशामि पातालं स्रोतसागृह्य शङ्करम्  ।  
ज्ञात्वा तम्या अभिप्रायं क्रूरं देव्याश्चिकीर्षितम्  ॥ ब्न्द्प्_१,१८।३३ ॥  
तिरोभावयितुं बुद्धिरासीदङ्गेषु तां नदीम्  ।  
तस्यावलेपं ज्ञात्वा तु नद्याःक्रुद्धस्तुशङ्करः  ॥ ब्न्द्प्_१,१८।३४ ॥  
न्यरुपाच्च शिरस्येनां वेगेन पततीं भुवि  ।  
एतस्मिन्नेव काले तु दृष्ट्वा राजानमग्रतः  ॥ ब्न्द्प्_१,१८।३५ ॥  
धमनीसन्ततं क्षीणं क्षुधया व्याकुलेन्द्रियम्  ।  
अनेन तोषितश्चाहं नद्यर्थं पूर्वमेव तु  ॥ ब्न्द्प्_१,१८।३६ ॥  
बुद्धास्य वरदानं च कोपं नियतवांस्तु सः  ।  
ब्रह्मणो वचनं श्रुत्वा धारय स्वर्णदीमिति  ॥ ब्न्द्प्_१,१८।३७ ॥  
ततो विसर्जयामास संरुद्धां स्वेन तेजसा  ।  
नदीं भगीरथस्यार्थे तपसोग्रेण तोषितः  ॥ ब्न्द्प्_१,१८।३८ ॥  
ततो विसृज्यमानायाः स्रोत स्तत्सप्तधा गतम्  ।  
तिस्रः प्ताचीमिमुखं प्रतीचीं तिस्र एव तु  ॥ ब्न्द्प्_१,१८।३९ ॥  
नद्याः स्रोतस्तु गङ्गायाः प्रत्यपद्यत सप्तधा  ।  
नलिनी ह्लादिनी चैव पावनी चैव प्राच्यगाः  ॥ ब्न्द्प्_१,१८।४० ॥  
सीता चक्षुश्च सिन्धुश्च प्रतीचीन्दिशमास्थिताः  ।  
सप्तमी त्वन्वगात्तासां दक्षिणेन भगीरथम्  ॥ ब्न्द्प्_१,१८।४१ ॥  
तस्माद्भागीरथी या सा प्रविष्टा लवणोदधिम्  ।  
सप्तैता भावयन्तीदं हिमाह्वं वर्षमेव तु  ॥ ब्न्द्प्_१,१८।४२ ॥  
प्रसूताः सप्त नद्यस्ताः शुभा बिन्दु सरोद्भवाः  ।  
नानादेशान्प्लावयन्त्यो मलेच्छप्रायास्तु सर्वशः  ॥ ब्न्द्प्_१,१८।४३ ॥  
उपगच्छन्ति ताः सर्वा यतो वर्षति वासवः  ।  
शिलीन्ध्रान्कुन्त लांश्चीनान्बर्बरान्यवनाध्रकान्  ॥ ब्न्द्प्_१,१८।४४ ॥  
पुष्कराश्च कुलिन्दांश्च अच्ॐलद्विचराश्च ये  ।  
कृत्वा त्रिधा सिंहवन्तं सीतागात्पश्चिमोद धिम्  ॥ ब्न्द्प्_१,१८।४५ ॥  
अथ चीनमरूंश्चैव तालांश्च मसमूलिकान्  ।  
भद्रास्तुषारांल्लाम्याकान्बाह्लवान्पारटान्खशान्  ॥ ब्न्द्प्_१,१८।४६ ॥  
एताञ्जनपदां श्चक्षुः प्रावयन्ती गतोदधिम्  ।  
दरदांश्च सकाश्मीरान् गान्धरान् रौरसान् कुहान्  ॥ ब्न्द्प्_१,१८।४७ ॥  
शिवशैलानिन्द्रपदान्वसतीश्च विसर्जमान्  ।  
सैन्धवान्रन्ध्रकरकाञ्छमठाभीररोहकान्  ॥ ब्न्द्प्_१,१८।४८ ॥  
शुनासुखांश्चोर्द्धमरून्सिन्धुरेतान्निषेवते  ।  
गन्धर्वकिन्नरान्यक्षान्रक्षोविद्याधरोरगान्  ॥ ब्न्द्प्_१,१८।४९ ॥  
कलापग्रामकांश्चैव पारदांस्तद्गणान् खशान्  ।  
किरातांश्चपुलिन्दांश्च कुरून् सभरतानपि  ॥ ब्न्द्प्_१,१८।५० ॥  
पञ्चालान्काशिमत्स्यां श्च मगधाङ्गांस्तथैव च  ।  
सुह्मोत्तरांश्च वङ्गांश्च ताम्रलिप्तांस्तथैव च  ॥ ब्न्द्प्_१,१८।५१ ॥  
एताञ्जनपदान्मान्यान्गङ्गा भावयते शुभान्  ।  
ततः प्रतिहता विन्ध्यात्प्रविष्टा लवणोदधिम्  ॥ ब्न्द्प्_१,१८।५२ ॥  
ततश्च ह्लादिनी पुण्य प्राचीमभिमुखा ययौ  ।  
प्रावयन्त्युपभागांश्च नैषधांश्च त्रिगर्त कान्  ॥ ब्न्द्प्_१,१८।५३ ॥  
धीवरानृषिकांश्चैव तथा नीलमुखानपि  ।  
केकरानौष्टकर्णांश्च किरातानपि चैव हि  ॥ ब्न्द्प्_१,१८।५४ ॥  
कालोदरान्विवर्णाश्च कुमारान्स्वर्णभूमिकान्  ।  
आमण्डलं समुद्रस्य तिरोभूतांश्च पूर्वतः  ॥ ब्न्द्प्_१,१८।५५ ॥  
ततस्तु पावनी चापि प्राचीमेव दिशं ययौ  ।  
सुपथान्पावयं तीह त्विन्द्रद्युम्नसरोपि च  ॥ ब्न्द्प्_१,१८।५६ ॥  
तथा खरपथांश्चैव वेत्रशङ्कुपथानपि  ।  
मध्यतोजानकिमथो कुथप्रावरणान्ययौ  ॥ ब्न्द्प्_१,१८।५७ ॥  
इन्द्रद्वीप समुद्रं तु प्रविष्टां लवणोदधिम्  ।  
ततस्तु नलिनी प्रायात् प्राचीमाशां जवेन तु  ॥ ब्न्द्प्_१,१८।५८ ॥  
तोमरान्भावयन्तीह हंसमार्गान्सहैहयान्  ।  
पूर्वन्देशांश्च सेवन्ती भित्त्वा सा बहुधागिरीन्  ॥ ब्न्द्प्_१,१८।५९ ॥  
कर्णप्रावरणान्प्राप्य सङ्गत्या श्वमुखानपि  ।  
सिकतापर्वतमरुं गत्वा विद्याधरान्ययौ  ॥ ब्न्द्प्_१,१८।६० ॥  
नगमण्डलमध्येन प्रविष्टा लवणोदधिम्  ।  
तासां नद्युपनद्यश्च शतशो ऽथ सहस्रशः  ॥ ब्न्द्प्_१,१८।६१ ॥  
उपगच्छन्ति ताः सर्वा यतो वर्षति वासवः  ।  
वक्वौकसायास्तीरे तु वनं सुरभि विश्रुतम्  ॥ ब्न्द्प्_१,१८।६२ ॥  
हिरण्यशृङ्गे वसति विद्वान्कौबेरको वशी  ।  
यज्ञोपेतश्च सुमहानमितौजाः सुविक्रमः  ॥ ब्न्द्प्_१,१८।६३ ॥  
तत्रत्यैस्तैः परिवृतौ विद्वद्भिर्ब्रह्मराक्षसैः  ।  
कुबेरानुचरा ह्येते चत्वारस्तु समाः स्मृताः  ॥ ब्न्द्प्_१,१८।६४ ॥  
एवमेव तु विज्ञेया ऋद्धिः पर्वतवासिनाम्  ।  
परस्परेण द्विगुणा धर्मतः कामतोर्ऽथतः  ॥ ब्न्द्प्_१,१८।६५ ॥  
हेमकूटस्य पृष्ठे तु वर्चोवन्नामतः सरः  ।  
मनस्विनीप्रभवति तस्माज्ज्योतिष्मती च या  ॥ ब्न्द्प्_१,१८।६६ ॥  
अवगाढे ह्युभयतः समुद्रौ पूर्वपश्चिमौ  ।  
सरो विष्णुपदं नाम निषधे पर्वतोत्तमे  ॥ ब्न्द्प्_१,१८।६७ ॥  
तस्माद्द्वयं प्रभवति गान्धर्वी नाकुली च तैः  ।  
मेरोः पार्श्वात्प्रभवति ह्रदश्चन्द्रप्रभो महान्  ॥ ब्न्द्प्_१,१८।६८ ॥  
तत्र जम्बूनदी पुण्या यस्या जाम्बूनदं स्मृतम्  ।  
पयोदं तु सरो नीले सुशुभ्रं पुण्डरीकवत्  ॥ ब्न्द्प्_१,१८।६९ ॥  
पुण्डरीका पयोदा य तस्मान्नद्यौ विनिर्गते  ।  
श्वेतात्प्रवर्त्तते पुण्यं सरयूर्मानसाद्ध्रुवम्  ॥ ब्न्द्प्_१,१८।७० ॥  
ज्योत्स्ना च मृगाकामा च तस्माद्द्वे सम्बभूवतुः  ।  
सरः कुरुषु विख्यातं पद्ममीनद्विजाकुलम्  ॥ ब्न्द्प्_१,१८।७१ ॥  
रुद्रकान्तमिति ख्यातं निर्मितं तद्भवेन तु  ।  
अन्ये चाप्यत्र विख्याताः पद्मामीनद्विजाकुलाः  ॥ ब्न्द्प्_१,१८।७२ ॥  
नाम्ना ह्रदा जया नाम द्वादशोदधिसन्निभाः  ।  
तेभ्यः शान्ता य माध्वी च द्वे नद्यौ सम्बभूवतुः  ॥ ब्न्द्प्_१,१८।७३ ॥  
यानि किम्पुरुषाद्यानि तेषु देवो न वर्षति  ।  
उद्भिदान्युदकान्यत्र प्रवहन्ति सरिद्वराः  ॥ ब्न्द्प्_१,१८।७४ ॥  
ऋषभो दुन्दुभिश्चैव धूम्नश्च सुमहागिरिः  ।  
पूर्वायता महापर्वा निमग्ना लवणाभसि  ॥ ब्न्द्प्_१,१८।७५ ॥  
चन्द्रः काकस्तथा द्रोणः सुमहान्तः शिलोच्चयाः  ।  
उदग्याता उदीच्यान्ता अवगाढा महोदधिम्  ॥ ब्न्द्प्_१,१८।७६ ॥  
सोमकश्च वराहश्च नारदश्च महीधरः  ।  
प्रतीच्यामायतास्ते वै प्रविष्टा लवणोदधिम  ॥ ब्न्द्प्_१,१८।७७ ॥  
चक्रो बलाहकश्चैव मैनाको यश्च पर्वतः  ।  
आयतास्ते महाशैलाः समुद्रं दक्षिणं प्रति  ॥ ब्न्द्प्_१,१८।७८ ॥  
चक्रमैनाकयोर्मध्य विदिशं दक्षिणां प्रति  ।  
तत्र संवर्त्तको नाम सो ऽग्निः पिबति तज्जलम्  ॥ ब्न्द्प्_१,१८।७९ ॥  
नाम्ना समुद्रवासस्तु और्वःस वडवामुखः  ।  
द्वादशैते प्रविष्टा हि पर्वता लवणोदधिम्  ॥ ब्न्द्प्_१,१८।८० ॥  
महेन्द्रभयवित्रस्ताः पक्षच्छे दभयात्पुरा  ।  
यदेतद्दृश्यते चन्द्रे श्वेते कृष्णशशाकृति  ॥ ब्न्द्प्_१,१८।८१ ॥  
भारतस्य तु वर्षस्य भेदास्ते नव कीर्त्तिताः  ।  
इहोदितस्य दृश्यन्ते यथान्ये ऽन्यत्र चोदिते  ॥ ब्न्द्प्_१,१८।८२ ॥  
उत्तरोत्तरमेतेषां वर्षमुद्दिश्यते गुणैः  ।  
आरोग्यायुः प्रमाणानां धर्मतः कामतोर्ऽथतः  ॥ ब्न्द्प्_१,१८।८३ ॥  
समन्वितानि भूतानि पुण्यैरेतैस्तु भागशः  ।  
वसन्ति नानाजातीनि तेषु वर्षेषु तानि वै  ।  
इत्येषा धारयन्तीदं पृथ्वी विश्वं जगत्स्थितम्  ॥ ब्न्द्प्_१,१८।८४ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे जम्बूद्वीपवर्णनं नामाष्टादशो ऽध्यायः  
  
  
  
  
  
_____________________________________________________________  
  
  
सूत उवाच  
प्लक्षद्वीपं प्रवक्ष्यामि यथावदिह सङ्ग्रहात्  ।  
शृणुतेमं यथातत्त्वं ब्रुवतो मे द्विजोत्तमाः  ॥ ब्न्द्प्_१,१९।१ ॥  
जम्बूद्वीपस्य विस्ताराद्द्विगुणास्तस्य विस्तरः  ।  
विस्तराद्द्विगुणश्चास्य परिणाहः समन्ततः  ॥ ब्न्द्प्_१,१९।२ ॥  
तेनावृतः समुद्रो वै द्वीपेन लवणोदकः  ।  
तत्र पुण्या जनपदाश्चिरान्न म्रियते जनः  ॥ ब्न्द्प्_१,१९।३ ॥  
कृत एव च दुर्भिक्षं जराव्याधिभयं कुतः  ।  
तत्रापि पर्वताः पुण्याः सप्तैव मणिभूषणाः  ॥ ब्न्द्प्_१,१९।४ ॥  
रत्नाकरास्तथा नद्यस्तासां नामानि च बुवे  ।  
ब्लक्षद्वीपादिषु त्वेषु सप्त सप्त तु पञ्चसु  ॥ ब्न्द्प्_१,१९।५ ॥  
ऋज्वायताः प्रतिदिशं निविष्टा वर्षपर्वताः  ।  
प्लक्षद्वीपे तु वक्ष्यामि सप्तद्वीपान् महा बलान्  ॥ ब्न्द्प्_१,१९।६ ॥  
गोमेदको ऽत्र प्रथमः पर्वतो मेघसन्निभः  ।  
ख्यायते यस्य नाम्ना तु वर्षं गोमेदसञ्ज्ञितम्  ॥ ब्न्द्प्_१,१९।७ ॥  
द्वितीयः पर्वतश्चन्द्रः सर्वौंष धिसमन्वितः  ।  
अश्विभ्याममृतस्यार्थमोषध्यो यत्र सम्भृताः  ॥ ब्न्द्प्_१,१९।८ ॥  
तृतीयो नारदो नाम दुर्गशैलो महोच्चयः  ।  
तत्राचले समुत्पन्नौ पूर्वं नारदपर्वतौ  ॥ ब्न्द्प्_१,१९।९ ॥  
चतुर्थस्तत्र वै शैलो दुदुम्भिर्न्नाम नामतः  ।  
छन्दमृत्युः पुरा तस्मिन्दुन्दुभिः सादितः सुरैः  ॥ ब्न्द्प्_१,१९।१० ॥  
रज्जुदोलोरुकामं यः शाल्मलिश्चासुरान्तकृत्  ।  
पञ्चमः सोमको नाम देवैर्यत्रामृतं पुरा  ॥ ब्न्द्प्_१,१९।११ ॥  
सम्भृतं चाहृतं चैव मातुरर्थे गरुत्मता  ।  
षष्टस्तु सुमना नाम सप्तमर्षभ उच्यते  ॥ ब्न्द्प्_१,१९।१२ ॥  
हिरण्यक्षो वराहेण तस्मिञ्छैले निषूदितः  ।  
वैभ्राजः सप्तमस्तत्र भ्राजिष्णुः स्फाटिको महान्  ॥ ब्न्द्प्_१,१९।१३ ॥  
अर्चिर्भिर्भ्राजते यस्माद्वैभ्राजस्तेन संस्मृतः  ।  
तेषां वर्षाणि वक्ष्यामि नामतस्तु यथाक्रमम्  ॥ ब्न्द्प्_१,१९।१४ ॥  
गोमेदं प्रथमं वर्षं नाम्नाशान्तभयं स्मृतम्  ।  
चन्द्रस्य शिशिरं नाम नारदस्य सुखोदयम्  ॥ ब्न्द्प्_१,१९।१५ ॥  
आनन्दं दुन्दुभेर्वर्षं सोमकस्यशिवं स्मृतम्  ।  
क्षेमकं वृषभस्यापि वैभ्राजस्य ध्रुवं तथा  ॥ ब्न्द्प्_१,१९।१६ ॥  
एतेषु देवगन्धर्वाः सिद्धाश्च सह चारणैः  ।  
विहरन्ति रमन्ते च दृश्यमानाश्च तैः सह  ॥ ब्न्द्प्_१,१९।१७ ॥  
तेषां नद्यस्तु सप्तैव प्रतिवर्षं समुद्रगाः  ।  
नामतस्ताः प्रवक्ष्यामि सप्तगङ्गास्तपोधनाः  ॥ ब्न्द्प्_१,१९।१८ ॥  
अनुतप्तासुखी चैव विपाशा त्रिदिवा क्रमुः  ।  
अमृता सुकृता चैव सप्तैताः सरितां वराः  ॥ ब्न्द्प्_१,१९।१९ ॥  
अभिगच्छन्ति ता नद्यस्ताभ्यश्चान्याः सहस्रशः  ।  
बहूदका ह्योघवत्यो यतो वर्षति वासवः  ॥ ब्न्द्प्_१,१९।२० ॥  
ताः पिबन्ति सदा हृष्टा नदीजनपदास्तु ते  ।  
शुभाः शान्तभयाश्चैव प्रमुदं शैशिराः शिवाः  ॥ ब्न्द्प्_१,१९।२१ ॥  
आनन्दाश्च सुखाश्चैव क्षेमकाश्च ध्रुवैः सह  ।  
वर्णाश्रमाचारयुता प्रजास्तेष्ववधिष्ठिताः  ॥ ब्न्द्प्_१,१९।२२ ॥  
सर्वे त्वरोगाः सुबलाः प्रजाश्चामयव र्जिताः  ।  
अवसर्पिणी न तेष्वस्ति तथैवोत्सर्पिणी न च  ॥ ब्न्द्प्_१,१९।२३ ॥  
न तत्रास्ति युगावस्था चतुर्युगकृता क्वचित्  ।  
त्रेतायुगसमः कालः सर्वदा तत्र वर्त्तते  ॥ ब्न्द्प्_१,१९।२४ ॥  
प्लक्षद्वीपादिषु ज्ञेयः पञ्चस्वेतेषु सर्वशः  ।  
देशस्यानुविधानेन कालस्यानुविधाः स्मृताः  ॥ ब्न्द्प्_१,१९।२५ ॥  
पञ्चवर्षसहस्राणि तेषु जीवन्ति मानवाः  ।  
सुरूपाश्च सुवेषाश्च ह्यरोगा बलिनस्तथा  ॥ ब्न्द्प्_१,१९।२६ ॥  
सुखमायुर्बलं रुपमारोग्यं धर्म एव च  ।  
प्लक्षद्वीपादिषु ज्ञेयः शाकद्वीपान्तिकेषु वै  ॥ ब्न्द्प्_१,१९।२७ ॥  
प्रक्षद्वीपः पृथुः श्रीमान्सर्वतो धनधान्यवान्  ।  
दिव्यौषधिफलोपेतः सर्वौंषधिवनस्पतिः  ॥ ब्न्द्प्_१,१९।२८ ॥  
आवृतः पशुभिः सर्वैर्ग्राम्यारण्यैः सहस्रशः  ।  
जम्बूवृक्षेम सङ्ख्यातस्तस्य मध्ये द्विजोत्तमाः  ॥ ब्न्द्प्_१,१९।२९ ॥  
प्लक्षो नाम महावृक्षस्तस्य नाम्ना स उच्यते  ।  
स तत्र पूज्यते स्थाने मध्ये जनपदस्य ह  ॥ ब्न्द्प्_१,१९।३० ॥  
स चापीक्षुरसोदेन प्रक्षद्वीपः समावृतः  ।  
प्लक्षद्वीपसमेनैव वैपुल्यद्विस्तरेण तु  ॥ ब्न्द्प्_१,१९।३१ ॥  
इत्येवं सन्निवेशो वः प्लक्षद्वीपस्य कीर्तितः  ।  
आनुपूर्व्यात्समासेन शाल्मलं तु निबोधत  ॥ ब्न्द्प्_१,१९।३२ ॥  
ततस्तृतीयं वक्ष्यामि शाल्मलं द्वीपसुत्तमम्  ।  
शाल्मलेन समुद्रस्तु द्वीपेनेक्षुरसोदकः  ॥ ब्न्द्प्_१,१९।३३ ॥  
प्लक्षद्वीपस्य विस्ताराद्द्विगुणेन समावृतः  ।  
तत्रापि पर्वताः सप्त विज्ञेया रत्नयोनयः  ॥ ब्न्द्प्_१,१९।३४ ॥  
रत्नाकरास्तथा नद्यस्तेषां वर्षेषु सप्तसु  ।  
प्रथमः सूर्यसङ्काशः कुमुदो नाम पर्वतः  ॥ ब्न्द्प्_१,१९।३५ ॥  
सर्वधातुमयैः शृङ्गैः शिलाजालसमाकुलैः  ।  
द्वितीयः पर्वतश्चात्र ह्युत्तमो नाम विश्रुतः  ॥ ब्न्द्प्_१,१९।३६ ॥  
हरितालमयैः शृङ्गैर्दिवमावृत्य तिष्ठति  ।  
तृतियः पर्वतस्तत्र बलाहक इति श्रुतः  ॥ ब्न्द्प्_१,१९।३७ ॥  
जात्यञ्जनमयैः शृङ्गैर्दिवमावृत्य तिष्ठति  ।  
चतुर्थः पर्वतो द्रोणो यत्र सा वै सहोषधिः  ॥ ब्न्द्प्_१,१९।३८ ॥  
विशल्यकरणी चैव मृतसञ्जीविनी तथा  ।  
कङ्कस्तु पञ्चमस्तत्र पर्वतः सुमहोदयः  ॥ ब्न्द्प्_१,१९।३९ ॥  
नित्यपुष्पफलोपेतो वृक्षवीरुत्समावृतः  ।  
षष्ठस्तु पर्वतस्तत्र महिषो मेघसन्निभः  ॥ ब्न्द्प्_१,१९।४० ॥  
यस्मिन्सो ऽग्निर्निवसति महिषो नाम वारिजः  ।  
सप्तमः पर्वतस्तत्र ककुद्मान्नाम भाष्यते  ॥ ब्न्द्प्_१,१९।४१ ॥  
तत्र रत्नान्यनेकानि स्वयं रक्षति वासवः  ।  
प्रजापतिमुपादाय प्रजाभ्यो विधिवत्स्वयम्  ॥ ब्न्द्प्_१,१९।४२ ॥  
इत्येते पर्वताः सप्त शाल्मले मणिभूषणाः  ।  
तेषां वर्षाणि वक्ष्यामि सर्पैव तु शुभानि वै  ॥ ब्न्द्प्_१,१९।४३ ॥  
कुमुदस्य स्मृतं श्वेतमुत्तमस्य च लोहितम्  ।  
बलाहकस्य जीमूतं द्रोणस्य हरितं स्मृतम्  ॥ ब्न्द्प्_१,१९।४४ ॥  
कङ्कस्य वैद्युतं नाम महिषस्य च मानसम्  ।  
ककुदः सुप्रदं नाम सप्तैतानि तु सप्तधा  ॥ ब्न्द्प्_१,१९।४५ ॥  
वर्षाणि पर्वताश्चैव नदीस्तेषु निबोधत  ।  
ज्योतिः शान्तिस्तथा तुष्टा चन्द्रा शुक्रा विमोचनी  ॥ ब्न्द्प्_१,१९।४६ ॥  
निवृत्तिः सप्तमी तासां प्रतिवर्षं तु ताः स्मृताः  ।  
तासां समीपगाश्चान्याः शतशो ऽथ सहस्रशः  ॥ ब्न्द्प्_१,१९।४७ ॥  
न सङ्ख्यां परिसङ्ख्यातुं शक्नुयात्को ऽपि मानवः  ।  
इत्येष सन्निवेशो वः शाल्मलस्य प्रकीर्त्तितः  ॥ ब्न्द्प्_१,१९।४८ ॥  
प्लक्षवृक्षेण सङ्ख्यातस्तस्य मध्ये महा द्रुमः  ।  
शाल्मलिर्विपुलस्कन्धस्तस्य नाम्ना स उच्यते  ॥ ब्न्द्प्_१,१९।४९ ॥  
शाल्मलस्तु समुद्रेण सुरोदेन समावृतः  ।  
विस्तराच्छाल्मलस्वैव समे न तु समन्ततः  ॥ ब्न्द्प्_१,१९।५० ॥  
उत्तरेषु तु धर्मज्ञाद्वीपेषु शृणुत प्रजाः  ।  
यथाश्रुतं यथान्यायं ब्रुवतो मे निबोधत  ॥ ब्न्द्प्_१,१९।५१ ॥  
कुशद्वीपं प्रवक्ष्यामि चतुर्थं तु समासतः  ।  
सुरोदकः परिवृतः कुशद्वीपेन सर्वतः  ॥ ब्न्द्प्_१,१९।५२ ॥  
शाल्मलस्य तु विस्ताराद्द्विगुणेन समन्ततः  ।  
सप्तैव च गिरींस्तत्र वर्ण्यमानान्निबोधत  ॥ ब्न्द्प्_१,१९।५३ ॥  
कुशद्वीपे तु विज्ञेयः पर्वतो विद्रुमश्च यः  ।  
द्वीपस्य प्रथमस्तस्य द्वितीयो हेमपर्वतः  ॥ ब्न्द्प्_१,१९।५४ ॥  
तृतीयो द्युतिमान्नाम जीमूतसदृशो गिरिः  ।  
चतुर्थः पुष्पवान्नाम पञ्चमस्तु कुशेशयः  ॥ ब्न्द्प्_१,१९।५५ ॥  
षष्ठो हरिगिरिर्नाम सप्तमो मन्दरः स्मृतः  ।  
मन्दा इति ह्यपा नाम मन्दरो दारणादयम्  ॥ ब्न्द्प्_१,१९।५६ ॥  
तेषामन्तरविषकम्भो द्विगुणः प्रविभागतः  ।  
उद्भिदं प्रथमं वर्षं द्वितीयं वेणुमण्डलम्  ॥ ब्न्द्प्_१,१९।५७ ॥  
तृतीयं वै रथाकारं चतुर्थं लवणं समृतम्  ।  
पञ्चमं धृतिमद्वर्षं षष्ठं वर्षं प्रभाकरम्  ॥ ब्न्द्प्_१,१९।५८ ॥  
सप्तमं कपिलं नाम सर्वे ते वर्ष भावकाः  ।  
एतेषु देवगन्धर्वाः प्रजास्तु जगदीश्वराः  ॥ ब्न्द्प्_१,१९।५९ ॥  
विहरन्ति रमन्ते च हृष्यमाणास्तु सर्वशः  ।  
न तेषु दस्यवः सन्ति म्लेच्छ जातय एव च  ॥ ब्न्द्प्_१,१९।६० ॥  
गौरप्रायो जनः सर्वः क्रमाच्च म्रियते तथा  ।  
तत्रापि नद्यः सप्तैव धूतपापाशिवा तथा  ॥ ब्न्द्प्_१,१९।६१ ॥  
पवित्रा सन्ततिश्चैव विद्युद्दम्भा मही तथा  ।  
अन्यास्ताभ्यो ऽपरिज्ञाताः शतशो ऽथ सहस्रशः  ॥ ब्न्द्प्_१,१९।६२ ॥  
अभिगच्छन्ति ताः सर्वा यतो वर्षति वासवः  ।  
घृतोदेन कुशद्वीपो बाह्यतः परिवारितः  ॥ ब्न्द्प्_१,१९।६३ ॥  
विज्ञेयः स तु विस्तारात्कुशद्वीपसमेन तु  ।  
इत्येष सन्निवेशो वः कुशद्वीपस्य कीर्त्तितः  ॥ ब्न्द्प्_१,१९।६४ ॥  
क्रैञ्चद्वीपस्य विस्तारं वक्ष्याम्यहमतः परम्  ।  
कुशद्वीपस्य विस्ताराद्द्विगुणः स तु वै स्मृतः  ॥ ब्न्द्प्_१,१९।६५ ॥  
घृतोदकसमुद्रो वै क्रैञ्च द्वीपेन संयुतः  ।  
तस्मिन्द्वीपे नगश्रेष्ठः क्रैञ्चस्तु प्रथमो गिरिः  ॥ ब्न्द्प्_१,१९।६६ ॥  
क्रैञ्चात्परो वामनको वामनादन्धकारकः  ।  
अन्धकारात्परश्चापि दिवावृन्नाम पर्वतः  ॥ ब्न्द्प्_१,१९।६७ ॥  
दिवावृतः परश्चापि द्विविदो गिरिसत्तमः  ।  
द्विविदात्परतश्चापि पुण्डरीको महागिरिः  ॥ ब्न्द्प्_१,१९।६८ ॥  
पुण्डरीकात्परश्चापि प्रोच्यते दुन्दुभिस्वनः  ।  
एते रत्नमयाः सप्त क्रैञ्चद्वीपस्य पर्वताः  ॥ ब्न्द्प्_१,१९।६९ ॥  
बहुपुष्पफलोपेतनानावृक्षलतावृताः  ।  
परस्परेण द्विगुणा विस्तृता हर्षवर्द्धनाः  ॥ ब्न्द्प्_१,१९।७० ॥  
वर्षाणि तत्र वक्ष्यामि नामतस्तान्निबोधत  ।  
क्रैञ्चस्य कुशलो देशो वामनस्य मनोनुगः  ॥ ब्न्द्प्_१,१९।७१ ॥  
मनोनुगात्परश्चोष्णस्तृतीयं वर्षमुच्यते  ।  
उष्णात्परः पीवरकः पीवरादन्धकारकः  ॥ ब्न्द्प्_१,१९।७२ ॥  
अन्धकारात्परश्चापि मुनिदेशः स्मृतो बुधैः  ।  
मुनिदेशात्परश्चैव प्रोच्यते दुन्दुभिस्वनः  ॥ ब्न्द्प्_१,१९।७३ ॥  
सिद्धचारणसङ्कीर्णो गौरप्रयो जनः स्मतः  ।  
तत्रापि नद्यः सप्तैव प्रतिवर्ष स्मृताः शुभाः  ॥ ब्न्द्प्_१,१९।७४ ॥  
गौरी कुमुद्वती चैव सन्ध्या रात्रिर्मनोजवा  ।  
ख्यातिश्च पुण्डरीका च गङ्गाः सप्तविधाः स्मृताः  ॥ ब्न्द्प्_१,१९।७५ ॥  
तासां सहस्रशश्चान्या नद्यो यास्तु समीपगाः  ।  
अभिगच्छन्ति ताः सर्वा विपुलाः सुबहूदकाः  ॥ ब्न्द्प्_१,१९।७६ ॥  
क्रैञ्चद्वीपः समुद्रेण दधिमण्डौदकेन तु  ।  
आवृतः सर्वतः श्रीमान्क्रैञ्चद्वीपसमेन तु  ॥ ब्न्द्प्_१,१९।७७ ॥  
प्लक्षद्वीपादयो ह्येते समासेन प्रकीर्त्तिताः  ।  
तेषां निसर्गोद्वीपानामानुपूर्व्येण सर्वशः  ॥ ब्न्द्प्_१,१९।७८ ॥  
न शक्यो विस्तराद्वक्तुं दिव्यवर्षशतैरपि  ।  
निसर्गो यः प्रजानां तु संहारो यश्च तासु वै  ॥ ब्न्द्प्_१,१९।७९ ॥  
शाकद्वीपं प्रवक्ष्यामि यथावदिह निश्चयात्  ।  
शृणुध्वं तु यथातथ्यं ब्रुवतो मे यथार्थवत्  ॥ ब्न्द्प्_१,१९।८० ॥  
क्रैञ्चद्वीपस्य विस्ताराद्द्विगुणास्तस्य विस्तरः  ।  
परिवार्य समुद्रं स दधिमण्डोदकं स्थितः  ॥ ब्न्द्प्_१,१९।८१ ॥  
तत्र पुण्या जनपदाश्चिरात्तु म्रियते जनः  ।  
कुत एव च दुर्भिक्षं जराव्याधिभयं कुतः  ॥ ब्न्द्प्_१,१९।८२ ॥  
तत्रापि पर्वताः शभ्राः सप्तैव मणिभूषणाः  ।  
रत्नाकरास्तथा नद्यस्तेषां नामानि मे शृणु  ॥ ब्न्द्प्_१,१९।८३ ॥  
देवर्षिगन्धर्वयुतः प्रथमो मेरुरुच्यते  ।  
प्रागायतः स सौवर्णो ह्युदयो नाम पर्वतः  ॥ ब्न्द्प्_१,१९।८४ ॥  
वृष्ट्यर्थं जलदास्तत्र प्रभंवति च यान्ति च  ।  
तस्यापरेण सुमहाञ्जलधारो महागिरिः  ॥ ब्न्द्प्_१,१९।८५ ॥  
यतो नित्यमुपादत्ते वासवः परमं जलम्  ।  
ततो वर्षं प्रभवति वर्षाकाले प्रजास्विह  ॥ ब्न्द्प्_१,१९।८६ ॥  
तस्योत्तरे रैवतको यत्र नित्यं प्रतिष्ठितम्  ।  
रेवती दिवि नक्षत्रं पितामहकृतो विधिः  ॥ ब्न्द्प्_१,१९।८७ ॥  
तस्यापरेण सुमहान् श्यामो नाम महागिरिः  ।  
तस्माच्छ्यामत्वमापन्नाः प्रजाः पूर्वमिमाः किल  ॥ ब्न्द्प्_१,१९।८८ ॥  
तस्यापरेण सुमहान्नाजतो ऽस्तगिरिः स्मृतः  ।  
तस्यापरे चाम्बिकेयो दुर्गशैलो महागिरिः  ॥ ब्न्द्प्_१,१९।८९ ॥  
अम्बिकेयात्परो रम्यः सर्वौंषधिसमन्वितः  ।  
केसरी केसरयुतो यतो वायुः प्रजापतिः  ॥ ब्न्द्प्_१,१९।९० ॥  
उदयात्प्रथमं वर्षं महात्तज्जलदं स्मृतम्  ।  
द्वितीयं जलधारस्य सुकुमारमिति स्मृतम्  ॥ ब्न्द्प्_१,१९।९१ ॥  
रैवतस्य तु कौमारं श्यामस्य च मणीवकम्  ।  
अस्तस्यापि शुभं वर्षं विज्ञेयं कुसुमोत्तरम्  ॥ ब्न्द्प्_१,१९।९२ ॥  
अम्बिकेयस्य मोदाकं केसरस्य महाद्रुमम्  ।  
द्वीपस्य परिमाणं तु ह्रस्वदीर्घत्वमेव च  ॥ ब्न्द्प्_१,१९।९३ ॥  
क्रैञ्चद्वीपेन विख्यातं तस्य केतुर्महाद्रुमः  ।  
शाको नाम महोत्सेधस्तस्य पूज्या महानुगाः  ॥ ब्न्द्प्_१,१९।९४ ॥  
तत्र पुण्या जनपदाश्चातुर्वर्ण्यसमन्विताः  ।  
नद्यश्चापि महापुण्या गङ्गाः सप्तविधास्तथा  ॥ ब्न्द्प्_१,१९।९५ ॥  
सुकुमारी कुमारी च नलिनी वेणुका च या  ।  
इक्षुश्च वेणुका चैव गभस्तिः सप्तमी तथा  ॥ ब्न्द्प्_१,१९।९६ ॥  
नद्यश्चान्याः पुण्यजलाः शीततोयवहाः शुभाः  ।  
सहस्रशः समाख्याता यतो वर्षति वासवः  ॥ ब्न्द्प्_१,१९।९७ ॥  
न तासां नामधेयानि परिमाणं तथैव च  ।  
शक्यं वै परिसङ्ख्यातुं पुण्यास्ताः सरिदुत्तमाः  ॥ ब्न्द्प्_१,१९।९८ ॥  
ताः पिबन्ति सदा हृष्टा नदीर्जनपदास्तु ते  ।  
शांशपायनविस्तीर्णो द्वीपो ऽसौ चक्रसंस्थितः  ॥ ब्न्द्प्_१,१९।९९ ॥  
नदीजलैः प्रतिच्छन्नः पर्वतैश्चाभ्रसन्निभैः  ।  
सर्वधातुविचित्रैश्च मणिविद्रुमभूषितैः  ॥ ब्न्द्प्_१,१९।१०० ॥  
नगरैश्चैव विविधैः स्फीतैर्जनपदैरपि  ।  
वृक्षैः पुष्पफलोपेतैः समन्ताद्धनधान्यवान्  ॥ ब्न्द्प्_१,१९।१०१ ॥  
क्षीरोदेन समुद्रेण सर्वतः परिवारितः  ।  
शाकद्वीपस्य विस्तारात्समेन तु समन्न्ततः  ॥ ब्न्द्प्_१,१९।१०२ ॥  
तस्मिञ्जनपदाः पुण्याः पर्वताः सरितः शुभाः  ।  
वर्णाश्रमसमाकीर्णा देशास्ते सप्त वै स्मृताः  ॥ ब्न्द्प्_१,१९।१०३ ॥  
न सङ्करश्च तेष्वस्ति वर्णाश्रमकृतः क्वचित्  ।  
धर्मस्य चाव्यभीचारादेकान्तसुखिताः प्रजाः  ॥ ब्न्द्प्_१,१९।१०४ ॥  
न तेषु लोभो माया वा हीर्षासूयाकृतः कुतः  ।  
विपर्ययो न तेष्वस्ति कालात्स्वाभाविकं परम्  ॥ ब्न्द्प्_१,१९।१०५ ॥  
करावाप्तिर्न तेष्वस्ति न दण्डो न च दण्ड्यकाः  ।  
स्वधर्मेणैव धर्म ज्ञास्ते रक्षन्ति परस्परम्  ॥ ब्न्द्प्_१,१९।१०६ ॥  
एतावदेव शक्यं वै तस्मिन्द्वीपे प्रभाषितुम्  ।  
एतावदेव श्रोतव्यं शाकद्वीपनिवासिनाम्  ॥ ब्न्द्प्_१,१९।१०७ ॥  
पुष्करं सप्तमं द्वीपं प्रवक्ष्यामि निबोधत  ।  
पुष्करेण तु द्वीपेन वृतः क्षीरोदको बहिः  ॥ ब्न्द्प्_१,१९।१०८ ॥  
शाकद्वीपस्य विस्ताराद्द्विगुणेन सम्मततः  ।  
पुष्करे पर्वतः श्रीमानेक एव महाशिलः  ॥ ब्न्द्प्_१,१९।१०९ ॥  
चित्रैर्मणिमयैः शृङ्गैः शिलाजालैः समुच्छ्रितः  ।  
द्वीपस्य तस्य पूर्वर्द्धे चित्रसानुः स्थितो महान्  ॥ ब्न्द्प्_१,१९।११० ॥  
स मण्डलसहस्राणि विस्तीर्णः पञ्चविंशतिः  ।  
उर्द्धं चैव चतुस्त्रिंशत्सहस्राणि महीतलात्  ॥ ब्न्द्प्_१,१९।१११ ॥  
द्वीपर्धस्य परिक्षिप्तः पर्वतो मानसोत्तरः  ।  
स्थितो वेलासमीपे तु नवचन्द्र इवोदितः  ॥ ब्न्द्प्_१,१९।११२ ॥  
योजनानां सहस्राणि ऊर्ध्वं पञ्चाशदुच्छ्रितः  ।  
तावदेव च विस्तीर्णः सर्वतः परिमण्डलः  ॥ ब्न्द्प्_१,१९।११३ ॥  
स एव द्वीपपश्चार्द्धे मानसः पृथिवीधरः  ।  
एक एव महासारः सन्निवेशो द्विधा कृतः  ॥ ब्न्द्प्_१,१९।११४ ॥  
स्वादूदकेनोदधिना सर्वतः परिवारितः  ।  
पुष्करद्वीपविस्ताराद्विस्तीर्णो ऽसौ समन्ततः  ॥ ब्न्द्प्_१,१९।११५ ॥  
तस्मिन्द्वीपे स्मृतौ द्वौ तु पुण्यौ जनपदौ शुभौ  ।  
अभितो मानसस्याथ पर्वतस्य तु मण्डले  ॥ ब्न्द्प्_१,१९।११६ ॥  
महावीतं तु यद्वर्ष बाह्यतो मानसस्य तत्  ।  
त्स्यैवाभ्यन्तरेणापि धातकीखण्डमुच्यते  ॥ ब्न्द्प्_१,१९।११७ ॥  
दशवर्षसहस्राणि तत्र जीवति मानवाः  ।  
अरोगाः सुखबाहुल्या मानसीं सिद्धिमास्थिताः  ॥ ब्न्द्प्_१,१९।११८ ॥  
मससायुश्च रूपं च तस्मिन्वर्षद्वये स्मृतम्  ।  
अधमोत्तमा न तेष्वस्ति तुल्यास्ते रूपशीलतः  ॥ ब्न्द्प्_१,१९।११९ ॥  
न तत्र दस्युर्दमको नेर्ष्यासूया भयं तथा  ।  
निग्रहो न च दण्डो ऽस्ति न लोभो न परिग्रहः  ॥ ब्न्द्प्_१,१९।१२० ॥  
सत्यानृतं न तत्रास्ति धर्माधर्मौं तथैव च  ।  
वर्णाश्रमौ वा वार्ता वा पाशुपाल्यं वणिक्पथः  ॥ ब्न्द्प्_१,१९।१२१ ॥  
त्रयी विद्या दण्डनीतिः शुश्रूषा शिल्पमेव च  ।  
वर्षद्वये सर्वमेतत्पुष्करस्य न विद्यते  ॥ ब्न्द्प्_१,१९।१२२ ॥  
न तत्र वर्षं नद्यो वा शीतोष्णं वापि विद्यते  ।  
उद्भिदान्युदकान्यत्र गिरिप्रस्रवणानि च  ॥ ब्न्द्प्_१,१९।१२३ ॥  
उत्तराणां कुरूणां च तुल्यकालो जनस्तथा  ।  
सर्वर्त्तुसुसुखस्तत्र जराक्रमविवर्जितः  ॥ ब्न्द्प्_१,१९।१२४ ॥  
इत्येष धातकीखण्डे महा वीते तथैव च  ।  
आनुपूर्व्याद्विधिः कृत्स्नः पुष्करस्य प्रकीर्त्तितः  ॥ ब्न्द्प्_१,१९।१२५ ॥  
स्वादूदकेनोदधिना पुष्करः परिवारितः  ।  
विस्तारान्मण्डलाच्चैव पुष्करस्य समेन तु  ॥ ब्न्द्प्_१,१९।१२६ ॥  
एवं द्वीपाः समुद्रैस्तु सप्त सप्तभिरावृताः  ।  
द्वीपस्यानन्तरो यस्तु सामुद्रस्तत्समस्तु सः  ॥ ब्न्द्प्_१,१९।१२७ ॥  
एवं द्वीपसमुद्राणां वृद्धिर्ज्ञेया परस्परात्  ।  
अपां चैव समुद्रेकात्सामुद्र इति सञ्ज्ञितः  ॥ ब्न्द्प्_१,१९।१२८ ॥  
विशन्तिर्निवसन्त्यस्मिन्प्रजा यस्माच्चतुर्विधाः  ।  
तस्माद्वर्षमिति प्रोक्तं प्रजानां सुखदं यतः  ॥ ब्न्द्प्_१,१९।१२९ ॥  
ऋष इत्येष रमणे वृषशक्तिप्रबन्धने  ।  
रतिप्रबधनात्मिद्धं वर्षं तत्तेषु तेन वै  ॥ ब्न्द्प्_१,१९।१३० ॥  
शुक्लपक्षे चन्द्रवृद्ध्या समुद्रः पूर्यते सदा  ।  
प्रक्षीयमाणे बहुले क्षीयते ऽस्तमिते खगे  ॥ ब्न्द्प्_१,१९।१३१ ॥  
आपूर्यमाणो ह्युदधिः स्वत एवाभिपूर्यते  ।  
तथोपक्षीयमाणे ऽपि स्वात्मन्येवावकृष्यते  ॥ ब्न्द्प्_१,१९।१३२ ॥  
उखास्थमग्निसंयोगादुद्रिक्तं दृश्यते यथा  ।  
महोदधिगतं तोयं स्वत उद्रिच्यते तथा  ॥ ब्न्द्प्_१,१९।१३३ ॥  
अन्यूनानतिरिक्तांश्च वर्न्द्वत्यापो ह्रसन्ति च  ।  
उदयास्तमये त्विन्दौ पक्षयोः शुक्लकृष्णयोः  ॥ ब्न्द्प्_१,१९।१३४ ॥  
क्षयवृद्धत्वमुदधेः सोमवृद्धिक्षयात्पुनः  ।  
दशोत्तराणि पञ्चैव ह्यङ्गुलानि शतानि च  ॥ ब्न्द्प्_१,१९।१३५ ॥  
अपां वृद्धिः क्षयो दृष्टः सामुद्रीणां तु पर्वसु  ।  
द्विराप्कत्वात्स्मृता द्वीपाः सर्वतश्चोदकावृताः  ॥ ब्न्द्प्_१,१९।१३६ ॥  
उदकस्यायनं यस्मात्तस्मादुदधिरुच्यते  ।  
अपर्वाणस्तु गिरयः पर्वभिः पर्वताः स्मृताः  ॥ ब्न्द्प्_१,१९।१३७ ॥  
प्लक्षद्वीपे तु गोमेदः पर्वतस्तेन चौच्यते  ।  
शाल्मलिः शाल्मले द्वीपे पूज्यते सुमहाव्रतैः  ॥ ब्न्द्प्_१,१९।१३८ ॥  
कुशद्वीपे कुशस्तम्बस्तस्यनाम्ना स उच्यते  ।  
क्रैञ्चद्वीपे गिरिः कैञ्चो मध्ये जनपदस्य ह  ॥ ब्न्द्प्_१,१९।१३९ ॥  
शाकद्वीपे द्रुमः शाकस्तस्य नाम्ना स उच्यते  ।  
न्यग्रोधः पुष्करद्वीपे तत्रत्यैः स नमस्कृतः  ॥ ब्न्द्प्_१,१९।१४० ॥  
महादेवः पूज्यते तु ब्रह्मा त्रिभुवनेश्वरः  ।  
तस्मिन्नि वसति ब्रह्मा साध्यैः सार्द्धं प्रजापतिः  ॥ ब्न्द्प्_१,१९।१४१ ॥  
उपासन्ते तत्र देवास्त्रयस्त्रिंशन्महर्षिभिः  ।  
स तत्र पूज्यते चैव देवेर्देवोतमोतमः  ॥ ब्न्द्प्_१,१९।१४२ ॥  
जम्बूद्वीपात्प्रवर्त्तन्ते रत्नानि विविधानि च  ।  
द्वीपेषु तेषु सर्वेषु प्रजानां क्रमतस्तु वै  ॥ ब्न्द्प्_१,१९।१४३ ॥  
सर्वशो ब्रह्मवर्येण सत्येन च दमेन च  ।  
आरोग्ययुःप्रमाणाभ्यां प्रमाणं द्विगुणं ततः  ॥ ब्न्द्प्_१,१९।१४४ ॥  
एतस्मिन्पुष्करद्वीपे यदुक्तं वर्षकद्वयम्  ।  
गोपायति प्रजास्तत्र स्वयम्भूर्जड पण्डिताः  ॥ ब्न्द्प्_१,१९।१४५ ॥  
ईश्वरो दण्डसुद्यम्य ब्रह्मा त्रिभुवनेश्वरः  ।  
स विष्णोः सचिवो देवः स पिता स पितामहः  ॥ ब्न्द्प्_१,१९।१४६ ॥  
भोजनं चाप्रयत्नेन तत्र स्वयमुपस्थितम्  ।  
षड्रसं सुमहावीर्यं भुञ्जते तु प्रजाः सदा  ॥ ब्न्द्प्_१,१९।१४७ ॥  
परेण पुष्करस्यार्द्धे आवृत्यावस्थितो महान्  ।  
स्वादूदकः समुद्रस्तु समन्तात्परिवेष्ट्य तम्  ॥ ब्न्द्प्_१,१९।१४८ ॥  
परेण तस्य महती दृश्यते लोकसंस्थितिः  ।  
काञ्चनी द्विगुणा भूमिः सर्वाह्येकशिलोपमा  ॥ ब्न्द्प्_१,१९।१४९ ॥  
तस्यापरेण शैलश्च पर्यासात्पस्मिण्डलः  ।  
प्रकाशश्चाप्रकाशश्च लोकालोकः स उच्यते  ॥ ब्न्द्प्_१,१९।१५० ॥  
आलोकस्तस्य चार्वक्तु निरालोकस्ततः परम्  ।  
योजनानां सहस्राणि दश तस्योच्छ्रयः समृतः  ॥ ब्न्द्प्_१,१९।१५१ ॥  
तावांश्च विस्तरस्तस्य पृथिव्यां कामगश्च सः  ।  
आलोको लोकवृत्तिस्थो निरालोको ह्यलौकिकः  ॥ ब्न्द्प्_१,१९।१५२ ॥  
लोकार्द्धे सम्मिता लोका निरालोकास्तु बाह्यतः  ।  
लोकविस्तारमात्रं तु ह्यलोकः सर्वतो बहिः  ॥ ब्न्द्प्_१,१९।१५३ ॥  
परिच्छिन्नः समन्ताच्च उदकेनावृतस्तु सः  ।  
आलोकात्परतश्चापि ह्यण्डमा वृत्य तिष्ठति  ॥ ब्न्द्प्_१,१९।१५४ ॥  
अण्डस्यान्तस्त्विमे लोकाः सप्तद्वीपा च मेदिनी  ।  
भूर्लोको ऽथ भुवर्ल्लोकः स्वर्लोको ऽथ महस्तथा  ॥ ब्न्द्प्_१,१९।१५५ ॥  
जनस्तपस्तथा सत्यमेतावांल्लोकसङ्ग्रहः  ।  
एतावानेव विज्ञेयो लोकान्तश्चैव यः परः  ॥ ब्न्द्प्_१,१९।१५६ ॥  
कुम्भस्थायी भवेद्यादृवप्रतीच्यां दिशि चन्द्रमाः  ।  
आदितः शुक्लपक्षस्य वपुश्चाण्डस्य तद्विधम्  ॥ ब्न्द्प्_१,१९।१५७ ॥  
अण्डानामीदृशानां तु कोट्यो ज्ञेयाः सहस्रशः  ।  
तिर्यगूर्ध्वमधो वापि कारणस्याव्ययात्मनः  ॥ ब्न्द्प्_१,१९।१५८ ॥  
धरणैः प्राकृतैस्तत्तदावृतं प्रति सप्तभिः  ।  
दशाधिक्येन चान्योन्यं धारयन्ति परस्परम्  ॥ ब्न्द्प्_१,१९।१५९ ॥  
परस्परावृताः सर्वे उत्पन्नाश्च परस्परम्  ।  
अण्डस्यास्य समन्तात्तु सन्निविष्टो घनोदधिः  ॥ ब्न्द्प्_१,१९।१६० ॥  
समन्तात्तु वनोदेन धार्यमाणः स तिष्टति  ।  
बाह्यतो घनतो यस्य तिर्यगूर्द्ध्वं तु मण्डलम्  ॥ ब्न्द्प्_१,१९।१६१ ॥  
धार्यमाणं समन्तात्तु तिष्ठते यत्तु तेजसा  ।  
अयोगुडनिभो वाह्नः समन्ता न्मण्डलाकृतिः  ॥ ब्न्द्प्_१,१९।१६२ ॥  
समन्ताद्धनवातेन धार्यमाणः स तिष्ठति  ।  
घनवातं तथाकाशो दधानः खलु तिष्ठति  ॥ ब्न्द्प्_१,१९।१६३ ॥  
भूतादिश्च तथा काशं भूतादिश्चाप्यसौ महान्  ।  
महाश्च सो ऽप्यनन्तेन ह्यव्यक्तेन तु धार्यते  ॥ ब्न्द्प्_१,१९।१६४ ॥  
अनन्तमपरिव्यक्तं दशधा सूक्ष्ममेव च  ।  
अनन्तम कृतात्मानमनादिनिधनं च यत्  ॥ ब्न्द्प्_१,१९।१६५ ॥  
अनित्यं परतो ऽघोरमनालम्बमनामयम्  ।  
नैकयोजनसाहस्रं विप्रकृष्टमनावृतम्  ॥ ब्न्द्प्_१,१९।१६६ ॥  
तम एव निरालोकममर्य्यादमदैशिकम्  ।  
देवानामप्यविदितं व्यवहारविवर्जितम्  ॥ ब्न्द्प्_१,१९।१६७ ॥  
तमस्ॐते च विश्यातमाकाशान्ते ह्यभास्वरम्  ।  
मर्यादायामनन्तस्य देवस्यायतनं महत्  ॥ ब्न्द्प्_१,१९।१६८ ॥  
त्रिदशानामगम्यं ततस्थानं दिव्यमिति श्रुतिः  ।  
महतो देवदेवस्य मर्यादा या व्यवस्थिताः  ॥ ब्न्द्प्_१,१९।१६९ ॥  
चन्द्रादित्यावधस्तात्तु ये लोकाः प्रथिता बुधैः  ।  
ते लोका इत्यभिहिता जगतस्च न संशयः  ॥ ब्न्द्प्_१,१९।१७० ॥  
रसातलतलाः सप्तसप्तैवोर्द्ध्वतलाश्च ये  ।  
सप्तस्कन्धस्तथा वायोः सब्रह्मसदना द्विजाः  ॥ ब्न्द्प्_१,१९।१७१ ॥  
आपातालाद्दिवं यावदत्र पञ्चविधा गतिः  ।  
प्रमाणमेतज्जगत एष संसारसागरः  ॥ ब्न्द्प्_१,१९।१७२ ॥  
अनाद्यन्तां व्रजन्त्येव नैकजातिसमुद्भवाः  ।  
विचित्रा जगतः सा वै प्रकृतिर्ब्रह्मणः स्थिता  ॥ ब्न्द्प्_१,१९।१७३ ॥  
यच्चैह दैविकं वाथ निसर्गं बहुविस्तरः  ।  
अतीन्द्रियेर्महाभागैः सिद्धैरपि न लक्षितः  ॥ ब्न्द्प्_१,१९।१७४ ॥  
पृथिव्यम्ब्वग्निवायूनां नभसस्तमसस्तथा  ।  
मानसस्य तु देहस्य अनन्तस्य द्विजोत्तमाः  ॥ ब्न्द्प्_१,१९।१७५ ॥  
क्षयो वा परिणामो वा अन्तो वापि न विद्यते  ।  
अनन्त एष सर्वत्र एवं ज्ञानेषु पठ्यते  ॥ ब्न्द्प्_१,१९।१७६ ॥  
तस्य चोक्तं मया पूर्व तस्मिन्नामानुकीर्तने  ।  
यः पद्मनाभनाम्ना तु तत्कार्त्स्न्येन च कीर्त्तितः  ॥ ब्न्द्प्_१,१९।१७७ ॥  
स एव सर्वत्र गतः सर्वस्थानेषु पूज्यते  ।  
भूमौ रसातले चैव आकाशे पवने ऽनले  ॥ ब्न्द्प्_१,१९।१७८ ॥  
अर्णवेषु च सर्वेषु दिवि चैव न संशयः  ।  
तथा तमसि विज्ञेय एष एव महाद्युतिः  ॥ ब्न्द्प्_१,१९।१७९ ॥  
अनेकधा विभक्ताङ्गो महायोगी जनार्दनः  ।  
सर्वलोकेषु लोकेश इज्यते बहुधा प्रभुः  ॥ ब्न्द्प्_१,१९।१८० ॥  
एवं परस्परोत्पन्न धार्यन्ते च परस्परम्  ।  
आधाराधेयभावेन विकारास्ते ऽविकारिणः  ॥ ब्न्द्प्_१,१९।१८१ ॥  
पृथ्व्यादयो विकारास्ते परिच्छिन्नाः परस्परम्  ।  
परस्परधिकाश्चैव प्रविष्टास्ते परस्परम्  ॥ ब्न्द्प्_१,१९।१८२ ॥  
यस्मात्सृषटास्तु ते ऽन्योन्यं तस्मात्स्थैर्यमुपागताः  ।  
प्रागासन्नविशेषास्तु विशेषो ऽन्यविशेषणात्  ॥ ब्न्द्प्_१,१९।१८३ ॥  
पृथिव्याद्यास्तु वाद्यन्तापरिच्छिन्नास्त्रयस्तु ते  ।  
गुणोपचयसारेण परिच्छेदो विशेषतः  ॥ ब्न्द्प्_१,१९।१८४ ॥  
शेषाणां तु परिच्छेदः सौक्ष्म्यान्नेह विभाव्यते  ।  
भूतेभ्यः परतस्तेभ्यो व्यालोका सा धरा स्मृता  ॥ ब्न्द्प्_१,१९।१८५ ॥  
भूतान्यालोक आकाशे परिच्छिन्नानि सर्वशः  ।  
पात्रे महति पात्राणि यथैवान्तर्गतानि तु  ॥ ब्न्द्प्_१,१९।१८६ ॥  
भवन्त्यन्योन्यहीनानि परस्परसमाश्रयात्  ।  
तथा ह्यालोक आकाशे भेदास्त्वन्तर्गता मताः  ॥ ब्न्द्प्_१,१९।१८७ ॥  
कृत्त्नान्येतानि चत्वारि ह्यन्योन्यस्याधिकानि तु  ।  
यावदेतानि भूतानि तावदुत्पत्तिरुच्यते  ॥ ब्न्द्प्_१,१९।१८८ ॥  
तन्तुनामिव सन्तारो भूतेष्वन्तर्गतो मतः  ।  
प्रत्या ख्याय तु भूतानि कार्योत्पर्त्तिन विद्यते  ॥ ब्न्द्प्_१,१९।१८९ ॥  
तस्मात्परिमिता भेदाः स्मृताः कार्य्यात्मकास्तु ते  ।  
कारणात्मकास्तथैक स्युर्भेदा ये महदादयः  ॥ ब्न्द्प्_१,१९।१९० ॥  
इत्येष सन्निवेशो वै मया प्रोक्तो विभागशः  ।  
सप्तद्वीपसमुद्राड्यो याथातथ्यन वै द्विजाः  ॥ ब्न्द्प्_१,१९।१९१ ॥  
विस्तरान्मण्डलाश्चैव प्रसङ्ख्यानेन चैव हि  ।  
वैश्वरूप्रधानस्य परिणामैकदेशिकः  ॥ ब्न्द्प्_१,१९।१९२ ॥  
अधिष्ठितं भगवता यस्य सर्वमिदं जगत्  ।  
एवम्भूतगणाः सप्त सन्निविष्टाः परस्परम्  ॥ ब्न्द्प्_१,१९।१९३ ॥  
एतावान्सन्निवेशस्तु मया शक्यः प्रभाषितुम्  ।  
एतावदेव श्रोतव्यं सन्निवेशे तु पार्थेवे  ॥ ब्न्द्प्_१,१९।१९४ ॥  
सप्त प्रकृतयस्त्वेता धारयन्ति परस्परम्  ।  
तास्त्वहं परिमाणेन नं सङ्ख्यातुमिहोत्सहे  ॥ ब्न्द्प्_१,१९।१९५ ॥  
 असङ्ख्याताः प्रकृतयस्तिर्य्यगूर्द्ध्वमधस्तथा  ।  
तारकासन्निवेशश्च यावद्दिव्यानुमण्डलम्  ॥ ब्न्द्प्_१,१९।१९६ ॥  
पर्य्या यसन्निवेशस्तु भूमेस्तदनु मण्डलः  ।  
अत ऊर्ध्वं प्रवक्ष्यामि कृथिव्या वै विचक्षणाः  ॥ ब्न्द्प्_१,१९।१९७ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे प्लक्षादिद्वीपवर्णनं नामैकोनविंशतितमो ऽध्यायः  
  
  
  
  
  
  
  
  
  
  
  
_____________________________________________________________  
  
  
सूत उवाच  
अधःप्रमाणमूर्द्ध्व च वक्ष्यमाणं निबोधत  ।  
पृथिवी वायुराकाशमापो ज्योतिश्च पञ्चमम्  ॥ ब्न्द्प्_१,२०।१ ॥  
अनन्ता धातवो ह्येतं व्यापकास्तु प्रकीर्त्तिताः  ।  
जननी सर्वभूतानां सर्वसत्त्वधरा धरा  ॥ ब्न्द्प्_१,२०।२ ॥  
नानाजनपदाकीर्णा नानाधिष्ठानपत्तना  ।  
नानानदनदीशैला नैकजातिसमाकुला  ॥ ब्न्द्प्_१,२०।३ ॥  
अनन्ता गीयते देवी पृथिवी बहुविस्तरा  ।  
नदीनदससुद्रस्थास्तन्था क्षुद्राश्रयस्थिताः  ॥ ब्न्द्प्_१,२०।४ ॥  
पर्वताकाशसंस्थाश्च अन्तर्भूमिगाताश्च याः  ।  
आपो ऽनन्ता हि विज्ञेयास्तथाग्निः सर्वलोकगः  ॥ ब्न्द्प्_१,२०।५ ॥  
अनन्तः पठ्यते चैव व्यापकः सर्वसम्भवः  ।  
तथाकाशमनालेख्यं रम्यं नानाश्रयं स्मृतम्  ॥ ब्न्द्प्_१,२०।६ ॥  
अनन्तं पठ्यते चैव वायुश्चाकाशसम्भवः  ।  
आपः पृथिव्यामुदके पृथिव्युपरि संस्थिताः  ॥ ब्न्द्प्_१,२०।७ ॥  
आकाशश्चापरमथ पुनर्भूमिः पुनर्जलम्  ।  
एवं मतमनन्तस्य भौतिकस्य न विद्यते  ॥ ब्न्द्प्_१,२०।८ ॥  
परस्परैः सोपचिता भूमिश्चैव निबोधत  ।  
भूमिर्जलमथा काशमिति या या परम्परा  ॥ ब्न्द्प्_१,२०।९ ॥  
स्थितिरेषा तु विख्याता सप्तमे ऽस्मिन्नसातले  ।  
दशयोजनसाहस्रमेकं भौमं रसातलम्  ॥ ब्न्द्प्_१,२०।१० ॥  
साधुभिः परिसङ्ख्यातमेकैकेनैव विस्तरम्  ।  
प्रथमं तत्वलं नाम सुतलं तु ततः परम्  ॥ ब्न्द्प्_१,२०।११ ॥  
ततस्तलातलं विद्यादतलं बहुविस्तरम्  ।  
ततोर्ऽवाक्च तलं नाम परतश्च रसातलम्  ॥ ब्न्द्प्_१,२०।१२ ॥  
एतेषामप्यधोभागे पातालं सप्तमं स्मृतम्  ।  
कृष्णभौमश्च प्रथमो भूमिभागः प्रकीर्त्तितः  ॥ ब्न्द्प्_१,२०।१३ ॥  
पाण्डुभूमिर्द्वितीयस्तु तृतीयो नीलमृत्तिकः  ।  
पीतभौमश्चतुर्थस्तु पञ्चमः शर्करामयः  ॥ ब्न्द्प्_१,२०।१४ ॥  
षष्ठः शिलामयो ज्ञेयः सौवर्णः सप्तमः स्मृतः  ।  
प्रथमे ऽस्मिंस्तले ख्यातमसुरेद्रस्य मन्दिरम्  ॥ ब्न्द्प्_१,२०।१५ ॥  
नमुचेरिन्द्रशत्रोश्च महानादस्य चालयम्  ।  
पुरं च शङ्कुकर्णस्य कबन्धस्य च मन्दिरम्  ॥ ब्न्द्प्_१,२०।१६ ॥  
निष्कुलादस्य च पुरं प्रहृष्टजनसङ्कुलम्  ।  
राक्षसस्य च भीमस्य शूलदन्तस्य चालयम्  ॥ ब्न्द्प्_१,२०।१७ ॥  
लोहिताक्षकलिङ्गानां नगरं श्वापदस्य च  ।  
धनञ्जयस्य च पुरं नागेन्द्रस्य महात्मनः  ॥ ब्न्द्प्_१,२०।१८ ॥  
कालियस्य च नागस्य नगरं कौशिकस्य च  ।  
एवं पुरसहस्राणि नागदानवरक्षसाम्  ॥ ब्न्द्प्_१,२०।१९ ॥  
तले ज्ञेयानि प्रथमे कृष्णभौमे न संशयः  ।  
द्वितीये सुतले विप्रा दैत्येन्द्रस्य च रक्षसः  ॥ ब्न्द्प्_१,२०।२० ॥  
महाजम्भस्य तु तथा नगरं प्रथमस्य तु  ।  
इयग्रीवस्य कृष्णस्य निकुम्भस्य च मन्दिरम्  ॥ ब्न्द्प्_१,२०।२१ ॥  
शङ्खख्यस्य च दैत्यस्य नगरं गोमुखस्य च  ।  
राक्षसस्य च नीलस्य मेघस्य कथनस्य च  ॥ ब्न्द्प्_१,२०।२२ ॥  
आलयं कुकुपादस्य महोष्णीषस्य चालयम्  ।  
कम्बलस्य च नागस्य पुरमश्वतरस्य च  ॥ ब्न्द्प्_१,२०।२३ ॥  
कद्रूपुत्रस्य च पुरं तक्षकस्य महात्मनः  ।  
एवं पुरसहस्राणि नागदानवरक्षसाम्  ॥ ब्न्द्प्_१,२०।२४ ॥  
द्वितीये ऽस्मिन् तले विप्राः पाण्डुभौमे न संशयः  ।  
तृतीये तु तले ख्यातं प्रह्लादस्य महात्मनः  ॥ ब्न्द्प्_१,२०।२५ ॥  
अनुद्रादस्य च पुरं पुरमग्निमुखस्य च  ।  
तारकाश्यस्य च पुरं पुरं त्रिशिरसस्तथा  ॥ ब्न्द्प्_१,२०।२६ ॥  
शिशुमारस्य च पुरं त्रिपुरस्य तथा पुरम्  ।  
पुरञ्जनस्य दैत्यस्य हृष्टपुष्टजनाकुलम्  ॥ ब्न्द्प्_१,२०।२७ ॥  
च्यवनस्य तु विज्ञेयं राक्षसस्य च मन्दिरम्  ।  
राक्षसेन्द्रस्य च पुरं कुम्भिलस्य खरस्य च  ॥ ब्न्द्प्_१,२०।२८ ॥  
विराधस्य च क्रूरस्य पुरमुल्कासुखस्य च  ।  
हेमकस्य च नागस्य तथा पाण्डुरकस्य च  ॥ ब्न्द्प्_१,२०।२९ ॥  
मणिनागस्य च पुरं कपिलस्य च मन्दिरम्  ।  
नेदकस्योरगपतोर्विशालाक्षस्य मन्दिरम्  ॥ ब्न्द्प्_१,२०।३० ॥  
एवं पुरसहस्राणि नागदानवरक्षसाम्  ।  
तृतीये ऽस्मिंस्तले विप्रा नीलभौमे न संशयः  ॥ ब्न्द्प्_१,२०।३१ ॥  
चतुर्थे दैत्यसिंहस्य कालनेमेर्महात्मनः  ।  
गजकर्णस्य च पुरं नगरं कुञ्जरस्य च  ॥ ब्न्द्प्_१,२०।३२ ॥  
राक्षसेन्द्रस्य च पुरं सुमालेर्बहुविस्तरम्  ।  
मुञ्जस्य लोकनाथस्य वृकवक्त्रस्य चालयम्  ॥ ब्न्द्प्_१,२०।३३ ॥  
बहुयोजनविस्तीर्णं बहुपक्षिसमाकुलम्  ।  
नगलं वैनतेयस्य चतुर्थे ऽस्मिन्नसातले  ॥ ब्न्द्प्_१,२०।३४ ॥  
पञ्चमे शर्कराभौमे बहुयोजनविस्तरम्  ।  
विरोजनस्य नगरं दैत्यसिंहस्य धीमतः  ॥ ब्न्द्प्_१,२०।३५ ॥  
वैद्युतस्याग्निजि ह्वस्य हिरण्याक्षस्य चालयम्  ।  
पुरं च विद्युज्जिह्वस्य राक्षसेन्द्रस्य धीमतः  ॥ ब्न्द्प्_१,२०।३६ ॥  
सहामेघस्य च पुरं राक्षसेन्द्रस्य मालिनः  ।  
किर्मीरस्य च नागस्य स्वस्तिकस्य जयस्य च  ॥ ब्न्द्प्_१,२०।३७ ॥  
एवं पुरसहस्राणि नागदानवरक्षसाम्  ।  
पञ्चमे ऽस्मिंस्तले ज्ञेयं शर्करानिचये सदा  ॥ ब्न्द्प्_१,२०।३८ ॥  
षष्ठे तले दैत्यपतेः केसरे नगरोत्तमम्  ।  
सुपर्वणः पुलोम्नश्च नगरं महिषस्य च  ॥ ब्न्द्प्_१,२०।३९ ॥  
राक्षसेन्द्रस्य च पुरं सुरोषस्य महात्मनः  ।  
तत्रास्ते सुरमापुत्रः शतशीर्षो मुदा युतः  ॥ ब्न्द्प्_१,२०।४० ॥  
महेन्द्रस्य सखा श्रीमान्वासुकिनाम नागराट्  ।  
एवं पुरसहस्राणि नागदानवरक्षसाम्  ॥ ब्न्द्प्_१,२०।४१ ॥  
षष्ठे तले ऽस्मिन्विख्याते शिलाभौमे रसातले  ।  
सप्तमे तु तले ज्ञेयं पाताले सर्वपश्चिमे  ॥ ब्न्द्प्_१,२०।४२ ॥  
पुरं बलेः प्रमुदितं नरना रीगणाकुलम्  ।  
असुराशीविषैः पूर्णं सुखितैर्देवशत्रुभिः  ॥ ब्न्द्प्_१,२०।४३ ॥  
मुचुकुन्दस्य देत्यस्य तत्रैव नगरं महात्  ।  
अनेकैर्दितिपुत्राणां समुदीर्णैर्महापुरैः  ॥ ब्न्द्प्_१,२०।४४ ॥  
तथैव नागनगरैर्द्युतिमद्भिः सहस्रशः  ।  
दैत्यानां दानवानां च समुदीर्णैर्महापुरैः  ॥ ब्न्द्प्_१,२०।४५ ॥  
उदीर्णै राक्षसावासैरनेकैश्च समाकुलम्  ।  
पातालान्ते च विप्रेन्द्रा विस्तीण बहुयोजने  ॥ ब्न्द्प्_१,२०।४६ ॥  
आस्ते रक्तारविन्दाक्षो महात्मा ह्यजरामरः  ।  
धौतशङ्खोदरवपुर्नील वासा महाबलः  ॥ ब्न्द्प्_१,२०।४७ ॥  
विशालभोगो द्युतिमांश्चित्रमाल्यधरो बली  ।  
रुक्मशृङ्गावदातेन दीप्तास्येन विराजता  ॥ ब्न्द्प्_१,२०।४८ ॥  
प्रभुर्मुख सहस्रेण शोभते चैककुण्डली  ।  
स जिह्वामालया दीप्तो लोलज्ज्वालानलार्चिषा  ॥ ब्न्द्प्_१,२०।४९ ॥  
ज्वालामालापरिक्षिप्तः कैलास इव लक्ष्य ते  ।  
स तु नेत्रसहस्रेण द्विगुणेन विराजता  ॥ ब्न्द्प्_१,२०।५० ॥  
बालसूर्याभिताम्रेण शरीरस्निग्धपाण्डुना  ।  
तस्य कुन्देन्दुवर्णस्य नेत्रमाला विराजते  ॥ ब्न्द्प्_१,२०।५१ ॥  
तरुणादित्यमालेव श्वेतपर्वतमूर्द्धनि  ।  
विकरालोच्छ्रिततनुर्लक्ष्यते शयनासने  ॥ ब्न्द्प्_१,२०।५२ ॥  
विस्तीर्ण इव मेदिन्यां सहस्रशिखरो गिरिः  ।  
महानागैर्महाभोगैर्महाविज्ञैर्महात्मभिः  ॥ ब्न्द्प्_१,२०।५३ ॥  
उपास्यते महातेजा महानागपतिः स्वयम्  ।  
स राजा सर्वनागानां शेषो ऽनन्तो महाद्युतिः  ॥ ब्न्द्प्_१,२०।५४ ॥  
सा वैष्णवी व्यवहृतिर्मर्यादा या व्यवस्थिता  ।  
सप्तैवमेते कथिता व्यवहार्या रसातलाः  ॥ ब्न्द्प्_१,२०।५५ ॥  
देवासुरम हानागराक्षसाध्युषिताः सदा  ।  
अतः परमनालोकमगम्यं सिद्धसाधुभिः  ॥ ब्न्द्प्_१,२०।५६ ॥  
देवानामप्यविदितं व्यवहारविवक्षया  ।  
पृथ्व्यम्बुव ङ्निवायूनां नभसश्च द्विजोत्तमाः  ॥ ब्न्द्प्_१,२०।५७ ॥  
महत्त्वमृषिभिश्चैवं वर्ण्यते नात्र संशयः  ।  
अत ऊर्द्ध्वं प्रवक्ष्यामि सूर्याचन्द्रमसोर्गतिम्  ॥ ब्न्द्प्_१,२०।५८ ॥  
इति श्रीब्रह्माण्डे महापुराणे वायुप्रोक्ते पूर्वभागे  
  
द्वितीये ऽनुषङ्गपादे ऽधोलोकवर्णनं नाम विंशतितमो ऽध्यायः  
  
  
  
  
_____________________________________________________________  
  
  
सूत उवाच  
सूर्या चन्द्रमसावेतौ भ्रमतो यावदेव तु  ।  
प्रकाशैस्तु प्रभाभिस्तौ मण्डलाभ्यां समुच्छ्रितौ  ॥ ब्न्द्प्_१,२१।१ ॥  
सप्तानां तु समुद्राणां द्वीपानां सतु विस्तरः  ।  
विस्तरार्द्धे पृथिव्यास्तु भवेदन्यत्र बाह्यतः  ॥ ब्न्द्प्_१,२१।२ ॥  
पर्यासपरिमाणं तु चन्द्रादित्यौ प्रकाशतः  ।  
पर्यास्तात्पारिमाण्येन भूमेस्तुल्यं दिवं स्मृतम्  ॥ ब्न्द्प्_१,२१।३ ॥  
अवति त्रीनिमांल्लोकान् यस्मात्सूर्यः परिभ्रमन्  ।  
अविधातुः प्रकाशाख्यो ह्यवनात्स रविः स्मृतः  ॥ ब्न्द्प्_१,२१।४ ॥  
अतः परं प्रवक्ष्यामि प्रमाणं चन्द्रसूर्ययोः  ।  
महित्तत्त्वान्महीशब्दो ऽह्यस्मिन्वर्षे निपाद्यते  ॥ ब्न्द्प्_१,२१।५ ॥  
अस्य भारतवर्षस्य विष्कम्भात्तुल्यविस्तृतम्  ।  
मण्डलं भास्करस्याथ योजनानि निबोधत  ॥ ब्न्द्प्_१,२१।६ ॥  
नवयोजनसाहस्रो विस्तारो भास्करस्य तु  ।  
विस्तारात्र्रिगुणश्चास्य परिणाहस्तु मण्डले  ॥ ब्न्द्प्_१,२१।७ ॥  
विष्कम्भमण्डलाच्चैव भास्कराद्द्विगुणः शशी  ।  
अथ पृथिव्या वक्ष्यामि प्रमाणं योजनैः सह  ॥ ब्न्द्प्_१,२१।८ ॥  
सप्तद्वीपसमुद्राया विस्तारो मण्डलं च यत्  ।  
इत्येतदिह सङ्ख्यातं पुराणे परिमाणतः  ॥ ब्न्द्प्_१,२१।९ ॥  
तद्वक्ष्यामि समाख्याय साम्प्रतैरभिमानिभिः  ।  
अभिमानिनोव्यतीता ये तुल्यास्ते साम्प्रतैस्त्विह  ॥ ब्न्द्प्_१,२१।१० ॥  
देवा ये वै व्यतीतास्तु रूपैर्नामभिरेव च  ।  
तस्मात्तु साम्प्रतैर्देवैर्वक्ष्यामि वसुधातलम्  ॥ ब्न्द्प्_१,२१।११ ॥  
दिवास्तु सन्निवेशं वै साम्प्रतैरेव कृत्स्नशः  ।  
शतार्द्धकोटिविस्तारा पृथिवी कृत्स्नशः स्मृता  ॥ ब्न्द्प्_१,२१।१२ ॥  
तस्या ऊर्द्ध्वप्रमाणेन मेरोर्यावत्तु संस्थितिः  ।  
पृथिव्या ह्यर्द्धविस्तारो योजनाग्रात्प्रकीर्त्तितः  ॥ ब्न्द्प्_१,२१।१३ ॥  
मेरोर्मध्यात्प्रतिदिशं कोटिरेका तु सा स्मृता  ।  
तथा शातसहस्राणामेकोन नवतिः पुनः  ॥ ब्न्द्प्_१,२१।१४ ॥  
पञ्चाशत्तु सहस्राणि पृथिव्यर्द्धस्य मण्डलम्  ।  
गणितं योजनाग्रात्तु कोट्यस्त्वेकादश स्मृताः  ॥ ब्न्द्प्_१,२१।१५ ॥  
तथा शतसहस्राणि सप्तत्रिंशाधिकानि तु  ।  
इत्येतदिह संश्यातं पृथिव्यन्तस्य मण्डलम्  ॥ ब्न्द्प्_१,२१।१६ ॥  
तारकासन्निवेशास्य दिवि याव च्च मण्डलम्  ।  
पर्याससन्निवेशश्च भूमेर्यावत्तु मण्डलम्  ॥ ब्न्द्प्_१,२१।१७ ॥  
पर्यासपरिमाणेन भूमेस्तुल्यं दिवः स्मृतम्  ।  
सप्तानामपि द्वीपानामेत त्स्थानं प्रकीर्तितम्  ॥ ब्न्द्प्_१,२१।१८ ॥  
पर्यायपरिमाणेन मण्डलानुगतेन च  ।  
उपर्युपरि लोकानां छत्रवत्परिमण्डलम्  ॥ ब्न्द्प्_१,२१।१९ ॥  
संस्थितिर्विहिता सर्वा येषु तिष्ठन्ति जन्तवः  ।  
एतदण्डकपालस्य प्रमाणं परिकीर्त्तितम्  ॥ ब्न्द्प्_१,२१।२० ॥  
अण्डस्यान्तस्त्विमे लोकाः सप्तद्वीपा च मेदिनी  ।  
भूर्लोकश्च भुवर्ल्लोकस्तृतीयस्सृरिति स्स्वतः  ॥ ब्न्द्प्_१,२१।२१ ॥  
महर्ल्लोको जनश्चैव तपः सत्यं च सप्तमम्  ।  
एते सप्त कृता लोकाश्छत्राकारा व्यवस्थिताः  ॥ ब्न्द्प्_१,२१।२२ ॥  
स्वकैरावरणैः सूक्ष्मैर्धार्यमाणाः पृथक्पृथक्  ।  
दशभागाधिकाभिश्च ताभिः प्रकृतिभिर्बहिः  ॥ ब्न्द्प्_१,२१।२३ ॥  
पूर्यमाणा विशेषैश्च समुत्पन्नैः परस्परात्  ।  
अस्याण्डस्य समन्ताच्च सन्निविष्टो घनोदधिः  ॥ ब्न्द्प्_१,२१।२४ ॥  
पृथिव्या मण्डलं कृत्स्नं घनतोयेन धार्यते  ।  
घनोदधिः परेणाथ धार्य्यते घनतेजसा  ॥ ब्न्द्प्_१,२१।२५ ॥  
बाह्यतो घनतेजस्च तिर्य्यगूर्द्ध्वं तु मण्डलम्  ।  
सम्मताद्धनवातेन धार्यमाणं प्रतिष्ठितम्  ॥ ब्न्द्प्_१,२१।२६ ॥  
घनवातं तथाकाशमाकाशं च महात्मना  ।  
भूतादिना वृतं सर्वं भूतादिर्महता वृतः  ॥ ब्न्द्प्_१,२१।२७ ॥  
वृतो महाननन्तेन प्रधानेनाव्य यात्मना  ।  
पुराणि लोकपालानां प्रवक्ष्यामि यथाक्रमम्  ॥ ब्न्द्प्_१,२१।२८ ॥  
ज्योतिर्गुणप्रचारस्य प्रमाणपरिसिद्धये  ।  
मेरोः प्राच्यां दिशि तथा मानसस्यैव मूर्द्धनि  ॥ ब्न्द्प्_१,२१।२९ ॥  
वस्वौकसारा माहेन्द्री पुरी हेमपरिष्कृता  ।  
दक्षिणेन पुनर्मेरोर्मानसस्यैव मूर्द्धनि  ॥ ब्न्द्प्_१,२१।३० ॥  
वैवस्वतो निव सति यमः संयमने पुरे  ।  
प्रतीच्यां तु पुनर्मेरोर्मानसस्यैव मूर्द्धनि  ॥ ब्न्द्प्_१,२१।३१ ॥  
सुखा नाम पुरी रम्या वरुणस्यापि धीमतः  ।  
वरुणो यादसां नाथस्सुखाख्ये वसते पुरे  ॥ ब्न्द्प्_१,२१।३२ ॥  
दिश्युत्तरस्यां मेरोस्तु मानसस्यैव मूर्द्धनि  ।  
तुल्या महेन्द्रपुर्य्यास्तु सोमस्यापि विभावरी  ॥ ब्न्द्प्_१,२१।३३ ॥  
मानसोत्तरवृष्टे तु लोकपालाश्चतुर्दिशम्  ।  
स्थिता धर्मव्यवस्थार्थ लोकमंरक्षणाय च  ॥ ब्न्द्प्_१,२१।३४ ॥  
लोकपालोपरिष्टात्तु सर्वतो दक्षिणायने  ।  
काष्ठागतस्य सूर्यस्य गतिया तां निबोधत  ॥ ब्न्द्प्_१,२१।३५ ॥  
दक्षिणो ऽपक्रमे सूर्य्यः क्षिप्तेषुरिव सर्पति  ।  
ज्योतिषां चक्रमादाय सततं परिगच्छति  ॥ ब्न्द्प्_१,२१।३६ ॥  
मध्यगश्चामरावत्यां यदा भवति भास्करः  ।  
वैवस्वते संयमते उदयस्तत्र दृश्यते  ॥ ब्न्द्प्_१,२१।३७ ॥  
सुखायामर्द्धरात्रं स्याद्विभायामस्तमेति च  ।  
वैवस्वते संयमने मध्यगः स्याद्रविर्यदा  ।  
सुखायामथ वारुण्यामुत्तिष्ठन्स तु दृश्यते  ॥ ब्न्द्प्_१,२१।३८ ॥  
विभाया मर्द्धरात्रं स्यान्माहेन्द्यामस्तमेति च  ।  
यदा दक्षिणपुर्वेषामपराह्णो विधीयते  ॥ ब्न्द्प्_१,२१।३९ ॥  
दक्षिणापरदेश्यानां पूर्वह्णः परिकी र्त्तितः  ।  
तेषामपररात्रश्च ये जना उत्तराः परे  ॥ ब्न्द्प्_१,२१।४० ॥  
देशा उत्तरपूर्वा ये पूवरात्रस्तु तान्प्रति  ।  
एवमेवोत्तरेष्वर् के भुवनेषु विराजते  ॥ ब्न्द्प्_१,२१।४१ ॥  
सुखायासथ वारुण्यां मध्याह्ने चार्यमा यदा  ।  
विभायां सोमपुर्यां वा उत्तिष्ठति विभावसुः  ॥ ब्न्द्प्_१,२१।४२ ॥  
रात्र्यर्द्ध चामरावत्यामस्तमेति यमस्य च  ।  
सोमपुर्या विभायां तु मध्याह्ने स्याद्दिवाकरः  ॥ ब्न्द्प्_१,२१।४३ ॥  
महेद्रस्यामरावत्यां सूर्य उत्तिष्ठते तदा  ।  
अर्द्धरात्रं संयमने वारुण्यामस्तमेति च  ॥ ब्न्द्प्_१,२१।४४ ॥  
स शीघ्रमेव पर्येति भास्करो ऽलातच त्रवत्  ।  
भ्रमन्वै भ्रममार्णानि ऋक्षाणि चरते रविः  ॥ ब्न्द्प्_१,२१।४५ ॥  
एवं चतुर्षु पार्श्वेषु दक्षिणां तेन सर्पति  ।  
उदयास्तमने चासावृत्ति ष्ठति पुनः पुनः  ॥ ब्न्द्प्_१,२१।४६ ॥  
पूवाह्णे चापराह्णे च द्वौ द्वौ देवालयौ तु सः  ।  
तपत्यर्कश्च मध्याह्ने तैरेव च स्वरश्मिभिः  ॥ ब्न्द्प्_१,२१।४७ ॥  
उदितो वर्द्धमानाभिरामध्याह्नं तपन्रविः  ।  
अतः परं ह्रसन्तीभिर्गोभिरस्तं निगच्छति  ॥ ब्न्द्प्_१,२१।४८ ॥  
उदयास्तमयाभ्यां च स्मृते पूर्वापरे दिशौ  ।  
यावत्पुरस्तात्तपति तापत्पृष्ठे ऽथ पार्श्वयोः  ॥ ब्न्द्प्_१,२१।४९ ॥  
यत्रोद्यन्दृश्यते सूर्यस्तेषां स उदयः समृतः  ।  
प्रणाशं गच्छते यत्र तेषामस्तः स उच्यते  ॥ ब्न्द्प्_१,२१।५० ॥  
सर्वेषामुत्तरे मेरुलोङ्कालोकश्च दक्षिणे  ।  
विदूरभावादर्कस्य भूमिलेखावृतस्य च  ॥ ब्न्द्प्_१,२१।५१ ॥  
लीयन्ते रश्मयो यस्मात्तेन रात्रौ न दृश्यते  ।  
ग्रहनक्षत्रसोमानां दर्शनं भास्करस्य च  ॥ ब्न्द्प्_१,२१।५२ ॥  
उच्ध्रयस्य प्रमाणेन ज्ञेयमस्तमथोदयम्  ।  
शुक्लच्छायो ऽग्निरा पश्च कृष्णच्छाया च मेदिनी  ॥ ब्न्द्प्_१,२१।५३ ॥  
विदूरभावादर्कस्य ह्युद्यते ऽपि विरशिमता  ।  
रक्तभावो विरश्मत्वाद्रक्तत्वाच्जाप्यनुष्णता  ॥ ब्न्द्प्_१,२१।५४ ॥  
लेखायामास्थितः सूर्यो यत्र यत्र च दृश्यते  ।  
ऊर्द्ध्व शातसहस्र तु योजनानां स दृश्यते  ॥ ब्न्द्प्_१,२१।५५ ॥  
 प्रभा हि सौरी पादेन ह्यस्तं गच्छति भास्करे  ।  
अग्निमाविशते राद्रौ तस्माद्दूरात्प्रकाशते  ॥ ब्न्द्प्_१,२१।५६ ॥  
उदिते हि पुनः सूर्ये ह्यौष्ण्यमाग्नेयमाविशेत्  ।  
संयुक्तो वह्निना सूर्यस्तपते तु ततो दिवा  ॥ ब्न्द्प्_१,२१।५७ ॥  
प्राकाश्यं च तथौष्ण्यं च सौराग्नेये च तेजसी  ।  
परस्परानुप्रवेशाद्दीप्येते तु दिवानिशम्  ॥ ब्न्द्प्_१,२१।५८ ॥  
उत्तरे चैव भूम्यर्द्धे तथा तस्मिंश्च दक्षिणे  ।  
उत्तिष्ठति तथा सूर्ये रात्रिराविशतत्वपः  ॥ ब्न्द्प्_१,२१।५९ ॥  
तस्माच्छीता भक्त्याम्पो दिवारात्रिप्रवेशनात्  ।  
अस्तं याति पुनः सूर्ये दिनमाविशते त्वषः  ॥ ब्न्द्प्_१,२१।६० ॥  
तस्मादुष्णा भवत्यापो नक्तमह्नः प्रवेशनात्  ।  
एतेन क्रमयोगेन भूम्यर्द्धे दक्षिणोत्तरे  ॥ ब्न्द्प्_१,२१।६१ ॥  
उदयास्तमनेर्ऽकस्य अहोरात्रं विशत्यपः  ।  
देनं सूर्यप्रकाशाख्यं तामसी रात्रिरूच्यते  ॥ ब्न्द्प्_१,२१।६२ ॥  
तस्माद्व्यवस्थिता रात्रिः सूर्यापेक्षमहः स्मृतम्  ।  
एवं पुष्करमध्येन यदा सर्पति भास्करः  ॥ ब्न्द्प्_१,२१।६३ ॥  
अंशांशकं तु मेदिन्यां मुहूर्त्तेनैव गच्छति  ।  
योजनाग्रान्मुहूर्त्तस्य इह सङ्ख्यां निबोधत  ॥ ब्न्द्प्_१,२१।६४ ॥  
पूर्णे शतसहस्राणामेकत्रिंशाधिकं स्मृतम्  ।  
पञ्चाशत्तु तथान्यानि सहस्राण्यधिकानि च  ॥ ब्न्द्प्_१,२१।६५ ॥  
मौहूर्त्ति की गतिर्ह्येषा सूर्यस्य तु विधीयते  ।  
एतेन गतियोगेन यदा काष्ठां तु दक्षिणाम्  ॥ ब्न्द्प्_१,२१।६६ ॥  
पर्यागच्छेत्पतङ्गो ऽसौ मध्ये काष्ठान्तमेव हि  ।  
मध्येन पुष्करस्याथ भ्रमते दक्षिणायने  ॥ ब्न्द्प्_१,२१।६७ ॥  
मानसोत्तरशैले तु अन्तरे विषुवं च तत्  ।  
सर्पते दक्षिणायां तु काष्ठायां वै निबोधत  ॥ ब्न्द्प्_१,२१।६८ ॥  
नवकोट्यः प्रसङ्ख्याता योजनैः परिमण्डलम्  ।  
तथा शतसहस्राणि चत्वारिंशच्च पञ्च च  ॥ ब्न्द्प्_१,२१।६९ ॥  
अहोरात्रात्पतङ्गस्य गतिरेषा विधीयते  ।  
दक्षिणाद्विनिवृत्तो ऽसौ विषुवस्थो यदा रविः  ॥ ब्न्द्प्_१,२१।७० ॥  
क्षीरोदस्य समुद्रस्योत्तरतश्चाद्रितश्चरन्  ।  
मण्डलं विषुवत्तस्य योजनैस्तन्निबोधत  ॥ ब्न्द्प्_१,२१।७१ ॥  
तिस्रः कोट्यस्तु सङ्ख्याता विषुवस्यापि मण्डलम्  ।  
तथा शतसहस्राणामशीत्येकाधिका पुनः  ॥ ब्न्द्प्_१,२१।७२ ॥  
श्रवणे चोत्तरषाढे चित्रभानुर्यदा भवेत्  ।  
शाकद्वीपस्य षष्ठस्य उत्तरातो दिशश्चरन्  ॥ ब्न्द्प्_१,२१।७३ ॥  
उतरायाः प्रमाणं च काष्ठाया मण्डलस्य च  ।  
योजनाग्रात्प्रसङ्ख्याता कोटिरेका तु स द्विजाः  ॥ ब्न्द्प्_१,२१।७४ ॥  
अशीतिर्नियुतानीह योजनानां तथैव च  ।  
अष्टपञ्चाशतं चव योजनान्यधिकानि तु  ॥ ब्न्द्प्_१,२१।७५ ॥  
नागवीथ्युत्तरावीथी ह्यज वीथी च दक्षिणा  ।  
मूलं चैव तथाषाढे त्वजवीथ्युदयास्त्रयः  ॥ ब्न्द्प्_१,२१।७६ ॥  
अश्विनी कृत्तिका याम्यं नागवीथ्युदयास्त्रयः  ।  
काष्ठयोरन्तरं यच्च तद्वक्ष्येयजनैः पुनः  ॥ ब्न्द्प्_१,२१।७७ ॥  
एतच्छतसहस्राणामष्टाभिश्चोत्तरं शतम्  ।  
त्रयः शताधिकाश्चन्ये त्रयस्त्रिंशच्च योजनैः  ॥ ब्न्द्प्_१,२१।७८ ॥  
काष्ठयोरन्तरं ह्येतद्योजनाग्रात्प्रकीर्तितम्  ।  
काष्ठयोर्लेखयोश्चैव ह्यन्तरं दक्षिणोत्तरे  ॥ ब्न्द्प्_१,२१।७९ ॥  
तेन्ववक्ष्ये प्रसङ्ख्याय चोजनैस्तन्निबोधत  ।  
एकैकमन्तरं तस्य वियुतान्येकसप्ततिः  ॥ ब्न्द्प्_१,२१।८० ॥  
सहस्राण्यतिरिक्ताश्च ततो ऽन्या पञ्चसप्ततिः  ।  
लेखयोः काष्ठयोश्चैव बाह्याभ्यन्तरयोः स्मृतम्  ॥ ब्न्द्प्_१,२१।८१ ॥  
अभ्यन्तरं तु पर्येति मण्डलान्युत्तरायणे  ।  
बाह्यतो दक्षिणे चैव सततं तु यथाक्रमम्  ॥ ब्न्द्प्_१,२१।८२ ॥  
मण्डलानां शतं पूर्मं त्र्यशीत्यधिकमुत्तरम्  ।  
चरते दक्षिणे चापि तावदेव विभावसुः  ॥ ब्न्द्प्_१,२१।८३ ॥  
प्रमाणं मण्डलस्याथ योजनाग्रं निबोधत  ।  
योजनानां सहस्राणि सप्तादश समासतः  ॥ ब्न्द्प्_१,२१।८४ ॥  
शते द्वे पुनरप्यन्ये योजनामां प्रकीर्त्तिते  ।  
एकविंशतिभिश्चैव योजनैरधिकैर्हि ते  ॥ ब्न्द्प्_१,२१।८५ ॥  
एतत्प्रमाणमाख्यातं योजनैर्मण्डलस्य च  ।  
विष्कम्भो मण्डलस्याथ तिर्यक् स तु विधीयते  ॥ ब्न्द्प्_१,२१।८६ ॥  
प्रत्यहं चरते तानि सूर्या वै मण्डलक्रमात्  ।  
कुलालचक्रपर्यन्तो यथा शीघ्रं निवर्त्तते  ॥ ब्न्द्प्_१,२१।८७ ॥  
दक्षिणप्रक्रमे सूर्यस्तथा शीघ्रं प्रवर्त्तते  ।  
तस्मात्प्रकृष्टां भूमिं तु कालेनाल्पेन गच्छति  ॥ ब्न्द्प्_१,२१।८८ ॥  
सूर्यो द्वादशभिः शैर्घ्यान्मुहूर्तैर्दक्षिणायने  ।  
त्रयोदशार्द्धमृक्षाणामह्ना तु चरते रविः  ॥ ब्न्द्प्_१,२१।८९ ॥  
मुहूर्तै स्तावदृक्षाणि नक्तमष्टादशैश्चरन्  ।  
कुलालचक्रमध्ये तु यथा मन्दं प्रसर्पति  ॥ ब्न्द्प्_१,२१।९० ॥  
तथोदगयने सूर्यः सर्पते मन्दविक्रमः  ।  
तस्मा द्दीर्घेन कालेन भूमिं स्वल्पानि गच्छति  ॥ ब्न्द्प्_१,२१।९१ ॥  
अष्टादश मुहूर्त तु उत्तरायणपश्चिमम्  ।  
अहो भवति तच्चापि चरते मन्दविक्रमः  ॥ ब्न्द्प्_१,२१।९२ ॥  
त्रयोदशार्द्धं माद्येन त्वृक्षाणां चरते रविः  ।  
मुहूर्तैस्तावदृक्षाणि नक्तं द्वादशभिश्चरन्  ॥ ब्न्द्प्_१,२१।९३ ॥  
ततो मन्दतरं नाभ्यां चक्रं भ्रमति वै यथा  ।  
मृत्पिण्ड इव मध्यस्थो ध्रुवो भ्रमति वै तथा  ॥ ब्न्द्प्_१,२१।९४ ॥  
त्रिंशन्मुहूर्तानेवाहुरहोरात्रं ध्रुवो भ्रमन्  ।  
उभयोः काष्ठयोर्मध्ये भ्रमते मण्डलानि तु  ॥ ब्न्द्प्_१,२१।९५ ॥  
कुलालचक्रनाभिश्च यथा तत्रैव वर्त्तते  ।  
ध्रुवस्तथा हि विज्ञेयस्तत्रैव परीवर्त्तते  ॥ ब्न्द्प्_१,२१।९६ ॥  
उभयोः काष्ठयोर्मध्ये भ्रमते मण्डलानि सः  ।  
दिवानक्तं च सूर्यस्य मन्दा शीघ्रा च वै गातिः  ॥ ब्न्द्प्_१,२१।९७ ॥  
उत्तरप्रक्रमे चापि दिवा मन्दा गतिस्तथा  ।  
तथैव च पुनर्नक्तं शीघ्रा सूर्यस्य वै गातिः  ॥ ब्न्द्प्_१,२१।९८ ॥  
दक्षिणप्रक्रमेणैव दिवा शीघ्रं विधीयते  ।  
गतिः सूर्यस्य नक्तं च मन्दा चैव गतिस्तथा  ॥ ब्न्द्प्_१,२१।९९ ॥  
एवं गतिविशेषेण विभजन् रात्र्यहानि तु  ।  
तजापि सञ्चरन्मार्गं समेन विषमेण च  ॥ ब्न्द्प्_१,२१।१०० ॥  
लोकालोकस्थिता ह्येते लोकपालाश्चतुर्दिशम्  ।  
अगस्त्यश्चरते तेषामुपरिष्टाज्जवेन तु  ॥ ब्न्द्प्_१,२१।१०१ ॥  
भुञ्जन्नसापहोरा त्रमेवं गतिविशेषणम्  ।  
दक्षिणे नागवीथ्यास्तु लोकालोकस्य चोत्तरे  ॥ ब्न्द्प्_१,२१।१०२ ॥  
लोकसन्तानको ह्येष वैश्वानरपथाद्वहिः  ।  
पृष्टे यावत्प्रभा सौरी पुरस्तात्सम्प्रकाशते  ॥ ब्न्द्प्_१,२१।१०३ ॥  
पार्श्वतः पृष्ठतश्चैव लोकालोकस्य वर्त्तते  ।  
योजनानां सहस्राणि दशकं तुच्छ्रितो गिरिः  ॥ ब्न्द्प्_१,२१।१०४ ॥  
प्रकाशश्चाप्रकाशश्च सर्वतः परिमण्डलः  ।  
नक्षत्रचन्द्रसूर्यश्च ग्रहैस्तारागणैः सह  ॥ ब्न्द्प्_१,२१।१०५ ॥  
अभ्यन्तरं प्रकाशन्ते लोकालोकस्य वै गिरेः  ।  
एतावानेव लोकस्तु निरालोकस्ततः परम्  ॥ ब्न्द्प्_१,२१।१०६ ॥  
लोकेनालोकवानेष निरालोकस्त्वलोकतः  ।  
लोकालोकं तु सन्धत्ते यस्मात्सुर्यपरिग्रहम्  ॥ ब्न्द्प्_१,२१।१०७ ॥  
तस्मात्सन्ध्येति तामाहुरुषाव्युष्ट्योर्यदन्तरम्  ।  
उषा रात्रिः स्मृता विप्रैर्व्युष्टिश्चापि त्वहः स्मृतम्  ॥ ब्न्द्प्_१,२१।१०८ ॥  
सूर्याग्निग्रसमानानां सन्ध्याकाले हि रक्षसाम्  ।  
प्रजापतिनियोगेन शापस्त्वेषां दुरात्मनाम्  ॥ ब्न्द्प्_१,२१।१०९ ॥  
अक्षयत्वं तु देहस्य प्रापिताम्रणं तथा  ।  
तिस्रः कोट्यस्तु विख्याता मन्देहा नाम राक्षसाः  ॥ ब्न्द्प्_१,२१।११० ॥  
प्रार्थयन्ति सहस्रांशुभुदयन्तं दिनेदिने  ।  
तापयन्तं दुरात्मानः सूर्यमिच्छन्ति खादितुम्  ॥ ब्न्द्प्_१,२१।१११ ॥  
अथ सूर्यस्य तेषां च युद्धमासीत्सुदारुणम्  ।  
ततो ब्रह्मा च देवाश्च ब्राह्ममाश्चैव सत्तमाः  ॥ ब्न्द्प्_१,२१।११२ ॥  
सन्ध्यां तु समुपासीनाः प्रक्षिपन्ति जलं सदा  ।  
ओङ्कारब्रह्मसंयुक्तं गायत्र्या चाभिमन्त्रितम्  ॥ ब्न्द्प्_१,२१।११३ ॥  
स्फूर्जज्ज्योतिश्च चण्डांशुस्तथा दीप्यति भास्करः  ।  
ततः पुनर्महातेजा महाबलपराक्रमः  ॥ ब्न्द्प्_१,२१।११४ ॥  
योजनानां सहस्राणि ऊर्द्ध्वमुत्तिष्ठते शतम्  ।  
प्रयाति भगवानाशु ब्राह्मणैरभिरक्षितः  ।  
वालखिल्यैश्च मुनिभिर्धृतार्चिः समरीचिभिः  ॥ ब्न्द्प्_१,२१।११५ ॥  
काष्ठा निमेषा दश पञ्च चैव त्रिंशच्च काष्ठा गणयेत्कलां तु  ।  
त्रिंशत्कलाश्चापि भवेन्मुहूर्त्तस्तैस्त्रिंशता रात्र्यहनी समेते  ॥ ब्न्द्प्_१,२१।११६ ॥  
ह्रासवृद्धी त्वहर्भागैर्दिवसानां यथाक्रमात्  ॥ ब्न्द्प्_१,२१।११७ ॥  
सन्ध्या मुहूर्त्तमात्रा तु ह्रासवृद्धिस्तु सा स्मृता  ।  
लेखाप्रभृत्यथादित्ये त्रिमुहूर्त्तगते तु वै  ॥ ब्न्द्प्_१,२१।११८ ॥  
प्रातस्ततः स्मृतः कालो भागश्चाह्नः स पञ्चमः  ।  
तस्मात्प्रातस्तनात्कालात्र्रिमुहूर्त्तस्तु सङ्गवः  ॥ ब्न्द्प्_१,२१।११९ ॥  
मध्याह्नस्त्रिमुहूर्त्तस्तु तस्मात्कालश्च सङ्गवात्  ।  
तस्मान्मध्यन्दिनात्कालादपराह्ण इति स्मृतः  ॥ ब्न्द्प्_१,२१।१२० ॥  
त्रय एव मुहूर्त्तास्तु कालागः स्मृतो बुधैः  ।  
अपराह्णे व्यतीते तु कालः सायाह्न उच्यते  ॥ ब्न्द्प्_१,२१।१२१ ॥  
दशपञ्च मुहूर्ताह्नो मुहूर्त्तास्त्रय एव च  ।  
दशपञ्चमुहूर्त्त वै ह्यहर्वैषुवतं स्मृतम्  ॥ ब्न्द्प्_१,२१।१२२ ॥  
वर्द्धन्ते च ह्रसन्ते च ह्ययने दक्षिणोत्तरे  ।  
अहस्तु ग्रसते रात्रिं रात्रिश्च ग्रसते त्वहः  ॥ ब्न्द्प्_१,२१।१२३ ॥  
शरद्वसन्तयोर्मध्यं विषुवत्परिभाव्यते  ।  
अहोरात्रे कलाश्चैव समं सोमः समश्नुते  ॥ ब्न्द्प्_१,२१।१२४ ॥  
तथा पञ्चदशाहानि पक्ष इत्यभिधीयते  ।  
द्वौच पक्षौभवेन्मासो द्वौमासावर्कजावृतुः  ॥ ब्न्द्प्_१,२१।१२५ ॥  
ऋतुत्रितयमयने द्वे हि वर्षं तु सौरकम्  ।  
निमेषा विद्युतश्चैव काष्टास्ता दश पञ्च च  ॥ ब्न्द्प्_१,२१।१२६ ॥  
कलास्तास्त्रिशतः काष्ठा मात्रा शीतिद्वयात्मिका  ।  
सप्तैका द्व्यधिका त्रिशन्मात्रा षटत्रिंशदुत्तरा  ॥ ब्न्द्प्_१,२१।१२७ ॥  
द्विषाष्टिना त्रयोविंशन्मात्रायाश्च कला भवेत्  ।  
चत्वारि शत्सहस्राणि शतान्यष्टौ च विद्युतः  ॥ ब्न्द्प्_१,२१।१२८ ॥  
सप्ततिश्चैव तत्रापि नवतिं विद्धि निश्चये  ।  
चत्वार्येव शतान्याहुर्विद्युते द्वे च संयुते  ॥ ब्न्द्प्_१,२१।१२९ ॥  
वरांशो ह्येष विज्ञेयो नाडिका चात्र कारणम्  ।  
संवत्सरादयः पञ्च चतुर्मानविकल्पिताः  ॥ ब्न्द्प्_१,२१।१३० ॥  
निश्चयः सर्वकालस्य युगमित्यभिधीयते  ।  
संवत्सरस्तु प्रथमो द्वितीयः परिवत्सरः  ॥ ब्न्द्प्_१,२१।१३१ ॥  
इडावत्सरस्तृतीयस्तु चतुर्थश्चानुवत्सरः  ।  
पञ्चमोवत्सरस्तेषां कालस्तु युगसंहितः  ॥ ब्न्द्प्_१,२१।१३२ ॥  
त्रिंशच्छतं भवेत्पूर्णं पर्वणां तु रवेर्युगे  ।  
शतान्यष्टादश त्रिंशदुदयाद्भास्करस्य च  ॥ ब्न्द्प्_१,२१।१३३ ॥  
ऋतवस्त्रिंशतः सौरादयनानि दशैव तु  ।  
पञ्च च त्रिशतं चापि षष्टिवर्षं च भास्करम्  ॥ ब्न्द्प्_१,२१।१३४ ॥  
त्रिशदेव त्वहोरात्रास्तैस्तु मासस्तु भास्करः  ।  
एकषष्टि त्वहोरात्रमृतुरेको विभाव्यते  ॥ ब्न्द्प्_१,२१।१३५ ॥  
अह्नां तु त्र्यधिकाशीतिः शतं चाप्यधिकं भवेत्  ।  
मानं तच्चित्रभानोस्तु विज्ञेयमयनस्य ह  ॥ ब्न्द्प्_१,२१।१३६ ॥  
सौरं सौम्यं तु विज्ञेयं नाक्षत्रं सावनं तथा  ।  
मानान्येतानि चत्वारि यैःपुराणे हि निश्चयः  ॥ ब्न्द्प्_१,२१।१३७ ॥  
यः श्वेतस्योत्तरश्चैव शृङ्गवान्नाम पर्व्वतः  ।  
त्रीणितस्य तु शृङ्गाणि स्पृशन्तीव नभस्तलम्  ॥ ब्न्द्प्_१,२१।१३८ ॥  
तैश्चापि शृङ्गैस्सनगः शृङ्गवा निति कथ्यते  ।  
एकश्च मार्गविष्कम्भविस्तारश्चास्य कीर्तितः  ॥ ब्न्द्प्_१,२१।१३९ ॥  
तस्य वै पूर्वतः शृङ्गं मध्यमं तद्धिरण्मयम्  ।  
दक्षिणं राजतं चैव शृङ्गं तु स्फटिकप्रभम्  ॥ ब्न्द्प्_१,२१।१४० ॥  
सर्वरत्नमयं चैव शृङ्गमुत्तरमुत्तमम्  ।  
एवं कूटैस्त्रिभिः शैलः शृङ्गवानिति विश्रुतः  ॥ ब्न्द्प्_१,२१।१४१ ॥  
यत्तद्वै पूर्वतः शृङ्गं तदर्कः प्रतिपद्यते  ।  
शरद्वसन्तयोर्मध्ये मध्यमां गतिमास्थितः  ॥ ब्न्द्प्_१,२१।१४२ ॥  
अतस्तुल्यमहोरात्रं करोति तिमिरा पहः  ।  
हरिताश्च हया दिव्यास्तस्य युक्ता महारथे  ।  
अनुलिप्ता इवाभान्ति पद्मरक्तैर्गभस्तिभिः  ॥ ब्न्द्प्_१,२१।१४३ ॥  
मेषति च तुलान्ते च भास्करोदयतः स्मृताः  ।  
मुहूर्त्ता दश पञ्चैव अहो रात्रिश्च तावती  ॥ ब्न्द्प्_१,२१।१४४ ॥  
कृत्तिकानां यदा सूर्यः प्रथमां शगतो भवेत्  ।  
विशाखानां तदा ज्ञेयश्चतुर्थांश निशाकरः  ॥ ब्न्द्प्_१,२१।१४५ ॥  
विशाखानां यदा सूर्यश्चरतेंशं तृतीयकम्  ।  
तदा चन्द्रं विजानीयात्कृत्तिकाशिरसि स्थितम्  ॥ ब्न्द्प्_१,२१।१४६ ॥  
विषुवं तं विजानीयादेवमाहुर्महर्षयः  ॥ ब्न्द्प्_१,२१।१४७ ॥  
सूर्येण विषुवं विद्या त्कालं सोमेन लक्षयेत्  ।  
समा रात्रिरहश्चैव यदा तद्विषुवं भवेत्  ॥ ब्न्द्प्_१,२१।१४८ ॥  
तदा दानानि देयानि पितृभ्यो विषुवेषु च  ।  
ब्राह्मणेभ्यो विशेषेण मुखमेतत्तु दैवतम्  ॥ ब्न्द्प्_१,२१।१४९ ॥  
ऊनमासाधिमासौ च कला काष्ठा मुहूर्त्तकाः  ।  
पौर्णमासी तथा ज्ञेया अमावास्या तथैव च  ।  
सिनीवाली कुहूश्चैव राका चानुमतिस्तथा  ॥ ब्न्द्प्_१,२१।१५० ॥  
तपस्तपस्यौ मदुमाधवौ च शुक्रःशुचिश्चायनमुत्तरं स्यात्  ।  
नभोनभस्याविषऊर्जसञ्ज्ञौ सहःसहस्याविति दक्षिणं स्यात्  ॥ ब्न्द्प्_१,२१।१५१ ॥  
आर्तवाश्च ततो ज्ञेया पञ्चाब्दा ब्रह्मणाः सुताः  ॥ ब्न्द्प्_१,२१।१५२ ॥  
तस्माच्च ऋतवो ज्ञेया ऋतुभ्यो ह्यार्त्तवाः स्मृताः  ।  
तस्मादृतुमुखी ज्ञेया अमावास्यास्य पर्वणः  ॥ ब्न्द्प्_१,२१।१५३ ॥  
तस्मात्तु विषुवं ज्ञेयं पितृदेवहितं सदा  ।  
पर्व ज्ञात्वा न मुह्येत पित्र्ये दैवे च मानवः  ॥ ब्न्द्प्_१,२१।१५४ ॥  
तस्मात्स्मृतं प्रचानां वै विषुवत्सर्वगं सदा  ।  
आलोकात्तु स्मृतो लोको लोकालोकः स उच्यते  ॥ ब्न्द्प्_१,२१।१५५ ॥  
लोकपालाः स्थितास्तत्र लोकालोकस्य मध्यतः  ।  
चत्वारस्ते महात्मानस्तिष्टन्त्याभूतसम्प्लवात्  ॥ ब्न्द्प्_१,२१।१५६ ॥  
सुधामा चैव वैराजः कर्दमः शङ्खपास्तथा  ।  
हिरण्यरोमा पर्जन्यः केतुमान्राजसश्च यः  ॥ ब्न्द्प्_१,२१।१५७ ॥  
निर्द्वन्द्वा निरभीमाना निः सीमा निष्परिग्रहाः  ।  
लोकपालाः स्थिता ह्येते लोकालोके चतुर्दिशम्  ॥ ब्न्द्प्_१,२१।१५८ ॥  
उत्तरं यदपस्तस्य ह्यजवीथ्याश्च दक्षिणाम्  ।  
पितृयानः स वै पन्था वैश्वानरपथाद्वहिः  ॥ ब्न्द्प्_१,२१।१५९ ॥  
तत्रासते प्रजावन्तो मुनयो ये ऽग्निहोत्रिणः  ।  
लोकस्य सन्तानकराः पितृयानपथे स्थिताः  ॥ ब्न्द्प्_१,२१।१६० ॥  
भूतारम्भकृतं कर्म आशिषो ऋत्विगुद्यताः  ।  
प्रारभन्ते लोककामास्तेषां पन्थाः स दक्षिणाः  ॥ ब्न्द्प्_१,२१।१६१ ॥  
चलितं ते पुनर्धर्मं स्थापयन्ति युगेयुगे  ।  
सन्तप्तास्तपसा चैव मर्यादाभिः श्रुतेन च  ॥ ब्न्द्प्_१,२१।१६२ ॥  
जायमानास्तु पूर्वे वै पश्चिमानां गृहे ष्विह  ।  
पश्चिमाश्चैव पूर्वेषां जायन्ते निधनेष्वपि  ॥ ब्न्द्प्_१,२१।१६३ ॥  
एवमावर्त्तमानास्ते तिष्ठन्त्याभूतसम्प्लवात्  ।  
अष्टाशीतिसहस्राणि ऋषीमाङ्गृहमेधिनाम्  ॥ ब्न्द्प्_१,२१।१६४ ॥  
सवितुर्दक्षिणं मार्गश्रिता ह्याचन्द्रतारकम्  ।  
क्रियावतां प्रसङ्ख्यैषा ये श्मशानानि भेजिरे  ॥ ब्न्द्प्_१,२१।१६५ ॥  
लोकसंव्यवहाराश्च भूतारम्भकृतेन च  ।  
इच्छाद्वेषप्रवृत्त्या च मैथुनोपगमेन वै  ॥ ब्न्द्प्_१,२१।१६६ ॥  
तथा कामकृतेनेह सेवनाद्विषयस्य च  ।  
एतैस्तैः कारणैः सिद्धा ये श्मशानानि भेजिरे  ॥ ब्न्द्प्_१,२१।१६७ ॥  
प्रचैषिणस्ते मुनयो द्वापरेष्विह जज्ञिरे  ।  
नागवीथ्युत्तरो यश्च सप्तर्षिगणदक्षिणः  ॥ ब्न्द्प्_१,२१।१६८ ॥  
उत्तरः सवितुः पन्था देवयानश्च स स्मृतः  ।  
यत्र ते वासिनः सिद्धा विमला ब्रह्मचारिणः  ॥ ब्न्द्प्_१,२१।१६९ ॥  
सन्ततिं ते जुगुप्सन्ते तस्मान्मृत्युस्तु तैर्जितः  ।  
अष्टाशीतिसहस्राणि ऋषीणामूर्द्ध्वरेतसाम्  ॥ ब्न्द्प्_१,२१।१७० ॥  
उदक्पन्थानमत्यर्थं श्रिता ह्याश्रितसम्प्लवात्  ।  
ते सम्प्रयोगाल्लोकस्य मैथुनस्य च वर्जनात्  ॥ ब्न्द्प्_१,२१।१७१ ॥  
इच्छाद्वेषनिवृत्त्या च भूतारम्भविवर्जनात्  ।  
पुनश्चाकामसंयोगाच्छब्दादेर्देषदर् शनात्  ॥ ब्न्द्प्_१,२१।१७२ ॥  
इत्येतैः कारणैः सिद्धास्ते ऽमृतत्वं हि भेजिरे  ।  
आभूतसम्प्लवस्थानाममृतत्वं विभाव्यते  ॥ ब्न्द्प्_१,२१।१७३ ॥  
त्रैलोक्यस्थिति कालाय पुनर्दाराभिगमिनाम्  ।  
ब्रूणहत्याश्वमेधाभ्यां पुण्यपापकृतो ऽपरे  ॥ ब्न्द्प्_१,२१।१७४ ॥  
आभूतसम्प्लवान्ते तु क्षीयं ते ह्यूर्ध्वरेतसः  ।  
उर्द्ध्वोत्तरमृषिभ्यस्तु ध्रुवो यत्र स वै स्मृतः  ॥ ब्न्द्प्_१,२१।१७५ ॥  
एतद्विष्णुपदं दिव्यं तृतीयं व्योम्नि भास्वरम्  ।  
यत्र गत्वा न शोचन्ति तद्विष्णोः परमं पदम्  ।  
धर्मध्रुवाद्यास्तिष्ठन्ति यत्र ते लोकसाधकाः  ॥ ब्न्द्प्_१,२१।१७६ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे आदित्यव्यूहकीर्त्तनं नामैकविंशतितमो ऽध्यायः  
  
  
  
  
  
  
  
  
  
_____________________________________________________________  
  
  
सूत उवाच  
स्वायम्भूवनिसर्गे तु व्याख्यातान्यन्तराणि च  ।  
भविष्याणि च सर्वाणि तेषां वक्ष्याम्यनुक्रमम्  ॥ ब्न्द्प्_१,२२।१ ॥  
एतच्छ्रुतवा तु मुनयः पप्रच्छू रोमहर्षणम्  ।  
सूर्याचन्द्रमसोश्चारं ग्रहाणां चैव सर्वशः  ॥ ब्न्द्प्_१,२२।२ ॥  
ऋषय ऋचुः  ।  
भ्रमन्ति कथमेतानि ज्योतीषि दिवमण्डलम्  ।  
अव्यूहेन च सर्वाणि तथैवासङ्करेण वा  ॥ ब्न्द्प्_१,२२।३ ॥  
कश्चिद्भामयते तानि भ्रमन्ते यदि वा स्वयम्  ।  
एतद्वेदितुमिच्छामस्तन्नो निगद सत्तम  ॥ ब्न्द्प्_१,२२।४ ॥  
सूत उवाच  
भूतसम्मोहनं ह्येतद्वदतो मे निबोधत  ।  
प्रत्यक्षमपि दृश्यं च सम्मोहयति यत्प्रजाः  ॥ ब्न्द्प्_१,२२।५ ॥  
यो ऽयं चतुर्द्दिशं पुच्छे शैशुमारे व्यवस्थितः  ।  
उत्तानपादपुत्रो ऽसौ मेढीभूतो ध्रुवो दिवि  ॥ ब्न्द्प्_१,२२।६ ॥  
स वै भ्रामयते नित्यं चन्द्रादित्यौ ग्रहैः सह  ।  
भ्रमन्तमनुगच्छन्ति नक्षत्राणि च चक्रवत्  ॥ ब्न्द्प्_१,२२।७ ॥  
ध्रुवस्य मनसा चासौ सर्वते ज्योतिषां गणः  ।  
सूर्याचन्द्रमसौ तारा नक्षत्राणि ग्रहैः सह  ॥ ब्न्द्प्_१,२२।८ ॥  
वातानीकमयैर्बन्धैर्ध्रुवे बद्धानि तानि वै  ।  
तेषां योगश्च भेदश्च कालश्चारस्तथैव च  ॥ ब्न्द्प्_१,२२।९ ॥  
अस्तोदयौ तथोत्पाता अयने दक्षणोत्तरे  ।  
विषुवद्ग्रहवर्णाश्च द्रुवात्सर्वं प्रवर्त्तते  ॥ ब्न्द्प्_१,२२।१० ॥  
वर्षा घर्मो हिमं रात्रिः सन्ध्या चैव दिनं तथा  ।  
शुभाशुभं प्रजानां च ध्रुवात्सर्वं प्रवर्त्तते  ॥ ब्न्द्प्_१,२२।११ ॥  
ध्रुवेणाधिष्टितश्चैव सूर्यो ऽपो गृह्य वर्षति  ।  
तदेष दीप्त किरणः स कालग्निर्दिवाकरः  ॥ ब्न्द्प्_१,२२।१२ ॥  
परिवर्त्तक्रमाद्विप्रा भाभिरालोकयन् दिशः  ।  
सूर्यः किरमजालेन वायुयुक्तेन सर्वशः  ॥ ब्न्द्प्_१,२२।१३ ॥  
जगतो जलमादत्ते कृत्स्नस्य द्विजसत्तमाः  ।  
आदित्यपीतं सकलं सोमः सङ्क्रमते जलम्  ॥ ब्न्द्प्_१,२२।१४ ॥  
नाडीभिर्वायुयुक्ताभिर्लोकधारा प्रवर्त्तते  ।  
यत्सोमात्स्रवते ह्यम्बु तदन्नेष्वेव तिष्ठति  ॥ ब्न्द्प्_१,२२।१५ ॥  
मेघा वायुविघातेन विसृजन्ति जलं भूवि  ।  
एवमुत्क्षिप्यते चैव पतते चासकृज्जलम्  ॥ ब्न्द्प्_१,२२।१६ ॥  
न नाश उदकस्यास्ति तदेव परिवर्त्तते  ।  
सन्धारणार्थं लोकानां मायैषा विश्वनिर्मिता  ॥ ब्न्द्प्_१,२२।१७ ॥  
अन्या मायया व्याप्तं त्रैलोक्यं सचराचरम्  ।  
विश्वेशो लोककृद्देवः सहस्राक्षः प्रजापतिः  ॥ ब्न्द्प्_१,२२।१८ ॥  
धाता कृत्स्नस्य लोकस्य प्रभविष्णुर्दिवाकरः  ।  
सार्वलोकिकमम्भो यत्तत्सोमान्नभसश्व्युतम्  ॥ ब्न्द्प्_१,२२।१९ ॥  
सोमाधारं जगत्सर्वमेतत्तथ्यं प्रकीर्तितम्  ।  
सूर्यादुष्णं निस्रवते सोमाच्छीतं प्रवर्त्तते  ॥ ब्न्द्प्_१,२२।२० ॥  
शीतोष्णवीर्यौं द्वावेतौ युक्त्या धारयतो जगत्  ।  
सोमाधारा नदी गङ्गा पवित्रा विमलोदका  ॥ ब्न्द्प्_१,२२।२१ ॥  
भद्रसोमपुरोगाश्च महानद्यो द्विजोत्तमाः  ।  
सर्वभूतशरीरेषु ह्यापो ह्यनुसृताश्च याः  ॥ ब्न्द्प्_१,२२।२२ ॥  
तेषु सन्दह्यमानेषु जङ्गमस्थावरेषु च  ।  
धूमभूतास्तु ता ह्यापो निष्कामन्तीह सर्वशः  ॥ ब्न्द्प्_१,२२।२३ ॥  
तेन चाभ्राणि जायन्ते स्थानमभ्रमयं स्मृतम्  ।  
तेजोर्ऽकः सर्वभूतेभ्य आदत्ते रश्मिभिर्जलम्  ॥ ब्न्द्प्_१,२२।२४ ॥  
समुद्राद्वायुसंयोगाद्वहन्त्यापो गभस्तयः  ।  
सञ्जीवनं च सस्यानामम्भस्तदमृतोपमम्  ॥ ब्न्द्प्_१,२२।२५ ॥  
ततस्त्वृतुवशात्काले परिवत्य दिवाकरः  ।  
यच्छत्यापो हि मेघेभ्यः घुक्लाशुक्लैर्गभस्तिभिः  ॥ ब्न्द्प्_१,२२।२६ ॥  
अभ्रस्थाः प्रपतन्त्यापो वायुना समुदीरिताः  ।  
सर्वभूतहितार्थाय वायुमिश्राः समन्ततः  ॥ ब्न्द्प्_१,२२।२७ ॥  
ततो वर्षति षण्मासान्सर्वभूतविवृद्धये  ।  
वायव्यं स्तनितं चैव वैद्युतं चाग्निसम्भवम्  ॥ ब्न्द्प्_१,२२।२८ ॥  
मेहनाच्च मिहेधातोमघत्वं व्यजयन्ति हि  ।  
न भ्रश्यन्ति यतश्चापस्तदभं कवयो विदुः  ॥ ब्न्द्प्_१,२२।२९ ॥  
मेघानां पुनरुत्पत्तिश्त्रिविधा योनिरुच्यते  ।  
आग्नेया ब्रह्मजाश्चैव पक्षजाश्च पृथग्विधाः  ॥ ब्न्द्प्_१,२२।३० ॥  
त्रिधा मेघाः समाख्यातास्तेषां वक्ष्यामि सम्भवम्  ।  
आग्नेया स्तूष्णजाः प्रोक्तास्तेषां धूमप्रवर्त्तनम्  ॥ ब्न्द्प्_१,२२।३१ ॥  
शीतदुर्दिनवाता ये स्वगुणास्ते व्यवस्थिताः  ।  
महिषाश्च वाराहाश्च मत्तमातङ्गरूपिणः  ॥ ब्न्द्प्_१,२२।३२ ॥  
भूत्वा धरणिमभ्येत्य रमन्ते विचरन्ति च  ।  
जीमूता नाम ते मेघा ह्येतेभ्यो जीवसम्भवः  ॥ ब्न्द्प्_१,२२।३३ ॥  
विद्युद्गुणविहीनाश्च जलधारा विलम्बिनः  ।  
मूकमेघा महाकाया आवहस्य वशानुगाः  ॥ ब्न्द्प्_१,२२।३४ ॥  
क्रोशमात्राच्च वर्षन्ति क्रोशार्द्धादपि वा पुनः  ।  
पर्वताग्र नितम्बेषु वर्षति च रसन्ति च  ॥ ब्न्द्प्_१,२२।३५ ॥  
बलाकागर्भदाश्चैव बलाकागर्भधारिणः  ।  
ब्रह्मजा नाम ते मेघा ब्रह्मनिश्वाससम्भवाः  ॥ ब्न्द्प्_१,२२।३६ ॥  
ते हि विद्युद्गुणोपेतास्तनयित्नुप्रियस्वनाः  ।  
तेषां शश्र्वत्प्रणादेन भूमिः स्वाङ्गरूहोद्भवा  ॥ ब्न्द्प्_१,२२।३७ ॥  
राज्ञी राज्याभिषिक्तेव पुनर्यौंवनमश्नुते  ।  
तेष्वियं प्रावृडासक्ता भूतानां जीवितोद्भवा  ॥ ब्न्द्प्_१,२२।३८ ॥  
द्वितीयं प्रवहं वायुं मेघास्ते तु समाश्रिताः  ।  
एतं योजनमात्राच्च साध्यर्द्धा निष्कृतादपि  ॥ ब्न्द्प्_१,२२।३९ ॥  
वृष्टिर्गर्भस्त्रिधा तेषां धारासारः प्रकीर्त्तितः  ।  
पुष्करावर्त्तका नाम ते मेघाः पक्षसम्भवाः  ॥ ब्न्द्प्_१,२२।४० ॥  
शक्रेण पक्षच्छिन्ना ये पर्वतानां महौजसाम्  ।  
कामागानां प्रवृद्धानां भूतानां शिवमिच्छता  ॥ ब्न्द्प्_१,२२।४१ ॥  
पुष्करा नाम ते मेघा बृंहन्तस्तोयमत्सराः  ।  
पुष्करावर्त्तकास्तेन कारणेनेह शब्दिताः  ॥ ब्न्द्प्_१,२२।४२ ॥  
नानारूपधराश्चैव महाघोरस्वनाश्च ते  ।  
कल्पान्तवृष्टेः स्रष्टारः संवर्ताग्ने र्नियामकाः  ॥ ब्न्द्प्_१,२२।४३ ॥  
वर्षन्त्येते युगान्तेषु तृतीयास्ते प्रकीर्त्तिताः  ।  
अनेकरूपसंस्थानाः पूरयन्तो महीतलम्  ॥ ब्न्द्प्_१,२२।४४ ॥  
वायुं पुरा वहन्तः स्युराश्रिताः कल्पसाधकाः  ।  
यान्यण्डस्य तु भिन्नस्य प्राकृतस्याभवंस्तदा  ॥ ब्न्द्प्_१,२२।४५ ॥  
यस्मिन्ब्रह्मा समुत्पन्नश्चतुर्वक्त्रः स्वयम्प्रभुः  ।  
तान्येवाण्डकपालानि सर्वे मेघाः प्रकीर्त्तिताः  ॥ ब्न्द्प्_१,२२।४६ ॥  
तेषामाप्यायनं धूमः सर्वेषामविशेषतः  ।  
तेषां श्रेष्ठस्तु पर्जन्यश्चत्वारश्चैव दिग्गजाः  ॥ ब्न्द्प्_१,२२।४७ ॥  
गजानां पर्वतानां च मेघानां भोगिभिः सह  ।  
कुलमेकं पृथग्भूतं योनिरेका जलं स्मृतम्  ॥ ब्न्द्प्_१,२२।४८ ॥  
पर्जन्यो दिग्गजा श्चैव हेमन्ते शीतसम्भवाः  ।  
तुषारवृष्टिं वर्षन्ति शिष्टः सस्यप्रवृद्धये  ॥ ब्न्द्प्_१,२२।४९ ॥  
षष्ठः परिवहो नाम तेषां वायुरपाश्रयः  ।  
यो ऽसौ बिबर्त्ति भगवान्गङ्गामाकाशगोचराम्  ॥ ब्न्द्प्_१,२२।५० ॥  
दिव्यामृतजला पुण्यां त्रिधास्वातिपथे स्थिताम्  ।  
तस्या निष्यन्दतोयानि दिग्गजाः पृथुभिः करैः  ॥ ब्न्द्प्_१,२२।५१ ॥  
शीकरं सम्प्रमुञ्चन्ति नीहार इति स स्मृतः  ।  
दक्षिणेन गिरिर्यो ऽसौ हेमकूट इति स्मृतः  ॥ ब्न्द्प्_१,२२।५२ ॥  
उदग्घिमवतः शैल उत्तरप्रायदक्षिणे  ।  
पुण्ड्रं नाम समाख्यातं नगरं तत्र विस्तृतम्  ॥ ब्न्द्प्_१,२२।५३ ॥  
तस्मिन्निपतितं वर्षं तत्तुषारसमुद्भवम्  ।  
ततस्तदा वहो वायुर्हेमवन्तं समुद्वहन्  ॥ ब्न्द्प्_१,२२।५४ ॥  
आनयत्यात्मयोगेन सिञ्चमानो महागिरिम्  ।  
हिमवन्तमतिक्रम्य वृष्टिशेषं ततः परम्  ॥ ब्न्द्प्_१,२२।५५ ॥  
इहाभ्येति ततः पश्चादपरान्तविवृद्धये  ।  
वर्षद्वयं समाख्यातं सस्यद्वयविवृद्धये  ॥ ब्न्द्प्_१,२२।५६ ॥  
मेघाश्चाप्यायनं चैव सर्वमेतत्प्रकीर्त्तितम्  ।  
सूर्य एव तु वृष्टीनां स्रष्टा समुपदिश्यते  ॥ ब्न्द्प्_१,२२।५७ ॥  
सूर्यमूला च वै वृष्टिर्जलं सूर्यात्प्रवर्तते  ।  
ध्रुवेणाधिष्ठितः सूर्यस्तस्यां वृष्टौ प्रवर्त्तते  ॥ ब्न्द्प्_१,२२।५८ ॥  
ध्रुवेणाधिष्टितो वायुर्वृष्टिं संहरते पुनः  ।  
ग्रहो निःसृत्य सूर्यात्तु कृत्स्ने नक्षत्रमण्डले  ॥ ब्न्द्प्_१,२२।५९ ॥  
चरित्वान्ते विशत्यर्कं ध्रुवेण समाधिष्ठितम्  ।  
ततः सूर्यरथस्याथ सन्निवेशं निबोधत  ॥ ब्न्द्प्_१,२२।६० ॥  
संस्थितेनैकचक्रेण पञ्चारेण त्रिनाभिना  ।  
हिरण्मयेन भगवांस्तथैव हरिदर्वणा  ॥ ब्न्द्प्_१,२२।६१ ॥  
अष्टापदनिबद्धेन षट्प्रकारैकनेमिना  ।  
चक्रेण भास्वता सूर्यः स्यन्दनेन प्रसर्पति  ॥ ब्न्द्प्_१,२२।६२ ॥  
दशयोजनसाहस्रो विस्तारायामतः स्मृतः  ।  
द्विगुणो ऽस्य रथोपस्थादीषादण्डः प्रमाणतः  ॥ ब्न्द्प्_१,२२।६३ ॥  
स तस्य ब्रह्मणा सृष्टो रथो ह्यर्थवशेन तु  ।  
असङ्गः काञ्चनो दिव्यो युक्तः पवनगैर्हयैः  ॥ ब्न्द्प्_१,२२।६४ ॥  
छन्दोभिर्वाजिरूपैस्तु यतश्चक्रं ततः स्थितैः  ।  
वारुणस्यन्दनस्येह लक्षणैः सदृशस्तु सः  ॥ ब्न्द्प्_१,२२।६५ ॥  
तेनासौ सर्वते व्योम्नि भास्वता तु दिवाकरः  ।  
अथैतानि तु सूर्यस्य प्रत्यङ्गानि रथस्य ह  ॥ ब्न्द्प्_१,२२।६६ ॥  
संवत्सरस्यावयवैः कल्पि तस्य यथाक्रमम्  ।  
अहस्तु नाभिः सौरस्य एकचक्रस्य वै स्मृतः  ॥ ब्न्द्प्_१,२२।६७ ॥  
अराः पञ्चार्त्तवांस्तस्य नेमिः षडृतवः स्मृतः  ।  
रथनीडः स्मृतो ह्येष चायने कूबरावुभौ  ॥ ब्न्द्प्_१,२२।६८ ॥  
मुहूर्त्ता बन्धुरास्तस्य रम्याश्चास्य कलाः स्मृताः  ।  
तस्य काष्ठा स्मृता घोणा अक्षदण्डः क्षणस्तु वै  ॥ ब्न्द्प्_१,२२।६९ ॥  
निमेषश्चानुकर्षो ऽस्य हीषा चास्य लवाःस्मृताः  ।  
रात्रिर्वरूथो धर्मो ऽस्य ध्वज ऊर्द्ध्व समुच्छ्रितः  ॥ ब्न्द्प्_१,२२।७० ॥  
युगाक्षकोडी ते तस्य अर्थकामावुभौ स्मृतौ  ।  
सप्ताश्वरूपाश्छन्दासि वहन्तो वामतो धुरम्  ॥ ब्न्द्प्_१,२२।७१ ॥  
गायत्री चैव त्रिष्टुप्य ह्यनुष्टुब्जगती तथा  ।  
पङ्क्तिश्च बृहती चैव ह्युष्णिक्चैव तु सप्तमी  ॥ ब्न्द्प्_१,२२।७२ ॥  
चक्रमक्षे निबद्धं तु ध्रुवे चाक्षः समर्पितः  ।  
सहचक्रो भ्रमत्यक्षः सहक्षो भ्रमते ध्रुवः  ॥ ब्न्द्प्_१,२२।७३ ॥  
अक्षेण सह चक्रेशो भ्रमते ऽसौ ध्रुवेरितः  ।  
एवमर्थवशात्तस्य सन्निवेशो रथस्य तु  ॥ ब्न्द्प्_१,२२।७४ ॥  
तथा संयोगभावेन संसिद्धो भासुरो रथः  ।  
तेनासौ तरणिर्देवो भास्वता सर्पते दिवि  ॥ ब्न्द्प्_१,२२।७५ ॥  
युगाक्षकोटिसन्नद्धौ द्वौ रश्मी स्यन्दनस्य तु  ।  
ध्रुवे तौ भ्राम्यते रश्मी च चक्रयुगयोस्तु वै  ॥ ब्न्द्प्_१,२२।७६ ॥  
भ्रमतो मण्डलान्यस्य खेचरस्य रथस्य तु  ।  
युगाक्षकोटी ते तस्य दक्षिणे स्यन्दनस्य हि  ॥ ब्न्द्प्_१,२२।७७ ॥  
ध्रुवेण प्रगृहीते वै विचक्रम तुरक्षवत्  ।  
भ्रमन्तमनुगच्छेतां ध्रुवं रश्मी तु तावुभौ  ॥ ब्न्द्प्_१,२२।७८ ॥  
युगाक्षकोटिस्तत्तस्य रश्मिभिः स्यन्दनस्य तु  ।  
कीलासक्ता यथा रज्जुर्भ्रम्मते सर्वतो दिशम्  ॥ ब्न्द्प्_१,२२।७९ ॥  
ह्रसतस्तस्य रश्मी तु मण्डलेषूत्तरायणे  ।  
वर्द्धते दक्षिणे चैव भ्रमतो मण्डलानि तु  ॥ ब्न्द्प्_१,२२।८० ॥  
युगाक्षकोटिसम्बद्धौ रश्मी द्वौ स्यन्दनस्य तु  ।  
ध्रुवेण प्रगृहीतौ वै तौ रश्मी नयतो रविम्  ॥ ब्न्द्प्_१,२२।८१ ॥  
आकृष्येते यदा तौ वै ध्रुवेण सम धिष्ठितौ  ।  
तदा सो ऽभ्यन्तरे सूर्यो भ्रमते मण्डलानि तु  ॥ ब्न्द्प्_१,२२।८२ ॥  
अशीतिर्मण्डलशतं काष्ठयोरन्तरं स्मृतम्  ।  
ध्रुवेण मुच्यमानाभ्यां रश्मिभ्यां पुनरेव तु  ॥ ब्न्द्प्_१,२२।८३ ॥  
तथैव बाह्यतः सूर्यो भ्रमते मण्डलानि तु  ।  
उद्वेषाटयन्स वेगेन मण्डलानि तु गच्छति  ॥ ब्न्द्प्_१,२२।८४ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे देवग्रहानुकीर्तनं नाम द्वाविंशतितमो ऽध्यायः  
  
  
  
  
  
_____________________________________________________________  
  
  
सूत उवाच  
सरथो ऽधिष्ठितो देवैरादित्यैर्मुनिभिस्तथा  ।  
गन्धर्वैरप्सरोभिश्च ग्रामणीसर्पराक्षसैः  ॥ ब्न्द्प्_१,२३।१ ॥  
एते वसन्ति वै सूर्ये द्वौ द्वौ मासौ क्रमेण तु  ।  
धातार्ऽयमा पुलस्त्यश्च पुलहश्च प्रजापतिः  ॥ ब्न्द्प्_१,२३।२ ॥  
एरावतो वासुकिश्च कंसो भीमश्च तावुभौ  ।  
रथकृच्च रथौजाश्च यक्षावेतावुदा त्दृतौ  ॥ ब्न्द्प्_१,२३।३ ॥  
तुम्बुरुर्नारदश्चैव सुस्थला पुञ्जिकस्थला  ।  
रक्षो हेतिः प्रहेतिश्च यातुधानावुदाहृतौ  ॥ ब्न्द्प्_१,२३।४ ॥  
एते वसन्ति वै सूर्य्ये मधुमाधवयोः सदा  ।  
मित्रश्च वरुणश्चैव मुनिरत्रिरुदाहृतः  ॥ ब्न्द्प्_१,२३।५ ॥  
तथा वसिष्ठो विख्यातः सहजन्या च मेनका  ।  
राक्षसौ च समाख्यातौ पौरुषेयो वधस्तथा  ॥ ब्न्द्प्_१,२३।६ ॥  
हाहा हूहूश्च गन्धर्वौं यज्ञश्चापि रथस्वनः  ।  
रथचित्रस्तथैवान्यो नागसाक्षकसञ्ज्ञेतः  ॥ ब्न्द्प्_१,२३।७ ॥  
रम्भकश्च वसन्त्येते मासयोः शुचिशुक्रयोः  ।  
ततः सूर्ये पुनस्त्वन्या निवसन्तीह देवताः  ॥ ब्न्द्प्_१,२३।८ ॥  
इद्रश्चैव विवस्वांश्च अङ्गिरा भृगुरेव च  ।  
एलापत्रस्तथा सर्पः शङ्खपालाश्च तावुभौ  ॥ ब्न्द्प्_१,२३।९ ॥  
विश्वावसूग्रसेनौ च श्वेतश्चैवारुणस्तथा  ।  
प्रम्लोचा इति विख्यातानुम्लोचेति च ते उभे  ॥ ब्न्द्प्_१,२३।१० ॥  
यातुधानस्तदा सर्पो व्याघ्रश्चव तु तावुभौ  ।  
नभोनभस्ययोरेष गाणो वसति भास्करे  ॥ ब्न्द्प्_१,२३।११ ॥  
शरद्यन्याः पुनः शुभ्रा वसन्ति मुनिदेवताः  
पर्जन्यश्चैव पूषा च भारद्वाजः सगौतमः  ॥ ब्न्द्प्_१,२३।१२ ॥  
परावसुश्च गन्धर्वस्तथैव सुरुचिश्च यः  ।  
विश्वाची च घृताची च उभे ते शुभलक्षणे  ॥ ब्न्द्प्_१,२३।१३ ॥  
नाग एरावतश्चैव विश्रुतश्च धनञ्जयः  ।  
श्चेनजिच्च सुषेणश्च सेनीर्ग्राम णीश्च तौ  ॥ ब्न्द्प्_१,२३।१४ ॥  
आपो वातश्च द्वावेतौ यातुधानावुदाहृतौ  ।  
वसन्त्येते तु वै सूर्ये सदैवाश्विनकर्तिके  ॥ ब्न्द्प्_१,२३।१५ ॥  
हैमन्तिकौ तु द्वौ मासौ वसन्ति च दिवाकरे  ।  
अंशो भगश्च द्वावैतौ कश्यपश्य क्रतुश्च ह  ॥ ब्न्द्प्_१,२३।१६ ॥  
भुजङ्गश्च महापद्मः सर्वः कर्केटक स्तथा  ।  
चित्रसेनश्च गन्धर्व ऊर्णायुश्चैव तावुभौ  ॥ ब्न्द्प्_१,२३।१७ ॥  
उर्वशी पूर्वचित्तिश्च तथैवाप्सरसा उभे  ।  
तार्क्षश्चारिष्टनेमिश्च सेनानीर् ग्रामणीश्च तौ  ॥ ब्न्द्प्_१,२३।१८ ॥  
विद्युत्स्फूर्जः शतायुश्च यातुधानावुदात्दृतौ  ।  
सहे चैव सहस्ये च वसन्त्येते दिवाकरे  ॥ ब्न्द्प्_१,२३।१९ ॥  
ततः शैशिर योश्चापि मासयोर्निवसन्ति वै  ।  
त्वष्टा विष्णुर्जामदग्न्यो विश्वामित्रस्तथैव च  ॥ ब्न्द्प्_१,२३।२० ॥  
काद्रवेयौ तथा नागौ कम्बलाश्वतरावुभौ  ।  
गन्धर्वो धृतराष्ट्रश्च सूर्यवर्चास्तथैव च  ॥ ब्न्द्प्_१,२३।२१ ॥  
तिलोत्तमा तथा रम्भा ब्रह्मापेतश्च राक्षसः  ।  
यज्ञापेतम्तथैवान्यो विश्यातो राक्षसो त्तमः  ॥ ब्न्द्प्_१,२३।२२ ॥  
ऋतजित्सत्यजिच्चैव गन्धर्वौं समुदाहृतौ  ।  
तपस्तपस्ययोः सूर्ये वसन्ति मुनिसत्तमाः  ॥ ब्न्द्प्_१,२३।२३ ॥  
पितृदेवमनुष्यादीन्स सदाप्याययन्प्रभुः  ।  
परिवर्त्तत्यहोरात्रकारणं सविता द्विजाः  ॥ ब्न्द्प्_१,२३।२४ ॥  
एते देवा वसन्त्यर्के द्वौ द्वौ मासौ क्रमेण तु  ।  
स्थानाभिमानिनो ह्येते गाणा द्वादशसप्तकाः  ॥ ब्न्द्प्_१,२३।२५ ॥  
सुर्यस्याप्याययन्त्येते तेजसा तेज उत्तममा  ।  
ग्रथितैः स्वैर्वचोभिश्च स्तुवन्ति ह्यृषयो रविम्  ॥ ब्न्द्प्_१,२३।२६ ॥  
गन्धर्वाप्सरसश्चैव गीतनृत्यैरुपासते  ।  
ग्रामणीयक्षभूतानि कुर्वते ऽभीषुसङ्ग्रहम्  ॥ ब्न्द्प्_१,२३।२७ ॥  
सर्पा वहन्ति वै सूर्यं यातुधानास्तु यान्ति च  ।  
वालखिल्या नंयत्यस्तं परिवार्योदयाद्रविम्  ॥ ब्न्द्प्_१,२३।२८ ॥  
एतेषामेव देवानां यथावीर्यं यथातपः  ।  
यथाधर्मं यथायोगं यथासत्यं यथाबलम्  ॥ ब्न्द्प्_१,२३।२९ ॥  
तपत्यसौ तश्रा सूर्य एषामिन्द्रस्तु तेजसा  ।  
इत्येते निवसन्तीह द्वौ द्वौ मासौ दिवाकरे  ॥ ब्न्द्प्_१,२३।३० ॥  
ऋषयो देवगन्धर्वाः पन्नगाप्सरसां गणाः  ।  
ग्रामण्यश्च तथा यक्षा यातुधानाश्च मुख्यशः  ॥ ब्न्द्प्_१,२३।३१ ॥  
एते तपन्ति वर्षन्ति भान्ति वान्ति सृजन्ति च  ।  
भूतानां चशुभं कर्म व्यपोहन्ति प्रकीर्त्तिताः  ॥ ब्न्द्प्_१,२३।३२ ॥  
मानवानां शुभं ह्येते हरन्ते दुरितात्मनाम्  ।  
दुरितं सुप्रचाराणां व्यपोहन्ति क्वचि त्क्वचित्  ॥ ब्न्द्प्_१,२३।३३ ॥  
एते सहैव सूर्येण भ्रमन्ति दिवासानुगाः  ।  
वर्षन्तश्च तपन्तश्च ह्लादयन्तश्च वै प्रजाः  ॥ ब्न्द्प्_१,२३।३४ ॥  
गोपायन्ति च भूतानि सर्वाणीहामनुक्षयात्  ।  
स्थानाभिमानिनामेतत्स्थानं मन्वन्तरेषु वै  ॥ ब्न्द्प्_१,२३।३५ ॥  
अतीतानागतानां च वर्त्तन्ते साम्प्रतं च ये  ।  
एवं वसन्ति वै सूर्ये सप्तकास्ते चतुर्दश  ।  
चतुर्दशसु सर्वेषु गणा मन्वन्तरेष्विह  ॥ ब्न्द्प्_१,२३।३६ ॥  
ग्रीष्मे च वर्षासु च मुञ्चमानो घर्मं हिमं वर्ष दिनं निशां च  ।  
गच्छत्यसावृतुवशात्परिवृत्तरश्मिर्देवान् पितॄ#ंश्च मनुजांश्च हि तर्पयन्वै  ॥ ब्न्द्प्_१,२३।३७ ॥  
प्रीणाति देवानमृतेन सूर्यः सोमं सुषुम्णेन च वर्द्धयित्वा  ।  
शुक्ले तु पूर्णं दिवसक्रमेण तं कृष्णपक्षे विबुधाः पिबन्ति  ॥ ब्न्द्प्_१,२३।३८ ॥  
पीतं च सोमं हि कलावशिष्टं कृष्णक्षये रश्मिभिरक्षरन्तम्  ।  
सुधामृतं तत्पितरः पिबन्ति देवाश्च सौम्याश्च तथैव काव्याः  ॥ ब्न्द्प्_१,२३।३९ ॥  
सूर्येण गोभिश्च समुज्झिताभिरद्भिः पुनश्चैव समुद्धृताभिः  ।  
वृष्ट्याभिवृद्धाभिरथौषधीभिर्मर्त्याः क्षुधं त्वन्नपानैर्जयन्ति  ॥ ब्न्द्प्_१,२३।४० ॥  
तृप्तिश्च शुक्ले सुधया सुराणां पक्षे च कृष्णे सुधया पितणाम्  ।  
अन्नेन शश्वच्च दधाति मर्त्यान्सुर्यस्तपंस्तान्सुबिभर्त्ति गोभिः  ॥ ब्न्द्प्_१,२३।४१ ॥  
ह्रियन्हरिस्तैर्हरिभिस्तुरङ्गमैर्हरत्यथापः किरणैर्हरिद्भिः  ।  
विसर्गकाले विसृजंश्च ताः पुनर्बिभर्त्ति शश्वत्सविता चराचरम्  ॥ ब्न्द्प्_१,२३।४२ ॥  
हरिर्हरिद्भिर्ह्रि यते तुरङ्गमैः पिबत्यथापो हरिभिः सहस्रधा  ।  
ततः प्रमुञ्चत्यपि तास्त्वसौ हरिः समूह्यमानो हरिभिस्तुरङ्गमैः  ॥ ब्न्द्प्_१,२३।४३ ॥  
इत्येष एकचक्रेण सूर्यस्तूर्णरथेन तु  ।  
भद्रैस्तैरक्रमैरश्वैः स्पन्दने वैदिकक्षयः  ॥ ब्न्द्प्_१,२३।४४ ॥  
अहोरात्राद्रथेनासावेकचक्रेण वै भ्रमन्  ।  
सप्तद्वीपसमुद्रान्तां सप्तभिः सप्तभिर्हयैः  ॥ ब्न्द्प्_१,२३।४५ ॥  
छन्दोभिरश्वरूपैस्तैर्यतश्चक्रं ततः स्थितैः  ।  
कामरूपैः सकृद्युक्तैर्वामतस्तैर्मनोजवैः  ॥ ब्न्द्प्_१,२३।४६ ॥  
हरितैख्ययैः पिङ्गैरीश्वरैर्ब्रह्मवादिभिः  ।  
त्र्यशीतिमण्डलशतं भ्रमन्त्यब्देन ते हयाः  ॥ ब्न्द्प्_१,२३।४७ ॥  
बाह्यमाभ्यन्तरं चैव मण्डलं दिवसक्रमात्  ।  
कल्पादौ सम्प्र युक्तास्ते वहन्त्याभूतसम्प्लवात्  ॥ ब्न्द्प्_१,२३।४८ ॥  
आवृत्ता वालखिल्यैस्ते भ्रमन्ते रात्र्यहानि तु  ।  
वचोभिरग्र्यैर्ग्रथितैः स्तूयमानो महर्षिभिः  ॥ ब्न्द्प्_१,२३।४९ ॥  
सेव्यते गीतनृत्यैश्च गन्धर्वैश्चाप्सरोगणैः  ।  
पतङ्गैः पतगैरश्वैर्भ्रममाणो दिवस्पतिः  ॥ ब्न्द्प्_१,२३।५० ॥  
रथास्त्रचक्रःसोमस्य कुदाभास्तस्य वाजिनः  ।  
वामदक्षिणतो युक्ता दश तेन चरन्त्यसौ  ॥ ब्न्द्प्_१,२३।५१ ॥  
वीथ्याश्रयाणि ऋक्षाणि ध्रुवाधारेण वेगिताः  ।  
ह्रासवृद्धी तथैवास्य रश्मीनां सूर्यवत्स्मृते  ॥ ब्न्द्प्_१,२३।५२ ॥  
त्रिचक्रोभयतो ऽश्वश्च विज्ञेयः शशिनो रथः  ।  
अपां गर्णात्समुत्पन्नो रथः साश्वः ससारथिः  ॥ ब्न्द्प्_१,२३।५३ ॥  
शतारैश्च त्रिभिश्चक्रैर्युक्तः शुक्लैर्हयोत्तमैः  ।  
दशभिस्तु कृशैर्दिव्यैरसङ्गैस्तैर्मनोजवैः  ॥ ब्न्द्प्_१,२३।५४ ॥  
सकृद्युक्ते रथे तास्मिन्वहन्ते चायुगक्षयात्  ।  
सङ्गृहीतरथे तस्मिञ्श्वेतश्चक्षुःश्रवाश्च वै  ॥ ब्न्द्प्_१,२३।५५ ॥  
अश्वास्तमेकवर्णस्ते वहन्ते शङ्खवर्चसः  ।  
यजुश्चण्डमनाश्चैव वृषो वाजी नरो हयः  ॥ ब्न्द्प्_१,२३।५६ ॥  
अश्वो गविष्णुर्विख्यातो हंसो व्योमो मृगस्तथा  ।  
इत्येते नामभिः सर्वे दश चन्द्रमसो हयाः  ॥ ब्न्द्प्_१,२३।५७ ॥  
एते चन्द्रमसं देवं वहन्ति सह दीक्षया  ।  
देवैः परिवृतः सोमः पितृभिश्चैव गच्छति  ॥ ब्न्द्प्_१,२३।५८ ॥  
सोमस्य शुक्लपक्षादौ भास्करे परतः स्थिरे  ।  
आपूर्यते परस्यान्ते सततं दिवसक्रमात्  ॥ ब्न्द्प्_१,२३।५९ ॥  
देवैः पीततनुं सोममाप्याययति नित्यदा  ।  
क्षीणं पञ्चदशाहं तु रश्मिनैकेन भास्करः  ॥ ब्न्द्प्_१,२३।६० ॥  
आपूरयन्सुषुम्णेन भागं भागमहःक्रमात्  ।  
सुषुम्णाप्यायमानस्य शुक्ला वर्द्धन्ति वै कलाः  ॥ ब्न्द्प्_१,२३।६१ ॥  
तस्माद्ध्रसन्ति वै कृष्णे शुक्ले स्वाप्याययन्ति तम्  ।  
इत्येवं सूर्यवीर्येण चन्द्रश्चाप्यायितस्ततः  ॥ ब्न्द्प्_१,२३।६२ ॥  
पौर्णमास्यां स दृश्येत शुक्लः सम्पूर्णमण्डलः  ।  
एवमाप्यायितः सोमः शुक्ल पक्षे दिनक्रमात्  ॥ ब्न्द्प्_१,२३।६३ ॥  
ततो द्वितीयाप्रभृति बहुलस्य चतुर्द्दशीम्  ।  
अपां सारमयस्येन्दो रसमात्रात्मकस्य तु  ॥ ब्न्द्प्_१,२३।६४ ॥  
पिबत्यम्बुमयं देवा हृष्टाः सौम्यं स्वधामृतम्  ।  
सम्भृतं त्वर्द्धमासेन ह्यमृतं सूर्यतेजसा  ॥ ब्न्द्प्_१,२३।६५ ॥  
भक्षार्थममृतं सोमः पौर्णमास्यामुपासते  ।  
एकां रात्रिं सुरैः सर्वैः पितृभिः सर्षिभिः सह  ॥ ब्न्द्प्_१,२३।६६ ॥  
सोमस्य कृष्णपक्षादौ भास्कराभिमुखस्य तु  ।  
प्रक्षीयन्ते पिदृदेवैः पीयमानाः कलाः क्रमात्  ॥ ब्न्द्प्_१,२३।६७ ॥  
त्रयश्च त्रिंशतश्चैव त्रयस्त्रिंशत्तथैव च  ।  
त्रयश्च त्रिसहस्राश्च देवाः सोमं पिबन्ति वै  ॥ ब्न्द्प्_१,२३।६८ ॥  
इत्येतैः पीयमानस्य कृष्णा वर्द्धति वै कलाः  ।  
क्षीयन्ति तस्माच्छुक्लाश्च कृष्णा आप्याययन्ति च  ॥ ब्न्द्प्_१,२३।६९ ॥  
एवं दिनक्रमात्पीते विबुधैस्तु निशाकरे  ।  
पीत्वार्द्ध मासं गच्छन्ति चामावास्यां सुरोत्तमाः  ॥ ब्न्द्प्_१,२३।७० ॥  
पितरश्चोपतिष्ठन्ति ह्यमावास्यां निशाकरम्  ।  
ततः पञ्चदशेकाले किञ्चिच्छिष्टे कलात्मके  ॥ ब्न्द्प्_१,२३।७१ ॥  
अपराह्णे पितृगणा जघन्यं पयुपासते  ।  
पिबन्ति द्विलवं कालं शिष्टास्तस्य कलास्तु याः  ॥ ब्न्द्प्_१,२३।७२ ॥  
निःसृतं तदमावास्यां गभस्तिभ्यः स्वधामृतम्  ।  
तां स्वधां मासतृप्त्यै च पीत्वा गच्छन्ति ते ऽमृतम्  ॥ ब्न्द्प्_१,२३।७३ ॥  
सूर्यस्तस्मिन्सुषुम्णे यस्तापितस्तेन चन्द्रमाः  ।  
कृष्णपक्षे सुरैस्तद्वत्पीयते वै सुधामयः  ॥ ब्न्द्प्_१,२३।७४ ॥  
सौम्या बर्हिषदश्चैव अग्निष्वात्ताश्च ते त्रिधा  ।  
काव्यश्चैव तु ये प्रोक्ताः पितरः सर्व एव ते  ॥ ब्न्द्प्_१,२३।७५ ॥  
संवत्सरास्तु वै काव्याः पञ्चाब्दा ये द्विचैः स्मृताः  ।  
सौम्यास्तु ऋतुवो ज्ञेया मासा बर्हिषदः स्मृताः  ॥ ब्न्द्प्_१,२३।७६ ॥  
अग्निष्वात्तार्त्तवाश्चैव पितृसर्गा हि वै द्विजाः  ।  
पितृभिः पीयमानस्य पञ्चदश्यां कला तु वै  ॥ ब्न्द्प्_१,२३।७७ ॥  
यावत्प्रक्षीयते तस्य भागः पञ्चदशस्तु यः  ।  
अमावास्यां तदा तस्य तत आपूर्यते परः  ॥ ब्न्द्प्_१,२३।७८ ॥  
वृद्धक्षयौ वै पक्षादौ षोडश्यां शशिनः स्मृता  ।  
एवं सूर्यनिमित्तैष क्षयोवृद्धिर्निशाकरे  ॥ ब्न्द्प्_१,२३।७९ ॥  
ताराग्रहाणां वक्ष्यामि स्वर्भानोश्च रथान्पुनः  ।  
तेयतेजोमयः शुभ्रः सोमपुत्रस्य वै रथः  ॥ ब्न्द्प्_१,२३।८० ॥  
सोपासङ्गप ताकस्तु सध्वजो मेघनिस्वनः  ।  
भार्गवस्य रथः श्रीमांस्तेजसा सूर्यसन्निभः  ॥ ब्न्द्प्_१,२३।८१ ॥  
पृथिवीसम्भवैर्युक्तो नानावर्णैर्हयोत्तमैः  ।  
श्वेतः पिशङ्गः सारङ्गो नीलः पीतो विलोहितः  ॥ ब्न्द्प्_१,२३।८२ ॥  
  
कृष्णश्च हरितश्चैव पृषतः पृश्रिरेव च  ।  
दशभिस्तैर्महाभागैरकृशैर्वातरंहसैः  ॥ ब्न्द्प्_१,२३।८३ ॥  
अष्टाश्वः काञ्चनः श्रीमान्भौमस्यापि रथोत्तमः  ।  
असङ्गैर्लोहितैरश्वैः सर्वगैरग्निसम्भवैः  ॥ ब्न्द्प्_१,२३।८४ ॥  
प्रसर्पति कुमारो वै ऋजुवक्रानुव क्रगैः  ।  
ततश्चाङ्गिरसो विद्वान्देवाचार्यो बृहस्पतिः  ॥ ब्न्द्प्_१,२३।८५ ॥  
गौरैरश्वैः काञ्चनेन स्यन्दनेन प्रसर्पति  ।  
अब्जैस्तु वाजिभिर्दिव्यैरष्टभिर्वातरंहसैः  ॥ ब्न्द्प्_१,२३।८६ ॥  
नक्षत्रे ऽब्दं स तिष्ठन्वै संवेधास्तेन गच्छति  ।  
ततः शनैश्चरो ऽप्यश्वैः सबलैर्व्योमसम्भवैः  ॥ ब्न्द्प्_१,२३।८७ ॥  
कार्ष्णायसं समारुह्य स्यन्दनं याति वै शनैः  ।  
स्वर्भानोश्च तथैवाश्वाः कृष्णा ह्यष्टौ मनोजवाः  ॥ ब्न्द्प्_१,२३।८८ ॥  
रथं तमोमयं तस्य सकृद्युक्ता वहं त्युत  ।  
आदित्यान्निःसृतो राहुः सोमं गच्छति पर्वसु  ॥ ब्न्द्प्_१,२३।८९ ॥  
आदित्यमेति सोमश्च पुनः सौरेषु पर्वसु  ।  
  
अथ केतुरथस्याश्वा अष्टौ वै वातरंहसः  ॥ ब्न्द्प्_१,२३।९० ॥  
पलालधूमवर्णाभा सबला रासभारुणाः  ।  
एते वाहा ग्रहाणां च ह्युपाख्याता रथैः सह  ॥ ब्न्द्प्_१,२३।९१ ॥  
सर्वे ध्रुवनिब द्धास्ते प्रवृद्धा वातरश्मिभिः  ।  
तपन्ते ब्राम्यमाणास्तु यथायोगं भ्रमन्ति वै  ॥ ब्न्द्प्_१,२३।९२ ॥  
वायव्याभिरदृश्याभिः प्रवृद्धा वातरश्मिभिः  ।  
परिभ्रमन्ति तद्ब्रद्धांश्चन्द्रसुर्यग्रहा दिवि  ॥ ब्न्द्प्_१,२३।९३ ॥  
भ्रमन्तमनुगछन्ति ध्रुवं ते ज्योतिषां गणाः  ।  
यथा नह्युदके नौस्तु सलिलेन सहो ह्यते  ॥ ब्न्द्प्_१,२३।९४ ॥  
तथा देवालया ह्येते ऊह्यन्ते वातरश्मिभिः  ।  
सर्प्पमाणा न दृश्यन्ते व्योम्नि देवगणास्तु ते  ॥ ब्न्द्प्_१,२३।९५ ॥  
यावत्यश्चैव ताराश्च तावन्तो वातरश्मयः  ।  
सर्वा ध्रुवे निबद्धाश्च भ्रमन्त्यो भ्रामयन्ति ताः  ॥ ब्न्द्प्_१,२३।९६ ॥  
तैलपीडा यथा चक्रं भ्रमन्तो भ्रामयन्ति ह  ।  
तथा भ्रमन्ति ज्योतींषि वातबद्धानि सर्वशः  ॥ ब्न्द्प्_१,२३।९७ ॥  
अलातचक्रवद्यान्ति वातचक्रेरितानि तु  ।  
यतो ज्योतींषि वहते प्रवहस्तेन स स्मृतः  ॥ ब्न्द्प्_१,२३।९८ ॥  
एवं ध्रुवनिबद्धो ऽसौ सर्पते ज्योतिषां गणः  ।  
सैष तारामयो ज्ञेयः शिशुमारो ध्रुवो दिवि  ॥ ब्न्द्प्_१,२३।९९ ॥  
यदह्ना कुरुते पापं दृष्ट्वा तन्निशिमुञ्चते  ।  
यावत्यश्चैव तारास्ताः शिशुमाराश्रिता दिवि  ॥ ब्न्द्प्_१,२३।१०० ॥  
तावन्त्येव तु वर्षाणि जीवताभ्यधिकानि तु  ।  
साकारः शिशुमारश्च विज्ञेयः प्रविभागशः  ॥ ब्न्द्प्_१,२३।१०१ ॥  
औत्तानपादस्तस्याथ विज्ञेयो ह्यत्तरो हनुः  ।  
यज्ञः परस्तु विज्ञेयो धर्मो मर्द्धानमाश्रितः  ॥ ब्न्द्प्_१,२३।१०२ ॥  
हृदि नारायणः साध्यो ह्यश्विनौ पूर्वपादयोः  ।  
वरुणश्चार्यमा चैव पश्चिमे तस्य सक्थिनी  ॥ ब्न्द्प्_१,२३।१०३ ॥  
शिश्रं संवत्सरस्तस्य मित्रो ऽपानं समाश्रितः  ।  
पुच्छे ऽग्निश्च महेन्द्रश्च मारीचः कश्यपो ध्रुवः  ॥ ब्न्द्प्_१,२३।१०४ ॥  
  
तारकाः शिशुमारस्य नास्तं याति चतुष्टयम्  ।  
नक्षत्रचन्द्रमूर्याश्च ग्रहास्तारागणैः सह  ॥ ब्न्द्प्_१,२३।१०५ ॥  
उन्मुखा विमुखाः सर्वे वक्रीभूताः श्रिता दिवि  ।  
ध्रुवेणाधिष्ठिताश्चैव ध्रुवमेव प्रदक्षिणम्  ॥ ब्न्द्प्_१,२३।१०६ ॥  
परियान्तीश्वरश्रेष्ठं मेढीभूतं द्रुवं दिवि  ।  
अग्नीन्द्रकश्यपानां तु चरमो ऽसौ ध्रुवः स्मृतः  ॥ ब्न्द्प्_१,२३।१०७ ॥  
एक एव भ्रमत्येष मेरुपर्वतमूर्द्धनि  ।  
ज्योतिषां चक्रमेतद्धि गदा कर्षन्नवाङ्मुखः  ।  
मेरुमालोकयत्येष पर्यन्ते हि प्रदक्षिणम्  ॥ ब्न्द्प्_१,२३।१०८ ॥  
  
इति श्रीब्रह्माण्डे महादृवायुप्रोक्ते पूर्वभागे द्वितीये ऽनुषङ्गपादे ध्रुवचर्याकीर्त्तनं नाम त्रयोविंशतितमो ऽध्यायः  
  
  
_____________________________________________________________  
  
  
सूत उवाच  
एतच्छ्रुत्वा तु सुनयः पुनस्ते संशयान्विताः  ।  
पप्रच्छुरुत्तरं भूयस्तदा ते रोमहर्षणम्  ॥ ब्न्द्प्_१,२४।१ ॥  
यदेतदुक्तं भवतागृहाणीत्येव विस्तृतम्  ।  
कथं देवगृहाणि स्युः कथं ज्योतींषिवर्णय  ॥ ब्न्द्प्_१,२४।२ ॥  
एतत्सर्वं समाचक्ष्व ज्योतिषां चैव निर्णयम्  ।  
वायुरुवाच  
श्रुत्वा तु वचनं तेषां तदा सूतः समाहितः  ॥ ब्न्द्प्_१,२४।३ ॥  
उवाच परमं वाक्यं तेषां संशयनिर्णयम्  ।  
अस्मिन्नर्थे माहाप्राज्ञैर्यदुक्तं ज्ञानबुद्धिभिः  ॥ ब्न्द्प्_१,२४।४ ॥  
एतद्वो ऽहं प्रवक्ष्यामि सूर्याचन्द्रमसोर्भवम्  ।  
यथा देवगृहाणीह सूर्यचन्द्रग्रहाः स्मृताः  ॥ ब्न्द्प्_१,२४।५ ॥  
ततः परं च त्रिविधस्याग्नेर्वक्ष्ये समुद्भवम्  ।  
दिव्यस्य भौतिकस्याग्नेरब्योनेः पार्थि वस्य तु  ॥ ब्न्द्प्_१,२४।६ ॥  
व्युष्टायां तु रजन्यां वै ब्रह्मणो ऽव्यक्तजन्मनः  ।  
अव्याकृतमिदं त्वासीन्नैशेन तमसावृतम्  ॥ ब्न्द्प्_१,२४।७ ॥  
सर्वभूतावशिष्टे ऽस्मिंल्लोके नष्टविशेषणे  ।  
स्वयम्भूर्भगवांस्तत्र लोकतन्त्रार्थसाधकः  ॥ ब्न्द्प्_१,२४।८ ॥  
खद्योतवत्स व्यचरदाविर्भावचिकीर्षया  ।  
सो ऽग्निं दृष्ट्वाथ लोकादौ पृथिवीजलसंश्रितम्  ॥ ब्न्द्प्_१,२४।९ ॥  
संवृत्य तं प्रकाशार्थं त्रिधा व्यमजदीश्वरः  ।  
पवनो यस्तु लोके ऽस्मिन्पार्थिवः सो ऽग्निरुच्यते  ॥ ब्न्द्प्_१,२४।१० ॥  
यश्चासौ तपते सूर्ये शुचिरग्निस्तु स स्मृतः  ।  
वैद्युतो ऽब्जस्तु विज्ञेयस्तेषां वक्ष्ये ऽथ लक्षमम्  ॥ ब्न्द्प्_१,२४।११ ॥  
वैद्युतो जाठरः सौरो ह्यपां गर्भास्त्रयो ऽग्रयः  ।  
तस्मादपः पिबन्सूर्यो गोभिर्दीप्यत्यसौ दिवि  ॥ ब्न्द्प्_१,२४।१२ ॥  
वैद्युतेन समाविष्टो वार्ष्यो नाद्भिः प्रशाम्यति  ।  
मानवा नां च कुक्षिस्थो नाद्भिः शास्यति पावकः  ॥ ब्न्द्प्_१,२४।१३ ॥  
तस्मात्सौरो वैद्युतश्च जाठरश्चप्यनिन्धनः  ।  
किञ्चिदप्सु मतं तेजः किञ्चिद्दृष्टमबिं धनम्  ॥ ब्न्द्प्_१,२४।१४ ॥  
काष्ठेन्धनस्तु निर्मथ्यः सो ऽद्भिः शाम्यति पावकः  ।  
अर्चिष्मान्पवमानो ऽग्निर्निष्प्रभो जाठरः स्मृतः  ॥ ब्न्द्प्_१,२४।१५ ॥  
यश्चायं मण्डले शुक्लो निरूष्मा सम्प्रकाशकः  ।  
प्रभा सौरी तु पादेन ह्यस्तं याति देवाकरे  ॥ ब्न्द्प्_१,२४।१६ ॥  
अग्निमाविशते रात्रौ तस्माद्दूरात्प्रकाशते  ।  
उद्यन्तं च पुनः सूर्यमौष्णमयमाग्नेयमाविशत्  ॥ ब्न्द्प्_१,२४।१७ ॥  
पादेन पार्थिवस्याग्नेस्तस्मादग्निस्तपत्यसौ  ।  
प्राकाश्यं च तथौष्ण्यं च सौराग्नेये तु तेजसी  ॥ ब्न्द्प्_१,२४।१८ ॥  
परस्परानुप्रवेशादाप्यायेते परस्परम्  ।  
उत्तरे चैव भूम्यर्द्धे तथा ह्यग्निश्च दक्षिणे  ॥ ब्न्द्प्_१,२४।१९ ॥  
उत्तिष्ठति पुनः सूर्ये रात्रिराविशते ह्यपः  ।  
तस्मात्तप्ता भवन्त्यापो दिवारत्रिप्रवेशनात्  ॥ ब्न्द्प्_१,२४।२० ॥  
अस्तं याति पुन सूर्ये अहर्वै प्रविशत्यपः  ।  
तस्मान्नक्तं पुनः शुक्ला आपो ऽदृश्यन्त भास्वराः  ॥ ब्न्द्प्_१,२४।२१ ॥  
एतेन क्रमयोगेन भूम्यर्द्धे दक्षिणोत्तरे  ।  
उदयास्तमने नित्यमहोरात्रं विशत्यपः  ॥ ब्न्द्प्_१,२४।२२ ॥  
यश्चासौ तपते सूर्यः पिबन्नम्भो गभस्तिभिः  ।  
पार्थिवाग्निविमिश्रो ऽसौ दिव्यः शुचिरिति स्मृतः  ॥ ब्न्द्प्_१,२४।२३ ॥  
सहस्रपादसौ वह्निर्घृतकुम्भनिभः शुचिः  ।  
आदत्ते स तु नाडीनां सहस्रेण समन्ततः  ॥ ब्न्द्प्_१,२४।२४ ॥  
नादेयीश्चैव सामुद्रीः कौप्याश्चैव समन्ततः  ।  
स्थावरा जङ्गमाश्चैव याश्च कुल्यादिका अपः  ॥ ब्न्द्प्_१,२४।२५ ॥  
तस्य रश्मिसहस्रं तु शीतवर्षोष्णनिःस्तवम्  ।  
तासां चतुःशता नाड्यो वर्षन्ते चित्र मूर्त्तयः  ॥ ब्न्द्प्_१,२४।२६ ॥  
चन्दनाश्चैव साध्यश्च कूतनाकूतनास्तथा  ।  
अमृता नामतः सर्वा रश्मयो वृष्टिसर्जनाः  ॥ ब्न्द्प्_१,२४।२७ ॥  
हिमोद्गताश्च ताभ्यो ऽन्या रश्मयस्त्रिशताः पुनः  ।  
दृश्या मेघाश्च याम्यश्च ह्रदिन्यो हिमसर्जनाः  ॥ ब्न्द्प्_१,२४।२८ ॥  
चन्द्रास्ता नामतः प्रोक्ता मिताभास्तु गभस्तयः  ।  
शुक्लाश्च कुहकाश्चैव गावो विश्वभृतस्तथा  ॥ ब्न्द्प्_१,२४।२९ ॥  
शुक्लास्ता नामतः सर्वस्त्रिशता धर्मसर्जनाः  ।  
समं विभज्य नाडीस्तु मनुष्टपितृदेवताः  ॥ ब्न्द्प्_१,२४।३० ॥  
मनुष्यानौषधेनेह स्वधया तु पितॄनपि  ।  
अमृतेन सुरान्सर्वांस्त्रींस्त्रिभिस्तर्पयत्यसौ  ॥ ब्न्द्प्_१,२४।३१ ॥  
वसन्ते चैव ग्रीष्मे च शतैः स तपति त्रिभिः  ।  
वर्षास्वथो शरदि वै चतुर्भिश्च प्रवर्षति  ॥ ब्न्द्प्_१,२४।३२ ॥  
हेमन्ते शिशिरे चैव हिम मुत्सृजते त्रिभिः  ।  
इन्द्रो धाता भगः पूषा मित्रो ऽथ वरुणोर्ऽयमा  ॥ ब्न्द्प्_१,२४।३३ ॥  
अंशुर्विवस्वास्त्वष्टा च सविता विष्णुरेव च  ।  
माघमासे तु वरुणः पूषा चैव तु फलाल्गुने  ॥ ब्न्द्प्_१,२४।३४ ॥  
चैत्रे मासि तु देत्ॐशुर्धाता वैशाखतापनः  ।  
ज्येष्ठमासे भवेदिन्द्रश्चाषाढे सविता रविः  ॥ ब्न्द्प्_१,२४।३५ ॥  
विवस्वाञ्छ्रावणे मासि प्रोष्ठे मासे भागः स्मृतः  ।  
पर्जन्यो ऽश्वयुजे मासि त्वष्टा च कार्तिके रविः  ॥ ब्न्द्प्_१,२४।३६ ॥  
मार्गशीर्षे भवेन्मित्रः पौषेविष्णुः सनातनः  ।  
पञ्चरश्मिसहस्राणि वरुणस्यार्ककर्मणि  ॥ ब्न्द्प्_१,२४।३७ ॥  
षड्भिः सहस्रैः पूषा तु देवो ऽशुसप्तभिस्तथा  ।  
धाताष्टभिः सहस्रैस्तु नवभिस्तु शतक्रतुः  ॥ ब्न्द्प्_१,२४।३८ ॥  
सविता दशभिर्याति यात्येकादशभिर्भगः  ।  
सप्तभिस्तपते सित्रस्त्वष्टा चैवाष्टभिस्तपेत्  ॥ ब्न्द्प्_१,२४।३९ ॥  
अर्यमा दशाभिर्याति पर्जन्यो नवभिस्तपेत्  ।  
षड्भी रश्मिसहस्रैस्तु विषणुस्तपति मेदिनीम्  ॥ ब्न्द्प्_१,२४।४० ॥  
वसन्ते कपिलः सूर्यो ग्रीष्मेर्ऽकः कनकप्रभः  ।  
श्वेतवर्णस्तु वर्षासु पाण्डुः शरदि भास्करः  ॥ ब्न्द्प्_१,२४।४१ ॥  
हेमन्ते ताम्रवर्णस्तु शैशिरे लोहितो रविः  ।  
इति वर्णाः समा ख्याताः सूर्यस्यर्तुसमुद्भवाः  ॥ ब्न्द्प्_१,२४।४२ ॥  
औषधीषु बलं धत्ते स्वधया च पिदृष्वपि  ।  
सूर्यो ऽमरेष्वप्यमृतं त्रयं त्रिषु न यच्छति  ॥ ब्न्द्प्_१,२४।४३ ॥  
एवं रश्मिसहस्रं तु सौरं लोकार्थसाधकम्  ।  
भिद्यते ऋतुमासाद्य जलशीतोष्णनिस्रवम्  ॥ ब्न्द्प्_१,२४।४४ ॥  
इत्येतन्मण्डलं शुक्लं भास्वरं सूर्य सञ्ज्ञितम्  ।  
नक्षत्रग्रहसोमानां प्रतिष्ठा योनिरेव च  ॥ ब्न्द्प्_१,२४।४५ ॥  
चन्द्रऋक्षग्रहाः सर्वे विज्ञेयाः सूर्यसम्भवाः  ।  
नक्षत्राधिपतिः सोमो ग्रह राजो दिवाकरः  ॥ ब्न्द्प्_१,२४।४६ ॥  
शेषाः पञ्च ग्रहा ज्ञेया ईश्वराः कामचारिणः  ।  
पठ्यते चाग्निरादित्य उदकं चन्द्रमाः स्मृतः  ॥ ब्न्द्प्_१,२४।४७ ॥  
शेषाणा प्रकृतीः स्मयग्वर्ण्यमाना निबोधत  ।  
सुरसेनापतिः स्कन्दः पठ्यते ऽङ्गारको ग्रहः  ॥ ब्न्द्प्_१,२४।४८ ॥  
नारायणं बुधं प्राहुर्वेदज्ञानविदो बुधाः  ।  
रुद्रो वैवस्वतः साक्षाद्यमो लोकप्रभुः स्वयम्  ॥ ब्न्द्प्_१,२४।४९ ॥  
महाग्रहो द्विजश्रेष्ठो मन्दगामी शनैश्वरः  ।  
देवासुरगुरू द्वौ तु भानुमन्तौ महा ग्रहौ  ॥ ब्न्द्प्_१,२४।५० ॥  
प्रजापतिसुतावेतावुभौ शुक्रबृहस्पती  ।  
आदित्यमूलमखिलं त्रैलोक्यं नात्र संशयः  ॥ ब्न्द्प्_१,२४।५१ ॥  
भवत्यस्माज्जगत्कृत्स्नं सदेवासुरमानुषम्  ।  
रुद्रोपेन्द्रेन्द्रचन्द्राणां विप्रेन्द्रास्त्रिदिवौकसाम्  ॥ ब्न्द्प्_१,२४।५२ ॥  
द्युतिर्द्युतिमतां कृत्स्नं यत्तेजः सार्वलौकिकम्  ।  
सर्वात्मा सर्वलोकेशो महादेवः प्रजापतिः  ॥ ब्न्द्प्_१,२४।५३ ॥  
सूर्य एव त्रिलोकस्य सूलं परमदैवतम्  ।  
ततः सञ्जायते सर्वं तत्र चैव प्रलीयते  ॥ ब्न्द्प्_१,२४।५४ ॥  
भावाभावौ हि लोकानामादित्यान्निःमृतौ पुरा  ।  
जगज्ज्ञेयो ग्रहो विप्रा दीप्तिमान्सुप्रभो रविः  ॥ ब्न्द्प्_१,२४।५५ ॥  
अत्र गच्छन्ति निधनं जायन्ते च पुनः पुनः  ।  
क्षणा मुहूर्त्ता दिवसा निशाः पक्षाश्च कृत्स्नशः  ॥ ब्न्द्प्_१,२४।५६ ॥  
मासाः संवत्सराश्चैव ऋतवो ऽथ युगानि च  ।  
तदादित्यादृते ह्येषा कालंसख्या न विद्यते  ॥ ब्न्द्प्_१,२४।५७ ॥  
कालादृते न निगमो न दीक्षा नाह्निकक्रमः  ।  
ऋतूनामविभागाच्च पुष्पमूलफलं कुतः  ॥ ब्न्द्प्_१,२४।५८ ॥  
कुतः सस्यविनिष्पत्तिस्तृणौषधिगणो ऽपि वा  ।  
अभावो व्यवहाराणां जन्तूनां दिवि चैह च  ॥ ब्न्द्प्_१,२४।५९ ॥  
जगत्प्रतापनमृते भास्करं वारितस्करम्  ।  
स एष कालश्चाग्निश्च द्वादशात्मा प्रजापतिः  ॥ ब्न्द्प्_१,२४।६० ॥  
तपत्येष द्विजश्रेष्ठास्त्रैलोक्यं सचराचरम्  ।  
स एष तेचसां राशिस्तमो घ्रन्सार्वलौकिकम्  ॥ ब्न्द्प्_१,२४।६१ ॥  
उत्तमं मार्गमास्थाय वायोर्भाभिरिदं जगत्  ।  
पार्श्वमूर्ध्वमधश्चैव तापयत्येष सर्वशः  ॥ ब्न्द्प्_१,२४।६२ ॥  
यथा प्रभाकरो दीपोगृहमध्ये ऽवलम्बितः  ।  
पार्श्वमूर्ध्वमधश्चैव तमो नाशयते समम्  ॥ ब्न्द्प्_१,२४।६३ ॥  
तद्वत्सहस्रकिरणो ग्रहराजो जगत्पतिः  ।  
सूर्यो गोभिर्जगत्सर्वमादीपयति सर्वतः  ॥ ब्न्द्प्_१,२४।६४ ॥  
रवे रश्मिसहस्रं यत्प्राङ्मया समुदात्दृतम्  ।  
तेषां श्रेष्ठाः पुनः सप्त रश्मयो ग्रहयो नयः  ॥ ब्न्द्प्_१,२४।६५ ॥  
सुषुम्णो हरिकेशश्च विश्वकर्मा तथैव च  ।  
विश्वश्रवाः पुनश्चान्यः सम्पद्वसुरतः परः  ॥ ब्न्द्प्_१,२४।६६ ॥  
अर्वावसुः पुनश्चान्यः स्वराडन्यः प्रकीर्त्तितः  ।  
सुषुम्णः सूर्यरश्मिस्तु क्षीण शशिनमेधयेत्  ॥ ब्न्द्प्_१,२४।६७ ॥  
तिर्यगूर्ध्वप्रचारो ऽसौ सुषुम्णः परिकीर्त्तितः  ।  
हरि केशः पुरस्ताद्य ऋक्षयोनिः स कीत्यते  ॥ ब्न्द्प्_१,२४।६८ ॥  
दक्षिणे विश्वकर्मा तु रश्मिन्वर्द्धयते वुधम्  ।  
विश्वश्रवास्तु यः पश्चच्छुक्रयोनिः स्मृतो बुधैः  ॥ ब्न्द्प्_१,२४।६९ ॥  
सम्पद्वसुस्तु यो रश्मिः स योनिर्लोहितस्य तु  ।  
षष्ठस्त्वर्व्वावसू रश्मिर्योनिस्तु स बृहस्पतेः  ॥ ब्न्द्प्_१,२४।७० ॥  
शनैश्चरम्पुन श्चापि रश्मिराप्यायते स्वराट्  ।  
एवं सूर्यप्रभावेण ग्रहनक्षत्रतारकाः  ॥ ब्न्द्प्_१,२४।७१ ॥  
वर्त्न्ते दिवि ताः सर्वा विश्वं चैदं पुनर्जगत्  ।  
नक्षीयन्ते यतस्तानि तस्मान्नक्षत्रसञ्ज्ञिताः  ॥ ब्न्द्प्_१,२४।७२ ॥  
क्षेत्राण्येतानि वै पूर्वमापतन्ति गभस्तिभिः  ।  
तेषां क्षेत्राण्यथादत्ते सूर्यो नक्षत्रकारकाः  ॥ ब्न्द्प्_१,२४।७३ ॥  
तीर्णानां सुकृतेनेह सुकृतान्ते ग्रहाश्रयात्  ।  
तारणात्तारका ह्येताः शुक्लत्वाच्चैव तारकाः  ॥ ब्न्द्प्_१,२४।७४ ॥  
दिव्यानां पार्थिवानां च नैशानां चैव सर्वशः  ।  
आदानान्नित्यमादित्यस्तेजसा तपसामपि  ॥ ब्न्द्प्_१,२४।७५ ॥  
स्वनं स्यन्दनार्थे चु धातुरेषु विभाव्यते  ।  
स्वनात्तेजसो ऽपां च तेनासौ सविता मतः  ॥ ब्न्द्प्_१,२४।७६ ॥  
बह्वर्थश्चदिरित्येष ह्लादने धातुरुच्यते  ।  
शुक्लत्वे चामृतत्वे च शीतत्वे च विभाव्यते  ॥ ब्न्द्प्_१,२४।७७ ॥  
सूर्याचन्द्रमसो र्दिव्ये मण्डले भास्वरे खगे  ।  
जलतेचौमये शुक्ले वृत्तकुम्भनिभे शुभे  ॥ ब्न्द्प्_१,२४।७८ ॥  
घनतोयात्मकं तत्र मण्डलं शशिनः स्मृतम्  ।  
घनतेजोमयं शुक्लं मण्डलं भास्करस्य तु  ॥ ब्न्द्प्_१,२४।७९ ॥  
विशन्ति सर्वदेवास्तु स्थानान्येतानि सर्वशः  ।  
मन्वन्तरेषु सर्वेषु ऋक्षसूर्यग्रहाश्रयाः  ॥ ब्न्द्प्_१,२४।८० ॥  
तानि देवगृहाण्येव तदाख्यास्ते भवन्ति च  ।  
सौरं सूर्यो विशेत्स्थानं सौम्यं सोमस्तथैव च  ॥ ब्न्द्प्_१,२४।८१ ॥  
शौक्रं शुक्रो विशेत्स्थानं षोड शार्चिः प्रभास्वरम्  ।  
जैवं बृहस्पतिश्चैव लौहितं चैव लोहितः  ॥ ब्न्द्प्_१,२४।८२ ॥  
शनैश्चरो र्विशेत्स्थानं देवः शानैस्चरं तथा  ।  
बौधं बुधो ऽथ स्वर्भानुः स्वर्भानुस्थानमास्थितः  ॥ ब्न्द्प्_१,२४।८३ ॥  
नक्षत्राणि च सर्वाणि नक्षत्राणि विशन्त्युत  ।  
गृहाण्येतानि सर्वाणि ज्योतींषि सुकृतात्म नाम्  ॥ ब्न्द्प्_१,२४।८४ ॥  
कल्पादौ सम्प्रवृत्तानि निर्मितानि स्वयम्भुवा  ।  
स्थानान्येतानि तिष्ठन्ति यावदात्रूतसम्प्लवम्  ॥ ब्न्द्प्_१,२४।८५ ॥  
मन्वन्तरेषु सर्वेषु देवस्थानानि तानि वै  ।  
अभिमानिनो ऽवतिष्ठन्ते देवस्थानानि वै पुनः  ॥ ब्न्द्प्_१,२४।८६ ॥  
अतीतैस्तु सहातीता भाव्या भाव्यैः सुरैः सह  ।  
वर्त्तन्ते वर्त्तमानैश्च स्थानिभिस्तैः सुरैः सह  ।  
अस्मिन्मन्वन्तरे चैव ग्रहा वैतानिकाः स्मृताः  ॥ ब्न्द्प्_१,२४।८७ ॥  
विवस्वानदितेः पुत्रः सूर्यो वैवस्वते ऽन्तरे  ।  
त्विषिनामा धर्मसुतः सोमो देवो वसुः स्मृतः  ॥ ब्न्द्प्_१,२४।८८ ॥  
शुक्रो देवस्तु विज्ञेयो भार्गवो ऽसुरयाजकः  ।  
बृहत्तेजाः स्मृतो देवो देवाचार्यो ऽगि रस्सुतः  ॥ ब्न्द्प्_१,२४।८९ ॥  
बुधो मनोहरश्चैव त्विषिपुत्रस्तु स स्मृतः  ।  
शनैश्चरो विरूपस्तु सञ्ज्ञापुत्रो विवस्वतः  ॥ ब्न्द्प्_१,२४।९० ॥  
अग्नेर्विकेश्यां जज्ञे तु युवासौ लोहिताधिपः  ।  
नक्षत्राण्यृक्षनामानो दाक्षायण्यस्तु ताः स्मृताः  ॥ ब्न्द्प्_१,२४।९१ ॥  
स्वर्भानुः सिंहिकापुत्रो भूतसन्तापनो ऽसुरः  ।  
सोमर्क्षग्रहसूर्येषु कीर्त्तिता ह्यभिमानिनः  ॥ ब्न्द्प्_१,२४।९२ ॥  
स्थानान्येतानि चोक्तानि स्थानिनश्चाथ देवताः  ।  
शुक्लमग्निमयं स्थानं सहस्रांशोर्विवस्वतः  ॥ ब्न्द्प्_१,२४।९३ ॥  
सहस्रांशोस्त्विषेः स्थानमम्मयं शुक्लमेव च  ।  
आप्यं श्यामं मनोज्ञस्य पञ्चरश्मेर्गृहं स्मृतम्  ॥ ब्न्द्प्_१,२४।९४ ॥  
शुक्रस्याप्यम्मयं शुक्लं पद्मं षौडःशरश्मिषु  ।  
नवरश्मेस्तु भौमस्य लौहितं स्थानमम्मयम्  ॥ ब्न्द्प्_१,२४।९५ ॥  
हरिदाप्यं बृहत्स्थानं द्वादशांशैर्बृहस्पतेः  ।  
अषृ रश्मिगृहं प्रोक्तं कृष्णं मन्दस्य चाम्मयम्  ॥ ब्न्द्प्_१,२४।९६ ॥  
स्वर्भानोस्तामसं स्थानं भूतसन्तापनालयम्  ।  
विज्ञेयास्तारकाः सर्वा अम्मयास्त्त्वे करश्मयः  ॥ ब्न्द्प्_१,२४।९७ ॥  
आश्रयाः पुण्यकीर्तीनां सुशुक्लाश्चापि वर्णतः  ।  
घनतोयात्मिका ज्ञेयाः कल्पादावेव निर्मिताः  ॥ ब्न्द्प्_१,२४।९८ ॥  
आदित्यरश्मिसंयोगात्सम्प्रकाशात्मिकाः स्मृताः  ।  
नवयोजनसाहस्रो विष्कम्भः सवितुः स्मृतः  ॥ ब्न्द्प्_१,२४।९९ ॥  
त्रिगुणास्तस्य विस्तारो मण्डलस्य प्रमाणतः  ।  
द्विगुणः सूर्यविस्ताराद्विस्तारः शशिनः स्मृतः  ॥ ब्न्द्प्_१,२४।१०० ॥  
तुल्यस्तयोस्तु स्वर्भानुर्भूत्वाधस्तात्प्रसर्पति  ।  
उद्धृत्य पृथिवीछायां निर्मितो मण्डलाकृतिः  ॥ ब्न्द्प्_१,२४।१०१ ॥  
स्वर्भानोस्तु बृहत्स्थानं तृतीयं यत्तमोमयम्  ।  
आदित्यात्तच्च निष्क्रम्य सोमं गच्छति पर्वसु  ॥ ब्न्द्प्_१,२४।१०२ ॥  
आदित्यमेति सोमाच्च पुनः सौरेषु पर्वसु  ।  
स्वर्भासा नुदते यस्मात्तस्मात्स्वर्भानुरुच्यते  ॥ ब्न्द्प्_१,२४।१०३ ॥  
चन्द्रस्य षोडशो भागो भार्गवस्तु विधीयते  ।  
विष्कम्भान्मण्डलाच्चैव योजनाग्रात्प्रमाणतः  ॥ ब्न्द्प्_१,२४।१०४ ॥  
भार्गवात्पादहीनस्तु विज्ञेयो वै बृहस्पतिः  ।  
बृहस्पतेः पाद हीनौ भौमसौरावुभौ स्मृतौ  ॥ ब्न्द्प्_१,२४।१०५ ॥  
विस्तारान्मण्डलाच्चैव पादहीनस्तयोर्बुधः  ।  
तारानक्षत्ररूपाणि वपुष्मन्ति च यानि वै  ॥ ब्न्द्प्_१,२४।१०६ ॥  
बुधेन समरूपाणि विस्तारान्मण्डलाच्च वै  ।  
प्रायशश्चन्द्रयोगीनि विद्यादृक्षाणि तत्त्ववित्  ॥ ब्न्द्प्_१,२४।१०७ ॥  
तारानक्षत्ररूपाणि हीनानि तु परस्परात्  ।  
शतानि पञ्च चत्वारि त्रीणि द्वे चैव योजने  ॥ ब्न्द्प्_१,२४।१०८ ॥  
पूर्वापरनिकृष्टानि तारकामण्डलानि च  ।  
योजनाद्यर्द्धमात्राणि तेभ्यो ह्रस्वं न विद्यते  ॥ ब्न्द्प्_१,२४।१०९ ॥  
उपरिष्टात्त्रयस्तेषां ग्रहा ये दूरसर्पिणः  ।  
सौरोङ्गिराश्च वक्रश्च ज्ञेया मन्दविचारिणः  ॥ ब्न्द्प्_१,२४।११० ॥  
तेभ्यो ऽध स्तात्तु चत्वारः पुनरेव महाग्रहाः  ।  
सूर्यसोमौ बुधश्चैव भार्गवश्चैव शीघ्रगाः  ॥ ब्न्द्प्_१,२४।१११ ॥  
तावत्यस्तारकाकोट्यो यावदृक्षाणि सर्वशः  ।  
विधिना नियमाच्चैषामृक्षचर्या व्यवस्थिता  ॥ ब्न्द्प्_१,२४।११२ ॥  
गतिस्तासु च सूर्यस्य नीचौच्चे त्वयनक्रमात्  ।  
उत्तरायणमार्गस्थो यदा पर्वसु चन्द्रमाः  ॥ ब्न्द्प्_१,२४।११३ ॥  
उच्चत्वाद्दृश्यते शीघ्रं नीतिव्यक्तैर्गभस्तिभिः  ।  
तदा दक्षिणमार्गस्यो नीयां विथीमुपाश्रितः  ॥ ब्न्द्प्_१,२४।११४ ॥  
भूमि लेखावृतः सूर्यः पूर्णामावास्ययोः सदा  ।  
न दृश्यते यथाकालं शीघ्रमस्तमुपैति च  ॥ ब्न्द्प्_१,२४।११५ ॥  
तस्मादुत्तरमार्गस्थो ह्यमावस्यां निशाकरः  ।  
दृश्यते दक्षिणे मार्गे नियमाद्दृश्यते न च  ॥ ब्न्द्प्_१,२४।११६ ॥  
ज्योतिषां गतियोगेन सूर्याचन्द्रमसावृतः  ।  
समानकालास्तमयौ विषुवत्सु समोदयौ  ॥ ब्न्द्प्_१,२४।११७ ॥  
उत्तरासु च वीथीषु व्यन्तरास्तमनोदयौ  ।  
पूर्णामवास्ययोर्ज्ञोयौ ज्योतिश्चक्रानुवर्तिनौ  ॥ ब्न्द्प्_१,२४।११८ ॥  
दक्षिणायनमार्गस्थो यदा चरति रश्मिवान्  ।  
तदा सर्वग्रहाणां च सूर्यो ऽधस्तात्प्रसर्पति  ॥ ब्न्द्प्_१,२४।११९ ॥  
विस्तीर्ण मण्डलं कृत्वा तस्योर्द्ध्व चरते शशी  ।  
नक्षत्रमण्डलं कृत्स्नं सोमादूर्द्ध्व प्रसर्पति  ॥ ब्न्द्प्_१,२४।१२० ॥  
नक्षत्रेभ्यो बुधश्चोर्द्ध्र बुधादूर्द्ध्वं तु भार्गवः  ।  
वक्रस्तु भार्गवादूर्द्ध्व वक्रादूर्द्ध्वं बृहस्पतिः  ॥ ब्न्द्प्_१,२४।१२१ ॥  
तस्माच्छनैश्चरश्चोर्द्ध्वं तस्मात्सप्तर्षिमण्डलम्  ।  
ऋषीणां चापि सप्तानां ध्रुव ऊर्द्ध्वं व्यवस्थितः  ॥ ब्न्द्प्_१,२४।१२२ ॥  
द्विगुणेषु सहस्रेषु योजनानां शतेषु च  ।  
ताराग्रहान्तराणि स्युरुपरिष्टाद्यथाक्रमम्  ॥ ब्न्द्प्_१,२४।१२३ ॥  
ग्रहाश्च चन्द्रसूर्यौं च दिवि दिव्येन तेज सा  ।  
नित्यमृक्षेषु युज्यन्ते गच्छन्तो नियताः क्रमात्  ॥ ब्न्द्प्_१,२४।१२४ ॥  
ग्रहनक्षत्रसूर्यास्तु नीचोच्चमृजवस्तथा  ।  
समागमे च भेदे च पश्यन्ति युगपत्प्रजाः  ॥ ब्न्द्प्_१,२४।१२५ ॥  
परस्परस्थिता ह्येते युज्यन्ते च परस्परम्  ।  
असङ्करेण विज्ञेयस्तेषां योगस्तु वै बुधैः  ॥ ब्न्द्प्_१,२४।१२६ ॥  
इत्येवं सन्निवेशो वै वृथिव्या ज्यौतिषस्य च  ।  
द्विपानामुदधीनां च पर्वतानां त्थैव च  ॥ ब्न्द्प्_१,२४।१२७ ॥  
वर्षाणां च नदीनां च ये च तेषु वसन्ति वै  ।  
एतेष्वेव ग्रहाः सर्वे नक्षत्रेषु समुत्थिताः  ॥ ब्न्द्प्_१,२४।१२८ ॥  
विवस्वानदितेः पुत्रः सूर्यो वै चाक्षुषेंऽतरे  ।  
विशाखासु समुत्पन्नो ग्रहाणां प्रथमो ग्रहः  ॥ ब्न्द्प्_१,२४।१२९ ॥  
त्विषिमान् धर्मपुत्रस्तु सोमो देवो वसोस्सुतः  ।  
शीतरश्मिः समुत्पन्नः कृत्तिकासु निशाकरः  ॥ ब्न्द्प्_१,२४।१३० ॥  
षोडशार्चिर्भृगोः पुत्रः शुक्रः सूर्यादनन्तरम्  ।  
ताराग्रहाणां प्रवरस्तिष्यऋक्षे समुत्थितः  ॥ ब्न्द्प्_१,२४।१३१ ॥  
ग्रहश्चाङ्गिरसः पुत्रो द्वादशार्चिर्बृहस्पतिः  ।  
फाल्गुनीषु समुत्पन्नः पूर्वासु च जगद्गुरुः  ॥ ब्न्द्प्_१,२४।१३२ ॥  
नवार्चिर्लोहिताङ्गश्च प्रजापतिसुतो ग्रहः  ।  
आषाढास्विह पूर्वासु समुत्पन्न इति श्रुतिः  ॥ ब्न्द्प्_१,२४।१३३ ॥  
रेवतीष्वेव सप्तार्चिस्तथा सौरिः शनैश्चरः  ।  
सौम्यो बुधो धनिष्ठासु पञ्चार्चिरुदितो ग्रहः  ॥ ब्न्द्प्_१,२४।१३४ ॥  
तमोमयो मृत्युसुतः प्रजाक्षयकरः शिखी  ।  
आर्श्लेषासु समुत्पन्नः सर्वहारी महाग्रहः  ॥ ब्न्द्प्_१,२४।१३५ ॥  
तथा स्वनामधेयेषु दाक्षायण्यः समुछ्रिताः  ।  
तमोवीर्यमयो राहुः प्रकृत्या कृष्णमण्डलः  ॥ ब्न्द्प्_१,२४।१३६ ॥  
भरणीषु समुत्पन्नो ग्रहश्चन्द्रार्कमर्द्दनः  ।  
एते तारा ग्रहाश्चापि बोद्धव्या भार्गवादयः  ॥ ब्न्द्प्_१,२४।१३७ ॥  
जन्मनक्षत्रपीडासु यान्ति वैगुण्यतां यतः  ।  
स्पृश्यन्ते तेन दोषेण ततस्तद्ग्रहभक्तितः  ॥ ब्न्द्प्_१,२४।१३८ ॥  
सर्वग्रहाणामेतेषामादिरादित्य उच्यते  ।  
ताराग्रहाणां शुक्रस्तु केतूनामपि धूमवान्  ॥ ब्न्द्प्_१,२४।१३९ ॥  
ध्रुवः कीलो ग्रहाणां तु विभक्तानां चतुर्द्दिशम्  ।  
नक्षत्राणां श्रविष्ठा स्यादयनानां तथोत्तरम्  ॥ ब्न्द्प्_१,२४।१४० ॥  
वर्षाणां चापि पञ्चानामाद्यः संवत्सरः स्मृतः  ।  
ऋतूनां शिशिरश्चापि मासानां माघ एव च  ॥ ब्न्द्प्_१,२४।१४१ ॥  
पक्षाणां शुक्लपक्षश्च तिथीनां प्रतिपत्तथा  ।  
अहोरात्रविभागानामहश्चापि प्रकीर्तितम्  ॥ ब्न्द्प्_१,२४।१४२ ॥  
मुहूर्त्तानां तथैवादिर्मुहूर्त्तो रुद्रदैवतः  ।  
क्षणश्चापि निमेषादिः कालः कालविदां वराः  ॥ ब्न्द्प्_१,२४।१४३ ॥  
श्रवणान्तं धनिष्ठादि युगं स्यात्पञ्चवार्षिकम्  ।  
भानोर्गतिविशेषेण चक्रवत्परिवर्त्तते  ॥ ब्न्द्प्_१,२४।१४४ ॥  
दिवाकरः स्मृतस्तस्मात्कालस्तद्विद्भिरीश्वरः  ।  
चतुर्विधानां भूतानां प्रवर्त्तकनिवर्त्तकः  ॥ ब्न्द्प्_१,२४।१४५ ॥  
तस्यापि भगवान्रुद्रः साक्षाद्देवः प्रवर्त्तकः  ।  
इत्येष ज्योतिषामेव सन्निवेशोर्ऽथनिश्चयात्  ॥ ब्न्द्प्_१,२४।१४६ ॥  
लोकसंव्यवहारार्थ मीश्वरेण विनिर्मितः  ।  
उत्तराश्रवणेनासौ सङ्क्षिप्तश्च ध्रुवे तथा  ॥ ब्न्द्प्_१,२४।१४७ ॥  
सर्वतस्तेषु विस्तीर्णो वृत्ताकार इव स्थितः  ।  
बुद्धिबूर्वं भागवता कल्पदौ सम्प्रवर्त्तितः  ॥ ब्न्द्प्_१,२४।१४८ ॥  
साश्रयः सो ऽभिमानी च सर्वस्य ज्योतिषात्मकः  ।  
वैश्वरूपप्रधानस्य परिणामो ऽयमद्भुतः  ॥ ब्न्द्प्_१,२४।१४९ ॥  
नैतच्छक्यं प्रसङ्ख्यातुं याथातथ्येन केनचित्  ।  
गतागतं मनुष्येण ज्योतिषां सांसचक्षुषा  ॥ ब्न्द्प्_१,२४।१५० ॥  
आगमादनुमा नाच्च प्रत्यक्षदुपपत्तितः  ।  
परिक्ष्य निपुणं बुद्ध्या श्रद्धातव्यं विपश्चिता  ॥ ब्न्द्प्_१,२४।१५१ ॥  
चक्षुः शास्त्रं जलं लेख्यं गणितं बुद्धिवित्तमाः  ।  
पञ्चैते हेतवो विप्रा ज्योतिर्गणविवेचने  ॥ ब्न्द्प्_१,२४।१५२ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे ज्योतिषां सन्निवेशन्नं नाम चतुर्विंशतितमो ऽध्यायः  
  
  
_____________________________________________________________  
  
  
सूत उवाच  
एतदुक्वा महाबुद्धिर्वायुर्ल्लोकहिते रतः  ।  
ज्जाप जप्यं भगवान्मध्यं प्राप्ते दिवाकरे  ॥ ब्न्द्प्_१,२५।१ ॥  
ऋषयश्चापि ते सर्वे ये तत्रासन्समागताः  ।  
ते सर्वे नियतात्मानस्तस्थुः प्राञ्जलयस्तथा  ॥ ब्न्द्प्_१,२५।२ ॥  
य इज्यो नियमस्यान्ते प्राणिनां जीवनः प्रभुः  ।  
नीलकण्ठ नमस्ते ऽस्तु इत्युवाच सदागतिः  ॥ ब्न्द्प्_१,२५।३ ॥  
श्रुत्वा तु भावितात्मानो मुनयः शंसितव्रताः  ।  
वालखिल्येति विख्याताः पतङ्गसहचारिणः  ॥ ब्न्द्प्_१,२५।४ ॥  
अष्टाशीतिसहस्रामि ऋषीणामूर्ध्वरेतसाम्  ।  
ते स्म पृच्छन्ति वायु च वायुपर्णाम्बु भोजनाः  ॥ ब्न्द्प्_१,२५।५ ॥  
नीलकण्ठेति यत्प्रोक्तं त्वया पवनसत्तम  ।  
एतद्गुह्यं पवित्राणां पुष्णं पुण्यविदां वरः  ॥ ब्न्द्प्_१,२५।६ ॥  
तद्वयं श्रोतुमिच्छाम स्तन्नो निगद सत्तम  ।  
तत्सर्व श्रोतुमिच्छामस्त्वत्प्रसादात्प्रभञ्जन  ॥ ब्न्द्प्_१,२५।७ ॥  
नीलता येन कण्ठस्य कारणेनांविकापतेः  ।  
श्रोतुमिच्छामहे देव तव वक्त्राद्विशेषतः  ॥ ब्न्द्प्_१,२५।८ ॥  
यावद्वाचः प्रवर्त्तन्ते सर्वास्ताः प्रेरितस्त्वया  ।  
वर्णस्थानगते वायो वाग्विधिः सम्प्रवर्त्तते  ॥ ब्न्द्प्_१,२५।९ ॥  
ज्ञान पूर्वमथोत्साहस्त्वत्तो वायो प्रवर्त्तते  ।  
त्वयि निष्पूयमाने तु शेषा वर्णप्रवृत्तयः  ॥ ब्न्द्प्_१,२५।१० ॥  
यत्र वाचो निवर्त्तन्ते देहवर्णाश्च दुर्लभाः  ।  
त्वत्तो हि वर्णसद्भावः सर्वगस्त्वं सदानिल  ॥ ब्न्द्प्_१,२५।११ ॥  
नान्यः सर्वगतो देवस्त्वदृते ऽस्ति समीरण  ।  
एष वै जीवलोकस्ते प्रत्यक्षः सर्वतो ऽनिल  ॥ ब्न्द्प्_१,२५।१२ ॥  
वेत्थ वाचस्पतिं देवं मनोनायकमीश्वरम्  ।  
ब्रूहि तत्कण्ठदेशे तु किं कृत्वा रूपविक्रिया  ॥ ब्न्द्प्_१,२५।१३ ॥  
वचः श्रुत्वा ततस्तेषां मुनीनां भावितात्मनाम  ।  
प्रत्युवाच महातेजा वायुर्ल्लोकनमस्कृतः  ॥ ब्न्द्प्_१,२५।१४ ॥  
पुरा कृतयुगे विप्रो वेदनिर्णयतत्परः  ।  
वसिष्ठो नाम धर्मात्मा मानसो वै प्रजापतिः  ॥ ब्न्द्प्_१,२५।१५ ॥  
पप्रच्छ कार्त्तिकेयं वै मयूरवरवाहनम्  ।  
महिषासुरनारीणां नयनाञ्जनतस्करम्  ॥ ब्न्द्प्_१,२५।१६ ॥  
महासेनं महात्मनं मेघस्तनितनिस्वनम्  ।  
उमामनः प्रहर्षाणां बारकच्छद्मरूपिणम्  ॥ ब्न्द्प्_१,२५।१७ ॥  
क्रैञ्चजीवितहर्तारं गौरीहृदयनन्दनम्  ।  
यदेतद्दृश्यते वर्य शुभ्रं शुभ्राञ्जनोपमम्  ॥ ब्न्द्प्_१,२५।१८ ॥  
तत्किमर्थं समुत्पन्नं कण्ठे कण्ठेकुन्देन्दुसप्रभे  ।  
एतद्दीप्तांय दान्ताय भक्ताय ब्रूहि पृच्छते  ॥ ब्न्द्प्_१,२५।१९ ॥  
कथां मङ्गलसंयुक्तां पवित्रां पापनाशिनीम्  ।  
मत्प्रियार्थम्महाभाग वक्तुमर्हस्यशेषतः  ॥ ब्न्द्प्_१,२५।२० ॥  
श्रुत्वा वाक्यं ततस्तस्य वसिष्ठस्य महात्मनः  ।  
प्रत्युवाच महातेजा देवारिबलसूदनः  ॥ ब्न्द्प्_१,२५।२१ ॥  
शृणुष्व वदतां श्रेष्टकथ्यमानं वचो मम  ।  
उमोत्सङ्गोपविष्टेन यथापूर्वं मया श्रुतम्  ॥ ब्न्द्प्_१,२५।२२ ॥  
पार्वत्या सह संवादः शर्वस्य च महात्मनः  ।  
तमहं सम्प्रवक्ष्यामि त्वत्प्रियार्थं महामुने  ॥ ब्न्द्प्_१,२५।२३ ॥  
कैलासशिखरे रम्ये नानाधातुविचित्रिते  ।  
तरुणादित्यसङ्काशे तप्तचामीकरप्रभे  ॥ ब्न्द्प्_१,२५।२४ ॥  
वज्रस्फटिकसोपाने चित्रपादशिलातले  ।  
जाम्बूनदमये दिव्ये नानाधातु विचित्रिते  ॥ ब्न्द्प्_१,२५।२५ ॥  
नानाद्रुमलताकीर्णे नानापुष्पफलोपगे  ।  
हंसकारण्डवाकीर्णे चक्रवाकोपशोभिते  ॥ ब्न्द्प्_१,२५।२६ ॥  
षट्पदोद्गीतबहुले धारासम्पातनादिते  ।  
मत्तक्रैञ्चमयूराणां नादैर्विक्रुष्टकन्दरे  ॥ ब्न्द्प्_१,२५।२७ ॥  
अप्सरोगणसङ्कीर्णे किन्नरैरुपशोभिते  ।  
जीवं जीवकजातीनां विरावैरुपकूजिते  ॥ ब्न्द्प्_१,२५।२८ ॥  
कोकिलारावबहुले सिद्धचारणसेविते  ।  
सौरभेयनिनादाढ्यं मेघस्तनितनिस्वने  ॥ ब्न्द्प्_१,२५।२९ ॥  
विनायकभयोद्विग्नकुं जरैर्मुक्तकन्दरैः  ।  
वीणावादित्रनिर्घेषैः श्रोत्रेन्द्रियमनोरमैः  ॥ ब्न्द्प्_१,२५।३० ॥  
दोलालम्बितसङ्घाते वनितासङ्घसेविते  ।  
ध्वजालम्बितदोलानां घण्टानां निनदाकुले  ॥ ब्न्द्प्_१,२५।३१ ॥  
वल्लकीवेणुबहुले त्रिंशद्बर्हिणसङ्कुले  ।  
मुखमर्द्दलवादित्रैर्वलितास्फोटितैस्तथा  ॥ ब्न्द्प्_१,२५।३२ ॥  
क्रीडावेगविवादानां निर्घोषैः पूर्णकन्दरे  ।  
हंसैः परावतैश्चैव बकराजैः सुखस्थिते  ॥ ब्न्द्प्_१,२५।३३ ॥  
देहबन्धैर्विचित्रैश्चप्रक्रीडितगणेश्वरे  ।  
सिंहव्याघ्रमुखैर्घोरवाशितैश्चण्डवेगितैः  ॥ ब्न्द्प्_१,२५।३४ ॥  
मृगमषमुखैश्चान्यैर्गजवाजिमुखैस्तथा  ।  
बिडालवदनैश्चोग्रैः क्रोष्टुकाकारसूर्त्तिभिः  ॥ ब्न्द्प्_१,२५।३५ ॥  
ह्रस्वैर्दीर्घैश्च सुकृशैर्लम्बोदरमहीदरैः  ।  
ह्रस्वजङ्घैः प्रलेबोष्ठैस्तालजङ्घैस्तथापरैः  ॥ ब्न्द्प्_१,२५।३६ ॥  
गोकर्णैरेककर्णैश्च महाकर्णैरकर्णकैः  ।  
बहुपादैर्महापादैरेकपादैरपादकैः  ॥ ब्न्द्प्_१,२५।३७ ॥  
बहुनेत्रैर्महानेत्रैरेकनेत्रैरनेत्रकैः  ।  
एकदंष्ट्रैर्महादंष्ट्रैर्बहुदंष्ट्रैरदंष्ट्रकैः  ॥ ब्न्द्प्_१,२५।३८ ॥  
एकशीर्षैर्महाशीर्षबहुशीर्षैरशीर्षकैः  ।  
एकजिह्वैर्महाजिह्वैर्बहुजिह्वैरजिह्वकैः  ।  
एवंरूपैर्महायोगैभूतर्भूतपतिर्वृतः  ॥ ब्न्द्प्_१,२५।३९ ॥  
विशुद्धमुक्तामणिरत्नभूषिते शिलातले स्वर्णमये सुरम्यके  ।  
सुखोपविष्टं मदनागनाशनं प्रोवाच वाक्यं गिरिराजपुत्री  ॥ ब्न्द्प्_१,२५।४० ॥  
भगवन्भूतभव्येश गोवृषाङ्कितशासन  ।  
तव कण्ठे महादेव भ्राजतेम्बुदसन्निभम्  ॥ ब्न्द्प्_१,२५।४१ ॥  
नात्युल्बणं शुभंशुभ्रे नीलाबुजचयोपमम्  ।  
किमिदं दीप्यते देव कण्ठे कामाङ्गनाशन  ॥ ब्न्द्प्_१,२५।४२ ॥  
को हेतुः कारणं किं वा कण्ठे नीलस्त्त्वमीश्वर  ।  
एतत्सर्वं यथान्यायं बूहि कौतूहलं हि मे  ॥ ब्न्द्प्_१,२५।४३ ॥  
श्रुत्वा वाक्यं ततस्तस्याः पार्वत्याः पावतीप्रियः  ।  
कथां मङ्गलसंयुक्तां कथयामास शङ्करः  ॥ ब्न्द्प्_१,२५।४४ ॥  
महेश्वर उवाच  
मथ्यमाने ऽमृते पूर्वं क्षीरोदे सुरदानवैः  ।  
अग्रे समुत्थितं घोरं विषङ्कालानलप्रभम्  ॥ ब्न्द्प्_१,२५।४५ ॥  
तं दृष्ट्वा सुरसङ्घस्च दैत्याश्चैव वरानने  ।  
विषण्णवदनाः सर्वे गतास्ते ब्रह्मणो ऽन्तकम्  ॥ ब्न्द्प्_१,२५।४६ ॥  
दृष्ट्वा सुरगणान्भीतान्ब्रह्मोवाच महाद्युतिः  ।  
किमर्थं वै महाभागा भीता उद्विग्नचेतनाः  ॥ ब्न्द्प्_१,२५।४७ ॥  
मया त्रिगुणमैश्वर्यं भवतां सम्प्रकल्पितम्  ।  
तेन व्यावर्त्तितैश्वर्या यूयं भो सुरसत्तमाः  ॥ ब्न्द्प्_१,२५।४८ ॥  
त्रलोक्यस्येश्वरा यूयं सर्वे वै विगतज्वराः  ।  
प्रजासर्गे न सो ऽस्तीह यश्चाज्ञां मे ऽतिवर्तयेत्  ॥ ब्न्द्प्_१,२५।४९ ॥  
विमानचारिण सर्वे सर्वे स्वच्छन्दगामिनः  ।  
आध्यात्मिके चाधिभूते अधिदैवे च नित्यशः  ॥ ब्न्द्प्_१,२५।५० ॥  
प्रजाः कर्मविपाकेन शक्ता यूयं प्रवर्त्तितुम्  ।  
तत्किमर्थं भयोद्विग्ना मृगाः सिंहार्दिता इव  ॥ ब्न्द्प्_१,२५।५१ ॥  
किं दुःशं को ऽनुसन्तापः कुतो वा भयमागतम्  ।  
एतत्सर्वं यथान्यायं शीघ्रमाख्या तुमर्हथ  ॥ ब्न्द्प्_१,२५।५२ ॥  
श्रुत्वा वाक्यं ततस्तस्य ब्रह्मणः परमात्मनः  ।  
ऊचुस्ते ऋषिभिः सार्द्धं सुरदैत्येन्द्रदानवाः  ॥ ब्न्द्प्_१,२५।५३ ॥  
सुरासुरैर्मथ्यमाने पजोराशौ पितमाह  ।  
भुजङ्गभृङ्गसङ्काशं नीलजीमूतसन्निभम्  ॥ ब्न्द्प्_१,२५।५४ ॥  
प्रादुर्भूतं विषं घोरं संवर्ताग्निसमप्रभम्  ।  
कालमृत्युरिवोद्भूतं युगान्तादित्यवर्चसम्  ॥ ब्न्द्प्_१,२५।५५ ॥  
त्रैलोक्योत्सादसूर्याभं विस्फुरत्तत् समन्ततः  ।  
विषेणोत्तिष्ठमानेन कालानलसमत्विषा  ॥ ब्न्द्प्_१,२५।५६ ॥  
निर्दग्धो रक्तगौराङ्गो कृतः कृष्णो जनार्द्दनः  ।  
तं दृष्ट्वा रक्तगौराङ्गं कृतं कृष्णं जनार्द्दनम्  ॥ ब्न्द्प्_१,२५।५७ ॥  
ततः सर्वे वयं भीतास्त्वा मेव शरणं गताः  ।  
सुराणामसुराणां च श्रुत्वा वाक्यं भयावहम्  ॥ ब्न्द्प्_१,२५।५८ ॥  
प्रत्युवाच महातेजा ब्रह्मा लोकपितामहः  ।  
शृण्वन्तु देवताः सर्वे ऋषयश्च तपोधनाः  ॥ ब्न्द्प्_१,२५।५९ ॥  
यत्तदग्रे समुत्पन्नं मथ्यमाने महोदधौ  ।  
विषं कालानलप्रख्यं कालकूटमिति श्रुतम्  ॥ ब्न्द्प्_१,२५।६० ॥  
येन प्रोद्भूतमात्रेण न व्यराजन्त देवताः  ।  
तस्य विष्णुरहं वापि सर्वे वा सुरपुङ्गवाः  ॥ ब्न्द्प्_१,२५।६१ ॥  
न शक्नुवन्ति वै सोढुं वेगमन्यत्र शङ्करात्  ।  
इत्युक्त्वा पद्मगर्भाभः पद्मायोनिरयोनिजः  ॥ ब्न्द्प्_१,२५।६२ ॥  
ओङ्कारं समनुस्मृत्य ध्यायञ्जयोतिः समन्ततः  ।  
ततः स्तोतुं समारब्धो ब्रह्मा वेद विदां वरः  ॥ ब्न्द्प्_१,२५।६३ ॥  
नमस्तुभ्यं विरूपाक्ष नमस्ते दिव्यचक्षुषे  ।  
नमः पिनाकहस्ताय वज्रहस्ताय वै नमः  ॥ ब्न्द्प्_१,२५।६४ ॥  
नमस्त्रैलोक्य नाथाय भूतानां पतये नमः  ।  
नमः सुरारिहन्त्रे च सोमसूर्याग्निचक्षुषे  ॥ ब्न्द्प्_१,२५।६५ ॥  
ब्रह्मणे चैव रुद्राय विष्णवे चैव ते नमः  ।  
साङ्ख्याय चैव योगाय भूतग्रामाय वै नमः  ॥ ब्न्द्प्_१,२५।६६ ॥  
मन्मथाङ्गविनाशाय कालपृष्ठाय वै नमः  ।  
सुरेतसे ऽथ रुद्राय देवदेवाय रंहसे  ॥ ब्न्द्प्_१,२५।६७ ॥  
कपर्दिने करालाय शङ्कराय हराय च  ।  
कपालिने विरूपाय शिवाय वरदाय च  ॥ ब्न्द्प्_१,२५।६८ ॥  
त्रिपुरघ्नमखघ्नाय मातॄणां पतये नमः  ।  
वृद्धाय चैव शुद्धाय मुक्तायैव बलाय च  ॥ ब्न्द्प्_१,२५।६९ ॥  
लोकत्रयैकवीराय चन्द्राय वरुणाय च  ।  
अग्राय चैव चोग्राय विप्रायानेकचक्षुषे  ॥ ब्न्द्प्_१,२५।७० ॥  
रजसे चैव सत्त्वाय नमस्ते ऽव्यक्तयोनये  ।  
नित्याय चैवानित्याय नित्यानित्याय वै नमः  ॥ ब्न्द्प्_१,२५।७१ ॥  
व्यक्ताय चैवाव्यक्ताय व्यक्ताव्यक्ताय वै नमः  ।  
चिन्त्याय चैवाचिन्त्याय चिन्त्याचिन्त्याय वै नमः  ॥ ब्न्द्प्_१,२५।७२ ॥  
जगतामार्त्तिनाशाय प्रियनारायणाय च  ।  
उमाप्रियाय शर्वाय नन्दिवक्त्राङ्किताय च  ॥ ब्न्द्प्_१,२५।७३ ॥  
पक्षमासाह्द्धमासाय ऋतुसंवत्सराय च  ।  
बहुरूपाय मुण्डाय दण्डिने च वरूथिने  ॥ ब्न्द्प्_१,२५।७४ ॥  
नमः कपालहस्ताय दिग्वासाय शिखण्डिने  ।  
धन्विने रथिने चैव यमिने ब्रह्मचारिणे  ॥ ब्न्द्प्_१,२५।७५ ॥  
ऋग्यजुः सामवेदाय पुरुषायेश्वराय च  ।  
इत्येव मादिचरितैः स्तोत्रैः स्तुत्य नमीऽस्तु ते  ।  
एवं स्तुत्वा ततो ब्रह्मा प्रणिपत्य वरानने  ॥ ब्न्द्प्_१,२५।७६ ॥  
ज्ञात्वा तु भक्तिं मम देवतानां गङ्गाजला स्फालितमुक्तकेशः  ।  
सूक्ष्मो ऽसि योगातिशयादचिन्त्यो न हि प्रभो व्यक्तिमुफैषि रुद्रः  ॥ ब्न्द्प्_१,२५।७७ ॥  
एवं भगवता पूर्वं ब्रह्मणा लोककर्तृणा  ।  
स्तुतो ऽहं विविधैः स्तोत्रैर्वेदवेदाङ्गसम्भवैः  ॥ ब्न्द्प्_१,२५।७८ ॥  
ततो ऽहं मुख्यया वाचा पितामहमथाब्रवम्  ।  
भूतभव्यभवन्नाथ लोकनाथ जगत्पते  ॥ ब्न्द्प्_१,२५।७९ ॥  
किं कार्यं ते मया ब्रह्मन्कर्त्तव्यं वद सुव्रत  ।  
श्रुत्वा वाक्यं ततो ब्रह्मा प्रत्युवाचाम्बुजेक्षणः  ॥ ब्न्द्प्_१,२५।८० ॥  
भूतभव्यभवन्नाथ श्रूयतां कारणेश्वर  ।  
सुरासुरैर्मथ्यमाने पयोधौ पङ्कजेक्षण  ॥ ब्न्द्प्_१,२५।८१ ॥  
भगवन्मेघसङ्काशं नीलजीमूतसन्निभम्  ।  
प्रादुर्भूतं विषं घोरं संवर्त्ताग्निसमप्रभम्  ॥ ब्न्द्प्_१,२५।८२ ॥  
तं दृष्ट्वा च वयं सर्वे भीताः सम्भ्रान्तचेतसः  ।  
तत्पिबस्व महादेव लोकानां हितकाम्यया  ॥ ब्न्द्प्_१,२५।८३ ॥  
भवाञ्छक्तश्च भोक्ता वै भवान्देववरः प्रभो  ।  
त्वदृते ऽन्यो महादेव वेगं सोढुं न विद्यते  ॥ ब्न्द्प्_१,२५।८४ ॥  
एवं तस्य वचः श्रुत्वा ब्रह्मणः परमेष्ठिनः  ।  
बाढ मित्येव तद्वाक्यं प्रतिगृह्य वरानने  ॥ ब्न्द्प्_१,२५।८५ ॥  
ततो ऽहं पातुमारब्धो विषमन्तकसन्निभम्  ।  
पिबतो मे महाघोरं विषं सुरभयप्रदम्  ॥ ब्न्द्प्_१,२५।८६ ॥  
कण्ठः समभवत्तूर्णं कृष्णो वै वरवर्णिनि  ।  
तं दृष्ट्वोत्पलपत्राभं कण्ठसक्तमिवोरगम्  ॥ ब्न्द्प्_१,२५।८७ ॥  
तक्षकं नागराजानं लेलिहानमिवोत्थितम्  ।  
अथोवाच महातेजा ब्रह्मा लोकपितामहः  ॥ ब्न्द्प्_१,२५।८८ ॥  
शोभसे त्वं महादेव कण्ठेनानेन सुव्रत  ।  
ततस्तस्य वचःश्रुत्वा मया गिरिवरात्मजे  ॥ ब्न्द्प्_१,२५।८९ ॥  
कण्ठे धृतं विषं घोरं नीलकण्ठस्ततो ऽस्म्यहम्  ।  
पश्यतां सुरसङ्घानां दैत्यानां च वरानने  ।  
यक्षगन्धर्वभूतानां पिशाचोरगरक्षसाम्  ॥ ब्न्द्प्_१,२५।९० ॥  
तत्कालकूटं विषमुग्रवेगं कण्ठे धृतं पर्वतराजपुत्रि  ।  
निवेश्यमानं सुरदैत्यसङ्घो दृष्ट्वा परं विस्मयमाजगाम  ॥ ब्न्द्प्_१,२५।९१ ॥  
ततः मुरगणाः सर्वे सदैत्योरगराक्षसाः  ।  
ऊचुः प्राञ्जलयो भूत्वा मत्तमातङ्गगामिनि  ॥ ब्न्द्प्_१,२५।९२ ॥  
अहोबलं वीर्यपराक्रमस्ते त्वहो वपुर्योगबलं तवेश  ॥ ब्न्द्प्_१,२५।९३ ॥  
अहो प्रभुत्वं तव देवदेव महाद्भुतं मन्मथदेहनाशन  ।  
त्वमेव विष्णुश्चतुराननस्त्वं त्वमेव मृत्युर्वरदस्त्वमेव  ॥ ब्न्द्प्_१,२५।९४ ॥  
त्वमेव सूर्यो रजनीकरश्च व्यक्तिस्त्वमेवास्य चराचरस्य  ।  
त्वमेव वह्निः पवनस्त्वमेव त्वमेव भूमिः सलिलं त्वमेव  ॥ ब्न्द्प्_१,२५।९५ ॥  
त्वमेव सर्वस्य चराचरस्य धाता विधाता प्रलयस्त्वमेव  ।  
इत्येव मुक्त्वा वचनं सुरेद्राः प्रगृह्य सोमं प्रणिपत्य मूर्ध्रा  ।  
गता विमानैरनिलोपवेगैर्महानगं मेरुमुपेत्य सर्वे  ॥ ब्न्द्प्_१,२५।९६ ॥  
इत्येतत्परमं गुह्यं पुण्यात्पुण्यतमं महत्  ॥ ब्न्द्प्_१,२५।९७ ॥  
नीलकण्ठ इति प्रोक्तं त्रिषु लोकेषु विश्रुतम्  ।  
स्वयम्भुवा स्वयं प्रोक्ता कथा पापप्रणाशिनी  ॥ ब्न्द्प्_१,२५।९८ ॥  
यस्तु धारयते नित्यं ब्रह्मोद्गीतामिमां शुभाम्  ।  
तस्याहं सम्प्रवक्ष्यामि फलं सुविपुलं महत्  ॥ ब्न्द्प्_१,२५।९९ ॥  
विषं तस्य वरारोहे स्थावरं जङ्गमं तथा  ।  
गात्रं प्राप्य तु सुश्रोणि क्षप्रं तत्प्रतिहन्यते  ॥ ब्न्द्प्_१,२५।१०० ॥  
शमायत्यशुभं घोरं दुःखप्नं चापकर्षति  ।  
स्त्रीषु वल्लभतां याति सभायां पार्थिवस्य च  ॥ ब्न्द्प्_१,२५।१०१ ॥  
विवादे जयमाप्नोति युद्धे विजयमेव च  ।  
गच्छति क्षेममध्वानं गृहेभ्यो नित्यसम्पदा  ॥ ब्न्द्प्_१,२५।१०२ ॥  
शरीरस्येह वक्ष्यामि गतिं तस्य वरानने  ।  
हरिश्मश्रुर्नीलकण्ठः शशाङ्काङ्कितमूर्द्धजः  ॥ ब्न्द्प्_१,२५।१०३ ॥  
त्र्यक्षस्त्रिशूलपाणिश्च वृष चानः पिनाकधृक्  ।  
नन्दितुल्यबलः श्रीमान्नन्दितुल्यपराक्रमः  ॥ ब्न्द्प्_१,२५।१०४ ॥  
विचरत्यखिलांल्लोकाम्सप्तलोकान्ममाज्ञया  ।  
न हन्यते गति स्तस्य अनिलस्य यथाम्बरे  ॥ ब्न्द्प्_१,२५।१०५ ॥  
मम तुल्यबलो भूत्वा तिष्ठत्याभूतसम्प्लवात्  ।  
मम भक्तया वरारोहे ये च शृम्वन्ति मानवाः  ॥ ब्न्द्प्_१,२५।१०६ ॥  
तेषां गतिं प्रवक्ष्यामि त्विह लोके परत्र च  ।  
ब्राह्मणो वेदमाप्नोति क्षत्रियो विन्दते महीम्  ॥ ब्न्द्प्_१,२५।१०७ ॥  
वैश्यस्तु लभते लाभं शूद्रः सुखमवाप्नुयात्  ।  
व्याधितो मुच्यते रोगाद्बद्धो मुच्येत बन्धनात्  ॥ ब्न्द्प्_१,२५।१०८ ॥  
गुर्विणी लभते पुत्रं कन्या विदति सत्पतिम्  ।  
नष्टं च लभते द्रव्यमिह लोके परत्र च  ॥ ब्न्द्प्_१,२५।१०९ ॥  
गवां शतसहस्रस्य सम्यग्दत्तस्य यत्फलम्  ।  
तत्फलं लभते मर्त्यः श्रुत्वा दिव्या मिमां कथाम्  ॥ ब्न्द्प्_१,२५।११० ॥  
पादं वाथार्द्धपादं वार् श्लोकर्ं श्लोकार्द्धमेव वा  ।  
यस्तु धारयते नित्यं रुद्रलोकं स गच्छति  ॥ ब्न्द्प्_१,२५।१११ ॥  
अथवा सर्वमेवेदं देवब्राह्मणसन्निधौ  ।  
यः पठेन्मानवो नित्यं मद्गतेनान्तरात्मना  ॥ ब्न्द्प्_१,२५।११२ ॥  
श्रद्धधानः सदा भक्तो रूद्रलोकं स गच्छति  ।  
पठेच्च देवि भक्त्या च पाठयेच्च नरः सदा  ॥ ब्न्द्प्_१,२५।११३ ॥  
अतः परतरं स्तोत्रं न भूतं न भविष्यति  ।  
नापि यक्षाः पिशाचा वा न भूता न विनायकाः  ।  
कुर्युर्विघ्नं गृहे तस्य यत्रायं तिष्ठति स्तवः  ॥ ब्न्द्प्_१,२५।११४ ॥  
मया नु तुष्टेन तवाम्बुजेक्षणे स्तवस्य माहात्म्यम घौघनाशनम्  ।  
निवेदितं पुण्यफलादियुक्तं स्वयं च कीतं चतुराननेन  ॥ ब्न्द्प्_१,२५।११५ ॥  
कथामिमां पुण्यफलादियुक्तां निवेद्य देव्यै शशिबद्धमूर्द्धजः  ।  
वृषस्य पृष्ठेन सहोमया प्रभुजगाम कैलासगुहां गुहप्रियः  ॥ ब्न्द्प्_१,२५।११६ ॥  
श्रुतं मया पापहरं तदन्तिके निवेदितं ते ऽथ मया प्रजापतेः  ।  
अधीत्य सर्वं त्वखिलं सलक्षणं प्रयाति चादित्यपदं द्विजोत्तमः  ॥ ब्न्द्प्_१,२५।११७ ॥  
  
इति श्रीब्रह्माण्डे महापुराणे वायुप्रोक्ते पूर्व भागे द्वितीये ऽनुषङ्गपादे नीलकण्ठनामोत्पत्तिकथनं नाम पञ्चविंशतितमो ऽध्यायः  
  
  
_____________________________________________________________  
  
  
ऋषय ऊचुः  
महादेवस्य महात्म्यं प्रभुत्वं च महात्मनः  ।  
श्रोतुमिच्छामहे सम्यगैश्वर्यगुणविस्तरम्  ॥ ब्न्द्प्_१,२६।१ ॥  
सूत उवाच  
पूर्वं त्रैलोक्यविजये विष्णुना समुदात्दृ तम्  ।  
बलिं बद्ध्वा महावीर्यं त्रैलोक्याधिपतिं पुरा  ॥ ब्न्द्प्_१,२६।२ ॥  
प्रनष्टेषु तु दैत्येषु प्रहृष्टे तु शचीपतौ  ।  
अथाजग्मुः प्रभुं द्रष्टुं सर्वे देवाः सनातनम्  ॥ ब्न्द्प्_१,२६।३ ॥  
यत्रास्ते विश्वरूपात्मा क्षीरोदस्य मसीपतः  ।  
सिद्धा ब्रह्मर्षयो यक्षा गन्धर्वाप्सरसां गणाः  ॥ ब्न्द्प्_१,२६।४ ॥  
नागा देवर्षयश्चैव नद्यः सर्वे च पर्वताः  ।  
अभिगम्य महात्मानं स्तुवन्ति पुरुषं हरिम्  ॥ ब्न्द्प्_१,२६।५ ॥  
त्वं धाता त्वं च कर्तासि त्वं लोकान्सृजसि प्रभो  ।  
त्वत्प्रसादाच्च कल्याणं प्राप्तं त्रैलोक्यमव्ययम्  ॥ ब्न्द्प्_१,२६।६ ॥  
असुराश्च जिताः सर्वे बलिर्बद्धश्च वै त्वया  ।  
एवमुक्तः सुरैर्विष्णः सिद्धैश्च परमर्षिभिः  ॥ ब्न्द्प्_१,२६।७ ॥  
प्रत्युवाच तदा देवान् सर्वांस्तान्पुरुषोत्तमः  ।  
श्रूयतामभिधास्यामि कारणं सुरसत्तमाः  ॥ ब्न्द्प्_१,२६।८ ॥  
यः स्रष्टा सर्वभूतानां कालः कालकरः प्रभुः  ।  
येनाहं ब्रह्मणा सार्द्धं सृष्टा लोकाश्च मायया  ॥ ब्न्द्प्_१,२६।९ ॥  
तस्यैव च प्रसादेन आदौ सिद्धत्वमागतः  ।  
पुरा तमसि चाव्यक्ते त्रैलोक्ये ग्रसिते मया  ॥ ब्न्द्प्_१,२६।१० ॥  
उदरस्थेषु भूतेषु त्वेको ऽहं शयित स्तदा  ।  
सहस्रशीर्षा भूत्वा च सहस्राक्षः सहस्रपात्  ॥ ब्न्द्प्_१,२६।११ ॥  
शङ्खचक्रगदापाणिः शयितो विमलेंऽभसि  ।  
एतस्मिन्नन्तरे दूरात्पश्यामि ह्यमितप्रभम्  ॥ ब्न्द्प्_१,२६।१२ ॥  
शतसूर्यप्रतीकाशं ज्वलन्तं स्वेन तेजसा  ।  
चतुर्वक्त्रं महायोगं पुरुषं काञ्चनप्रभम्  ॥ ब्न्द्प्_१,२६।१३ ॥  
कृष्णाजिनधरं देवं कमण्डलुविभूषितम्  ।  
निमेषान्तरमात्रेण प्राप्तो ऽसौ पुरुषोत्तमः  ॥ ब्न्द्प्_१,२६।१४ ॥  
ततो मामब्रवीद्ब्रह्मा सर्वलोकनमस्कृतः  ।  
कस्त्वं कुतो वा कि चेह तिष्ठसे वद मे विभो  ॥ ब्न्द्प्_१,२६।१५ ॥  
अहं कर्तास्मि लोकानां स्वयम्भूर्विश्वतोमुखः  ।  
एवमुक्तस्तदा तेन ब्रह्मणाहमुवाच तम्  ॥ ब्न्द्प्_१,२६।१६ ॥  
अहं कर्त्ता हि लोकानां संहर्ता च पुनः पुनः  ।  
एवं सम्भाषमाणौ तु परस्परजयैषिणौ  ॥ ब्न्द्प्_१,२६।१७ ॥  
उत्तरां दिशमास्थाय ज्वालामद्राक्ष्व विष्ठिताम्  ।  
ज्वालां ततस्तामालोक्य विस्मितौ च तदानघाः  ॥ ब्न्द्प्_१,२६।१८ ॥  
तेजसा च बलेनाथ शार्वं ज्योतिः कृताञ्जली  ।  
वर्द्धमानां तदा ज्वालामत्यन्तपरमाद्भुताम्  ॥ ब्न्द्प्_१,२६।१९ ॥  
अभिदुद्राव तां ज्वालां ब्रह्मा चाहं च सत्वरौ  ।  
दिवं भूमिं च निर्भिद्य तिष्ठन्तं जवालमण्डलम्  ॥ ब्न्द्प्_१,२६।२० ॥  
तस्या ज्वालस्य मध्ये तु पश्यावो विपुलप्रभम्  ।  
प्रादेशमात्रमव्यक्तं लिङ्गं परमदीप्तिमत्  ॥ ब्न्द्प्_१,२६।२१ ॥  
न च तत्काञ्चनं मध्ये नशैलं न च राजतम्  ।  
अनिर्देश्यमचिन्त्यं च लक्ष्यालक्ष्यं पुनः पुनः  ॥ ब्न्द्प्_१,२६।२२ ॥  
ज्वालामालासहस्राढ्यं विस्मयं परमद्भुतम्  ।  
महता तेजसायुक्तं वर्दभमानम्भृशन्तथा  ॥ ब्न्द्प्_१,२६।२३ ॥  
ज्वालामालाततं न्यस्तं सर्वभूतभयङ्करम्  ।  
घोररूपिणमत्यर्थं भिन्दं तमिव रोदसी  ॥ ब्न्द्प्_१,२६।२४ ॥  
ततो मामब्रवीद्ब्रह्मा अधो गच्छ त्वमाशु वै  ।  
अन्तमस्य विजानीवो लिङ्गस्य तु महात्मनः  ॥ ब्न्द्प्_१,२६।२५ ॥  
अहमूर्ध्वं गमिष्यामि यावदन्तो ऽस्य दृश्यते  ।  
तदा तु समयं कृत्वा गत उर्द्ध्वमधश्च हि  ॥ ब्न्द्प्_१,२६।२६ ॥  
ततो वर्षसहस्रं तु ह्यहं पुनरधो गतः  ।  
न पश्यामि च तस्यान्तं भीतश्चाहं ततो ऽभवम्  ॥ ब्न्द्प्_१,२६।२७ ॥  
तथैव ब्रह्मा ह्यूध्व च न चान्तं तस्य लब्धवान्  ।  
समागतो मया सार्द्ध तत्रैव च महाभसि  ॥ ब्न्द्प्_१,२६।२८ ॥  
ततो विस्मयमापन्नौ भीतौ तस्य महात्मनः  ।  
मायया मोहितौ तेन नष्टसञ्ज्ञै व्यवस्थितौ  ॥ ब्न्द्प्_१,२६।२९ ॥  
ततो ध्यानरतौ तत्र चेश्वरं सर्वतोमुखम्  ।  
प्रभवं निधनं चैव लौकानां प्रभुमव्ययम्  ॥ ब्न्द्प्_१,२६।३० ॥  
प्रह्वाञ्जलिपुटौ भूत्वा तस्मै शर्वाय शूलिने  ।  
महाभैरवनादाय भीमरूपाय दंष्ट्रिणे  ।  
अव्यक्तायाथ महते नमस्कारं प्रकुर्वहे  ॥ ब्न्द्प्_१,२६।३१ ॥  
नमो ऽस्तु ते लोकसुरेश देव नमो ऽस्तु ते भूतपते महात्मन्  ।  
नमो ऽस्तु ते शाश्वतसिद्धयोगिने नमोस्तु ते सर्वजगत्प्रतिष्ठित  ॥ ब्न्द्प्_१,२६।३२ ॥  
परमेष्ठी परं ब्रह्म त्वक्षरं परमं पदम्  ।  
ज्येष्ठस्त्वं वामदेवश्च रुद्रः स्कन्दः शिवः प्रभुः  ॥ ब्न्द्प्_१,२६।३३ ॥  
त्वं य५स्त्वं वषट्कारस्त्वमोङ्कारः परन्तपः  ।  
स्वाहाकारो नमस्कारः संस्कारः सर्वकर्मणाम्  ॥ ब्न्द्प्_१,२६।३४ ॥  
स्वधाकारश्च यज्ञश्च व्रतानि नियमास्तथा  ।  
वेदा लोकाश्च देवाश्च भगवानेव सर्वशः  ॥ ब्न्द्प्_१,२६।३५ ॥  
आकाशस्य च शब्दस्त्वम्भूतानां प्रभवाप्ययः  ।  
भूमौ गन्धो रसश्चाप्सु तेजोरूपं महेश्वरः  ॥ ब्न्द्प्_१,२६।३६ ॥  
वायोः स्पर्शश्च देवेश वपुश्चन्द्रमसस्तथा  ॥ ब्न्द्प्_१,२६।३७ ॥  
बुद्धौ ज्ञानं च देवेश प्रकृतेर्बीजमेव च  ॥ ब्न्द्प्_१,२६।३८ ॥  
संहर्त्ता सर्वलोकानां कालो मृत्युमय्ॐऽतकः  ।  
त्वं धारयसि लोकांस्त्रींस्त्वमेव सृजसि प्रभो  ॥ ब्न्द्प्_१,२६।३९ ॥  
पूर्वेण वदनेन त्वमिन्द्रत्वं प्रकरोषि वै  ।  
दक्षिणेन तु वक्त्रेण लोकान्सङ्क्षिपसे पुनः  ॥ ब्न्द्प्_१,२६।४० ॥  
पश्चिमेन तु वक्त्रेण वरुणस्थो न संशयः  ।  
उत्तरेण तु वक्त्रेण सोमस्त्वं देवसत्तमः  ॥ ब्न्द्प्_१,२६।४१ ॥  
एकधा बहुधा देव लोकानां प्रभवाप्ययः  ।  
आदित्या वसवो रुद्रा मरुतश्च सहाश्विनः  ॥ ब्न्द्प्_१,२६।४२ ॥  
साध्या विद्याधरा नागाश्चारणाश्च तपोधनाः  ।  
वालखिल्या महात्मानस्तपः सिद्धाश्च सुव्रताः  ॥ ब्न्द्प्_१,२६।४३ ॥  
त्वत्तः प्रसूता देवेश ये चान्ये नियतव्रताः  ।  
उमा सीता सिनीवाली कुहूर्गायत्र्य एव च  ॥ ब्न्द्प्_१,२६।४४ ॥  
लक्ष्मीः कीर्त्तिर्धृतिर्मेधा लज्जा कान्तिर्वपुः स्वधा  ।  
तुष्टिः पुष्टिः क्रिया चैव वाचां देवी सरस्वती  ।  
त्वत्तः प्रसूता देवेश सन्ध्या रात्रिस्तथैव च  ॥ ब्न्द्प्_१,२६।४५ ॥  
सूर्यायुतानामयुतप्रभाव नमो ऽस्तु ते चन्द्रसहस्रगौर  ।  
नमो ऽस्तु ते वज्रपिनाकधारिणे नमोस्तु ते देव हिरण्यवाससे  ॥ ब्न्द्प्_१,२६।४६ ॥  
नमोस्तु ते भस्मविभूषिताङ्ग नमो ऽस्तु ते कामशरीरनाशन  ।  
नमो ऽस्तु ते देव हिरण्यरेतसे नमो ऽस्तु ते देव हिरण्यवाससे  ॥ ब्न्द्प्_१,२६।४७ ॥  
नमो ऽस्तु ते देव हिरण्ययोने नमो ऽस्तु ते देव हिरण्यनाभ  ।  
नमो ऽस्तु ते देव हिरण्यरेतसे नमो ऽस्तु ते नेत्रसहस्रचित्र  ॥ ब्न्द्प्_१,२६।४८ ॥  
नमो ऽस्तु ते देव हिरण्यवर्ण नमो ऽस्तु ते देव हिरण्यकेश  ।  
नमो ऽस्तु ते देव हिरण्यवीर नमो ऽस्तु ते देव हिरण्यदायिने  ॥ ब्न्द्प्_१,२६।४९ ॥  
नमो ऽस्तु ते देव हिरण्यनाथ नमो ऽश्तुते देव हिरण्यनाद  ।  
नमो ऽस्तु ते देव पिनाकपाणे नमो ऽश्तुते ते शङ्कर नीलकण्ठ  ॥ ब्न्द्प्_१,२६।५० ॥  
एवं संस्तूयमानस्तु व्यक्तो भूत्वा महामतिः  ।  
देवदेवो जगद्योनिः सूर्य कोटिसमप्रभः  ॥ ब्न्द्प्_१,२६।५१ ॥  
आबभाषे कृपाविष्टो महादेवो महाद्युतिः  ।  
वक्त्रकोटिसहस्रेण ग्रसमान इवाम्बरम्  ॥ ब्न्द्प्_१,२६।५२ ॥  
कम्बुग्रीवः सुज ठरो नानाभूषणभूषितः  ।  
नानारत्नविचित्राङ्गो नानामाल्यानुलेपनः  ॥ ब्न्द्प्_१,२६।५३ ॥  
पिनाकपाणिर्भगवान्सुरपूज्यस्त्रिशूलधृक्  ।  
व्यालय ज्ञोपवीती च सुराणामभयङ्करः  ॥ ब्न्द्प्_१,२६।५४ ॥  
दुन्दुभिस्वरनिर्घोषः पर्जन्यनिनदोपमः  ।  
मुक्तो हासस्तदा तेन सर्वमापूरयञ्जगत्  ॥ ब्न्द्प्_१,२६।५५ ॥  
तेन शब्देन महता चावां भीतौ महात्मनः  ।  
अथोवाच महादेवः प्रीतो ऽहं सुरसत्तमौ  ॥ ब्न्द्प्_१,२६।५६ ॥  
पश्यतां च महायोगं भयं सर्व प्रमुच्यताम्  ।  
युवां प्रसूतौ गात्रेभ्यो मम पूर्वं सनातनौ  ॥ ब्न्द्प्_१,२६।५७ ॥  
यं मे दक्षिणो बाहुर्ब्रह्मा लोकपितामहः  ।  
वामो बाहुश्च मे विष्णुर्नित्यं युद्धेष्वनिर्जितः  ॥ ब्न्द्प्_१,२६।५८ ॥  
प्रीतो ऽहं युवयोः सम्यग्वरं दद्यां यथैप्सितम्  ।  
ततः प्रहृष्टमनसौ प्रणतौ पादयोः प्रभोः  ॥ ब्न्द्प्_१,२६।५९ ॥  
अब्रूतां च महादेवं प्रसादाभिमुखं स्थितम्  ।  
यदि प्रीतिः समुत्पन्ना यदि देयो वरश्च ते  ।  
भक्तिर्भवतु नौ नित्यं त्वयि देव सुरेश्वर  ॥ ब्न्द्प्_१,२६।६० ॥  
देवदेव उवाच  
एवमस्तु महाभागौ सृजतां विपुलाः प्रजाः  ।  
एवमुक्त्वा स भगवांस्तत्रैवातरधाद्विभुः  ॥ ब्न्द्प्_१,२६।६१ ॥  
एष एव मयोक्तो वः प्रभावस्तस्य धीमतः  ।  
एतद्धि परमं ज्ञानमव्यक्तं शिवसञ्ज्ञितम्  ॥ ब्न्द्प्_१,२६।६२ ॥  
एतत्सूक्ष्ममचिन्त्यं च पश्यन्ति ज्ञ३नचक्षुषः  ।  
तस्मै देवाधिदेवाय नमस्कारं प्रकुर्महे  ।  
महादेव नमस्ते ऽस्तु महेश्वर नमो ऽस्तु ते  ॥ ब्न्द्प्_१,२६।६३ ॥  
सूत उवाच  
एतच्छ्रुत्वा गताः सर्वे सुराः स्वं स्वं निवेशनम्  ।  
नमस्कारं प्रकुर्वाणाः शङ्कराय महात्मने  ॥ ब्न्द्प्_१,२६।६४ ॥  
इमं स्तवं पठिद्यस्तु चेश्वरस्य महात्मनः  ।  
कामांश्च लभते सर्वान् पापेभ्यश्च प्रमुच्यते  ॥ ब्न्द्प्_१,२६।६५ ॥  
एतत्सर्वं तदा तेन न विष्णुना प्रभविष्णुना  ।  
महादेवप्रसादेन ह्युक्तं ब्रह्म सनातनम्  ।  
एतद्वः सर्वमाख्यातं मया माहेश्वरं बलम्  ॥ ब्न्द्प्_१,२६।६६ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे लिङ्गोत्पत्तिकथनं नाम षड्विंशतितमो ऽध्यायः  
  
  
_____________________________________________________________  
  
ऋषय ऊचुः  
भूय षुत महाबुद्धे कथयस्व महात्मनः  ।  
महादेवस्य माहात्म्यं श्रोतुं कौतूहलं च नः  ॥ ब्न्द्प्_१,२७।१ ॥  
कथं दारुवणे देव-ऋषिसङ्घनिषेविते  ।  
चकार वेषं विकृतं येन बुद्धा महर्षयः  ॥ ब्न्द्प्_१,२७।२ ॥  
ज्ञात्वा च ते महादेवं ततो भ्रान्ता ह्यचेतसः  ।  
आराधयन्प्रसादार्थं नैषां तुष्टः पुनर्भवः  ॥ ब्न्द्प्_१,२७।३ ॥  
एतत्सर्वं यथावृत्तं देवदेवेन चेष्टितम्  ।  
तत्सर्वं कथयस्वेह त्वं नो बुद्धिमतां वरः  ॥ ब्न्द्प्_१,२७।४ ॥  
सूत उवाच  
श्रूयतामभिधास्यामि धर्ममेतमतन्द्रिताः  ।  
निर्म्मितं देवदेवेन भक्तानामनुकम्पया  ॥ ब्न्द्प्_१,२७।५ ॥  
पुरा कृतयुगे विप्राः शृङ्गे हिमवतः शुभे  ।  
देवदारुवनं रम्यं नानाद्रुमलताकुलम्  ॥ ब्न्द्प्_१,२७।६ ॥  
बहवो मुनयस्तत्र तपस्यन्तो मुनिव्रताः  ।  
शैवाल भोजनाः केचित्केचिदन्तर्जलेशयाः  ॥ ब्न्द्प्_१,२७।७ ॥  
केचिदभ्रावकाशास्तु पादाङ्गुष्ठाग्रधिष्ठिताः  ।  
दन्तोलूखलिनश्चान्ये त्वश्मकुट्टास्तथा परे  ॥ ब्न्द्प्_१,२७।८ ॥  
स्थानवीरासनाश्चान्ये मृगयर्यारतास्तथा  ।  
कालं नयन्ति तपसा तीव्रेण च महाधियः  ॥ ब्न्द्प्_१,२७।९ ॥  
ततस्तेषां प्रसादार्थ देवस्तद्वनमागतः  ।  
भस्मपाण्डुरदिग्धाङ्गो नग्नो विकृतलक्षणः  ॥ ब्न्द्प्_१,२७।१० ॥  
विकृतस्रस्तकेशश्च करालदशनस्तथा  ।  
उल्मुकव्यग्रहस्तश्च रक्तपिङ्गललोचनः  ॥ ब्न्द्प्_१,२७।११ ॥  
शिश्नं सवृषणं तस्य रक्तगैरिकसन्निभम्  ।  
मुखमङ्गारवर्णेन शुक्लेन च विभूषितम्  ॥ ब्न्द्प्_१,२७।१२ ॥  
क्वचित्स हसते रौद्रं क्वचिद्गायति विस्मि तः  ।  
क्वचिन्नृत्यति शृङ्गारी क्वचिद्रौति मुहुर्मुहुः  ॥ ब्न्द्प्_१,२७।१३ ॥  
नृत्यन्त रुरुधुस्तूर्णं पत्न्यस्तेषां विमोहिताः  ।  
आश्रमे ऽभ्यागतो ऽभीक्ष्णं या चते च पुनः पुनः  ॥ ब्न्द्प्_१,२७।१४ ॥  
भार्या कृता तथारूपा तृणाभरणभूषिता  ।  
वृषनादं प्रगर्जन्वै खरनादं ननाद च  ॥ ब्न्द्प्_१,२७।१५ ॥  
तथा वञ्चितुमा रब्धो हासयन्सर्वदेहिनः  ।  
ततस्ते मुनयः क्रुद्धाः क्रोधेन कलुषीकृताः  ॥ ब्न्द्प्_१,२७।१६ ॥  
मोहिता मायया सर्वे शपितुं समुपस्थिताः  ।  
करवद्गायसे यस्मात्खरस्तस्माद्भविष्यसि  ॥ ब्न्द्प्_१,२७।१७ ॥  
राक्षसो वा पिशाचो वा दानवो वाथ वा तथा  ।  
यथा वैच्छंस्तथा सर्वे क्रुद्धास्ते मुनयः समम्  ॥ ब्न्द्प्_१,२७।१८ ॥  
शेपुः शासैस्तु विविधैस्तं देवं भुवनेश्वरम्  ।  
तपांसि तेषां सर्वेषां प्रत्याहन्यन्त शङ्करे  ॥ ब्न्द्प्_१,२७।१९ ॥  
यथादित्यप्रकाशेन तारका नभसि स्थिताः  ।  
न द्योतन्ते प्रकाशेन तद्वत्तेजांसि शङ्करे  ॥ ब्न्द्प्_१,२७।२० ॥  
श्रूयते ऋषिशापेन ब्रह्मणः सुमहात्मनः  ।  
समृद्धः श्रेयसां यौनिर्यज्ञो वै नाशमाप्तवान्  ॥ ब्न्द्प्_१,२७।२१ ॥  
भृगोरपि च शापेन विष्णुः परमवियवान्  ।  
प्रादुर्भावान्दश प्राप्तो दुःखितश्च सदा कृतः  ॥ ब्न्द्प्_१,२७।२२ ॥  
इन्द्रस्यापि हि धर्मज्ञः शिश्नं सवृषणं पुरा  ।  
ऋषिणा गौतमेनोर्व्यां क्रुद्धेन विनिपातितम्  ॥ ब्न्द्प्_१,२७।२३ ॥  
गर्भवासो वसूनां च शापेन विहित स्तथा  ।  
ऋषीणां चैव शापेन नहुषः सर्पतां गतः  ॥ ब्न्द्प्_१,२७।२४ ॥  
क्षीरोदश्च समुद्रश्च ह्यपेयो ब्राह्मणैः कृतः  ।  
धर्मश्चात्र प्रशप्तो वै माण्डव्येन महात्मना  ॥ ब्न्द्प्_१,२७।२५ ॥  
एते चान्ये च बहवो यातनां च समागताः  ।  
वर्जयित्वा विरूपाक्षं देवदेवं महेश्वरम्  ॥ ब्न्द्प्_१,२७।२६ ॥  
एवं हि मोहितास्तेन न चाबुद्ध्यन्त शङ्करम्  ।  
ततस्ते ऋषयः सर्वे परस्परमथाब्रुवन्  ॥ ब्न्द्प्_१,२७।२७ ॥  
न चायं विधिरस्माकं गृहस्थानां विधीयते  ।  
ब्रह्मचर्य रतानां च वने वा वनवासिनाम्  ॥ ब्न्द्प्_१,२७।२८ ॥  
यतीनां वा तथा धर्मो नायं दृष्टः कथञ्चन  ।  
अनयस्तु महानेष येनायं मोहितो द्विजाः  ॥ ब्न्द्प्_१,२७।२९ ॥  
लिङ्गं प्रपातयस्वैतन्नायं धर्मस्तपस्विनाम्  ।  
वदस्व वाचा मधुरं वस्त्रमेकं समाश्रय  ॥ ब्न्द्प्_१,२७।३० ॥  
त्याजिते च त्वया लिङ्गे ततः पूजामवाप्स्यसि  ।  
ऋषीणां तद्वचः श्रुत्वा भगवान्भगनेत्रहा  ॥ ब्न्द्प्_१,२७।३१ ॥  
उवाच श्लक्ष्णया वाचा प्रहसन्निव शङ्करः  ।  
न शक्यमिदमस्मा कं लिङ्गं पातयितुं बलात्  ॥ ब्न्द्प्_१,२७।३२ ॥  
ब्रह्मादिदैवतैः सर्वैः किमुतान्यैस्तपोधनैः  ।  
पातयेयमहं चैतल्लिङ्गं भो द्विजसत्तमाः  ॥ ब्न्द्प्_१,२७।३३ ॥  
आश्रमे तिष्ठ वा गच्छ वाक्यमित्येव ते ऽब्रुवन्  ।  
एवमुक्तो महादेवः प्रत्दृष्टेन्द्रियचेष्टितः  ॥ ब्न्द्प्_१,२७।३४ ॥  
सर्वेषां पश्यतामेव तत्रैवान्तर्दधे प्रभुः  ।  
अन्तर्हिते भगवति तथा लिङ्गे कृते भवे  ॥ ब्न्द्प्_१,२७।३५ ॥  
त्रैलोक्ये सर्वभूतानां प्रादुर्भावो न जायते  ।  
व्याकुलं च तदा सर्वं न प्रकाशेत किञ्चन  ॥ ब्न्द्प्_१,२७।३६ ॥  
तपते चैव नादित्यो निष्प्रभः पावकस्तथा  ।  
नक्षत्राणि ग्रहाश्चैव विपरीता विजज्ञिरे  ॥ ब्न्द्प्_१,२७।३७ ॥  
सन्तानार्थ प्रवृत्तानामृषीणां विभवात्मनाम्  ।  
क्रतवो न व्यवर्त्तन्त ऋतुकालाभिगामिनाम्  ॥ ब्न्द्प्_१,२७।३८ ॥  
ते चरति पुनर्द्धर्म्मं निर्ममा निरहङ्कृताः  ।  
नष्टप्रभाववीर्याश्च नष्टतेजस एव च  ॥ ब्न्द्प्_१,२७।३९ ॥  
धर्मे चैव मतिस्तेषां तदा न व्यवतिष्ठते  ।  
ते तुसर्वे समागम्य ब्रह्मलोकमुपागताः  ॥ ब्न्द्प्_१,२७।४० ॥  
ब्रह्मणो भवनं गत्वा दृष्ट्वा पुष्पकसम्भवम्  ।  
पादयोः पतिताः सर्वे शिववृत्तान्तमूचिरे  ॥ ब्न्द्प्_१,२७।४१ ॥  
विकटः स्तब्धकेशश्च करालदशनस्तथा  ।  
उलूकव्यग्रहस्तश्च रक्तपिङ्गललोचनः  ॥ ब्न्द्प्_१,२७।४२ ॥  
शिश्नं सवृषणं तस्य रक्तं गैरिकमण्डितम्  ।  
स्नुषाणां च दुहितॄणां पुत्रीणां च विशेषतः  ॥ ब्न्द्प्_१,२७।४३ ॥  
वर्तमानस्ततः पार्श्वे विपरीताभिलाषतः  ।  
उन्मत्त इति विज्ञाय सो ऽस्माभिरवमानितः  ॥ ब्न्द्प्_१,२७।४४ ॥  
आक्रुष्टस्ताडितश्चापि लिङ्गं चाप्यस्य चोद्धृतम्  ।  
तस्य क्रोधप्रसादार्थं वयं ते शरणं गताः  ॥ ब्न्द्प्_१,२७।४५ ॥  
एतत्कार्यं न जानीमस्तन्नो ब्रूहि पितामह  ।  
ऋषीणां तद्वचः श्रुत्वा ध्यानाद्विज्ञाय चेश्वरम्  ॥ ब्न्द्प्_१,२७।४६ ॥  
प्रत्युवाच ततो ब्रह्मा वाक्यं च सुसमा हितः  ।  
एष देवो महादेवो विज्ञेयस्तु महेश्वरः  ॥ ब्न्द्प्_१,२७।४७ ॥  
न तस्य परमं किञ्चित्पदं समधिगम्यते  ।  
देवानां च ऋषीणां च पितृणां चैव स प्रभुः  ॥ ब्न्द्प्_१,२७।४८ ॥  
सहस्रयुगपर्यन्ते प्रलये सर्वदेहिनाम्  ।  
संहरत्येष भगवान् कालो भूत्वा महेश्वरः  ॥ ब्न्द्प्_१,२७।४९ ॥  
एष चैव प्रजाः सर्वाः सृजत्येकः स्वतेजसा  ।  
एष चिक्री च वक्षोजश्रीवत्सकृतलक्षणः  ॥ ब्न्द्प्_१,२७।५० ॥  
येगी कृतयुगे चैव त्रेतायां क्रतुरुच्यते  ।  
द्वापरे चैव कालाग्निर्धर्मकेतुः कलौ स्मृतः  ॥ ब्न्द्प्_१,२७।५१ ॥  
रुद्रस्य मूर्त्तयस्तिस्रो विज्ञेयाश्चापि पण्डितैः  ।  
तमो ह्यग्नी रजो ब्रह्मा सत्त्वं विष्णुः प्रकाशकः  ॥ ब्न्द्प्_१,२७।५२ ॥  
मूर्त्तिरेका स्मृता यस्य दिग्वासाश्च शिवाह्वया  ।  
यत्र तिष्ठन्ति तद्ब्रह्मयोगेन तु समन्वितम्  ॥ ब्न्द्प्_१,२७।५३ ॥  
तस्माद्देवं देवदेवमी शानं प्रभुमव्ययम्  ।  
आराधयत विप्रेन्द्रा जितक्रोधा जितेन्द्रियाः  ॥ ब्न्द्प्_१,२७।५४ ॥  
दृष्टं वै यादृशं तस्य लिङ्गमासीन्महात्मनः  ।  
तादृक्प्रतिकृतिं कृत्वा शूलपाणिं प्रपद्यत  ॥ ब्न्द्प्_१,२७।५५ ॥  
ततो द्रक्ष्यथ देवेशं दुर्दर्शमकृतात्मभिः  ।  
यं दृष्ट्वा सर्वमज्ञानमधर्मश्च प्रमश्यति  ॥ ब्न्द्प्_१,२७।५६ ॥  
ततः प्रदक्षिणं कृत्वा ब्रह्माणममितौजसम्  ।  
आस्थिता वीतशोकास्ते देवदारुवने ततः  ॥ ब्न्द्प्_१,२७।५७ ॥  
आराधयितुमारब्धा ब्रह्मणा कथितं यथा  ।  
स्थण्डिलेषु विचित्रेषु पर्वतेषु गुहासु च  ॥ ब्न्द्प्_१,२७।५८ ॥  
नदीनां च विचित्रेषु पुलिनेषु शुभेषु च  ।  
एवं संवत्सरे पूर्णे वसन्ते समुपस्थिते  ।  
तदेव रूपमास्थाय देवस्तद्वनमागतः  ॥ ब्न्द्प्_१,२७।५९ ॥  
कुसुमितबहुपादपालताकं भ्रमरगणै रुपगीयमानखण्डम्  ।  
परभृतपरिपूर्णचारुशब्दं प्रविशति तद्वनमाश्रमं महेशः  ॥ ब्न्द्प्_१,२७।६० ॥  
ततस्तं मुनयः सर्वे तुष्टुवुः सुसमाहिताः  ॥ ब्न्द्प्_१,२७।६१ ॥  
अद्भिर्विवधमाल्यैश्च धूपमन्धैस्तथैव च  ।  
सपत्नीका महाभागाः सपुत्राः सपरिच्छदाः  ॥ ब्न्द्प्_१,२७।६२ ॥  
मृदु भस्ते तदा वाग्भिर्गिरीशमिदमब्रुवन्  ।  
अज्ञानाद्देवदेवस्य यदस्माभिग्नुष्ठितम्  ॥ ब्न्द्प्_१,२७।६३ ॥  
कर्मणा मनसा वाचा तत्सर्वं क्षन्तुमर्हसि  ।  
चरितानि विचित्राणि गुह्यानि गहनानि च  ॥ ब्न्द्प्_१,२७।६४ ॥  
ब्रह्मादीनां च देवानां दुर्विज्ञेयानि शङ्कर  ।  
स्वागतं ते न जानीमो गतिं नैव च नैव च  ॥ ब्न्द्प्_१,२७।६५ ॥  
विश्वेश्वर महादेव यो ऽसि सो ऽसि नमो ऽस्तु ते  ।  
स्तुवन्ति त्वां महात्मानो देवदेवं महेश्वरम्  ॥ ब्न्द्प्_१,२७।६६ ॥  
नमो भवाय भव्याय भावनायोद्भवाय च  ।  
अनन्तबलवीर्याय भूतानां पतये नमः  ॥ ब्न्द्प्_१,२७।६७ ॥  
संहर्त्रे कपिशाङ्गाय अव्ययाय व्ययाय च  ।  
गङ्गा सलिलधाराय चाधाराय गुणात्मने  ॥ ब्न्द्प्_१,२७।६८ ॥  
त्र्यम्बकाय त्रिनेत्राय त्रिशूलवरधारिणे  ।  
कन्दर्पाय नमस्तुभ्यं नमो ऽस्तु परमात्मने  ॥ ब्न्द्प्_१,२७।६९ ॥  
शकराय वृषाङ्काय गणानां पतये नमः  ।  
दण्डहस्ताय कालाय पाशहस्ताय वै नमः  ॥ ब्न्द्प्_१,२७।७० ॥  
वेदमन्त्रप्रधानाय शतजिह्वाय ते नमः  ।  
भूतं भव्यं भविष्यच्च स्थावरं चङ्गमं च यत्  ॥ ब्न्द्प्_१,२७।७१ ॥  
तव देहात्समुत्पन्नं देव सर्वमिदं जगत्  ।  
शेभो पाहि च भद्रं ते प्रसीद भगवंस्ततः  ॥ ब्न्द्प्_१,२७।७२ ॥  
अज्ञानाद्यदि वा ज्ञानाद्यत्किञ्चित्कुरुते नरः  ।  
तत्सर्वं भगवानेव कुरुते योगमायया  ॥ ब्न्द्प्_१,२७।७३ ॥  
एवं स्तुत्वा तु मुनयः प्रहृष्टेनान्तरात्मना  ।  
याचन्ते तपसा युक्ताः पश्यामस्त्त्वां यथा पुरा  ॥ ब्न्द्प्_१,२७।७४ ॥  
प्रकृतिस्थं च ते लिङ्गं तथैवास्तु यथा पुरा  ।  
नमो दिग्वाससे नित्यं किङ्किणीजालमालिने  ॥ ब्न्द्प्_१,२७।७५ ॥  
विकटाय करालाय करालवदनाय च  ।  
अरूपाय सुरूपाय विश्वरूपाय ते नमः  ॥ ब्न्द्प्_१,२७।७६ ॥  
कटङ्कटाय रूद्राय स्वाहाकाराय वै नमः  ।  
सर्वप्राणात्मने तुभ्यं गुणदेहाय वै नमः  ॥ ब्न्द्प्_१,२७।७७ ॥  
दुर्ग्गन्धाय सुगन्धाय शूलहस्ताय वै नमः  ।  
स्वयं नीलशिखण्डाय श्रीकण्ठाय नमो नमः  ।  
नीलकण्ठाय देवाय चिताभस्माङ्गरागिणे  ॥ ब्न्द्प्_१,२७।७८ ॥  
गुणत्रयात्मने तुभ्यं नमो विश्वाय वेधसे  ।  
श्मशानवासिने नित्यं प्रेतरूपाय वै नमः  ॥ ब्न्द्प्_१,२७।७९ ॥  
त्वं ब्रह्मा सर्वदेवानां रुद्राणां नीललोहितः  ।  
आत्मा च सर्वभूतानां साङ्ख्यैः पुरुष उच्यते  ॥ ब्न्द्प्_१,२७।८० ॥  
पर्वतानां महामेरुर्नक्षत्राणां च चन्द्रमाः  ।  
ऋषीणां च वसिष्ठस्त्वं देवानां वासवस्तथा  ॥ ब्न्द्प्_१,२७।८१ ॥  
ओङ्करः सर्ववेदानां ज्येष्ठसाम च सामसु  ।  
आरण्यानां च सर्वेषां सिंहस्त्वं परमेश्वरः  ॥ ब्न्द्प्_१,२७।८२ ॥  
ग्राम्याणामृषभश्चापि भगवांल्लोकपूजितः  ।  
सर्वथा वर्त्तमानो ऽपि योयो भावो भविष्यति  ॥ ब्न्द्प्_१,२७।८३ ॥  
त्वामेव तत्र पश्यामो ब्रह्मणा कथितं यथा  ।  
कामः क्रोधश्च लोभश्च विषादो मद एव च  ॥ ब्न्द्प्_१,२७।८४ ॥  
एतदिच्छाम वै रोद्धुं प्रसीद परमेश्वर  ।  
महासंहरणे प्राप्ते त्वया देव कृतात्मना  ॥ ब्न्द्प्_१,२७।८५ ॥  
करं ललाटे सम्पीड्य वह्निरुत्पादितस्त्वया  ।  
तेनाग्निना तदा लोका अर्चिर्भिः सर्वतो वृताः  ॥ ब्न्द्प्_१,२७।८६ ॥  
तस्मादग्निसमा ह्येते बहवो विकृताग्नयः  ।  
यानि चान्यानिभूतानि स्थावराणि चराणि च  ॥ ब्न्द्प्_१,२७।८७ ॥  
दह्यन्ते प्राणिनस्ते तु त्वत्समुत्थेन वाह्निना  ।  
अस्माकं दह्यमानानां त्राता भव सुरेश्वर  ॥ ब्न्द्प्_१,२७।८८ ॥  
त्वं च लोकहितार्थाय भूतानि परिषिञ्चसि  ।  
महेश्वर महाभाग प्रभो शुभनिरीक्षक  ॥ ब्न्द्प्_१,२७।८९ ॥  
आज्ञापय वयं नाथ कर्त्तारो वचनं तव  ।  
रूपकोटिसहस्रेषु रूपकोटिशतेषु च  ॥ ब्न्द्प्_१,२७।९० ॥  
अन्तं गन्तुं न शक्ताः स्म तव देव नमो ऽस्तु ते  ।  
ततस्तु भगवानीश इदं वचनमब्रवीत्  ॥ ब्न्द्प्_१,२७।९१ ॥  
ये हि मे भस्मनिरता भस्मना दग्धकिल्बिषाः  ।  
यथोक्तकारिणो दान्ता विप्रा ध्यानपरायणाः  ॥ ब्न्द्प्_१,२७।९२ ॥  
न तान्परिवदेद्विद्वान् न च तानतिलङ्घयेत्  ।  
न चेमानप्रियं ब्रूयादमुत्रेह हितार्थवान्  ॥ ब्न्द्प्_१,२७।९३ ॥  
यस्तान्निन्दति मूढात्मा महादेवंस निन्दति  ।  
यस्त्वेतान्पूजयेन्नित्यं स पूजयति शङ्करम्  ।  
एवं चरथ भद्रं वो मत्तः सिद्धिमवाप्स्यथ  ॥ ब्न्द्प्_१,२७।९४ ॥  
अतुलमिह महातमः प्रणाशंशिवकथितं परमं विधिं विदित्वा  ।  
अपगतभयलोभमोहचिन्ताः सह पतिताः महसा शिरोभिरूहुः  ॥ ब्न्द्प्_१,२७।९५ ॥  
ततस्ते मुदिता विप्राः प्रकृतिस्थे महेश्वरे  ।  
गन्धोदकैः सुशुद्धैश्च कुशपुष्पविमिश्रितैः  ॥ ब्न्द्प्_१,२७।९६ ॥  
स्नापयन्ति महाकुम्भैरद्भिर्देवं महेश्वरम्  ।  
गायन्ति विविधैर्गुह्यैर् हुङ्कारैश्चापि सुस्वरैः  ॥ ब्न्द्प्_१,२७।९७ ॥  
नमो दिग्वाससे देव किङ्किणीध्राय वै नमः  ।  
अर्द्ध नारीशरीराय साङ्ख्ययोगप्रवर्त्तिने  ॥ ब्न्द्प्_१,२७।९८ ॥  
घनवाहनकृष्णाय गजचर्मनिवासिने  ।  
कृष्णाजिनोत्तरीयाय व्यालयज्ञोपवीतिने  ॥ ब्न्द्प्_१,२७।९९ ॥  
सुरचितचित्रविचित्रकुण्डलाय सुरचितमाल्यविभूषणाय तुभ्यम्  ।  
मृगपतिवरचर्मवाससे ते पृथुपरशो च नमोस्तु शङ्कराय  ॥ ब्न्द्प्_१,२७।१०० ॥  
भूयश्च स्थापिते लिङ्गे लोकानां हितकाम्यया  ।  
वर्णधर्मपराश्चैव चेरुस्ते मुनिसत्तमाः  ॥ ब्न्द्प्_१,२७।१०१ ॥  
ततस्तान्स मुनीन्प्रीतः प्रत्युवाच महेश्वरः  ।  
प्रीतोस्मि युष्मत्तपसा वरं वृणुत मुव्रताः  ॥ ब्न्द्प्_१,२७।१०२ ॥  
ततस्ते मुनयस्सर्वे प्रणिपत्य महेश्वरम्  ।  
भृग्वङ्गिरा वसिष्ठश्च विश्वामित्रस्तथैव च  ॥ ब्न्द्प्_१,२७।१०३ ॥  
गौतमो ऽत्रिः सुकेशश्च पुलस्त्यः पुलहः क्रतुः  ।  
मरीचिः कश्यपश्चापि संवर्तश्च महातपाः  ॥ ब्न्द्प्_१,२७।१०४ ॥  
ते प्रणम्य महादेवमिदं वचनमब्रुवन्  ।  
भस्मस्नानं च नग्नत्वं वामत्वं प्रतिलोमता  ।  
सेव्यासेव्यत्वं तु विभो एतदिच्छाम वेदितुम्  ॥ ब्न्द्प्_१,२७।१०५ ॥  
भगवानुवाच  
एतद्वः सम्प्रवक्ष्यामि कथासर्वस्वमद्य वै  ।  
अग्निर्ह्यहं सोमयुतः सोमश्चाग्निमुपश्रितः  ॥ ब्न्द्प्_१,२७।१०६ ॥  
कृताकृतं वदन्त्यग्निं भूयो लोकाः समाश्रिताः  ।  
असकृच्चाग्निना दग्धं जगत्स्थावरजङ्गमम्  ॥ ब्न्द्प्_१,२७।१०७ ॥  
भस्मसाध्यं हि तत्सर्वं पवित्रमिद मुत्तमम्  ।  
भस्मना वीर्यमास्थाय भूतानि परिषिञ्चति  ॥ ब्न्द्प्_१,२७।१०८ ॥  
अग्निकार्यं च यत्कृत्वा करिष्यति च त्र्यायुषम्  ।  
भस्मना मम वीर्येण मुच्यते सर्वकिल्बिषैः  ॥ ब्न्द्प्_१,२७।१०९ ॥  
भासयत्येव यद्भस्म शुभं वासयते च यत्  ।  
तत्क्षणात्सर्वपापानां भस्मेति परिकीर्त्यते  ॥ ब्न्द्प्_१,२७।११० ॥  
ऊष्मपाः पितरो ज्ञेया देवा वै सोमसम्भवाः  ।  
अग्नीषोमात्मकं सर्वं जगत्स्थावरजं गमम्  ॥ ब्न्द्प्_१,२७।१११ ॥  
अहमग्निर्महातेजाः सोमश्चैषा ममाम्बिका  ।  
अहमग्निश्च सोमश्च प्रकृत्या पुरुषः स्वयम्  ॥ ब्न्द्प्_१,२७।११२ ॥  
तस्माद्भस्म महाभागा मद्वीर्यमिति चोच्यते  ।  
स्ववीर्यं वपुषा चैव धारयामीति वै स्थितिः  ॥ ब्न्द्प्_१,२७।११३ ॥  
तदा प्रभृति लोकेषु रक्षार्थमशुभेषु च  ।  
भस्मना क्रियते रक्षा सूतिकानां गृहेषु च  ॥ ब्न्द्प्_१,२७।११४ ॥  
भस्मस्नानविशुद्धात्मा जितक्रोधो जितेन्द्रियः  ।  
मत्समीपसुपागम्य न भूयो विनिवर्तते  ॥ ब्न्द्प्_१,२७।११५ ॥  
व्रतं पाशुपतं योगं कापालं योगनिर्मितम्  ।  
पूर्वं पाशुपतं ह्येतन्निर्मितं तदनुत्तमम्  ॥ ब्न्द्प्_१,२७।११६ ॥  
शेषाश्चाश्रमिणः सर्वे पश्चात्सृष्टाः स्वयम्भुवा  ।  
सृष्टिरेषा मया सृष्टा लज्जामोहभयात्मिका  ॥ ब्न्द्प्_१,२७।११७ ॥  
नग्ना एव हि जायन्ते देवता मुनयस्तथा  ।  
ये चान्येमानवा लोके सर्वे जायन्त्यवाससः  ॥ ब्न्द्प्_१,२७।११८ ॥  
इन्द्रियैरजितैर्नग्ना दुकूलेनापि संवृताः  ।  
तैरेव संवृतो गुप्तोन वस्त्रं कारणं स्मृतम्  ॥ ब्न्द्प्_१,२७।११९ ॥  
क्षमा धृतिरहिंसा च वैराग्यं चैव सर्वशः  ।  
तुल्यौ मानापमानौ च तत्प्रावरणमुत्तमम्  ॥ ब्न्द्प्_१,२७।१२० ॥  
भस्मपाण्डुरदिग्धाङ्गो ध्यायते मनसा भवम्  ।  
यद्यकार्यसहस्राणि कृत्वा स्नायति भस्मना  ॥ ब्न्द्प्_१,२७।१२१ ॥  
तत्सर्वं दहते भस्म यथाग्निस्तेजसा वनम्  ।  
तस्मा द्यत्नपरो भूत्वा त्रिकालमपि यः सदा  ॥ ब्न्द्प्_१,२७।१२२ ॥  
भस्मना कुरुते स्नानं गाणपत्यं स गच्छति  ।  
संहृत्य च क्रतून्सर्वान्गृहीत्वामृतमुत्त मम्  ॥ ब्न्द्प्_१,२७।१२३ ॥  
ध्यायन्ति ये महादेवं लीनास्तद्भावभाविताः  ।  
उत्तरेणाथ पन्थानं ते ऽमृतत्वमवाप्नुयुः  ॥ ब्न्द्प्_१,२७।१२४ ॥  
दक्षिणेनाथ पन्थानं ये श्मशानानि भेजिरे  ।  
अणिमा महिमा चैव लघिमा प्राप्तिरेव च  ॥ ब्न्द्प्_१,२७।१२५ ॥  
गरिमा पञ्चमी चैव षष्ठं प्राकाम्यमेव च  ।  
ईशित्वं च वशित्वं च ह्यमरत्वं च ते गताः  ॥ ब्न्द्प्_१,२७।१२६ ॥  
इन्द्रादयस्तथा देवाः कामिकं व्रतमास्थिताः  ।  
ऐश्वर्यं परमं प्राप्य सर्वे प्रथिततेजसः  ॥ ब्न्द्प्_१,२७।१२७ ॥  
व्यपगतमदमोहमुक्तरागास्तमेरहजदोषविवर्जितस्वभावाः  ।  
परिभवमिदमुत्तमं विदित्वा पशुपतिदयितमिदं व्रतं चरध्वम्  ॥ ब्न्द्प्_१,२७।१२८ ॥  
यः पठेद्वै शुचिर्भूत्वा श्रद्दधानो जितेन्द्रियः  ।  
सर्वपापविशुद्धात्मा रुद्रलोकं स गच्छति  ॥ ब्न्द्प्_१,२७।१२९ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपाद दारुवनप्रवेशभस्मस्नानविधिर्नाम सप्तविंशतितमो ऽध्यायः  
  
  
_____________________________________________________________  
  
  
ऋषिरुवाच  
अगात्कथममावस्यां मासि मासि दिवं नृपः  ।  
ऐलः पुरूरवाः सूत कथं वातर्पयत्पितॄन्  ॥ ब्न्द्प्_१,२८।१ ॥  
सूत उवाच  
तस्य ते ऽहं प्रवक्ष्यामि प्रभावं शांशपायने  ।  
ऐलस्यादित्यसंयोगं सोमस्य च महात्मनः  ॥ ब्न्द्प्_१,२८।२ ॥  
अन्तःसारमयस्येन्दोः पक्षयोः शुक्लकृष्णयोः  ।  
ह्रासवृद्धी पिदृमतः पित्र्यस्य च विनिर्णयम्  ॥ ब्न्द्प्_१,२८।३ ॥  
सोमाच्चैवामृतप्राप्तिं पितॄणां तर्वणं तथा  ।  
काव्याग्निष्वात्तमौम्यानां पितॄणाञ्चैव दर्शनम्  ॥ ब्न्द्प्_१,२८।४ ॥  
यथा पुरूरवाश्चैव तर्पयामास वै पितॄन्  ।  
एतत्सर्वं प्रवक्ष्यामि पर्वाणि च यथाक्रमम्  ॥ ब्न्द्प्_१,२८।५ ॥  
यदा तु चन्द्रसूर्यौं वै नक्षत्रेण समागतौ  ।  
अमावस्यां निवसत एकरात्रैकमण्डलौ  ॥ ब्न्द्प्_१,२८।६ ॥  
स गच्छति तदा द्रष्टुं दिवाकरनिशाकरौ  ।  
अमावस्याममावास्यां मातामहपितामहौ  ॥ ब्न्द्प्_१,२८।७ ॥  
अभिवाद्य स तौ तत्र कालापेक्षः प्रतीक्षते  ।  
प्रस्यन्दमानात्सोमात्तु पित्रर्थं तु परिश्रवान्  ॥ ब्न्द्प्_१,२८।८ ॥  
ऐलः पुरूरवा विद्वान्मासश्राद्धचिकीर्षया  ।  
उपास्ते पितृमन्तं तं सोमं दिवि समास्थितः  ॥ ब्न्द्प्_१,२८।९ ॥  
द्विलवां कुहूमात्रां च ते उभे तु विचार्य सः  ।  
सिनीवालीप्रमाणेभ्यः सिनीवालीमुपास्य सः  ॥ ब्न्द्प्_१,२८।१० ॥  
कुहूमात्रः कलां चैव ज्ञात्वोपास्ते कुहूं तथा  ।  
स तदा तामुपासीनः कालापेक्षः प्रपश्यति  ॥ ब्न्द्प्_१,२८।११ ॥  
सुधामृतं तु तत्सोमात्स्रवद्वै मासतृप्तये  ।  
दशभिः पञ्चभिश्चैव सुधामृतपरिस्रवैः  ॥ ब्न्द्प्_१,२८।१२ ॥  
कृष्णपक्षे भुजां प्रीत्या दह्यमानां तथांशुभिः  ।  
सद्यः प्रक्षरता तेन सौम्येन मधुना तु सः  ॥ ब्न्द्प्_१,२८।१३ ॥  
निर्वातेष्त्रथ पक्षेषु पित्र्येण विधिना दिवि  ।  
सुधामृतेन राजैन्द्रस्तर्प यामास वै पितॄन्  ॥ ब्न्द्प्_१,२८।१४ ॥  
सौम्यान्बर्हिषदः काव्यानग्निष्वात्तांस्तथैव च  ।  
ऋतमग्निस्तु यः प्रोक्तः स तु संवत्सरो मतः  ॥ ब्न्द्प्_१,२८।१५ ॥  
जज्ञिरे ह्यृतवस्तस्माद्ध्यृतुभ्यश्चार्त्तवास्तथा  ।  
आर्तवा ह्यर्द्धमासाख्याः पितरो ह्यृतुसूनवः  ॥ ब्न्द्प्_१,२८।१६ ॥  
ऋतवः पितामहा मासा अयनाह्यब्दसूनवः  ।  
प्रपितामहास्तु वै देवाः पञ्चाब्दा ब्रह्मणः सुताः  ॥ ब्न्द्प्_१,२८।१७ ॥  
सौम्यास्तु सोमजा ज्ञेयाः काव्या ज्ञेयाः कवेः सुताः  ।  
उपहूताः स्मृता देवाः सोमजाः सोमपाः स्मृताः  ॥ ब्न्द्प्_१,२८।१८ ॥  
आज्यपास्तु स्मृताः काव्यास्तिस्रस्ताः पितृजातयः  ।  
काव्या बर्हिषद श्चैव अग्निष्वात्ताश्च तास्त्रिधा  ॥ ब्न्द्प्_१,२८।१९ ॥  
गृहस्था ये च यज्वान ऋतुर्बर्हिषदो ध्रुवम्  ।  
गृहस्थाश्चाप्ययज्वान अग्निष्वात्तास्तथार्त्तवाः  ॥ ब्न्द्प्_१,२८।२० ॥  
अष्टकापतयः काव्याः पञ्चाब्दास्तान्निबोधत  ।  
तेषां संवत्सरो ह्यग्निः सूयस्तु परिवत्सरः  ॥ ब्न्द्प्_१,२८।२१ ॥  
सोम इड्वत्सरः प्रोक्तो वायुश्चैवानुवत्सरः  ।  
रुद्रस्तु वत्सरस्तेषां पञ्चाब्दास्ते युगात्मकाः  ॥ ब्न्द्प्_१,२८।२२ ॥  
काव्याश्चैवोष्मपाश्चैव दिवाकीर्त्याश्च ते स्मृताः  ।  
ये ते पिबन्त्यमावस्यां मासिमासि सुधां दिवि  ॥ ब्न्द्प्_१,२८।२३ ॥  
तांस्तेन तर्पयामास यावदासीत्पुरूरवाः  ।  
यस्मात्प्रस्रवते सोमान्मासि मासि धिनोति च  ॥ ब्न्द्प्_१,२८।२४ ॥  
तस्मात्सुधामृतं तद्वै पितॄणां सोमपायिनाम्  ।  
एवं तदमृतं सौम्यं सुधा च मदु चैव ह  ॥ ब्न्द्प्_१,२८।२५ ॥  
कृष्णपक्षे यथा वेन्दोः कलाः पञ्चदश क्रमात्  ।  
पिबन्त्यम्बुमयं देवास्त्रयस्त्रिंशत्तु छन्दनाः  ॥ ब्न्द्प्_१,२८।२६ ॥  
पीत्वार्द्धमासं गच्छन्ति चतुर्दश्यां सुधामृतम्  ।  
इत्येवं पीयमानैस्तु देवैः सर्वैर्निशाकरः  ॥ ब्न्द्प्_१,२८।२७ ॥  
समागच्छत्यमावस्यां भागे पञ्चदशे स्थितः  ।  
सुषुम्णाप्यायितं चैव ह्यमावस्यां यथा क्रमम्  ॥ ब्न्द्प्_१,२८।२८ ॥  
पिबन्ति द्विलवं कालं पितरस्ते सुधामृतम्  ।  
पीतक्षयं ततः सोमं सूर्यो ऽसावेकरश्मिना  ॥ ब्न्द्प्_१,२८।२९ ॥  
आप्याययत्सुषुम्णातः पुनस्तान्सोमपायिनः  ।  
निः शेषायां कलायां तु सोममाप्याययत्पुनः  ॥ ब्न्द्प्_१,२८।३० ॥  
सुषुम्णाप्यायमानस्य भागं भागमहः क्रमात्  ।  
कलाः क्षीयन्ति ताः कृष्णाः शुक्ला चाप्याययन्ति तम्  ॥ ब्न्द्प्_१,२८।३१ ॥  
एवं सूर्यस्य वीर्येण चन्द्रस्याप्यायिता तनुः  ।  
दृश्यते पौर्णमास्यां वै शुक्लः सम्पूर्णमण्डलः  ॥ ब्न्द्प्_१,२८।३२ ॥  
संसिद्धिरेवं सोमस्य पक्षयोः शुक्लकृष्णयोः  ।  
इत्येवं पितृमान्सोमः स्मृत इड्वत्सरात्मकः  ॥ ब्न्द्प्_१,२८।३३ ॥  
क्रान्तः पञ्चदशैः सार्द्धं सुधामृतपरिस्रवैः  ।  
अतः पर्वाणि वक्ष्यामि वर्वणां सन्धयश्च ये  ॥ ब्न्द्प्_१,२८।३४ ॥  
ग्रन्थिमन्ति यथा पर्वाणीक्षुवे ण्वोर्भवन्त्युत  ।  
तथार्द्धमासि पर्वाणि शुक्लकृष्णानि चैव हि  ॥ ब्न्द्प्_१,२८।३५ ॥  
पूर्णामावस्ययोर्भेदौ ग्रन्थयः सन्धयश्च वै  ।  
अर्द्धमासं तु पर्वाणि द्वितीयाप्रभृतीनि तु  ॥ ब्न्द्प्_१,२८।३६ ॥  
अन्वाधानक्रिया यस्मात्क्रियते पर्वसन्धिषु  ।  
तस्मात्तु पर्वणामादौ प्रतिपत्सर्वसन्धिषु  ॥ ब्न्द्प्_१,२८।३७ ॥  
सायाह्ने ऽह्यनुमत्यादौ कालो द्विलव उच्यते  ।  
लवौ द्वावेव राकायां कालो ज्ञेयो ऽपराह्णकः  ॥ ब्न्द्प्_१,२८।३८ ॥  
प्रतिपत्कृष्णपक्षस्य काले ऽतीते ऽपराह्णके  ।  
सायाह्ने प्रतिपन्ने च स कालः पौर्णमासिकः  ॥ ब्न्द्प्_१,२८।३९ ॥  
व्यतीपाते स्थिते सूर्ये लेखार्द्धे तु युगान्तरे  ।  
युगान्तरोदिते चैव लेशार्द्धे शशिनः क्रमात्  ॥ ब्न्द्प्_१,२८।४० ॥  
पौर्णमासी व्यतीपाते यदीक्षेतां परस्परम्  ।  
यस्मिन्काले समौ स्यातां तौ व्यतीपात एव सः  ॥ ब्न्द्प्_१,२८।४१ ॥  
तं कालं सूर्यनिर्द्देश्यं दृष्ट्वा सङ्ख्यां तु सर्पति  ।  
स वै वषटाक्रियाकालः सद्यः कालं विधीयते  ॥ ब्न्द्प्_१,२८।४२ ॥  
पूर्णन्दोः पूर्णपक्षे तु रात्रिसन्धिश्च पूर्णिमा  ।  
ततो विरज्यते नक्तं पौर्णमास्यां निशाकरः  ॥ ब्न्द्प्_१,२८।४३ ॥  
यदीक्षेते व्यतीपाते दिवा पूर्णे परस्परम्  ।  
चन्द्रार्कावपराह्णे तु पूर्णात्मानौ तु पूर्णिमा  ॥ ब्न्द्प्_१,२८।४४ ॥  
यस्मात्तामनुमन्यन्ते पितरो दैवतैः सह  ।  
तस्मादनुमतिर्नाम पूर्णिमा प्रथमा स्मृता  ॥ ब्न्द्प्_१,२८।४५ ॥  
अत्यर्थं भ्राजते यस्माद्व्योम्न्यस्यां वै निशाकरः  ।  
रञ्जनाच्चैव चन्द्रस्य राकेति कवयो ऽब्रुवन्  ॥ ब्न्द्प्_१,२८।४६ ॥  
अमावसेतामृक्षे तु यदा चन्द्रदिवाकरौ  ।  
राका पञ्चदशी रात्रिरमावास्या ततः स्मृता  ॥ ब्न्द्प्_१,२८।४७ ॥  
व्युच्छिद्य तममावस्यां पश्यतस्तौ समागतौ  ।  
अन्योन्यं चन्द्रसूर्यौं तौ यदा तद्वर्श उच्यते  ॥ ब्न्द्प्_१,२८।४८ ॥  
द्वौ द्वौ लवावमावास्या स कालः पर्वसन्धिषु  ।  
द्व्यक्षर कुहुमात्रश्च पर्वकालास्त्रयः स्मृताः  ॥ ब्न्द्प्_१,२८।४९ ॥  
नष्टचन्द्रा त्वमावस्या या मध्याङ्नात्प्रवर्त्तते  ।  
दिवसार्द्धेन रात्र्या च सूर्यं प्राप्य तु चन्द्रमाः  ॥ ब्न्द्प्_१,२८।५० ॥  
सूर्येण सह सामुद्रं गत्वा प्रातस्तनात्स वै  ।  
द्वौ कालौ सङ्गमं चैव मध्याह्ने नियतं रविः  ॥ ब्न्द्प्_१,२८।५१ ॥  
प्रतिपच्छुक्लपक्षस्य चन्द्रमाः सूर्य मण्डलात्  ।  
विमुच्यमानयोर्मध्ये तयोर्मण्डलयोस्तु वै  ॥ ब्न्द्प्_१,२८।५२ ॥  
स तदा ह्याहुतेः कालो दर्शस्य तु वषट्क्रिया  ।  
एतदृतुमुखं ज्ञेयममा वास्यास्य पर्वणः  ॥ ब्न्द्प्_१,२८।५३ ॥  
दिवापर्व ह्यमावास्या क्षीणेन्दौ बहुले तु वै  ।  
तस्माद्दिवा ह्यमावास्यां गृह्यते ऽसौ दिवाकरः  ॥ ब्न्द्प्_१,२८।५४ ॥  
गृह्यते तु दिवा तस्मादमावास्यां दिवि क्षयाम्  ।  
कलानामपि चैतासां वृद्धिहान्या जलात्मनः  ॥ ब्न्द्प्_१,२८।५५ ॥  
तिथीनां नामधेयानि विद्वद्भिः सञ्ज्ञितानि वै  ।  
दर्शयेतामथात्मानं सूर्याचन्द्रमसावुभौ  ॥ ब्न्द्प्_१,२८।५६ ॥  
निष्क्रामत्यथ तेनैव क्रमशः सूर्यमण्डलात्  ।  
द्विलवोनमहोरात्रं भास्करं स्पृशते शशी  ॥ ब्न्द्प्_१,२८।५७ ॥  
स तदा ह्याहुतेः कालोदर्शस्य तु वषट्क्रिया  ।  
कुहेति कोकिलेनोक्तो यः स कालः समाप्यते  ॥ ब्न्द्प्_१,२८।५८ ॥  
तत्कालसम्मिता यस्मादमावास्या कुहूः स्मृता  ।  
सिनीवालीप्रमाणस्तु क्षीणशेषो निशाकरः  ॥ ब्न्द्प्_१,२८।५९ ॥  
आमावस्यां विशत्यर्कस्सिनी वालीततः स्मृता  ।  
अनुमत्याश्चराकायाः सिनीवाल्याः कुहूंविना  ॥ ब्न्द्प्_१,२८।६० ॥  
एतासां द्विलवः कालः कुहूमात्रङ्कुहूःस्मृताः  ।  
चन्द्रसूर्यव्यतीपाते सङ्गते पूर्णिमान्तरे  ॥ ब्न्द्प्_१,२८।६१ ॥  
प्रतिपत्प्रतिपद्येत पर्वकालो द्विमात्रकः  ।  
कालः कहूसिनीवाल्योः सामुद्रस्य तु मध्यतः  ॥ ब्न्द्प्_१,२८।६२ ॥  
अर्काग्नि मण्डले सोमे पर्वकालः कलासमः  ।  
एवं स शुक्लपक्षे वै रजन्यां पर्वसन्धिषु  ॥ ब्न्द्प्_१,२८।६३ ॥  
सम्पूर्ममण्डलः श्रीमांश्चन्द्रमा उपरज्यते  ।  
यस्मादा दाप्यायते सोमः पञ्चदश्यां तु पूर्णिमा  ॥ ब्न्द्प्_१,२८।६४ ॥  
दशभिः पञ्चभिश्चैव कलाभिर्दिवसक्रमात्  ।  
तस्मात्कलाः पञ्चदश सोमेनास्य तु षोडशी  ॥ ब्न्द्प्_१,२८।६५ ॥  
तस्मात्सोमस्य भवति पञ्चदश्याप्रपां क्षयः  ।  
इत्येते पितरो देवाः सोमपाः सोमवर्द्धनाः  ॥ ब्न्द्प्_१,२८।६६ ॥  
आर्तवा ऋतवो ह्यृद्धा देवास्तान्भावयन्ति वै  ।  
अतः पितॄन्प्रवक्ष्यामि मासश्राद्धभुजस्तु ये  ॥ ब्न्द्प्_१,२८।६७ ॥  
तेषां गतिं सतत्त्वां च प्राप्तिं श्राद्धस्य चैव हि  ।  
न मृतानां गतिः शक्या ज्ञातुं न पुनरागतिः  ॥ ब्न्द्प्_१,२८।६८ ॥  
तपसापि प्रसिद्धेन किम्पुनर्मासचक्षुषा  ।  
अनुदेवपितॄनेते पितरो लौकिकाः स्मृताः  ॥ ब्न्द्प्_१,२८।६९ ॥  
देवाः सौम्याश्च काव्याश्च अयज्वानो ह्यचोनिजाः  ।  
देवास्ते पितरः सर्वे देवास्तान्वादयन्त्युत  ॥ ब्न्द्प्_१,२८।७० ॥  
मनुष्यपितरश्चैव तेभ्यो ऽन्ये लौकिकाः स्मृताः  ।  
पिता पितामहश्चापि तथा यः प्रपितामहः  ॥ ब्न्द्प्_१,२८।७१ ॥  
यज्वानो ये तु सामेन सोमवन्तस्तु ते स्मृताः  ।  
ये यज्वानो हविर्यज्ञे ते वै बर्हिषदः स्मृताः  ॥ ब्न्द्प्_१,२८।७२ ॥  
अग्निष्वात्ताः स्मृतास्तेषां होमिनो ऽयाज्ययाजिनः  ।  
तेषां तु धर्मसाधर्म्यात्स्मृताः सायुज्यगा द्विजैः  ॥ ब्न्द्प्_१,२८।७३ ॥  
ये चाप्याश्रमधर्माणां प्रस्थानेषु व्यवस्थिताः  ।  
अन्ते तु नावसीदन्ति श्रद्धायुक्तास्तु कर्मसु  ॥ ब्न्द्प्_१,२८।७४ ॥  
तपसा ब्रह्मचर्येण यज्ञेन प्रजया च वै  ।  
श्राद्धेन विद्यया चैव प्रदानेन च सप्तधा  ॥ ब्न्द्प्_१,२८।७५ ॥  
कर्मस्वेतेषु ये युक्ता भवन्त्यादेहपातनात्  ।  
दैवैस्तैः पितृभिः सार्द्धं सूक्ष्मजैः सोमयाजनैः  ॥ ब्न्द्प्_१,२८।७६ ॥  
स्वर्गता दिवि मोदन्ते पितृवत्त उपासते  ।  
तेषां निवापे दत्ते तु तत्कुलीनैश्च बन्धुभिः  ॥ ब्न्द्प्_१,२८।७७ ॥  
मासश्राद्धभुजस्तृप्तिं लभन्ते सोमलौकिकाः  ।  
एते मनुष्यपितरो मासश्राद्धभुजस्तु ये  ॥ ब्न्द्प्_१,२८।७८ ॥  
तेभ्यो ऽपरे तु ये ऽप्यन्ये सङ्कीर्णाः कर्मयोनिषु  ।  
भ्रष्टाश्चाश्रमधर्मेभ्यः स्वधास्वाहाविवर्जिताः  ॥ ब्न्द्प्_१,२८।७९ ॥  
भिन्नदेहा दुरात्मानः प्रेतभूता यमक्षये  ।  
स्वकर्माण्य नुशोचन्तो यातनास्थानमागताः  ॥ ब्न्द्प्_१,२८।८० ॥  
दीर्घायुषो ऽतिशुष्काश्च श्मश्रुलाश्च विवाससः  ।  
क्षुत्पिपासापरीताश्च विद्रवन्तस्ततस्ततः  ॥ ब्न्द्प्_१,२८।८१ ॥  
सरित्सरस्तडागानि वापीश्चाप्युपलिप्सवः  ।  
परान्नानि च लिप्सन्तः काल्यमानास्ततस्ततः  ॥ ब्न्द्प्_१,२८।८२ ॥  
स्थानेषु पात्यमानाश्च यातनाश्च पुनः पुनः  ।  
शाल्मले वैतरण्यां च कुम्भीपाके तथैव च  ॥ ब्न्द्प्_१,२८।८३ ॥  
करम्भवालुकायां च असिपत्रवने तथा  ।  
शिला सम्पेषणे चैव पात्यमानाः स्वकर्मभिः  ॥ ब्न्द्प्_१,२८।८४ ॥  
तत्रस्थानां हि तेषां वै दुः खितानामनाशिनाम्  ।  
तेषां लोकान्तरस्थानां बान्धवैर्नाम गोत्रतः  ॥ ब्न्द्प्_१,२८।८५ ॥  
भूमावसव्यं दर्भेषु दत्ताः पिण्डास्त्रयस्तु वै  ।  
यान्ति तास्तर्पयन्ते च प्रेतस्थानेष्वधिष्ठितान्  ॥ ब्न्द्प्_१,२८।८६ ॥  
अप्राप्ता यातनास्थानं प्रभ्रष्टा य च पञ्चधा  ।  
पश्चाद्ये स्थावरान्ते वै जाता नीचैः स्वकर्मभिः  ॥ ब्न्द्प्_१,२८।८७ ॥  
नानारूपासु जायन्ते तिर्यग्योनिष्वयोनिषु  ।  
यदाहारा भवन्त्येते तासु तास्विह योनिषु  ॥ ब्न्द्प्_१,२८।८८ ॥  
तस्मिंस्तस्मिंस्तदाहारे श्राद्धं दत्तं प्रतिष्ठते  ।  
काले न्यायागतं पात्रे विधिना प्रतिपादितम्  ॥ ब्न्द्प्_१,२८।८९ ॥  
प्राप्नोत्यन्नं यथादत्तं जन्तुर्यत्रावतिष्ठते  ।  
यथा गोषु प्रनष्टामु वत्सो विन्दति मातरम्  ॥ ब्न्द्प्_१,२८।९० ॥  
तथा श्राद्धेषु दत्तान्नं मन्त्रः प्रापयते पितॄन्  ।  
एवं ह्यविफलं श्राद्धं श्रद्धादत्तं तु मन्त्रतः  ॥ ब्न्द्प्_१,२८।९१ ॥  
तत्तत्कुमारः प्रोवाच पश्यन्दिव्येन चक्षुषा  ।  
गतागतज्ञः प्रेतानां प्राप्तिं श्राद्धस्य तैः सह  ॥ ब्न्द्प्_१,२८।९२ ॥  
बाह्लीकाश्चोष्मपाश्चैव दिवाकीर्त्याश्च ते स्मृताः  ।  
कृष्णपक्षस्त्वहस्तेषां शुक्लः स्वप्नाय शर्वरी  ॥ ब्न्द्प्_१,२८।९३ ॥  
इत्येते पितरो देवा देवाश्च पितरश्च वै  ।  
ऋत्वर्तवार्द्धमासास्तु अन्योन्यं पितरः स्मृताः  ॥ ब्न्द्प्_१,२८।९४ ॥  
इत्येत पितरो देवा मनुष्यपितरश्च ये  ।  
प्रीतेषु तेषु प्रीयन्ते श्राद्धयुक्तेषु कर्मसु  ॥ ब्न्द्प्_१,२८।९५ ॥  
इत्येष विचयः प्रोक्तः पितॄणां सोमपायिनाम्  ।  
एवं पितृसतत्त्वं हि पुराणे निश्चयं गतम्  ॥ ब्न्द्प्_१,२८।९६ ॥  
इत्यर्कपितृसोमानामैलस्य च समागमः  ।  
सुधामृतस्य च प्राप्तिः पितॄणां चैव तर्प्पणम्  ॥ ब्न्द्प्_१,२८।९७ ॥  
पूर्णा मावास्ययोः कालो यातनास्थानमेव च  ।  
समासात्कीर्तितस्तुभ्यमेष सर्गः मनातनः  ॥ ब्न्द्प्_१,२८।९८ ॥  
वैश्वरूप्यं तु सर्गस्य कथितं ह्येकदैशिकम्  ।  
न शक्यं परिसङ्ख्यातुं श्रद्धेयं भूतिमिच्छता  ॥ ब्न्द्प्_१,२८।९९ ॥  
स्वायम्भुवस्य हि ह्येष सर्गः क्रान्तो मया तु वै  ।  
विस्तरेणानुपूर्व्या च भूयः किं वर्णयाम्यहम्  ॥ ब्न्द्प्_१,२८।१०० ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे अमावस्याश्राद्धे पितृविचयोनामाष्टाविंशति तमो ऽध्यायः  
  
  
_____________________________________________________________  
  
  
ऋषिरुवाच  
चतुर्युगानि यान्यासन्पूर्वं स्वायम्भुवे ऽन्तरे  ।  
तेषां निसर्गं तत्त्वं च श्रोतुमिच्छामि विस्तरात्  ॥ ब्न्द्प्_१,२९।१ ॥  
सूत उवाच  
पृथिव्यादिप्रसङ्गेन यन्मया प्रागुदीरितम्  ।  
तेषां चतुर्युगं ह्येतत्तद्वक्ष्यामि निबोधत  ॥ ब्न्द्प्_१,२९।२ ॥  
सङ्ख्ययेह प्रसङ्ख्याय विस्तराच्चैव सर्वशः  ।  
युगं च युगभेदश्च युगधर्मस्तथैव च  ॥ ब्न्द्प्_१,२९।३ ॥  
युगसन्ध्यांशकश्चैव युगसन्धानमेव च  ।  
षट्प्रकाशयुगाख्यैषा ता प्रवक्ष्यामि तत्त्वतः  ॥ ब्न्द्प्_१,२९।४ ॥  
लौकिकेन प्रमाणेन निष्पाद्याब्दं तु मानुषम्  ।  
तेनाब्देन प्रसङ्ख्यायै वक्ष्यामीह वतुर्युगम्  ।  
निमेषकाल तुल्यं हि विद्याल्लघ्वक्षरं च यत्  ॥ ब्न्द्प्_१,२९।५ ॥  
काष्ठा निमेषा दश पञ्च चैव त्रिशच्च काष्ठा गणयेत्कलां तु  ।  
त्रिंशत्कलाश्चापि भवेन्मुहूर्त्तस्तै स्त्रिंशता रात्र्यहनी समे ते  ॥ ब्न्द्प्_१,२९।६ ॥  
अहोरात्रौ विभजते सूर्यो मानुषलौकिकौ  ॥ ब्न्द्प्_१,२९।७ ॥  
तत्राहः कर्मचेष्टायां रात्रिः स्वप्नाय कल्पते  ।  
पित्र्ये रात्र्यहनी मासः प्रविभागस्तयोः पुनः  ॥ ब्न्द्प्_१,२९।८ ॥  
कृष्णपक्षस्त्वहस्तेषां शुक्लः स्वप्नाय शर्वरी  ।  
त्रिंशद्ये मानुषा मासाः पित्र्यो मासस्तु सः स्मृतः  ॥ ब्न्द्प्_१,२९।९ ॥  
शतानि त्रीणि मासानां षष्ट्या चाप्यधिकानि वै  ।  
पित्र्यः संवत्सरो ह्येष मानुषेण विभाव्यते  ॥ ब्न्द्प्_१,२९।१० ॥  
मानुषे णैव मानेन वर्षाणां यच्छतं भवेत्  ।  
पितॄणां त्रीणि वर्षाणि सङ्ख्यातानीह तानि वै  ॥ ब्न्द्प्_१,२९।११ ॥  
दश चैवाधिका मासाः पितृसङ्ख्येह सञ्ज्ञिताः  ।  
लौकिकेनैव मानेन हृब्दो यो मानुषः स्मृतः  ॥ ब्न्द्प्_१,२९।१२ ॥  
एतद्दिव्यमहोरात्रं शास्त्रे स्यान्निश्चयो गतः  ।  
दिव्ये रात्र्यहनी वर्ष प्रविभागस्तयोः पुनः  ॥ ब्न्द्प्_१,२९।१३ ॥  
अहस्तत्रोदगयनं रात्रिः स्याद्दक्षिणायनम्  ।  
ये ते रात्र्यहनी दिव्ये प्रसङ्ख्यानं तयोः पुनः  ॥ ब्न्द्प्_१,२९।१४ ॥  
त्रिंशद्यानि तु वर्षाणि दिप्यो मासस्तु स स्मृतः  ।  
यन्मानुषं शतं विद्धि दिव्या मासास्त्रयस्तु ते  ॥ ब्न्द्प्_१,२९।१५ ॥  
दश चैव तथाहानि दिव्यो ह्येष विधिः स्मृतः  ।  
त्रीणि वर्षशतान्येव षष्टिवर्षाणि यानि तु  ।  
दिव्यः संवत्सरो ह्येष मानुषेण प्रकीर्त्तितः  ॥ ब्न्द्प्_१,२९।१६ ॥  
त्रीणि वर्ष सहस्राणि मानुषाणि प्रमाणतः  ।  
त्रिंशदन्यानि वर्षाणि मतः सप्तर्षिवत्सरः  ॥ ब्न्द्प्_१,२९।१७ ॥  
नव यानि सहस्राणि वर्षाणां मानुषाणि तु  ।  
अन्यानि नवतिश्चैव ध्रुवः संवत्सरः स्मृतः  ॥ ब्न्द्प्_१,२९।१८ ॥  
षड्विंशतिसहस्राणि वर्षाणि मानुषाणि तु  ।  
वर्षाणां तु शतं ज्ञेयं दिव्यो ह्येष विधिः स्मृतः  ॥ ब्न्द्प्_१,२९।१९ ॥  
त्रीण्येव नियुतान्याहुर्वर्षाणां मानुषाणि तु  ॥ ब्न्द्प्_१,२९।२० ॥  
षष्टिश्चैव सहस्राणि सङ्ख्यातानि तु सङ्ख्याया  ।  
दिव्यवर्षसहस्र तु प्राहुः सङ्ख्याविदो जनाः  ॥ ब्न्द्प्_१,२९।२१ ॥  
इत्येवमृषिभिर्गीतं दिव्यया सङ्ख्याया त्विह  ।  
दिव्येनैव प्रमाणेन युगसङ्ख्याप्रकल्पनम्  ॥ ब्न्द्प्_१,२९।२२ ॥  
चत्वारि भारते वर्षे युगानि कवयो ऽबुवन्  ।  
कृतं त्रेता द्वापरं च कलिश्चेति चतुष्टयम्  ॥ ब्न्द्प्_१,२९।२३ ॥  
पूर्व कृतयुकं नाम ततस्त्रेती विधीयते  ।  
द्वापरं च कलिश्चैव युगान्येतानि कल्पयेत्  ॥ ब्न्द्प्_१,२९।२४ ॥  
चत्वार्याहुः सहस्राणि वर्षाणां च कृत युगम्  ।  
तस्य तावच्छती सन्ध्या सन्ध्यांशः सन्ध्याया समः  ॥ ब्न्द्प्_१,२९।२५ ॥  
इतरेषु ससन्ध्येषु ससन्ध्यांशेषु च त्रिषु  ।  
एकन्यायेन वर्तन्ते सहस्राणि शतानि च  ॥ ब्न्द्प्_१,२९।२६ ॥  
त्रीणि द्वे च सहस्राणि त्रेताद्वापरयोः क्रमात्  ।  
त्रिशती द्विशती सन्ध्ये सन्ध्यांशौ चापि तत्समौ  ॥ ब्न्द्प्_१,२९।२७ ॥  
कलिं वर्षसरस्रं तु युगमाहुर्द्विजोत्तमाः  ।  
तस्यैकशतिका सन्ध्या सन्ध्यांशः सन्ध्यया समः  ॥ ब्न्द्प्_१,२९।२८ ॥  
तेषां द्वादशसाहस्री युगसङ्ख्या प्रकीर्त्तिता  ।  
कृतं त्रेता द्वापरं च कलिश्चैव चतुष्टयम्  ॥ ब्न्द्प्_१,२९।२९ ॥  
अत्र संवत्सरा दृष्टा मानुषेण प्रमाणतः  ।  
कृतस्य तावद्वक्ष्यामि वर्षाणि च निबोधत  ॥ ब्न्द्प्_१,२९।३० ॥  
सहस्राणां शतान्याहुश्चतुर्दश हि सङ्ख्याया  ।  
चत्वारिंशत्सहस्राणि तथान्यानि कृतं युगम्  ॥ ब्न्द्प्_१,२९।३१ ॥  
तथा शतसहस्राणि वर्षाणि दशसङ्ख्याया  ।  
अशीतिश्च सहस्राणि कालस्त्रेतायुगस्य सः  ॥ ब्न्द्प्_१,२९।३२ ॥  
सप्तैव नियुतान्याहुर्वर्षाणां मानुषेण तु  ।  
विंशतिश्च सहस्रामि कालः स द्वापरस्य च  ॥ ब्न्द्प्_१,२९।३३ ॥  
तथा शतसहस्राणि वर्षाणां त्रीणि सङ्ख्यया  ।  
षष्टिश्चैव सहस्राणि कालः कलियुगस्य तु  ॥ ब्न्द्प्_१,२९।३४ ॥  
एवं चतुर्युगे काल ऋतैः सन्ध्यांशकैः स्मृतः  ।  
नियुतान्येव षडिंशान्निरसानि युगानि वै  ॥ ब्न्द्प्_१,२९।३५ ॥  
चत्वारिंशत्तथा त्रीणि नियुता नीह सङ्ख्यया  ।  
विंशतिश्च सहस्राणि स सन्ध्यांशश्चतुर्युगः  ॥ ब्न्द्प्_१,२९।३६ ॥  
एवं चतुर्युगाख्यानां साधिका ह्येकसप्ततिः  ।  
कृतत्रेतादियुक्तानां मनोरन्तरमुच्यते  ॥ ब्न्द्प्_१,२९।३७ ॥  
मन्वन्तरस्य सङ्ख्यां तु वर्षाग्रेण निबोधत  ।  
त्रिंशत्कोट्यस्तु वर्षाणां मानुषेण प्रकीर्त्तिताः  ॥ ब्न्द्प्_१,२९।३८ ॥  
सप्त षष्टिस्तथान्यानि नियुतान्यधिकानि तु  ।  
विशतिश्च सहस्राणि कालो ऽयं साधिकं विना  ॥ ब्न्द्प्_१,२९।३९ ॥  
मन्वन्तरस्य सङ्ख्यैषा सङ्ख्या विद्भिर्द्विजैः स्मृता  ।  
मन्वन्तरस्य कालो ऽयं युगैः सार्द्धं च कीर्त्तितः  ॥ ब्न्द्प्_१,२९।४० ॥  
चतुः साहस्रयुक्तं वै प्राकृतं तत्कृतं युगम्  ।  
त्रेताशिष्टं प्रवक्ष्यामि द्वापरं कलिमेव च  ॥ ब्न्द्प्_१,२९।४१ ॥  
युगपत्समयेनार्थो द्विधा वक्तुं न शक्यते  ।  
क्रमागतं मया ह्येतत्तुभ्यं नोक्त युग द्वयम्  ॥ ब्न्द्प्_१,२९।४२ ॥  
ऋषिवंशप्रसङ्गेन व्याकुलत्वात्तथैव च  ।  
अत्र त्रेतायुगस्यादौ मनुः सप्तर्षयश्च ये  ॥ ब्न्द्प्_१,२९।४३ ॥  
श्रौत स्मार्त्त च ते धर्म ब्रह्मणानुप्रचौदितम्  ।  
दाराग्निहोत्रसम्बन्धमृग्यजुः सामसंहितम्  ॥ ब्न्द्प्_१,२९।४४ ॥  
इत्यादिलक्षणं श्रौतं धर्म सप्तर्षयो ऽब्रुवन्  ।  
परम्परागतं धर्म स्मार्त्तं चाचारलक्षणम्  ॥ ब्न्द्प्_१,२९।४५ ॥  
वर्णाश्रमाचारयुतं मनुः स्वायम्भुवो ऽब्रवीत्  ।  
सत्येन ब्रह्मचर्येण श्रुतेन तपसा च वै  ॥ ब्न्द्प्_१,२९।४६ ॥  
तेषां तु तप्ततपसा आर्षेणोपक्रमेण तु  ।  
सप्तर्षीणां मनोश्चैव ह्याद्ये त्रेतायुगे तथा  ॥ ब्न्द्प्_१,२९।४७ ॥  
अबुद्धिपूर्वकं तेषामक्रियापूर्वमेव च  ।  
अभिव्यक्तास्तु ते मन्त्रास्तारकाद्यैर्निदर्शनैः  ॥ ब्न्द्प्_१,२९।४८ ॥  
आदिकल्पे तु देवानां प्रादुर्भूतास्तु याः स्वयम्  ।  
प्राणाशेष्वथ सिद्धीनामन्यासां च प्रवर्त्तनम्  ॥ ब्न्द्प्_१,२९।४९ ॥  
आसन्मन्त्रा व्यतीतेषु ये कल्पेषु सहस्रशः  ।  
ते मन्त्रा वै पुनस्तेषां प्रतिभायामुपस्थिताः  ॥ ब्न्द्प्_१,२९।५० ॥  
ऋचो यजूंषि सामानि मन्त्रश्चाथर्वणानि तु  ।  
सप्तर्षिभिस्तु ते प्रोक्ताः स्मार्त्तं धर्मं मनुर्जगौ  ॥ ब्न्द्प्_१,२९।५१ ॥  
त्रेतादौ संहिता वेदाः केवला धर्मसेतवः  ।  
संरोधादायुषश्चैव वर्त्स्यन्ते द्वापरेषु वै  ॥ ब्न्द्प्_१,२९।५२ ॥  
ऋषयस्तपसा वेदान्द्वापरादिष्वधीयते  ।  
अनादिनिधिना दिव्याः पूर्वं सृष्टाः स्वयम्भुवा  ॥ ब्न्द्प्_१,२९।५३ ॥  
सधर्माः सव्रताः साङ्गा यथाधर्मं युगेयुगे  ।  
विक्रियन्ते समानार्था वेदवादा यथायुगम्  ॥ ब्न्द्प्_१,२९।५४ ॥  
आरम्भयज्ञाः क्षत्राश्च हविर्यज्ञा विशस्तथा  ।  
परिचारयज्ञाः शूद्रास्तु जपयज्ञा द्विजोत्तमाः  ॥ ब्न्द्प्_१,२९।५५ ॥  
तदा प्रमुदिता वर्णास्त्रेतायां धर्मपालिताः  ।  
क्रियावन्तः प्रजावन्तः समृद्धाः सुखिनस्तथा  ॥ ब्न्द्प्_१,२९।५६ ॥  
ब्राह्मणाननुर्त्तन्ते क्षत्रियाः क्षत्रियान्विशः  ।  
वैश्यानुवर्त्तिनः शुद्राः परस्परमनुव्रताः  ॥ ब्न्द्प्_१,२९।५७ ॥  
शुभाः प्रवृत्तयस्तेषां धर्मा वर्णाश्रमास्तथा  ।  
सङ्कल्पितेन मनसा वाचोक्तेन स्वकर्मणा  ॥ ब्न्द्प्_१,२९।५८ ॥  
त्रेतायुगे च विफलः कर्मारम्भः प्रसिद्ध्यति  ।  
आयुर्मेधा बलं रूपमारोग्यं धर्मशीलता  ॥ ब्न्द्प्_१,२९।५९ ॥  
सर्वसाधारणा ह्येते त्रेतायां वै भवं त्युत  ।  
वर्णाश्रमव्यवस्थानं तेषां ब्रह्मा तदाकरोत्  ॥ ब्न्द्प्_१,२९।६० ॥  
पुनः प्रजास्तु ता मोहाद्धर्मा स्तानप्यपालयन्  ।  
परस्परविरोधेन मनुं ताः पुनरभ्ययुः  ॥ ब्न्द्प्_१,२९।६१ ॥  
पुनः स्वायम्भुवो दृष्ट्वा याथातथ्यं प्रजापतिः  ।  
ध्यात्वा तु शतरूपायां पुत्रौ स उदपादयत्  ॥ ब्न्द्प्_१,२९।६२ ॥  
प्रियव्रतो त्तानपादौ प्रथमौ तौ मोहीक्षितौ  ।  
ततः प्रभृति राजान उत्पन्ना दण्डधारिणः  ॥ ब्न्द्प्_१,२९।६३ ॥  
प्रजानां रञ्जनाच्चैव राजानस्ते ऽभवन्नृपाः  ।  
प्रच्छन्न पापास्तैर्ये च न शक्यास्तु नराधिपैः  ॥ ब्न्द्प्_१,२९।६४ ॥  
धर्मराजः स्मृतस्तेषां शास्ता वैवस्वतो यमः  ।  
वर्णानां प्रविभागाश्च त्रेतायां सम्प्रकीर्त्तिताः  ॥ ब्न्द्प्_१,२९।६५ ॥  
सम्भृताच्च तदा मन्त्रा ऋषिभिर्ब्रह्मणः सुतैः  ।  
यज्ञाः प्रवर्त्तिताश्चैव तदा ह्येव तु दैवतैः  ॥ ब्न्द्प्_१,२९।६६ ॥  
यामशुक्रार्जितैश्चैव सर्वसाधन सम्भृतैः  ।  
सार्द्धं विश्वभुजा चैव देवेन्द्रेण महौजसा  ॥ ब्न्द्प्_१,२९।६७ ॥  
स्वायम्भुवेंऽतरे देवैर्यज्ञस्तैः प्राक्प्रवर्त्तितः  ।  
सत्यं जपस्तपो दानं त्रेताया धर्म उच्यते  ॥ ब्न्द्प्_१,२९।६८ ॥  
तदा धर्म्मसहस्रान्ते ऽहिंसाधर्मः प्रवर्त्तते  ।  
जायन्ते च तदा शूरा आयुष्मन्तो महाबलाः  ॥ ब्न्द्प्_१,२९।६९ ॥  
व्यस्तदण्डा महाभागा धर्मिष्ठा ब्रह्मवादिनः  ।  
पद्मपत्रायताक्षाश्च पृथूरस्काः सुसंहताः  ॥ ब्न्द्प्_१,२९।७० ॥  
सिंहातङ्का महासत्त्वा मत्तमातङ्गगमिनः  ।  
महाधनुर्द्धराश्चैव त्रेतायां चक्रवर्त्तिनः  ॥ ब्न्द्प्_१,२९।७१ ॥  
सर्वलक्षणसम्पूर्मा न्यग्रोधपरिमण्डलाः  ।  
न्यग्रोधौ तु स्मृतौ बाहू व्यामो न्यग्रोध उच्यते  ॥ ब्न्द्प्_१,२९।७२ ॥  
व्यामे नैवोछ्रयो यस्य सम ऊर्द्धं तु देहिनः  ।  
समोछ्रयपरीणाहो ज्ञेयो न्यग्रोधमण्डलः  ॥ ब्न्द्प्_१,२९।७३ ॥  
चक्रं रथो मणिर्भार्या निधिरश्वो गजस्तथा  ।  
सप्तैतानि च रत्नानि सर्वेषां चक्रवर्तिनाम  ॥ ब्न्द्प्_१,२९।७४ ॥  
चक्रं रथो मणिः खड्गश्चर्मरत्नं च पञ्चमम्  ।  
केतुर्निधिश्च सप्तैव प्राणहीनानि चक्षते  ॥ ब्न्द्प्_१,२९।७५ ॥  
भार्या पुरोहितश्चैव सेनानी रथकृच्च यः  ।  
मन्त्र्यश्वः कलभश्चैव प्राणिनः सप्त कीर्त्तिताः  ॥ ब्न्द्प्_१,२९।७६ ॥  
रत्नान्येतानि दिव्यानि संसिद्धानि महात्मनाम्  ।  
चतुर्दश विधेयानि सर्वेषां चक्रवर्त्तिनाम्  ॥ ब्न्द्प्_१,२९।७७ ॥  
विष्णोरंशेन जायन्ते पृथिव्यां चक्रवर्त्तिनः  ।  
मन्वन्तरेषु सर्वेषु अतीतानागतेष्विह  ॥ ब्न्द्प्_१,२९।७८ ॥  
भूतभव्यानि यानीह वर्त्तमानानि यानि च  ।  
त्रेतायुगे च तान्यत्र जायन्ते चक्रवर्त्तिनः  ॥ ब्न्द्प्_१,२९।७९ ॥  
भद्राणीमानि तेषां वै भवन्तीह महीक्षिताम्  ।  
अत्यद्भुतानि चत्वारि बलं धर्मः सुखं धनम्  ॥ ब्न्द्प्_१,२९।८० ॥  
अन्योन्यस्याविरोधेन प्राप्यन्ते तु नृपैः समम्  ।  
अर्थो धर्मश्च कामश्च यशो विजय एव च  ॥ ब्न्द्प्_१,२९।८१ ॥  
ऐश्वर्येणाणिमाद्येन प्रभुशक्त्या तथैव च  ।  
श्रुतेन तपसा चैव मुनीनभिभवन्ति वै  ॥ ब्न्द्प्_१,२९।८२ ॥  
बलेन तपसा चैव देवदानवमानवान्  ।  
लक्षणैश्चैव जायन्ते शरीरस्थैरमानुषैः  ॥ ब्न्द्प्_१,२९।८३ ॥  
केशाःस्निग्धा ललाटोच्चा जिह्वा चास्य प्रमार्जिनी  ।  
ताम्रप्रभोष्टनेत्राश्च श्रीवत्साश्चैद्ध्वरोमशाः  ॥ ब्न्द्प्_१,२९।८४ ॥  
आजानुबाहवस्छैव तदाम्रहस्ताः कटौ कृशाः  ।  
न्यग्रोधपरिणाहाश्च सिंहस्कन्धास्तु मेहनाः  ॥ ब्न्द्प्_१,२९।८५ ॥  
गजेद्रगतयश्चैव महाहनव एव च  ।  
पादयोश्चक्रमत्स्योन्तु शङ्खपद्मौ तुहस्तयोः  ॥ ब्न्द्प्_१,२९।८६ ॥  
पञ्चाशीतिसहस्राणि ते राजन्त्यजरा नृपाः  ।  
असङ्गगतयस्तेषां चतस्रश्चक्रवर्त्तिनाम्  ॥ ब्न्द्प्_१,२९।८७ ॥  
अन्तरिक्षे समुद्रि च पाताले पर्वतेषु च  ।  
इज्या दानं तपः सत्यं त्रेतायां धर्म उच्यते  ॥ ब्न्द्प्_१,२९।८८ ॥  
तदा प्रवर्त्तते धर्मो वर्णाश्रमविभागशः  ।  
मर्यादास्थापनार्थं च दण्डनीतिः प्रवर्त्तते  ॥ ब्न्द्प्_१,२९।८९ ॥  
त्दृष्टपुष्टाः प्रजाः सर्वा अरोगाः पूर्णमानसाः  ।  
एको वेदश्चतुष्पादस्त्रेतायुगविधौस्मृतः  ॥ ब्न्द्प्_१,२९।९० ॥  
त्रीणि वर्षसहस्राणि तदा जीवन्ति मानवाः  ।  
पुत्रपौत्रसमाकीर्णा म्रियन्ते च क्रमेण तु  ॥ ब्न्द्प्_१,२९।९१ ॥  
एष त्रेतायुगे धर्मस्त्रेतासन्ध्यां निबोधत  ।  
त्रेतायुगस्वभावानां सन्ध्या पादेन वर्त्तते  ।  
सन्ध्यापादः स्वभावस्तु स्ॐऽशपदेन तिष्ठति  ॥ ब्न्द्प्_१,२९।९२ ॥  
  
इति श्री ब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे सङ्ख्यावर्त्तो नामैकोनत्रिशत्तमो ऽध्यायः  
  
  
_____________________________________________________________  
  
  
शांशापायनिरुवाच  
कथं त्रेतायुगमुखे यज्ञस्य स्यात्प्रवर्त्तनम्  ।  
पूर्वं स्वायम्भुवे सर्गे यथावत्तच्च ब्रूहि मे  ॥ ब्न्द्प्_१,३०।१ ॥  
अन्तर्हितायां सन्ध्यायां सार्द्धं कृतयुगेन वै  ।  
कालाख्यायां प्रवृत्तायां प्राप्ते त्रेतायुगे तदा  ॥ ब्न्द्प्_१,३०।२ ॥  
औषधीषु च जातासु प्रवृत्ते वृष्टिसर्जने  ।  
प्रतिष्ठितायां वार्त्तायां गृहाश्रमपरे पुनः  ॥ ब्न्द्प्_१,३०।३ ॥  
वर्णाश्रमव्यवस्थानं कृतवन्तश्च सङ्ख्यया  ।  
सम्भारांस्तांस्तु मम्भृत्य कथं यज्ञः प्रवर्त्तितः  ॥ ब्न्द्प्_१,३०।४ ॥  
एतच्छुत्वाब्रवीत्सूतः श्रूयतां शांशपायने  ।  
यथा त्रेतायुगमुखे यज्ञस्य स्यात्प्रवर्तनम्  ॥ ब्न्द्प्_१,३०।५ ॥  
पूर्वं स्वायम्भुवे सर्गे तद्वक्ष्याम्यानुपूर्व्यतः  ।  
अन्तर्हितायां सन्ध्यायां सार्द्धं कृतयुगेन तु  ॥ ब्न्द्प्_१,३०।६ ॥  
कालाख्यायां प्रवृत्तायां प्रप्ते त्रेतायुगे तदा  ।  
औषधीषु च जातासु प्रवृत्ते वृष्टिसर्जने  ॥ ब्न्द्प्_१,३०।७ ॥  
प्रतिष्ठितायां वार्त्तायां गृहश्रमपरेषु च  ।  
वर्णाश्रमव्यवस्थानं कृत्वा मन्त्रांस्तु संहतान्  ॥ ब्न्द्प्_१,३०।८ ॥  
मन्त्रांस्तान्योजयित्वाथ इहामुत्र च कर्मसु  ।  
तदा विश्वभुगिन्द्रश्च यज्ञं प्रावर्त्तयत्प्रभुः  ॥ ब्न्द्प्_१,३०।९ ॥  
दैवतैः सहितैः सर्वैः सर्वसम्भारसम्भृतैः  ।  
तस्याश्वमेधे वितते समाजग्मुर्महर्षयः  ॥ ब्न्द्प्_१,३०।१० ॥  
यजन्तं पशुभिर्मे ध्यैरूचुः सर्वे समागताः  ।  
कर्मव्यग्रेषु ऋत्विक्षु सन्तते यज्ञकर्मणि  ॥ ब्न्द्प्_१,३०।११ ॥  
सम्प्रगीथेषु सर्वेषु सामगेष्वथ सुस्वग्म्  ।  
परिक्रान्तेषु लघुषु ह्यध्वर्युवृषभेषु च  ॥ ब्न्द्प्_१,३०।१२ ॥  
आलब्धेषु च मेध्येषु तथा पशुगणेषु च  ।  
हविष्यग्नौ हूयमाने ब्राह्मणैश्चाग्निहोत्रिभिः  ॥ ब्न्द्प्_१,३०।१३ ॥  
आहूतेषु च सर्वेषु यज्ञभाक्षु क्रमात्तदा  ।  
य इन्द्रियात्मका देवास्तदा ते यज्ञभागिनः  ॥ ब्न्द्प्_१,३०।१४ ॥  
तद्यचन्ते तदा देवान्कल्पादिषु भवन्ति ये  ।  
अध्वर्यवः प्रैषकाले व्यत्थिता वै महर्षयः  ॥ ब्न्द्प्_१,३०।१५ ॥  
महर्षयस्तु तान्दृष्ट्वा दीनान्पशुगणांस्तदा  ।  
प्रपच्छुरिद्रं सम्भूय को ऽयं यज्ञ विधिस्तव  ॥ ब्न्द्प्_१,३०।१६ ॥  
अधर्मो बलवानेष हिंसाधर्मेप्सया ततः  ।  
ततः पशुवधश्चैष तव यज्ञे सुरोत्तम  ॥ ब्न्द्प्_१,३०।१७ ॥  
अधर्मो धर्मघाताय प्रारब्धः पशुहिसया  ।  
नायं धर्मो ह्यधर्मो ऽयं न हिंसा धर्म उच्यते  ॥ ब्न्द्प्_१,३०।१८ ॥  
आगमेन भवान्यज्ञं करोतु यदिहेच्छति  ।  
विधिदृष्टेन यज्ञेन धर्मेणाव्यपसेतुना  ॥ ब्न्द्प्_१,३०।१९ ॥  
यज्ञबीचैः सुरेश्रष्ठ येषु हिंसा न विद्यते  ।  
त्रिवर्षं परमं कालमुषितैरप्ररोहिभिः  ॥ ब्न्द्प्_१,३०।२० ॥  
एष धर्मो महाप्राज्ञ विरञ्चिविहितः पुरा  ।  
एवं विश्वभुगिन्द्रस्तु ऋषिभिस्तत्त्वदर्शिभिः  ॥ ब्न्द्प्_१,३०।२१ ॥  
तदा विवादः सुमहानिन्द्रस्यासीन्महर्षिभिः  ।  
जङ्गमस्थावरैः कैर्हि यष्टव्यमिति चोच्यते  ॥ ब्न्द्प्_१,३०।२२ ॥  
ते तु खिन्ना विवादेन तत्त्वमुत्त्वा महर्षयः  ।  
सन्धाय वाक्यमिन्द्रेण पप्रच्छुः खेचरं वसुम्  ॥ ब्न्द्प्_१,३०।२३ ॥  
सहाप्राज्ञ कथं दृष्टस्त्वया यज्ञविधिर्नृप  ।  
औत्तानपादे प्रब्रूहि संशयं नो नुद प्रभो  ॥ ब्न्द्प्_१,३०।२४ ॥  
श्रुत्वा वाक्यं वसुस्तेषाम विचार्य बलाबलम्  ।  
वेदशास्त्रमनुस्मृत्य यज्ञतत्त्वमुवाच ह  ॥ ब्न्द्प्_१,३०।२५ ॥  
यथोपनीर्तैर्यष्टव्यमिति होवाच पार्थिवः  ।  
यष्टव्यं पशुभिर्मे ध्यैरथ बीजैः फलैरपि  ॥ ब्न्द्प्_१,३०।२६ ॥  
हिंसास्वभावो यज्ञस्य इति मे दर्शनागमौ  ।  
यथेह देवता मन्त्रा हिंसालिङ्गा महर्षिभिः  ॥ ब्न्द्प्_१,३०।२७ ॥  
दीर्घेण तपसा युक्तैर्दर्शनैस्तारकादिभिः  ।  
तत्प्रामाण्यान्मया चोक्तं तस्मात्स प्राप्तुमर्हथ  ॥ ब्न्द्प्_१,३०।२८ ॥  
यदि प्रमाणं तान्येव मन्त्रवाक्यानि वै द्विजाः  ।  
तथा प्रवततां यज्ञो ह्यन्यथा वो ऽनृतं वचः  ॥ ब्न्द्प्_१,३०।२९ ॥  
एवं कृतोत्तरास्ते वै युक्तात्मानस्तपोधनाः  ।  
अवश्यभावितं दृष्ट्वा तमथो वाग्यताभवन्  ॥ ब्न्द्प्_१,३०।३० ॥  
इत्युक्तमात्रे नृपतिः प्रविवेश रसातलम्  ।  
ऊर्ध्वचारी वसुर्भूत्वा रसातलचरो ऽभवत्  ॥ ब्न्द्प्_१,३०।३१ ॥  
वसुधा तलवासी तु तेन वाक्येन सो ऽभवत्  ।  
धर्माणां संशयच्छेत्ता राजा वसुरधोगतः  ॥ ब्न्द्प्_१,३०।३२ ॥  
तस्मान्न वाच्यमेकेन बहुज्ञेनापि संशये  ।  
बहुद्वारस्य धर्मस्य सूक्ष्मा दूरतरा गतिः  ॥ ब्न्द्प्_१,३०।३३ ॥  
तस्मान्न निश्चयाद्वक्तुं धर्मः शक्यस्तु केनचित्  ।  
देवानृषीनुपादाय स्वायम्भुवमृते मनुम्  ॥ ब्न्द्प्_१,३०।३४ ॥  
तस्मादहिंसा धर्मस्य द्वारमुक्तं महर्षिभिः  ।  
ऋषिकोटिसहस्राणि स्वतपोभिर्दिवं ययुः  ॥ ब्न्द्प्_१,३०।३५ ॥  
तस्मान्न दानं यज्ञं वा प्रशंसन्ति महर्षयः  ।  
उञ्छमूलफलं शाकमुदपात्रं तपोधनाः  ॥ ब्न्द्प्_१,३०।३६ ॥  
एतद्दत्वा विभवतः स्वर्गे लोके प्रतिष्ठिताः  ।  
अद्रोहश्चाप्य लोभश्च तपो भुतदया दमः  ॥ ब्न्द्प्_१,३०।३७ ॥  
ब्रह्मचर्यं तथा सत्यमनुक्रोशः क्षमा धृतिः  ।  
सनातनस्य धर्मस्य मूलमेतद्दुरासदम्  ॥ ब्न्द्प्_१,३०।३८ ॥  
श्रूयन्ते हि तपःसिद्धा ब्रह्मक्षत्रादयो ऽनघाः  ।  
प्रियव्रतोत्तानपादौ ध्रुवो मेधातिथिर्वसुः  ॥ ब्न्द्प्_१,३०।३९ ॥  
सुधामा विरजाश्चैव शङ्खः पाण्ड्यज एव च  ।  
प्राजीनबर्हिः पर्जन्यो हविर्धानादयो नृपः  ॥ ब्न्द्प्_१,३०।४० ॥  
एते चान्ये च बहवः स्वैस्तपोभिर्दिवं गताः  ।  
राजर्षयो महासत्त्वा येषां कीर्त्तिः प्रतिष्ठिता  ॥ ब्न्द्प्_१,३०।४१ ॥  
तस्माद्विशिष्यते यज्ञात्तपः सर्वैस्तु कारणः  ।  
ब्रह्मणा तपसा सृष्टं जगद्विश्वमिदं पुरा  ॥ ब्न्द्प्_१,३०।४२ ॥  
तस्मान्नान्वेति तद्यज्ञस्तपोमूलमिदं स्मृतम्  ।  
द्रव्यमन्त्रात्मको यज्ञस्तपस्त्वनशनात्मकम्  ॥ ब्न्द्प्_१,३०।४३ ॥  
यज्ञेन देवानाप्नोति वैराजं तपसा पुनः  ।  
ब्राह्मं तु कर्म सन्न्यासाद्वैराग्यात्प्रकृतेर्जयम्  ॥ ब्न्द्प्_१,३०।४४ ॥  
ज्ञानात्प्राप्नोति कैवल्यं पञ्चैतागतयः स्मृताः  ।  
एवं विवादः सुमहान्य ज्ञस्यासीत्प्रवर्त्तने  ॥ ब्न्द्प्_१,३०।४५ ॥  
देवतानामृषीणां च पूर्व स्वायम्भुवे ऽन्तरे  ।  
ततस्तमृषयो दृष्ट्वा हतं धर्मबलेन तु  ॥ ब्न्द्प्_१,३०।४६ ॥  
वसोर्वाक्यमना दृत्य जगमुः सर्वे यथागतम्  ।  
गतेषु मुनिसङ्घेषु देवा यज्ञं समाप्नुवन्  ॥ ब्न्द्प्_१,३०।४७ ॥  
यज्ञप्रवर्त्तनं ह्येवमासीत्स्वायम्भुवे ऽन्तरे  ।  
ततः प्रभृति यज्ञो ऽयं युगैः सह विवर्त्तितः  ॥ ब्न्द्प्_१,३०।४८ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे यज्ञप्रवर्त्तनं नाम त्रिशत्तमो ऽध्यायः  
  
  
_____________________________________________________________  
  
  
सूत उवाच  
अत ऊर्द्धं प्रवक्ष्यामि द्वापरस्य विधिं पुनः  ।  
तत्र त्रेतायुगे क्षीणे द्वापरं प्रतिपद्यते  ॥ ब्न्द्प्_१,३१।१ ॥  
द्वापरादौ प्रजानां तु सिद्धिस्त्रेतायुगे तु या  ।  
परिवृत्ते युगे तस्मिंस्ततस्ताभिः प्रणश्यति  ॥ ब्न्द्प्_१,३१।२ ॥  
ततः प्रवर्त्तते तासां प्रजानां द्वापरे पुनः  ।  
सम्भेदश्चैव वर्णानां कार्याणां च विपर्ययः  ॥ ब्न्द्प्_१,३१।३ ॥  
यज्ञावधारणं दण्डो मदो दम्भः क्षमा बलम्  ।  
एषा रजस्तमोयुक्ता प्रवृत्तिर्द्वापरे स्मृता  ॥ ब्न्द्प्_१,३१।४ ॥  
आद्ये कृते यो धर्मो ऽस्ति स त्रेतायां प्रवर्त्तते  ।  
द्वापरे व्याकुलीभूत्वा प्रणश्यति कलौ युगे  ॥ ब्न्द्प्_१,३१।५ ॥  
वर्णानां विपरिध्वंसः सङ्कीयत तथाश्रमाः  ।  
द्वैविध्यं प्रतिपद्येतेयुगे तस्मिञ्छ्रुति स्मृती  ॥ ब्न्द्प्_१,३१।६ ॥  
द्वैधात्तथा श्रुतिस्मृत्योर्निश्चयो नाधिगम्यते  ।  
अनिश्चयाधिगमनाद्धर्मतत्त्वं न विद्यते  ॥ ब्न्द्प्_१,३१।७ ॥  
धर्मासत्त्वेन मित्राणां मतिभेदो भवेन्नृणाम्  ।  
परस्परविभिन्नैस्तैदृष्टीनां विभ्रमेण च  ॥ ब्न्द्प्_१,३१।८ ॥  
अयं धर्मो ह्ययं नेति निश्चयो नाधिगम्यते  ।  
कारणानां च वैकल्प्यात्कार्याणां चाप्यनिश्चयात्  ॥ ब्न्द्प्_१,३१।९ ॥  
मतिभेदेन तेषां वै दृष्टीनां विभ्रमो भवेत्  ।  
ततो दृष्टिविभन्नैस्तु कृतं शास्त्राकुलं त्विदम्  ॥ ब्न्द्प्_१,३१।१० ॥  
एको वेदश्चतुष्पाद्धि त्रेतास्विह विधीयते  ।  
सङ्क्षयादायुपश्चैव व्यस्यते द्वापरेषु च  ॥ ब्न्द्प्_१,३१।११ ॥  
ऋषिमन्त्रात्पुनर्भेदाद्भिद्यते दृष्टिविभ्रमैः  ।  
मन्त्रब्राह्मणविन्यासैः स्वरवर्णविपर्ययैः  ॥ ब्न्द्प्_१,३१।१२ ॥  
संहिता ऋग्यजुःसाम्नां सम्पठ्यन्ते महर्षिभिः  ।  
सामान्या वैकृताश्चैव दृष्टिभिन्ने क्वचित्क्वचित्  ॥ ब्न्द्प्_१,३१।१३ ॥  
ब्राह्मणं कल्पसूत्राणि मन्त्रप्रवचनानि च  ।  
अन्ये ऽपि प्रस्थितास्तान्वै केचित्तान्प्रत्यवस्थिताः  ॥ ब्न्द्प्_१,३१।१४ ॥  
द्वापरेषु प्रवर्त्तन्ते निवर्त्तन्ते कलौ युगे  ।  
एकमाध्वर्यवं त्वासीत्पुनर्द्वैधमजायत  ॥ ब्न्द्प्_१,३१।१५ ॥  
सामान्यविपरीतार्थैः कृतशास्त्राकुलं त्विदम्  ।  
आध्वर्यवस्य प्रस्थानैर्बहुधा व्याकुलीकृतैः  ॥ ब्न्द्प्_१,३१।१६ ॥  
तथैवाथर्वऋक्साम्नां विकल्पैश्चापि सञ्ज्ञया  ।  
व्याकुलेद्वापरे नित्यं क्रियते भिन्न दर्शनैः  ॥ ब्न्द्प्_१,३१।१७ ॥  
तेषां भेदाः प्रतीभेदा विकल्पाश्चापि सङ्ख्याया  ।  
द्वापरे सम्प्रवर्त्तते विनश्यन्ति ततः कलौ  ॥ ब्न्द्प्_१,३१।१८ ॥  
तेषां विपर्ययोत्पन्ना भवन्ति द्वापरे पुनः  ।  
अवृष्टिर्मरणं चैव तथैव व्याध्युपद्रवाः  ॥ ब्न्द्प्_१,३१।१९ ॥  
वाङ्मनः कर्मर्जेदुःखैर्निर्वेदो जायते पुनः  ।  
निर्वेदाज्जायते तेषां दुःखमोक्षविचारणा  ॥ ब्न्द्प्_१,३१।२० ॥  
विचारणाच्च वैराग्यं वैराग्याद्दोषदर्शनम्  ।  
दोषदर्शनतस्चैव द्वापरे ऽज्ञानसम्भवः  ॥ ब्न्द्प्_१,३१।२१ ॥  
तेषाम ज्ञानिनां पूर्वमाद्ये स्वायम्भुवे ऽन्तरे  ।  
उत्पद्यन्ते हि शास्त्राणां द्वापरे परिपन्थिनः  ॥ ब्न्द्प्_१,३१।२२ ॥  
आयुर्वेदविकल्पश्च ह्यगानां ज्योतिषस्य च  ।  
अर्थशास्त्रविकल्पाश्च हेतुशास्त्रविकल्पनम्  ॥ ब्न्द्प्_१,३१।२३ ॥  
प्रक्रियाकल्पसूत्राणां भाष्यविद्याविकल्पनम्  ।  
स्मृतिशास्त्रप्रभेदश्च प्रस्थानानि पृथक्पृथक्  ॥ ब्न्द्प्_१,३१।२४ ॥  
द्वापरेष्वभिवर्त्तन्ते मतिभेदाश्रयान्नृणाम्  ।  
मनसा कर्मणा वाचा कृच्छ्राद्वार्ता प्रसिद्ध्यति  ॥ ब्न्द्प्_१,३१।२५ ॥  
द्वापरे सर्वभूतानां कायक्लेशपुरस्कृता  ।  
लोभो वृत्तिर्वणिक्पूर्वा तत्त्वानामविनिश्चयः  ॥ ब्न्द्प्_१,३१।२६ ॥  
वेदशास्त्रप्रणयनं धर्माणां सङ्करस्तथा  ।  
वर्णाश्रमपरिध्वंसः कामक्रोधौ तथैव च  ॥ ब्न्द्प्_१,३१।२७ ॥  
द्वापरेषु प्रवर्त्तन्ते रागो लोभो वधस्तथा  ।  
वेदं व्यासश्चतुर्द्धा तु व्यस्यते द्वापरादिषु  ॥ ब्न्द्प्_१,३१।२८ ॥  
निःशेषे द्वापरे तस्मिंस्तस्य सन्ध्या तु यादृशी  ।  
प्रतिष्ठते गुणैर्हीनो धर्मो ऽसौ द्वापरस्य तु  ॥ ब्न्द्प्_१,३१।२९ ॥  
तथैव सन्ध्या पादेन ह्यङ्गः सन्ध्या इतीष्यते  ।  
द्वापरस्यावशेषेण तिष्यस्य तु निबोधत  ॥ ब्न्द्प्_१,३१।३० ॥  
द्वापरस्याशसेषण प्रतिपत्तिः कलेरपि  ।  
हिंसासूयानृतं माया वधश्चैव तपस्विनाम्  ॥ ब्न्द्प्_१,३१।३१ ॥  
एते स्वभावास्तिष्यस्य साधयन्ति च वै प्रजाः  ।  
एष धर्मः कृतः कृत्स्नो धर्मश्च परिहीयते  ॥ ब्न्द्प्_१,३१।३२ ॥  
मनसा कर्मणा स्तुत्या वार्ता सिध्यति वा न वा  ।  
कलौ प्रमारकी रोगः सततं क्षुद्भयानि च  ॥ ब्न्द्प्_१,३१।३३ ॥  
अनावृष्टिभयं घोरं देशानां च विपर्ययः  ।  
न प्रमाणं स्मृतेरस्ति तिष्ये लोकेषु वै युगे  ॥ ब्न्द्प्_१,३१।३४ ॥  
गर्भस्थो म्रियते कश्चिद्यौव नस्थस्तथापरः  ।  
स्थविराः के ऽपि कौमारे म्रियन्ते वै कलौ प्रजाः  ॥ ब्न्द्प्_१,३१।३५ ॥  
दुरिष्टैर्दुरधीतैश्च दुष्कृतैश्च दुरागमैः  ।  
विप्राणां कर्मदोषैस्तैः प्रजानां जायते भयम्  ॥ ब्न्द्प्_१,३१।३६ ॥  
हिंसा माया तथेर्ष्या च क्रोधो ऽसूया क्षमा नृषु  ।  
तिष्ये भवन्ति जन्तूनां रागो लोभश्च सर्वशः  ॥ ब्न्द्प्_१,३१।३७ ॥  
सङ्क्षोभो जायते ऽत्यथै करिमासाद्य वै युगम्  ।  
पूर्णे वर्षसहस्रे वै परमायुस्तदा नृणाम्  ॥ ब्न्द्प्_१,३१।३८ ॥  
नाधीयते तदा वेदान्न यजं ते द्विजातयः  ।  
उत्सीदन्ति नराश्चैव क्षत्रियाश्च विशः क्रमात्  ॥ ब्न्द्प्_१,३१।३९ ॥  
शूद्राणामन्त्ययोनेस्तु सम्बन्धा ब्राह्मणैः सह  ।  
भवन्तीह कलौ तस्मिञ्छयनासनभोजनैः  ॥ ब्न्द्प्_१,३१।४० ॥  
राजानः शूद्रभूयिष्ठाः पाखण्डानां प्रवर्त्तकाः  ।  
गुणहीनाः प्रजाश्चैव तदा वै सम्प्रवर्त्तते  ॥ ब्न्द्प्_१,३१।४१ ॥  
आयुर्मेधा बलं रूपं कुलं चैव प्रणश्यति  ।  
शूद्राश्च ब्राह्मणाचाराः शूद्राचाराश्च ब्राह्मणाः  ॥ ब्न्द्प्_१,३१।४२ ॥  
राजवृत्ताः स्थिताश्चोरा श्चोराचाराश्च पार्थिवाः  ।  
भृत्या एते ह्यसुभृतो युगान्ते समवस्थिते  ॥ ब्न्द्प्_१,३१।४३ ॥  
अशीलिन्यो ऽनृताश्चैव स्त्रियो मद्यामिषप्रियाः  ।  
मायाविन्यो भविष्यन्ति युगान्ते मुनिसत्तम  ॥ ब्न्द्प्_१,३१।४४ ॥  
एकपत्न्यो न शिष्यन्ति युगान्ते मुनिसत्तम  ।  
श्वापदप्रबलत्वं च गवां चैव ह्युपक्षयः  ॥ ब्न्द्प्_१,३१।४५ ॥  
साधूनां विनिवृत्तिं च विद्यास्तस्मिन्युगक्षये  ।  
तदा धर्मो महोदर्के दुर्लभो दानमूलवान्  ॥ ब्न्द्प्_१,३१।४६ ॥  
चातुराश्रमशैथिल्यो धर्मः प्रविचरिष्यति  ।  
तदा ह्यल्पफला भूमिः क्वचिच्चापि महाफला  ॥ ब्न्द्प्_१,३१।४७ ॥  
न रक्षितारो बोक्तारो बलिभागस्य पार्थिवाः  ।  
युगान्ते च भविष्यन्ति स्वरक्षणपरायणाः  ॥ ब्न्द्प्_१,३१।४८ ॥  
अरक्षितारो राजानो विप्राः शूद्रोपजीविनः  ।  
शूद्राभिवादिनः सर्वे युगान्ते द्विजसत्तमाः  ॥ ब्न्द्प्_१,३१।४९ ॥  
अदृशूला जनपदाः शिवशूला द्विजास्तथा  ।  
प्रमदाः केशशूलाश्च युगान्ते समुपस्थिते  ॥ ब्न्द्प्_१,३१।५० ॥  
तपोयज्ञफलानां च विक्रेतारो द्विजोत्तमाः  ।  
यतयश्च भविष्यन्ति बहवो ऽस्मिन्कलौ युगे  ॥ ब्न्द्प्_१,३१।५१ ॥  
चित्रवर्षी यदा देवस्तदा प्राहुर्युगक्षयम्  ।  
सर्वे वाणिजकाश्चा पि भविष्यन्त्यधमे युगे  ॥ ब्न्द्प्_१,३१।५२ ॥  
भूयिष्ठं कूटमानैश्च पण्यं विक्रीणते जनाः  ।  
कुशीलचर्यापाखण्डैर्व्याधरूपैः समावृतम्  ॥ ब्न्द्प्_१,३१।५३ ॥  
पुरुषाल्पं बहुस्त्रीकं युगान्ते समुपस्थिते  ।  
बाहुयाचनको लोको भविष्यति परस्परम्  ॥ ब्न्द्प्_१,३१।५४ ॥  
अव्याकर्ता क्रूरवाक्या नार्जवो नानसूयकः  ।  
न कृते प्रतिकर्त्ता च युगे क्षीणे भविष्यति  ॥ ब्न्द्प्_१,३१।५५ ॥  
अशङ्का चैव पतिते युगान्ते तस्य लक्षणम्  ।  
ततः शून्य वसुमती भविष्यति वसुन्धरा  ॥ ब्न्द्प्_१,३१।५६ ॥  
गोप्तारश्चाप्यगोप्तारः प्रभविष्यन्ति शासकाः  ।  
हर्त्तारः पररत्नानां परदारविमर्शकाः  ॥ ब्न्द्प्_१,३१।५७ ॥  
कामात्मानो दुरात्मानो ह्यधमाः साहसप्रियाः  ।  
प्रनष्टचेष्टना धूर्त्ता मुक्तकेशास्त्त्वशूलिनः  ॥ ब्न्द्प्_१,३१।५८ ॥  
ऊनषोडशवर्षाश्च प्रजा यन्ते युगक्षये  ।  
शुक्लदन्ता जिताक्षाश्च मुण्डाः काषायवाससः  ॥ ब्न्द्प्_१,३१।५९ ॥  
शूद्रा धर्मं चरिष्यति युगान्ते समुपस्थिते  ।  
सस्यचोरा भविष्यन्ति तथा चैलापहारिणः  ॥ ब्न्द्प्_१,३१।६० ॥  
चोराच्चोराश्च हर्त्तारो हर्तुर्हर्त्ता तथापरः  ।  
ज्ञानकर्मम्युपरते लोके निष्क्रियतां गते  ॥ ब्न्द्प्_१,३१।६१ ॥  
कीटमूषकसर्पाश्च धर्षयिष्यन्ति मानवान्  ।  
अभीक्ष्णं क्षेममारोग्यं सामर्थ्यं दुर्लभं तथा  ॥ ब्न्द्प्_१,३१।६२ ॥  
कौशिकान्प्रतिवत्स्यन्ति देशाः क्षुद्भयपीडिताः  ।  
दुःखेनाभिप्लुतानां च परमायुः शतं तदा  ॥ ब्न्द्प्_१,३१।६३ ॥  
दृश्यन्ते च न दृश्यन्ते वेदा कलियुगे ऽखिलाः  ।  
तत्सीदन्ते तथा यज्ञाः केवलाधर्मपीडिताः  ॥ ब्न्द्प्_१,३१।६४ ॥  
काषायिणो ऽथ निर्ग्रन्था तथा कापालिकाश्च ह  ।  
वेदविक्रयिमश्चन्ये तीर्थविक्रयिणो ऽपरे  ॥ ब्न्द्प्_१,३१।६५ ॥  
वर्णाश्रमाणां ये चान्ये पाखण्डाः परिपन्थिनः  ।  
उत्पद्यन्ते तदा ते वै सम्प्राप्ते तु कलौ युगे  ॥ ब्न्द्प्_१,३१।६६ ॥  
अधीयते तदा वेदाञ्छूद्रा धर्मार्थ कोविदाः  ।  
यजन्ते चाश्वमेधेन राजानः शूद्रयोनयः  ॥ ब्न्द्प्_१,३१।६७ ॥  
स्त्रीबालगोवधं कृत्वा हत्वान्ये च परस्परम्  ।  
अपहत्य तथान्योन्यं साधयन्ति तदा प्रजाः  ॥ ब्न्द्प्_१,३१।६८ ॥  
दुःखप्रवचनाल्पायुर्देहाल्पायुश्च रोगतः  ।  
अधर्माभिनिवेशित्वात्तमोवृत्तं कलौ स्मृतम्  ॥ ब्न्द्प्_१,३१।६९ ॥  
प्रजासु भ्रूणहत्या च तदा वैरात्प्रवर्त्तते  ।  
तस्मादायुर्बलं रूपं कलिं प्राप्य प्रहीयते  ॥ ब्न्द्प्_१,३१।७० ॥  
तदा चाल्पेन कालेन सिद्धिं गच्छन्ति मानवाः  ।  
धन्या धर्मं चरिष्यन्ति युगान्ते द्विजसत्तमाः  ॥ ब्न्द्प्_१,३१।७१ ॥  
श्रुतिस्मृत्युदितं धर्मं ये चरन्त्यनसूयकाः  ।  
त्रेतायामाब्दिको धर्मो द्वापरे मासिकः स्मृतः  ॥ ब्न्द्प्_१,३१।७२ ॥  
यथाशक्ति चरन्प्राज्ञस्तदह्ना प्राप्नुयात्कलौ  ।  
एषा कलियुगावस्था सन्ध्यांशं तु निबोधत  ॥ ब्न्द्प्_१,३१।७३ ॥  
युगेयुगे तु हीयन्ते त्रित्रिपादास्तु सिद्धयः  ।  
युगस्वभावात्सन्ध्यासु तिष्ठन्तीह तु यादृशः  ॥ ब्न्द्प्_१,३१।७४ ॥  
सन्ध्यास्वभावाः स्वांशेषु पादशेषाः प्रतिष्ठिताः  ।  
एवं सन्ध्यांशके काले सम्प्राप्ते तु युगान्तिके  ॥ ब्न्द्प्_१,३१।७५ ॥  
तेषां शास्ता ह्यसाधूनां भृगूणां निधनोत्थितः  ।  
गोत्रेण वै चन्द्र मसो नाम्ना प्रमतिरुच्यते  ॥ ब्न्द्प्_१,३१।७६ ॥  
माधवस्य तु स्ॐऽशेन पूर्वं स्वायम्भुवे ऽन्तरे  ।  
समाः सविंशतिः पूर्णाः पर्यटन्वै वसुन्धराम्  ॥ ब्न्द्प्_१,३१।७७ ॥  
अनुकर्षन्स वै सेनां सवाजिरथकुञ्जराम्  ।  
प्रगृहीतायुधैर्विप्रैः शतशो ऽथ सहस्रशः  ॥ ब्न्द्प्_१,३१।७८ ॥  
स तदा तैः परिवृतो म्लेच्छान्हन्ति स्मसर्वशः  ।  
सह वा सर्वशश्चैव राज्ञस्ताञ्छूद्रयोनिजान्  ॥ ब्न्द्प्_१,३१।७९ ॥  
पारवण्डास्तु ततः सर्वान् निः शेषं कृतवान्विभुः  ।  
नात्यर्थ धार्मिका ये च तान्सर्वान्हन्ति सर्वशः  ॥ ब्न्द्प्_१,३१।८० ॥  
वर्णव्यत्यासजाताश्च ये च ताननुजीविनः  ।  
उदीच्यान्मध्यदेश्यांश्च पवतीयांस्तथैव च  ॥ ब्न्द्प्_१,३१।८१ ॥  
प्राच्यान्प्रतीच्यांश्च तथा विन्ध्यपृष्ठचरानपि  ।  
तथैव दाक्षिणात्यांश्च द्रविडान्सिंहलैः सह  ॥ ब्न्द्प्_१,३१।८२ ॥  
गान्धारान्पारदांश्चैव पह्लवान्यव नाञ्शकान्  ।  
तुषारान्बर्बरांश्चीनाञ्छूलिकान्दरदान् खशान्  ॥ ब्न्द्प्_१,३१।८३ ॥  
लम्पाकारान्सकतकान्किरातानां च जातयः  ।  
प्रवृत्तचक्रो बलवान्म्लेच्छानामन्तकृत्प्रभुः  ॥ ब्न्द्प्_१,३१।८४ ॥  
अदृष्टः सर्वभूतानां चचाराथ वसुन्धराम्  ।  
माधवस्य तु स्ॐऽशेन देवस्येह विजज्ञिवान्  ॥ ब्न्द्प्_१,३१।८५ ॥  
पूर्वजन्मनि विख्यातः प्रमतिर्न्नाम वीर्यवान्  ।  
गोत्रतो वै चन्द्रमसः पूर्वे कलियुगे प्रभुः  ॥ ब्न्द्प्_१,३१।८६ ॥  
द्वात्रिंशे ऽभ्युदिते वर्षे प्रक्रान्तो विंशतीः समाः  ।  
विनिघ्नन्सर्वभूतानि मानवानेव सर्वशः  ॥ ब्न्द्प्_१,३१।८७ ॥  
कृत्वा बीजावशेषं तु पृथ्व्यां कूरेण कर्मणा  ।  
परस्पर निमित्तेन कोपेनाकस्मिकेन तु  ॥ ब्न्द्प्_१,३१।८८ ॥  
सुसाधयित्वा वृषलान्प्रायशस्तानधर्मिकान्  ।  
गङ्गायमुनयोर्मध्ये निष्ठां प्राप्तः सहानुगः  ॥ ब्न्द्प्_१,३१।८९ ॥  
ततो व्यतीते कल्पे तु सामान्ये सहसैनिकः  ।  
उत्साद्य पार्थिवान्सर्वान्मलेच्छांश्चैव सहस्रशः  ॥ ब्न्द्प्_१,३१।९० ॥  
तत्र सन्ध्यांशके काले सम्प्राप्ते तु युगान्तके  ।  
स्थितास्वल्पावशिष्टासु प्रजास्विह क्वचित्क्वचित्  ॥ ब्न्द्प्_१,३१।९१ ॥  
अपग्रहास्ततस्ता वै लोभाविष्टास्तु वृन्दशः  ।  
उपहिसन्ति चान्योन्यं पोथयन्तः परस्परम्  ॥ ब्न्द्प्_१,३१।९२ ॥  
अराजके युगवशात्सङ्क्षये समुपस्थिते  ।  
प्रजास्ता वै ततः सर्वाः परस्परभयार्द्दिताः  ॥ ब्न्द्प्_१,३१।९३ ॥  
व्याकुलाश्च परिभ्रान्तास्त्यक्त्वा दारान्गृहाणि च  ।  
स्वान्प्रणाननपेक्षन्तो निष्कारणसुदुःखिताः  ॥ ब्न्द्प्_१,३१।९४ ॥  
नष्टे श्रौते स्मृतौ धर्मे परस्परहतास्तदा  ।  
निर्मर्यादा निराक्रन्दा निःस्नेहा निरपत्रपाः  ॥ ब्न्द्प्_१,३१।९५ ॥  
नष्टे धर्मे प्रतिहता ह्रस्वकाः पञ्चविंशतिम्  ।  
हित्वा पुत्रांश्च दारांश्च विषादव्याकुलेद्रियाः  ॥ ब्न्द्प्_१,३१।९६ ॥  
अनावृष्टिहताश्चैव वार्त्तामुत्सृज्य दुःखिताः  ।  
प्रत्यन्तांस्ता निषेवन्ते हित्वा जनपदान्स्वकान्  ॥ ब्न्द्प्_१,३१।९७ ॥  
सरितः सागरानूपान्सेवन्ते पर्वतांस्तथा  ।  
मांसैर्मूलफलैश्चैव वर्तयन्तः सुदुःखिताः  ॥ ब्न्द्प्_१,३१।९८ ॥  
चीरपत्राचिनधरा निष्क्रिया निष्परिग्रहाः  ।  
वर्णाश्रमपरिभ्रष्टाः सङ्करं घोरमास्थिताः  ।  
एतां काष्ठामनुप्राप्ता अल्पशेषाः प्रजास्ततः  ॥ ब्न्द्प्_१,३१।९९ ॥  
जराव्याधिक्षुधा विष्टा दुःखान्निर्वेदमागमन्  ।  
विचारणा तु निर्वेदात्साम्यावस्था विचारणात्  ॥ ब्न्द्प्_१,३१।१०० ॥  
साम्यावस्थात्मको बोधः सम्बोधाद्धर्मशीलता  ।  
तासूपशमयुक्तासु कलिशिष्टासु वै स्वयम्  ॥ ब्न्द्प्_१,३१।१०१ ॥  
अहोरात्रं तदा तासां युगान्ते परिवर्त्तिनि  ।  
चित्तसम्मोहनं कृत्वा तासां वै सुप्तमत्तवत्  ॥ ब्न्द्प्_१,३१।१०२ ॥  
भाविनोर्ऽथस्य च बलात्ततः कृतमवर्त्तत  ।  
प्रवृत्ते तु ततस्तस्मिन्पूते कृतयुगे तु वै  ॥ ब्न्द्प्_१,३१।१०३ ॥  
उत्पन्नाः कलिशिष्टासु प्रजाः कार्तयुगास्तदा  ।  
तिष्ठन्ति चेह ये सिद्धा अदृष्टा विचरन्ति च  ॥ ब्न्द्प्_१,३१।१०४ ॥  
सह सप्तर्षिभिश्चैव तत्र ते च व्यवस्थिताः  ।  
ब्रह्मक्षत्रविशः शूद्रा बीजार्थं ये स्मृता इह  ॥ ब्न्द्प्_१,३१।१०५ ॥  
कलिजैः सह ते सन्ति निर्विशेषास्तदाभवन्  ।  
तेषां सप्तर्षयो धर्मं कथयन्तीतरेषु च  ॥ ब्न्द्प्_१,३१।१०६ ॥  
वर्णाश्रमाचारयुक्तः श्रौतः स्मार्त्तो द्विधा तु सः  ।  
ततस्तेषु क्रियावत्सु वर्तन्ते वै प्रजाः कृते  ॥ ब्न्द्प्_१,३१।१०७ ॥  
श्रौतस्मार्त्ते कृतानां च धर्मे सप्तर्षिदर्शिते  ।  
केचिद्धर्मव्यवस्थार्थं तिष्ठन्तीहायुगक्षयात्  ॥ ब्न्द्प्_१,३१।१०८ ॥  
मन्वन्तराधिकारेषु तिष्ठन्ति मुनयस्तु वै  ।  
यथा दावप्रदग्धेषु तृणेष्विह तपेन तु  ॥ ब्न्द्प्_१,३१।१०९ ॥  
वनानां प्रथमं वृष्ट्या तेषां मूलेषु सम्भवः  ।  
तथा कार्तयुगानां तु कलिजष्विह सम्भवः  ॥ ब्न्द्प्_१,३१।११० ॥  
एवं युगो युगस्येह सन्तानस्तु परस्परम्  ।  
वर्त्तते ह्यव्यवच्छेदाद्यावन्मन्वन्तरक्षयः  ॥ ब्न्द्प्_१,३१।१११ ॥  
सुखमायुर्बलं रूपन्धर्मोर्ऽथः काम एव च  ।  
युगेष्वेतानि हीयन्ते त्रित्रिपादाः क्रमेण च  ॥ ब्न्द्प्_१,३१।११२ ॥  
ससन्ध्याशेषु हीयन्ते युगानान्धर्मसिद्धयः  ।  
इत्येष प्रतिसन्धिर्यः कीर्त्तितस्तु मया द्विजाः  ॥ ब्न्द्प्_१,३१।११३ ॥  
चतुर्युगानां सर्वेषामेतेनैव प्रसाधनम्  ।  
एषा चतुर्युगावृत्तिरासहस्रद्गुणीकृता  ॥ ब्न्द्प्_१,३१।११४ ॥  
ब्रह्मणस्तदहः प्रोक्तं रात्रिश्चैतावती स्मृता  ।  
अत्रार्जवं जडीभावो भूतानामायुगक्षयात्  ॥ ब्न्द्प्_१,३१।११५ ॥  
एतदेव तु सर्वेषां युगानां लक्षणं स्मृतम्  ।  
एषा चतुर्युगानां च गुणिता ह्येकसप्ततिः  ॥ ब्न्द्प्_१,३१।११६ ॥  
क्रमेण परिवृत्ता तुमनोरन्तरमुच्यते  ।  
चतुर्युगे यथैकस्मिन्भवतीह यथा तु यत्  ॥ ब्न्द्प्_१,३१।११७ ॥  
तथा चान्येषु भवति पुनस्तद्वद्यथाक्रमम्  ।  
सर्गे सर्गे तथा भेदा उत्पद्यन्ते तथैव तु  ॥ ब्न्द्प्_१,३१।११८ ॥  
पञ्चत्रिंशत्परिमिता न न्यूना नाधिकाः स्मृताः  ।  
तथा कल्पा युगैः मार्द्धं भवन्ति सह लक्षणैः  ।  
मन्वन्तराणां सर्वेषामेतदेव तु लक्षणम्  ॥ ब्न्द्प्_१,३१।११९ ॥  
यथा युगानां परिवर्त्तनानि चिरप्रवृत्तानि युगस्वभावात्  ।  
तथा न सन्तिष्ठति जीवलोकः क्षयोदयाभ्यां परिवर्त्तमानः  ॥ ब्न्द्प्_१,३१।१२० ॥  
इत्येत ल्लक्षणं प्रोक्तं युगानां वै समासतः  ॥ ब्न्द्प्_१,३१।१२१ ॥  
अतीतानागतानां हि सर्वमन्वन्तरोष्विह  ।  
मन्वन्तरेण चैकेन सर्वाण्येवान्तराणि वै  ॥ ब्न्द्प्_१,३१।१२२ ॥  
ख्यातानीह विजानीध्वं कल्पं कल्पेन चैव ह  ।  
अनागतेषु तद्वच्च तर्कः कार्यो विजानता  ॥ ब्न्द्प्_१,३१।१२३ ॥  
मन्वन्तरेषु सर्वेषु अतीतानागतेष्विह  ।  
तुल्याभिमानिनः सर्वे नामरूपैर्भवन्त्युत  ॥ ब्न्द्प्_१,३१।१२४ ॥  
देवा ह्यष्टविधा ये वा इह मन्वन्तरेश्वराः  ।  
ऋषयो मनवश्चैव सर्वे तुल्याः प्रयोजनैः  ॥ ब्न्द्प्_१,३१।१२५ ॥  
एवं वर्णाश्रमाणां तु प्रविभागं पुरा युगे  ।  
युगस्वभावांश्च तथा विधत्ते वै सदा प्रभुः  ॥ ब्न्द्प्_१,३१।१२६ ॥  
वर्णाश्रमविभागाश्च युगानि युगसिद्धयः  ।  
अनुषङ्गात्समाख्याताः सृष्टिसर्गं निबोधत  ।  
विस्तरेणानुपूर्व्या च स्थितिं वक्ष्ये युगेष्विह  ॥ ब्न्द्प्_१,३१।१२७ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे चतुर्युगाख्यानं नामैकत्रिंशत्तमो ऽध्यायः  
  
  
_____________________________________________________________  
  
  
सूत उवाच  
युगेषु यास्तु जायन्ते प्रजास्ता मे निबोधत  ।  
आसुरी सर्पगान्धर्वा पैशाची यक्षराक्षसी  ॥ ब्न्द्प्_१,३२।१ ॥  
यस्मिन्युगे च सम्भूति स्तासां यावच्च जीवितम्  ।  
पिशाचासुरगन्धर्वां यक्षराक्षसपन्नगाः  ॥ ब्न्द्प्_१,३२।२ ॥  
परिणाहोच्छ्रयैस्तुल्या जायन्ते ह कृते युगे  ।  
षण्णवत्यङ्गुलो त्सेधो ह्यष्टानां देवजन्मनाम्  ॥ ब्न्द्प्_१,३२।३ ॥  
स्वेनाङ्गुलप्रमाणेन निष्पन्नेन च पौष्टिकात्  ।  
एतत्स्वाभाविकं तेषां प्रमाणमिति कुर्वते  ॥ ब्न्द्प्_१,३२।४ ॥  
मनुष्या वर्तमानास्तु युगं सन्ध्याशकेष्विह  ।  
देवासुरप्रमाणं तु सप्तसप्तङ्गुलादसत्  ॥ ब्न्द्प्_१,३२।५ ॥  
अङ्गुलानां शतं पूर्णमष्टपञ्चाशदुत्तरम्  ।  
देवासुरप्रमाणं तु उच्छ्रयात्कलिजैः स्मृतम्  ॥ ब्न्द्प्_१,३२।६ ॥  
चत्वारश्चाप्यशीतिश्च कलिजैरङ्गुलैः स्मृतः  ।  
स्वेनाङ्गुलिप्रमाणेन ऊर्द्ध्वमापादमस्तकात्  ॥ ब्न्द्प्_१,३२।७ ॥  
इत्येष मानुषोत्सेधो ह्रसतीह युगांशके  ।  
सर्वेषु युगकालेषु अतीतानागतेष्विह  ॥ ब्न्द्प्_१,३२।८ ॥  
स्वेनाङ्गुलिप्रमाणेन अष्टतालः स्मृतो नरः  ।  
आपादतलमस्तिष्को नवतालो भवेत्तु यः  ॥ ब्न्द्प्_१,३२।९ ॥  
संहता जानुबाहुस्तु स सुरैरपि पूज्यते  ।  
गवाश्वहस्तिनां चैव महिष स्यावरात्मनाम्  ॥ ब्न्द्प्_१,३२।१० ॥  
कर्मणैतेन विज्ञेये ह्रासवृद्धी युगे युगे  ।  
षट्सप्तत्यङ्गुलोत्सेधः पशूनां ककुदस्तु वै  ॥ ब्न्द्प्_१,३२।११ ॥  
अङ्गुलाष्टशतं पूर्णमुत्सेधः करिणां स्मृतः  ।  
अङ्गुलानां सहस्रं तु चत्वारिंशाङ्गुलैर्विना  ॥ ब्न्द्प्_१,३२।१२ ॥  
पञ्चाशता यवानां च उत्सेधः शाखिनां स्मृतः  ।  
मानुषस्य शरीरस्य सन्निवेशस्तु यादृशः  ॥ ब्न्द्प्_१,३२।१३ ॥  
तल्लक्षणस्तु देवानां दृश्येत तत्त्वदर्शनात्  ।  
बुद्ध्यातिशययुक्तश्च देवानां काय उच्यते  ॥ ब्न्द्प्_१,३२।१४ ॥  
तथा सातिशयस्छैव मानुषः काय उच्यते  ।  
इत्येते वै परिक्रान्ता भावा ये दिव्यमानुषाः  ॥ ब्न्द्प्_१,३२।१५ ॥  
पशूनां पक्षिणां चैव स्थावराणां च सर्वशः  ।  
गावो ह्यजावयो ऽश्वाश्च हस्तिनः पक्षिणो नगाः  ॥ ब्न्द्प्_१,३२।१६ ॥  
उपयुक्ताः क्रियास्वेते यज्ञियास्विह सर्वशः  ।  
देवस्थानेषु जायन्ते तद्रूपा एव ते पुनः  ॥ ब्न्द्प्_१,३२।१७ ॥  
यथाशयोपभोगास्तु देवानां शुभमूर्त्तयः  ।  
तेषां रूपानुरूपैस्तु प्रमाणैः स्थाणुजङ्गमैः  ॥ ब्न्द्प्_१,३२।१८ ॥  
मनोज्ञैस्तत्र भावैस्ते सुखिनो ह्युपपेदिरे  ।  
अतः शिष्टान्प्रवक्ष्यामि सतः साधूंस्तथैव च  ॥ ब्न्द्प्_१,३२।१९ ॥  
सदिति ब्रह्मणः शब्दस्तद्वन्तो ये भवन्त्युत  ।  
साजात्याद्ब्रह्मणस्त्वेते तेन सन्तः प्रचक्षते  ॥ ब्न्द्प्_१,३२।२० ॥  
दशात्मके ये विषये कारणे चाष्टलक्षणे  ।  
न क्रुध्यन्ति न त्दृष्यन्ति जितात्मानस्तु ते स्मृताः  ॥ ब्न्द्प्_१,३२।२१ ॥  
सामान्येषु तु धर्मेषु तथा वैशेषिकेषु च  ।  
ब्रह्मक्षत्रविशो यस्माद्युक्तास्तस्मा द्द्विजातयः  ॥ ब्न्द्प्_१,३२।२२ ॥  
वर्णाश्रमेषु युक्तस्य स्वर्गतौ सुखचारिमः  ।  
श्रौतस्मार्तस्य धर्मस्य ज्ञानाद्धर्मज्ञ उच्यते  ॥ ब्न्द्प्_१,३२।२३ ॥  
विद्यायाः साधनात्साधुर्ब्रह्मचारी गुरोर्हितः  ।  
गृहाणां साधनाच्चैव गृहस्थः साधुरुच्यते  ॥ ब्न्द्प्_१,३२।२४ ॥  
साधनात्तपसो ऽरण्ये साधुर्वैखानसः स्मृतः  ।  
यतमानो यतिः साधुः स्मृतो योगस्य साधनात्  ॥ ब्न्द्प्_१,३२।२५ ॥  
एवमाश्रमधर्माणां साधनात्साधवः स्मृताः  ।  
गृहस्थो ब्रह्मचारी च वानप्रस्थो यतिस्तथा  ॥ ब्न्द्प्_१,३२।२६ ॥  
अथ देवा न पितरो मुनयो न च मानुषाः  ।  
अयं धर्मो ह्ययं नेति विन्दते भिन्नदर्शनाः  ॥ ब्न्द्प्_१,३२।२७ ॥  
धर्माधर्माविहप्रोक्तौ शब्दावेतौ क्रियात्मकौ  ।  
कुशलाकुशलं कर्म धर्माधर्माविह स्मृताम्  ॥ ब्न्द्प्_१,३२।२८ ॥  
धारणर्थो धृतिश्चैव धातुः शब्दे प्रकीर्त्तितः  ।  
अधारणामहत्त्वे च अधर्म इति चोच्यते  ॥ ब्न्द्प्_१,३२।२९ ॥  
अथेष्टप्रापको धर्म आचार्यैरुपदिश्यते  ।  
अधर्मश्चानिष्टफलोह्याचार्यैरुपदिश्यते  ॥ ब्न्द्प्_१,३२।३० ॥  
वृद्धाश्चालोलुपाश्चैव त्वात्मवन्तो ह्यदाम्भिकाः  ।  
सम्यग्विनीता ऋजवस्तानाचार्यान्प्रजक्षते  ॥ ब्न्द्प्_१,३२।३१ ॥  
स्वयमाचरते यस्मादाचारं स्थापयत्यपि  ।  
आचिनोति च शास्त्राणि आचार्यस्तेन चोच्यते  ॥ ब्न्द्प्_१,३२।३२ ॥  
धर्मज्ञैर्विहितो धर्मः श्रौतः स्मार्त्तो द्विधा द्विजैः  ।  
दाराग्निहोत्रसम्बन्धाद्द्विधा श्रौतस्य लक्षणम्  ॥ ब्न्द्प्_१,३२।३३ ॥  
स्मार्त्तो वर्णाश्रमाचारैर्यमैः सनियमैः स्मृतः  ।  
पूर्वेभ्यो वेदयित्वेह श्रौतं सप्तर्ष यो ऽब्रुवन्  ॥ ब्न्द्प्_१,३२।३४ ॥  
ऋचो यजूंसामानि ब्रह्मणो ऽङ्गानि च श्रुतिः  ।  
मन्वन्तरस्यातीतस्य स्मृत्वाचारान्मनुर्जगौ  ॥ ब्न्द्प्_१,३२।३५ ॥  
तस्मा त्स्मार्त्तः धर्मो वर्णाश्रमविभाजकः  ।  
स एष विविधो धर्मः शिष्टाचार इहोच्यते  ॥ ब्न्द्प्_१,३२।३६ ॥  
शेषशब्दः शिष्ट इति शेषं शिष्टं प्रचक्षते  ।  
मन्वन्तरेषु ये शिष्टा इह तिष्ठन्ति धार्मिकाः  ॥ ब्न्द्प्_१,३२।३७ ॥  
मनुः सप्तर्षयश्चैव लोकसन्तानकारमात्  ।  
धर्मार्थं ये च तिष्ठन्ति ताञ्छिष्टान्वै प्रचक्षते  ॥ ब्न्द्प्_१,३२।३८ ॥  
मन्वादयश्च ये ऽशिष्टा ये मया प्रागुदीरिताः  ।  
तैः शिष्टैश्चरितो धर्मः सम्यगेव युगे युगे  ॥ ब्न्द्प्_१,३२।३९ ॥  
त्रयी वार्त्ता दण्डनीतिरिज्या वर्णाश्रमास्तथा  ।  
शिष्टैराचर्यते यस्मान्मनुना च पुनः पुनः  ॥ ब्न्द्प्_१,३२।४० ॥  
पूर्वैः पूर्वगतत्वाच्च शिष्टाचारः स सात्वतः  ।  
दानं सत्यं तपो ज्ञानं विद्येज्या व्रजनं दया  ॥ ब्न्द्प्_१,३२।४१ ॥  
अष्टौ तानि चरित्राणि शिष्टाचारस्य लक्षणम्  ।  
शिष्टा यस्माच्चरन्त्येनं मनुः सप्तर्षयस्तु वै  ॥ ब्न्द्प्_१,३२।४२ ॥  
मन्वन्तरेषु सर्वेषु शिष्टाचारस्ततः स्मृतः  ।  
विज्ञेयः श्रवणाच्छ्रौतः स्मरणात्स्मार्त्त उच्यते  ॥ ब्न्द्प्_१,३२।४३ ॥  
इज्यावेदात्मकः श्रौतः स्मार्त्तो वर्णाश्रमात्मकः  ।  
प्रत्यङ्गानि च वक्ष्यामि धर्मस्येह तु लक्षणम्  ॥ ब्न्द्प्_१,३२।४४ ॥  
दृष्ट्वा तु भूतमर्थं यः पृष्टो वै न निगू हति  ।  
यथा भूतप्रवादस्तु इत्येतत्सत्यलक्षणम्  ॥ ब्न्द्प्_१,३२।४५ ॥  
ब्रह्मचर्यं जपो मौनं निराहारत्वमेव च  ।  
इत्येतत्तपसो रूपं सुघोरं सुदुरा सदम्  ॥ ब्न्द्प्_१,३२।४६ ॥  
पशूनां द्रव्यहविषामृक्सामयजुषां तथा  ।  
ऋत्विजां दक्षिणानां च संयोगो यज्ञ उच्यते  ॥ ब्न्द्प्_१,३२।४७ ॥  
आत्मवत्सर्वभूतेषु या हितायाहिताय च  ।  
प्रवर्त्तन्ते समा दृष्टिः कृत्स्नाप्येषा दया स्मृता  ॥ ब्न्द्प्_१,३२।४८ ॥  
आक्रुष्टो निहतो वापि नाक्रोशेद्यो न हन्ति च  ।  
वाङ्मनःकर्मभिर्वेत्ति तितिक्षैषा क्षमा स्मृता  ॥ ब्न्द्प्_१,३२।४९ ॥  
स्वामिना रक्ष्यमाणानामुत्सृष्टानां च सम्भ्रमे  ।  
परस्वानामनादानमलोभ इति कीर्त्यते  ॥ ब्न्द्प्_१,३२।५० ॥  
मैथुनस्यासमाचारो न चिन्ता नानुजल्पनम्  ।  
निवृत्तिर्ब्रह्मचर्यं तदच्छिद्रं तप उच्यते  ॥ ब्न्द्प्_१,३२।५१ ॥  
आत्मार्थं वा परार्थं वा चेन्द्रियाणीह यस्य वै  ।  
मिथ्या न सम्प्रवर्त्तन्ते शामस्यैतत्तु लक्षमम्  ॥ ब्न्द्प्_१,३२।५२ ॥  
दशात्मके यो विषये कारणे चाष्टलक्षणे  ।  
न क्रुद्ध्येत प्रतिहतः स जितात्मा विभाव्यते  ॥ ब्न्द्प्_१,३२।५३ ॥  
यद्यदिष्टतमं द्रव्यं न्यायेनैवागतं च यत्  ।  
तत्तद्गुणवते देयमित्येतद्दानलक्षणम्  ॥ ब्न्द्प्_१,३२।५४ ॥  
दानं त्रिविधमित्येतत्कनिष्ठज्येष्ठमध्यमम्  ।  
तत्र नैश्रेयसं ज्येष्ठं कनिष्ठं स्वार्थसिद्धये  ॥ ब्न्द्प्_१,३२।५५ ॥  
कारुण्यात्सर्वभूतेषु संविभागस्तु मध्यमः  ।  
श्रुतिस्मृतिभ्यां विहितो धर्मो वर्माश्रमात्मकः  ॥ ब्न्द्प्_१,३२।५६ ॥  
शिष्टाचाराविरुद्धश्च धर्मः सत्साधुसम्मतः  ।  
अप्रद्वेषोह्यनि ष्टेषु तथेष्टस्याभिनन्दनम्  ॥ ब्न्द्प्_१,३२।५७ ॥  
प्रीतितापविषादेभ्यो विनिवृत्तिर्विरक्तता  ।  
सन्न्यासः कर्मणां न्यासः कृतानामकृतैः सह  ॥ ब्न्द्प्_१,३२।५८ ॥  
कुशलाकुशलानां तु प्रहाणं न्यास उच्यते  ।  
व्यक्ता ये विशेषास्ते विकारे ऽस्मिन्नचेतने  ॥ ब्न्द्प्_१,३२।५९ ॥  
चेतनाचेतनान्यत्वविज्ञानं ज्ञानमुच्यते  ।  
प्रत्यङ्गानां तु धर्मस्य त्वित्येतल्लक्षणं स्मृतम्  ॥ ब्न्द्प्_१,३२।६० ॥  
ऋषिभिर्धर्मतत्त्वज्ञैः पूर्वं स्वायम्भुवे ऽन्तरे  ।  
अत्र वो वर्णयिष्यामि विधिं मन्वन्तरस्य यः  ॥ ब्न्द्प्_१,३२।६१ ॥  
तथैव चातुर्हेत्रस्य चातुर्विद्यस्य चैव हि  ।  
प्रतिमन्वन्तरे चैव श्रुतिरन्या विधीयते  ॥ ब्न्द्प्_१,३२।६२ ॥  
ऋचो यजूंषि समानि यथा च प्रतिदैवतम्  ।  
आभूतसम्प्लवस्यापि वर्ज्यैकं शतरुद्रियम्  ॥ ब्न्द्प्_१,३२।६३ ॥  
विधिर्हैत्रस्तथा स्तोत्रं पूर्ववत्सम्प्रवर्तते  ।  
द्रव्यस्तोत्रं गुणस्तोत्रं फलस्तोत्रं तथैव च  ॥ ब्न्द्प्_१,३२।६४ ॥  
चतुर्थमाभिजनकं स्तोत्रमेतच्चतुर्विधम्  ।  
मन्वन्तरेषु सर्वेषु यथा देवा भवन्ति ये  ॥ ब्न्द्प्_१,३२।६५ ॥  
प्रवर्तयति तेषां वै ब्रह्मा स्तोत्रं चतुर्विधम्  ।  
एवं मन्त्रगणानां तु समुत्पत्तिश्चतुर्विधा  ॥ ब्न्द्प्_१,३२।६६ ॥  
अथर्वगर्यजुषां साम्नां वेदेष्विह पृथक्पृथक्  ।  
ऋषीणां तप्यतामुग्रं तपः परमदुष्करम्  ॥ ब्न्द्प्_१,३२।६७ ॥  
मन्त्राः प्रादुर्बभूवुर्हि पूर्वमन्वन्तरेष्विह  ।  
असन्तोषाद्भया द्दुःखात्सुखाच्छोकाच्च पञ्चधा  ॥ ब्न्द्प्_१,३२।६८ ॥  
ऋषीणां तारकाख्येन दर्शनेन यदृच्छया  ।  
ऋषीणां यदृषित्वं हि तद्वक्ष्यामीह लक्षणैः  ॥ ब्न्द्प्_१,३२।६९ ॥  
अतीतानागतानां च पञ्चधा त्वृषिरुच्यते  ।  
अतस्त्वृषीणां वक्ष्यामि तत्र ह्यार्षसमुद्भवम्  ॥ ब्न्द्प्_१,३२।७० ॥  
गुणसाम्ये वर्त्तमाने सर्वसम्प्रलये तदा  ।  
अविभागे तु वेदानामनिर्देश्ये तमोमये  ॥ ब्न्द्प्_१,३२।७१ ॥  
अबुद्धिबूर्वकं तद्वै चेतनार्थे प्रवर्त्तते  ।  
चेतनाबुद्धिपूर्वं तु चेतनेन प्रवर्त्तते  ॥ ब्न्द्प्_१,३२।७२ ॥  
प्रवर्त्तते तथा द्वौ तु यथा मत्स्योदके उभे  ।  
चेतनाधिष्ठितं सत्त्वं प्रवर्त्तति गुणात्मकम्  ॥ ब्न्द्प्_१,३२।७३ ॥  
कारणत्वात्तथा कार्यं तदा तस्य प्रवर्त्तते  ।  
विषयो विषयित्वाच्च अर्थेर्ऽथत्वात्तथैव च  ॥ ब्न्द्प्_१,३२।७४ ॥  
कालेन प्रापणीयेन भेदास्तु करणात्मकाः  ।  
संसिध्यन्ति तदा व्यक्ताः क्रमेण महदादयः  ॥ ब्न्द्प्_१,३२।७५ ॥  
महतश्चाप्यहङ्कारस्तस्माद्भूतेद्रियाणि च  ।  
भूतभेदाश्च भूतेभ्यो जज्ञिरे स्म परस्परम्  ॥ ब्न्द्प्_१,३२।७६ ॥  
संसिद्धकार्यकरणः सद्य एव व्यवर्त्तत  ।  
यथोल्मुकात्तु त्रुटयः एककालाद्भवन्ति हि  ॥ ब्न्द्प्_१,३२।७७ ॥  
तथा विवृत्ताः क्षेत्रज्ञाः कालेनैकेन कारणात्  ।  
यथान्धकारे खद्योतः सहसा सम्प्रदृश्यते  ॥ ब्न्द्प्_१,३२।७८ ॥  
तथा विवृत्तो ह्यव्यक्तात्खद्योत इव सञ्ज्वलन्  ।  
स माहन्सशरीरस्तु यत्रैवायमवर्त्तत  ॥ ब्न्द्प्_१,३२।७९ ॥  
तत्रैव संस्थितो विद्वान्द्वारशालामुखे विभुः  ।  
महांस्तु तमसः पारे वैलक्षण्याद्विभाव्यते  ॥ ब्न्द्प्_१,३२।८० ॥  
तत्रैव संस्थिते विद्वांस्तमस्ॐऽत इति श्रुतिः  ।  
बुद्धिर्विवर्त्तमानस्य प्रादुर्भूता चतुर्विधा  ॥ ब्न्द्प्_१,३२।८१ ॥  
ज्ञानं वैराग्यमैश्वर्यं धर्मश्चेति चतुष्टयम्  ।  
सांसिद्धिकान्यथैतानि विज्ञेयानि नरस्य वै  ॥ ब्न्द्प्_१,३२।८२ ॥  
स महात्मा शरीरस्य वैवर्त्तात्सिद्धिरुच्यते  ।  
अनुशेते यतः सर्वान्क्षेत्रज्ञानमथापि वा  ॥ ब्न्द्प्_१,३२।८३ ॥  
पुरिषत्वाच्च पुरुषः क्षत्रेज्ञानात्स उच्यते  ।  
यस्माद्वुद्ध्यानुशेते च तस्माद्वोधात्मकः स वै  ॥ ब्न्द्प्_१,३२।८४ ॥  
संसिद्धये परिगतं व्यक्ताव्यक्तमचेतनम्  ।  
एवं विवृत्तः क्षेत्रज्ञः क्षेत्रज्ञानाभिसंहितः  ॥ ब्न्द्प्_१,३२।८५ ॥  
विवृत्तिसमकालं तु बुद्ध्याव्यक्तमृषिः स्वयम्  ।  
परं ह्यर्षयते यस्मात्परमर्षित्वमस्य तत्  ॥ ब्न्द्प्_१,३२।८६ ॥  
गत्यर्थादृषतेर्धातोर्नाम निर्वृतिरादितः  ।  
यस्मादेव स्वयं भूतस्तस्माच्चाप्यृषिता स्मृता  ॥ ब्न्द्प्_१,३२।८७ ॥  
ईश्वरात्स्वयमुद्भूता मानसा ब्रह्मणः सुताः  ।  
यस्मादुत्पद्यमानैस्तैर्महान्परिगतः परः  ॥ ब्न्द्प्_१,३२।८८ ॥  
यस्माद-षन्ति ते धीरा महान्तं सर्वतो गुणैः  ।  
तस्मान्महर्षयः प्रोक्ता बुद्धेः परम दर्शिना  ॥ ब्न्द्प्_१,३२।८९ ॥  
ईश्वराणां सुतास्तेषां मानसा औरसाश्च वै  ।  
अहङ्कारं तपश्चैव ऋषन्ति ऋषितां गताः  ॥ ब्न्द्प्_१,३२।९० ॥  
तस्मात्सप्तर्षयस्ते वै भूतादौ तत्त्वदर्शनात्  ।  
ऋषिपुत्रा ऋषीकास्तु मैथुनाद्गर्भसम्भवाः  ॥ ब्न्द्प्_१,३२।९१ ॥  
तन्मात्राणि च सत्यं च ऋषन्ते ते महौजसः  ।  
सप्तषर्यस्त तस्ते च परसत्यस्य दर्शनाः  ॥ ब्न्द्प्_१,३२।९२ ॥  
ऋषीकाणां सुतास्ते स्युर्विज्ञेया ऋषिपुत्रकाः  ।  
ऋषन्ति ते ऋतं यस्माद्विशेषांश्चैव तत्त्वतः  ॥ ब्न्द्प्_१,३२।९३ ॥  
तस्मात्सप्तर्षयस्तेपि श्रुतेः परमदर्शनात्  ।  
अव्यक्तात्मा महानात्माहङ्कारात्मा तथैव च  ॥ ब्न्द्प्_१,३२।९४ ॥  
भूतात्मा चेन्द्रियात्मा च तेषां तज्ज्ञानमुच्यते  ।  
इत्येता ऋषिजातीस्ता नामभिः पञ्च वै शृणु  ॥ ब्न्द्प्_१,३२।९५ ॥  
भृगुर्मरीचिरत्रिश्च ह्यङ्गिराः पुलहः क्रतुः  ।  
मनुर्दक्षो वसिष्टश्च पुलस्त्यश्चेति ते दश  ॥ ब्न्द्प्_१,३२।९६ ॥  
ब्रह्मणो मानसा ह्येते उद्भूताः स्वयमीश्वराः  ।  
परत्वेनर्षयो यस्मात्स्मृतास्तस्मान्महर्षयः  ॥ ब्न्द्प्_१,३२।९७ ॥  
ईश्वराणां सुता ह्येते ऋषयस्तान्निबोधत  ।  
काव्यो बृहस्पतिश्चैव कश्यपश्व्यवनस्तथा  ॥ ब्न्द्प्_१,३२।९८ ॥  
उतथ्यो वामदेवश्च अपा स्यश्चोशिजस्तथा  ।  
कर्दमो विश्रवाः शक्तिर्वालखिल्यास्तथार्वतः  ॥ ब्न्द्प्_१,३२।९९ ॥  
इत्येते ऋषयः प्रोक्तास्तपसा चर्षितां गताः  ।  
ऋषिपुत्रानृ षीकांस्तु गर्भोत्पन्नान्निबोधत  ॥ ब्न्द्प्_१,३२।१०० ॥  
वत्सरो नगृहूश्चैव भरद्वाजस्तथैव च  ।  
ऋषिदीर्घतमाश्चैव बृहदुक्थः शरद्वतः  ॥ ब्न्द्प्_१,३२।१०१ ॥  
वाजश्रवाः शुचिश्चैव वश्याश्वश्च पराशरः  ।  
दधीचः शंशपाश्चैव राजा वैश्रवणस्तथा  ॥ ब्न्द्प्_१,३२।१०२ ॥  
इत्येते ऋषिकाः प्रोक्तास्ते सत्यादृषितां गताः  ।  
ईश्वरा ऋषयश्चैव ऋषिकाश्चैव ते स्मृताः  ॥ ब्न्द्प्_१,३२।१०३ ॥  
एते मन्त्रकृतः सर्वे कृत्स्नशस्तान्निबोधत  ।  
भृगुः काव्यः प्रचेताश्च ऋचीको ह्यात्मवानपि  ॥ ब्न्द्प्_१,३२।१०४ ॥  
और्वाथ जमदग्निश्च विदः सारस्वतस्तथा  ।  
आर्ष्टिषेणो युधाजिच्च वीतहव्यसुवर्चसौ  ॥ ब्न्द्प्_१,३२।१०५ ॥  
वैन्यः पृथुर्दिवोदासो बाध्यश्वो गृत्सशौनकौ  ।  
एकोनविशतिर्ह्येतेभृगवो मन्त्रवादितः  ॥ ब्न्द्प्_१,३२।१०६ ॥  
अङ्गिरा वैद्यगश्चैव भरद्वाजो ऽथ बाष्कलिः  ।  
ऋतवाकस्तथा गर्गः शिनिः सङ्कृतिरेव च  ॥ ब्न्द्प्_१,३२।१०७ ॥  
पुरुकुत्सश्च मान्धाता ह्यम्बरीषस्तथैव च  ।  
युवनाश्वः पौरकुत्सस्त्रसद्दस्युश्च दस्युमान्  ॥ ब्न्द्प्_१,३२।१०८ ॥  
आहार्यो ह्यजमीढश्च तुक्षयः कपिरेव च  ।  
वृषादर्भो विरूपाश्वः कण्वश्चैवाथ मुद्गलः  ॥ ब्न्द्प्_१,३२।१०९ ॥  
उतथ्यश्च सनद्वाजस्तथा वाजश्रवा अपि  ।  
अयास्यश्चक्रवर्त्ती चवामदेवस्तथैव च  ॥ ब्न्द्प्_१,३२।११० ॥  
असिजो बृहदुक्थश्च ऋषिर्दीर्घतमास्तथा  ।  
कक्षीवांश्च त्रयस्त्रिंशत्स्मृता ह्याङ्गिरसा वराः  ॥ ब्न्द्प्_१,३२।१११ ॥  
एते मन्त्रकृतः सर्वे काश्यपांस्तु निबोधत  ।  
काश्यपश्चैव वत्सारो नैध्रुवो रैभ्य एव च  ॥ ब्न्द्प्_१,३२।११२ ॥  
असितो देव लश्चैव षडेते ब्रह्मवादिनः  ।  
अत्रिरर्वसनश्चैव श्यावाश्वश्च गविष्ठिरः  ॥ ब्न्द्प्_१,३२।११३ ॥  
आविहोत्र ऋषिर्द्धीमांस्तथा पूर्वातिथिश्च सः  ।  
इत्येते चा त्रयः प्रोक्ता मन्त्रकारा महर्षयः  ॥ ब्न्द्प्_१,३२।११४ ॥  
वसिष्ठश्चैव शक्तिश्च तथैव च पराशरः  ।  
चतुर्थ इन्द्रप्रमतिः पञ्चमश्च भरद्वसुः  ॥ ब्न्द्प्_१,३२।११५ ॥  
षष्ठश्च मैत्रावरुणिः कुण्डिनः सप्तमस्तथा  ।  
इति सप्त वशिष्ठाश्च विज्ञेया ब्रह्मवादिनः  ॥ ब्न्द्प्_१,३२।११६ ॥  
विश्वामित्रस्तु गाधेयो देवरातस्तथोद्गलः  ।  
तथा विद्वान्मधुच्छन्दा ऋषिश्चान्यो ऽघमर्षणः  ॥ ब्न्द्प्_१,३२।११७ ॥  
अष्टको लोहितश्चैव कतः कोलश्च तावुभौ  ।  
देवश्रवास्तथा रेणुः पूरणो ऽथ धनञ्जयः  ॥ ब्न्द्प्_१,३२।११८ ॥  
त्रयोदशैते धर्मिष्ठा विज्ञेयाः कुशिकावराः  ।  
अगस्त्यो ऽयो दृढायुश्च विध्मवाहस्तथैव च  ॥ ब्न्द्प्_१,३२।११९ ॥  
ब्रह्मिष्ठागस्तपा ह्येते त्रयः परमकीर्त्तयः  ।  
मनुर्वैवस्वतश्चैव एलो राजा पुरूखाः  ॥ ब्न्द्प्_१,३२।१२० ॥  
क्षत्र्रियाणां चरावेतौ विज्ञेयौ मन्त्रवादिनौ  ।  
भलन्दनश्च वत्सश्च सङ्कीलश्चैव ते त्रयः  ॥ ब्न्द्प्_१,३२।१२१ ॥  
एते मन्त्रकृतश्चैव वैश्यानां प्रवराः स्मृताः  ।  
इत्येषा नवतिः प्रोक्ता मन्त्रा यैरृषिभिः कृताः  ।  
ब्राह्यणाः क्षत्रिया वैश्या ऋषिपुत्रान्निबोधत  ॥ ब्न्द्प्_१,३२।१२२ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे युगप्रजालक्षणमृषिप्रवरवर्णनं च नाम द्वात्रिंशत्तमो ऽध्यायः  
  
  
_____________________________________________________________  
  
  
सूत उवाच  
ऋषिकाणां सुताश्चापि विज्ञेया ऋषिपुत्रकाः  ।  
ब्राह्यणानां प्रवक्तारो नामतश्च निबोधत  ॥ ब्न्द्प्_१,३३।१ ॥  
सप्रधानाः प्रवक्ष्यन्ते समासाच्च श्रुतर्षयः  ।  
बह्वृचो भार्गवः पैलः साङ्कृत्यो जाजलिस्तथा  ॥ ब्न्द्प्_१,३३।२ ॥  
सन्ध्यास्तिर्माठरश्चैव याज्ञवल्क्यः पराशरः  ।  
उपमन्युरिन्द्रप्रमतिर्माडूकिः शाकलिश्च सः  ॥ ब्न्द्प्_१,३३।३ ॥  
बाष्कलिः शोकपाणिश्च नैलः पैलो ऽलकस्तथा  ।  
पन्नगाः पक्षगन्ताश्च षडशीतिः श्रुतर्षयः  ॥ ब्न्द्प्_१,३३।४ ॥  
एते द्विजातयो मुख्या बह्वृचानां श्रुतर्षयः  ।  
वैशम्पायनलौहित्यौ कण्ठकालावशावधः  ॥ ब्न्द्प्_१,३३।५ ॥  
श्यामापतिः पलाडुश्च आलम्बिः कमलापतिः  ।  
तेषां शिष्याः प्रशिष्याश्च षडशीति श्रुतर्षयः  ॥ ब्न्द्प्_१,३३।६ ॥  
एते द्विजर्षयः प्रोक्ताश्चरकाध्वर्यवो द्विजाः  ।  
चैमिनिः सभरद्वाजः काव्यः पौष्यञ्जिरेव च  ॥ ब्न्द्प्_१,३३।७ ॥  
हिरण्यनाभः कौशिल्यो लौगाक्षिः कुसुमिस्तथा  ।  
लङ्गली शालिहोत्रश्च शक्तिराजश्च भार्गवः  ॥ ब्न्द्प्_१,३३।८ ॥  
सामगानामथाचार्य ऐलो राजा पुरूरवाः  ।  
षट्चत्वारिंशदन्ये वै तेषां शिष्याः श्रुतर्षयः  ॥ ब्न्द्प्_१,३३।९ ॥  
कौशीतिः कङ्कमुद्गश्च कुण्डकः सपराशरः  ।  
लोभालोभश्च धर्मात्मा तथा ब्रह्म बलश्च सः  ॥ ब्न्द्प्_१,३३।१० ॥  
क्रन्थलो ऽथो मदगलो मार्कण्डेयो ऽथ धर्मवित्  ।  
इत्येते नवतिर्ज्ञेया होत्रवद्ब्रह्मचारिणः  ॥ ब्न्द्प्_१,३३।११ ॥  
चरकाध्वर्यवश्चापि ह्यनुमन्न्त्रं तु ब्राह्मणम्  ।  
चलूभिः सुमतिश्चैव तथा देववरश्च यः  ॥ ब्न्द्प्_१,३३।१२ ॥  
अनुकृष्णस्तथायुश्च अनुभूमिस्तथैव च  ।  
तथाप्रीतः कृशाश्वश्व सुमूलिर्बाष्कलिस्तथा  ॥ ब्न्द्प्_१,३३।१३ ॥  
चरकाध्वर्यकाध्वर्युनमस्युर्ब्रह्मचारिणः  ।  
वैयासकिः शुको विद्वांल्लौकिर्भूरिश्रवास्तथा  ॥ ब्न्द्प्_१,३३।१४ ॥  
सोमाविरतुनान्तक्यस्तथा धौम्यश्च काश्यपः  ।  
आरण्या इलकश्चैव उपमन्युर्विदस्तथा  ॥ ब्न्द्प्_१,३३।१५ ॥  
भार्गवो मधुकः पिङ्गः श्वेत केतुस्तथैव च  ।  
प्रजादर्पः कहोडश्च याज्ञवल्क्यो ऽथ शौनकः  ॥ ब्न्द्प्_१,३३।१६ ॥  
अनङ्गो निरतालश्च मध्यमाध्वर्यवस्तुते  ।  
अदितिर्देवमाता च जलापा चैव मानवी  ॥ ब्न्द्प्_१,३३।१७ ॥  
उर्वशी विश्वयोषा च ह्यप्सरःप्रवरे शुभे  ।  
मुद्गला चातुजीवैव तारा चैव यशस्विनी  ॥ ब्न्द्प्_१,३३।१८ ॥  
प्रातिमेधी च मार्गा च सुजाता च महातपा  ।  
लोपामुद्रा च धर्मज्ञा या च कोशीतिका स्मृता  ॥ ब्न्द्प्_१,३३।१९ ॥  
एताश्च ब्रह्मवादिन्य अप्सरो रूपंसमताः  ।  
इत्येता मुख्यशः प्रोक्ता मया च ऋषिपुत्रकाः  ॥ ब्न्द्प्_१,३३।२० ॥  
वैदशाखाप्रणयनास्ततस्ते ऋषयः स्मृताः  ।  
ईश्वरा मन्त्रवक्तार ऋषयो ह्यृषिकास्तथा  ॥ ब्न्द्प्_१,३३।२१ ॥  
ऋषिपुत्राः प्रवक्तरः कल्पानां ब्राह्मणस्य तु  ।  
ईश्वराणामृषीणां च ऋषिकाणां सहात्मजैः  ॥ ब्न्द्प्_१,३३।२२ ॥  
तथा वाक्यानि जनीष्व यथैषां मन्त्रदृष्टयः  ।  
तत्राज्ञायुक्तमद्वैतं दीप्तं गम्भीरशब्दवत्  ॥ ब्न्द्प्_१,३३।२३ ॥  
अत्यन्तमपरोक्षं च लिङ्गं नाम तथैव च  ।  
सर्वभूतान्यभूतं च परिदानं च यद्भवेत्  ॥ ब्न्द्प्_१,३३।२४ ॥  
क्वचिन्निरुक्तप्रोक्तार्थं वाक्यं स्वायम्भुवं विदुः  ।  
यत्किञ्चिन्मन्त्रसंयुक्तं तत्र नामविभक्तिभिः  ॥ ब्न्द्प्_१,३३।२५ ॥  
प्रत्यक्षाभिहितं चैवमृषीणां वचनं मतम्  ।  
नैगमैर्विविधैः शब्दैर्निपातैर्बहुलं च यत्  ॥ ब्न्द्प्_१,३३।२६ ॥  
यच्चाप्यस्ति महद्वाक्यमृषीकाणां वचः स्मृतम्  ।  
अविस्पष्टपदं यच्च यच्च स्याद्बहुसंशयम्  ॥ ब्न्द्प्_१,३३।२७ ॥  
ऋषिपुत्रवचस्तद्वै सर्वाश्च परिदेवताः  ।  
हेतुदृष्टान्त बहुलं चित्रशब्दमपार्थकम्  ॥ ब्न्द्प्_१,३३।२८ ॥  
सर्वास्तु तमशक्तं च वाक्यमेतत्तु मानुषम्  ।  
मिश्रा इति समाख्याताः प्रभावादृषितां गाताः  ॥ ब्न्द्प्_१,३३।२९ ॥  
समुत्कर्षाय कर्षाभ्यां जातिव्यत्याससम्भवाः  ।  
भूतभव्यभवज्ज्ञान जन्मदुःखचिकित्सनम्  ॥ ब्न्द्प्_१,३३।३० ॥  
मिश्राणां तद्भवेद्वाक्यं गुरोर्बलप्रवर्त्तनम्  ।  
धर्मशास्त्रप्रणेतारो महिम्ना सर्वगाश्च वै  ॥ ब्न्द्प्_१,३३।३१ ॥  
तपःप्रकर्षः सुमहान्येषां ते ऋषयः स्मृताः  ।  
बृहस्पतिश्च शुक्रश्च व्यासः सारस्वतस्तथा  ॥ ब्न्द्प्_१,३३।३२ ॥  
व्यासाः शास्त्रप्रणयना वेदव्यास इति स्मृताः  ।  
यस्मादवारजाः सन्तः पूर्वेभ्यो मेधयाधिकाः  ॥ ब्न्द्प्_१,३३।३३ ॥  
ऐश्वर्येण च सम्पन्नास्ततस्ते ऋषयः स्मृताः  ।  
यस्मिन्कालो न चं वयः प्रमाणमृषिभावने  ॥ ब्न्द्प्_१,३३।३४ ॥  
दृश्यते हि पुमान्कश्चित्कश्चिज्ज्येष्ठतमो धिया  ।  
यस्माद्बुद्ध्या च वर्षीयान्बलो ऽपि श्रुतवानृषिः  ॥ ब्न्द्प्_१,३३।३५ ॥  
यः कश्चित्पादवान्मध्ये प्रयुक्तो ऽक्षर सम्पदा  ।  
विनियुक्तावसानां तु तामृचं परिचक्षते  ॥ ब्न्द्प्_१,३३।३६ ॥  
यः कश्चित्करणैर्मन्त्रो न च पादक्षरैर्मितः  ।  
अतियुक्तावसानं च तद्यजुर्वै प्रचक्षते  ॥ ब्न्द्प्_१,३३।३७ ॥  
ह्रीङ्कारः प्रणवो गीतः प्रस्तावश्च चतुर्थकम्  ।  
पञ्चमः प्रतिहोत्रश्च षष्ठमाहुरुपद्रवम्  ॥ ब्न्द्प्_१,३३।३८ ॥  
निधनं सप्तमं साम्नः सप्तविन्ध्य मिदं स्मृतम्  ।  
पञ्चविन्ध्य इति प्रोक्तं ह्रीङ्कारः प्रणवादृते  ॥ ब्न्द्प्_१,३३।३९ ॥  
ब्रह्मणे धर्ममत्युक्तौ यत्तदा ज्ञाप्यतेर्ऽथतः  ।  
आशास्तिस्तु प्रसङ्ख्याता विलापः परिदेवना  ॥ ब्न्द्प्_१,३३।४० ॥  
क्रोधाद्वा द्वेषणाच्चैव प्रश्राख्यानं तथैव च  ।  
एतत्तु सर्वविद्यानां विहितं मन्त्रलक्षणम्  ॥ ब्न्द्प्_१,३३।४१ ॥  
मन्त्रा नवविधाः प्रोक्ता ऋग्यजुः सामलक्षणाः  ।  
मूर्तिर्निन्दा प्रशंसा चाक्रोशस्तोषस्तथैव च  ॥ ब्न्द्प्_१,३३।४२ ॥  
प्रश्रानुज्ञास्तथाख्यानमाशास्मतिविधयो मताः  ।  
मन्त्रभेदांश्च वक्ष्यामि चतुर्विशतिलक्षणान्  ॥ ब्न्द्प्_१,३३।४३ ॥  
प्रशंसा स्तुतिराक्रोशो निन्दा च परिदेवना  ।  
अभिशापो विशापश्च प्रश्नः प्रतिवचस्तथा  ॥ ब्न्द्प्_१,३३।४४ ॥  
आशीर्यज्ञस्तथाक्षेप अर्थाख्यानं च सङ्कथा  ।  
वियोगा ह्यभियोगाश्च कथा संस्था वरश्च वै  ॥ ब्न्द्प्_१,३३।४५ ॥  
प्रतिषेधोप देशौ च नमस्कारः स्पृहा तथा  ।  
विलापश्चेति मन्त्राणां चतुर्विंशतिरुद्धृताः  ॥ ब्न्द्प्_१,३३।४६ ॥  
ऋषिभिर्यज्ञतत्त्वज्ञैर्विहितं ब्रह्मणं पुरा  ।  
हेतु र्निर्वचनं निन्दा प्रशस्तिः संशयो निधिः  ॥ ब्न्द्प्_१,३३।४७ ॥  
पुराकृतिपुराकल्पौ व्यवधारणकल्पना  ।  
उपमा च दशैते वै विधयो ब्राह्मणस्य तु  ॥ ब्न्द्प्_१,३३।४८ ॥  
लक्षणं ब्राह्मणस्यैनद्विहितं सर्वशाखिनाम  ।  
हेतुर्हन्तेः स्मृतो धातोर्यन्निहन्त्युदितं परैः  ॥ ब्न्द्प्_१,३३।४९ ॥  
अथवार्थे परिप्राप्ते हिनो तेर्गतिकर्मणा  ।  
तथा निर्वचनं ब्रूयाद्वाक्यार्थस्यावधारणम्  ॥ ब्न्द्प्_१,३३।५० ॥  
निन्दां तामाहुरायार्या यद्दोषे निन्दनं वचः  ।  
प्रपूर्वाच्छंसतेर्धातोः प्रशंसागुणवत्तया  ॥ ब्न्द्प्_१,३३।५१ ॥  
इदं त्विदमिदं नैदमित्यनिश्चित्य संशयम्  ।  
इदमेवं विधातव्यमित्ययं विधिरुच्यते  ॥ ब्न्द्प्_१,३३।५२ ॥  
अन्यस्यान्यस्य चौक्तिर्या बुधैः सोक्ता पुराकृतिः  ।  
यो ह्यत्यन्तपरोक्षार्थः स पुराकल्प उच्यते  ॥ ब्न्द्प्_१,३३।५३ ॥  
पुरातिक्रान्तवाचित्वात्पुराकल्पस्य कल्प नाम्  ।  
मन्त्रब्राह्मणकल्पैश्च निगमैः शुद्धविस्तरैः  ॥ ब्न्द्प्_१,३३।५४ ॥  
अनिश्चित्य कृतामाहुर्व्यवधारणकल्पनाम्  ।  
यथा हीदं तथा तद्वै इदं चैव तथैव तत्  ॥ ब्न्द्प्_१,३३।५५ ॥  
इत्येवमेषा ह्युपमा दशमो ब्राह्मणस्य तु  ।  
इत्येतद्ब्रह्मणस्यादौ विहितं रक्षणं बुधैः  ॥ ब्न्द्प्_१,३३।५६ ॥  
तस्य तद्विद्भिरुद्दिष्टा व्याख्याम्यनुपदं द्विजैः  ।  
मन्त्राणां कल्पना चैव विधिदृष्टिषु कर्मसु  ॥ ब्न्द्प्_१,३३।५७ ॥  
मन्त्रो मन्त्रयतेर्द्धातोर्ब्राह्मणो ब्राह्मणेन तु  ।  
अल्पाक्षरमसन्दिग्धं सारवद्विश्वतोमुखम्  ।  
अस्तोभमनवद्यं च सूत्रं सूत्रविदो विदुः  ॥ ब्न्द्प्_१,३३।५८ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे ऋषिलक्षणं नाम त्रयस्त्रिन्त्तमो ऽध्यायः  
  
  
_____________________________________________________________  
  
  
वायुरुवाच  
ऋषयस्तद्वचः श्रुत्वा सूतमाहुस्तदुत्तरम्  ।  
कथं वेदाः पुनर्व्यस्तास्तन्नो ब्रूहि महामते  ॥ ब्न्द्प्_१,३४।१ ॥  
सूत उवाच  
द्वापरे तु पुरावृत्ते मनोः स्वायम्भुवान्तरे  ।  
ब्रह्मा मनुमुवाचेदं रक्षवेदं महामते  ॥ ब्न्द्प्_१,३४।२ ॥  
परिवृत्तं युगं तात स्वल्पवीर्या द्विजातयः  ।  
संवृता युगदोषेण सर्वे चैव यथाक्रमम्  ॥ ब्न्द्प्_१,३४।३ ॥  
तस्य मानं युगवशादल्पं चैव हि दृश्यते  ।  
दशसाहस्रभागेन ह्यवशिष्टं कृतोदितम्  ॥ ब्न्द्प्_१,३४।४ ॥  
वाय तेजो बलं चाल्पं सर्वं चैव प्रणश्यति  ।  
वेदक्रिया हि कार्याः स्युर्माभूद्वेदविनाशनम्  ॥ ब्न्द्प्_१,३४।५ ॥  
वेदे नाशमनुप्राप्ते यज्ञो नाशं गमिष्यति  ।  
यज्ञे नष्टे वेदनाशस्ततः सर्वं प्रणश्यति  ॥ ब्न्द्प्_१,३४।६ ॥  
आद्यो वेदश्च तुष्पादः शतसाहस्रसम्मितः  ।  
पुनर्दशगुणः कृष्णो यज्ञो वै सर्वकामधुक्  ॥ ब्न्द्प्_१,३४।७ ॥  
एवमुक्तस्तथेत्युक्त्वा मनुर्लौकहिते रतः  ।  
वेदमेकं चतुष्पादं चतुर्द्धा व्यभजत्प्रभुः  ॥ ब्न्द्प्_१,३४।८ ॥  
ब्रह्मणो वचनात्तात लोकानां हितकाम्यया  ।  
तदहं वर्त्तमानेन युष्माकं वेदकल्पनम्  ॥ ब्न्द्प्_१,३४।९ ॥  
मन्वन्तरेण वक्ष्यमि व्यतीतानां प्रकल्पनम्  ।  
प्रत्यक्षेण वरोक्षंवै तन्निबोधत सत्तमाः  ॥ ब्न्द्प्_१,३४।१० ॥  
अस्मिन्युगे तदा व्यासः पाराशर्यः परन्तपः  ।  
द्वैपायन इति ख्यातो विष्णोरंशः सनातनः  ॥ ब्न्द्प्_१,३४।११ ॥  
ब्रह्मणा चोदितः सो ऽस्मिन् वेदं वक्तुं प्रचक्रमे  ।  
अथ शिष्यान्सजग्राह चतुरो वेदकारणात्  ॥ ब्न्द्प्_१,३४।१२ ॥  
जैमिनिं च सुमन्तुं च वैशम्पायनमेव च  ।  
चतुर्थं पैलमेतेषां पञ्चमं लोमहर्षणम्  ॥ ब्न्द्प्_१,३४।१३ ॥  
ऋग्वेदश्रावकं पैलमग्रहीद्विधिवद्द्विजाः  ।  
यजुर्वेदप्रवक्तारं वैशम्पायनमेव च  ॥ ब्न्द्प्_१,३४।१४ ॥  
जैमिनिं सामवेदार्थश्रावकं सो ऽन्वपद्यत  ।  
तथैवाथर् ववेदस्य सुमन्तुमृषिसत्तमम्  ॥ ब्न्द्प्_१,३४।१५ ॥  
इतिहासपुराणस्य कलपवाक्यस्य चैव हि  ।  
मां चैव प्रतिजग्राह भगवानीश्वरः प्रभुः  ॥ ब्न्द्प्_१,३४।१६ ॥  
एक आसीद्यजुर्वेदस्तं चतुर्द्धा व्यकल्पयत्  ।  
चातुर्हेत्रमभूत्तस्मिंस्तेन यज्ञमकल्पयत्  ॥ ब्न्द्प्_१,३४।१७ ॥  
आध्वर्यवं यजुर्भिस्तु ऋग्भिर्हेत्रं तथैव च  ।  
औद्गात्रं सामभिश्चक्रे ब्रह्मत्वं चाप्यथर्वभिः  ॥ ब्न्द्प्_१,३४।१८ ॥  
ततः स ऋच उद्धृत्य ऋग्वेदं समकल्पयत्  ।  
होतृकं कल्पयत्तेन यजुर्वेदं जगत्पतिः  ॥ ब्न्द्प्_१,३४।१९ ॥  
सामभिः सामवेदं च तेनौद्गात्रमकल्पयत्  ।  
रा५स्त्वथर्ववेदेन सर्वकर्माण्यकारयत्  ॥ ब्न्द्प्_१,३४।२० ॥  
आख्यानैश्चाप्युपाख्यानैर्गाथाभिः कल्पजोक्तिभिः  ।  
पुरामसंहितां चक्रे पुराणार्थविशारदः  ॥ ब्न्द्प्_१,३४।२१ ॥  
यच्छिष्टं तु यजुर्वेदे तेन य५मयुञ्जत  ।  
यजनात्स यजुर्वेद इति शास्त्रविनिश्चयः  ॥ ब्न्द्प्_१,३४।२२ ॥  
पादानामुद्धतत्वाच्च यजूंषि विषमाणि च  ।  
शतेनोद्धतवीर्यस्तु ऋत्विग्भिर्वेदपारगैः  ॥ ब्न्द्प्_१,३४।२३ ॥  
प्रयुज्यते ह्यश्वमेधस्तेन वा पुष्यते तु सः  ।  
ऋचो गृहीत्वा पैलस्तु व्यभजत्तु द्विधा पुनः  ॥ ब्न्द्प्_१,३४।२४ ॥  
द्वे कृत्वा संहिते चैव शिष्याभ्या मददाद्विबुः  ।  
इन्द्रप्रमत्तये चैकां द्वितीयां बाष्कलाय च  ॥ ब्न्द्प्_१,३४।२५ ॥  
चतस्रः संहिताः कृत्वा बाष्कलो द्विजसत्तमः  ।  
शिष्यानध्यापया मास शुश्रुषाभिरतान्हितान्  ॥ ब्न्द्प्_१,३४।२६ ॥  
बोध्यां तु प्रथमां शाखां द्वितीयामग्निमातरम्  ।  
पाराशरीं तृतीयां तु या५वल्क्यामथापराम्  ॥ ब्न्द्प्_१,३४।२७ ॥  
इन्द्रप्रमतिरेकां तु संहितामृषिसत्तमः  ।  
अध्यापयन्महाभागं माण्डूकेयं यशस्विनम्  ॥ ब्न्द्प्_१,३४।२८ ॥  
स्त्यस्रवसमग्र्यं तु पुत्रं स तु महायशाः  ।  
सत्यस्रवाः सत्यहितं पुत्रमध्यापयद्विभुः  ॥ ब्न्द्प्_१,३४।२९ ॥  
सो ऽपि सत्यहितः पुत्रं पुनरध्यापयद्द्विजाः  ।  
सत्यश्रियं महात्मानं सत्य धर्मपरायणम्  ॥ ब्न्द्प्_१,३४।३० ॥  
अभवंस्तस्य शिष्या वै त्रयस्तु सुमहौजसः  ।  
सत्यश्रियाश्च विद्वांसः शास्त्रग्रहणतत्पराः  ॥ ब्न्द्प्_१,३४।३१ ॥  
शाकल्यः प्रथमस्तेषां तस्मादन्यो रथीतरः  ।  
बाष्कलिश्च भरद्वाज इति शाखाप्रवर्त्तकाः  ॥ ब्न्द्प्_१,३४।३२ ॥  
देवमित्रस्तु शाकल्यो ज्ञानाहङ्कारगर्वितः  ।  
जनकस्य स यज्ञे वै विनाशामगमद्द्विजाः  ॥ ब्न्द्प्_१,३४।३३ ॥  
शांशपायन उवाच  
कथं विनाशमगमत्स मुनिर्ज्ञानगर्वितः  ।  
जनकस्याश्वमेधे तु कथ वादाभ्यजायत  ॥ ब्न्द्प्_१,३४।३४ ॥  
किमर्थं वाभवद्वादः केन सार्द्धमथापि वा  ।  
एतत्सर्वं यथा वृत्तमाचक्ष्त्र विदितं तव  ॥ ब्न्द्प्_१,३४।३५ ॥  
सूत उवाच  
जनकस्याश्वमेधे तु महानासीत्समागमः  ।  
ऋषीणां हि सहस्राणि तत्राजग्मुरनेकशः  ॥ ब्न्द्प्_१,३४।३६ ॥  
राजर्षेर्जनकस्याथ तं यज्ञं हि दिदृक्षवः  ।  
आगतान्ब्राह्मणान्दृष्ट्वा जिज्ञासास्याभवत्ततः  ॥ ब्न्द्प्_१,३४।३७ ॥  
को न्वेषां ब्राह्मणश्रेष्ठः कथं मे निश्चयो भवेत्  ।  
इति निश्चित्य मनसा बुद्धिं चक्रे जनाधिपः  ॥ ब्न्द्प्_१,३४।३८ ॥  
गवां सहस्रमादाय सुवर्णमधिकं ततः  ।  
ग्रामान्रत्नानि दासीस्छ मुनीन्प्राह नराधिपः  ॥ ब्न्द्प्_१,३४।३९ ॥  
सर्वानहं प्रपन्नो वः शिरसा श्रेष्ठभागिनः  ।  
यदेतदाहृतं वित्तं यो वा श्रेष्ठतमो भवेत्  ॥ ब्न्द्प्_१,३४।४० ॥  
तस्मै तदुपनीतं मे वित्त वित्तं द्विजोत्तमाः  ।  
जनकस्य वचः श्रुत्वा ऋषयस्ते श्रुतिक्षमाः  ॥ ब्न्द्प्_१,३४।४१ ॥  
दृष्ट्वा धनं महासारं धनगृध्ना जिघृक्षवः  ।  
आह्वयाञ्चक्रिरे ऽन्योन्यं वेदज्ञानमदोल्बणान्  ॥ ब्न्द्प्_१,३४।४२ ॥  
मनसा गतवित्तास्ते ममैतद्धनमित्युत  ।  
ममैतन्न तवेत्यन्यो ब्रूहि वा किं विकत्थसे  ॥ ब्न्द्प्_१,३४।४३ ॥  
इत्येवं धनदोषेण वादांश्चकुरनेकशः  ।  
अथान्यस्तत्रवै विद्वान्ब्रह्मणस्तु सुतः कविः  ॥ ब्न्द्प्_१,३४।४४ ॥  
याज्ञवल्क्यो महातेजास्तपस्वी ब्रह्मवित्तमः  ।  
ब्रह्मण्ॐऽशसमुत्पन्नो वाक्यं प्रोवाच सुस्वरम्  ॥ ब्न्द्प्_१,३४।४५ ॥  
शिष्यं ब्रह्मविदां श्रेष्ठं धनमेतद्गृहाण वै  ।  
नयस्व च गृहंवत्स ममैतन्नात्र संशयः  ॥ ब्न्द्प्_१,३४।४६ ॥  
सर्ववादेष्वहं वक्ता नान्यः कश्चित्तु मत्समः  ।  
यो वा न प्रीयते विद्वान्समाह्वयतु माचिरम्  ॥ ब्न्द्प्_१,३४।४७ ॥  
ततो ब्रह्मार्णवः क्षुब्दः समुद्र इव सम्प्लवे  ।  
तानुवाच ततः स्वस्थो याज्ञवल्क्यो हसन्निव  ॥ ब्न्द्प्_१,३४।४८ ॥  
क्रोधं मा कार्ष्ट विद्वांसो भवन्तः सत्यवादिनः  ।  
वदामहे यथाशक्ति जिज्ञासन्तः परस्परम्  ॥ ब्न्द्प्_१,३४।४९ ॥  
ततो ऽभ्युपगतास्तेषां वादाः शब्दैरनेकशः  ।  
सहस्रधा शुभैरर्थैः सुक्ष्मदर्शनसम्भवैः  ॥ ब्न्द्प्_१,३४।५० ॥  
लोके वेदे तथाध्यात्मविद्यास्थानैरलङ्कृतैः  ।  
सन्त्युत्तमगुणैर्युक्ता नृपस्यापि परीक्षकाः  ॥ ब्न्द्प्_१,३४।५१ ॥  
वादाः समभवंस्तत्र धनहेतोर्महात्मनाम्  ।  
ऋषयस्त्वेकतः सर्वे याज्ञवल्क्यस्तथैकतः  ॥ ब्न्द्प्_१,३४।५२ ॥  
सर्वे ते मुनयस्तेन याज्ञवल्क्येन धीमता  ।  
एकैकशस्ततः पृष्टा नैवोत्तरमथाब्रुवन्  ॥ ब्न्द्प्_१,३४।५३ ॥  
स विजित्य मुनीन्सर्वान् ब्रह्मराशिर्महामतिः  ।  
शाकल्यमिति होवाच वादकर्त्तारमञ्जसा  ॥ ब्न्द्प्_१,३४।५४ ॥  
शाकल्य वद वक्तव्यं किं ध्यायन्नवतिष्ठसे  ।  
पणस्तु यजमानेन बद्धो नीतो यथा धृतः  ॥ ब्न्द्प्_१,३४।५५ ॥  
एवं स धर्षितस्तेन रोषात्ताम्रास्यलोचनः  ।  
प्रोवाच याज्ञवल्क्यं सपुरुषं मुनिसन्निधौ  ॥ ब्न्द्प्_१,३४।५६ ॥  
त्वमस्मास्तृणवत्कृत्वा तथैवान्यान्द्विजोत्तमान्  ।  
विद्याधनं महासारं स्वयङ्ग्राहं जिघृक्षसि  ॥ ब्न्द्प्_१,३४।५७ ॥  
शाकल्येनैवमुक्तस्तु याज्ञवल्क्यस्तमब्रवीत्  ।  
ब्रह्मिष्ठानां बलं विद्धि विद्यातत्त्वार्थदर्शनम्  ॥ ब्न्द्प्_१,३४।५८ ॥  
कामस्यार्थेन सम्बन्धस्तेनार्थं कामयामहे  ।  
कामप्रर्श्नधना विप्राः कामप्रश्नं वदामहे  ॥ ब्न्द्प्_१,३४।५९ ॥  
पणश्चैवास्य राजर्षेस्तस्मान्नीतं धनं मया  ।  
एतच्छ्रुत्वा वचस्तस्य शाकल्यः क्रोधमूर्च्छितः  ॥ ब्न्द्प्_१,३४।६० ॥  
या५वल्क्यमथोवाच कामप्रश्नार्थकृद्वचः  ।  
ब्रूहीदानीं मयोद्दिष्टान्कामप्रश्नान्यथार्थतः  ॥ ब्न्द्प्_१,३४।६१ ॥  
ततः समभवद्वादस्तयोर्ब्रह्मविदोर्महान्  ।  
साग्रं प्रश्नसहस्रं तु शाकल्यः सो ऽकरोत्तदा  ॥ ब्न्द्प्_१,३४।६२ ॥  
याज्ञवल्क्यो ऽब्रवीत्सर्वमृषीणां शृण्वतां तदा  ।  
शाकल्यस्त्वास निर्वादो याज्ञवल्क्यस्तमब्रवीत्  ॥ ब्न्द्प्_१,३४।६३ ॥  
प्रश्नमेकं ममापि त्वं शाकल्य वद कामिकम्  ।  
पणप्राप्यस्य वादस्य ब्रुवतोर्मृत्युरत्र वै  ॥ ब्न्द्प्_१,३४।६४ ॥  
सुसूक्ष्मज्ञानसंयुक्तं साङ्ख्यंयोगमथापि वा  ।  
अध्यात्मस्य गतिं मुख्यां ध्यानमार्गमथापि वा  ॥ ब्न्द्प्_१,३४।६५ ॥  
अथ सञ्चोदितः प्रश्नो याज्ञवल्क्येन धीमता  ।  
शाकल्यस्तमविज्ञाय तथा मृत्युमवाप्तवान्  ॥ ब्न्द्प्_१,३४।६६ ॥  
एवं स्मृतः स शाकल्यः प्रश्नव्याख्यानपीडितः  ।  
एवं विवादः सुमहानासीत्तेषां धनार्थिनाम्  ॥ ब्न्द्प्_१,३४।६७ ॥  
ऋषीणामृषिभिः सार्द्धं याज्ञवल्क्यस्य चैव हि  ।  
याज्ञवल्क्यो धनं गृह्य यशो विख्याय चात्मनः  ।  
जगाम वै गृहं स्वच्छं शिष्यैः परिवृतो वशी  ॥ ब्न्द्प्_१,३४।६८ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे व्यासशिष्योत्पत्तिवर्णनं नाम चतुस्त्रिंशत्तमो ऽध्यायः  
  
  
_____________________________________________________________  
  
  
सूत उवाच  
देवमित्रश्च शाकल्यो महात्मा द्विजपुङ्गवः  ।  
चकार संहिताः पञ्च बुद्धिमान्वेदवित्तमः  ॥ ब्न्द्प्_१,३५।१ ॥  
पञ्च तस्याभवञ्छिष्या मुद्गलो गोखलस्तथा  ।  
खलीयान्सुतपा वत्सः शैशिरेयश्च पञ्चमः  ॥ ब्न्द्प्_१,३५।२ ॥  
प्रोवाच संहितास्तिस्रः शाको वैणो रथीतरः  ।  
निरुक्तं च पुनश्चक्रे चतुर्थं द्विजसत्तमः  ॥ ब्न्द्प्_१,३५।३ ॥  
तस्य शिष्यास्तु चत्वारः पैलश्चेक्षलकस्तथा  ।  
धीमाञ्छ तबलाकश्च गजश्चैव द्विजोत्तमाः  ॥ ब्न्द्प्_१,३५।४ ॥  
बाष्कलिस्तु भरद्वाजस्तिस्रः प्रोवाच संहिताः  ।  
त्रयस्तस्याभवञ्च्छिष्या महात्मानो गुणान्विताः  ॥ ब्न्द्प्_१,३५।५ ॥  
धीमांश्च त्वापनापश्च पान्नगारिश्च बुद्धिमान्  ।  
तृतीयश्चार्जवस्ते च तपसा शंसितव्रताः  ॥ ब्न्द्प्_१,३५।६ ॥  
वीतरागा महातेजाः संहिताज्ञानपारगाः  ।  
इत्येते बहूवृचाः प्रोक्ताः संहिता यैः प्रवर्तिताः  ॥ ब्न्द्प्_१,३५।७ ॥  
वैशम्पायनशिष्यो ऽसौ यजुर्वेदमकल्पयत्  ।  
षडशीतिस्तु तेनोक्ताः संहिता यजुषां शुभाः  ॥ ब्न्द्प्_१,३५।८ ॥  
शिष्येभ्यः प्रददौ ताश्च जगूहुस्ते विधानतः  ।  
एकस्तत्र परित्यक्तो या५वल्क्यो महातपाः  ॥ ब्न्द्प्_१,३५।९ ॥  
षडशीतिस्तथा शिष्याः संहितानां विकल्पकाः  ।  
सर्वेषामेव तेषां वै त्रिधा भेदाः प्रकीर्त्तिताः  ॥ ब्न्द्प्_१,३५।१० ॥  
त्रिधा भेदास्तु ते वेदभेदे ऽस्मिन्नवमे शुभे  ।  
उदीच्या मध्यदेश्याश्च प्राच्यश्चैव पृथग्विधाः  ॥ ब्न्द्प्_१,३५।११ ॥  
श्यामायनिरुदीच्यानां प्रधानः सम्बभूव ह  ।  
मध्यदेशप्रतिष्ठाता चासुरिः प्रथमः स्मृतः  ॥ ब्न्द्प्_१,३५।१२ ॥  
आलम्बिरादिः प्राच्यानां त्रयोदेश्यादयस्तु ते  ।  
इत्येते चरकाः प्रोक्ताः संहिता वादिनो द्विजाः  ॥ ब्न्द्प्_१,३५।१३ ॥  
ऋषय ऊचुः  
चरकाध्वर्यवः केन कारणं ब्रूहि तत्त्वतः  ।  
किं चीर्णं कस्य वा हेतोश्चरकत्वं हि भेजिरे  ॥ ब्न्द्प्_१,३५।१४ ॥  
सूत उवाच  
कार्यमासीदृषीणां च किञ्चिद्ब्राह्मणसत्तमाः  ।  
मेरुपृष्ठं समासाद्य तैस्तदा त्विति मन्त्रितम्  ॥ ब्न्द्प्_१,३५।१५ ॥  
यो वात्र सप्तरात्रेण नागच्छेद्द्विजसत्तमः  ।  
स कुर्याद्ब्रह्महत्यां वै समयो नः प्रकीर्तितः  ॥ ब्न्द्प्_१,३५।१६ ॥  
ततस्ते सगणाः सर्वे वैशम्पायनवर्जिताः  ।  
प्रययुः सप्तरात्रेण यत्र सन्धिः कृतो ऽभवत्  ॥ ब्न्द्प्_१,३५।१७ ॥  
ब्रह्मणानां तु वचनाद्ब्रह्महत्यां चकार सः  ।  
शिष्यानथ समानीय स वैशम्पायनो ऽब्रवीत्  ॥ ब्न्द्प्_१,३५।१८ ॥  
ब्रह्महत्यां चरध्वं वै मत्कृते द्विजसत्तमाः  ।  
सर्वे यूयं समागम्य ब्रूत कामं हितं वचः  ॥ ब्न्द्प्_१,३५।१९ ॥  
याज्ञवल्क्य उवाच  
अहमेकश्चरिष्यामि तिष्ठन्तु मुनयस्त्विमे  ।  
बलेनोत्थापयिष्यामि तपसा स्वेन भावितः  ॥ ब्न्द्प्_१,३५।२० ॥  
एव मुक्तस्ततः क्रुद्धो या५वल्क्यम थात्यजत्  ।  
उवाच यत्त्वयाधीतं सर्वं प्रत्यर्पयस्व मे  ॥ ब्न्द्प्_१,३५।२१ ॥  
एवमुक्तः सरूपाणि यजूंषि गुरवे ददौ  ।  
रुधिरेण तथाक्तानि च्छर्दित्वा ब्रह्मवित्तमाः  ॥ ब्न्द्प्_१,३५।२२ ॥  
ततः स ध्यानमास्थाय सर्यमाराधयद्द्विजः  ।  
सूर्ये ब्रह्म यदुत्पन्नं तं गत्वा प्रतितिष्ठति  ॥ ब्न्द्प्_१,३५।२३ ॥  
ततो यानि गतान्यूर्ध्वं यजूष्यादित्यमडलम्  ।  
तानि तस्मै ददौ तुष्टः सूर्यो वै ब्रह्मरातये  ॥ ब्न्द्प्_१,३५।२४ ॥  
अश्वरूपाय मार्त्तण्डो याज्ञवक्ल्याय धीमते  ।  
यजूंष्यधीयते तानि ब्राह्मणा येन केनचित्  ॥ ब्न्द्प्_१,३५।२५ ॥  
अश्वरूपाय दत्तानि ततस्ते वाजिनो ऽमवन्  ।  
ब्रह्महत्या तु यैश्चीर्णा चरणाच्चरकाः स्मृताः  ॥ ब्न्द्प्_१,३५।२६ ॥  
वैशम्पायनशिष्यास्ते चरकाः समुदाहृताः  ।  
इत्येते चरकाः प्रोक्ता वाजिनस्तु निबोधत  ॥ ब्न्द्प्_१,३५।२७ ॥  
या५वल्क्यस्य शिष्यास्ते कण्वो बौधेय एव च  ।  
मध्यन्दिनस्तु सापत्यो वैधेयश्चाद्धबौद्धकौ  ॥ ब्न्द्प्_१,३५।२८ ॥  
तापनीयश्च वत्साश्च तथा जाबालकेवलौ  ।  
आवटी च तथा पुण्ड्रो वैणोयः सपराशरः  ॥ ब्न्द्प्_१,३५।२९ ॥  
इत्येते वाजिनः प्रोक्ता दशपञ्च च सत्तमाः  ।  
शतमेकाधिकं ज्ञेयं यजुषां ये विकल्पकाः  ॥ ब्न्द्प्_१,३५।३० ॥  
पुत्रमध्यापयामास सुमन्तुमथ जैमिनिः  ।  
सुमन्तुश्चापि सुत्वानं पुत्रमध्यापयत्पुनः  ॥ ब्न्द्प्_१,३५।३१ ॥  
सुकर्माणं ततः सुन्वान्पुत्रमध्यापयत्पुनः  ।  
स सहस्रमधीत्याशु सुकर्माप्यथ संहिताः  ॥ ब्न्द्प्_१,३५।३२ ॥  
प्रोवाचाथ सहस्रस्य सुकर्मा सूर्यवर्चसः  ।  
अनध्यायेष्वधीयानांस्तञ्जघान शतक्रतुः  ॥ ब्न्द्प्_१,३५।३३ ॥  
प्रायोपवेशमकरोत्ततो ऽसौ शिष्यकारमात्  ।  
क्रुद्धं दृष्ट्वा ततः शक्रोवरं सो ऽथ पुनर्ददौ  ॥ ब्न्द्प्_१,३५।३४ ॥  
भविष्यतो महावीर्यौं शिष्यौ ते ऽतुलवर्चसौ  ।  
अधीयातां महाप्राज्ञौ सहस्रं संहिता उभौ  ॥ ब्न्द्प्_१,३५।३५ ॥  
एते सुरा महाभागाः सङ्क्रुद्धा द्विजसत्तम  ।  
इत्युक्त्वा वासवः श्रीमान्सुकर्माणं यशस्विनम्  ॥ ब्न्द्प्_१,३५।३६ ॥  
शान्तक्रोधं द्विजं दृष्ट्वा क्षिप्रमन्तर धात्प्रभुः  ।  
तस्य शिष्यो ऽभवद्धीमान् पौष्यञ्जिर्द्विजसत्तमाः  ॥ ब्न्द्प्_१,३५।३७ ॥  
हिरण्यनाभः कौशल्यो द्वितीयो ऽभून्नराधिपः  ।  
अध्यापयत पौष्याञ्जिः सहस्रार्द्धं तुसंहिताः  ॥ ब्न्द्प्_१,३५।३८ ॥  
ते नाम्नोदीच्यसामानः शिष्याः पौष्यञ्जिनः शुभाः  ।  
सत्त्वानि पञ्च कौशिल्यः संहिताना मधीतवान्  ॥ ब्न्द्प्_१,३५।३९ ॥  
शिष्या हिरण्यनाभस्य स्मृतास्तु प्राच्यसामगाः  ।  
लौगाक्षिः कुशुमिश्चैव कुशीदिर्लाङ्गलिस्तथा  ।  
पौष्यञ्जि शिष्याश्चत्वारस्तेषां भेदान्निबोधत  ॥ ब्न्द्प्_१,३५।४० ॥  
नाडायनीयः सहतण्डिपुत्रस्तस्मादनोवैननामा सुविद्वान्  ।  
सकोतिपुत्रः सुसहाः सुनामा चैतान्भेदान्वित्तलौगाक्षिणस्तु  ॥ ब्न्द्प्_१,३५।४१ ॥  
त्रयस्तु कुशुमेः शिष्या औरसः स पराशरः  ॥ ब्न्द्प्_१,३५।४२ ॥  
नाभिर्वित्तस्तु तेजस्वी त्रिविधा कौशुमाः स्मृताः  ।  
शौरिषुः शृङ्गिपुत्रश्च द्वावेतौ तु चिरव्रतौ  ॥ ब्न्द्प्_१,३५।४३ ॥  
राणायनीयिः सौमित्रिः सामवेदविशारदौ  ।  
प्रोवाच संहितास्ति स्रः शृङ्गिपुत्रौ महात्पाः  ॥ ब्न्द्प्_१,३५।४४ ॥  
वैनः प्राजीनयोगश्च सुरालश्च द्विजौत्तमः  ।  
प्रोवाच संहिताः षट्तु पाराशर्यस्तु कौथुमः  ॥ ब्न्द्प्_१,३५।४५ ॥  
आसुरायणवैशाख्यौ वेदवृद्धपरायणौ  ।  
प्राचीनयोगपुत्रश्च बुद्धिमांश्च पतञ्जलिः  ॥ ब्न्द्प्_१,३५।४६ ॥  
कौथुमस्य तु भेदाश्च पाराशर्यस्य पट् समृताः  ।  
लाङ्गलः शालिहोत्रश्च षडुवाचाथ संहिताः  ॥ ब्न्द्प्_१,३५।४७ ॥  
हालिनिर्ज्यामहानिश्च जैमिनिर्लोमगायनिः  ।  
कण्डुश्च कोहलश्चैव षडे ते लाङ्गलाः स्मृताः  ॥ ब्न्द्प्_१,३५।४८ ॥  
एते लाङ्गलिनः शिष्याः संहिता यैः प्रवर्त्तिताः  ।  
एको हिरण्यनाभस्य कृतः शिष्यो नृपात्मजः  ॥ ब्न्द्प्_१,३५।४९ ॥  
सो ऽकरोत्तु चतुर्विशसंहिता द्विपदां वरः  ।  
प्रोवाच चैव शिष्येभ्यो येभ्यस्ताश्च निबोधत  ॥ ब्न्द्प्_१,३५।५० ॥  
राडिश्च राडवीयश्च पञ्जमौ वाहनस्तथा  ।  
तलको माण्डुकश्चैव कालिको राजिकंस्तथा  ॥ ब्न्द्प्_१,३५।५१ ॥  
गौतमश्चाजबस्तश्च सोमराजायनस्ततः  ।  
पुष्टिश्च परिकृष्टश्च उलूखलक एव च  ॥ ब्न्द्प्_१,३५।५२ ॥  
यवीयसस्तु वै शालीरङ्गुलीयश्च कौशिकः  ।  
शालिमञ्जरिपाकश्च शधीयः कानिनिश्च यः  ॥ ब्न्द्प्_१,३५।५३ ॥  
पाराशर्यस्तु धर्मात्मा इति क्रान्तास्तु सामगाः  ।  
सामगानां तु सर्वेषां श्रेष्ठौ द्वौ परिकीर्त्तितौ  ॥ ब्न्द्प्_१,३५।५४ ॥  
पौष्यञ्जिश्च कृतश्चैव संहितानां विकल्पकौ  ।  
अथर्वाणं द्विधा कृत्वा सुमन्तुरददाद्द्विजाः  ॥ ब्न्द्प्_१,३५।५५ ॥  
कबन्धाय पुनः कृष्णं स च विद्वान्यथाश्रुतम्  ।  
कबन्धस्तु द्विधा कृत्वा पथ्यायैकं पुनर्ददौ  ॥ ब्न्द्प्_१,३५।५६ ॥  
द्वितीयं देवदर्शायस चतुर्धाकरोत्प्रभुः  ।  
मोदो ब्रह्मबलश्चैव पिप्पलादस्तथैव च  ॥ ब्न्द्प्_१,३५।५७ ॥  
शौल्कायनिश्च धर्मज्ञश्चतुर्थस्तपसि स्थितः  ।  
देवदर्शस्य चत्वारः शिष्या ह्येते दृढव्रताः  ॥ ब्न्द्प्_१,३५।५८ ॥  
पुनश्च त्रिविधं विद्धि पथ्यानां भेदमुत्तमम्  ।  
जाजलिः कुमुदादिश्च तृतीयः शौनकः स्मृतः  ॥ ब्न्द्प्_१,३५।५९ ॥  
शौनकस्तु द्विधा कृत्वा ददावेकान्तु बभ्रवे  ।  
द्द्वितीयां संहितां धीमान्सैन्धवायनसञ्ज्ञि ते  ॥ ब्न्द्प्_१,३५।६० ॥  
सैन्धवो मुञ्जकेश्यश्च भिन्नामाधाद्द्विधा पुनः  ।  
नक्षत्रकल्पो वैतानस्तृतीयः संहिताविधिः  ॥ ब्न्द्प्_१,३५।६१ ॥  
चतुर्थ्ॐऽगिरसः कल्पः शान्तिकल्पश्च पञ्चमः  ।  
श्रेष्ठास्त्वथर्वणामेते संहितानां विकल्पकाः  ॥ ब्न्द्प्_१,३५।६२ ॥  
खड्गः कृत्वा मया युक्तं पुराणमृषिसत्तमाः  ।  
आत्रेयः सुमतिर्धीमान्काश्यपो ह्यकृतव्रणः  ॥ ब्न्द्प्_१,३५।६३ ॥  
भारद्वाजो ऽग्निवर्चाश्च वासिष्ठा मित्रयुश्च यः  ।  
सावर्णिः सोमदत्तिश्च सुशर्मा शांशपायनः  ॥ ब्न्द्प्_१,३५।६४ ॥  
एते शिष्या मम प्रोक्ताः पुराणेषु धृतव्रताः  ।  
त्रिभिस्तत्र कृतास्तिस्रः संहिताः पुनरेव हि  ॥ ब्न्द्प्_१,३५।६५ ॥  
काश्यपः संहिता कर्त्ता सावर्णिः शांशपायनः  ।  
मामिका तु चतुर्थी स्याच्चतस्रो मूलसंहिताः  ॥ ब्न्द्प्_१,३५।६६ ॥  
सर्वास्ता हि चतुष्पादाः सर्वाश्चैकार्थवाचिकाः  ।  
पाठान्तरे वृथाभूता वेदशाखा यथा तथा  ॥ ब्न्द्प्_१,३५।६७ ॥  
चतुः साहस्रिकाः सर्वाः शांशपायनिकामृते  ।  
लौमहर्षणिका मूला ततः काश्यपिका परा  ॥ ब्न्द्प्_१,३५।६८ ॥  
सावर्णिका तृतीयासावृजुवाक्यार्थमण्डिता  ।  
शांशपायनिका चान्या नोदनार्थविभूषिता  ॥ ब्न्द्प्_१,३५।६९ ॥  
सहस्राणि ऋचां चाष्टौ षट्शतानि तथैव च  ।  
एताः पञ्चदशान्याश्च दशान्या दशभिस्तथा  ॥ ब्न्द्प्_१,३५।७० ॥  
सवालखिल्याः सप्तैताः ससुपर्णाः प्रकीर्त्तिताः  ।  
अष्टौ सामसहस्राणि सामानि च चतुर्द्दश  ॥ ब्न्द्प्_१,३५।७१ ॥  
सारण्यकं सहोहं च एतद्गायन्ति सामगाः  ।  
द्वादशैव सहस्राणि च्छन्द आध्वर्यवं स्मृतम्  ॥ ब्न्द्प्_१,३५।७२ ॥  
यजुषां ब्राह्मणानां च तथा व्यासो व्यकल्पयत्  ।  
सग्राम्यारण्यकं तस्मात्समन्त्रकरणं तथा  ॥ ब्न्द्प्_१,३५।७३ ॥  
अतः परं कथानं तु पूर्वा इति विशेषणम्  ।  
ग्राम्यारण्यं समन्त्रं तदृग्ब्राह्मणयजुः स्मृतम्  ॥ ब्न्द्प्_१,३५।७४ ॥  
तथा हारिद्रवीर्याणां खिलान्युपखिलानितु  ।  
तथैव तैत्तिरीयाणां परक्षुद्रा इति स्मृतम्  ॥ ब्न्द्प्_१,३५।७५ ॥  
द्वे सहस्रे शतन्यूने वेदे वाजसनेयके  ।  
ऋग्गमः परिसङ्ख्यातो ब्राह्मणं तु चतुर्गुणम्  ॥ ब्न्द्प्_१,३५।७६ ॥  
अष्टौ सहस्राणि शतानि वाष्टावशीतिरन्यान्यधिकानि वा च  ।  
एतत्प्रमाणं यजुषामृचां च सशुक्रियं सखिलं याज्ञवल्क्यम्  ॥ ब्न्द्प्_१,३५।७७ ॥  
तथा चारणविद्यानां प्रमाणसहितं शृणु  ।  
षट्सहस्रमृचामुक्तमृचः षड्विंशतिं पुनः  ॥ ब्न्द्प्_१,३५।७८ ॥  
एतावदधिकं तेषां यजुः कि मपि वक्ष्यते  ।  
एकादशसहस्राणि ऋचश्चान्या दशोत्तराः  ॥ ब्न्द्प्_१,३५।७९ ॥  
ऋचां दशसहस्राणि ह्यशीतिस्त्रिंशदेव तु  ।  
सहस्रमेकं मन्त्राणामृचामुक्तं प्रमाणतः  ॥ ब्न्द्प्_१,३५।८० ॥  
एतावानृचि विस्तारो ह्यन्यच्चाथर्विकं बहु  ।  
ऋचामथर्वणां पञ्चसहस्राणीति निश्चयः  ॥ ब्न्द्प्_१,३५।८१ ॥  
सहस्रमन्यद्विज्ञेयमृषि भिर्विशतिं विना  ।  
एतदङ्गिरसां प्रोक्तं तेषामारण्यकं पुनः  ॥ ब्न्द्प्_१,३५।८२ ॥  
इति सङ्ख्या प्रसङ्ख्याता शाखाभेदास्तथैव तु  ।  
कर्तारशचैव शाखानां भेदहेतूंस्तथैव च  ॥ ब्न्द्प्_१,३५।८३ ॥  
सर्वमन्वन्तरेष्वेवं शाखाभेदाः समाश्रिताः  ।  
प्राजापत्या श्रुतिर्नित्या तद्विकल्पास्त्विमे स्मृताः  ॥ ब्न्द्प्_१,३५।८४ ॥  
अनित्यभावाद्देवानां मन्त्रोत्पत्तिः पुनः पुनः  ।  
द्वापरेषु पुनर्भेदाः श्रुतीनां परिकीर्त्तिताः  ॥ ब्न्द्प्_१,३५।८५ ॥  
एवं वेदं तदाप्यस्य भगवानृषिसत्तमः  ।  
शिष्चेब्यश्च प्रदत्त्वा तु तपस्तप्तु वन गतः  ॥ ब्न्द्प्_१,३५।८६ ॥  
तस्य शिष्यप्रशिष्यैस्तु शाखाभेदास्त्विमे कृताः  ।  
अङ्गानि वेदाश्चत्वारो मीमांसा न्यायविस्तरः  ॥ ब्न्द्प्_१,३५।८७ ॥  
धर्मशास्त्रं पुराणं च विद्याश्चेमाश्चतुर्दश  ।  
आयुर्वेदो धनुर्वेदो गान्धर्वश्चेति ते त्रयः  ॥ ब्न्द्प्_१,३५।८८ ॥  
अर्थशास्त्रं चतुर्थं तु विद्या ह्यष्टादशैव हि  ।  
ज्ञेया ब्रह्मर्षयः पूर्वं तेभ्यो देवर्षयः पुनः  ॥ ब्न्द्प्_१,३५।८९ ॥  
राजर्षयः पुनस्तेभ्य ऋषिप्रकृतयस्त्रिधा  ।  
काश्यपेषु वसिष्ठेषु तथा भृग्वङ्गिरो ऽत्रिषु  ॥ ब्न्द्प्_१,३५।९० ॥  
पञ्चस्वेतेषु जायन्ते गोत्रेषु ब्रह्मवादिनः  ।  
यस्मादृषन्ति ब्रह्माणं ततो ब्रह्मर्षयः स्मृताः  ॥ ब्न्द्प्_१,३५।९१ ॥  
धर्मस्याथ पुलस्त्यस्य क्रतोश्च पुलहस्य च  ।  
प्रत्यूषस्य च देवस्य कश्यपस्य तथा पुनः  ॥ ब्न्द्प्_१,३५।९२ ॥  
देवर्षयः सुतास्तेषां नामतस्तान्निबोधत  ।  
देवार्षी धर्मपुत्रौ तु नरनारायणवुभौ  ॥ ब्न्द्प्_१,३५।९३ ॥  
वालखिल्याः क्रतोः पुत्राः कर्दमः पुलहस्य तु  ।  
कुबेरश्चैव पौलस्त्यः प्रत्यूषस्य दलः सुत  ॥ ब्न्द्प्_१,३५।९४ ॥  
नारदः पर्वतश्चैव कश्यपस्यात्मजावुभौ  ।  
ऋषन्ति वेदान्यस्मात्ते तस्माद्देवर्षयः स्मृताः  ॥ ब्न्द्प्_१,३५।९५ ॥  
मानवे चैव ये वंशे ऐलवंशे च ये नृपाः  ।  
ये च  ऐक्ष्वाकनाभागा ज्ञेया राजर्षयस्तु ते  ॥ ब्न्द्प्_१,३५।९६ ॥  
ऋषन्ति रञ्जनाद्यस्मात्प्रजा राजर्षयस्ततः  ।  
ब्रह्मलोकप्रतिष्ठास्तु समृता ब्रह्मर्षयो ऽमलाः  ॥ ब्न्द्प्_१,३५।९७ ॥  
देवलोकप्रतिष्ठास्तु ज्ञेया देवर्षयः शुभाः  ।  
इन्द्रलोकप्रतिष्ठास्तु सर्वे राजर्षयो मताः  ॥ ब्न्द्प्_१,३५।९८ ॥  
अभिजात्याथ तपसा मन्त्रव्याहरणैस्तथा  ।  
ये च ब्रह्मर्षयः प्रोक्ता दिव्या देवर्षयश्च ये  ॥ ब्न्द्प्_१,३५।९९ ॥  
राजर्षयस्तथा चैव तेषां वक्ष्यामि लक्षणम्  ।  
भूतं भव्यं भवज्ज्ञानं सत्याभि व्यात्दृतं तथा  ॥ ब्न्द्प्_१,३५।१०० ॥  
सन्तुष्टाश्च स्वयं ये तु सम्बुद्धा ये च वै स्वयम्  ।  
तपसेह प्रसिद्धा ये गर्भे यैश्च प्रवेदितम्  ॥ ब्न्द्प्_१,३५।१०१ ॥  
मन्त्रव्याहारिणो ये च ऐश्वर्यात्सर्वगाश्च ये  ।  
एते राजर्षयो युक्ता देवाद्विजनृपाश्च ये  ॥ ब्न्द्प्_१,३५।१०२ ॥  
एतान्भावानधिगता ये वै त ऋषयो मताः  ।  
सप्तैते सप्तभिश्चैव गुणैः सप्तर्षयः स्मृताः  ॥ ब्न्द्प्_१,३५।१०३ ॥  
दीर्घायुषो मन्त्रकृत ईश्वराद्दिव्यचक्षुषः  ।  
बुद्धाः प्रत्यक्ष धर्माणो गोत्रप्रावर्त्तकाश्च ते  ॥ ब्न्द्प्_१,३५।१०४ ॥  
षट्कर्मनिरता नित्यं शालीना गृहमेधिनः  ।  
तुल्यैर्व्यवहरन्ति स्म ह्यदुष्टैः कर्महेतुभिः  ॥ ब्न्द्प्_१,३५।१०५ ॥  
अग्राम्यैर्वर्त्तयन्ति स्म रसैश्चैव स्वयङ्कृतैः  ।  
कुटुम्बिनो बुद्धिमन्तो वनान्तरनिवासिनः  ॥ ब्न्द्प्_१,३५।१०६ ॥  
कृतादिषु युगाख्यासु सर्वैरेव पुनः पुनः  ।  
वर्णाश्रमव्यवस्थानं क्रियते प्रथमं तु वै  ॥ ब्न्द्प्_१,३५।१०७ ॥  
प्राप्ते त्रेतायुगमुखे पुनः सप्तर्षयस्त्विह  ।  
प्रवर्त्तयन्ति ये वर्णानाश्रमांश्चैव सर्वशः  ॥ ब्न्द्प्_१,३५।१०८ ॥  
तेषामेवान्वये वीरा उत्पद्यन्ते पुनः पुनः  ।  
जायमाने पितापुत्रे पुत्रः पितरि चैव हि  ॥ ब्न्द्प्_१,३५।१०९ ॥  
एवं सन्तत्य विच्छेदाद्वर्तयन्त्यायुगक्षयात्  ।  
अष्टाशीतिसहस्राणि प्रोक्तानि गृहमेधिनाम्  ॥ ब्न्द्प्_१,३५।११० ॥  
अर्यम्णो दक्षिणं ये तु पितृयानं समाश्रिताः  ।  
दाराग्निहोत्रिणस्ते वै यै प्रजाहेतवः स्मृताः  ॥ ब्न्द्प्_१,३५।१११ ॥  
गृहमेधिनस्त्वसङ्ख्येयाः श्मशानान्याश्रयन्ति ते  ।  
अष्टाशीतिसहस्राणि निहिता उत्तरापथे  ॥ ब्न्द्प्_१,३५।११२ ॥  
ये श्रूयन्ते दिवं प्राप्ता ऋषयो ह्यूर्ध्वरेतसः  ।  
मन्त्रब्राह्मणकर्त्तारो जायन्ते च युगक्षयात्  ॥ ब्न्द्प्_१,३५।११३ ॥  
एवमावर्त्तमानास्तेद्वापरेषु पुनः पुनः  ।  
कल्पानामार्षविद्यानां नानाशास्त्रकृतश्च ये  ॥ ब्न्द्प्_१,३५।११४ ॥  
क्रियते यैर्व्यवत्दृतिर्वैदिकानां च कर्मणाम्  ।  
वैवस्वते ऽन्तरे तस्मिन्द्वापरेषु पुनः पुनः  ॥ ब्न्द्प्_१,३५।११५ ॥  
अष्टाविंशतिकृत्वो वै वेदा व्यस्ता महर्षिभिः  ।  
सप्तमे द्वापरे व्यमताः स्वयं वेदाः स्वयम्भुवा  ॥ ब्न्द्प्_१,३५।११६ ॥  
द्वितीये द्वापरे चैव वेदव्यासः प्रजापतिः  ।  
तृतीये चोशना व्यासश्चतुर्थे च बृहस्पतिः  ॥ ब्न्द्प्_१,३५।११७ ॥  
सविता पञ्चमे व्यासो मृत्युः षष्ठे स्मृतः प्रभुः  ।  
सप्तमे च तथैवेन्द्रो वसिष्ठश्चाष्टमे स्मृतः  ॥ ब्न्द्प्_१,३५।११८ ॥  
सारस्वतस्तु नवमे त्रिधामा दशमे स्मृतः  ।  
एकादशे तु त्रिवर्षा सनद्वाजस्ततः परम्  ॥ ब्न्द्प्_१,३५।११९ ॥  
त्रयोदशे चान्तरिक्षो धर्मश्चापि चतुर्दशे  ।  
त्रैय्यारुणिः पञ्चदशे षोडशे तु धनञ्जयः  ॥ ब्न्द्प्_१,३५।१२० ॥  
कृतञ्जयः सप्तदशे ऋजीषो ऽष्टादशे स्मृतः  ।  
ऋजीषात्तु भरद्वाजो भरद्वाजात्तु गौतमः  ॥ ब्न्द्प्_१,३५।१२१ ॥  
गौतमादुत्तमश्चैव ततो हर्यवनः स्मृतः  ।  
हर्यवनात्परो वेनः स्मृतो वाजश्रवास्ततः  ॥ ब्न्द्प्_१,३५।१२२ ॥  
अर्वाक्च वाजश्रवसः सोममुख्यायनस्ततः  ।  
तृणबिन्दुस्ततस्तस्मात्ततजस्तृणबिन्दुतः  ॥ ब्न्द्प्_१,३५।१२३ ॥  
ततजाच्च स्मृतः शक्तिः शक्तेश्चापि पराशरः  ।  
जातूकर्णो भवत्तस्मात्त स्माद्द्वैपायनः स्मृतः  ॥ ब्न्द्प्_१,३५।१२४ ॥  
अष्टाविंशतिरित्येते वेदव्यासाः पुरातनाः  ।  
भविष्ये द्वापरे चैव द्वोणिर्द्वैपायने ऽपि च  ॥ ब्न्द्प्_१,३५।१२५ ॥  
वेदव्यासे ह्यतीते ऽस्मिन्भविता सुमहातपाः  ।  
भविष्यन्ति भविष्येषु शाखाप्रमयनानि तु  ॥ ब्न्द्प्_१,३५।१२६ ॥  
तस्यैव ब्रह्मणो ब्रह्म तपसः प्राप्तमव्ययम्  ।  
तपसा कर्म च प्राप्तं कर्मणा चापि ते यशः  ॥ ब्न्द्प्_१,३५।१२७ ॥  
पुनश्च तेजसा सत्यं सत्येनानन्दमव्ययम्  ।  
व्याप्तं ब्रह्मामृतं शुक्रं ब्रह्मैवामृतमुच्यते  ॥ ब्न्द्प्_१,३५।१२८ ॥  
ध्रुवमेकाक्षरमिदमोमित्येव व्यवस्थितम्  ।  
बृहत्वाद्बृंहणाच्चैव तद्ब्रह्मेत्यभिधीयते  ॥ ब्न्द्प्_१,३५।१२९ ॥  
प्रमवा वस्थितं भूयो भूर्भुवः स्वरिति स्मृतम्  ।  
अथर्वऋग्यजुः साम्नि यत्तस्मै ब्रह्मणे नमः  ॥ ब्न्द्प्_१,३५।१३० ॥  
जगतः प्रलयोत्पत्तौ यत्तत्कारणसञ्ज्ञितम्  ।  
महतः परमं गुह्यं तस्मै सुब्रह्मणे नमः  ॥ ब्न्द्प्_१,३५।१३१ ॥  
अगाधापारमक्षय्यं जगत्सम्बोहसम्भवम्  ।  
सम्प्रकाशप्रवृत्तिभ्यां पुरुषार्थप्रयोजनम्  ॥ ब्न्द्प्_१,३५।१३२ ॥  
साङ्ख्यज्ञानवतां निष्ठा गतिः शमदमात्मनाम्  ।  
यत्तदव्यक्तमतं प्रकृतिर्ब्रह्म शाश्वतम्  ॥ ब्न्द्प्_१,३५।१३३ ॥  
प्रधानमात्मयोनिश्च गृह्यं सत्त्वं च शस्यते  ।  
अविभागस्तथा शुक्रमक्षरं बहुधात्मकम्  ॥ ब्न्द्प्_१,३५।१३४ ॥  
परमब्रह्मणे तस्मै नित्यमेव नमोनमः  ।  
कृते पुनः क्रिया नास्ति कुत एवाकृतक्रियाः  ॥ ब्न्द्प्_१,३५।१३५ ॥  
सकृदेव कृतं सर्वं यद्वै लोके कृताकृतम्  ।  
श्रोतव्यं वा श्रुतं वापि तथैवासाधु साधु वा  ॥ ब्न्द्प्_१,३५।१३६ ॥  
ज्ञातव्यं वाप्यमन्तव्यं सप्रष्टव्यं भोज्यमेव च  ।  
द्रष्टव्यं वाथ श्रोतव्यं घ्रातव्यं वा कथञ्चन  ॥ ब्न्द्प्_१,३५।१३७ ॥  
दर्शितं यदनेनैव ज्ञातं तद्वै सुरर्षिभिः  ।  
यन्न दर्शितवानेष कस्तदन्वेष्टुमर्हति  ॥ ब्न्द्प्_१,३५।१३८ ॥  
सर्वाणि सर्वं सर्वांश्च भगवानेव सो ऽब्रवीत्  ।  
यदा यत्क्रियते येन तदा तस्मो ऽभिमन्यते  ॥ ब्न्द्प्_१,३५।१३९ ॥  
यत्रेदं क्रियते पूर्वं न तदन्येन भाषितम्  ।  
यदा च क्रियते किञ्चित्केनचिद्वा कथं क्वचित्  ॥ ब्न्द्प्_१,३५।१४० ॥  
तनैव तत्कृतं कृत्यं कर्त्तॄणां प्रतिभाति वै  ।  
विरिक्तं चातिरिक्तं च ज्ञानाज्ञानेप्रियाप्रिये  ॥ ब्न्द्प्_१,३५।१४१ ॥  
धर्माधर्मौं सुशं दुःखं मृत्युश्चामृतमेव च  ।  
ऊर्द्ध्वं तिर्य्यगधोभावस्तस्यैवादृष्टकारिणः  ॥ ब्न्द्प्_१,३५।१४२ ॥  
स्वयम्भुवो ऽथ ज्येष्ठस्य ब्रह्मणः परमेष्ठिनः  ।  
प्रत्येकवेद्यम्भवति त्रेतास्विह पुनः पुनः  ॥ ब्न्द्प्_१,३५।१४३ ॥  
व्यस्यते ह्येकवेद्यं तु द्वापरेषु पुनः पुनः  ।  
ब्रह्मा चैतानुवाचादौ तस्मिन्वैवस्वते ऽन्तरे  ॥ ब्न्द्प्_१,३५।१४४ ॥  
आवर्त्तमाना ऋषयो युगाख्यासु पुनः पुनः  ।  
कुर्वन्ति संहिता ह्येते जायमानाः परस्परम्  ॥ ब्न्द्प्_१,३५।१४५ ॥  
अष्टाशीतिसहस्राणि श्रुतर्षीणां समृतानि वै  ।  
अतीतेषु व्यतीतानि वर्त्तन्ते पुनः पुनः  ॥ ब्न्द्प्_१,३५।१४६ ॥  
श्रिता दक्षिणपन्थानं ये श्मशानानि भेजिरे  ।  
युगे युगे तु ताः शाखा व्यस्यन्ते तै पुनः पुनः  ॥ ब्न्द्प्_१,३५।१४७ ॥  
द्वापरेष्विह सर्वेषु संहितास्तु श्रुतर्षिभिः  ।  
तेषां गोत्रेष्विमाः शाखा भवन्ति हि पुनः पुनः  ॥ ब्न्द्प्_१,३५।१४८ ॥  
ताः शाखास्ते च कर्त्तारो भवं तीहायुगक्षयात्  ।  
एवमेव तु विज्ञेया अतीतानागतेष्वपि  ॥ ब्न्द्प्_१,३५।१४९ ॥  
मन्वन्तरेषु सर्वेषु शाखाप्रणयनानि वै  ।  
अतीतेषु व्यतीतानि वर्त्तन्ते साम्प्रते ऽन्तरे  ॥ ब्न्द्प्_१,३५।१५० ॥  
भविष्यन्ति च यानि स्युर्वर्त्स्यन्ते ऽनागतेष्वपि  ।  
पूर्वेण पश्चिमं ज्ञेयं वर्तमानेन चोभयम्  ॥ ब्न्द्प्_१,३५।१५१ ॥  
एतेन क्रमयोगेन मन्वन्तरविनिश्चयः  ।  
एवं देवाः सपितर ऋषयो मनवश्च वै  ॥ ब्न्द्प्_१,३५।१५२ ॥  
मन्त्रैः सहोर्ध्वं गच्छन्ति ह्यावर्त्तन्ते च तैः सह  ।  
जनलोकात्सुराः सर्वे दशकल्पान्पुनः पुनः  ॥ ब्न्द्प्_१,३५।१५३ ॥  
पर्यायकाले सम्प्राप्ते सम्भूता निधनस्य ते  ।  
अवश्यभाविनार्ऽथेन सम्भध्यन्ते तदा तु ते  ॥ ब्न्द्प्_१,३५।१५४ ॥  
ततस्ते दोषवज्जन्म पश्यन्तो रोगपूर्वकम्  ।  
निवर्त्तते तदा वृत्तिः सा तेषां दोषदर्शनात्  ॥ ब्न्द्प्_१,३५।१५५ ॥  
एवं देवयुगानीह दशकृत्वो विवर्त्य वै  ।  
जनलोकात्तपोलोकं गच्छन्तीहानिवर्त्तकम्  ॥ ब्न्द्प्_१,३५।१५६ ॥  
एवं देवयुगानीह व्यती तानि सहस्रशः  ।  
निधनं ब्रह्मलोके वै गतानि ऋषिभिः सह  ॥ ब्न्द्प्_१,३५।१५७ ॥  
न शक्य आनुपूर्व्येण तेषां वक्तुं सुविस्तरः  ।  
अनादित्वाच्च कालस्य सङ्ख्यानां चैव सर्वशः  ॥ ब्न्द्प्_१,३५।१५८ ॥  
मन्वन्तराण्यतीतानि यानि कल्पैः पुरा सह  ।  
पितृभिर्मुनिभिर्देवैः सार्द्धं च ऋषिभिः सह  ॥ ब्न्द्प्_१,३५।१५९ ॥  
कालेन प्रतिसृष्टानि युगानां च विवर्त्तनम्  ।  
एतेन क्रमयोगेन कल्पमन्वन्तराणि च  ॥ ब्न्द्प्_१,३५।१६० ॥  
सप्रजानि व्यतीतानि शतशो ऽथ सहस्रशः  ।  
मन्वन्तरान्ते संहारः संहारान्ते च सम्भवः  ॥ ब्न्द्प्_१,३५।१६१ ॥  
देवतानामृषीणां च मनोः पितृगणस्य च  ।  
न शक्य आनुपूर्व्येण वक्तुं वर्षशतैरपि  ॥ ब्न्द्प्_१,३५।१६२ ॥  
विस्तरस्तु निसर्गस्य संहारस्य च सर्वशः  ।  
मन्वन्तरस्य सङ्ख्या तु मानुषेण निबोधत  ॥ ब्न्द्प्_१,३५।१६३ ॥  
मन्वन्तरास्तु सङ्ख्याताः सङ्ख्यानार्थविशारदैः  ।  
त्रिंशत्कोट्यस्तु सम्पूर्णा सङ्ख्याताः सङ्ख्याया द्विजैः  ॥ ब्न्द्प्_१,३५।१६४ ॥  
सप्तषष्टिस्तन्थान्यानि नियुतानि च सङ्ख्याया  ।  
विंशतिश्च सहस्रामि कालो ऽयं साधिकं विना  ॥ ब्न्द्प्_१,३५।१६५ ॥  
मन्वन्तरस्य सङ्ख्येयं मानुषेण प्रकीर्त्तिता  ।  
वर्षाग्रेणापि दिव्येन प्रवक्ष्याम्युत्तरं मनोः  ॥ ब्न्द्प्_१,३५।१६६ ॥  
अष्टौ शतसहस्राणि दिव्यया सङ्ख्यया स्मृतम्  ।  
द्विपञ्चाशत्तथान्यानि सहस्राण्यधिकानि तु  ॥ ब्न्द्प्_१,३५।१६७ ॥  
चतुर्दशगुणो ह्येष कालो ह्याभूतसम्प्लवम्  ।  
पूर्णं युगसहस्रं स्यात्तदहर्ब्रह्मणः स्मृतम्  ॥ ब्न्द्प्_१,३५।१६८ ॥  
ततः सर्वाणि भूतानि दग्धान्यादित्यरश्मिभिः  ।  
ब्रह्माणामग्रतः कृत्वा सह देवर्षिदानवैः  ॥ ब्न्द्प्_१,३५।१६९ ॥  
प्रविशन्ति सुरश्रेष्ठं देवं नारायणं प्रभुम्  ।  
स स्रष्टा सर्व भूतानां कल्पादिषु पुनः पुनः  ॥ ब्न्द्प्_१,३५।१७० ॥  
इत्येष स्थितिकालो वै मतो देवर्षिभिः सह  ।  
सर्वमन्वन्तराणां हि प्रतिसन्धिं निबोधत  ॥ ब्न्द्प्_१,३५।१७१ ॥  
युगख्या या समुद्दिष्टा प्रागेतस्मिन्मयानघाः  ।  
कृतत्रेतादिसंयुक्तं चतुर्युगमिति स्मृतम्  ॥ ब्न्द्प्_१,३५।१७२ ॥  
तच्चैकसप्ततिगुणं परिवृत्तं तु साधिकम्  ।  
मनोरेतमधीकारं प्रोवाच भगवान्प्रभुः  ॥ ब्न्द्प्_१,३५।१७३ ॥  
एवं मन्वन्तराणां च सर्वेषामेव लक्षणम्  ।  
अतीतानागतानां वै वर्त्तिमानेन कीर्त्तितम्  ॥ ब्न्द्प्_१,३५।१७४ ॥  
इत्येष कीत्तितः सर्गो मनोः स्वायम्भुवस्य ते  ।  
प्रतिसन्धिं तु वक्ष्यामि तस्य चैवापरस्य च  ॥ ब्न्द्प्_१,३५।१७५ ॥  
मन्वन्तरं यथा पूर्वमृषिभिर्दैवतैः सह  ।  
अवश्यभाविनार्थेन यथावद्विनिवर्त्तते  ॥ ब्न्द्प्_१,३५।१७६ ॥  
एतस्मिन्नन्तरे पूर्वं त्रैलाक्यस्ये श्वरास्तु ये  ।  
सप्तर्षयश्च देवाश्च पितरो मनवस्तथा  ॥ ब्न्द्प्_१,३५।१७७ ॥  
मन्वन्तरस्य काले तु सम्पूर्णे साधिके तदा  ।  
क्षीणे ऽधिकारे संविग्ना बुद्ध्वा पर्ययमात्मनः  ॥ ब्न्द्प्_१,३५।१७८ ॥  
महर्लोकाय ते सर्वे उन्मुखा दधिरे मतिम्  ।  
ततो मन्वन्तरे तस्मिन्प्रक्षीणे देवतास्तु ताः  ॥ ब्न्द्प्_१,३५।१७९ ॥  
सम्पूर्णेस्थितिकाले तु तिष्ठेदेकं कृतं युगम्  ।  
उत्पद्यन्ते भविष्यन्तो ये वै मन्वन्तरेश्वराः  ॥ ब्न्द्प्_१,३५।१८० ॥  
देवताः पितरश्चैव ऋषयो मनुरेव च  ।  
मन्वन्तरे तु सम्पूर्णे तद्वदन्ते कलौ युगे  ॥ ब्न्द्प्_१,३५।१८१ ॥  
सम्पद्यते कृतं तेषु कलिशिष्टेषु वै तदा  ।  
यथा कृतस्य सन्तानः कलिपूर्वः स्मृतो बुधैः  ॥ ब्न्द्प्_१,३५।१८२ ॥  
तथा मन्वन्तरान्तेषु आदिर्मन्वन्तरस्य च  ।  
क्षीणे मन्वन्तरे पूर्वे प्रवृत्ते चापरे पुनः  ॥ ब्न्द्प्_१,३५।१८३ ॥  
मुखे कृतयुगस्याथ तेषां शिष्टास्तु ये तदा  ।  
सप्तर्षयो मनुश्चैव कालापेक्षास्तु ये स्थिताः  ॥ ब्न्द्प्_१,३५।१८४ ॥  
मन्वन्तरप्रतीक्षास्ते क्षीयमाणास्तपस्विनः  ।  
मन्वन्तरोत्सवस्यार्थे सन्तत्यर्थे च सर्वदा  ॥ ब्न्द्प्_१,३५।१८५ ॥  
पूर्ववत्सम्प्रवर्त्तन्ते प्रवृत्ते वृष्टिसर्जने  ।  
द्वन्द्वेषु सम्प्रवृत्तेषु उत्पन्नास्वौषधीषु च  ॥ ब्न्द्प्_१,३५।१८६ ॥  
प्रजासु चानिकेतासु संस्थितासु क्वचित्क्वचित्  ।  
वार्त्तायां सम्प्रवृत्तायां धर्मे चैवोपसंस्थिते  ॥ ब्न्द्प्_१,३५।१८७ ॥  
निरानन्दे चापि लोके नष्टे स्थावरजङ्गमे  ।  
अग्रामनगरे चैव वर्णाश्रमविवर्जिते  ॥ ब्न्द्प्_१,३५।१८८ ॥  
पूर्वमन्वन्तरे शिष्टा ये भवन्तीह धार्मिकाः  ।  
सप्तर्षयो मनुश्चैव सन्तानार्थं व्यवस्थिताः  ॥ ब्न्द्प्_१,३५।१८९ ॥  
प्रजार्थं तपतां तेषां तपः परमदुश्चरम्  ।  
उत्पद्यन्ते हि पूर्वेषां निधनेष्विह पूर्ववत्  ॥ ब्न्द्प्_१,३५।१९० ॥  
देवासुराः पितृगणा ऋषयो मानुषास्तथा  ।  
सर्पा भूतपिशाचाश्च गन्धर्वा यक्षराक्षसाः  ॥ ब्न्द्प्_१,३५।१९१ ॥  
ततस्तेषां तु ये शिष्टाः शिष्टाचारान्प्रजक्षते  ।  
सप्तर्षयो मनुश्चव ह्यादौ मन्वन्तरस्य हि  ॥ ब्न्द्प्_१,३५।१९२ ॥  
प्रारभन्ते च कर्माणि मनुष्यो दैवतैः सह  ।  
ऋषीणां ब्रह्मचर्येण गत्वानृण्यं तु व तदा  ॥ ब्न्द्प्_१,३५।१९३ ॥  
पितॄणां प्रजाया चैव देवानामिज्यया तथा  ।  
शतंवर्षसहस्राणां धर्मे वर्णात्मके स्थिताः  ॥ ब्न्द्प्_१,३५।१९४ ॥  
त्रयी वार्त्ता दण्डनीतिर्धर्मान्वर्णाश्रमांस्तथा  ।  
स्थापयित्वाश्रमांश्चैव स्वर्गाय देधिरे मनः  ॥ ब्न्द्प्_१,३५।१९५ ॥  
पूर्वदेवेषु तेष्वेवं स्वर्गाया भिमुखेषु वै  ।  
पूर्वदेवास्ततस्ते वै स्थिता धर्मेण कृत्स्नशः  ॥ ब्न्द्प्_१,३५।१९६ ॥  
मन्वन्तरे पुरावृत्ते स्थानान्युत्सृज्य सर्वशः  ।  
मन्त्रैः सहोर्ध्वं गच्छन्ति महर्लोकमनामयम्  ॥ ब्न्द्प्_१,३५।१९७ ॥  
विनिवृत्ताधिकारास्ते मानसीं सिद्धिमास्थिताः  ।  
अवेक्षमाणा वशिनस्तिष्ठन्त्या भूतसम्प्लवात्  ॥ ब्न्द्प्_१,३५।१९८ ॥  
ततस्तेषु व्यतीतेषु पूर्वदेवेषु वै तदा  ।  
शून्येषु देवस्थानेषु त्रैलोक्ये तेषु सर्वशः  ॥ ब्न्द्प्_१,३५।१९९ ॥  
उपस्थिता इहान्ये वै ये देवाः स्वर्गवासिनः  ।  
ततस्ते तपसा युक्ताः स्थानान्यापूरयन्ति च  ॥ ब्न्द्प्_१,३५।२०० ॥  
सत्येन ब्रह्मचर्येण श्रुतेन च समन्विताः  ।  
सप्तर्षीणां मनोश्चैव देवानां पितृभिः सह  ॥ ब्न्द्प्_१,३५।२०१ ॥  
निधनानीह पूर्वेषामादितां च भविष्यताम्  ।  
तेषां सन्तत्यविच्छेद इहामन्वन्तरक्षयात्  ॥ ब्न्द्प्_१,३५।२०२ ॥  
एवं पूर्वानुपूर्व्येण स्थितिस्तेषामवस्थिता  ।  
मन्वन्तरेषु सर्वेषु यावदाभूतसम्प्लवम्  ॥ ब्न्द्प्_१,३५।२०३ ॥  
पूर्वमन्वन्तराणां तु प्रतिसन्धानलक्षणम्  ।  
अतीतानागतानां वै प्रोक्तं स्वायम्भुवेन तु  ॥ ब्न्द्प्_१,३५।२०४ ॥  
मन्वन्तरेष्वतीतेषु भविष्याणां तु साधनम्  ।  
एवं सन्तत्यविच्छेदो भवत्याभूतसम्प्लवात्  ॥ ब्न्द्प्_१,३५।२०५ ॥  
मन्वन्तराणां परिवर्त्तनानि ह्येकान्ततस्तानि महर्गतानि  ।  
महाजनं चैव जनान्तपश्च चैकान्तगानि प्रभवन्ति सत्ये  ॥ ब्न्द्प्_१,३५।२०६ ॥  
तद्भाविनां तत्र तु दर्शनेन नानात्वदृष्टेन च प्रत्ययेन  ।  
स्त्ये स्थिता नित्यतया तु नित्यं प्राप्ते विकारे प्रतिसर्ग काले  ॥ ब्न्द्प्_१,३५।२०७ ॥  
मन्वन्तराणां परिवर्त्तनानि मुञ्चन्ति सत्यं तु ततो ऽपरान्त  ।  
ततो ऽभियोगा विषयप्रहाणाद्विशन्ति नारायणमेव देवम्  ॥ ब्न्द्प्_१,३५।२०८ ॥  
मन्वन्तराणां परिवर्त्तनेषु चिरप्रवृत्तेषु विधिस्वभावात्  ।  
क्षणं न वै तिष्ठति जीवलोकः क्षयोदयाभ्यां परिवर्तमानः  ॥ ब्न्द्प्_१,३५।२०९ ॥  
इत्यन्तराण्येवमृषिस्तुतानां धर्मात्मनां दिव्यदृशां मनूनाम्  ।  
वायुप्रणीतान्युपलभ्य दृश्याद् दिव्यौजसां व्याससमासयोगैः  ॥ ब्न्द्प्_१,३५।२१० ॥  
सर्वाणि राजर्षिसुरर्थिमन्ति ब्रह्मर्षिदेवोरगवन्ति चैव  ।  
सुरेशसप्तर्षिपितृप्रजेशैर्युक्तानि सम्यक् परिवर्त्तनानि  ॥ ब्न्द्प्_१,३५।२११ ॥  
उदारवंशाभिजन श्रुतीनां प्रकृष्टमेधाभिसमेधितानाम्  ।  
कीर्तिद्युतिख्यातिभिरर्चितानां पुण्यं हि विश्यापनमीश्वराणाम्  ॥ ब्न्द्प्_१,३५।२१२ ॥  
स्वर्गीयमेतत्परमं पवित्रं पुत्रीयमेतच्च परं रहस्यम्  ।  
जप्यं महापर्वसु चैतदग्र्यं दुःखापशान्तिप्रदमायुषीयम्  ॥ ब्न्द्प्_१,३५।२१३ ॥  
प्रजशदवर्षिमनुप्रधानां पुण्यां प्रसूतिं प्रथितामजस्य  ।  
ममापि विख्यापयतः समासात्सिद्धिं प्रजेशाः प्रदिशन्तु युक्ताः  ॥ ब्न्द्प्_१,३५।२१४ ॥  
इत्येतदन्तरं प्रोक्तं मनोः स्वायम्भुवस्य च  ।  
विस्तरेणानुपूर्व्या च भूयः किं वर्णयाम्यहम्  ॥ ब्न्द्प्_१,३५।२१५ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुष्गपादे वेदव्यसनाख्यानं स्वायम्भुवमन्वन्तरवर्णनं च नाम पञ्चत्रिंशत्तमो ऽध्यायः  
  
  
_____________________________________________________________  
  
  
शांशपायन उवाच  
मन्वन्तराणि शेषाणि श्रोतुमिच्छाम्यनुक्रमात्  ।  
मन्वन्तराधिपांश्चैव शक्रदेवपुरोगमान्  ॥ ब्न्द्प्_१,३६।१ ॥  
सूत उवाच  
मन्वन्तराणि यानि स्युरतीतानागतानि ह  ।  
समासा द्विस्तराच्चैव ब्रुवतो मे निबोधत  ॥ ब्न्द्प्_१,३६।२ ॥  
स्वायम्भुवो मनुः पूर्वं मनुः स्वारोचिषस्तथा  ।  
उत्तमस्तामसश्चैव रैवतश्चाक्षुषस्तथा  ॥ ब्न्द्प्_१,३६।३ ॥  
षडेते मनवो ऽतीता वक्ष्याम्यष्टावनागतान्  ।  
सावर्णिश्चैव रौच्यश्च भौत्यो वैवस्वतस्तथा  ॥ ब्न्द्प्_१,३६।४ ॥  
वक्ष्याम्येतान्पुरस्तात्तु मनोर्वेवस्वतस्य च  ।  
मनवः पञ्च ये ऽतीता मानसांस्तान्निबोधत  ॥ ब्न्द्प्_१,३६।५ ॥  
मन्वन्तरं मया वो ऽध्य क्रान्तं स्वायम्भुवस्य ह  ।  
अत ऊर्ध्वं प्रवक्ष्यामि मनाः स्वारोचिषस्य ह  ॥ ब्न्द्प्_१,३६।६ ॥  
प्रजासर्गं समासेन द्वितीयस्य महात्मनः  ।  
आसन्वै तुषिता देवा मनोः स्वारोचिषे ऽन्तरे  ॥ ब्न्द्प्_१,३६।७ ॥  
पारावताश्च विद्वांसो द्वावेव तु गणौ स्मृतौ  ।  
तुषितायां समुत्पन्नाः क्रतोः पुत्राः स्वरोचिषः  ॥ ब्न्द्प्_१,३६।८ ॥  
पारावताश्च वासिष्ठा द्वादश द्वौ गणौ स्मृतौ  ।  
छन्दजाश्च चतुर्विंशद्देवास्ते वै तदा स्मृताः  ॥ ब्न्द्प्_१,३६।९ ॥  
दिवस्पर्शो ऽथ जामित्रो गोपदो भासुरस्तथा  ।  
अजश्च भगवाश्चैव द्रविणश्य महा बलः  ॥ ब्न्द्प्_१,३६।१० ॥  
आयश्चापि महाबाहुर्महौजाश्चापि वीर्यवान्  ।  
चिकित्वान्विश्रुतो यस्तु चांशो यश्चैव पठ्यते  ॥ ब्न्द्प्_१,३६।११ ॥  
ऋतश्चद्वादशस्तेषां तुषिताः परिकीर्त्तिताः  ।  
इत्येते क्रतुपुत्रास्तु तदासन्सोमपायिनः  ॥ ब्न्द्प्_१,३६।१२ ॥  
प्रचेताश्चैव यो देवो विश्वदेवस्तथैव च  ।  
समञ्जो विश्रुतो यस्तु ह्यजिह्मश्चारिमर्द्दनः  ॥ ब्न्द्प्_१,३६।१३ ॥  
आयुर्दानो महामानो दिव्यमानस्तथैव च  ।  
अजेयश्च महाभागो यवीयांश्च महाबलः  ॥ ब्न्द्प्_१,३६।१४ ॥  
होता यज्वा तथा ह्येते परिक्रान्ताः परावताः  ।  
इत्येता देवता ह्यासन्मनोः स्वारोचिषान्तरे  ॥ ब्न्द्प्_१,३६।१५ ॥  
सोमपास्तु तदा ह्येताश्चतुर्विशति देवताः  ।  
तेषामिन्द्रस्तदा ह्यासीद्विपश्चिल्लोकविश्रुतः  ॥ ब्न्द्प्_१,३६।१६ ॥  
ऊर्जा वसिष्ठपुत्रश्च स्तम्बः काश्यप एव च  ।  
भार्गवश्च तधा प्राम ऋषभ्ॐऽङ्गिरसस्तथा  ॥ ब्न्द्प्_१,३६।१७ ॥  
पौलस्त्यश्चैव दत्तो ऽत्रिरात्रेयो निश्चलस्तथा  ।  
पौलहो ऽथार्वरीवांश्च एते सप्तर्षयस्तथा  ॥ ब्न्द्प्_१,३६।१८ ॥  
चैत्रः किम्पुरुष श्चैव कृतान्तो विभृतो रविः  ।  
बृहदुक्थो नवः सेतुः श्रुतश्चेति नव स्मृताः  ॥ ब्न्द्प्_१,३६।१९ ॥  
मनोः स्वारोचिषस्यैते पुत्रा वंशकराः प्रभो  ।  
पुराणे परिसङ्ख्याता द्वितीयं वै तदन्तरम्  ॥ ब्न्द्प्_१,३६।२० ॥  
सप्तर्षयो मनुर्देवाः पितरश्च चतुष्टयम्  ।  
मूलं मन्वन्तरस्यैते तेषां चैवान्वयाः प्रजाः  ॥ ब्न्द्प्_१,३६।२१ ॥  
ऋषीणां देवताः पुत्राः पितरो देवसूनवः  ।  
ऋषयो देवपुत्राश्च इति शास्त्रे विनिश्चयः  ॥ ब्न्द्प्_१,३६।२२ ॥  
मनोः क्षत्रं विशश्चैव सप्तर्षिभ्यो द्विजा तयः  ।  
एतन्मन्वन्तरं प्रोक्तं समासाच्च न विस्तरात्  ॥ ब्न्द्प्_१,३६।२३ ॥  
स्वायम्भुवे न विस्तारो ज्ञेयः स्वारोचिषस्य च  ।  
न शक्यो विस्तरस्तस्य वक्तुं वर्षशतैरपि  ॥ ब्न्द्प्_१,३६।२४ ॥  
पुनरुक्तबहुत्वात्तु प्रजानां वै कुलेकुले  ।  
तृतीये त्वथ पर्याये उत्तमस्यान्तरे मनोः  ॥ ब्न्द्प्_१,३६।२५ ॥  
पञ्च देवगणा प्रोक्तास्तान्वक्ष्यामि निबोधत  ।  
सुधामानश्च ये देवा ये चान्ये वशवर्त्तिनः  ॥ ब्न्द्प्_१,३६।२६ ॥  
प्रतर्दनाः शिवाः सत्यागणा द्वादशकाः स्मृताः  ।  
सत्यो धृतिर्दमो दान्तः क्षमः क्षामो ध्वनिः शुचिः  ॥ ब्न्द्प्_१,३६।२७ ॥  
इषोर्ज्जश्च तथा श्रेष्ठः सुपर्णो द्वादशस्तथा  ।  
इत्येते द्वादश प्रोक्ताः सुधामानस्तु नामभिः  ॥ ब्न्द्प्_१,३६।२८ ॥  
सहस्रधारो विश्वायुः समितारो वृहद्वसुः  ।  
विश्वधा विश्वकर्मा च मानसस्तु विराजसः  ॥ ब्न्द्प्_१,३६।२९ ॥  
ज्योतिश्चैव विभासश्च कीर्त्तिता वंशवर्तिनः  ।  
अवध्यो ऽवरतिर्देवो वसुर्धिष्ण्यो विभावसुः  ॥ ब्न्द्प्_१,३६।३० ॥  
वित्तः क्रतुः सुधर्मा च धृतधर्मा यशस्विजः  ।  
रथोर्मिः केतुमाञ्छ्चैव कीर्त्तितास्तु प्रतर्दनाः  ॥ ब्न्द्प्_१,३६।३१ ॥  
हंसस्वारौ वदान्यौ च प्रतर्दनयशस्करौ  ।  
सुदानो वसुदानश्च सुमञ्जसविषावुभौ  ॥ ब्न्द्प्_१,३६।३२ ॥  
यमो वह्निर् यतिश्चैव सुचित्रः सुतपास्तथा  ।  
शिवा ह्येते तु विज्ञेया यज्ञिया द्वादशापराः  ॥ ब्न्द्प्_१,३६।३३ ॥  
सत्यानामपि नामानि निबोधत यथातथम्  ।  
दिक्पतिर्वाक्पतिश्चैव विश्वः शम्भुस्तथैव च  ॥ ब्न्द्प्_१,३६।३४ ॥  
स्वमृडीको दिविश्चैव वर्चोधामा बृहद्वपुः  ।  
अश्वश्चैव सदश्वश्च क्षेमानन्दौ तथैव च  ॥ ब्न्द्प्_१,३६।३५ ॥  
सत्या ह्येते परिक्रान्ता यज्ञिया द्वादशापराः  ।  
इत्येता देवता ह्यासन्नौत्तमस्यान्तरे मनोः  ॥ ब्न्द्प्_१,३६।३६ ॥  
तेषामिन्द्रस्तु देवानां सुशान्तिर्नाम विश्रुतः  ।  
पुत्रास्त्तवङ्गिरसस्ते वै उत्तमस्य प्रजापतेः  ॥ ब्न्द्प्_१,३६।३७ ॥  
वशिष्ठपुत्राः सप्तासन्वाशिष्ठा इति विश्रुताः  ।  
सप्तर्षयस्तु ते सर्व उत्तमस्यान्तरे मनोः  ॥ ब्न्द्प्_१,३६।३८ ॥  
आचश्च परशुश्चैव दिव्यो दिव्यौषधिर्नयः  ।  
देवाम्वुजश्चाप्रतिमौ महोत्साहो गजस्तथा  ॥ ब्न्द्प्_१,३६।३९ ॥  
विनीतश्च सुकेतुश्च सुमित्रः सुमतिः श्रुतिः  ।  
उत्तमस्य मनोः पुत्रास्त्रयोदश महात्मनः  ॥ ब्न्द्प्_१,३६।४० ॥  
एते क्षत्रप्रणेतारस्तृतीयं चैतदन्तरम्  ।  
औत्तमः परिसङ्ख्यातः सर्गः स्वारोचिषेण तु  ॥ ब्न्द्प्_१,३६।४१ ॥  
विस्तरेणानुपूर्व्या च तामसस्य निबोधत  ।  
चतुर्थे त्वथ पर्याये तामसस्यातरे मनोः  ॥ ब्न्द्प्_१,३६।४२ ॥  
सत्याः सुरूपाः सुधियो हरयश्च गणाः स्मृताः  ।  
पुलस्त्यपुत्रास्ते देवास्तामसस्यान्तरे मनोः  ॥ ब्न्द्प्_१,३६।४३ ॥  
गणस्तु तेषां देवानामेकैकः पञ्चविंशकः  ।  
इन्द्रियाणां प्रतीयेत ऋषयः प्रतिजानते  ॥ ब्न्द्प्_१,३६।४४ ॥  
सप्रमाणास्तु शीर्षण्यं मनश्चैवाष्टमं तथा  ।  
इन्द्रियाणि तथा देवा मनोस्तस्यान्तरे स्मृताः  ॥ ब्न्द्प्_१,३६।४५ ॥  
तेषां बभूव देवानां शिबिरिन्द्रः प्रतापवान्  ।  
सप्तर्षय्ॐऽतरे ये च तान्निबोधत सत्तमाः  ॥ ब्न्द्प्_१,३६।४६ ॥  
काव्य आङ्गिरसश्चैव काश्यपः पृथुरेव च  ।  
अत्रेयस्त्वग्निरित्येव ज्योतिर्धामा च भार्गवः  ॥ ब्न्द्प्_१,३६।४७ ॥  
पौलहश्चरकश्चात्र वाशिष्ठः पीवरस्तथा  ।  
चैत्रस्तथैव पौलस्त्य ऋषयस्तामसेंऽतरे  ॥ ब्न्द्प्_१,३६।४८ ॥  
जानुजङ्घस्तथा शान्तिर्नरः ख्यातिः शुभस्तथा  ।  
प्रियभृत्यो परीक्षिच्च प्रस्थलो ऽथ दृढेषुधिः  ॥ ब्न्द्प्_१,३६।४९ ॥  
कृशाश्वः कृतबन्धुश्च तामसस्य मनोः सुताः  ।  
पञ्चमेत्वथ पर्याये मनोः स्वारोचिषेंऽतरे  ॥ ब्न्द्प्_१,३६।५० ॥  
गुणास्तु ये समाख्याता देवानां तान्निबोधत  ।  
अमिताभा भूतरयो वैकुण्ठाः ससुमेधसः  ॥ ब्न्द्प्_१,३६।५१ ॥  
वरिष्ठाश्च शुभाः पुत्रा वसिष्ठस्य प्रजापतेः  ।  
चतुर्दश तु चत्वारो गणास्तेषां सुभास्वराः  ॥ ब्न्द्प्_१,३६।५२ ॥  
उग्रः प्रज्ञो ऽग्निभावश्च प्रज्योतिश्चामृतस्तथा  ।  
सुमतिर्वा विरावश्च धामा नादः श्रवास्तथा  ॥ ब्न्द्प्_१,३६।५३ ॥  
वृत्तिराशी च वादश्च शबरश्च चतुर्दश  ।  
अमिताभाः स्मृता ह्येते देवाः स्वारोचिषेंऽतरे  ॥ ब्न्द्प्_१,३६।५४ ॥  
मतिश्च सुमतिश्चैव ऋतसत्यौ तथैधनः  ।  
अधृतिर्विधृतिश्चैव दमो नियम एव च  ॥ ब्न्द्प्_१,३६।५५ ॥  
व्रतो विष्णुः सहश्चैव द्युतिमान्सुश्रवास्तथा  ।  
इत्येतानीह नामानि आभूतयसां विदुः  ॥ ब्न्द्प्_१,३६।५६ ॥  
वृषो भेत्ता जयो भीमः शुचिर्दान्तो यशो दमः  ।  
नाथो विद्वानजेयश्च कृशो गौरो ध्रुवस्तथा  ॥ ब्न्द्प्_१,३६।५७ ॥  
कीर्त्तितास्तु विकुण्ठा वै सुमेधांस्तु निबोधत  ।  
मेधा मेधा तिथिश्चैव सत्यमेधास्तथैव च  ॥ ब्न्द्प्_१,३६।५८ ॥  
पृश्निमेधाल्पमेधाश्च भूयोमेधाश्च यः प्रभुः  ।  
दीप्तिमेधा यशोमेधा स्थिरमेधास्तथैव च  ॥ ब्न्द्प्_१,३६।५९ ॥  
सर्वमेधा सुमेधाश्च प्रतिमेधाश्च यः स्मृतः  ।  
मेधजा मेधहन्ता च कीर्त्तितास्ते सुमेधसः  ॥ ब्न्द्प्_१,३६।६० ॥  
विभुरिन्द्रस्तथा तेषामासीद्वि क्रान्तपौरुषः  ।  
पौलस्त्यो दवबाहुश्च सुधामा नाम काश्यपः  ॥ ब्न्द्प्_१,३६।६१ ॥  
हिरण्यरोमाङ्गिरसो वेदश्रीश्चैव भार्गवः  ।  
ऊर्ध्वबाहुश्च वाशिष्ठः पर्जन्यः पौलहस्तथा  ॥ ब्न्द्प्_१,३६।६२ ॥  
सत्यनेत्रस्तथात्रेय ऋषयो रैवतेंऽतरे  ।  
महावीर्यः सुसम्भाव्यः सत्यको हरहा शुचिः  ॥ ब्न्द्प्_१,३६।६३ ॥  
बलबन्धुर्निरामित्रः कम्बुः शृगो धृतव्रतः  ।  
रैवतस्य च पुत्रास्ते पञ्चमं वै तदन्तरम्  ॥ ब्न्द्प्_१,३६।६४ ॥  
स्वारोचिषश्चोत्तमो ऽपि तामसो रैवतस्तथा  ।  
प्रियव्रतान्वया ह्येते चत्वारो मनवः स्मृताः  ॥ ब्न्द्प्_१,३६।६५ ॥  
षष्ठे खल्वपि पर्याये देवा ये चाक्षुषेंऽतरे  ।  
आद्याः प्रसूता भाव्यश्च पृथुकाश्च दिवौकसः  ॥ ब्न्द्प्_१,३६।६६ ॥  
महानुभावा लेखास्छ पञ्च देवगणाः स्मृताः  ।  
दिवौकसः सर्व एव प्रोच्यन्ते मातृनामभिः  ॥ ब्न्द्प्_१,३६।६७ ॥  
अत्रेः पुत्रस्य नप्तारो ह्यारण्यस्य प्रजापतेः  ।  
गणस्तु तेषां देवानामेकैको ह्यष्टकः स्मृतः  ॥ ब्न्द्प्_१,३६।६८ ॥  
अन्तरिक्षो वसुर्हव्यो ह्यतिथिश्च प्रियव्रतः  ।  
श्रोता मन्तानुमन्ता च त्वाद्या ह्येते प्रकीर्त्तिताः  ॥ ब्न्द्प्_१,३६।६९ ॥  
श्येनभद्रस्तथा चैव श्वेतचक्षुर्महायशाः  ।  
सुमनाश्च प्रचेताश्च वनेनः सुप्रचेत्सौ  ॥ ब्न्द्प्_१,३६।७० ॥  
मुनिश्चैव महासत्त्वः प्रसूताः परिकीर्त्तिताः  ।  
विजयः सुजयश्चैव मनस्योदौ तथैव च  ॥ ब्न्द्प्_१,३६।७१ ॥  
मतिः परिमतिश्चैव विचेताः प्रियनिश्चयः  ।  
भव्या ह्येते स्मृता देवाः पृथुकांश्च निबोधत  ॥ ब्न्द्प्_१,३६।७२ ॥  
ओजिष्ठः शकुनो देवो वानत्दृष्टस्तथैव च  ।  
सत्कृतः सत्यदृष्टिश्च जिगीषुर्विजयस्तथा  ॥ ब्न्द्प्_१,३६।७३ ॥  
अजितश्च महाभागः पृथुकास्ते दिवौकसः  ।  
लेशास्तथा प्रवक्ष्यामि नामतस्तान्निबोधत  ॥ ब्न्द्प्_१,३६।७४ ॥  
मनोजवः प्रघासश्च प्रचेताश्च महायशाः  ।  
ध्रुवो ध्रुवक्षितिश्चैव अत्युतश्चैव वीर्यवान्  ॥ ब्न्द्प्_१,३६।७५ ॥  
युवना बृहस्पतिश्चैव लेखाः सम्परिकीर्त्तिताः  ।  
मनोजवो महावीर्यस्तेषामिन्द्रस्तदाभवत्  ॥ ब्न्द्प्_१,३६।७६ ॥  
उत्तमो भार्गवश्चैव हविष्मानङ्गिरःसुतः  ।  
सुधामा काश्यपश्चैव वशिष्ठो विरजास्तथा  ॥ ब्न्द्प्_१,३६।७७ ॥  
अतिनामा च पौलस्त्यः सहिष्णुः पौलहस्तथा  ।  
मधुरात्रेय इत्येते सप्त वै चाक्षुषेंऽतरे  ॥ ब्न्द्प्_१,३६।७८ ॥  
ऊरुः पुरुः शतद्युम्नस्तपस्वी सत्यवाक्कृतिः  ।  
अग्निष्टुदतिरात्रश्च सुद्युम्नशचेति ते नव  ॥ ब्न्द्प्_१,३६।७९ ॥  
अभिमन्युश्च दशमो नाड्वलेया मनोः सुताः  ।  
चाक्षुषस्य सुताः ह्येते षष्ठं चैव तदन्तरम्  ॥ ब्न्द्प्_१,३६।८० ॥  
वैवस्वतेन सङ्ख्यातस्तत्सर्गः साम्प्रतेन तु  ।  
विस्तरेणानुपूर्व्या च चाक्षुषस्यान्तरे मनोः  ॥ ब्न्द्प्_१,३६।८१ ॥  
ऋषय ऊचुः  
चाक्षुषः कस्य दायादः सम्भूतः सक्य वान्वये  ।  
तस्यान्ववाये ये ऽप्यन्येतान्नो ब्रूहि यथातथम्  ॥ ब्न्द्प्_१,३६।८२ ॥  
सूत उवाच  
चाक्षुषस्य विसर्गं तु समासाच्छृणुत द्विजाः  ।  
यस्यान्ववाये सम्भूतः पृथुर्वैन्यः प्रतापवान्  ॥ ब्न्द्प्_१,३६।८३ ॥  
प्रजानां पतयश्चान्ये दक्षः प्राचेतसस्तथा  ।  
उत्तानपादं जग्राह पुत्रमत्रिप्रजापतिः  ॥ ब्न्द्प्_१,३६।८४ ॥  
दत्तकः स तु पुत्रो ऽस्य राजा ह्यासीत्प्रजापतिः  ।  
स्वायम्भुवेन मनुना दत्तो ऽत्रेः कारणं प्रति  ॥ ब्न्द्प्_१,३६।८५ ॥  
मन्वन्तरमथासाद्य भविष्यच्चाक्षुषस्य ह  ।  
षष्ठं तदनु वक्ष्यामि उपोद्धातेन वै द्विजाः  ॥ ब्न्द्प्_१,३६।८६ ॥  
उत्तानपादाच्चतुरः सूनृतासूत भामिनी  ।  
धर्मस्य कन्या सुश्रोणी सूनृता नाम विश्रुता  ॥ ब्न्द्प्_१,३६।८७ ॥  
उत्पन्ना जापि धर्मेम ध्रुवस्य जननी शुभा  ।  
धर्मस्य पत्न्यां लक्ष्मयां वै उत्पन्ना सा शुचिस्मिता  ॥ ब्न्द्प्_१,३६।८८ ॥  
ध्रुवं च कीर्त्तिमन्तं च त्वायुष्मन्तं वसुं तथा  ।  
उत्तानपादो ऽजनयत्कन्ये द्वे च शुचिस्मिते  ॥ ब्न्द्प्_१,३६।८९ ॥  
स्वरामनस्विनी चैव तयोः पुत्राः प्रकीर्त्तिताः  ।  
ध्रुवो वर्षसहस्राणि दश दिव्यानि वीर्यवान्  ॥ ब्न्द्प्_१,३६।९० ॥  
तपस्तेपे निराहारः प्रार्थयन्विपुलं यशः  ।  
त्रेतायुगे तु प्रथमे पौत्रः स्वायम्भुवस्य तु  ॥ ब्न्द्प्_१,३६।९१ ॥  
आत्मानं धारयन्योगान्प्रार्थयन्सुमहद्यशः  ।  
तस्मै ब्रह्मा ददौ प्रीतो ज्योतिषां स्थानमुत्तमम्  ॥ ब्न्द्प्_१,३६।९२ ॥  
आभूतसम्प्लवाद्दिव्यमस्तोदयविवार्जितम्  ।  
तस्यातिमात्रामृद्धिं च महिमानं निरीक्ष्य तु  ॥ ब्न्द्प्_१,३६।९३ ॥  
दैत्या सुराणामाचार्यः श्लोकमप्युशाना जगौ  ।  
अहो ऽस्य तपसो वीर्यमहो श्रुतमहो व्रतम्  ॥ ब्न्द्प्_१,३६।९४ ॥  
कृत्वा यदेनमुपरि ध्रुवं सप्तर्षयः स्थिताः  ।  
द्रुवे त्रिदिवमासक्तमीश्वरः स दिवस्पतिः  ॥ ब्न्द्प्_१,३६।९५ ॥  
ध्रुवात्सृष्टिं च भव्यं च भूमिस्तौ सुषुवे नृपौ  ।  
स्वां छायामाह वै सृष्टिर्भवनारीति तां प्रभुः  ॥ ब्न्द्प्_१,३६।९६ ॥  
सत्याभिव्यहृतेस्तस्य सद्यः स्त्री साभवत्तदा  ।  
दिव्यसंहनना छाया दिव्याभरणभूषिता  ॥ ब्न्द्प्_१,३६।९७ ॥  
छायायां सृष्टिराधत्त पञ्च पुत्रानकल्मषान्  ।  
प्राजीनगर्भं वृषभं वृकञ्च वृकलं धृतिम्  ॥ ब्न्द्प्_१,३६।९८ ॥  
पत्नी प्राचीनगर्भस्य सुवर्चा सुषुवे नुपम्  ।  
नाम्नोदारधियं पुत्रमिन्द्रो यः पूर्वजन्मनि  ॥ ब्न्द्प्_१,३६।९९ ॥  
संवत्सरसहस्रान्ते सकृदाहारमाहरन्  ।  
एवं मन्वन्तरं युक्त इन्द्रत्वं प्राप्तवान्प्रभुः  ॥ ब्न्द्प्_१,३६।१०० ॥  
उदारधेः सुतं भद्राजनयत्सा दिवञ्जयम्  ।  
रिपुं रिपुञ्जयाज्जज्ञे वराङ्गी तु दिवञ्जयात्  ॥ ब्न्द्प्_१,३६।१०१ ॥  
रिपोराधत्त बृहती वक्षुषं सर्वतेजसम्  ।  
तस्य पुत्रो मनुर्विद्वान् ब्रह्मक्षत्त्रप्रवत्तकः  ।  
व्यजीजनत्पुष्करिणी वारुणी चाक्षुषं मनुम्  ॥ ब्न्द्प्_१,३६।१०२ ॥  
ऋषय ऊचुः  
प्रजापतेः सुता कस्माद्वारुणी प्रोच्यते ऽनघ  ।  
एतदाचक्ष्व तत्वेन कुशलो ह्यसि विस्तरे  ॥ ब्न्द्प्_१,३६।१०३ ॥  
सूत उवाच  
अरण्यस्योदकः पुत्रो वरुणत्वमुपागतः  ।  
तेन सा वारुणी ज्ञेया भ्रात्रा ख्यातिमुपागता  ॥ ब्न्द्प्_१,३६।१०४ ॥  
मनोरजायन्त दश नड्वलायां सुताः शुभाः  ।  
कन्यायां सुमहावीर्या विरजस्य प्रजापतेः  ॥ ब्न्द्प्_१,३६।१०५ ॥  
ऊरुः पुरुः शतद्युम्नस्तपस्वी सत्यवाक्कृतिः  ।  
अग्निष्टुदतिरात्रश्च सुद्युम्नश्चेति वै नव  ॥ ब्न्द्प्_१,३६।१०६ ॥  
अभिमन्युश्च दशमो नड्वलायां मनोः सुताः  ।  
ऊरोरजनयत्पुत्रान्षडाग्नेयी महाप्रभान्  ॥ ब्न्द्प्_१,३६।१०७ ॥  
अङ्गं सुमनसं ख्यातिङ्गयं शुक्रं व्रजाजिनौ  ।  
अङ्गात्सुनीथापत्यंवै वेनमेकं व्यजायत  ॥ ब्न्द्प्_१,३६।१०८ ॥  
तस्यापराधाद्वेनस्य प्रकोपस्तु महानभूत्  ।  
प्रजार्थमृषयो यस्यममन्थुर्दक्षिणां करम्  ॥ ब्न्द्प्_१,३६।१०९ ॥  
जनितस्तस्य पाणौ तु मथिते रूपवान्पृथुः  ।  
जनयित्वा सुतं तस्य पृथुं प्रथितपौरुषम्  ॥ ब्न्द्प्_१,३६।११० ॥  
अब्रु वंस्त्वेष वो राजा ऋषयो मुदिताः प्रजाः  ।  
स धन्वी कवची जज्ञे तेजसा निर्दहन्निव  ॥ ब्न्द्प्_१,३६।१११ ॥  
वृत्तीनामेष वो दाता भविष्यति नराधिपः  ।  
पृथुर्वैन्यस्तदा लोकान्ररक्ष क्षत्रपूर्वजः  ॥ ब्न्द्प्_१,३६।११२ ॥  
राजसूयाभिषिक्तानामाद्यस्स वसुधाधिपः  ।  
तस्य स्तवार्थमुत्पन्नौ निपुणौ सूतमागधौ  ॥ ब्न्द्प्_१,३६।११३ ॥  
तेनेयं गौर्महाराज्ञा दुग्धा सस्यानि धीमता  ।  
प्रजानां वृत्तिकामानां देवैश्चर्षिगणैः सह  ॥ ब्न्द्प्_१,३६।११४ ॥  
पितृभिर् दानवैश्चैव गन्धर्वैश्चाप्सरोगणैः  ।  
सर्पैः पुण्यजनैश्चैव पर्वतैर्वृक्षवीरुधैः  ॥ ब्न्द्प्_१,३६।११५ ॥  
तेषु तेषु तु पात्रेषु दुह्यमाना वसुन्धरा  ।  
प्रादाद्यथेप्सि तं क्षीरं तेन प्राणानधारयन्  ॥ ब्न्द्प्_१,३६।११६ ॥  
शांशपायन उवाच  
विस्तरेण पृथोर्जन्म कीर्त्तयस्व महाव्रत  ।  
यथा महात्मना तेन पूर्वं दुग्धा वसुन्धरा  ॥ ब्न्द्प्_१,३६।११७ ॥  
यथा देवैश्च नागैश्च यथा ब्रह्मर्षिभिः सह  ।  
यक्षै राक्षसगन्धर्वैरप्सरोभिर्यथा पुरा  ॥ ब्न्द्प्_१,३६।११८ ॥  
यथा यथा च वै सूत विधिना येन येन च  ।  
तेषां पात्रविशेषांश्च दोग्धारं क्षीरमेव च  ॥ ब्न्द्प्_१,३६।११९ ॥  
तथा वत्सविशेषांश्च त्वन्नः प्रब्रूहि पृच्छताम्  ।  
यथा क्षीरविशेषांश्च सर्वानेवानुपूर्वशः  ॥ ब्न्द्प्_१,३६।१२० ॥  
यस्मिंश्च कारणे पाणिर्वनस्य मथितः पुरा  ।  
कुद्धैर्महर्षिभिः पूर्वैः कारणं ब्रूहि तद्धि नः  ॥ ब्न्द्प्_१,३६।१२१ ॥  
सूत उवाच  
कथयिष्यामि वो विप्राः पृथोर्वैन्यस्य सम्भवम्  ।  
एकाग्राः प्रयताश्चैव शुश्रूषध्वं द्विजोत्तमाः  ॥ ब्न्द्प्_१,३६।१२२ ॥  
नाशुद्धाय न पापाय नाशिष्यायाहिताय च  ।  
वर्त्तनीयमिदं ब्रह्म नाव्रताय कथञ्चन  ॥ ब्न्द्प्_१,३६।१२३ ॥  
धन्यं यशस्यमायुष्यं पुण्यं वेदैश्च सम्मितम्  ।  
रहस्यमृषिभिः प्रोक्तं शृणुयाद्यो ऽनसूयकः  ॥ ब्न्द्प्_१,३६।१२४ ॥  
यश्चैवं श्रावयेन्मर्त्यः पृथोर्वैन्यस्य सम्भवम्  ।  
ब्राह्मणेभ्यो नमस्कृत्य न स शोचेत्कृताकृतम्  ॥ ब्न्द्प्_१,३६।१२५ ॥  
गोप्ता धर्मस्य राजासौ बभूवात्रिसमः प्रभुः  ।  
अत्रिवंशसमुत्पन्नो ह्यङ्गो नाम प्रजापतिः  ॥ ब्न्द्प्_१,३६।१२६ ॥  
तस्य पुत्रो ऽभवद्वेनो नात्यर्थं धार्मिकस्तथा  ।  
जातो मृत्युसुतायां वै सुनीथायां प्रजापतिः  ॥ ब्न्द्प्_१,३६।१२७ ॥  
स मातामहदोषेण वेनः कालात्म जात्मजः  ।  
स धर्मं वृष्ठतः कृत्वा कामाल्लोकेष्वर्तत  ॥ ब्न्द्प्_१,३६।१२८ ॥  
स्थापनां स्थापयामास धर्मायेतां स पार्थिवः  ।  
वेदशास्त्राण्यतिक्रम्य सो ऽधर्मे निरतो ऽभवत्  ॥ ब्न्द्प्_१,३६।१२९ ॥  
निःस्वाध्यायवष्ट्कारे तस्मिन्राज्यं प्रशासति  ।  
न पिबन्ति तदा सोमं महायज्ञेषु देवताः  ॥ ब्न्द्प्_१,३६।१३० ॥  
न यष्टव्यं न दातव्यमिति तस्य प्रजापतेः  ।  
आसीत्प्रतिज्ञा क्रूरेयं विनाशे प्रत्युपस्थिते  ॥ ब्न्द्प्_१,३६।१३१ ॥  
अहमीज्यश्च पूज्यश्च यज्ञे देवद्विजातिभिः  ।  
मयि यज्ञा विधातव्या मयि होतव्यमित्यपि  ॥ ब्न्द्प्_१,३६।१३२ ॥  
तमतिक्रान्तमर्यादमवदानसुसंवृतम्  ।  
ऊचुर्महर्षयः सर्वे मरीचिप्रमुखास्तदा  ॥ ब्न्द्प्_१,३६।१३३ ॥  
वयं दीक्षां प्रवेक्ष्यामः संवत्सरशतं नृप  ।  
त्वं मा कार्षीरधर्मं वै नैष धर्मः सनातनः  ॥ ब्न्द्प्_१,३६।१३४ ॥  
निधने सम्प्रसूतस्त्वं प्रजापतिरसंशयः  ।  
पालयिष्ये प्रजाश्चेति पूर्वं ते समयः कृतः  ॥ ब्न्द्प्_१,३६।१३५ ॥  
तां स्तथा वादिनः सर्वान्ब्रह्मर्षीनब्रवीत्तदा  ।  
वेनः प्रहस्य दुर्बुद्धिर्विदितेन च कोविदः  ॥ ब्न्द्प्_१,३६।१३६ ॥  
स्रष्टा धर्मस्य कश्चान्यः श्रोतव्यं कस्य वा मया  ।  
वीर्यण तपसा सत्यैर्मया वा कः समो भुवि  ॥ ब्न्द्प्_१,३६।१३७ ॥  
मन्दात्मानो न नूनं मां यूयं जानीत तत्त्वतः  ।  
प्रभवं सर्वलोकानां धर्माणां च विशेषतः  ॥ ब्न्द्प्_१,३६।१३८ ॥  
इच्छन्दहेयं पृथिवीं प्लावयेयं जलेन वा  ।  
सृजेयं वा ग्रसेयं वा नात्र कार्या विचारणा  ॥ ब्न्द्प्_१,३६।१३९ ॥  
यदा न शक्यते स्तम्भादानार्य्यभृशसंहितः  ।  
अनुनेतुं तदा वेनस्ततः क्रुद्धा महर्षयः  ॥ ब्न्द्प्_१,३६।१४० ॥  
निगृह्य तं च बाहुभ्यां विस्फुरन्तं महा बलम्  ।  
ततो ऽस्य वामहस्तं ते ममन्थुर्भृशकोपिताः  ॥ ब्न्द्प्_१,३६।१४१ ॥  
तस्मात्प्रमथ्यमानाद्वै जज्ञ पूर्वमिति श्रुतिः  ।  
ह्रस्वो ऽतिमात्रं पुरुषः कृष्णश्चापि बभूव ह  ॥ ब्न्द्प्_१,३६।१४२ ॥  
स भीतः प्राञ्जलिश्चैव तस्थिवानाकुलेन्द्रियः  ।  
तमार्त्तं विह्वलं दृष्ट्वा निषीदेत्यब्रुवन्किल  ॥ ब्न्द्प्_१,३६।१४३ ॥  
निषादवंशकर्तासौ बभूवानन्तविक्रमः  ।  
धीवरानसृजच्चापि वेनकल्मषसम्भवान्  ॥ ब्न्द्प्_१,३६।१४४ ॥  
ये चान्ये विन्ध्यनिलयास्तम्बुरास्तुबुराः खशाः  ।  
अधर्मरुचयश्चापि विद्धि तान्वेनकल्मषान्  ॥ ब्न्द्प्_१,३६।१४५ ॥  
पुनर्महर्षयस्तस्य पाणिं वेनस्य दक्षिणम्  ।  
अरणीमिव संरब्धा ममन्थुर्जातमन्यवः  ॥ ब्न्द्प्_१,३६।१४६ ॥  
पृथुस्तस्मात्समुत्पन्नः कराज्जलजसन्निभात्  ।  
पृथोः करतलाद्वापि यस्माज्जातः पृषुस्ततः  ॥ ब्न्द्प्_१,३६।१४७ ॥  
दीप्यमानश्च वपुषा साक्षादग्निरिव ज्वलन्  ।  
आद्यमाजगवं नाम धनुर्गृह्य महारवम्  ॥ ब्न्द्प्_१,३६।१४८ ॥  
शारांश्च बिभ्रद्रक्षार्थ कवचं च महाप्रभम्  ।  
तस्मिञ्जा ते ऽथ भूतानि सम्प्रहृष्टानि सर्वशः  ॥ ब्न्द्प्_१,३६।१४९ ॥  
समापेतुर्महाराजं वेनश्च त्रिदिवं गतः  ।  
समुत्पन्नेन राजर्षिः सत्पुत्रेण महात्मना  ॥ ब्न्द्प्_१,३६।१५० ॥  
त्रातः स पुरुषव्याघ्रः पुन्नाम्नो नरकात्तदा  ।  
तं नद्यश्च समुद्राश्च रत्नान्यादाय सर्वशः  ॥ ब्न्द्प्_१,३६।१५१ ॥  
अभिषेकाय तोयं च सर्व एवोपत स्थिरे  ।  
पितामहश्च भगवानङ्गिरोभिः सहामरैः  ॥ ब्न्द्प्_१,३६।१५२ ॥  
स्थावराणि च भूतानि जङ्गमानि च सर्वशः  ।  
समागम्य तदा वैन्यमभ्य षिञ्चन्नराधिपम्  ॥ ब्न्द्प्_१,३६।१५३ ॥  
महता राजराजेन प्रजापालं महाद्युतिम्  ।  
सो ऽभिषिक्तो महाराजो देवैरङ्गिरसः सुतैः  ॥ ब्न्द्प्_१,३६।१५४ ॥  
आदि राजो महाभागः पृथुर्वैन्यः प्रतापवान्  ।  
पित्रापरञ्जितास्तस्य प्रजास्तेनानुरञ्जिताः  ॥ ब्न्द्प्_१,३६।१५५ ॥  
ततो राजेति नामास्य ह्यनुरागादजायत  ।  
आपस्तस्तम्भिरे तस्य समुद्रमभियास्यतः  ॥ ब्न्द्प्_१,३६।१५६ ॥  
पर्वताश्चावदीर्यन्त ध्वजभङ्गश्च नाभवत्  ।  
अकृष्टपच्या पृथिवी सिद्ध्यन्त्यन्नानि चिन्तया  ॥ ब्न्द्प्_१,३६।१५७ ॥  
सर्वकामदुघा गावः पृटके पुटके मधु  ।  
एतस्मिन्नेव काले तु यजतस्तस्य वै मखे  ॥ ब्न्द्प्_१,३६।१५८ ॥  
सोमे सुते समु त्पन्नः सूतः सौत्ये तदाहनि  ।  
तस्मिन्नेवं समुत्पन्ने पुनर्जज्ञे ऽथ मागधः  ॥ ब्न्द्प्_१,३६।१५९ ॥  
सामगेषु च गायत्सु शुभाण्डे वैश्वदेविके  ।  
समागते समुत्पन्नस्तस्मान्मागध उच्यते  ॥ ब्न्द्प्_१,३६।१६० ॥  
ऐन्द्रेण हविषा चापि हविः पृक्तं बृहस्पतेः  ।  
जुहावेन्द्राय दैवेन ततः सूतो व्यजायत  ॥ ब्न्द्प्_१,३६।१६१ ॥  
प्रमादस्तत्र सञ्जज्ञ प्रायश्चित्तं च कर्मसु  ।  
शिष्यहव्येन यत्पृक्तमभिभूतं गुरोर्हविः  ॥ ब्न्द्प्_१,३६।१६२ ॥  
अधरोत्तरचारेण जज्ञे तद्वर्णवैकृतम्  ।  
यच्च क्षत्रात्समभवद्ब्राह्मण्यां हीनयोनितः  ॥ ब्न्द्प्_१,३६।१६३ ॥  
सूतः पूर्वेण साधर्म्यात्तुल्यधर्मः प्रकीर्त्तितः  ।  
मध्यमो ह्येष सूतस्य धर्मः क्षेत्रोपजीवनम्  ॥ ब्न्द्प्_१,३६।१६४ ॥  
रथनागाश्वचरितं जघन्यं च चिकित्सितम्  ।  
पृथुस्तवार्थं तौ तत्र समाहूतौ महर्षिभिः  ॥ ब्न्द्प्_१,३६।१६५ ॥  
तावूचुर्मुनयः सर्वे स्तूयतामेष पार्थिवः  ।  
कर्मैतदनुरूपं च पात्रं चायं नराधिपः  ॥ ब्न्द्प्_१,३६।१६६ ॥  
तावूचतुस्ततः सर्वांस्तानृषीन्सूतमागधौ  ।  
आवां देवानृषींश्चैव प्रीणयावः स्वकर्मतः  ॥ ब्न्द्प्_१,३६।१६७ ॥  
न चास्य विद्वो वै कर्म न तथा लक्षणं यशः  ।  
स्तोत्रं येनास्य कुर्याव प्रोचुस्तेजस्विनो द्विजाः  ॥ ब्न्द्प्_१,३६।१६८ ॥  
एष कर्मरतो नित्यं सत्यवाक्संयतेन्द्रियः  ।  
ज्ञानशीलो वदान्यश्च सङ्ग्रामेष्वपरजितः  ॥ ब्न्द्प्_१,३६।१६९ ॥  
ऋषिभिस्तौ नियुक्तौ तु भविष्यैः स्तूयतामिति  ।  
यानि कर्माणि कृतवान् पृथुः पश्चान्महाबलः  ॥ ब्न्द्प्_१,३६।१७० ॥  
तानि गीतनिबद्धानि ह्यस्तुतां सूतमागधौ  ।  
ततस्तवान्ते सुप्रीतः पृथुः प्रादात्प्रजेश्वरः  ॥ ब्न्द्प्_१,३६।१७१ ॥  
अनूपदेशं सूताय मगधं मागधाय च  ।  
तदादि पृथिवीपालाः स्तूयन्ते सूतमागधैः  ॥ ब्न्द्प्_१,३६।१७२ ॥  
आशीर्वादैः प्रबोध्यन्ते सूतमागधबन्दिभिः  ।  
तं दृष्ट्वा परमप्रीताः प्रजा ऊचुर्महर्षयः  ॥ ब्न्द्प्_१,३६।१७३ ॥  
एष वृत्तिप्रदो वैन्यो भविष्यति नराधिपः  ।  
ततो वैन्यं महाभागं प्रजाः समभिदुद्रुवुः  ॥ ब्न्द्प्_१,३६।१७४ ॥  
त्वं नो वृत्तिं विधत्स्वेति महार्षिवच नात्तदा  ।  
सो ऽभिद्रुतः प्रजाभिस्तु प्रजाहितचिकीर्षया  ॥ ब्न्द्प्_१,३६।१७५ ॥  
धनुर्गृहीत्वा बाणांश्च वसुधामाद्रवद्बली  ।  
ततो वैन्यभयत्रस्ता गौर्भूत्वा प्राद्रवन्मही  ॥ ब्न्द्प्_१,३६।१७६ ॥  
तां पृथुर्धनुरादाय द्रवन्तीमन्वधावत  ।  
सा लोकान्ब्रह्मलोकादीन्गत्वा वैन्यभयात्तदा  ॥ ब्न्द्प्_१,३६।१७७ ॥  
सन्ददर्शाग्रतो वैन्यं कार्मुकोद्यतपाणिकम्  ।  
ज्वलद्भिर्निशितैर्बाणैर्दीप्ततेजसमच्युतम्  ॥ ब्न्द्प्_१,३६।१७८ ॥  
महायोगं महात्मानं दुर्द्धर्षममरैरपि  ।  
अलबन्ती तु सा त्राणं वैन्यमेवान्वपद्यत  ॥ ब्न्द्प्_१,३६।१७९ ॥  
कृताञ्जलिपुटा देवी पूज्या लोकैस्त्रिभिः सादा  ।  
उवाच वैनं नाधर्मः स्त्रीवधे परिपश्यति  ॥ ब्न्द्प्_१,३६।१८० ॥  
कथं धारयिता चासि प्रजा या वर्द्धिता मया  ।  
मयि लोकाः स्थिता राजन्मयेदं धार्यते जगत्  ॥ ब्न्द्प्_१,३६।१८१ ॥  
मत्कृते न विनश्येयुः प्रजाः पार्थिव वर्द्धिताः  ।  
स मां नर्हसि वै हन्तुं श्रेयस्त्वं च चिकीर्षसि  ॥ ब्न्द्प्_१,३६।१८२ ॥  
प्रजानां पृथिवीपाल शृणु चेदं वचो मम  ।  
उपायतः समारब्धा सर्वे सिद्ध्यन्त्युपक्रमाः  ॥ ब्न्द्प्_१,३६।१८३ ॥  
हत्वापि मां न शक्तस्त्वं प्रजानां पालने नृप  ।  
अन्तर्भूता भविष्यामि जहि कोपं महाद्युते  ॥ ब्न्द्प्_१,३६।१८४ ॥  
अवध्यश्च स्त्रियः प्राहुस्तिर्यग्योनिगतेष्वपि  ।  
सत्त्वषु पृथिवीपाल धम न त्यक्तुमर्हसि  ॥ ब्न्द्प्_१,३६।१८५ ॥  
एवं बहुविधं वाक्यं श्रुत्वा तस्या महामनाः  ।  
क्रोधं निगृह्य धर्मात्मा वसुधामिदमब्रवीत्  ॥ ब्न्द्प्_१,३६।१८६ ॥  
एकस्यार्थाय यो हन्यादात्मनो वा परस्य च  ।  
एकं प्राणी बहून्वापि कर्म तस्यास्ति पातकम्  ॥ ब्न्द्प्_१,३६।१८७ ॥  
यस्मिंस्तु निहते भद्रे जीवन्ते बहवः सुखम्  ।  
तस्मिन्हते नास्ति शुभे पातकं चोपपातकम्  ॥ ब्न्द्प्_१,३६।१८८ ॥  
सो ऽहं प्रजानिमित्तं त्वां हनिष्यामि वसुन्धरे  ।  
यदि मे वचनं नाद्य करिष्यसि जगद्धितम्  ॥ ब्न्द्प्_१,३६।१८९ ॥  
त्वां निहत्याशु बाणेन मच्छासनपराङ्मुखीम्  ।  
आत्मानं प्रथयित्वेह प्रजा धारयिता स्वयम्  ॥ ब्न्द्प्_१,३६।१९० ॥  
सा त्वं वचनमास्थाय मम धर्मभृतां वरे  ।  
सञ्जीवय प्रजा नित्यं शक्ता ह्यसि न संशयः  ॥ ब्न्द्प्_१,३६।१९१ ॥  
दुहितृत्वं च मे गच्छ चैवमेतमहं शरम्  ।  
नियच्छेयं त्वद्वधार्थमुद्यन्तं घोरदर्शनम्  ॥ ब्न्द्प्_१,३६।१९२ ॥  
प्रत्युवाच ततो वैन्यमेवमुक्ता सती मही  ।  
सर्वमेतदहं राजन्विधास्यामि न संशयः  ॥ ब्न्द्प्_१,३६।१९३ ॥  
वत्सं तु मम तं पश्य क्षरेयं येन वत्सला  ।  
समां च कुरु सर्वत्र मां त्वं धर्म्मभृतां वर  ।  
यथा विस्पन्दमानं मे क्षीरं सर्वत्र भावयेत्  ॥ ब्न्द्प्_१,३६।१९४ ॥  
सूत उवाच  
तत उत्सारयामास शिलाजालनि सर्वशः  ।  
धनुष्कोट्या तथा वैन्यस्तेन शैला विवर्द्धिताः  ॥ ब्न्द्प्_१,३६।१९५ ॥  
मन्वन्तरेष्वतीतेषु विषमासीद्वसुन्धरा  ।  
स्वभावेना भवत्तस्याः समानि विषमाणि च  ॥ ब्न्द्प्_१,३६।१९६ ॥  
न हि पूर्वनिसर्गे वै विषमे पृथिवीतले  ।  
प्रविभागः पुराणां वा ग्रामाणां वापि विद्यते  ॥ ब्न्द्प्_१,३६।१९७ ॥  
न सस्यानि न गोरक्षं न कृषिर्न वणिक्पथः  ।  
चाक्षुषस्यान्तरे पूर्वमासीदेतत्पुरा किल  ॥ ब्न्द्प्_१,३६।१९८ ॥  
वैवस्वतेंऽतरे तस्मिन्सर्व स्यैतस्य सम्भवः  ।  
समत्वं यत्र यत्रासीद्भूमेः कस्मिंश्चिदेव हि  ॥ ब्न्द्प्_१,३६।१९९ ॥  
तत्र तत्र प्रजास्ता वै निवसन्ति च सर्वशः  ।  
आहारः फल मूले तु प्रजानामभवत्किल  ॥ ब्न्द्प्_१,३६।२०० ॥  
कृच्छ्रेणैव तदा तासामित्येवमनुशुश्रुम  ।  
वैन्यात्प्रभृति लोके ऽस्मिन्सर्वस्यैतस्य सम्भवः  ॥ ब्न्द्प्_१,३६।२०१ ॥  
स कल्पयित्वा वत्सं तु चाक्षुषं मनुमीश्वरः  ।  
पृथुर्दुदोह सस्यानि स्वे तले पृथिवीं ततः  ॥ ब्न्द्प्_१,३६।२०२ ॥  
तेनान्नेन ततस्ता वै वर्त्तयन्ति शुभाः प्रजाः  ।  
ऋषिभिः श्रूयते चापि पुनर्दुग्धा वसुन्धरा  ॥ ब्न्द्प्_१,३६।२०३ ॥  
वत्सः सोमस्त्वभूत्तेषां दोग्धा चापि बृहस्पतिः  ।  
छन्दासिपात्रमासीत्तु गायत्र्यादीनि सर्वशः  ॥ ब्न्द्प्_१,३६।२०४ ॥  
क्षीरमासीत्तदा तेषां तपो ब्रह्म च शाश्वतम्  ।  
पुनस्ततो देवगणैः पुरन्दरपुरोगमैः  ॥ ब्न्द्प्_१,३६।२०५ ॥  
सौवर्णं पात्रमादाय दुग्धा संश्रूयते मही  ।  
वत्सस्तु मघवानासीद्दोग्धा च सविता विभुः  ॥ ब्न्द्प्_१,३६।२०६ ॥  
क्षीरमूर्जं च मधु च वर्त्तन्ते तेन देवताः  ।  
पितृभिः श्रूयते चापि पुनर्दुग्धा वसुन्धरा  ॥ ब्न्द्प्_१,३६।२०७ ॥  
राजतं पात्रमादाय स्वधामाशु वितृप्तये  ।  
वैवस्वतो यमस्त्वासीत्तेषां वत्सः प्रतापवान्  ॥ ब्न्द्प्_१,३६।२०८ ॥  
अन्तकश्चाभवद्दोग्धा पितॄणां बलवान्प्रभुः  ।  
असुरैः श्रूयते चापि पुनर्दुग्धा वसुन्धरा  ॥ ब्न्द्प्_१,३६।२०९ ॥  
आयसं पात्रमादाय किल मायश्च सर्वशः  ।  
विरोचनस्तु प्राह्रादिर्वत्सस्तेषां महायशाः  ॥ ब्न्द्प्_१,३६।२१० ॥  
त्रत्विग्द्विमूर्द्धा दैत्यानां दोग्धाभूद्दितिनन्दनः  ।  
पायसा ते च मायाभिः सर्वे मायाविनो ऽसुराः  ॥ ब्न्द्प्_१,३६।२११ ॥  
वर्त्तयन्ति महावीर्यास्तदेषां परमं बलम्  ।  
नागैस्तु श्रूयते दुग्धा वत्सं कृत्वा तु तक्षकम्  ॥ ब्न्द्प्_१,३६।२१२ ॥  
अलाब५पात्रमादाय विषं क्षीरं तदा मही  ।  
तेषां वै वासुकिर्देग्धा काद्रवेयः प्रतापवान्  ॥ ब्न्द्प्_१,३६।२१३ ॥  
नागानां वै द्विजश्रेष्ठ सर्पाणां चैव सर्वशः  ।  
तेनैव वर्त्तयन्त्युग्रा महाकाया विषोल्बणाः  ॥ ब्न्द्प्_१,३६।२१४ ॥  
तदाहारास्तदाचारास्त द्वीर्यास्तदुपाश्रयाः  ।  
आमपात्रे पुनर्दुग्धा त्वन्तर्धानप्रियं मही  ॥ ब्न्द्प्_१,३६।२१५ ॥  
वत्सं वैश्रवणं कृत्वा यक्षैः पुण्यजनैस्तथा  ।  
दोग्धा रजतनाभस्तु पिता मणिधरस्य यः  ॥ ब्न्द्प्_१,३६।२१६ ॥  
यज्ञात्मजो महातेजा वशी च सुमहायशाः  ।  
तेन ते वर्त्तयन्तीति परमर्थतया च ह  ॥ ब्न्द्प्_१,३६।२१७ ॥  
राक्षसैश्च पिशाचैश्च पुनर्दुग्धा वसुन्धरा  ।  
ब्रह्मा ब्राह्यास्तु वै दोगधा तेषामासीत्कुबेरकः  ॥ ब्न्द्प्_१,३६।२१८ ॥  
वत्सः सुमाली बलवान्क्षीरं रुधिरमेव च  ।  
कपालपात्रे निर्दुग्धा ह्यन्तर्द्धनं च राक्षसैः  ॥ ब्न्द्प्_१,३६।२१९ ॥  
तेन क्षीरेण रक्षांसि वर्त्तयन्तीह सर्वशः  ।  
पद्मपात्रे पुनर्दुग्धा गन्धर्वैश्चाप्स रोगणैः  ॥ ब्न्द्प्_१,३६।२२० ॥  
वत्सं चित्ररथं कृत्वा शुचीन्गन्धामही तदा  ।  
तेषां वसुरुचिस्त्वासीद्दोग्धा पुत्रो मुनेः शुभः  ॥ ब्न्द्प्_१,३६।२२१ ॥  
गन्धर्वराजो ऽतिबलो महात्मा सूर्यसन्निभः  ।  
शैलैश्च श्रूयते दुग्धा पुनर्देवी वसुन्धरा  ॥ ब्न्द्प्_१,३६।२२२ ॥  
तदौषधीर्मूर्तिमती रत्नानि विविधानि च  ।  
वत्सस्तु हिमवानासीद्दोग्धा मेरुर्महागिरिः  ॥ ब्न्द्प्_१,३६।२२३ ॥  
पात्रं तु शैलमेवासीत्तेन शैलाः प्रतिष्ठिताः  ।  
श्रूयते वृक्षवीरुद्भिः पुनर्दुग्धा वसुन्धरा  ॥ ब्न्द्प्_१,३६।२२४ ॥  
पालाशं पात्रमादाय छिन्नदग्धप्ररोहणम्  ।  
कामधुक् पुष्पितः शालः प्लक्षो वत्सो यशस्विनाम्  ॥ ब्न्द्प्_१,३६।२२५ ॥  
सर्वकामदुघा दोग्ध्री पृथिवी भूतभाविनी  ।  
सैव धात्री विधात्री च धारणी च वसुन्धरा  ॥ ब्न्द्प्_१,३६।२२६ ॥  
दुग्धा हितार्थं लोकानां पृथुनेति हि नः श्रुतम्  ।  
चराचरस्य लोकस्य प्रतिष्ठा योनिरेव च  ॥ ब्न्द्प्_१,३६।२२७ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्ग पादे शेषमन्वन्तराश्यानं पृथिवीदोहनं च नाम षट्त्रिंशत्तमो ऽध्यायः  
  
  
_____________________________________________________________  
  
  
सूत उवाच  
आसीदिह समुद्रान्ता वसुधेति यथा श्रुतम्  ।  
वसु धत्ते यतस्तस्माद्वसुधा सेति गीयते  ॥ ब्न्द्प्_१,३७।१ ॥  
मधुकैटभयोः पूर्वं मेदसा सम्परिप्लुता  ।  
तेनेयं मेदिनीत्युक्ता निरुक्त्या ब्रह्मवादिभिः  ॥ ब्न्द्प्_१,३७।२ ॥  
ततो ऽभ्युपगमाद्राज्ञः पृथोर्वैन्यस्य धीमतः  ।  
दुहितृत्वमनुप्राप्ता पृथिवी पठ्यते ततः  ॥ ब्न्द्प्_१,३७।३ ॥  
पृथुना प्रविभागश्चधरायाः साधितः पुरा  ।  
तस्याकरवती राज्ञः पत्तनाकरमालिनी  ॥ ब्न्द्प्_१,३७।४ ॥  
चातुर्वर्णमयसमाकीर्णा रक्षिता तेन धीमता  ।  
एवम्प्रभावोराजासीद्वैन्यः सद्विजसत्तमाः  ॥ ब्न्द्प्_१,३७।५ ॥  
नमस्यश्चैव पूच्यश्च भूतग्रामेण सर्वशः  ।  
ब्राह्मणैश्च महाभागैर्वेदवेदाङ्गपारगैः  ॥ ब्न्द्प्_१,३७।६ ॥  
पृथुरेव नमस्कार्यो ब्रह्मयोनिः सनातनः  ।  
पार्थिवैश्च महाभागैः प्रार्थयद्भिर्महद्यशः  ॥ ब्न्द्प्_१,३७।७ ॥  
आदिराजो नमस्कार्यः पृथुर्वैन्यः प्रतापवान्  ।  
योधैरपि च सङ्ग्रामे प्राप्तुकामैर्जयं युधि  ॥ ब्न्द्प्_१,३७।८ ॥  
आदिकर्त्तारणानां वै नमस्यः पृथुरेव हि  ।  
यो हि योद्धा रणं याति कीर्त्तयित्वा पृथुं नृपम्  ॥ ब्न्द्प्_१,३७।९ ॥  
स घोररूपात्सङ्ग्रामात्क्षेमी तरति कीर्त्तिमान्  ।  
वैश्यैरपि च राजर्षिर्वेश्यवृत्तिमिहास्थितैः  ॥ ब्न्द्प्_१,३७।१० ॥  
पृथुरेव नमस्कार्यो वृत्तिदानान्महायशाः  ।  
एते वत्सविशेषाश्च दोग्धारः क्षीरमेव च  ॥ ब्न्द्प्_१,३७।११ ॥  
पात्राणि च मयोक्तानि सर्वाण्येव यथाक्रमम्  ।  
ब्रह्मणा प्रथमं दुग्धा पुरा पृथ्वी महात्मना  ॥ ब्न्द्प्_१,३७।१२ ॥  
वायुं कृत्वा तथा वत्सं बीजानि वसुधातले  ।  
ततः स्वायम्भुवे पूर्वं तदा मन्वन्तरे पुनः  ॥ ब्न्द्प्_१,३७।१३ ॥  
वत्सं स्वायम्भुवं कृत्वा सर्वसस्यानि चैव हि  ।  
ततः स्वारोचिषे वापि प्राप्ते मन्वन्तरे ऽधुना  ॥ ब्न्द्प्_१,३७।१४ ॥  
वत्सं स्वारोचिषं कृत्वा दुग्धा सस्यानि मेदिनी  ।  
उत्तमेन तु तेनापि दुग्धा देवानु जेन तु  ॥ ब्न्द्प्_१,३७।१५ ॥  
मनुं कृत्वोत्तमं वत्सं सर्वसस्यानि धीमता  ।  
पुनश्च पञ्चमे पृथ्वी तामसस्यान्तरे मनोः  ॥ ब्न्द्प्_१,३७।१६ ॥  
दुग्धेयं तामसं वत्सं कृत्वा वै बलबन्धुना  ।  
चारिष्टवस्य वै षष्ठे सम्प्राप्ते चान्तरे मनोः  ॥ ब्न्द्प्_१,३७।१७ ॥  
दुग्धा मही पुराणेन वत्सं चारिष्टवं प्रति  ।  
चाक्षुषे चापि सम्प्राप्ते तदा मन्वन्तरे पुनः  ॥ ब्न्द्प्_१,३७।१८ ॥  
दुग्धा मही पुराणेन वत्सं कृत्वा तु चाक्षुषम्  ।  
चाक्षुषस्यान्तरे ऽतीते प्राप्ते वैवस्वते पुनः  ॥ ब्न्द्प्_१,३७।१९ ॥  
वैन्येनेयं पुरा दुग्धा यथा ते कथितं मया  ।  
एतैर्दुग्धा पुरा पृथ्वी व्यतीतेष्वन्तरेषु वै  ॥ ब्न्द्प्_१,३७।२० ॥  
देवादिभिर्मनुष्यैश्च ततो भूतादिभिश्च ह  ।  
एवं सर्वेषु विज्ञेया अतीतानागतेष्विह  ॥ ब्न्द्प्_१,३७।२१ ॥  
देवा मन्वन्तरे स्वस्थाः पृथोस्तु शृणुत प्रजाः  ।  
पृथोस्तु पुत्रौ विक्रान्तौ जज्ञाते ऽन्तर्द्धिपाषनौ  ॥ ब्न्द्प्_१,३७।२२ ॥  
शिखण्डिनी हविर्धानमन्तर्द्धानाव्द्यजायत  ।  
हविर्धानात्षडाग्नेयी धिषणाजनयत्सुतान्  ॥ ब्न्द्प्_१,३७।२३ ॥  
प्राचीनबर्हिषं शुक्लं गयं कृष्णं प्रजाचिनौ  ।  
प्राचीनबर्हिर्भगवान्महानासीत्प्रजापतिः  ॥ ब्न्द्प्_१,३७।२४ ॥  
बलश्रुततपोवीर्यैः पृथिव्यामेकराडसौ  ।  
प्राचीनाग्राः कुशास्तस्य तस्मात्प्राचीनबर्ह्यसौ  ॥ ब्न्द्प्_१,३७।२५ ॥  
समुद्रतनयायां तु कृतदारः स वै प्रभुः  ।  
महतस्तपसः पारे सवर्णायां प्रजापतिः  ॥ ब्न्द्प्_१,३७।२६ ॥  
सवर्णाधत्त सामुद्री दश प्राचीनबर्हिषः  ।  
सर्वान्प्रचेतसो नाम धनुर्वेदस्य पारगान्  ॥ ब्न्द्प्_१,३७।२७ ॥  
अपृथग्धर्मचरणास्ते ऽतप्यन्त महात्तपः  ।  
दशवर्ष सहस्राणि समुद्रसलिलेशयाः  ॥ ब्न्द्प्_१,३७।२८ ॥  
तपश्चतेषु पृथिवीं तप्यत्स्वथ महीरुहाः  ।  
अरक्ष्यमाणामावब्रुर्बभूवाथ प्रजाक्षयः  ॥ ब्न्द्प्_१,३७।२९ ॥  
प्रत्याहृते तदा तस्मिञ्चाक्षुषस्यान्तरे मनोः  ।  
नाशकन्मारुतो वातुं वृत्तं खमभवद्द्रुमैः  ॥ ब्न्द्प्_१,३७।३० ॥  
दशवर्षसहस्राणि न शेकुश्चेष्टितुं प्रजाः  ।  
तदुपश्रुत्य तपसा सर्वे युक्ताः प्रचेतसः  ॥ ब्न्द्प्_१,३७।३१ ॥  
मुखेभ्यो वायुमग्निं च ससृजुर्जातमन्यवः  ।  
उन्मूलानथ वृक्षांस्तान्कृत्वा वायुरशोषयत्  ॥ ब्न्द्प्_१,३७।३२ ॥  
तानग्निरदहद्धोर एवमासीद्दुमक्षयः  ।  
द्रुमक्षयमथो बुद्ध्वा किञ्चिच्छिष्टेषु शाखिषु  ॥ ब्न्द्प्_१,३७।३३ ॥  
उपगम्याब्रवी देतान्राजा सोमः प्रचेतसः  ।  
दृष्ट्वा प्रयोजनं सत्यं लोकसन्तानकारणात्  ॥ ब्न्द्प्_१,३७।३४ ॥  
कोपं त्यजत राजानः सर्वे प्राचीनबर्हिषः  ।  
वृक्षाः क्षित्यां जनिष्यन्ति शाम्यतामग्निमारुतौ  ॥ ब्न्द्प्_१,३७।३५ ॥  
रत्नभूता च कन्येयं वृक्षाणां वरवर्णिनीः  ।  
भविष्यज्जनता ह्येषा धृता गर्भेण वै मया  ॥ ब्न्द्प्_१,३७।३६ ॥  
मारिषा नाम नाम्नैषा वृक्षैरेव विनिर्मिता  ।  
भार्या भवतु वो ह्येषा सोमगर्भा विवर्द्धिता  ॥ ब्न्द्प्_१,३७।३७ ॥  
युष्माकं तेजसार्द्धेन मम चार्धेन तेजसा  ।  
अस्यामुत्पत्स्यते विद्वान्दक्षो नाम प्रजापतिः  ॥ ब्न्द्प्_१,३७।३८ ॥  
स इमां दग्धभूयिष्ठां युष्मत्तेजोमयेन वै  ।  
अग्निनाग्निसमो भूयः प्रजाः संवर्द्धयिष्यति  ॥ ब्न्द्प्_१,३७।३९ ॥  
ततः सोमस्य वचनाज्जगृहुस्ते प्रचेतसः  ।  
सन्त्दृत्य कोपं वृक्षेभ्यः पत्नीं धर्मेण मारिषाम्  ॥ ब्न्द्प्_१,३७।४० ॥  
मारिषायां ततस्ते वै मनसा गर्भमादधुः  ।  
दशभ्यस्तु प्रचेतोभ्यो मारिषायां प्रजापतिः  ॥ ब्न्द्प्_१,३७।४१ ॥  
दक्षो जज्ञे महातेजाः सोमस्यांशेन वीर्यवान्  ।  
असृजन्मनसा त्वादौ प्रजा दक्षो ऽथ मैथुनात्  ॥ ब्न्द्प्_१,३७।४२ ॥  
अचरांश्च चरांश्चैव द्विपदो ऽथ चतुष्पदः  ।  
विसृज्य मनसा दक्षः पश्चादसृजत स्त्रियः  ॥ ब्न्द्प्_१,३७।४३ ॥  
ददौ स दश धर्माय कश्यपाय त्रयां दश  ।  
कालस्य नयने युक्ताः सप्तविंशतिमिन्दवे  ॥ ब्न्द्प्_१,३७।४४ ॥  
एभ्यो दत्त्वा ततो ऽन्या वै चतस्रो ऽरिष्टनेमिने  ।  
द्वे चैव बहुपुत्राय द्वे चैवाङ्गिरसे तथा  ॥ ब्न्द्प्_१,३७।४५ ॥  
कन्यामेकां कृशाश्वाय तेभ्यो ऽपत्यं बभूव ह  ।  
अन्तरं चाक्षुषस्याथ मनोः षष्ठं तु गीयते  ॥ ब्न्द्प्_१,३७।४६ ॥  
मनोर्वैवस्वतस्यापि सप्तमस्य प्रजापतेः  ।  
वसुदेवाः खगा गावो नागा दितिजदानवाः  ॥ ब्न्द्प्_१,३७।४७ ॥  
गन्धर्वाप्सरसश्चैव जज्ञिरे ऽन्याश्च जातयः  ।  
ततः प्रभृति लोके ऽस्मिन्प्रजा मैथुनसम्भवाः  ।  
सङ्कल्पाद्दर्शनात्स्पर्शात्पूर्वासां सृष्टिरुच्यते  ॥ ब्न्द्प्_१,३७।४८ ॥  
ऋषिरुवाच  
देवानां दानवानां च देवर्षिणां च ते शुभः  ।  
सम्भवः कथितः पूर्वं दक्षस्य च महात्मनः  ॥ ब्न्द्प्_१,३७।४९ ॥  
प्राणात्प्रजापतेर्जन्म दक्षस्य कथितं त्वया  ।  
कथं प्राचे तस्त्वं च पुनर्लेभे महातपाः  ॥ ब्न्द्प्_१,३७।५० ॥  
एतं नः संशयं सूत व्याख्यातुं त्वमिहार्हसि  ।  
दौहित्रश्चैव सोमस्य कथं श्र्वशुरतां गतः  ॥ ब्न्द्प्_१,३७।५१ ॥  
सूत उवाच  
उत्पत्तिश्च निरोधश्च नित्यं भूतेषु सत्तमाः  ।  
ऋषयो ऽत्र न सुह्यन्ति विद्यावन्तश्च ये जनाः  ॥ ब्न्द्प्_१,३७।५२ ॥  
युगे युगे भवन्त्येते सर्वे दक्षादयो द्विजाः  ।  
पुनश्चैव निरुध्यन्ते विद्वांस्तत्र न मुह्यति  ॥ ब्न्द्प्_१,३७।५३ ॥  
ज्यैष्ठ्यकानिष्ठ्यमप्येषां पूर्वमासीद्द्विजोत्तमाः  ।  
तप एव गरीयो ऽभूत्प्रभावश्चैव कारणम्  ॥ ब्न्द्प्_१,३७।५४ ॥  
इमां विसृष्टिं यो वेद चाक्षुषस्य चराचरम्  ।  
प्रजावानायुषस्तीर्णः स्वर्गलोके महीयते  ॥ ब्न्द्प्_१,३७।५५ ॥  
एवं सर्गः समाख्यातश्चाक्षुषस्य समासतः  ।  
इत्येते षट् निसर्गाश्च क्रान्ता मन्वन्तरात्मकाः  ॥ ब्न्द्प्_१,३७।५६ ॥  
स्वायम्भुवाद्याः सङ्क्षेपाच्चाशुषान्ता यथाक्रमम्  ।  
एते सर्गा यथा प्राज्ञैः प्रोक्ता ये द्विजसत्तमाः  ॥ ब्न्द्प्_१,३७।५७ ॥  
वैवस्वतनिसर्गेण तेषां ज्ञेयस्तु विस्तरः  ।  
अन्यूनानतिरिक्तास्ते सर्वे सर्गा विवस्वतः  ॥ ब्न्द्प्_१,३७।५८ ॥  
आरोग्यायुः प्रमाणेभ्यो धर्मतः कामतोर्ऽथतः  ।  
एतानेव गुणानेति यः पठन्ननसूयकः  ॥ ब्न्द्प्_१,३७।५९ ॥  
वैवस्वतस्य वक्ष्यामि साम्प्रतस्य महात्मनः  ।  
समासव्यासतः सर्गं ब्रुवतो मे निबोधत  ॥ ब्न्द्प्_१,३७।६० ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे चाक्षुषसर्गवर्णनं नाम सप्तत्रिंशत्तमो ऽध्यायः  
  
  
_____________________________________________________________  
  
सूत उवाच  
सप्तम त्वथ पर्याये मनोर्वैवस्वतस्य ह  ।  
मारीचात्कश्यपाद्देवा जज्ञिरे परमर्षयः  ॥ ब्न्द्प्_१,३८।१ ॥  
आदित्या वसवी रुद्राः साध्या विश्वे मरुद्गणाः  ।  
भृगव्ॐऽगिरसश्चैव ते ऽष्ठौ देवगणाः स्मृताः  ॥ ब्न्द्प्_१,३८।२ ॥  
आदित्या मरुतो रुद्रा विज्ञेयाः कश्यपात्मजाः  ।  
साध्याश्य वसवो विश्वे धर्मपुत्रास्त्रयो गणाः  ॥ ब्न्द्प्_१,३८।३ ॥  
भृगोस्तु भृगवो देवा ह्यङ्गिरस्ॐऽगिरः सुताः  ।  
वैवस्वतेंऽतरे ह्यस्मिन्नित्ये ते छन्दजा मताः  ॥ ब्न्द्प्_१,३८।४ ॥  
एते ऽपि च गमिष्यन्ति महान्तं कालपर्ययात्  ।  
एवं सर्गस्तु मारीचो विज्ञेयः साम्प्रतः शुभः  ॥ ब्न्द्प्_१,३८।५ ॥  
तेजस्वी साम्प्रतस्तेषामिन्द्रो नाम्ना महाबलः  ।  
अतीतानागता ये च वर्त्तन्ते साम्प्रतं च ये  ॥ ब्न्द्प्_१,३८।६ ॥  
सर्वे मन्वन्तरेद्रास्ते विज्ञेयास्तुल्यलक्षणाः  ।  
भूतभव्यभवन्नाथाः सहस्राक्षाः पुरन्दराः  ॥ ब्न्द्प्_१,३८।७ ॥  
सघवन्तश्चते सर्वे शृङ्गिणो वज्रपाणयः  ।  
सर्वैः क्रतुशतेनेष्टं पृथक्छतगुणेन तु  ॥ ब्न्द्प्_१,३८।८ ॥  
त्रैलोक्ये यानि सत्त्वानि गतिमन्ति ध्रुवाणि च  ।  
अभिभूयावतिष्ठन्ति धर्माद्यैः कारणैरपि  ॥ ब्न्द्प्_१,३८।९ ॥  
तेजसा तपसा बुद्ध्या बलश्रुतपराक्रमैः  ।  
भूतभव्यभवन्नाथा यथा ते प्रभविष्णवः  ॥ ब्न्द्प्_१,३८।१० ॥  
एतत्सर्वं प्रवक्ष्यामि ब्रुवतो मे निबोधत  ।  
भूतभव्यभवद्ध्येत त्समृतं लोकत्रयं द्विजैः  ॥ ब्न्द्प्_१,३८।११ ॥  
भूर्लोको ऽयं स्मृतो भूतमन्तरिक्षं भवत्स्मृतम्  ।  
भव्यं स्मृतं दिवं ह्येतत्तेषां वक्ष्यामि साधनम्  ॥ ब्न्द्प्_१,३८।१२ ॥  
ध्यायता लोकनामानि ब्रह्मणाग्रे विभाषितम्  ।  
भूरिति व्याहृतं पूर्वं भूर्लोको ऽयमभूत्तदा  ॥ ब्न्द्प्_१,३८।१३ ॥  
भू सत्तायां स्मृतो धातुस्तथासौ लोकदर्शने  ।  
भूतत्वाद्दर्शनाच्चैव भूर्लोको ऽयमभूत्ततः  ॥ ब्न्द्प्_१,३८।१४ ॥  
अतो ऽयं प्रथमो लोको भूतत्वाद्भूर्द्वजैः स्मृतः  ।  
भूते ऽस्मिन्भवदित्युक्तं द्वितीयं ब्रह्मणा पुनः  ॥ ब्न्द्प्_१,३८।१५ ॥  
भवदित्यत्पद्यमाने काले शब्दो ऽयमुच्यते  ।  
भवनात्तु भुवल्लोको निरुत्तया हि निरुच्यते  ॥ ब्न्द्प्_१,३८।१६ ॥  
अन्तरिक्षं भवत्तस्माद्द्वितीयो लोक उच्यते  ।  
उत्पन्ने तु तथा लोके द्वितीये ब्रह्मणा पुनः  ॥ ब्न्द्प्_१,३८।१७ ॥  
भव्येति व्याहृतं पश्चाद्भव्यो लोकस्ततो ऽभवत्  ।  
अनागते भव्य इत शब्द एष विभाव्यते  ॥ ब्न्द्प्_१,३८।१८ ॥  
तस्माद्भव्यो ह्यसौ लोको नामतस्त्रिदिवं स्मृतम्  ।  
भूरितीयं स्मृता भूमिरन्तरिक्षं भुवः स्मृतम्  ॥ ब्न्द्प्_१,३८।१९ ॥  
दिवं स्मृतं तथा भव्यं त्रलोक्यस्यैष निर्णयः  ।  
त्रैलोक्ययुक्तैर्व्याहारैस्तिस्रो व्याहृतयो ऽभवन्  ॥ ब्न्द्प्_१,३८।२० ॥  
नाथ इत्येष धातुर्वै धातुज्ञैः पालने स्मृतः  ।  
यस्माद्भूतस्य लोकस्य भव्यस्य भवतस्तथा  ॥ ब्न्द्प्_१,३८।२१ ॥  
लोकत्रयस्य नाथास्ते तस्मादिन्द्राद्विजैः स्मृताः  ।  
प्रधानभूता देवेन्द्रा गुणभूतास्तथैव च  ॥ ब्न्द्प्_१,३८।२२ ॥  
मन्वन्तरेषु ये देवा यज्ञभाजो भवन्ति हि  ।  
यज्ञगन्धर्वरक्षांसि पिशाचो रगमानुषाः  ॥ ब्न्द्प्_१,३८।२३ ॥  
महिमानः स्मृता ह्येते देवेन्द्राणां तु सर्वशः  ।  
देवेन्द्रा गुरवो नाथा राजानः पितरो हि ते  ॥ ब्न्द्प्_१,३८।२४ ॥  
रक्षन्तीमाः प्रजा ह्येते धर्मेणेह सुरोत्तमाः  ।  
इत्येतल्लक्षणं प्रोक्तं देवेन्द्राणां समासतः  ॥ ब्न्द्प्_१,३८।२५ ॥  
सप्तर्षीन्सम्प्रवक्ष्यामि साम्प्रतं ये दिवं श्रिताः  ।  
गाधिजः कौशिको धीमान्विश्वामित्रो महातपाः  ॥ ब्न्द्प्_१,३८।२६ ॥  
भार्गवो जमदग्निश्च ह्यौर्वपुत्रः प्रतापवान्  ।  
बृहस्पतिसुतश्चापि भरद्वाजो महा यशाः  ॥ ब्न्द्प्_१,३८।२७ ॥  
औतथ्यो गौतमो विद्वाञ्शरद्वान्नाम धार्मिकः  ।  
स्वायम्भुवो ऽत्रिर्भगवान्ब्रह्मकोशः सपञ्चमः  ॥ ब्न्द्प्_१,३८।२८ ॥  
षष्ठो वसिष्ठपुत्रस्तु वसुमांल्लोकविश्रुतः  ।  
वत्सरः काश्यपश्यैव सप्तैते साधुसम्मताः  ॥ ब्न्द्प्_१,३८।२९ ॥  
एते सप्तर्षयश्योक्ता वर्त्तन्ते साम्प्रतेंऽतरे  ।  
इक्ष्वाकुश्च नृगश्चैव धृष्टः शर्यातिरेब च  ॥ ब्न्द्प्_१,३८।३० ॥  
नरिष्यन्तश्चविख्यातो नाभागो दिष्ट एव च  ।  
करूषश्च पृषध्रश्च पांशुश्चनवमः स्मृतः  ॥ ब्न्द्प्_१,३८।३१ ॥  
मनोर्वैवस्वतस्यैते नव पुत्राः सुधार्मिकाः  ।  
कीर्तिता वै तथा ह्येते सप्तमं चैतदन्तरम्  ॥ ब्न्द्प्_१,३८।३२ ॥  
इत्येष ह मया पादो द्वितीयः कथितोद्विजाः  ।  
विस्तरेणानुपूर्व्या च भूयः किं कथयाम्यहम्  ॥ ब्न्द्प्_१,३८।३३ ॥  
  
इति श्रीब्रह्माण्डे महापुराणे वायुप्रोक्ते पूर्वभागे द्वितीये ऽनुषङ्गपादे मन्वन्तरवर्णनं नामाष्टात्रिंशत्तमो ऽध्यायः  
  
समाप्तो ऽयं ब्रह्माण्डमहापुराणपूर्वभागः  
  
  
  
  
  
