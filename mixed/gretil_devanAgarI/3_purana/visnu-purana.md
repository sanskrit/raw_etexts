---
title: Visnu-Purana

---
## Intro
  
  
  
  
 Visnu-Purana   
  
  
  
  
Visnu-Purana  
Based on the edition Bombay : Venkatesvara Steam Press 1910  
  
  
Input by members of the SANSKNET-project  
(http://www.sansknet.ac.in)  
  
  
  
This GRETIL version has been converted from a custom Devanagari encoding.  
Consequently, many word boundaries are not marked by spaces.  
The Nagari e-text follows the layout and graphic appearance of the printed   
edition very closely. It sometimes even adds blanks when a line break cuts   
through a word or compound.  
These and other irregularities cannot be standardized at present.  
  
After more than 1,500 corrections, the text still needs further proof-reading!  
Mistakes may stem from the Devanagari version, or in a few cases they may   
have occured during conversion. In case of doubt, they may be checked against   
the online Devanagari files avaible from the SANSKNET server.   
Please report possible conversion errors.  
This will help improve the routine for future tasks.  
  
  
  
  
  


## पाठः
  
  
  
  
  
  
  
अथ श्रीविष्णुमहापुराणं विष्णुचित्त्यात्मप्रकाशाख्यश्रीधरीय व्याख्याद्वयोपेतं प्रारभ्यते  
  
श्रीमते रामानुजाय नमः  
  
नारायणं नमस्कृत्य नरं चैव नरोत्तमम्  ।  
देवीं सरस्वतीव्यासं ततो जयमुदीरयेत्  ॥ विप्_१,१।० ॥  
श्रीसूत उवाच  
  
ॐ पराशरं मुनिवरं कृतपौर्वाह्निकक्रियम्  ।  
मैत्रेयः परिपप्रच्छ प्रणिपत्याभिवाद्य च  ॥ विप्_१,१।१ ॥  
त्वत्तो हि वेदाध्ययनम् अधीतम् अखिलं गुरो  ।  
धर्मशास्त्राणि सर्वाणि तथाङ्गानि यथाक्रमम्  ॥ विप्_१,१।२ ॥  
त्वाप्रसादान् मुनिश्रेष्ट मामन्ये नाकृतश्रमम्  ।  
वक्ष्यन्ति सर्वशास्त्रेषु प्रयशो येपि विद्विषः  ॥ विप्_१,१।३ ॥  
सोहमिच्छामि धर्मज्ञ श्रोतुं त्वत्तो यथा जगत्  ।  
बभूव भूयश् च यथा महाभाग भविष्यति  ॥ विप्_१,१।४ ॥  
यन्मयं च जगद्ब्रह्मन्यतश्चौतच्चराचरम्  ।  
लीनमासीद्यथा यत्र लयमेष्यति यत्र च  ॥ विप्_१,१।५ ॥  
यत्प्रमाणानि भूतानि देवादीनां च सम्भवम्  ।  
समुद्रपर्वतानां च संस्थानं च यथा भुवः  ॥ विप्_१,१।६ ॥  
सूर्यादीनां च संस्थानं प्रमाणं मुनिसत्तम  ।  
देवादीनां तथा वंशान्मनून्मन्वन्तराणिच  ॥ विप्_१,१।७ ॥  
कल्पान् कल्पविभागांश् च चातुर्युगविकल्पितान्  ।  
कल्पान्तस्य स्वरूपं च युगधर्मांश् च कृत्स्नशः  ॥ विप्_१,१।८ ॥  
देवर्षिपार्थिवानां च चरितं यन्महामुने  ।  
वेदशाखाप्रणयनं यथावव्द्यासकर्तृकम्  ॥ विप्_१,१।९ ॥  
धर्मांश् च ब्रह्मणादीनां तथा चाश्रमवासिनाम्  ।  
श्रेतुमिच्छाम्यहं सर्वं त्वत्तो वासिष्ठनन्दन  ॥ विप्_१,१।१० ॥  
ब्रह्मन्प्रसादप्रवणं कुरुष्व मयि मानसम्  ।  
येनाहमेतज्जानीयां त्वत्प्रसादान्महामुने  ॥ विप्_१,१।११ ॥  
श्रीपराशर उवाच  
साधु मैत्रेय धर्मज्ञ स्मारितोस्मि पुरातनम्  ।  
पितुः पिता मे भगवान् वसिष्ठो यदुवाच ह  ॥ विप्_१,१।१२ ॥  
विश्वामित्रपुयुक्तेन रक्षसा भक्षितः पुरा  ।  
श्रुतस्तातस्ततः क्रोधे मैत्रेयाभून्ममातुलः  ॥ विप्_१,१।१३ ॥  
ततो ऽहं रक्षसां सत्रं विनाशाय समारभम्  ।  
भस्मी भूताश् च शतशस्तस्मिन्सत्रे निशाचराः  ॥ विप्_१,१।१४ ॥  
ततः सङ्क्षीयमाणेषु तेषु रक्षस्वशेषतः  ।  
मामुवाच महाभागो वसिष्ठी मत्पितामहः  ॥ विप्_१,१।१५ ॥  
अलमत्यन्तकोपेन तात मन्युमिमं जहि  ।  
राक्षसा नापराध्यन्ति पितुस् ते विहितं हि तत्  ॥ विप्_१,१।१६ ॥  
मूढानामेव भवति क्रोधो ज्ञानवतां कुतः  ।  
हन्यते तात कः केन यतः स्वकृतभुक्पुमान्  ॥ विप्_१,१।१७ ॥  
सञ्चिचस्यापि महता वत्स क्लेशेन मानवैः  ।  
यशसस्तपसश्चैव क्रोधो नाशकरः परः  ॥ विप्_१,१।१८ ॥  
स्वर्गापवर्गव्यासेधकारणं परमर्षयः  ।  
वर्जयन्ति सदा क्रोधं तात मा तद्वशो भवः  ॥ विप्_१,१।१९ ॥  
अलं निशाचरैर् धग्धैर् दीनैर् अनपकारिभिः  ।  
सत्रं ते विरमत्वेतत्क्षमासारा हि साधवः  ॥ विप्_१,१।२० ॥  
एवं तातेन तेनाहमनुनीतो महात्मना  ।  
उपसंहृतवान्सत्रं सद्यस्तद्वाक्यगौरवात्  ॥ विप्_१,१।२१ ॥  
ततः प्रीतः स भगवान्वसिष्ठो मुनिसत्तमः  ।  
सम्प्राप्तश् च तदा तत्र पुलस्त्यो ब्रह्मणः सुतः  ॥ विप्_१,१।२२ ॥  
पितामहेन दत्तर्घ्यः कृतासनपरिग्रहः  ।  
मामुवाच महाभागो मैत्रेय पुलहाग्रजः  ॥ विप्_१,१।२३ ॥  
पुलास्त्य उवाच  
वैरे महति यद्वाक्याद्गुरोरद्याश्रिता क्षमा  ।  
त्वया तस्मात्समस्तानि भवाञ्शास्त्राणि वेत्स्यति  ॥ विप्_१,१।२४ ॥  
सन्ततेर्न ममोच्छेदः क्रुद्धेनापि यतः कृतः  ।  
त्वया तस्मान्महाभाग ददाम्यन्यं महावरम्  ॥ विप्_१,१।२५ ॥  
पुराणसंहिताकर्त भवान्वत्स भविष्यति  ।  
देवतापारमार्थ्यं च यथावद्वेत्स्यते भवान्  ॥ विप्_१,१।२६ ॥  
प्रवृत्ते च निवृत्ते च कर्मण्यस्तमला मतिः  ।  
मत्प्रसादादसन्दिग्धा तव वत्स भविष्यति  ॥ विप्_१,१।२७ ॥  
ततश् च प्राह भगवान्वसिष्ठो मे पितामहः  ।  
पुलस्त्येन यदुक्तं ते सर्वमेतद्भविष्यति  ॥ विप्_१,१।२८ ॥  
इति पूर्वं वसिष्ठेन पुलस्त्येन च धीमता  ।  
यदुक्तं तत्स्मृतिं याति त्वत्प्रश्रादखिलं मम  ॥ विप्_१,१।२९ ॥  
सो ऽहं वदाम्यशेषं ते मैत्रेय परिपृच्छते  ।  
पुरामसंहितां सम्यक् तां निबोध यथातथम्  ॥ विप्_१,१।३० ॥  
विष्णोः सकाशादुद्भुतं जतत्तत्रैव च स्थितम्  ।  
स्थितिसंयमकर्तासौ जगतोस्य जगच्च सः  ॥ विप्_१,१।३१ ॥  
इति श्रिविष्णुपुराणे प्रथमे ऽंशे प्रथमो ऽध्यायः (१)  
  
  
_____________________________________________________________  
  
  
श्रीपराशर उवाच  
अविकाराय शुद्धाय नित्याय परमात्मने  ।  
सदैकरूपरूपाय विष्णवे सर्वजिष्णवे  ॥ विप्_१,२।१ ॥  
नमो हिरण्यगर्भाय हरये शङ्कराय च  ।  
वासुदेवाय ताराय सर्वस्थित्यन्तकारिणे  ॥ विप्_१,२।२ ॥  
एकानेकस्वरूपाय स्थूलसूक्ष्मात्मने नमः  ।  
अव्यक्तव्यक्तरूपाय विष्णवे मुक्तिहेतवे  ॥ विप्_१,२।३ ॥  
सर्गस्थितिविनाशानां जगतो यो जगन्मयः  ।  
मूलभूतो नसम्तस्मै विष्णवे परमात्मने  ॥ विप्_१,२।४ ॥  
आधारभूतं विश्वस्याप्यणीयांसमणीयसाम्  ।  
प्रणम्य सर्वभूतस्थमच्युतं पुरुषोत्तमम्  ॥ विप्_१,२।५ ॥  
ज्ञानस्वरूपमत्यन्तनिर्मलं परमार्थतः  ।  
तमेवार्थस्वरूपेण भ्रन्तिदर्शनतः स्थितम्  ॥ विप्_१,२।६ ॥  
विष्णु ग्रसिष्णुं विश्वस्य स्थितौ सर्गे तथा प्रभुम्  ।  
प्रणम्य जगतामीशमजमक्षयमव्ययम्  ॥ विप्_१,२।७ ॥  
कथयामि यथापूर्वं दक्षाद्यैर् मुनिसत्तमैः  ।  
पृष्टः प्रोवाच भगवानब्जयोनिः पितामहः  ॥ विप्_१,२।८ ॥  
तैश् चोक्तं पुरुकुत्साय भूभुजे नर्मदातटे  ।  
सारस्वताय तेनापि मह्यं सारस्वतेन च  ॥ विप्_१,२।९ ॥  
परः पराणां परमः परमात्मात्मसंस्थितः  ।  
रूपवर्णादिनिर्देशविशेषणविवर्जितः  ॥ विप्_१,२।१० ॥  
अपक्षयविनाशाभ्यां परिणामर्द्धिजन्मभिः  ।  
वर्जितः शक्यते वक्तुं यः सदास्तीति केवलम्  ॥ विप्_१,२।११ ॥  
सर्वत्रासौ समस्तं च वसत्यत्रेति वै यतः  ।  
ततः स वासुदेवेति विद्वद्भिः परिपठ्यते  ॥ विप्_१,२।१२ ॥  
तद्ब्रह्म परमं नित्यमजमक्षयमव्ययम्  ।  
एकस्वरूपं तु सदा हेयाभावाच्च निर्मलम्  ॥ विप्_१,२।१३ ॥  
तदेव सर्वमेवैतद्व्यक्ताव्यक्तस्वरूपवत्  ।  
तथा पुरुषरूपेण कालरूपेण च स्थितम्  ॥ विप्_१,२।१४ ॥  
परस्य ब्रह्मणो रूपं पुरूषः प्रथमं द्विज  ।  
व्यक्ताव्यक्ते तथैवान्ये रूपे कालस्तथापरम्  ॥ विप्_१,२।१५ ॥  
प्रधानपूरुषव्यक्तकालानां परमं हि यत्  ।  
पश्यन्ति सूरयः शुद्धं तद्विष्णोः परमं पदम्  ॥ विप्_१,२।१६ ॥  
प्रधानपूरुषव्यक्तकालास्तु प्रविभागशः  ।  
रूपाणि स्थितिसर्गान्तव्यक्तिसद्भावहेतवः  ॥ विप्_१,२।१७ ॥  
व्यक्तं विष्णुस्तथव्यक्तं पुरूषः काल एव च  ।  
क्रीडतो बालकस्येव चेष्टां तस्य निशामय  ॥ विप्_१,२।१८ ॥  
अव्यक्तं कारणं यत्तत्प्रधानमृषिसत्तमैः  ।  
प्रोच्यते प्रकृतिः सीक्ष्मा नित्यं सदसदात्मकम्  ॥ विप्_१,२।१९ ॥  
अक्षय्यं नान्यदाधारममेयमजरं ध्रुवम्  ।  
शब्दस्पर्शविहीनं तद्रूपादिभिर् असंहितम्  ॥ विप्_१,२।२० ॥  
त्रिगुणं तज्जगद्योनिरनादिप्रभवाप्ययम्  ।  
तेनाग्रे सर्वमेवासीव्द्याप्तं वै प्रलयादनु  ॥ विप्_१,२।२१ ॥  
वेदवादविदो विद्वन्नियता ब्रह्मवादिनः  ।  
पठन्ति चैतमेवार्थं प्रधानप्रतिपादकम्  ॥ विप्_१,२।२२ ॥  
नाहो न रात्रिर्न नभो न भूमिर्नासीत्तमोज्योतिरभूच्च नान्यत्  ।  
श्रोत्रादिबुद्ध्यानुपलभ्यमेकं प्राधानिकं ब्रह्म पुमांस्तदासीत्  ॥ विप्_१,२।२३ ॥  
विष्णोः स्वरूपात्परतोदिते द्वे रूपे प्रधानं पुरूषश् च विप्र  ।  
तस्यैव ते ऽन्येन धृते वियुक्ते रूपातरं तद्द्विज कालसञ्ज्ञम्  ॥ विप्_१,२।२४ ॥  
प्रकृतौ संस्थितं व्यक्तमतीतप्रलये तु यत्  ।  
तस्मात्प्राकृतसञ्ज्ञोयमुच्यते प्रतिसञ्चरः  ॥ विप्_१,२।२५ ॥  
अनादिर्भगवान्कालो नान्तोस्त द्विज विद्यते  ।  
अव्युच्छिन्नस्ततस्त्वेते सर्गस्थित्यन्तसंयमाः  ॥ विप्_१,२।२६ ॥  
गुणसाम्ये ततस्तस्मिन्पृथक्पुंसि व्यवस्थिते  ।  
कालस्वरूपं तद्विष्णोर्मैत्रेय परिवर्तते  ॥ विप्_१,२।२७ ॥  
ततस्तु तत्परं ब्रह्म परमात्मा जगन्मयः  ।  
सर्वगः सर्वभूतेशः सर्वात्मा परमेश्वरः  ॥ विप्_१,२।२८ ॥  
प्रधानपुरूषौ चापि प्रविश्यात्मेच्छया हरिः  ।  
क्षोभयामास सम्प्राप्ते सर्गकाले व्ययाव्ययौ  ॥ विप्_१,२।२९ ॥  
यथा सन्निधिमात्रेण गन्धः क्षोभाय जायते  ।  
मनसो नोपकर्तृत्वात्तथासौ परमेश्वरः  ॥ विप्_१,२।३० ॥  
स एव क्षोभको ब्रह्मन् क्षोभ्यश् च पुरूषोत्तमः  ।  
स सङ्कोचविकासाभ्यां प्रधानत्वेपि च स्थितः  ॥ विप्_१,२।३१ ॥  
विकासाणुस्वरूपैश् च ब्रह्मरूपादिभिस् तथा  ।  
व्यक्तस्वरूपश् च तथा विष्णुः सर्वेश्वरेश्वरः  ॥ विप्_१,२।३२ ॥  
गुणसाम्यात्ततस्तस्मात्क्षेत्रज्ञाधिष्ठितान्मुने  ।  
गुणव्यञ्जनसम्भूतिः सर्गकाले द्विजोत्तम  ॥ विप्_१,२।३३ ॥  
प्रधानतत्त्वमुद्भूतं महान्तं तत्समावृणोत्  ।  
सात्त्विको राजसश्चैव तामसश् च त्रिधा महान्  ॥ विप्_१,२।३४ ॥  
प्रधानतत्त्वेन समं त्वचा बीज मिवावृतम्  ।  
वैकारेकस्तैजसश् च भूतादिश्चैव तामसः  ॥ विप्_१,२।३५ ॥  
त्रिविधोयमहङ्कारो महत्तत्त्वादजायत  ।  
भीतेन्द्रियाणां हेतुःस त्रिगुणत्वान्महामुने  ।  
यथा प्रधानेन महान्महता स तथा वृतः  ॥ विप्_१,२।३६ ॥  
भूतादिस्तु विकुर्वाणः शब्दतन्मात्रकं ततः  ।  
ससर्ज शब्दतन्मात्रादाकाशं शब्दलक्षणम्  ॥ विप्_१,२।३७ ॥  
शब्दमात्रं तथाकाशं भूतादिः स समावृणोत्  ।  
अकाशस्तु विकुर्वाणः स्पर्शमात्रं ससर्ज ह  ॥ विप्_१,२।३८ ॥  
बलवानभवद्वायुस्तस्य स्पर्शो मुणो मतः  ।  
आकाशं शब्दमात्रं तु स्वर्शमात्रं समावृणोत्  ॥ विप्_१,२।३९ ॥  
ततो वायुर्विकुर्वाणो रूपमात्रं ससर्ज ह  ।  
ज्योतिरुत्पद्यते वायोस्तद्रूपगुणमुच्यते  ॥ विप्_१,२।४० ॥  
स्पर्शमात्रं तु वै वायू रूपमात्रं समावृणोत्  ।  
ज्योतिश्चापि विकुर्वाणं रसमात्रं ससर्ज ह  ॥ विप्_१,२।४१ ॥  
सम्भवन्ति तत्ॐभांसि रसाधाराणि तानि च  ।  
रसमात्राणि चाम्भांसि रूपमात्रं समावृणोत्  ॥ विप्_१,२।४२ ॥  
विकुर्वाणानि चाम्भांसि गन्धमात्रं सस र्जिरे  ।  
सङ्घातो जायते तस्मात्तस्य गन्धो गुणो मतः  ॥ विप्_१,२।४३ ॥  
तस्मिंस्तस्मिंस्तु तन्मात्रं तेन तन्मात्रता स्मृता  ॥ विप्_१,२।४४ ॥  
तन्मात्रण्यविशेषाणि अविशेषास्ततो हि ते  ॥ विप्_१,२।४५ ॥  
न शान्ता नापि धोरास्ते न मूढाश्चाविशेषिणः  ।  
भूततन्मात्रसर्गोयमहङ्कारात्तु तामसात्  ॥ विप्_१,२।४६ ॥  
तेजसानीन्द्रियाण्याहुर्देवा वैकारिका दश  ।  
एकादशं मनश्चात्र देवा वैकारिकाः स्मृताः  ॥ विप्_१,२।४७ ॥  
त्वक् चक्षुर्नासिका जिह्वा श्रोत्रमत्र च पञ्च मम्  ।  
शब्दादीनामवाप्त्यर्थं बुद्धियुक्तानि वै द्विज  ॥ विप्_१,२।४८ ॥  
पायूपस्थौ करौ पादौ वाक् च मैत्रेय पञ्चमी  ।  
विसर्गशिल्पगत्युक्ति कर्म तेषां च कथ्यते  ॥ विप्_१,२।४९ ॥  
आकाशवायुतेजांसि सलिलं पृथिवी तथा  ।  
शब्दादिभिर् गुणैर् ब्रह्मन्संयुक्तान्युत्तरोत्तरै  ॥ विप्_१,२।५० ॥  
शान्ता घोराश् च मूढाश् च विशेषस्तेन ते स्मृताः  ॥ विप्_१,२।५१ ॥  
नानाविर्याः पृथग्भूतास्ततस्ते संहतिं विना  ।  
नाशक्नुवन्प्रजाः स्रष्टुमसमागम्य सृत्स्त्रशः  ॥ विप्_१,२।५२ ॥  
समेत्यान्योन्यसंयोगं परस्परसमाश्रयाः  ।  
एकसङ्घातलक्ष्याश् च सम्प्राप्यैक्यमशेषतः  ॥ विप्_१,२।५३ ॥  
पुरुषाधिष्ठितत्वाच्च प्रधानानुग्रहेण च  ।  
महदाद्य विशेषान्ता ह्यण्डमुत्पादयन्ति ते  ॥ विप्_१,२।५४ ॥  
तत्क्रमेण विवृद्धं सज्जलबुद्बुदवत्समम्  ।  
भूतेभ्योण्डं महाबुद्धे महत्तदुदकेशयम्  ।  
प्रकृतं ब्रह्मरूपस्य विष्णोः स्थानमनुत्तमम्  ॥ विप्_१,२।५५ ॥  
तत्राव्यक्तस्वरूपो ऽसौ व्यक्तरूपो जगत्पतिः  ।  
विष्णुर्ब्रह्मस्वरूपेण स्वयमेव व्यवस्थितः  ॥ विप्_१,२।५६ ॥  
मेरुरुल्बमभूत्तस्य जरायुश् च महीधराः  ।  
गर्भोदकं समुद्राश् च तस्यासन्सुमहात्मनः  ॥ विप्_१,२।५७ ॥  
साद्रिद्वीपसमुद्राश् च सज्योतिर्लोकसङ्ग्रहः  ।  
तस्मिन्नण्डे ऽभवद्विप्र सदेवासुरमानुषाः  ॥ विप्_१,२।५८ ॥  
वारिवह्न्यनिलाकाशैस् ततो भूतादिना बहिः  ।  
वृतं दशगुणैर् अण्डं भूतादिर्महता तथा  ॥ विप्_१,२।५९ ॥  
अव्यक्तेनावृतो ब्रह्मंस्तै सर्वैः सहितो महान्  ।  
एभिर् आवरणैर् अण्डं सप्तभिः प्रकृतैर् वृतम्  ।  
नालिकेरफलस्यान्तर्बाजं बाह्यदलैर् इव  ॥ विप्_१,२।६० ॥  
जुषन् रजो गुणं तत्र स्वयं विश्वेश्वरो हरिः  ।  
ब्रह्माभूत्वास्य जगतो विसृष्टौ सम्प्रवर्तते  ॥ विप्_१,२।६१ ॥  
सृष्टं च पात्यनुयुगं यावत्कल्पविकल्पना  ।  
सत्त्वभृद्भगवान्विष्णुरप्रमेयपराक्रमः  ॥ विप्_१,२।६२ ॥  
तमोद्रेकी च कल्पान्ते रुद्ररूपी जर्नादनः  ।  
मैत्रेयाखिलभूतानि भक्षयत्यतिदारूणः  ॥ विप्_१,२।६३ ॥  
भक्षयित्वा च भूतानि जगत्येकाणवीकृते  ।  
नागपर्यङ्कशयने शेते च परमेश्वरः  ॥ विप्_१,२।६४ ॥  
प्रबुद्धश् च पुनः सृष्टिं करोति ब्रह्मरूपधृक्  ॥ विप्_१,२।६५ ॥  
सृष्टिस्थित्यन्तकरणीं ब्रह्मविष्णुशिवात्मिकाम्  ।  
स सञ्ज्ञां याति भगवानेक एव जनार्दनः  ॥ विप्_१,२।६६ ॥  
स्त्रष्टा सृजति चात्मानं विष्णुः पाल्यं च पाति च  ।  
उपसंह्रियते चान्ते संहर्ता च स्वयं प्रभुः  ॥ विप्_१,२।६७ ॥  
पृथिव्यापस् तथा तेजो वायुराकाश एव च  ।  
सर्वेन्द्रियान्तःकरणं पुरुषाख्यं हि यज्जगत्  ॥ विप्_१,२।६८ ॥  
स एव सर्वभूतात्मा विश्वरूपो यतो ऽव्ययः  ।  
सर्गादिकं तु तस्यैव भूतस्थमुपकारकम्  ॥ विप्_१,२।६९ ॥  
स एव सृज्यः स च सर्गकर्ता स एव पात्यत्ति च पाल्यते च  ।  
ब्रह्माद्यवस्थाभिर् अशेषमूर्तिर्विष्णुर्वरिष्ठो वरदो वरेण्यः  ॥ विप्_१,२।७० ॥  
इति श्रीविष्णुपुराणे प्रथमे ऽंशें द्वितीयो ऽध्यायः (२)  
  
  
_____________________________________________________________  
  
  
मैत्रेय उवाच  
निर्गुणस्याप्रमेयस्य शुद्धस्याप्यमलात्मनः  ।  
कथं सर्गादिकर्तृत्वं ब्रह्मणोभ्युपगम्यते  ॥ विप्_१,३।१ ॥  
श्रीपराशार उवाच  
शक्तयः सर्वभावानामचिन्त्यज्ञानगोचराः  ।  
यतो ऽतो ब्रह्मणस्तस्तु सर्गाद्या भावशक्तयः  ।  
भवन्ति तपतां श्रेष्ठ पावकस्य यथोष्णता  ॥ विप्_१,३।२ ॥  
तन्निबोध यथा सर्गे भगवान्सम्प्रवर्तते  ।  
नारायणाख्यो भगवान्ब्रह्मा लोकपितामाहः  ॥ विप्_१,३।३ ॥  
उत्पन्नः प्रोच्यते विद्वन्नित्यमेवोपचारतः  ॥ विप्_१,३।४ ॥  
निजेन तस्य मानेन आयुर्वर्षशतं स्मृतम्  ।  
तत्पराख्यं तदर्द्ध च परार्धमभिधियते  ॥ विप्_१,३।५ ॥  
कालस्वरूपं विष्णोश् च यन्मयोक्तं तवानघ  ।  
तेन तस्य निबोधे त्वं परिमाणोपपादनम्  ॥ विप्_१,३।६ ॥  
अन्येषां चैव जन्तूनां चराणामचराश् च ये  ।  
भूभूभृत्सागरादीनामशेषाणां च सत्तम  ॥ विप्_१,३।७ ॥  
काष्ठा पञ्चदशाख्याता निमेषा मुनिसत्तम  ।  
काष्ठात्रिंशत्कला त्रिंशत्कला मौहूर्तिको विधिः  ॥ विप्_१,३।८ ॥  
तावत्सङ्ख्यैर् अहोरात्रं मुहूर्तैर् मानुषं स्मृतम्  ।  
अहोरात्राणि तावन्ति मासः पक्षद्वयात्मकः  ॥ विप्_१,३।९ ॥  
तैः षड्भिर् अयनं वर्षं द्वे ऽयने दक्षिणोत्तरे  ।  
अयनं दक्षिणं रात्रिर्देवानामुत्तरं दिनम्  ॥ विप्_१,३।१० ॥  
दिव्यैर् वर्षसहस्रैस् तु कृतत्रेतादिसञ्ज्ञितम्  ।  
चतुर्युगं द्वादशभिस् तद्विभागं निबोद मे  ॥ विप्_१,३।११ ॥  
चत्वारित्रीणि द्वे चैकं कृतादिषु यथाक्रमम्  ।  
द्विव्याब्दानां सहस्राणि युगोष्वाहुः पुराविदः  ॥ विप्_१,३।१२ ॥  
तत्प्रमाणैः शतैः सन्ध्या पूर्वा तत्राभिधीयते  ।  
सन्ध्यांशश्चैव तत्तुल्यो युगस्यानन्तरो हि सः  ॥ विप्_१,३।१३ ॥  
सन्ध्यासन्ध्यांशयोरन्तर्यः कालो मुनिसत्तम  ।  
युगाख्यः स तु विज्ञेयः कृतत्रेतादिसञ्ज्ञितः  ॥ विप्_१,३।१४ ॥  
कृतं त्रेता द्वापरश् च कलिश्चैव चतुर्युगम्  ।  
प्रोच्यते तत्सहस्रं व ब्रह्मणां दिवसं मुने  ॥ विप्_१,३।१५ ॥  
ब्रह्मणो दिवसे ब्रह्मन्मनवस्तु चतुर्दश  ।  
भवन्ति परिणामं च तेषां कालकृतं शृणु  ॥ विप्_१,३।१६ ॥  
सप्तर्षयः सुराः शक्त्रो मनुस्तत्सूनवो नृपाः  ।  
एककाले हि सृज्यन्ते संह्नियन्ते च पूर्ववत्  ॥ विप्_१,३।१७ ॥  
चतुर्युगाणां सङ्ख्याता साधिका ह्येकसप्ततिः  ।  
मन्वन्तरं मनोः कालः सुरादीनां च सत्तम  ॥ विप्_१,३।१८ ॥  
अष्टौ शत सहस्राणि दिव्यया सङ्ख्यया स्मृतम्  ।  
द्विपञ्चाशत्तथान्यानि सहस्राण्यधिकानि तु  ॥ विप्_१,३।१९ ॥  
त्रिंशत्कोट्यस्तु सम्पूर्णाः सङ्ख्याताः सङ्ख्यया द्विज  ।  
सप्तषष्टिस्तथान्यानि नियुतानि महामुने  ॥ विप्_१,३।२० ॥  
विंशतिस्तु सहस्राणि कालोयमधिकं विना  ।  
मन्वन्तरस्य सङ्ख्येयं मानुषैर् वत्सरैर् द्विज  ॥ विप्_१,३।२१ ॥  
चतुर्दशगुणो ह्येष कालो ब्रह्ममहः स्मृतम्  ।  
ब्रह्मो नैमित्तिको नाम तस्यान्ते प्रतिसञ्चरः  ॥ विप्_१,३।२२ ॥  
तदा हि दह्यते सर्व त्रैलोक्यं भूर्भुवादिकम्  ।  
जनं प्रयान्ति तापार्ता महर्लोकनिवासिनः  ॥ विप्_१,३।२३ ॥  
एकार्णवे तु त्रैतोक्ये ब्रह्मा नारायणात्मकः  ।  
भोगिशय्यां गतः शेते त्रैलोक्यग्रासबृंहितः  ॥ विप्_१,३।२४ ॥  
जनस्थैर् योगिभिर् देवश्चित्यमानोब्जसम्भवः  ।  
तत्प्रमाणां हि तांरात्रिं तदन्ते सृजते पुनः  ॥ विप्_१,३।२५ ॥  
एवं तु ब्रह्मणो वर्षमेवं वर्षशतं च यत्  ।  
शतं हिं तस्य वर्षाणां परमायुर्महात्मनः  ॥ विप्_१,३।२६ ॥  
एकमस्य व्यतीतं तु परार्धं ब्रह्मणो ऽनघ  ।  
तस्यान्तेभून्महाकल्पः पाद्म इत्यभिविश्रुतः  ॥ विप्_१,३।२७ ॥  
द्वितीयस्य परार्धस्य वर्तमानस्य वै द्विज  ।  
वाराह इति कल्पोयः प्रथमः परिकीर्तितः  ॥ विप्_१,३।२८ ॥  
इति श्रीविष्णुपुराणे प्रथमे ऽंशे तृतीयो ऽध्यायः (३)  
  
  
_____________________________________________________________  
  
  
श्रीमैत्रेय उवाच  
ब्रह्मनारायणाख्यो ऽसै कल्पादौ भगवान्यथा  ।  
ससर्ज सर्वभूतानि तदाचक्ष्व महामुने  ॥ विप्_१,४।१ ॥  
श्रीपराशर उवाच  
प्रजाः ससर्ज भगवान्ब्रह्मा नारायणात्मकः  ।  
प्रजापतिपतिर्देवो यथा तन्मे निशामय  ॥ विप्_१,४।२ ॥  
अतीतकल्पावसाने निशासुप्तोत्थितः प्रभुः  ।  
सत्त्वोद्रिक्तस् तथा ब्रह्मा शून्यं लोकमवैक्षत  ॥ विप्_१,४।३ ॥  
नारायणः परो ऽचिन्त्यः परेषामपि स प्रभुः  ।  
ब्रह्मस्वरूपी भगवाननादिः सर्वसम्भवः  ॥ विप्_१,४।४ ॥  
इमं चोदाहरन्त्यत्र श्लोकं नारायणं प्रति  ।  
ब्रह्मस्वरूपिणं देवं जगतः प्रभवाप्ययम्  ॥ विप्_१,४।५ ॥  
आपो नारा इति प्रोक्ता आपो वै नरसूनवः  ।  
अयनं तस्य ताः पूर्वं तेन नारायणः स्मृतः  ॥ विप्_१,४।६ ॥  
तोयान्तःस्थां महीं ज्ञात्वा जगत्येकार्णवीकृते  ।  
अनुमानात्तदुद्धारं कर्तुकामः प्रजापतिः  ॥ विप्_१,४।७ ॥  
अकरोत्स्वतनूमन्यां कल्पादिषु यथा पुरा  ।  
सत्स्यकूर्मादिकां तद्वद्वाराहं वरुरास्थितः  ॥ विप्_१,४।८ ॥  
वेदयज्ञमयं रूपमशेषजगतः स्थितौ  ।  
स्थितः स्थिरात्मा सर्वात्मा परमात्मा प्रजापतिः  ॥ विप्_१,४।९ ॥  
जनलोकगतैः सिद्धैः सनकाद्यैर् अभिष्टुतः  ।  
प्रविवेश तदा तोयमात्माधारो धराधरः  ॥ विप्_१,४।१० ॥  
निरीक्ष्य तं तदा देवी पातालातलमागतम्  ।  
तुष्टाव प्रणता भूत्वा भक्तिनम्रा वसुन्धरा  ॥ विप्_१,४।११ ॥  
श्रीपृथिव्युवाच  
नमस्ते पुण्डरीकाक्ष शङ्खचक्रगदाधर  ।  
मामुद्धरास्मादद्य त्वं त्वत्तो ऽहं पूर्वसुत्थिता  ॥ विप्_१,४।१२ ॥  
त्वयाहमुद्धृता पूर्वं त्वन्मयाहं जनार्दन  ।  
तथान्यानि च भूतानि गगनादिन्यशेषतः  ॥ विप्_१,४।१३ ॥  
नमस्ते पर मात्मात्मन्पुरुषात्मन्नमोस्तु ते  ।  
प्रधानव्यक्तभूताय कालभूताय ते नमः  ॥ विप्_१,४।१४ ॥  
त्वं कर्ता सर्वभूतानां त्वं पाता त्वं विनाशकृत्  ।  
सर्गादिषु प्रभो ब्रह्मविष्णुरुद्रात्मरूपधृक्  ॥ विप्_१,४।१५ ॥  
सम्भक्षयित्वा सकलं जगत्येकार्णवीकृते  ।  
शेषे त्वमेव गोविन्द चिन्त्यमानो मनीषिभिः  ॥ विप्_१,४।१६ ॥  
भवतो यत्परं तत्त्वं तन्न जानाति कश्चन  ।  
अवतारेषु यद्रूपं तदर्चन्ति दिवौकसः  ॥ विप्_१,४।१७ ॥  
त्वामाराध्य परं ब्रह्म याता मुक्तिं मुमुक्षवः  ।  
वासुदेवमनाराध्य को मोक्षं समवाप्स्यति  ॥ विप्_१,४।१८ ॥  
यत्किञ्चिन्मनसा ग्राह्यं यद्ग्रह्यं चक्षुरादिभिः  ।  
बुद्ध्या च यत्परिच्छेद्यं तद्रूपमखिलं तव  ॥ विप्_१,४।१९ ॥  
त्वन्मयाहं त्वदाधारा त्वत्सृष्टा त्वत्समाश्रया  ।  
माधवीमिति लोकोयमभिधत्ते ततो हि माम्  ॥ विप्_१,४।२० ॥  
जयाखिलज्ञानमय जय स्थूलमयाव्यय  ।  
जयानन्त जयाव्यक्त जय व्यक्तमय प्रभो  ॥ विप्_१,४।२१ ॥  
परापरात्मन्विश्वात्मञ्जय यज्ञ पते ऽनघ  ।  
त्वं यज्ञस्त्वं पषट्कारस्त्वमोङ्कारस्त्वमग्नयः  ॥ विप्_१,४।२२ ॥  
त्वं वेदास्त्वं तदङ्गानि त्वं यज्ञपुरुषो हरे  ।  
सूर्यादयो ग्रहास्तारा नक्षत्राण्य खितं जगत्  ॥ विप्_१,४।२३ ॥  
मूर्तामूर्तमदृश्यं च दृश्यं च पूरुषोत्तम  ।  
यच्चोक्तं यच्च नैवोक्तं मयात्र परमेश्वर  ।  
तत्सर्वं त्वं नमस्तुभ्यं भूयोभूयो नमोनमः  ॥ विप्_१,४।२४ ॥  
श्रीपराशर उवाच  
एवं संस्तूयमानस्तु पृथिव्या धरणीधरः  ।  
सामस्वरध्वनिः श्रीमाञ् जगर्ज परिघर्घरम्  ॥ विप्_१,४।२५ ॥  
ततः समुत्क्षिप्य धरां स्वदंष्ट्रया महावराहः स्फुटपद्मलोचनः  ।  
रसातलादुत्पलपत्रसन्निभः समुत्थितो नील इवाचलो महान्  ॥ विप्_१,४।२६ ॥  
उत्तिष्ठता तेन मुखानिलाहतं तत्सम्भवाम्भो जनलोकसंश्रयान्  ।  
प्रक्षालयामास हि तान्महाद्युतीन् सनान्दनादीनपकल्मषान् मुनीन्  ॥ विप्_१,४।२७ ॥  
प्रयानिति तोयानि खुराग्रविक्षतरसातले ऽधः कृतशब्दसन्तति  ।  
श्वसानिलास्ताझ परितः प्रयान्ति सिद्धा जने ये नियता वसन्ति  ॥ विप्_१,४।२८ ॥  
उत्तिष्ठतस्तस्य जलार्द्रकुक्षेर्महावराहस्य महीं विगृह्य  ।  
विधुन्वतो वेदमयं शरीरं रोमान्तरस्था मुनयः स्तुवन्ति  ॥ विप्_१,४।२९ ॥  
त तुष्टुवुस्तोषपरीतचेतसो लोके जने ये निवसन्ति योगिनः  ।  
सनन्दनाद्या ह्यतिनम्रकन्धरा धराधरं धीरतरोद्धतेक्षणम्  ॥ विप्_१,४।३० ॥  
जयेश्वराणां परमेश केशव प्रभो गदाशङ्खधरासिचक्रधृक्  ।  
प्रसूतिनाशस्थिहेतुरीश्वरस्त्वमेव नान्यत्परमं च यत्पदम्  ॥ विप्_१,४।३१ ॥  
पादेषु देदास्तव यूपदंष्ट्रा दन्तेषु जज्ञाश्चितयश् च वक्त्रे  ।  
हुताशजिह्वोसि तनुरुहाणि दर्भाः प्रभो यज्ञपुमांस्त्वमेव  ॥ विप्_१,४।३२ ॥  
विलोचने रात्र्यहनी महात्मन्सर्वाश्रयं ब्रह्मपरं शिरस्ते  ।  
सूक्तान्यशेषाणि सटाकलापो घ्राणं समस्तानि हवींषि देव  ॥ विप्_१,४।३३ ॥  
मुक्तुण्डसामस्वरधीरनादप्राग्वंशकाया खिलसत्रसन्धे  ।  
पूर्तेष्टधर्मश्रवणोसि देव सनातनात्मन्भगवन्प्रसीद  ॥ विप्_१,४।३४ ॥  
पदक्रमाक्रान्तभुवं भवन्तमादिस्थितं चाक्षरविश्वमूर्ते  ।  
विश्वस्य विद्मः परमेश्वरोऽसि प्रसीद नाथोसि परावरस्त  ॥ विप्_१,४।३५ ॥  
दंष्ट्राग्रविन्यस्तमशेषमेतद्भुमण्डलं नाथ विभाव्यते ते  ।  
विगाहतः पद्मवनं विलगानं सरोजिनीपत्रमिवोढपङ्कम्  ॥ विप्_१,४।३६ ॥  
द्यावापृथिव्योरतुलप्रभाव यदन्तरं तद्वपुषा तवैव  ।  
व्याप्तं जगव्द्याप्तिसमर्थदीप्ते हिताय विश्वस्य विभो भव त्वम्  ॥ विप्_१,४।३७ ॥  
परमार्थस्त्वमेवैको नान्योस्ति जगतः पते  ।  
तवैष महिमा येन व्याप्तमेतच्चराचरम्  ॥ विप्_१,४।३८ ॥  
यदेतद्दृश्यते मूर्तमेतज्ज्ञानात्मनस्तव  ।  
भ्रान्तिज्ञानेन पश्यन्ति जगद्रूपमयोगिनः  ॥ विप्_१,४।३९ ॥  
ज्ञानस्वरूपमखिलं जगदेतदबुद्धयः  ।  
अर्थस्वरूपं पश्यन्तो भ्राम्यन्ते मोहसम्प्लवे  ॥ विप्_१,४।४० ॥  
येतु ज्ञानविदः सुद्धचेतसस्ते ऽखिलं जगत्  ।  
ज्ञानात्मकं प्रपश्यन्ति त्वद्रूपं परमेश्वर  ॥ विप्_१,४।४१ ॥  
प्रसीद सर्व सर्वात्मन्भवाय जगतामिमाम्  ।  
उद्धरोर्वीममेयात्मञ्छन्नो देह्यब्जलोचन  ॥ विप्_१,४।४२ ॥  
सत्त्वोद्रिक्तो ऽसि भगवन् गोविन्द पृथिवीमिमाम्  ।  
समुद्धर भवायेश शन्नो देह्यब्जलोचन  ॥ विप्_१,४।४३ ॥  
सर्गप्रवृत्तिर्भवतो जगतामुपकारिणि  ।  
भवत्वेषा नमस्ते ऽस्तु शन्नो देह्यब्जलोचन  ॥ विप्_१,४।४४ ॥  
श्रीपारशर उवाच  
एवं संस्तूयमानस्तु परमात्मा महीधरः  ।  
उज्जहार क्षितिं क्षिप्रं न्यस्तवांश् च महाम्भसि  ॥ विप्_१,४।४५ ॥  
तस्योपरि जलौघस्य सहती नौरिव स्थिता  ।  
विततत्त्वात्तु देहस्य न मही याति सम्प्लावम्  ॥ विप्_१,४।४६ ॥  
ततः क्षितिं समां कृत्वा पृथिव्यां सोचिनोद्गिरीन्  ।  
यथाविभागं भगवाननादिः परमेश्वरः  ॥ विप्_१,४।४७ ॥  
प्राक्सर्गदग्धान् अखिलान् पर्वतान् पृथिवीतले  ।  
अमोघेन प्रभावेण ससर्जामोघवाञ्छितः  ॥ विप्_१,४।४८ ॥  
भूविभागं ततः कृत्वा सप्तद्वीपान्यथातथम्  ।  
भूराद्यांश्चतुरो लोकान्पूर्ववत्समकल्पयत्  ॥ विप्_१,४।४९ ॥  
ब्रह्मरूपधरो देवस्ततो ऽसौ रजसा वृतः  ।  
चकार सृष्टिं भगवांश्चतुर्वक्रधरो हरिः  ॥ विप्_१,४।५० ॥  
निमित्तमात्रमेवासौ सृज्यानां सर्गकर्मणि  ।  
प्रधानकारणीभूता यतो वै सृज्यशक्तयः  ॥ विप्_१,४।५१ ॥  
निमित्तमात्रं मुक्त्वैवं नान्यत्किञ्चिदपेक्षते  ।  
नीयते तपतां श्रेष्ट स्वशक्त्या वस्तु वस्तुताम्  ॥ विप्_१,४।५२ ॥  
इति श्रीविष्णुपुराणे प्रथमे ऽंशे पृथिव्युद्धारश्चतुर्थो ऽध्यायः (४)  
  
  
_____________________________________________________________  
  
  
  
श्रीमैत्रेय उवाच  
यथा ससर्ज देवो ऽसौ देवर्षिपितृदान वान्  ।  
मनुष्यतिर्यग्वृक्षादीन्भूव्योमसलिलौकसः  ॥ विप्_१,५।१ ॥  
यद्गुणं यत्स्वभावं च यद्रूपं च जगद्द्विज  ।  
सर्गादौ सृष्टवान्ब्रह्मा तन्ममाचक्ष्व कृत्स्त्रशः  ॥ विप्_१,५।२ ॥  
श्रीपराशर उवाच  
मैत्रेय कथयाम्येतच्छृषुष्व सुसमाहितः  ।  
यथा ससर्ज देवोसौ देवादीनखिलान्विभुः  ॥ विप्_१,५।३ ॥  
सृष्टिं चिन्तय तस्तस्य कल्पादिषु यथा पुरा  ।  
अबुद्धिपूर्वकः सर्गः प्रादुर्भूतस्तमोमयः  ॥ विप्_१,५।४ ॥  
तमोमोहो महामोहस्तामिस्त्रो ह्यन्धसञ्ज्ञितः  ।  
अविद्य पञ्चपर्वैषा प्रागुर्भूता महात्मनः  ॥ विप्_१,५।५ ॥  
पञ्चधावस्थितः सर्गो ध्यायतो प्रतिबोधवान्  ।  
बहिरन्तो ऽप्रकाशश् च संवृतात्मा नगात्मकः  ॥ विप्_१,५।६ ॥  
मुख्या नगा यतः प्रोक्ता मुख्यसर्गस्ततस्त्वयम्  ॥ विप्_१,५।७ ॥  
तं दृष्वासाधकं सर्गममन्यदपरं पुनः  ॥ विप्_१,५।८ ॥  
तस्याभिध्यायतः सर्गस्तिर्यक्स्त्रोतोभ्यवर्तत  ।  
यस्मात्तिर्यक्प्रवृत्तिस्य तिर्यक्स्त्रोतास्ततः स्मृतः  ॥ विप्_१,५।९ ॥  
पश्वादयस्ते विख्याता स्तमःप्राया ह्यवेदिनः  ।  
उत्पथग्राहिणश्चैव ते ऽज्ञाने ज्ञानमानिनः  ॥ विप्_१,५।१० ॥  
अहङ्कृता अहम्माना अष्टाविंशद्वधात्मकाः  ।  
अतः प्रकाशास्ते सर्वे आवृताश् च परस्परम्  ॥ विप्_१,५।११ ॥  
तमप्यसाधकं मत्वा ध्यायतोन्यस्ततो ऽभवत्  ।  
ऊर्ध्वस्त्रेतास्तृतीयस्तु सात्त्विकोर्ध्वमवर्तत  ॥ विप्_१,५।१२ ॥  
ते सुखप्रीतिबहुला बहिरन्तश् च नावृताः  ।  
प्रकाशा बहिरन्तश् च ऊर्ध्वस्त्रोतोद्भवाः स्मृताः  ॥ विप्_१,५।१३ ॥  
तुष्टात्मानस्तृतीयस्तु देवसर्गस्तु स स्मृतः  ।  
तस्मिन्सर्गेभवत्प्रीतिर्निष्पन्ने ब्रह्मणस्त दा  ॥ विप्_१,५।१४ ॥  
ततोन्यं स तदा दध्यौ साधकं सर्गमुत्तमम्  ।  
असाधकांस्तु ताञ्ज्ञात्वाः मुख्यसर्गादिसम्भवान्  ॥ विप्_१,५।१५ ॥  
तथाभिध्यायतस्तस्य सत्याभिध्यायिनस्ततः  ।  
प्रादुर्बभूव चाव्यक्तादर्वास्त्रेतास्तु साधकः  ॥ विप्_१,५।१६ ॥  
यस्मादर्वाग्व्यवर्तन्त ततोर्वाक्स्त्रोतसस्तु ते  ।  
ते च प्रकाशबहुलास्तमोद्रिक्ता रजोधिकाः  ॥ विप्_१,५।१७ ॥  
तस्मात्ते दुःखबहुला भूयोभूयश् च कारिणः  ।  
प्रकाशा बहिरन्तश् च मनुष्याः साधकास्तु ते  ॥ विप्_१,५।१८ ॥  
इत्येते कथिताः सर्गाः षडत्र मुनिसत्तम  ।  
प्रथमो महतः सर्गो विज्ञेयो ब्रह्मणस्तु सः  ॥ विप्_१,५।१९ ॥  
तन्मात्राणां द्वितीयश् च भूतसर्गो हि स स्मृतः  ।  
वैकारिकस्तृतीयस्तु सर्ग एन्द्रियकः स्म-तः  ॥ विप्_१,५।२० ॥  
इत्येष प्राकृतः सर्गः सम्भूतो बुद्धिपूर्वकः  ।  
मुख्यसर्गश्चतुर्थस्तु मुख्या वै स्थावराः स्मृताः  ॥ विप्_१,५।२१ ॥  
तिर्यक्स्त्रोतास्तु यः प्रोक्तस् तैर्यग्योन्यः स उच्यते  ।  
तदूर्ध्वस्त्रोतसां षष्ठो देवसर्गस्तु संस्मृतः  ॥ विप्_१,५।२२ ॥  
ततोर्ऽवाक्स्त्रोतसां सर्गः सप्तमः स तु मानुषः  ॥ विप्_१,५।२३ ॥  
अष्टमो ऽनुग्रहः सर्गः सात्त्विकस्तामसश् च सः  ।  
पञ्चैते वैकृताः सर्गाः प्राकृतास्तु त्रयः स्मृताः  ॥ विप्_१,५।२४ ॥  
प्राकृतो वैकृतश्चैव कौमारो नवमः स्मृतः  ।  
इत्येते वै समाख्याता नव सर्गाः प्रजापतेः  ॥ विप्_१,५।२५ ॥  
प्राकृता वैकृताश्चैव जगतो मूलहेतवः  ।  
सृजतो जगदीशस्य किमन्यञ्छ्रोतुमिच्छसि  ॥ विप्_१,५।२६ ॥  
श्रीमैत्रेय उवाच  
सङ्क्षेपात्कथितः सर्गे देवादीनां मुने त्वया  ।  
विस्तराच्छ्रोतुमिच्छमि त्वत्तो मुनिवरोत्तम  ॥ विप्_१,५।२७ ॥  
श्रीपराशर उवाच  
कर्मभिर् भाविताः पूर्वैः कुशलाः कुशलैस् तु ताः  ।  
ख्यात्या तया ह्यनिर्मुक्ताः संहारे ह्युपसंहृताः  ॥ विप्_१,५।२८ ॥  
स्थावरान्ताः सुराद्यास्तु प्रजा ब्रह्मश्चतुर्विधाः  ।  
ब्रह्मणः कुर्वतः सृष्टिं जज्ञिरे मानसास्तु ताः  ॥ विप्_१,५।२९ ॥  
ततो देवासुरपितॄन्मनुष्यांश् च चतुष्टयम्  ।  
सिसृक्षुरम्भांस्येतानि स्वमात्मानमयूयुजत्  ॥ विप्_१,५।३० ॥  
युक्तात्मनस्तमोमात्रा ह्य् उद्रिक्ताभूत्प्रजापतेः  ।  
सिसृक्षोर्जघनात्पूर्वमसुरा जज्ञिरे ततः  ॥ विप्_१,५।३१ ॥  
उत्ससर्ज ततस्तां तु तमोमात्रात्मिकां तनुम्  ।  
सा तु व्यक्ता तनुस्तेन मैत्रेयाभूद्विभावरी  ॥ विप्_१,५।३२ ॥  
सिसृक्षुरन्यदेहस्थः प्रीतिमाप ततः सुराः  ।  
सत्त्वोद्रिक्ताः समुद्भुता मुखतो ब्रह्मणो द्विजः  ॥ विप्_१,५।३३ ॥  
त्यक्ता सापि तनुस्तेन सत्त्वप्रायमभूद्दिनम्  ।  
ततो हि बलिनो रात्रावसुरा देवता दिवा  ॥ विप्_१,५।३४ ॥  
सत्त्वमात्रात्मिकामेव ततोन्यां जगृहे तनुम्  ।  
पितृवन्मन्यमानस्य पितरस्तस्य जज्ञिरे  ॥ विप्_१,५।३५ ॥  
उत्ससर्ज ततस्तां तु पितॄन्सृष्ट्वापि स प्रभुः  ।  
सा चोत्सृष्टाभवत्सन्ध्या दिन नक्तान्तरस्थिता  ॥ विप्_१,५।३६ ॥  
रजोमात्रात्मिकामन्यां जगृहे स तनुं ततः  ।  
रजोमात्रोत्कटा जाता मनुष्या द्विजसत्तम  ॥ विप्_१,५।३७ ॥  
तामप्याशु स तत्याज तनुं सद्यः प्रजापतिः  ।  
ज्योत्स्त्रा समभवत्सापि प्राक्सन्ध्या याभिधीयते  ॥ विप्_१,५।३८ ॥  
ज्योत्स्त्रागमे तु बलिनो मनुष्याः पितरस् तथा  ।  
मैत्रेय सन्ध्यासमये तस्मादेते भवन्ति वै  ॥ विप्_१,५।३९ ॥  
ज्योत्स्ना रात्र्यहनि सन्ध्या चत्वार्यतानि वै प्रभोः  ।  
ब्रह्मणस्तु शरीराणि त्रिगुणोपाश्रयाणि तु  ॥ विप्_१,५।४० ॥  
रजोमात्रात्मिकामेव ततोन्यां जगृहे तनुम्  ।  
ततः क्षुद्ब्रह्मणो जाता जज्ञे कामस्तया ततः  ॥ विप्_१,५।४१ ॥  
क्षुत्क्षामानन्धकारेथ सोसृजद्भगवांस्ततः  ।  
वुरूपाः श्मश्रुला जातास्तेभ्यधावं स्ततः प्रभुम्  ॥ विप्_१,५।४२ ॥  
मैवं भो रक्ष्यतामेष यैर् उक्तं राक्षसास्तु ते  ।  
ऊचुः खादाम इत्यन्ये ये ते यक्षास्तु जक्षणात्  ॥ विप्_१,५।४३ ॥  
अप्रियेण तु तान्दृष्ट्वा केशाः शीर्यन्तवेधसः  ।  
हीनाश् च शिरसो भूयः समारोहन्त तच्छिरः  ॥ विप्_१,५।४४ ॥  
सर्पणात्ते ऽभवन् सर्पा हीनत्वादहयः स्मृताः  ।  
ततः क्रुद्धो जगत्स्त्रष्टा क्रोधात्मानो विनिर्ममे  ।  
वर्णेन कपिशेनोग्रभूतास्ते पिशिताशनाः  ॥ विप्_१,५।४५ ॥  
ध्यायतोङ्गात्समुत्पन्ना गन्धर्वास्तस्य तत्क्षणात्  ।  
पिबन्तो जज्ञिरे वाचं गन्धर्वास्तेन ते द्विज  ॥ विप्_१,५।४६ ॥  
एतानि सृष्ट्वा भगवान्ब्रह्म तच्छक्तिचोदितः  ।  
ततः स्वच्छन्दतोन्यानि वयांसि वयसो ऽसृजत्  ॥ विप्_१,५।४७ ॥  
अपयो वक्षसश्चक्रे मुखतोजाः स सृषृवान्  ।  
सृशृवानुदराद्गाश् च पार्श्वभ्यां च प्रजापतिः  ॥ विप्_१,५।४८ ॥  
पद्भ्यां चाश्वान्समातङ्गान्रासभान्गवयान्मृगान्  ।  
उष्ट्रानश्वतरांश्चैव न्यङ्कूनन्याश् च जातयः  ॥ विप्_१,५।४९ ॥  
ओषध्यः फलमूलिन्यो रोमभ्यस्तस्य जत्रिरे  ।  
त्रेतायुगमुखे ब्रह्मा कल्पस्यादौ द्विजोत्तम  ।  
सृष्ट्वापश्चौषधीः सम्यग्युयोजस तदाध्वरे  ॥ विप्_१,५।५० ॥  
गौरजः पुरुषो मेषश्चाश्वाश्वतरगर्दभाः  ।  
एतान्ग्राम्यान्पशूनाहुरारण्यांश् च निबोध मे  ॥ विप्_१,५।५१ ॥  
श्वापदा द्विखुरा हस्ती वानराः पक्षिपञ्चमाः  ।  
औदकाः पशवः षष्ठा सप्तमास्तु सरीसृपाः  ॥ विप्_१,५।५२ ॥  
गायत्रं च ऋचश्चैव त्रिवृत्सोमं रथन्तरम्  ।  
अग्निष्टोमं च यज्ञानां निर्ममे प्रथमान्मुखात्  ॥ विप्_१,५।५३ ॥  
यजूंषि त्रैष्टुभं छन्दः स्तोमं पञ्चदशं तथा  ।  
बृहत्साम तथोक्थं च दक्षिणादसृजन्मु खात्  ॥ विप्_१,५।५४ ॥  
सामानि जगतीछन्दः स्तोमं सप्तदशं तथा  ।  
वैरूपमतिरात्रं च पश्चिमादसृजन्मुखात्  ॥ विप्_१,५।५५ ॥  
एकविंशमथर्वाणमाप्तोर्यामाणमेव च  ।  
अनुष्टुभं च वैराजमुत्तरादसृजन्मुखात्  ॥ विप्_१,५।५६ ॥  
उच्चावचानि भूतानि गात्रेभ्यस्तस्य जज्ञिरे  ।  
देवासुरपितॄन् सृष्ट्वा मनुष्यांश् च प्रजापतिः  ॥ विप्_१,५।५७ ॥  
ततः पुनः ससर्जादौ सङ्कल्पस्य पितामहः  ।  
यक्षान् पिशाचान्गन्धर्वान् तथैवाप्सरसां गणान्  ॥ विप्_१,५।५८ ॥  
नरकिन्नररक्षांसि वयः पशुमृगोरगान्  ।  
अव्ययं च व्ययं चैव यदिदं स्थाणुजङ्गमम्  ॥ विप्_१,५।५९ ॥  
तत्ससर्ज तदा ब्रह्म भगवानादिकृत्प्रभुः  ।  
तेषां ये यानि कर्माणि प्रक्सृष्ट्यां प्रतिपेदिरे  ।  
तान्येव ते प्रपद्यन्ते सृज्यमानाः पुनःपुनः  ॥ विप्_१,५।६० ॥  
हिस्त्राहिंस्त्रे मृदुक्रूरे धर्मधर्मावृतानृते  ।  
तद्भाविताः प्रपद्यन्ते तस्मात्तत्तस्य रोचते  ॥ विप्_१,५।६१ ॥  
इन्द्रियार्थेषु भूतेषु शरीरेषु च स प्रभुः  ।  
नानात्वं विनियोगं च धातैवं व्यसृजत्स्वयम्  ॥ विप्_१,५।६२ ॥  
नाम रूपं च भूतानां कृत्यानां च प्रपञ्चनम्  ।  
वेदशब्देभ्य एवादौ देवादीनां चकार सः  ॥ विप्_१,५।६३ ॥  
ऋषीणां नामधेयानि यथा वेदश्रुतानि वै  ।  
तथा नियोगयोग्यानि ह्यन्येषामपि सो ऽकरोत्  ॥ विप्_१,५।६४ ॥  
यथर्तुष्वृतुलिङ्गानि नानारूपाणि पर्य ये  ।  
दृस्यन्ते तानि तान्येव तथा भावा युगादिषु  ॥ विप्_१,५।६५ ॥  
करोत्येवंविधां सृष्टिं कल्पादौ स पुनः पुनः  ।  
सिसृक्षाशक्तियुक्तोसौ सृज्यशक्तिप्रचोदितः  ॥ विप्_१,५।६६ ॥  
इति श्रीविष्णुपुराणे प्रथमे ऽंशे पञ्चमो ऽध्यायः (५)  
  
  
_____________________________________________________________  
  
  
श्रीमैत्रेय उवाच  
अर्वाक्स्त्रोतास्तु कथितो भवता यस्तु मानुषः  ।  
ब्रह्मन्विस्तरतो ब्रूहि ब्रह्म तमसृजद्यथा  ॥ विप्_१,६।१ ॥  
यथा च वर्णानसृजद्यद्गुणां श् च प्रजापतिः  ।  
यच्च तेषां स्मृतं कर्म विप्रादीनां तदुच्यताम्  ॥ विप्_१,६।२ ॥  
श्रीपराशर उवाच  
सत्याभिध्यायिनः पूर्वं सिसृक्षेर्ब्रह्मणो जगत्  ।  
अजायन्त द्विजश्रेष्ठ सत्त्वोद्रिक्ता मुखात्प्रजाः  ॥ विप्_१,६।३ ॥  
वक्षमो रजसोद्रिक्तास् तथा वै ब्रह्मणो ऽभवन्  ।  
रजसा तमसा चैव समुद्रिक्तास्तथोरुतः  ॥ विप्_१,६।४ ॥  
पद्भ्यामन्याः प्रजा ब्रह्मा ससर्ज द्विजसत्तम  ।  
तमःप्रधानास्ताः सर्वश्चातुर्वर्ण्यमिदं ततः  ॥ विप्_१,६।५ ॥  
ब्रह्मणाः क्षत्रिया वेश्याः शूद्राश् च द्विजसत्तम  ।  
पादोरुवक्षस्थलतो मुखतश् च समुद्गताः  ॥ विप्_१,६।६ ॥  
यज्ञनिष्पत्तये सर्वमेतद्ब्रह्या चकार वै  ।  
चातुर्वर्ण्यं महाभाग यज्ञसाधनमुत्तमम्  ॥ विप्_१,६।७ ॥  
यज्ञैर् आप्यायिता देवा वृष्ट्युत्सर्गेण वै प्रजाः  ।  
आप्याययन्ते धर्मज्ञ यज्ञाः कल्याणहेतवः  ॥ विप्_१,६।८ ॥  
निष्पाद्यन्ते नरैस् तैस् तु स्वधर्माभिरतैः सदा  ।  
विशुद्धाचरणैपेतैः सद्भिः सन्मार्गगामिभिः  ॥ विप्_१,६।९ ॥  
स्वर्गापवर्गौ मानुष्यात्प्राप्नुवन्ति नरा मुने  ।  
यच्चाभिर् उचितं स्थानं तद्यान्ति मनुजा द्विज  ॥ विप्_१,६।१० ॥  
प्रजास्ता ब्रह्मणा सृष्टाश्चातुर्वर्ण्यव्यवस्थि ताः  ।  
सम्यक्छ्रद्धाः समाचारप्रवणा मुनिसत्तम  ॥ विप्_१,६।११ ॥  
यथेच्छावासनिरताः सर्वबाधाविवर्जिताः  ।  
शुद्धान्तः करणाः शुद्धाः कर्मानुष्ठा ननिर्मलाः  ॥ विप्_१,६।१२ ॥  
शुद्धे च तासां मनसि शुद्धेन्तःसंस्थिते हरौ  ।  
सुद्धज्ञानं प्रपश्यन्ति बिल्वाख्यं येन तत्पदम्  ॥ विप्_१,६।१३ ॥  
ततः कालात्म को यो ऽसौ स चांशः कथितो हरेः  ।  
स पातयत्यघं घोरम् अल्पम् अल्पाल्पसारवत्  ॥ विप्_१,६।१४ ॥  
अधर्मबीजमुद्भुतं तमोलोभसमुद्भवम्  ।  
प्रजासु तासु मैत्रेय रागादिकमसाधकम्  ॥ विप्_१,६।१५ ॥  
ततः सा सहजा सिद्धस्तासां नातीव जायते  ।  
रसोल्लासादयश्चान्याः सिद्धयोष्टौ भवन्ति याः  ॥ विप्_१,६।१६ ॥  
तासु क्षीणास्वशेषासु वर्धमाने च पातके  ।  
द्वन्द्वाभिभवदुःखार्तास्ता भवन्ति ततः प्रजाः  ॥ विप्_१,६।१७ ॥  
ततो दुर्गाणि ताश्चक्रुर्धान्वं पार्वतमौदकम्  ।  
कृत्रिमं च तथा दुर्गं पुरखर्वटकादिकम्  ॥ विप्_१,६।१८ ॥  
गृहीणि च यथान्यायं तेषु चकुः पुरादिषु  ।  
शीतातपादिबाधानां प्रशमाय महामते  ॥ विप्_१,६।१९ ॥  
प्रतीकारमिमं कत्वा शीतादेस्ताः प्रजाः पुनः  ।  
वार्तोपायं ततश्चक्रुर्हस्तसिद्धिं च कर्मजाम्  ॥ विप्_१,६।२० ॥  
व्रीहयश् च यवाश्चैव गोधूमाश्चणवस्तिलाः  ।  
प्रियङ्गवो ह्युदा राश् च कोरदूषाः सतीनकाः  ॥ विप्_१,६।२१ ॥  
माषा मुद्गा मसूराश् च निष्पावाः सकुलात्थकाः  ।  
आढक्यश्चणकाश्चैव शणाः सप्तदश स्मृताः  ॥ विप्_१,६।२२ ॥  
इत्येता ओषधीनां तु ग्राम्यानां जातयो मुने  ।  
ओषध्यो यज्ञियाश्चैव ग्राम्यारण्याश्चतुर्दश  ॥ विप्_१,६।२३ ॥  
व्रीहयःसयवा माषा गोधूमाश्चाणव स्तिलाः  ।  
प्रियङ्गुसप्तमा ह्येते अष्टमास्तु कुलत्थकाः  ॥ विप्_१,६।२४ ॥  
श्यामाकास्त्वथ नीवारा जर्तिलाः सगवेधुकाः  ।  
तथा वेणुयवाः प्रोक्तस् तथा मर्कटका मुने  ॥ विप्_१,६।२५ ॥  
ग्राम्यारण्याः स्मृता ह्येता ओषध्यस्तु चतुर्दश  ।  
यज्ञनिष्पत्तये यज्ञस्तथासां हेतुरुत्तमः  ॥ विप्_१,६।२६ ॥  
एताश् च सह यज्ञेन प्रजानां कारणं परम्  ।  
परावरविदः प्राज्ञास्ततो यज्ञान्वितन्वेत  ॥ विप्_१,६।२७ ॥  
अहन्यहन्यनुष्ठानं यज्ञानां मुनिसत्तम  ।  
उपकारकरं पुंसां क्रियमाणा घशान्तिदम्  ॥ विप्_१,६।२८ ॥  
येषां तु कालसृषो ऽसौ पापबन्दुर्महामुने  ।  
चेतःसु ववृधे चक्रुस्ते न यज्ञेषु मानसम्  ॥ विप्_१,६।२९ ॥  
वेदवादांस् तथा वेदान्यज्ञ कर्मादिकं च यत्  ।  
तत्सर्वं निन्दयामासुर्यज्ञव्यासेधकारिणः  ॥ विप्_१,६।३० ॥  
प्रवृत्तिमार्गव्युच्छित्तिकारिणो वेदनिन्दकाः  ।  
दुरात्मानो दुराचारा बभूवुः कुटिलाशयाः  ॥ विप्_१,६।३१ ॥  
संसिद्धायां तु वार्तायां प्रजाः सृष्ट्वा प्रजापतिः  ।  
सर्यादां स्थापयामास यथास्थानं यथागुणम्  ॥ विप्_१,६।३२ ॥  
वर्णा नामाश्रमाणां च धर्मधर्मभृतां वर  ।  
लोकांश् च सर्ववर्णानां सम्यग्धर्मानुपालिनाम्  ॥ विप्_१,६।३३ ॥  
प्रजापत्यं ब्रह्मणानां स्मृतं स्थानं क्रियावताम्  ।  
स्थानमैन्द्रं क्षत्रियाणां सङ्ग्रमेष्वनिवर्तताम्  ॥ विप्_१,६।३४ ॥  
वैश्यानां मारुतं स्थानं स्वधर्ममनुवर्तिनाम्  ।  
गान्धर्वं शूद्रजातीनां।परिचर्यानुवर्तिनाम्  ॥ विप्_१,६।३५ ॥  
अष्टाशीतिसहस्राणि मुनीनामूर्ध्वरेतसाम्  ।  
स्मृतं तेषां तु यत्स्थानं तदेव गुरुवासिनाम्  ॥ विप्_१,६।३६ ॥  
सप्तर्षिणां तु यत्स्थानं स्मृतं तद्वै वनौकसाम्  ।  
प्राजापत्यं गृहस्थानां न्यासिनां ब्रह्मसञ्ज्ञितम्  ॥ विप्_१,६।३७ ॥  
योगिनाममृतं स्थानं स्वात्मसन्तोषकारिणाम्  ॥ विप्_१,६।३८ ॥  
एकान्तिनः सदा ब्रह्मध्यायिनो योगिनश् च ये  ।  
तेषां तु परमं स्थानं यत्तत्पश्यन्ति सूरयः  ॥ विप्_१,६।३९ ॥  
गत्वागत्वा निवर्तन्ते चन्द्रसूर्यादयो ग्रहाः  ।  
अद्यापि न निवर्तन्ते द्वादशाक्षरचिन्तकाः  ॥ विप्_१,६।४० ॥  
तामिस्त्रमन्धतामिस्त्रं महारौरवरौरवौ  ।  
असिपत्रवनं घोरं कालसूत्रमवीचिकम्  ॥ विप्_१,६।४१ ॥  
विनिन्दकानां वेदस्य यज्ञव्याघातकारिणाम्  ।  
स्थानमेतत्समाख्यातं स्वधर्मत्यागिनश् च ये  ॥ विप्_१,६।४२ ॥  
इति श्रीविष्णुरुराणे प्रथमे ऽंशे षष्ठो ऽध्यायः (६)  
  
  
_____________________________________________________________  
  
  
श्रीपराशर उवाच  
ततोभिध्यायतस्तस्य जज्ञिरे मानसाः प्रजाः  ।  
तच्छरीरसमुत्पन्नैः कार्यैस् तैः करणैः सह  ।  
क्षेत्रज्ञाः समवर्तन्त गात्रेभ्यस्य स्यः धीमतः  ॥ विप्_१,७।१ ॥  
ते सर्वे समावर्तन्त ये मया प्रागुदाहताः  ।  
देवाद्याः स्थावरान्ताश् च त्रैगुण्यविषये स्थिताः  ॥ विप्_१,७।२ ॥  
एवम्भूतानि सृष्टानि चराणि स्थावराणि च  ॥ विप्_१,७।३ ॥  
यदास्य ताः प्रजाः सर्वा न व्यवर्धन्त धीमतः  ।  
अथान्यान्मानसान्पुत्रान्सदृशानात्मनो ऽसृजत्  ॥ विप्_१,७।४ ॥  
भृगुं पुलस्त्यं पुलहं क्रतुमङ्गिरसं तथा  ।  
मरीचिं दभमत्रिं च वसिष्ठं चैव मानसान्  ॥ विप्_१,७।५ ॥  
नव ब्रह्माण इत्येते पुराणे निश्चयं गताः  ॥ विप्_१,७।६ ॥  
ख्यातिं भूतिं च सम्भूतिं क्षमां प्रीतिं तथैव च  ।  
सन्नतिं च तथैवोर्जमनसूयां तथैव च  ॥ विप्_१,७।७ ॥  
प्रसूतिं च ततः सृष्ट्वा ददौ तेषां महात्मनाम्  ।  
पत्न्यो भवध्व मित्युक्त्वा तेषामेव तु दत्तवान्  ॥ विप्_१,७।८ ॥  
सनन्दनादयो ये च पूर्वसृष्टास्तु वेधसा  ।  
न ते लोकेष्वसज्जन्त निरपेक्षाः प्रजासु ते  ॥ विप्_१,७।९ ॥  
सर्वे ते ऽभ्या गतज्ञाना वीतरागा विमत्सराः  ।  
तेष्वेवं निरपेक्षेषु लोकसृष्टौ महात्मनाः  ॥ विप्_१,७।१० ॥  
ब्रह्मणोभून्महान् क्रोधस्त्रैलोक्यदहनक्षमः  ।  
तस्य क्रोधात्स मुद्भूतज्वालामालातिदीपितम्  ।  
ब्रह्मणोभूत्तदा सर्वं त्रैलोक्यमखिलं मुने  ॥ विप्_१,७।११ ॥  
भ्रकुटीकुटिलात्तस्य ललाटात् क्रोधदीपितात्  ।  
समुत्पन्न स्तदा रुद्रो मध्याह्नार्कसमप्रभः  ॥ विप्_१,७।१२ ॥  
अर्धनारीनरवपुः प्रचण्डो ऽतिशरीरवान्  ।  
विभजात्मानमित्युक्त्वा तं ब्रह्मान्तर्दधे ततः  ॥ विप्_१,७।१३ ॥  
तथोक्तोसौ द्विधा स्त्रीत्वं पुरुषत्वं तथाकरोत्  ।  
विभेदपुरुषत्वं च दशधा चैकधा पुनः  ॥ विप्_१,७।१४ ॥  
सौम्यासौम्योस्तदाशान्ताशान्तैः स्त्रीत्वं च स प्रभुः  ।  
विभेद बहुधा देवाः स्वरूपैर् असितैः सितैः  ॥ विप्_१,७।१५ ॥  
ततो ब्रह्मात्मसम्भूतं पूर्वं स्वायम्भुवं प्रभु  ।  
आत्मानमेव कृत वान्प्रजापाल्ये मनुं द्विज  ॥ विप्_१,७।१६ ॥  
शतरूपां च तां नारीं तपोनिर्धूतकल्पषाम्  ।  
स्वायम्भुवो मनुर्देवः पत्नीत्वे जगृहे प्रभुः  ॥ विप्_१,७।१७ ॥  
तस्मात्तु पुरुषाद्देवी शतरूपा व्यजायत  ।  
प्रियव्रतोत्तानपादौ प्रसूत्याकूतिसञ्ज्ञितम्  ॥ विप्_१,७।१८ ॥  
कन्याद्वयं च धर्मज्ञ रूपौदार्यगुणान्वितम्  ।  
ददौ प्रसूतिं दक्षाय आकूतिं रुचये पुरा  ॥ विप्_१,७।१९ ॥  
प्रजापतिः स जग्राह तयोर्जज्ञे सदक्षिणः  ।  
पुत्रो यज्ञे महाभाग दम्पत्योर्मिथुनं ततः  ॥ विप्_१,७।२० ॥  
यज्ञस्य दक्षिणायां तु पुत्रा द्वादश जज्ञिरे  ।  
यामा इति समाख्याता देवाः स्वायम्भुवे मनौ  ॥ विप्_१,७।२१ ॥  
प्रसूत्यां च तथा दक्षश्चतस्त्रो विंशतिस् तथा  ।  
ससर्ज कन्यास्तासां च सम्यङ्नामानि मे शृणु  ॥ विप्_१,७।२२ ॥  
श्रद्धा लक्ष्मीर्धृतिस्तुष्टिर्मेधा पुष्टिस् तथा क्रिया  ।  
बुद्धिर्लज्जा वपुः शान्तिः सिद्धिः कीर्तिस्त्रयोदशी  ॥ विप्_१,७।२३ ॥  
पत्न्यर्थं प्रतिजग्राह धर्मो दाक्षायणीः प्रभुः  ।  
ताभ्यः शिष्टयवीयस्य एकादश सुलोचनाः  ॥ विप्_१,७।२४ ॥  
ख्यातिः सत्यथ सम्भूतिः स्मृतिः पीतिः क्षमा तथा  ।  
सन्ततिश्चानसूया च ऊर्जा स्वाहा स्वधा तथा  ॥ विप्_१,७।२५ ॥  
भृतुर्भवो मरीचिश् च तथा चैवाङ्गिरा मुनिः  ।  
पुलस्त्यः पुलहश्चैव क्रतुश्चर्षिवरस् तथा  ॥ विप्_१,७।२६ ॥  
अत्रिर्वसिष्ठो वह्निश् च पितरश् च यथाक्रमम  ।  
ख्यात्याद्य जगृहुः कन्या मुनयो मुनि सत्तम  ॥ विप्_१,७।२७ ॥  
श्रद्धा कामं चला दर्पं नियमं धृतिरात्मजम्  ।  
सन्तोषं च तथा तुष्टिर्लोभं पुष्टिरसूयत  ॥ विप्_१,७।२८ ॥  
मेधा श्रुतं क्रिया दण्डं नयं विनयमेव च  ॥ विप्_१,७।२९ ॥  
बोधं बुद्धिस् तथा लज्जा विनयं वपुरात्मजम्  ।  
व्यवसायं प्रजज्ञे वै क्षेमं शान्तिरसूयता  ॥ विप्_१,७।३० ॥  
सुखं सिद्धिर्यशः कीर्तिरित्येते धर्मसूनवः  ।  
कामाद्रतिः सुतं हर्षं धर्मपौत्रमसूयत  ॥ विप्_१,७।३१ ॥  
हिंसा भार्या त्वधर्मस्य ततो जज्ञे तथानृतम्  ।  
कन्या च निकृतिस्ताभ्यां माया जज्ञे च वेदना  ॥ विप्_१,७।३२ ॥  
माया च वेदना चैव मिथुनं त्विदमेतयोः  ।  
तयोर्जज्ञेथ वै माया मृत्युं भूतापहारिणम्  ॥ विप्_१,७।३३ ॥  
वेदना स्वसूतं चापि दुःखं जज्ञे ऽथ रौरवात्  ।  
मृत्योर्व्याधिजराशोकतृष्णक्रोधाश् च जज्ञिरे  ॥ विप्_१,७।३४ ॥  
दुःखोत्तराः स्मृता ह्येते सर्वे चाधर्मलक्षणाः  ।  
नैषां पुत्रोस्ति वै भार्या ते सर्वे ह्यूर्ध्वरेतसः  ॥ विप्_१,७।३५ ॥  
रौद्राण्येतानिरूपाणि विष्णोर्मुनिवरात्मज  ।  
नित्यप्रलयहेतुत्वं जगतोस्य प्रयान्ति वै  ॥ विप्_१,७।३६ ॥  
दक्षो मरीचिरत्रिश् च भृग्वाद्याश् च प्रजेश्वराः  ।  
जगत्यत्र महाभाग नित्यसर्गस्य हेतवः  ॥ विप्_१,७।३७ ॥  
मनवो मनुपुत्राश् च भूपा वीर्यधराश् च ये  ।  
सन्मार्गनिरताः शूरास्ते सर्वे स्थितिकारिणः  ॥ विप्_१,७।३८ ॥  
श्रीमैत्रेय उवाच  
येयं नित्या स्थितिर्ब्रह्मन्नित्यसर्गस्तथेरितः  ।  
नित्याभावश् च तेषां वै स्वरूपं मम कथ्यताम्  ॥ विप्_१,७।३९ ॥  
श्रीपराशर उवाच  
सर्गस्थितिविनाशांश् च भगवान्मधुसूदनः  ।  
तैस् तै रूपैर् अचिन्त्यात्मा करोत्यव्याहतो विभुः  ॥ विप्_१,७।४० ॥  
नैमित्तिकः प्राकृतिकस्तथैवात्यन्तिको द्विज  ।  
नित्यश् च सर्वभूतानां प्रलयो ऽयं चतुर्विधः  ॥ विप्_१,७।४१ ॥  
ब्रह्मो नैमित्तिकस्तत्र च्छेतेयं जगतीपतिः  ।  
प्रयाति प्राकृतं चैव ब्रह्मण्डं प्रकृतौ लयम्  ॥ विप्_१,७।४२ ॥  
ज्ञानादात्यन्तिकः प्रोक्तो योगिनः परमात्मनि  ।  
नित्यः सदैव भूतानां यो विनाशो दिवानिशम्  ॥ विप्_१,७।४३ ॥  
प्रसूतिः प्रकृतेर्या तु सा सृष्टिः प्राकृता स्मृता  ।  
दैनन्दिनी तथा प्रोक्ता नान्तरप्रलयादनु  ॥ विप्_१,७।४४ ॥  
भूतान्यनुदिने यत्र जायन्ते मुनिसत्तम  ।  
नित्यसर्गो हि स प्रोक्तः पुराणार्थविचक्षणैः  ॥ विप्_१,७।४५ ॥  
एवं सर्वशरीरेषु भगवान्भूतभावनः  ।  
संस्थितः कुरुते विष्णुरुत्पत्तिस्थितिसंयमान्  ॥ विप्_१,७।४६ ॥  
सृष्टि स्थितिविनाशानां शक्तयः सर्वदेहिषु  ।  
वैष्णव्यः परिवर्तन्ते मैत्रेयाहर्निशं समाः  ॥ विप्_१,७।४७ ॥  
गुणत्रयमयं ह्यतद्ब्रह्यन् शक्तित्रयं महत्  ।  
यो ऽतियाति सा यात्येव परं नावर्तते पुनः  ॥ विप्_१,७।४८ ॥  
इति श्रीविष्णुपुराणे प्रथमे ऽंशे सप्तमो ऽध्यायः (७)  
  
  
_____________________________________________________________  
  
  
श्रीपारशर उवाच  
कथितस्तामसः सर्गो ब्रह्मणस्ते महामुने  ।  
रुद्रसर्गं प्रवक्ष्यामि तन्मे निगदतः शृणु  ॥ विप्_१,८।१ ॥  
कल्पादावात्मनस्तुल्यं सुतं प्रध्यायतस्ततः  ।  
प्रादुरासीत्प्रभोरङ्के कुमारो नीललोहितः  ॥ विप्_१,८।२ ॥  
रुरोद सुस्वरं सोथ प्राद्रवद्दि जसत्तम  ।  
किं त्वं रोदिषि तं ब्रह्म रुदन्तं प्रत्युवाच ह  ॥ विप्_१,८।३ ॥  
नाम देहीति तं सो ऽथ प्रत्युवाच प्रजापतिः  ।  
रुद्रस्त्वं देवनाम्नासि मारो दीर्धैर्यमावह  ।  
एवमुक्तः पुनः सो ऽथ सप्तकृत्वो रुरोद वै  ॥ विप्_१,८।४ ॥  
ततोन्यानि ददौ तस्मै सप्त नामानि वै प्रभुः  ।  
स्थानानि चैषामष्टानां पत्नीः पुत्रांश् च स प्रभुः  ॥ विप्_१,८।५ ॥  
भवं शर्वमथेशानं तथा पशुपतिं द्विज  ।  
भीममुग्रं महादेवमुवाच स पितामहः  ॥ विप्_१,८।६ ॥  
चक्रे नामान्यथैतानि स्थानान्येषां चकार सः  ।  
सूर्यो जलं मही वायुर्वह्निराकाशमेव च  ।  
दीक्षितो ब्रह्मणः सोम इत्येतास्तनवः क्रमात्  ॥ विप्_१,८।७ ॥  
सुवर्चला तथैवोषा विकेशी चापरा शिवा  ।  
स्वाहा दिशस् तथा दीक्षा रोहिणी च यथाक्रमम्  ॥ विप्_१,८।८ ॥  
सूर्यादीनां द्विजश्रेष्ठ रुद्राद्यैर् नामभिः सह  ।  
पत्न्यः स्मृता महाभाग तदपत्यानि मे शृणु  ॥ विप्_१,८।९ ॥  
एषां सूतिप्रसूतिभ्यामिदमापूरितं जगत्  ॥ विप्_१,८।१० ॥  
शनैश्चरस् तथा शुक्रो लोहिताङ्गो मनोजवः  ।  
स्कन्दः सर्गो ऽथ सन्तानो बुधश्चानुक्रमात्सुताः  ॥ विप्_१,८।११ ॥  
एवम्प्रकारो रुद्रो ऽसौ सतीं भार्यामनिन्दिताम्  ।  
उपयेमे दुहितरं रक्षस्यैव प्रजापतेः  ॥ विप्_१,८।१२ ॥  
दक्षकोपाच्च तत्याज स सती स्वकलेवरम्  ।  
हिमवद्दुहित साभून्मेनायां द्विजसत्तम  ॥ विप्_१,८।१३ ॥  
उपयेमे पुनश्चोमामनन्यां भगवान्हरः  ॥ विप्_१,८।१४ ॥  
देवौ धातृविधातारौ भृगोः ख्यातिरसूयत  ।  
श्रियं च देवदेवस्य पत्नी नारायणस्य या  ॥ विप्_१,८।१५ ॥  
श्रीमैत्रेय उवाच  
क्षीराब्धौ श्रीः समुत्पन्ना श्रूयते ऽमृतमन्थने  ।  
भृगोः ख्यात्यां समुत्पन्नेत्येतदाह कथं भवात्  ॥ विप्_१,८।१६ ॥  
श्रीपराशर उवाच  
नित्यैवैषा जगन्माता विष्णोः श्रीरनपायिनि  ।  
यथा सर्वगतो विष्णुस्तथैवेयं द्विजोत्तम  ॥ विप्_१,८।१७ ॥  
अर्थो विष्णुरियं वाणी नीतिरेषा नयो हरिः  ।  
बोधो विष्णुरियं बुद्धिर्धर्मो ऽसौ सत्क्रिया त्वियम्  ॥ विप्_१,८।१८ ॥  
स्त्रष्टा विष्णुरियं सृष्टिः श्रीर्भूमिर्भूधरो हरिः  ।  
सन्तोषो भगवाल्लङ्क्ष्मीस्तुष्टिर्मैत्रेय शाश्वती  ॥ विप्_१,८।१९ ॥  
इच्छा श्रीर्भगवान्कामो यज्ञो ऽसौ दक्षिणा त्वियम्  ।  
आज्याहुतिरसौ देवी पुरोडाशो जनार्दनः  ॥ विप्_१,८।२० ॥  
पत्नीशाला मुने लक्ष्मीः प्राग्वंशौ मधुसूदनः  ।  
चितिर्लक्ष्मीर्हरिर्यूप इध्मा श्रीर्भगवान्कुशः  ॥ विप्_१,८।२१ ॥  
सामास्वरूपी भगवानुद्गीतिः कमलालया  ।  
स्वाहा लक्ष्मीर्जगन्नाथो वासुदेवो हुता शनः  ॥ विप्_१,८।२२ ॥  
शङ्करो भगवाञ्छौरिर्गौरीलक्ष्मीर्द्विजोत्तम  ।  
मैत्रेय केशवः सूर्यस्तत्प्रभा कमलालया  ॥ विप्_१,८।२३ ॥  
विष्णुः पितृगणः पद्मा स्वधा शाश्वतपुष्टिदा  ।  
द्यौः श्रीः सर्वात्मको विष्णुरवकाशोतिविस्तरः  ॥ विप्_१,८।२४ ॥  
शशाङ्कः श्रीधरः कान्तिः श्रीस्तथैवानपायिनी  ।  
धृतिर्लक्ष्मीर्जगच्चेष्टा वायुः सर्वत्रगो हरिः  ॥ विप्_१,८।२५ ॥  
जलधिर्द्विजगोविन्दस्तद्वेला श्रीर्महामुने  ।  
लक्ष्मीस्वरूपमिन्द्राणी देवेन्द्रो मधुसूदनः  ॥ विप्_१,८।२६ ॥  
यमश्चक्रधरः साक्षाद्धूमोर्णा कमलालया  ।  
ऋद्धिः श्रीः श्रीधरो देवः स्वयमेव धनेश्वरः  ॥ विप्_१,८।२७ ॥  
गौरी लक्ष्मीमंहाबागा केशवो वरुणः स्वयम्  ।  
श्रीर्देवसेना विप्रेन्द्र देवसेनापतिर्हरिः  ॥ विप्_१,८।२८ ॥  
अवष्टम्भो गदापाणिः शक्तिर्लक्ष्मीर् द्विजोत्तम  ।  
काष्ठा लक्ष्मीर्निमेषो ऽसौ मुहूर्तो ऽसौ कला त्वियम्  ॥ विप्_१,८।२९ ॥  
ज्योत्स्ना लक्ष्मीः प्रदीपो ऽसौ सर्वः सर्वेश्वरो हरिः  ।  
लताभूता जगन्माता श्रीर्विष्णुर्द्रुमसञ्ज्ञितः  ॥ विप्_१,८।३० ॥  
विभावरी श्रीर्दिवसो देवचक्रगदाधरः  ।  
वरप्रदो वरो विष्णुर्वधूः पद्मवनाल या  ॥ विप्_१,८।३१ ॥  
नदस्वरूपी भगवाञ्छ्रीर्नदीरूपसंस्थिता  ।  
ध्वजश् च पुण्डरीकाक्षः पताका कमलालया  ॥ विप्_१,८।३२ ॥  
तृष्णा लक्ष्मीर्जगन्नाथो लोभो नारायणः परः  ।  
रती रागश् च मैत्रेय लक्ष्मीर्गोविन्द एव च  ॥ विप्_१,८।३३ ॥  
किं चातिबहुनोक्तेन सङ्क्षेपेणेदमुच्यते  ॥ विप्_१,८।३४ ॥  
देवतिर्यङ्मनुष्यादौ पुन्नामा भगवान्हरिः  ।  
स्त्रीनाम्नी श्रीश् च विज्ञेया नानयोर्विद्यते परम्  ॥ विप्_१,८।३५ ॥  
इति श्रीविष्णुपुराणे प्रथमे ऽंशे अष्टमो ऽध्यायः (८)  
  
  
_____________________________________________________________  
  
  
श्रीपराशर उवाच  
इदं च शृणु मैत्रेय यत्पृष्टोहमिह त्वया  ।  
श्रीसम्बन्धं मायाप्येतच्छ्रुतमासीन्मरीचितः  ॥ विप्_१,९।१ ॥  
दुर्वासाः शङ्करस्यांशश्चार पृथिविमिमाम  ।  
स ददर्श स्रजं दिव्यामृषिर्विद्याधरीकरे  ॥ विप्_१,९।२ ॥  
सन्तानकानामखिलं यस्या गन्धेन वासितम्  ।  
अतिसेव्यमभूद्ब्रह्यन् तद्वनं वनचारिणाम्  ॥ विप्_१,९।३ ॥  
उन्मत्तव्रतधृग्विप्रस्तां दृष्ट्वा शोभनां स्रजम्  ।  
तां ययाचे वरारोहां विद्याधरवधूं ततः  ॥ विप्_१,९।४ ॥  
याचिता तेन तन्वङ्गी मालां विद्याधराङ्गना  ।  
ददौ तस्मै विशालाक्षी सादरं प्रणिपत्य तम्  ॥ विप्_१,९।५ ॥  
तामादायात्मनो मूर्ध्नि स्रजमुन्मत्तरूपधृक्  ।  
कृत्वा स विप्रो मैत्रेय परिबभ्राम मेदिनीम्  ॥ विप्_१,९।६ ॥  
स ददर्श तमायान्तमुन्मत्तैरावते स्थितम्  ।  
त्रैलोक्याधिपतिं देवं सह देवैः शचीपतिम्  ॥ विप्_१,९।७ ॥  
तामात्मनः स शिरसः स्रजमुन्मत्त षट्पदाम्  ।  
आदायामरराजाय चिक्षेपोन्मत्तवन्मुनिः  ॥ विप्_१,९।८ ॥  
गृहीत्वामरराजेन स्रगैरावतमूर्धनि  ।  
न्यस्ता रराज कैलासशिखरे जाह्नवी यथा  ॥ विप्_१,९।९ ॥  
मदान्धकारिताक्षोसौ गन्धाकृष्टेन वारणः  ।  
करेणाघ्राय चिक्षेप तां स्रजं धरणीतले  ॥ विप्_१,९।१० ॥  
ततश्चुक्रोध भगवान्दुर्वासा मुनि सत्तमः  ।  
मैत्रेय देवराजानं क्रुद्धश्चैतदुवाच ह  ॥ विप्_१,९।११ ॥  
दुर्वासा उवाच  
ऐश्वर्यमददुष्टात्मन्नतिस्तब्धोसि वासव  ।  
श्रियो धाम स्रजं यस्त्वं मद्दत्तां नाभिनन्दसि  ॥ विप्_१,९।१२ ॥  
प्रसाद इति नोक्तं ते प्रणिपातपुरः सरम्  ।  
हर्षोत्फुल्लकपोलेन न चापि शिरसा धृता  ॥ विप्_१,९।१३ ॥  
मया दत्तामि मां मालं यस्मान्न बहु मन्यसे  ।  
त्रैलोक्यश्रीरतो मूढ विनाशमुपयास्यति  ॥ विप्_१,९।१४ ॥  
मां मन्यसे त्वं मदृशं नूनं शक्रतरद्विजैः  ।  
अतोवमा नमस्मासु मानिना भवता कृतम्  ॥ विप्_१,९।१५ ॥  
मद्दत्त भवता यस्मात्क्षिप्ता माला महीतले  ।  
तस्मात्प्रणष्टलक्ष्मीकं त्रैलोक्यं ते भविष्यति  ॥ विप्_१,९।१६ ॥  
यस्य सञ्जातकोपस्य भयमेति चराचरम्  ।  
तं त्वं मामतिगर्वेण देवराजवमन्यसे  ॥ विप्_१,९।१७ ॥  
श्रीपराशर उवाच  
महेन्द्रो वारणस्कन्धादवतीर्य त्वरान्वितः  ।  
प्रसादयामास मुनिं दुर्वाससमकल्मषम्  ॥ विप्_१,९।१८ ॥  
प्रसाद्यमानः स तदा प्रणिपातपुरःसरम्  ।  
इत्युवाच सहस्राक्षं दुर्वासा मुनिसत्तम  ॥ विप्_१,९।१९ ॥  
दुर्वासा उवाच  
नाहं कृपालुहृदयो न चमां भजते क्षमा  ।  
अन्ये ते मुनयः शक्र दुर्वाससमवेहि माम  ॥ विप्_१,९।२० ॥  
गौतमादिभिर् अन्यैस् त्वं गर्वमारोपितो मुधा  ।  
अक्षान्तिसारसर्वस्वं दुर्वाससमवेहि माम्  ॥ विप्_१,९।२१ ॥  
वसिष्ठाद्यैर् दयासारैः स्तोत्रं कुर्वद्भिर् उच्चकैः  ।  
गर्वं गतो सि येनैवं मामप्यद्यावमन्यसे  ॥ विप्_१,९।२२ ॥  
ज्वलज्जटाकलापस्य भृकुटीकुटिलं मुखम्  ।  
निरीक्ष्य कस्त्रिभुवने मम यो न गतो भयम्  ॥ विप्_१,९।२३ ॥  
नाहं क्षमिष्ये बहुना किमुक्तेन शतक्रतो  ।  
विडम्बनामिमां भूयः करोष्यनुनयात्मिकाम्  ॥ विप्_१,९।२४ ॥  
श्रीपराशर उवाच  
इत्युक्त्वा प्रययै विप्रो देवराजोपि तं पुनः  ।  
आरुह्यैरावतं ब्रह्मन् प्रययावमरावतीम्  ॥ विप्_१,९।२५ ॥  
ततः प्रभृति निःश्रीकं सशक्रं भुवनत्रयम्  ।  
मैत्रेयासीदपध्वस्तं सङ्क्षा णौषधिवीरुधम्  ॥ विप्_१,९।२६ ॥  
न यज्ञाः समवर्तन्ते न तपस्यन्ति तापसाः  ।  
न च दानादिधर्मेणु मनश्चक्रे तदा जनः  ॥ विप्_१,९।२७ ॥  
निःसत्त्वाः सकला लोका लोभाद्युपहतेन्द्रियाः  ।  
स्वल्पेपि हि बभूवुस्ते साभिलाषा द्विजोत्तम  ॥ विप्_१,९।२८ ॥  
यतः सत्त्वं ततो लक्ष्मीः सत्त्वं भूत्यनुसारि च  ।  
निःश्रीकाणां कुतः सत्त्वं विना तेन गुणाः कुतः  ॥ विप्_१,९।२९ ॥  
बलशौर्याद्यभावश् च पुरुषाणां गुणैर् विना  ।  
लवनायः समस्तस्य बलशौर्यविवर्जितः  ॥ विप्_१,९।३० ॥  
भवत्यपध्वस्तमतिर्लघितः प्रथितः पुमान्  ।  
एवमत्यन्तनिःश्रीके त्रैलोक्ये सत्त्ववर्जिते  ॥ विप्_१,९।३१ ॥  
दवान् प्रति बलोद्योगं चक्रुर्दैतेयदानवाः  ॥ विप्_१,९।३२ ॥  
लोभाभिभूता निःश्रीका दैत्याः सत्त्वविवर्जिताः  ।  
श्रिपाविहीनैर् निःसत्त्वैर् देवैश् चक्रुस् ततो रणम्  ॥ विप्_१,९।३३ ॥  
विजितास्त्रिदशा दैत्यैर् इन्द्राद्याः शरणं ययुः  ।  
पितामहं महाभागं हुताशनपुरोगमाः  ॥ विप्_१,९।३४ ॥  
यथावत्कथितो देवैर् ब्रह्मा प्राह ततः सुरान्  ।  
परावरेशं शरणं व्रजध्वमसुरार्दनम्  ॥ विप्_१,९।३५ ॥  
उत्पत्तिस्थितिनाशानामहेतुं हेतुमीश्वरम्  ।  
प्रजा पतिपतिं विष्णुमनन्तमपराजितम्  ॥ विप्_१,९।३६ ॥  
प्रधानपुंसोरजयोः कारणं कार्यभूतयोः  ।  
प्रणतार्तिहरं विष्णुं स वः श्रेयो विधास्यति  ॥ विप्_१,९।३७ ॥  
श्रीपराशर उवाच  
एवमुक्त्वा सुरान्सर्वान् ब्रह्मा लोकपितामहः  ।  
क्षीरोदस्योत्तरं तीरं तैर् एव सहितो ययौ  ॥ विप्_१,९।३८ ॥  
स गत्वा त्रिदशैः सर्वैः समवेतः पितामहः  ।  
तुष्टाव वाग्भिर् इष्टाभिः परावरपतिं हरिम्  ॥ विप्_१,९।३९ ॥  
ब्रह्मोवाच  
नमामि सर्वं सर्वेशमनन्तमजमव्ययम्  ।  
लोकधाम धराधारमप्रकाशमभेदिनम्  ॥ विप्_१,९।४० ॥  
नारायणमणीयांसमशेषणामणीयसाम्  ।  
समस्तानां गरिष्ठं च भूरादीनां गरीयसाम्  ॥ विप्_१,९।४१ ॥  
यत्र सर्वं यतः सर्वमुत्पन्नं मत्पुरःसरम्  ।  
सर्वभूतश् च यो देवः पराणामपि यः परः  ॥ विप्_१,९।४२ ॥  
परः परस्मात्पुरुषात्परमात्मस्वरूपधृक्  ।  
योगिभिश्चिन्त्यते यो ऽसौ सुक्तिहेतोर्मुमुक्षुभिः  ॥ विप्_१,९।४३ ॥  
सत्त्वादयो न सन्तीशे यत्र च प्राकृता गुणाः  ।  
स शुद्धः सर्वशुद्धेभ्यः पुमानाद्यः प्रसीदतु  ॥ विप्_१,९।४४ ॥  
कला काष्ठा मुहूर्तादिकालासूत्रस्य गोचरे  ।  
यस्य शक्तिर्न शुद्धस्य स नो विष्णुः प्रसीदतु  ॥ विप्_१,९।४५ ॥  
प्रोच्यते परमेशो हि यः शुद्धो ऽप्युपचारतः  ।  
प्रसीदतु स नो विष्णुरात्मा यः सर्वदेहिनाम्  ॥ विप्_१,९।४६ ॥  
यः कारणं च कार्यं च कारणस्यापि कारणम्  ।  
कार्य स्यापि च यः कार्यं प्रसीदतु स नो हरिः  ॥ विप्_१,९।४७ ॥  
कार्यकार्यस्य यत्कार्यं तत्कार्यस्यापि यः स्वयम्  ।  
तत्कार्यकार्यभूतो यस्ततश् च प्रणतास्म तम्  ॥ विप्_१,९।४८ ॥  
कारणं कारणस्यापि तस्य कारणकारणम्  ।  
तत्कारणानां हेतुं तं प्रणता स्म परेश्वरम्  ॥ विप्_१,९।४९ ॥  
भोक्तारं भोग्यभूतं च स्रष्टारं सृज्यमेव च  ।  
कार्यकर्तृस्वरूपं तं प्रणता स्म परं पदम्  ॥ विप्_१,९।५० ॥  
विशुद्धबोधवन्नित्यमजमक्षयमव्ययम्  ।  
अव्यक्तमविकारं यत्तद्विष्णोः परमं पदम्  ॥ विप्_१,९।५१ ॥  
न स्थुलं न च सूक्ष्मं यन्न विशेषणगोचरम्  ।  
तत्पदं परमं विष्णोः प्रणमाम सदामलम्  ॥ विप्_१,९।५२ ॥  
यस्या युतायुतांशांशे विश्वशक्तिरियं स्थिता  ।  
परब्रह्मस्वरूपं यत्प्रणमामस्तमव्ययम्  ॥ विप्_१,९।५३ ॥  
यद्योगिनः सदोद्युक्ताः पुण्यपापक्षयेक्षयम्  ।  
पश्यन्ति प्रणवे चिन्त्यं तद्विष्णोः परमं पदम्  ॥ विप्_१,९।५४ ॥  
यन्न देवा न मुनयो न चाहं न च शङ्करः  ।  
जानन्ति परमेश स्य तद्विष्णोः परमं पदम्  ॥ विप्_१,९।५५ ॥  
शक्तयो यस्य देवस्य ब्रह्मविष्णुशिवात्मिकाः  ।  
भवन्त्यभूतपूर्वस्य तद्विष्णोः परमं पदम्  ॥ विप्_१,९।५६ ॥  
सर्वेश सर्वभूतात्मन्सर्व सर्वाश्रयाच्युत  ।  
प्रसीद विष्णो भक्तानां व्रज नो दृष्टिगोचरम्  ॥ विप्_१,९।५७ ॥  
श्रीपराशर उवाच  
इत्युदीरितमाकर्ण्य ब्रह्मणस्त्रिदशास्ततः  ।  
प्रणम्योचुः प्रसीदेति व्रज नो दृष्टि गोचरम्  ॥ विप्_१,९।५८ ॥  
यन्नायं भगवान् ब्रह्म जानाति परमं पदम्  ।  
तन्नताः स्म-जगद्धाम तव सर्वगताच्युत  ॥ विप्_१,९।५९ ॥  
इत्यन्ते वचसस्तेषां देवानां ब्रह्मणस्त था  ।  
ऊचुर्देवर्षयःसर्व बृहस्पतिपुरोगमाः  ॥ विप्_१,९।६० ॥  
अद्यो यज्ञः पुमानीड्यः पूर्वेषां यश् च पूर्वजः  ।  
तन्नताः स्म जगत्स्त्रष्टुः स्रष्टारम विशेषणम्  ॥ विप्_१,९।६१ ॥  
भगवन्भूतभव्येश यज्ञमूर्तिधराव्यय  ।  
प्रसीद प्रणतानां त्वं सर्वेषां देहि दर्शनम्  ॥ विप्_१,९।६२ ॥  
एष ब्रह्म सहास्माभिः सह रुद्रैस् त्रिलोचनः  ।  
सर्वादित्यैः समं पूषा पावको ऽयं सहाग्निभः  ॥ विप्_१,९।६३ ॥  
अश्विनौ वसवश्चेमे सर्वे चैते मरुद्गणाः  ।  
साध्या विश्वे तथा देवा देवेन्द्रश्चायमीश्वरः  ॥ विप्_१,९।६४ ॥  
प्रणामप्रवणा नाथ दैत्यसैन्यैः पराजिताः  ।  
शरणं त्वामनुप्राप्ताः समस्ता देवतागणाः  ॥ विप्_१,९।६५ ॥  
श्रीपराशर उवाच  
एवं संस्तूयमानस्तु भगवाञ्छङ्खचक्रधृक्  ।  
जगाम दर्शनं तेषां मैत्रेय परमे श्वरः  ॥ विप्_१,९।६६ ॥  
तं दृष्ट्वा ते तदा देवाः शङ्खचक्रगदाधरम्  ।  
अपूर्वरूपसंस्थानं तेजसां राशिमूर्जितम्  ॥ विप्_१,९।६७ ॥  
प्रणम्य प्रणताः सर्वे सङ्क्षोभ स्तिमितेक्षणाः  ।  
तुष्टुवुः पुण्डरीकाक्षं पितामहपुरोगमाः  ॥ विप्_१,९।६८ ॥  
देवा ऊचुः  ।  
नमोनमो विशेषस्त्वं त्वं ब्रह्म त्वं पिनाकधृक्  ।  
इन्द्रस्त्वम ग्निः पवनो वरुणः सविता यमः  ॥ विप्_१,९।६९ ॥  
वसवो मरुतः साध्या विश्वेदेवगणा भवान्  ।  
यो ऽयं तवाग्रतो देव समीपं देवतागणः  ।  
स त्वमेव जगत्स्त्रष्टा यतः सर्वगतो भवान्  ॥ विप्_१,९।७० ॥  
त्वं यज्ञस्त्वं वषट्कारस्त्वमोङ्कारः प्रजापतिः  ।  
विद्या वेद्यं च सर्वात्मंस्त्वन्मयं चाखिलं जगत्  ॥ विप्_१,९।७१ ॥  
त्वमार्ताः शरणं विष्णो प्रयाता दैत्यनिर्जिताः  ।  
वयं प्रसीद सर्वात्मंस्तेजसाप्याययस्व नः  ॥ विप्_१,९।७२ ॥  
तावदार्तिस् तथा वाञ्छा ताव न्मोहस् तथा मुखम्  ।  
यावन्न याति शरणं त्वामशेषाघनाशनम्  ॥ विप्_१,९।७३ ॥  
त्वं प्रसादं प्रसन्नत्मन् प्रपन्नानां कुरुष्व नः  ।  
तेजसां नाथ सर्वेषां स्वशक्त्याप्यायनं कुरु  ॥ विप्_१,९।७४ ॥  
श्रीपराशर उवाच  
एवं संस्तूयमानस्तु प्रणतैर् अमरैर् हरिः  ।  
प्रसन्नदृश्टिर्भगवानिदमाह स विश्वकृत्  ॥ विप्_१,९।७५ ॥  
तेजसो भवतां देवाः करिष्याम्युपबृंहणम्  ।  
वदाम्यहं यत्क्रियतां भवद्भिस् तदिदं सुराः  ॥ विप्_१,९।७६ ॥  
आनीय सहिता दैत्यैः क्षीराब्धौ सरलौ षधीः  ।  
प्रक्षिप्यात्रमृतार्थं ताः सकला दैत्यदानवैः  ।  
मन्थानं मन्दरं कृत्वा नेत्रं कृत्वा च वासुकिम्  ॥ विप्_१,९।७७ ॥  
मथ्यताममृते देवाः सहाये मय्यवस्थिते  ॥ विप्_१,९।७८ ॥  
सामपूर्वं च दैतेयास्तत्र साहाय्यकर्मणि  ।  
सामान्यफलभोक्तारो यूयं वाच्या भविष्यथ  ॥ विप्_१,९।७९ ॥  
मथ्यमाने च तत्राब्धौ यत्समुत्पत्स्यते ऽमृतम्  ।  
तत्पानाद्बलिनो यूयममराश् च भविष्यथ  ॥ विप्_१,९।८० ॥  
तथा चाहं करिष्यामि ते यथा त्रिदशद्विषः  ।  
न प्राप्स्यन्त्यमृतं देवाः केवलं क्लेशभागिनः  ॥ विप्_१,९।८१ ॥  
श्रीपराशर उवाच  
इत्युक्ता देवदेवेन सर्व एव तदा सुराः  ।  
सन्धानमसूरैः कृत्वा यत्नवन्तो ऽमृते ऽभवन्  ॥ विप्_१,९।८२ ॥  
नानौषधीः समानीय देवदैतेयदानवाः  ।  
क्षिप्त्वा क्षीराब्धिपयसि शर दभ्रामलत्विषि  ॥ विप्_१,९।८३ ॥  
मन्थानं मन्दरं कृत्वा नेत्रं कृत्वा च वासुकिम्  ।  
ततो मथितुमारब्धा मैत्रेय तरसामृतम्  ॥ विप्_१,९।८४ ॥  
विबुधाः सहिताः सर्वे यतः पुच्छं ततः कृताः  ।  
कृष्णेन वासुकेर्दैत्याः पूर्वकाये निवेशिताः  ॥ विप्_१,९।८५ ॥  
ते तस्य मुखनिश्वासवह्नितापहतत्विषः  ।  
निस्तेजसो ऽसुराः सर्वे बभूवुरमितौजसः  ॥ विप्_१,९।८६ ॥  
तेनैव मुखनिश्वासवायुनास्तबलाहकैः  ।  
पुच्छप्रदेशे वर्षद्भिस् तदा चाप्यायिताः सुराः  ॥ विप्_१,९।८७ ॥  
क्षीरो दमध्ये भगवान्कूर्मरूपी स्वयं हरिः  ।  
मन्थनाद्रेरधिष्ठानं भ्रमतो ऽभून्महामुने  ॥ विप्_१,९।८८ ॥  
रूपेणान्येन देवानां मध्ये चक्रगदाधरः  ।  
चकर्ष नाग राजानं दैत्यमध्ये ऽपरेण च  ॥ विप्_१,९।८९ ॥  
उपर्याक्रान्तवाञ्शैलं बृहद्रूपेण केशवः  ।  
तथापरेण मैत्रेय यन्न दृष्टं सुरासुरैः  ॥ विप्_१,९।९० ॥  
तेजसा नागरा जानं तथाप्यायितवान्हरिः  ।  
अन्येन तेजसा देवानुपबृंहितवान्प्रभुः  ॥ विप्_१,९।९१ ॥  
मथ्यमाने ततस्तस्मिन्क्षिराब्धो देवदानवैः  ।  
हविर्धामाभवत्पूर्वं सुरभिः सुरपूजीता  ॥ विप्_१,९।९२ ॥  
जग्मुर्मुदं ततो देवा दानवाश् च महामुने  ।  
व्याक्षिप्तचेतसश्चैव बभूवुस्तिमितेक्षणाः  ॥ विप्_१,९।९३ ॥  
किमेतदितिसिद्धानां दिवि चिन्तयतां ततः  ।  
बभूव वारुणी देवी मदाघूर्णितलोचना  ॥ विप्_१,९।९४ ॥  
कृतावर्तात्ततस्तस्मात्क्षीरोदाद्वासयञ्जगत्  ।  
गन्धेन पारीजातोभूद्देवस्त्रीनन्दनस्तरुः  ॥ विप्_१,९।९५ ॥  
रूपौदार्यगुणोपेतस् तथा चाप्सरसां गणः  ।  
क्षीरोदधेः समुत्पन्नो मैत्रेय परमाद्भुतः  ॥ विप्_१,९।९६ ॥  
ततः शीतांशुरभवज्जगृहे तं महेश्वरः  ।  
जगृहुश् च विषं नागाः क्षीरोदाब्धिसमुत्थितम्  ॥ विप्_१,९।९७ ॥  
ततो धन्वन्तरिर्देवः श्वेताम्बरधरस्वयम्  ।  
बिभ्रत्कमण्डलुं पूर्णममृतस्य समुत्थितः  ॥ विप्_१,९।९८ ॥  
ततः स्वस्थमनस्कास्ते सर्वे दैतैयदानवाः  ।  
बभूवुर्मुदिताः सर्वे मैत्रेय मुनिभिः सह  ॥ विप्_१,९।९९ ॥  
ततः स्फुरत्कान्तिमती विकासिकमले स्थिता  ।  
श्रीर्देवी पयसस्तस्मादुद्भूता धृतपङ्कजा  ॥ विप्_१,९।१०० ॥  
तां तुष्टुवुर्मुदा युक्ताः श्रीसूक्तेन महर्षयः  ॥ विप्_१,९।१०१ ॥  
विश्वावसुमुखास्तस्या गन्धर्वाः पुरतो जगुः  ।  
घृताचीप्रमुखास्तत्र ननृतुश्चाप्सरोगणाः  ॥ विप्_१,९।१०२ ॥  
गङ्गाद्याः सरितस्तोयैः स्नानार्थमुपतस्थिरे  ।  
दिग्गजा हेमपात्रस्थमादाय विमलं जलम्  ।  
स्त्रापयाञ्चक्रिरे देवीं सर्वलोकमहेश्वरीम्  ॥ विप्_१,९।१०३ ॥  
क्षीरोदो रूपधृक्तस्यै मालामम्लानपङ्कजाम्  ।  
ददौ विभूषणान्यङ्गे विश्वकर्मा चकार ह  ॥ विप्_१,९।१०४ ॥  
दिव्यमाल्याम्बरधरास्त्राता भूषणभूषिता  ।  
पश्यतां सर्वदेवानां ययौ वक्षस्थलं हरेः  ॥ विप्_१,९।१०५ ॥  
तया विलोकिता देवा हरिवक्षस्थलस्थया  ।  
लक्ष्म्या मैत्रेय सहसा परां निर्वृतिमागताः  ॥ विप्_१,९।१०६ ॥  
उद्वेगं परमं जग्मुर्दैत्या विष्णुपराङ्मुखाः  ।  
त्यक्ता लक्ष्म्या महाभाग विप्रचित्तिरुरोगमाः  ॥ विप्_१,९।१०७ ॥  
ततस्ते जगृहुर्दैत्या धन्वन्तरिकरस्थितम्  ।  
कमण्डलुं महावीर्या यत्राऽस्ते ऽमृतमुत्तमम्  ॥ विप्_१,९।१०८ ॥  
मायया मोहयित्वा तान्विष्णुः स्त्रीरूपसंस्थितः  ।  
दानवेभ्यस्तदादाय देवेभ्यः प्रददौ प्रभुः  ॥ विप्_१,९।१०९ ॥  
ततः पपुः सुरगुणाः शक्राद्यास्तत्तदामृतम्  ।  
उद्यतायुधनिस्त्रंशा दैत्यास्तांश् च समाभ्ययुः  ॥ विप्_१,९।११० ॥  
पीते ऽमृते च बलिभिर् देवैर् दैत्यचमूस्तदा  ।  
वध्यमाना दिशो भेजे पातालं च विवेश वै  ॥ विप्_१,९।१११ ॥  
ततो देवा मुदा युक्ताः शङ्खचक्रगदाभृतम्  ।  
प्रणिपत्य यथापूर्वमाशासत्तत्त्रिविष्टपम्  ॥ विप्_१,९।११२ ॥  
ततः प्रसन्नभाः सूर्यः प्रययौ स्वेन वर्त्मना  ।  
ज्योतींषि च यथामार्गं प्रययुर्मुनिसत्तम  ॥ विप्_१,९।११३ ॥  
जज्वाल भगवांश्चोच्चैश् चारुदीप्तिर्विभावसुः  ।  
धर्मे च सर्वभूतानां तदा मतिरजायत  ॥ विप्_१,९।११४ ॥  
त्रैलोक्यं च श्रिया जुष्टं बभूव द्विजसत्तम  ।  
शक्रश् च त्रिदशश्रेष्ठः पुनः श्रीमा नजायत  ॥ विप्_१,९।११५ ॥  
सिंहासनगतः शक्रःसम्प्राप्य त्रिदिवं पुनः  ।  
देवराज्ये स्तितो देवीं तुष्टावाब्जकरां ततः  ॥ विप्_१,९।११६ ॥  
इन्द्र उवाच  
नमस्ये सर्वलोकानां जननीमब्जसम्भवाम्  ।  
श्रियमुन्निद्रपद्माक्षीं विष्णुवक्षस्थलस्थिताम्  ॥ विप्_१,९।११७ ॥  
पद्मालयां पद्मकरां पद्मपत्रनिभेक्षणाम्  ।  
वन्दे पद्मसुखीं देवीं पद्मनाभप्रियामहम्  ॥ विप्_१,९।११८ ॥  
त्वं सिद्धिस्त्वं स्वधा स्वाहा सुधा त्वं लोकपावनी  ।  
सन्ध्या रात्रिः प्रभा भूतिर्मेधा श्रद्धा सरस्वती  ॥ विप्_१,९।११९ ॥  
यज्ञविद्या महाविद्य गुह्यविद्य च शोभने  ।  
आत्मविद्या च देवि त्वं विसुक्तिफलदायिनी  ॥ विप्_१,९।१२० ॥  
आन्वीक्षिकीत्रयीवार्त दण्डनीतिस्त्वमेव च  ।  
सैम्यासौम्यैर् जगद्रूपैस् त्वयैत्तद्देवि पूरितम्  ॥ विप्_१,९।१२१ ॥  
का त्वन्या त्वामृते देवि सर्वयज्ञमयं वपुः  ।  
अध्यास्ते देवदेवस्य योगिचिन्त्यं गदाभृतः  ॥ विप्_१,९।१२२ ॥  
त्वाया देवि परित्यक्तं सकलं भुवनत्रयम्  ।  
विनष्टप्रायमभवत्त्वयेदानीं समेधितम्  ॥ विप्_१,९।१२३ ॥  
दाराः पुत्रास्तथागारसुहृद्धान्यधनादिकम्  ।  
भवत्येतन्महाभागे नित्यं त्वद्वीक्षणान्तृणाम्  ॥ विप्_१,९।१२४ ॥  
शरीरारोग्यमैश्वर्यम् अरिपक्षक्षयः सुखम्  ।  
देवि त्वद्दृष्टिदृष्टानां पुरुषाणां न दुर्लभम्  ॥ विप्_१,९।१२५ ॥  
त्वं माता सर्वलोकानां देवदेवो हरिः पिता  ।  
त्वयैतद्विष्णुना चाम्ब जगव्द्याप्तं चराचरम्  ॥ विप्_१,९।१२६ ॥  
मा नः कोशं तथा गोष्ठं मा गृहं मा परिच्छदम्  ।  
मा शरीरं कलत्रं च त्यजेथाः सर्वपावनि  ॥ विप्_१,९।१२७ ॥  
मा पुत्रान्मा सुहृर्द्वग मा पशुन्मा विभूषणम्  ।  
त्यजेथा मम देवस्य विष्णोर्वक्षःस्थलालये  ॥ विप्_१,९।१२८ ॥  
सत्त्वेन सत्यशौचाभ्यां तथा शीलदिभिर् गुणैः  ।  
त्यज्यन्ते ते नराः सद्यः सन्त्यक्ता ये त्वायामले  ॥ विप्_१,९।१२९ ॥  
त्वया विलोकिताः सद्यः शीलाद्यैर् अखिलैर् गुणैः  ।  
कुलैश्वर्यैश् च युज्यन्ते पुरुषा निर्गुणा अपि  ॥ विप्_१,९।१३० ॥  
सर् श्लाघ्यः स गुणी धन्यः स कुलीनः स बुद्धिमान्  ।  
स शूरः स च विक्रान्तो यस्त्वया देवि वीक्षितः  ॥ विप्_१,९।१३१ ॥  
सद्यो वैगुण्यमायान्ति शीलाद्यः सकला गुणाः  ।  
पराङ्मुखी जगद्धात्री यस्य त्वं विष्णुवल्लभे  ॥ विप्_१,९।१३२ ॥  
न ते वर्णयितुं शक्ता गुणाञ्चिह्वापि बेधसः  ।  
प्रसीद देवि पद्माक्षि मास्मांस्त्याक्षीः कदाटन  ॥ विप्_१,९।१३३ ॥  
श्रीपरशर उवाच  
एवं श्रीः संस्तुता सम्यक् प्राह देवी शतक्रतुम्  ।  
शृण्वतां सर्वदेवानां सर्वभूतस्थिता द्विज  ॥ विप्_१,९।१३४ ॥  
श्रीरुवाच  
परितुष्टास्मि देवेशे स्तोत्रेणानेन ते हरे  ।  
वरं वृणीष्व यस्त्विष्टो वर दाहं तवागता  ॥ विप्_१,९।१३५ ॥  
इन्द्र उवाच  
वरदा यदि मे देवि वारर्हे यदि वाप्यहम्  ।  
त्रैलोक्यं न त्वया त्याज्यमेष मेस्तु वरः परः  ॥ विप्_१,९।१३६ ॥  
स्तोत्रेण यस्तथैतेन त्वां स्तोष्यत्यब्धिसम्भवे  ।  
स त्वया न परीत्याज्यो द्वितीयोस्तु वरो मम  ॥ विप्_१,९।१३७ ॥  
श्रीरुवाच  
त्रैलोक्यं त्रिद शश्रेष्ठ न सन्त्यक्ष्यामि वासव  ।  
दत्तो वरो मयायन्ते स्तौत्राराधनतुष्टया  ॥ विप्_१,९।१३८ ॥  
यश् च सायं तथा प्रातः स्तोत्रेणानेन मानवः  ।  
मां स्तोष्यति न तस्याहं भविष्यामि पराङ्मुखी  ॥ विप्_१,९।१३९ ॥  
श्रीपराशर उवाच  
एवं ददौ वरं देवी देवराजाय वै पुरा  ।  
मैत्रेय श्रीर्महाभागा स्तोत्राराधनतोषिता  ॥ विप्_१,९।१४० ॥  
भृगोः ख्यात्यां समुत्पन्ना श्रीः पूर्वमुदधेः पुनः  ।  
देवदानवयत्नेन प्रसूतामृतमन्थने  ॥ विप्_१,९।१४१ ॥  
एवं यदा जगत्स्वामी देवदेवो जनार्दनः  ।  
अवतारं करोत्येषा तदा श्रीस्तत्महायिनि  ॥ विप्_१,९।१४२ ॥  
पुनश् च पद्मादुत्पन्ना आदित्योभूद्यदा हरिः  ।  
यदा तु भार्गवो रामस्तदाभूद्धरणी त्वियम्  ॥ विप्_१,९।१४३ ॥  
राघवत्वे ऽभवत्सीता रुक्मिणी कृष्णजन्मनि  ।  
अन्येषु चावतारेषु विष्णोरेषानपायिनि  ॥ विप्_१,९।१४४ ॥  
देवत्वे देवदेहेयं मनुष्यत्वे च मानुषी  ।  
विष्णोर्देहानुरूपां वै करोत्येषात्मनस्तनुम्  ॥ विप्_१,९।१४५ ॥  
यश्चैतच्छृणुयाज्जन्म लक्ष्म्या यश् च पठेन्नरः  ।  
श्रियो न विच्युतिस्तस्य गृहे यावत्कुलत्रयम्  ॥ विप्_१,९।१४६ ॥  
पठ्यते येषु चैवेयं गृहेषु श्रीस्तुतिर्मुने  ।  
अलक्ष्मीः कलहाधारा न ते ष्वास्ते कदाचन  ॥ विप्_१,९।१४७ ॥  
एतते कथितं ब्रह्मन्यन्मां त्वं परिपृच्छसि  ।  
क्षीराब्धो श्रीर्यथा जाता पूर्वं भृगुसुता सती  ॥ विप्_१,९।१४८ ॥  
इति सकल विभूत्यवाप्तिहेतुः स्तुतिरियमिन्द्रमुखोद्गता हि लक्ष्म्याः  ।  
अनुदिनमिह पठ्यते नृभिर् यैर् वसति न तेषु कदाचिदप्यलक्ष्मीः  ॥ विप्_१,९।१४९ ॥  
इति श्रीविष्णुपुराणे प्रथमे ऽंशे नवमो ऽध्यायः (९)  
  
  
_____________________________________________________________  
  
  
श्रीमैत्रेय उवाच  
कथितं मे त्वाया सर्वं यत्पृष्टोसि मया मुने  ।  
भृगुसर्गात्प्रभृत्येष सर्गो मे कथ्यतां पुनः  ॥ विप्_१,१०।१ ॥  
श्रीपराशर उवाच  
भृगोः ख्यात्यां समुत्पन्ना लक्ष्मीर्विष्णुपरिग्रहः  ।  
तथा धातृविधातारौ ख्यात्यां जातौ सुतौ भृगोः  ॥ विप्_१,१०।२ ॥  
आयतिर्नियतिश्चैव मेरोः कन्ये महात्मनः  ।  
भार्ये धातृविधात्रोस्ते तयोर्जातौ सुतावुभौ  ॥ विप्_१,१०।३ ॥  
प्राणश्चैव मृकण्डुश् च मार्कण्डेयो मृकण्डुतः  ।  
ततो वेदशिरा जज्ञे प्राणस्यापि सुतं शृणु  ॥ विप्_१,१०।४ ॥  
प्राणस्य द्युतिमान्पुत्रो राजवांश् च ततो ऽभवत्  ।  
ततो वंशो महाभाग विस्तरं भार्गवो गतः  ॥ विप्_१,१०।५ ॥  
पत्नी मरीचेः सम्भूतिः पौर्णमासमसूयता  ।  
विरजाः पर्वतश्चैव तस्य पुत्रो महात्मनः  ॥ विप्_१,१०।६ ॥  
वंशसङ्कीर्तने पुत्रान्वदिष्येहं ततो द्विज  ।  
स्मृतिश्चाङ्गीरसः पत्नी प्रसूता कन्यकास् तथा  ।  
सिनीवाली कुहूश्चैव राका चानुमती तथा  ॥ विप्_१,१०।७ ॥  
अनसूया तथैवात्रेर्जज्ञे निष्कल्मषान्सुतान्  ।  
सोमं दुर्वाससं चैव दत्तात्रेयं च योगिनम्  ॥ विप्_१,१०।८ ॥  
प्रीत्यां पुलस्त्यभार्यायां दत्तोलिस्तत्सुतो ऽभवत्  ।  
पूर्वजन्मनि यो ऽगस्त्यः स्मृतः स्वायम्भुवेन्तरे  ॥ विप्_१,१०।९ ॥  
कर्दमश्चार्वरीवांश् च सहिष्णुश् च सुतास्त्रयः  ।  
क्षमा तु सुषवे भार्या पुलहस्य प्रजापतेः  ॥ विप्_१,१०।१० ॥  
क्रतोश् च सन्ततिर्भार्या वालखिल्यानसूयत  ।  
षष्टिपुत्रसहस्राणि मुनीनामूर्ध्वरेतसाम्  ।  
अङ्गुष्ठपर्वमात्राणां ज्वलद्भास्करतेजसाम्  ॥ विप्_१,१०।११ ॥  
ऊर्जायां तु वसिष्ठस्य सप्ताजायन्त वै सुताः  ॥ विप्_१,१०।१२ ॥  
रजो गोत्रोर्ध्वबाहुश् च सवनश्चानघस् तथा  ।  
सुतपाः शुक्र इत्येते सर्वे सप्तर्षयो ऽमलाः  ॥ विप्_१,१०।१३ ॥  
यो ऽसावग्न्यभिमानी स्यात् ब्रह्मणस्तनयो ऽग्रजः  ।  
तस्मात्स्वाहा सुतांल्लेभे त्रीनुदारौजसो द्विज  ॥ विप्_१,१०।१४ ॥  
पावकं पवमानं तु शुचिं चापि जलाशिनम्  ॥ विप्_१,१०।१५ ॥  
तेषां तु सन्ततावन्ये चत्वारिंशच्च पञ्च च  ।  
कथ्यन्ते वह्नयश्चैते पितापुत्रत्रयं च यत्  ॥ विप्_१,१०।१६ ॥  
एवमेकोनपञ्चशद्वह्नयः परिकीर्तिताः  ॥ विप्_१,१०।१७ ॥  
पितरो ब्रह्मणा सृष्टा व्याख्याता ये मया द्विज  ।  
आग्निष्वात्त बर्हिषदो ऽनग्नयः साग्नयश् च ये  ॥ विप्_१,१०।१८ ॥  
तेभ्यः स्वधा सुते जज्ञे मेनां वै धारीणीं तथा  ।  
ते उभे ब्रह्मवादिन्यौ योगिन्यावप्युभे द्विज  ॥ विप्_१,१०।१९ ॥  
उत्तमज्ञानसम्पन्ने सर्वैः समुदिर्तैर् गुणैः  ॥ विप्_१,१०।२० ॥  
इत्येषा दक्षकन्यानां कथिता सत्यसन्ततिः  ।  
श्रद्धावान्संस्मरन्नेतामनपत्यो न जायते  ॥ विप्_१,१०।२१ ॥  
इति श्रीविष्णुपुराणे प्रथमे ऽंशे दशमो ऽध्यायः (१०)  
  
  
_____________________________________________________________  
  
  
श्रीपराशर उवाच  
प्रियव्रतोत्तानपादौ मनोः स्वायम्भुवस्य तु  ।  
द्वौ पुत्रौ तु महावीर्यौ धर्मज्ञौ कथितौ तव  ॥ विप्_१,११।१ ॥  
तयोरुत्तानपादस्य सुरुच्यामुत्तमः सुतः  ।  
अभीष्टायामभूद्ब्रह्यन्पितुरत्यन्तवल्लभः  ॥ विप्_१,११।२ ॥  
सुनीतिर्नाम या राज्ञस्तस्यासीन् महिषी द्विज  ।  
स नाति प्रीतिमांस्तस्यामभूद्यस्या ध्रुवः सुतः  ॥ विप्_१,११।३ ॥  
राजासनस्थितस्याङ्कं पितुर्भ्रतरमाश्रितम्  ।  
दृष्ट्वोत्तमं ध्रुव श्चक्रे तमारोढुं मनोरथम्  ॥ विप्_१,११।४ ॥  
प्रत्यक्षं भूपतिस्तस्याः सुरुच्या नाभ्यनन्दत  ।  
प्रणयेनागतं पुत्रमुत्सङ्गारोहणोत्सुकम्  ॥ विप्_१,११।५ ॥  
सपत्नी तनयं दृष्ट्वा तमङ्कारोहणोत्सुकम्  ।  
स्वपुत्रं च तथारूढं सुरुचिर्वाक्यमब्रवीत्  ॥ विप्_१,११।६ ॥  
क्रियते किं वृथा वत्स महानेष मनोरथः  ।  
अन्यस्त्रीगर्भजातेन ह्य् असम्भूय ममोदरे  ॥ विप्_१,११।७ ॥  
उत्तमोत्तममप्राप्यमविवेको हि वाञ्छसि  ।  
सत्यं सुतस्त्वमप्य् अस्य किं तु न त्वं मया धृतः  ॥ विप्_१,११।८ ॥  
एतद्राजासनं सर्व भूभृत्संश्रयकेतनम्  ।  
योग्यं ममैव पुत्रस्य किमात्मा क्लिश्यतेत्वया  ॥ विप्_१,११।९ ॥  
उच्चैर्मनोरथस्तेयं मत्पुत्रस्येव किं वृथा  ।  
सुनीत्यामात्मनो जन्म किं त्वया नावगम्यते  ॥ विप्_१,११।१० ॥  
श्रीपराशर वाच  
उत्सृज्य पितरं बालस्तच् छ्रुत्वा मातृभाषितम्  ।  
जगाम कुपितो मातुर्निजाया द्विजमन्दिरम्  ॥ विप्_१,११।११ ॥  
तं दृष्ट्वा कुपितं पुत्रमीषत्प्रस्फुरिताधरम्  ।  
सुनीतिरङ्कमारोप्य मैत्रेयेदमभाषत  ॥ विप्_१,११।१२ ॥  
वत्स कः कोपहेतुस्ते कश् च त्वां नाभि नन्दति  ।  
कोवजानाति पितरं वत्स यस्तेपराध्यति  ॥ विप्_१,११।१३ ॥  
श्रीपराशर वाच  
इत्युक्तः सकलं मात्रे कथयामास तद्यथा  ।  
सुरुचिः प्राह भूपालप्रत्यक्षमतगर्विता  ॥ विप्_१,११।१४ ॥  
विनिश्वस्येति कथिते तस्मिन्पुत्रेण दुर्मनाः  ।  
श्वसक्षामेक्षणा दीना सुनीतिर्वाक्यमब्रवीत्  ॥ विप्_१,११।१५ ॥  
सुनीतिरुवाच  
सुरुचिः सत्यमाहेदं मन्दभाग्योसिःपुत्रक  ।  
न हि पुण्यवतां वत्स सपत्नैर् एव मुच्यते  ॥ विप्_१,११।१६ ॥  
नोद्वेगस्तात कर्तव्यः कृतं यद्भवता पुरा  ।  
तत्कोपहर्तु शक्नोति दातुं कश्चाकृतं त्वया  ॥ विप्_१,११।१७ ॥  
तत्त्वया नात्र कर्तव्यं दुःखं तद्वाक्यसम्भवम्  ॥ विप्_१,११।१८ ॥  
राजासनं राजच्छत्रं वराश्चावरवारणाः  ।  
यस्य पुण्यानि तस्यैते मत्वैतच्छाम्म्य पुत्रक  ॥ विप्_१,११।१९ ॥  
अन्यजन्मकृतैः पुण्यैः सुरुच्या सुरुचिर्नृपः  ।  
भार्येति प्रोच्यते चान्यां मद्विधा पुण्यवर्जिता  ॥ विप्_१,११।२० ॥  
पुण्योपचयसम्पन्नस्तस्याः पुत्रस्तथोत्तमः  ।  
मम पुत्रस् तथा जातः स्वल्पपुण्यो ध्रुवो भवान्  ॥ विप्_१,११।२१ ॥  
तथापि दुःखं न भवान् कर्तुमर्हसि पुत्रक  ।  
यस्य यावत्स तेनैव स्वेन तुष्यति मानवः  ॥ विप्_१,११।२२ ॥  
यदि ते दुःखमत्यर्थं सुरुच्या वचसाभवत्  ।  
तत्पुण्योपचये यत्नं कुरु सर्वफलप्रदे  ॥ विप्_१,११।२३ ॥  
सुशीलो भव धर्मात्मा मैत्रः प्राणिहिते रतः  ।  
निम्नं यथापः प्रवणाः पात्रमायान्ति सम्पदः  ॥ विप्_१,११।२४ ॥  
ध्रुव उवाच  
अम्ब यत्त्वमिदं प्रात्थ प्रशमाय वचो मम  ।  
नैतद्दुर्वाचसा भिन्ने हृदये मम तिष्ठति  ॥ विप्_१,११।२५ ॥  
सो ऽहं तथा यतिष्यामि यथा सर्वोत्तमोत्तमम्  ।  
स्थानं प्राप्स्याम्यशोषाणां जगतामभि पूजितम्  ॥ विप्_१,११।२६ ॥  
सुरुचिर्दयिता राज्ञस्तस्या जातोस्मि नोदरात्  ।  
प्रभावं पश्य मेम्ब त्वं वृद्धस्यापि तवोदरे  ॥ विप्_१,११।२७ ॥  
उत्तमः स मम भ्राता यो गर्भेण धृतस्तया  ।  
स राजासनमाप्नोतु पित्रा दत्तं तथास्तु तत्  ॥ विप्_१,११।२८ ॥  
नान्यदत्तमभीप्स्यामि स्तानमम्ब स्वकर्मणा  ।  
इच्छामि तदहं स्थानं यत्र प्राप पिता मम  ॥ विप्_१,११।२९ ॥  
श्रीपराशर उवाच  
निर्जगाम गृहान्मातुरित्युक्त्वा मातरं ध्रुवः  ।  
पुराच्च निर्गम्य ततस्तद्बाह्योपवनं ययो  ॥ विप्_१,११।३० ॥  
स ददर्श मुनींस् तत्र सप्तपूर्वागतान्ध्रुवः  ।  
कुष्माजिनोत्तरीयेषु विष्टरेषु समास्थितान्  ॥ विप्_१,११।३१ ॥  
स राजपुत्रस्तान्सर्वान्प्रणिपत्याभ्य भाषत  ।  
प्रश्रयावनतः सम्यगभिवादनपूर्वकम्  ॥ विप्_१,११।३२ ॥  
ध्रुव उवाच  
उत्तानपादतनयं मां निबोधत सत्तमाः  ।  
जातं सुनीत्यां निर्वेदाद्युष्माकं प्राप्तमन्तिकम्  ॥ विप्_१,११।३३ ॥  
ऋषय ऊचुः  
चतुःपञ्चा ब्दसम्भूतो बालस्त्वं तृपनन्दन  ।  
निर्वेदकारणं किञ्चित्तव नाद्यापि वर्तते  ॥ विप्_१,११।३४ ॥  
न चिन्त्यं भवतः किञ्चिद्ध्रयते भूपतिः पिता  ।  
न चैवैष्ट वियोगादि तव पश्याम बालक  ॥ विप्_१,११।३५ ॥  
शरीरे न च ते व्याधिरस्माभिर् उपलक्ष्यते  ।  
निर्वेदः किन्निमित्तस्ते कथ्यतां यदि विद्यते  ॥ विप्_१,११।३६ ॥  
श्रीपराशर उवाच  
ततः स कथयामास सुरुच्या यदुदाहृतम्  ।  
तन्निशम्य ततः प्रोचुर्मुनयस्ते परस्परम्  ॥ विप्_१,११।३७ ॥  
अहो क्षात्रं परं तेजो बालस्यापि यदक्षमा  ।  
सपत्न्या मातुरुक्तं यद्धृदयान्नापसर्पति  ॥ विप्_१,११।३८ ॥  
भोभोः क्षत्रियदायादः निर्वेदाद्यत्त्वायाधुना  ।  
कर्तुं व्यवसितं तन्नः कथ्यतां यदि रोचते  ॥ विप्_१,११।३९ ॥  
यच्च कार्यं तवास्माभिः साहाय्यममितद्युते  ।  
तदुच्यतां विवक्षुस्त्वमस्माभिर् उपलक्ष्यसे  ॥ विप्_१,११।४० ॥  
ध्रुव उवाच  
नाह मर्थमभीप्सामि न राज्यं द्विजसत्तमाः  ।  
तत्स्थानमेकमिच्छामि भुक्तं नान्येन यत्पुरा  ॥ विप्_१,११।४१ ॥  
एतन्मे क्रियतां सम्यक्कथ्यतां प्राप्यते यथा  ।  
स्थानमग्र्यं समस्तेभ्यः स्थानेभ्यो मुनिसत्तमाः  ॥ विप्_१,११।४२ ॥  
मरीचिरुवाच  
अनाराधितगोविन्दैर् नरैः स्थानं नृपात्मज  ।  
न हि सम्प्राप्यते श्रेष्ठं तस्मादाराधयाच्युतम्  ॥ विप्_१,११।४३ ॥  
अत्रिरुवाच  
परः पराणां पुरुषो यस्य तुष्टो जनार्दनः  ।  
सम्प्राप्नोत्यक्षयं स्थानमेतत्सत्यं मयोदितम्  ॥ विप्_१,११।४४ ॥  
अङ्गिरा उवाच  
यस्यान्तः सर्वमेवेदमच्युतस्याव्ययात्मनः  ।  
तमाराधय गोविन्दं स्थानमग्र्यं यदीच्छसि  ॥ विप्_१,११।४५ ॥  
पुलस्त्य उवाच  
परं ब्रह्म परं धाम यो ऽसौ ब्रह्म तथा परम्  ।  
तमाराध्य हरिं याति मुक्तिमप्यति दुर्लभाम्  ॥ विप्_१,११।४६ ॥  
पुलह उवाच  
ऐन्द्रमिन्द्रः परं स्थानं यमाराध्य जगत्पतिम्  ।  
प्राप यज्ञपतिं विष्णुं तमाराधय सुव्रत  ॥ विप्_१,११।४७ ॥  
क्रतुरुवाच  
यो यज्ञपुरुषो यज्ञो योगेशः परमः पुमान्  ।  
तस्मिंस्तुष्टे यदप्राप्यं किन्तदस्ति जनार्दने  ॥ विप्_१,११।४८ ॥  
वसिष्ठ उवाच  
प्राप्नोष्याराधिते विष्णौ मनसा यद्यदिच्छति  ।  
त्रेलोक्यान्तर्गतं स्थानं किमु वत्सोत्तमोत्तमम्  ॥ विप्_१,११।४९ ॥  
ध्रुव उवाच  
आराध्यः कथितो देवो भवद्भिः प्रणतस्य मे  ।  
मया तत्परीतोषाय यज्जप्तव्यं तदुच्यताम्  ॥ विप्_१,११।५० ॥  
यथा चाराधनं तस्य मया कार्यं महात्मनः  ।  
प्रसादसुमुखास्तन्मे कथयन्तु महर्षयः  ॥ विप्_१,११।५१ ॥  
ऋषय ऊचुः  
राजपुत्र यथा विष्णोराराधनपरैर् नरैः  ।  
कार्यमाराधनं तन्नो यथावच्छ्रोतुमर्हसि  ॥ विप्_१,११।५२ ॥  
बाह्यार्थादखिलाच्चित्तं त्याजयेत्प्रथमं नरः  ।  
तस्मिन्नेव जगद्धाम्नि ततः कुर्वित निश्चलम्  ॥ विप्_१,११।५३ ॥  
एवमेकाग्रचित्तेन तन्मयेन धृतात्मना  ।  
जप्तव्यं यन्नि बोधैतत्तन्रः पार्थिवनन्दन  ॥ विप्_१,११।५४ ॥  
हिरण्यगर्भपुरुषप्रधानव्यक्तरूपिणे  ।  
ॐ नमो वासुदेवाय शुद्धज्ञानस्वरूपिमे  ॥ विप्_१,११।५५ ॥  
एतज्जजाप भगवान् जप्यं स्वायम्भुवो मनुः  ।  
पितामहस्तव पुरा तस्य तुष्टो जनार्दनः  ॥ विप्_१,११।५६ ॥  
ददो यथाभिलषितां सिद्धिं त्रैलोक्यदुर्लभाम्  ।  
तथा त्वमपि गोविन्दं तोषयैतत्सदा जपन्  ॥ विप्_१,११।५७ ॥  
इति श्रीविष्णुपुराणे प्रथमेंश एकादशो ऽध्यायः (११)  
  
  
_____________________________________________________________  
  
  
श्रीपराशर उवाच  
निशम्यैतदशेषेण मैत्रेय नृपते सुतः  ।  
निर्जगाम वनात्तस्मात्प्रणिपत्य स तानृषीन्  ॥ विप्_१,१२।१ ॥  
कृतकृत्यमिवात्मानं मन्यमानस्ततो द्विज  ।  
मधुसञ्ज्ञं महापुण्यं जगाम यमुनातटम्  ॥ विप्_१,१२।२ ॥  
पुनश् च मधुसञ्ज्ञेन दैत्येनाधिष्ठितं यतः  ।  
ततो मधुवनं नाम्ना ख्यातमत्र महीतले  ॥ विप्_१,१२।३ ॥  
हत्वा च लवणं रक्षो मधुपुत्रं महाबलम्  ।  
शत्रुघ्नो मधुरां नाम पुरीं यत्र चकार वै  ॥ विप्_१,१२।४ ॥  
यत्र वै देवदेवस्य सान्निध्यं हरिमेधसः  ।  
सर्वपापहरे तस्मिंस्तपस्तीर्थे चकार सः  ॥ विप्_१,१२।५ ॥  
मरीचिमुख्यैर् मुनिभिर् यथोद्दिष्टमभूत्तथा  ।  
आत्मन्यशेपदेवेशं स्थितं विष्णुममन्यत  ॥ विप्_१,१२।६ ॥  
अनन्यचेतसस्तस्य ध्यायतो भगवान्हरिः  ।  
सर्वभूतगतो विप्र सर्वभावगतो ऽभवत्  ॥ विप्_१,१२।७ ॥  
मनस्यवस्थिते तस्मिन्विष्णौ मैत्रेय योगिनः  ।  
न शशाक धरा भारमुद्वोढुं भूतधारिणी  ॥ विप्_१,१२।८ ॥  
वामपादस्थिते तस्मिन्ननामार्धेन मेदिनी  ।  
द्वितीयं च ननामार्धं क्षितेर्दक्षिणतः स्थिते  ॥ विप्_१,१२।९ ॥  
पादांसुष्ठेन सम्पीड्य यथा स वसुधां स्थितः  ।  
तदा समस्ता वसुधा चचाल सह पर्वतैः  ॥ विप्_१,१२।१० ॥  
नद्यो नदाः समुद्राश् च सङ्क्षोभं परमं ययुः  ।  
तत्क्षोभादमराः क्षोभं परं जग्मुर्महामुने  ॥ विप्_१,१२।११ ॥  
यामा नाम तदा देवा मैत्रेय परमाकुलाः  ।  
इन्द्रेण सह सम्मन्त्र्य ध्यानभङ्गं प्रचक्रमुः  ॥ विप्_१,१२।१२ ॥  
कूष्माण्डा विविधै रूपैर् महेन्द्रेण महामुने  ।  
समाधिभङ्गमत्यन्तमारब्धाः कर्तुमातुराः  ॥ विप्_१,१२।१३ ॥  
सुनीतिर्नाम तन्माता सास्त्रा तत्पुरतः स्थिता  ।  
पुत्रेति करुणां वाचमाह मायामयी तदा  ॥ विप्_१,१२।१४ ॥  
पुत्रकास्मान्निवर्तस्व शरीरात्ययदारुणात्  ।  
निर्बन्धतो मया लब्धो बहुभिस् त्वं मनोरथै  ॥ विप्_१,१२।१५ ॥  
दीनामेकां परित्यक्तुमनाथां न त्वमर्हसि  ।  
सपत्नीवचनाद्वत्स अगतेस्त्वं गतिर्मम  ॥ विप्_१,१२।१६ ॥  
क्व च त्वं पञ्चवर्षीयः क्वचैतद्दारूणं तपः  ।  
निवर्ततां मनः कष्टान्निर्बन्धात्फलवर्जितात्  ॥ विप्_१,१२।१७ ॥  
कालः क्रीडनकानान्ते तदन्ते ऽध्ययनस्य ते  ।  
ततः समस्तभोगानां तदन्ते चेष्यते तपः  ॥ विप्_१,१२।१८ ॥  
कालः क्रीडनकानां यस्तव बालस्य पुत्रक  ।  
तस्मिंस्त्वमिच्छसि तपः किं नाशायात्मनो रतः  ॥ विप्_१,१२।१९ ॥  
मत्प्रीतिः परमो धर्मो वयोवस्थाक्रियाक्रमम्  ।  
अनुवर्तस्व मा मोहान्निवर्तास्मादधर्मतः  ॥ विप्_१,१२।२० ॥  
परित्यजति वत्साध्य यध्येतन्न भवांस्तपः  ।  
त्यक्ष्याम्यहमिह प्राणांस्ततो वै पश्यतस्तव  ॥ विप्_१,१२।२१ ॥  
श्रीपराशर उवाच  
तां प्रलापवतीमेवं बाष्पाकुलविलोचनाम्  ।  
समाहितमना विष्णौ पश्यन्नपि न दृष्टवान्  ॥ विप्_१,१२।२२ ॥  
वत्स वत्स सुघोराणि रक्षांस्येतानि भीषणे  ।  
वने ऽभ्युद्यतशस्त्राणीः समायान्त्यपगम्यताम्  ॥ विप्_१,१२।२३ ॥  
इत्युक्त्वा प्रययौ साथ रक्षांस्याविर्बभुस्ततः  ।  
अभ्युद्यतोग्रशस्त्राणि ज्वालामालाकुलैर् मुखैः  ॥ विप्_१,१२।२४ ॥  
ततो नादानतीवोग्रन्राजपुत्रस्य ते पुरः  ।  
मुमुचुर्दीप्तशस्त्राणि भ्रामयन्तो निशाचराः  ॥ विप्_१,१२।२५ ॥  
शिवाश् च शतशो नेदुः सज्वालाः कवलैर् मुखैः  ।  
त्रासाय तस्य बालस्य योगयुक्तस्य सर्वदा  ॥ विप्_१,१२।२६ ॥  
हन्यतां दन्यतामेष छिद्यतां छिद्यतामयम्  ।  
भक्ष्यतां भक्ष्यतां चाय मित्युचुस्ते निशाचराः  ॥ विप्_१,१२।२७ ॥  
ततो नानाविधान्नादान् सिंहोष्ट्रमकराननाः  ।  
त्रासाय राजपुत्रस्य नेदुस्ते रजनीचराः  ॥ विप्_१,१२।२८ ॥  
रक्षांसि तानि ते नादाः शिवास्तान्यायुधानि च  ।  
गोविन्दासक्तचित्तस्य ययुर्नन्द्रियगोचरम्  ॥ विप्_१,१२।२९ ॥  
एकाग्रचेताः सततं विष्णुमेवात्मसंश्रयम्  ।  
दृष्टवान् पृथिवीनाथपुत्रो नान्यं कथञ्चन  ॥ विप्_१,१२।३० ॥  
ततः सर्वासु मायासु विलीनासु पुनः सुराः  ।  
सङ्क्षोभं परमं जग्मुस्तत्पराभवशङ्किताः  ॥ विप्_१,१२।३१ ॥  
ते समेत्य जगद्योनिमनादिनिधनं हरिम्  ।  
शरण्यं शरणं यातास्तपसा तस्य तापिताः  ॥ विप्_१,१२।३२ ॥  
देवा ऊचुः  
देवदेव जगन्नाथ परेश पुरुषोत्तम  ।  
ध्रुवस्य तपसा तप्तास्त्वां वयं शरणं गताः  ॥ विप्_१,१२।३३ ॥  
दिने दिने कलालेशैः शशाङ्क पूर्यते यथा  ।  
तथायं तपसा देव प्रयात्यृद्धिम् अहर्निंशम्  ॥ विप्_१,१२।३४ ॥  
औतानपादितपसा वयमित्थं जनार्दन  ।  
भीतास्त्वां शरणं यातास्तपसस्तं निवर्तय  ॥ विप्_१,१२।३५ ॥  
नविद्मः किं स शक्रत्वं सूर्यत्वं किमभीप्सति  ।  
वित्तपाम्बुपसोमानां साभिलाषः पदेषु किम्  ॥ विप्_१,१२।३६ ॥  
तदस्माकं प्रसीदेश हृदयाच्छल्यमुद्धर  ।  
उत्तानपादतनयं तपसः सन्निवर्तय  ॥ विप्_१,१२।३७ ॥  
श्रीभगवानुवाच  
नेन्द्रत्वं न च सूर्यत्वं नैवाम्बुपधनेशताम्  ।  
प्रार्थयत्येष यं कामं तं करोम्यखिलं सुरा  ॥ विप्_१,१२।३८ ॥  
यात देवा यथाकाम स्वस्थानं विगतज्वराः  ।  
निवर्तयाम्यहं बालं तपस्यासक्तमानसम्  ॥ विप्_१,१२।३९ ॥  
श्रीपराशर उवाच  
इत्युक्ता देवदेवेन प्रणम्य त्रिदशास्ततः  ।  
प्रययुः स्वानि धिष्ण्यानि शतक्रतुपुरोगमाः  ॥ विप्_१,१२।४० ॥  
भगवानपि सर्वात्मा तन्मयत्वेन तोषितः  ।  
गत्वा ध्रुवमुवाचेदं चतुर्भुजवपुर् हरिः  ॥ विप्_१,१२।४१ ॥  
श्रीभगवानुवाच  
औत्तानपादे भद्रं ते तपसा परितोषितः  ।  
वरदोहमनुप्राप्तो वरं वरय सुव्रत  ॥ विप्_१,१२।४२ ॥  
ब्राह्यार्थनिरपेक्षं ते मयि चित्तं यदा हितम्  ।  
तुष्टोहं भवतस्तेन तद्वृणीष्व वरं परम्  ॥ विप्_१,१२।४३ ॥  
पराशर उवाच  
श्रुत्वेत्थं गदितं तस्य देवदेवस्य बालकः  ।  
उन्मीलिताक्षो ददृशे ध्यानदृष्टं हरिं पुरः  ॥ विप्_१,१२।४४ ॥  
शङ्खचक्रगदाशार्ङ्गवरासिधरमच्युतम्  ।  
किरीटिनं समालोक्य जगाम शिरसा महीम्  ॥ विप्_१,१२।४५ ॥  
रोमाञ्चिताङ्गः सहसा साध्वसं परमं गतः  ।  
स्तवाय देवदेवस्य स चक्रे मानसं ध्रुवः  ॥ विप्_१,१२।४६ ॥  
किं वदामि स्तुतावस्य केनोक्तेनास्य संस्तुतिः  ।  
इत्याकुल मतिर्देवं तमेव शरणं ययौ  ॥ विप्_१,१२।४७ ॥  
ध्रुव उवाच  
भगवन्यदि मे तोषं तपसा परमं गतः  ।  
स्तोतुं तदहमिच्छामि वरमेनं प्रयच्छ मे  ॥ विप्_१,१२।४८ ॥  
(ब्रह्माद्यौर्यस्य वेदज्ञैर् ज्ञायते यस्य नो गतिः  ।  
तं त्वां कथमहं देव स्तोतुं शक्रोमि बालकः  ।  
त्वद्भक्तिप्रवणं ह्येतत्परमेश्वर मे मनः  ।  
स्तोतुं प्रवृत्तं त्वत्पादौ तत्र प्रज्ञां प्रयच्च मे)  
श्रीपराशर उवाच  
शङ्खप्रान्तेन गोविन्दस्तं पस्पर्श कृताञ्जलिम्  ।  
उत्तानपादतनयं द्विजवर्य जगत्पतिः  ॥ विप्_१,१२।४९ ॥  
अथ प्रसन्नवदनः स क्षणान्नृपनन्दनः  ।  
तुष्टाव प्रणतो भूत्वा भूतधातारमच्युतम्  ॥ विप्_१,१२।५० ॥  
ध्रुव उवाच  
भूमिरापोनलो वायुः खं मनो बुद्धिरेव च  ।  
भूतादिरादि प्रकृतिर्यस्य रूपं नतोस्मि तम्  ॥ विप्_१,१२।५१ ॥  
शुद्धः सूक्ष्मोखिलव्यापी प्रधानात्परतः पुमान्  ।  
यस्य रूपं नमस्तस्मै पुरुषाय गुणात्मने  ॥ विप्_१,१२।५२ ॥  
भूतादीनां समस्तानां गन्धादीनां च शाश्वतः  ।  
बुध्यादीनां प्रधानस्य पुरुषस्य च यः परः  ॥ विप्_१,१२।५३ ॥  
तं ब्रह्मभूतमात्मानमशेषजगतः पतिम्  ।  
प्रपद्ये शरणं शुद्धं त्वद्रूपं परमेश्वर  ॥ विप्_१,१२।५४ ॥  
बृहत्त्वाद्बृंहणत्वाच्च यद्रूपं ब्रह्मसञ्ज्ञितम्  ।  
तस्मै नमस्ते सर्वात्मन्योगिचिन्त्याविकारिणे  ॥ विप्_१,१२।५५ ॥  
सहस्रशीर्षा पुरुषः सहस्राक्षः सहस्रपात्  ।  
सर्वव्यापी भुवः स्पर्शादत्यतिष्ठद्दशाङ्गुलम्  ॥ विप्_१,१२।५६ ॥  
यद्भूतं यच्च वै भव्यं पुरूषोत्तम तद्भवान्  ।  
त्वत्तौ विराट् स्वराट् सम्राट् त्वत्तश्चप्यधिपूरुषः  ॥ विप्_१,१२।५७ ॥  
अत्यरिच्यत सोधश् च तिर्यगूर्ध्वं च वै भुवः  ।  
त्वत्तो विश्वमिदं जातं त्वत्तौ भूतं भविष्यति  ॥ विप्_१,१२।५८ ॥  
त्वद्रूपधारिणश्चान्तः सर्वभूतमिदं जगत्  ।  
त्वत्तो यज्ञः सर्वहुतः पृषदाज्यं पशुर्द्विधा  ॥ विप्_१,१२।५९ ॥  
त्वत्तो ऋचोथ सामानि त्वत्तश्छन्दांसि जज्ञिरे  ।  
त्वत्तो यजूंष्यजायन्त त्वत्तोश्वाश्चैकतो दतः  ॥ विप्_१,१२।६० ॥  
गावस्त्वत्तः समुद्भूतास्त्व त्तोजा अवयो मृगाः  ।  
त्वमन्मुखाद्ब्राह्मणा बाह्वोस् त्वत्तो क्षत्रमजायत  ॥ विप्_१,१२।६१ ॥  
वैश्वास्तवोरुजाः शूद्रास्तव पद्भ्यां समुद्गताः  ।  
आक्ष्णोः सूर्यो ऽनिलः प्राणाच्चन्द्रमा मनसस्तव  ॥ विप्_१,१२।६२ ॥  
प्राणोन्तः मुषिराज्जातो मुखादग्निरजायत  ।  
नाभितो गगनं द्यौश् च शिरसः समवर्तत  ॥ विप्_१,१२।६३ ॥  
दिशः श्रोत्रात्क्षितिः पद्भ्यां त्वत्तः सर्वमभूदिदिम्  ॥ विप्_१,१२।६४ ॥  
न्यग्रोधः सुमहानल्पे यथा बीजे व्यवस्थितः  ।  
संयमे विस्वमखिलं बीजभूते तथात्वायि  ॥ विप्_१,१२।६५ ॥  
बीजादङ्कुरसम्भूते न्यग्रोधस्तु समुत्थितः  ।  
विस्तारं च यथा याति त्वत्तः सृष्टौ तथा जगत्  ॥ विप्_१,१२।६६ ॥  
यथा हि कदली नान्या त्वक्पत्रादपि दृस्यते  ।  
एवं विश्वस्य नान्यस्त्वं त्वस्थयीश्वर दृश्येत  ॥ विप्_१,१२।६७ ॥  
ह्लादिनी सन्धिनी संवित्त्वय्येका सर्वसंस्थितौ  ।  
ह्लादतापकरी मिश्रा त्वयि नो गुणवर्जिते  ॥ विप्_१,१२।६८ ॥  
पृथग्भूतैकभूताय भूतभूताय ते नमः  ।  
प्रभूतभूतभूताय तुभ्यं भूतात्मने नमः  ॥ विप्_१,१२।६९ ॥  
व्यक्तं प्रधानपुरुषौ विराट् सम्राट् स्वराट् तथा  ।  
विभाव्यतेन्तःकरणे पुरुषेष्वक्षयो भवान्  ॥ विप्_१,१२।७० ॥  
सर्वस्मिन्सर्वभूतस्त्वं सर्वः सर्वस्वरूपधृक्  ।  
सर्वं त्वत्तस्ततश् च त्वं नमः सर्वात्मने ऽस्तु ते  ॥ विप्_१,१२।७१ ॥  
सर्वात्मकोसि सर्वेश सर्वभूतस्थितो यतः  ।  
कथयामि ततः किं ते सर्वं वेत्सि हृति स्थितम्  ॥ विप्_१,१२।७२ ॥  
सर्वात्मन्सर्वभूतेश सर्वसत्त्वसमुद्भव  ।  
सर्वभूतो भवान्वेत्ति सर्वसत्त्वमनोरथम्  ॥ विप्_१,१२।७३ ॥  
यो मे मनोरथो नाथ सफलः स त्वया कृतः  ।  
तपश् च तप्तं सफलं यद्दृष्टो ऽसि जगत्पते  ॥ विप्_१,१२।७४ ॥  
श्रीभगवानुवाच  
तपसस्तत्फलं यद्दृष्टो ऽहं त्वया ध्रुव  ।  
मदृर्शनं हि विफलं राजपुत्र न जायते  ॥ विप्_१,१२।७५ ॥  
वरं वरय तस्मात्त्वं यथाभिमतमात्मनः  ।  
सर्वं सम्पद्यते पुंसां मयि दृष्टिपथं गते  ॥ विप्_१,१२।७६ ॥  
ध्रुव उवाच  
भगवन्भूतभव्येश सर्वस्यास्ते भवान् हृदि  ।  
किमज्ञातं तव ब्रह्मन्मनसा यन्मयेक्षितम्  ॥ विप्_१,१२।७७ ॥  
तथापि तुभ्यं देवेश कथयिष्यामि यन्मया  ।  
प्रार्थ्यते दुर्विनीतेन हृदयेनातिदुर्लभम्  ॥ विप्_१,१२।७८ ॥  
किं वा सर्वजगत्स्त्रष्टः प्रसन्ने त्वयि दुर्लभम्  ।  
त्वत्प्रसादफलं भुङ्क्ते त्रैलोक्यं मघ वानपि  ॥ विप्_१,१२।७९ ॥  
नैतद्राजासनं योग्यमजातस्य ममोदरात्  ।  
इति गर्वदवोचन्मां सपत्नीमातुरुच्चकैः  ॥ विप्_१,१२।८० ॥  
आधारभूतं जगतः सर्वेषामुत्तमोत्तमम्  ।  
प्रार्थयामि प्रभो स्थानं त्वत्प्रसादादतोव्ययम्  ॥ विप्_१,१२।८१ ॥  
श्रीभगवानुवाच  
यत्त्वया प्रार्थ्यते स्थानमेतत्प्राप्स्यति वै भवान्  ।  
त्वयाहं तोषितः पूर्वमन्यजन्मनि वालक  ॥ विप्_१,१२।८२ ॥  
त्वमासीर्ब्रह्मणः पूर्वं मय्येकाग्रमतिः सदा  ।  
मातापित्रोश् च शुश्रषुर्निजधर्मानुपालकः  ॥ विप्_१,१२।८३ ॥  
कालेन गच्छता मित्रं राजपुत्रस्तवाभवत्  ।  
योवनेखिलभोगाढ्यो दर्शनीयोज्ज्वलाकृतिः  ॥ विप्_१,१२।८४ ॥  
तत्सङ्गात्तस्य तामृद्धिमवलोक्यादिदुर्लभाम्  ।  
भवेयं राजपुत्रोहमिति वाञ्छा त्वया कृता  ॥ विप्_१,१२।८५ ॥  
ततो यथाभिलषिता प्राप्ता ते राजपुत्रता  ।  
उत्तानपादस्य गृहे जातोसि ध्रुव दुर्लभे  ॥ विप्_१,१२।८६ ॥  
अन्येषां दुर्लभं स्थानं कुले स्वायम्भुवस्य यत्  ॥ विप्_१,१२।८७ ॥  
तस्यैतदपरं बाल येनाहं परितोषितः  ।  
मामाराध्य नरो मुक्तिमवाप्नोत्यविलम्बिताम्  ॥ विप्_१,१२।८८ ॥  
मय्यर्पितमना बाल किमु स्वर्गादिकं पदम्  ॥ विप्_१,१२।८९ ॥  
त्रैलोक्यादधिके स्थाने सर्वताराग्रहाश्रयः  ।  
भविष्यति न सन्देहो मत्प्रसादाद्भावन्ध्रुव  ॥ विप्_१,१२।९० ॥  
सूर्यात्सोमात्तथा भौमात्सोमपुत्राद्बृहस्पतेः  ।  
सितार्कतनयादीनां सर्वर्क्षाणां तथा ध्रुवः  ॥ विप्_१,१२।९१ ॥  
सप्तर्षिणामशेषाणां ये च वैमानिकाः सुराः  ।  
सर्वेषामुपरि स्थानं तव दत्तं मया ध्रुव  ॥ विप्_१,१२।९२ ॥  
केचिच्चतुर्युगं यावत्केचिन्मन्वन्तरं सुराः  ।  
तिष्ठन्ति भवतो दत्ता मया वै कल्पसंस्थितिः  ॥ विप्_१,१२।९३ ॥  
सुनीतिरपि ते माता त्वदासन्नातिनिर्मला  ।  
विमाने तारका भूत्वा तावत्कालं निवत्स्यति  ॥ विप्_१,१२।९४ ॥  
ये च त्वां मानवाः प्रातः सायं च सुसमाहि ताः  ।  
कीर्तयिष्यन्ति तेषां च महत्पुण्यं भविष्यति  ॥ विप्_१,१२।९५ ॥  
श्रीपराशर उवाच  
एवं पूर्वं जगन्नाथाद्देवदेवाज्जनार्दनात्  ।  
वरं प्राप्य ध्रुवः स्थान मध्यास्ते स महामते  ॥ विप्_१,१२।९६ ॥  
स्वयं शुश्रूषणाद्धर्म्यान्मातापित्रोश् च वै तथा  ।  
द्धादशाक्षरमाहत्म्यात्तपसश् च प्रभावतः  ॥ विप्_१,१२।९७ ॥  
तस्याभिमानमृद्धिं च महिमानं निरिक्ष्य हि  ।  
देवासुराणामाचार्यः श्लोकमत्रोशना जगौ  ॥ विप्_१,१२।९८ ॥  
अहोस्य तपसो वीर्यमहोस्य तपसः फलम्  ।  
यदेनं पुरतः कृत्वा ध्रुवं सप्तर्षयः स्थिताः  ॥ विप्_१,१२।९९ ॥  
ध्रुवस्य जननी चेयं सुनीतिर्नाम सूनृता  ।  
अस्याश् च महिमानं कः शक्तो वर्णयितुं भुवि  ॥ विप्_१,१२।१०० ॥  
त्रैलोक्यश्रयतां प्राप्तं परं स्थानं स्तिरायति  ।  
स्थानं प्राप्ता परं धृत्वा या कुक्षिविवरे ध्रुवम्  ॥ विप्_१,१२।१०१ ॥  
यश्चैतत्कीर्तयेन्नित्यं ध्रुवस्यारोहणं दिवि  ।  
सर्वपापविनिर्मुक्तः स्वर्गलोके महीयते  ॥ विप्_१,१२।१०२ ॥  
स्थानभ्रंशं न चाप्नोति दिवि वा यदि वा भुवि  ।  
सर्वकल्याणसंयुक्तो दीर्घकालं स जीवति  ॥ विप्_१,१२।१०३ ॥  
इति श्रीविष्णुपुराणे प्रथमे ऽंशे द्वादशो ऽध्यायः (१२)                                                                                                                                                                                                                                                                                                                                                                       
  
  
_____________________________________________________________  
  
  
  
श्रीपराशर उवाच  
ध्रुवाच्छिष्टिं च भव्यं च भव्याच्छम्भुर्व्यजायत  ।  
शिष्टोराधत्त सुच्छाया पञ्चपुत्रानकल्मषान्  ॥ विप्_१,१३।१ ॥  
रिपुं रिपुञ्जयं विप्रं वृकलं वृकतेजसम्  ।  
रिपोराधत्त बृहती चाक्षुषं सर्वतेजसम्  ॥ विप्_१,१३।२ ॥  
अजीजनत्पुष्करिण्यां वारुण्यां चाक्षुषो मनुम्  ।  
प्रजापतेरात्मजायां वीरणस्य महात्मनः  ॥ विप्_१,१३।३ ॥  
मनोरजायन्त दश नड्वलायां महौजसः  ।  
कन्यायां तपतां श्रेष्ठ वैराजस्य प्रजापतेः  ॥ विप्_१,१३।४ ॥  
कुरुः पुरुः शत द्युम्नस्तपस्वी सत्यवाञ्छुचिः  ।  
अग्निष्टोमोतिरात्रश् च सुद्युम्नश्चेति ते नव  ।  
अभिमन्युश् च दशमो नड्वलायां महौजसः  ॥ विप्_१,१३।५ ॥  
कुरोरजनयत्पुत्रान् षडाग्नोयी महाप्रभान्  ।  
अङ्गं सुमनसं ख्यातिं क्रतुमङ्गिरसं शिबिम्  ॥ विप्_१,१३।६ ॥  
अङ्गात्सुनीथापत्यं वै वेनमेकमजायत  ।  
प्रजार्थमृषयस्तस्य ममन्थुर्दक्षिणं करम्  ॥ विप्_१,१३।७ ॥  
वेनस्य पाणौ मथिते सम्बभूव महामुने  ।  
वैन्यो नाम महीपालो यः पृथुः परिकीर्तितः  ॥ विप्_१,१३।८ ॥  
येन दुग्धा मही पूर्वं प्रजानां हितकारणात्  ॥ विप्_१,१३।९ ॥  
मैत्रेय उवाच  
किमर्थं मथितः पाणिर्वेनस्य परमर्षिभिः  ।  
यत्र जज्ञे महावीर्यः स पृथृर्मुनिसत्तम  ॥ विप्_१,१३।१० ॥  
श्रीपराशर उवाच  
सुनीथा नाम या कन्या कृत्यो प्रथमतो ऽभवत्  ।  
अङ्गस्य भार्या सा दत्ता तस्यां वेनो व्यजायत  ॥ विप्_१,१३।११ ॥  
स मातामहदोषेण तेन मृत्योः सुतात्मजः  ।  
निसर्गादेष मैत्रेय दुष्ट एव व्यजायत  ॥ विप्_१,१३।१२ ॥  
अभिषिक्तो यदा राज्ये स वेनः परमर्षिभिः  ।  
घोष यामास स तदा पृथिव्यां पृथिवीपतिः  ॥ विप्_१,१३।१३ ॥  
न यष्टव्यं न दातव्यं न होतव्यं कथञ्चन  ।  
भोक्ता यज्ञस्य कस्त्वन्यो ऽह्यहं यज्ञपतिः प्रभुः  ॥ विप्_१,१३।१४ ॥  
ततस्तमृषयः पूर्व सम्पूज्यं पृथिवीपतिम्  ।  
ऊचुः सामाकलं वाक्यं मैत्रेय समपस्थिताः  ॥ विप्_१,१३।१५ ॥  
ऋषय ऊचुः  
भोभो राजन् शृणुष्व त्वं यद्वदाम महीपते  ।  
राज्यं देहोपकाराय प्रजानां च हितं परम्  ॥ विप्_१,१३।१६ ॥  
दीर्घसत्रेण देवेशं सर्वयज्ञेश्वरं हरिम्  ।  
पूजयिष्याम भद्रं ते तस्यांशस्ते भविष्यति  ॥ विप्_१,१३।१७ ॥  
यज्ञेन यज्ञपुरुषो विष्णुः सम्प्रीणिते नृप  ।  
अस्माभिर् भवतः कामान्सर्वानेव प्रदास्यति  ॥ विप्_१,१३।१८ ॥  
यज्ञैर् यज्ञेश्वरो येषां राष्ट्रे सम्पूज्यते हरिः  ।  
तेषां सर्वेप्सितावाप्तिं ददाति नृप भूभृताम्  ॥ विप्_१,१३।१९ ॥  
वेन उवाच  
मत्तः को ऽभ्यधिकोन्योस्ति कश्चाराध्यो ममापरः  ।  
कोयं हरिरिति ख्यातो यो वो यज्ञश्वरो मतः  ॥ विप्_१,१३।२० ॥  
ब्रह्मा जनार्दनः शम्भुरिन्द्रो वायुर्यमो रविः  ।  
हुतभुग्वरुणो धाता पूषा भूमिर्निंशाकरः  ॥ विप्_१,१३।२१ ॥  
एते चान्ये च ये देवाः शापानुग्रहकारिणः  ।  
नृपस्यैते शरीरस्थाः सर्वदेवमयो नृपः  ॥ विप्_१,१३।२२ ॥  
एवं ज्ञास्वा मयाज्ञप्तं यद्यथा क्रियतां तथा  ।  
न दातव्यं न यष्टव्यं न होतव्यं च भो द्विजाः  ॥ विप्_१,१३।२३ ॥  
भर्तृशुश्रूषणं धर्मो यथा स्त्रीणां परो मतः  ।  
ममाज्ञापालनं धर्मो भवतां च तथा द्विजाः  ॥ विप्_१,१३।२४ ॥  
ऋषय ऊचुः  
देह्यनुज्ञां महाराज मा धर्मो यातु सङ्क्षयम्  ।  
हविषां परिणामो ऽयं यदेतदखिलं जगत्  ॥ विप्_१,१३।२५ ॥  
श्रीपराशर उवाच  
इति विज्ञाप्यमानो ऽपि स वेनः परमर्षिभिः  ।  
यदा ददाति नानुज्ञं प्रोक्तः प्रोक्तः पुनः पुनः  ॥ विप्_१,१३।२६ ॥  
ततस्ते मुनयः सर्वे कोपामर्षसमन्विताः  ।  
हन्यतां हन्यतां पाप इत्यूचुस्ते परस्परम्  ॥ विप्_१,१३।२७ ॥  
यो यज्ञपुरुषं विष्णुमनादिनिधनं प्रभुम्  ।  
विनिन्दत्यधमाचारो न स योग्यो भुवः पतिः  ॥ विप्_१,१३।२८ ॥  
इत्युक्त्वा मन्त्रपूतैस् तैः कुशैर् मुनिगणानृपम्  ।  
निजघ्नुर्निहतं पुर्वं भगवन्निन्दनादिना  ॥ विप्_१,१३।२९ ॥  
ततश् च मुनयो रेणुं ददृशुः सर्वतो द्विज  ।  
किमेतदिति चासन्नात्पप्रच्छुस्ते जनास्तदा  ॥ विप्_१,१३।३० ॥  
आख्यातं च जनैस् तेषां चोरीभूतैर् अराजके  ।  
राष्ट्रे तु लोकैर् आरब्धं परस्वादानमातुरैः  ॥ विप्_१,१३।३१ ॥  
तेषामुदीर्णवेगानां चोराणां मुनिसत्तमाः  ।  
सुमहद्दृश्यते रेणुः परवित्तापहारिणाम्  ॥ विप्_१,१३।३२ ॥  
ततः सम्मन्त्र्य ते सर्वे सुनयस्तस्य भूभृतः  ।  
ममन्थुरूरुं पुत्रार्थमनपत्यस्य यत्नतः  ॥ विप्_१,१३।३३ ॥  
मथ्यमानात्समुत्तस्थौ तस्योरोः पुरुषः किल  ।  
दग्धस्थूणाप्रतीकाशः खल्वाटास्योतिह्रस्वकः  ॥ विप्_१,१३।३४ ॥  
किं करोमीति तान्सर्वान्स विप्रानाह चातुरः  ।  
निषीदेति तमूचुस्ते निषादस्तेन सो ऽभवत्  ॥ विप्_१,१३।३५ ॥  
ततस्तत्सम्भवा जाता विन्ध्यशैलनिवासिनः  ।  
निषादा मुनिशार्दूल पापकर्मोपलक्षणाः  ॥ विप्_१,१३।३६ ॥  
तेन द्वारेण तत्पापं निष्क्रान्तं तस्य भूपतेः  ।  
निषादास्ते ततो जाता वेनकल्मषनाशनाः  ॥ विप्_१,१३।३७ ॥  
तस्यैव दक्षिणं हस्तं ममन्थुस्ते ततो द्विजाः  ॥ विप्_१,१३।३८ ॥  
मथ्यमाने च तत्राभूत्पृथुर्वैन्यः प्रतापवान्  ।  
दीप्यमानः स्ववपुषा साक्षादग्निरिव ज्वलन्  ॥ विप्_१,१३।३९ ॥  
आद्यमाजगवं नाम खात्पपात ततो धनुः  ।  
शराश् च दिव्या नभसः कवचं च पपात ह  ॥ विप्_१,१३।४० ॥  
तस्मिन् जाते तु भूतानि सम्प्रहृष्टानि सर्वशः  ॥ विप्_१,१३।४१ ॥  
सत्पुत्रेणैव जातेन वेनोपि त्रिदिवं ययो  ।  
पुन्नाम्नो नरकात् त्रातः सुतेन सुमहात्मना  ॥ विप्_१,१३।४२ ॥  
तं समुद्राश् च नद्यश् च रत्नान्यादाय सर्वशः  ।  
तोयानि चाभिषेकार्थं सर्वाण्येवोपतस्थिरे  ॥ विप्_१,१३।४३ ॥  
पितामहश् च भगवान्देवैर् आङ्गिरसैः सह  ।  
स्थावराणि च भूतानि जङ्गमानि च सर्वशः  ।  
समागम्य तदा वैन्यमभ्यसिञ्चन्नराधिपम्  ॥ विप्_१,१३।४४ ॥  
हस्ते तु दक्षिणे चक्रं दृष्ट्वा तस्य पितामहः  ।  
विष्णोरंशं षृथुं मत्वा परितोषं परं ययै  ॥ विप्_१,१३।४५ ॥  
विष्णुचक्र करे चिह्नं सर्वेषां चक्रवर्तिनाम्  ।  
भवत्यव्याहतो यस्य प्रभावस्त्रिदशेरपि  ॥ विप्_१,१३।४६ ॥  
महता राजराज्येन पृथुर्वैन्यः प्रतापवान्  ।  
सोभिषिक्तो महातेजा विधिवद्धर्मकोविदै  ॥ विप्_१,१३।४७ ॥  
पित्रा पराजितास्तस्य प्रजास्तेनानुरञ्चिताः  ।  
अनुरागात्ततस्तस्य नाम राजेत्यजायत  ॥ विप्_१,१३।४८ ॥  
आपस्तस्तम्भिरे चास्य समुद्रमभियास्यतः  ।  
पर्वताश् च ददुर्मार्गं ध्वजभङ्गश् च नाभवत्  ॥ विप्_१,१३।४९ ॥  
अकृष्टपच्या पृथिवी सिद्धन्त्यन्नानि चिन्तया  ।  
सर्वकामदुघा गावः पुटके पुटके मधु  ॥ विप्_१,१३।५० ॥  
तस्य वै जातमात्रस्य यज्ञे पैतामहे शुभे  ।  
सूतः सूत्यां समुत्पन्नः सौत्ये ऽहनि महामतिः  ॥ विप्_१,१३।५१ ॥  
तस्मिन्नेव महायज्ञेजज्ञे प्राज्ञे ऽथ मागधः  ।  
प्रोक्तौ तदा मुनिवरैस् तावुभौ सूतमागधौ  ॥ विप्_१,१३।५२ ॥  
स्तूयतामेष नृपतिः पृथुर्वैन्यः प्रतापवान्  ।  
कर्मैतदनुरूपं वां पात्रं स्तोत्रस्य चापरम्  ॥ विप्_१,१३।५३ ॥  
ततस्तावूचतुर्विप्रान्सर्वानेव कृताञ्जली  ।  
अद्य जातस्य नो कर्म ज्ञायतेस्य महीपतेः  ॥ विप्_१,१३।५४ ॥  
गुणा न चास्य ज्ञायन्ते न चास्य प्रथितं यशः  ।  
स्तोत्रं किमाश्रयं त्वस्य कार्यमस्माभिर् उच्यताम्  ॥ विप्_१,१३।५५ ॥  
कृषय ऊचुः  
करिष्यत्येष यत्कर्म चक्रवर्ति महाबलः  ।  
गुणा भविष्या ये चास्य तैर् अयं स्तूयतां नृपः  ॥ विप्_१,१३।५६ ॥  
श्रीपराशर उवाच  
ततः स नृपतिस्तोषं तच्छ्रत्वा परमं ययौ  ।  
सद्गुणैः श्लाघ्यतामेति तस्माच्छ्लाघ्या गुणा मम  ॥ विप्_१,१३।५७ ॥  
तस्माद्यदद्य स्तोत्रेण गुणनिर्वर्णनं त्विमौ  ।  
करिष्येते करिष्यामि तदेवाहं समाहितः  ॥ विप्_१,१३।५८ ॥  
यदिमौ वर्जनीयं च किञ्चिदत्र वदिष्यतः  ।  
तदहं वर्जयिष्यामीत्येवं चक्रे मतिं नृपः  ॥ विप्_१,१३।५९ ॥  
अथ तौ चक्रतुः स्तोत्रं पृथोर्वैन्यस्य धीमतः  ।  
भविष्यैः कर्मभिः सम्यक्सुस्वरौ सूतमागधौ  ॥ विप्_१,१३।६० ॥  
सत्यवाग्दानशीलोयं सत्यसन्धो नरेश्वरः  ।  
ह्रीमान्मैत्रः क्षमाशीलो विक्रान्तो दुष्टशानः  ॥ विप्_१,१३।६१ ॥  
धर्मज्ञश् च कृतज्ञश् च दयावान् प्रियभाषकः  ।  
मान्यान्मानयिता यज्वा ब्रह्मण्यः साधुसम्मतः  ॥ विप्_१,१३।६२ ॥  
समः शत्रौ च मित्रे च व्यवहारस्थितौ नृपः  ॥ विप्_१,१३।६३ ॥  
सूतेनोक्तान् गुणानित्थं स तदा मागधेन च  ।  
चकार हृदि तादृक् च कर्मणा कृतवानसौ  ॥ विप्_१,१३।६४ ॥  
ततस्तु पृथिवीपालः पालयन्पृथिवीमिमाम्  ।  
इयाज विविधैर् यज्ञैर् महद्भिर् भूरिदक्षिणैः  ॥ विप्_१,१३।६५ ॥  
तं प्रजाः पृथिवीनाथमुपतस्थुः क्षुधार्दिताः  ।  
ओषधीषु प्रणष्टासु तस्मिन्काले ह्यराजके  ।  
तमूचुस्ते नताः पृष्टास्तत्रागमनकारणम्  ॥ विप्_१,१३।६६ ॥  
प्रजा ऊचुः  
अराजके नृपश्रष्ठ धरित्र्या सकलौषधीः  ।  
ग्रस्तास्ततः क्षयं यान्ति प्रजाः सर्वाः प्रजेश्वर  ॥ विप्_१,१३।६७ ॥  
त्वन्नो वृत्तिप्रदो धात्रा प्रजापालो निरूपितः  ।  
देहि नः क्षुत्परीता नां प्रजानां जीवनौषधीः  ॥ विप्_१,१३।६८ ॥  
श्रीपराशर उवाच  
ततस्तु नपतिर्दिव्यमादायजगवं धनुः  ।  
शरांश् च दिव्यान्कुपितः सोन्वधावद्वसुन्धराम्  ॥ विप्_१,१३।६९ ॥  
ततो ननाश त्वरीता गौर्भूत्वा च वसुन्धरा  ।  
सा लोकान्ब्रह्मलोकादीन्सन्त्रासादगमन्मही  ॥ विप्_१,१३।७० ॥  
यत्र यत्र ययौ देवी सा तदा भूतधारिणी  ।  
तत्र तत्र तु सा वैन्यं ददृशे ऽभ्युद्यतायुधम्  ॥ विप्_१,१३।७१ ॥  
ततस्तं प्राह वसुधा पृथुं राजपराक्रमम्  ।  
प्रवेपमाना तद्बाणपरित्राणपरायणा  ॥ विप्_१,१३।७२ ॥  
पृथिव्युवाच  
स्त्रीवधे त्वं महापापं किं नरेन्द्र न पश्यसि  ।  
येन मां हन्तुमत्यर्थं प्रकरोषि नृपोद्यमम्  ॥ विप्_१,१३।७३ ॥  
पृथुरुवाच  
एकस्मिन् यत्र निधनं प्रापिते दुष्टकारिणि  ।  
बहूनां भवति क्षेमं तस्य पुण्यप्रदो वधः  ॥ विप्_१,१३।७४ ॥  
पृथुव्युवाच  
प्रजानामुपकाराय यदि मां त्वं हनिष्यसि  ।  
आधारः कः प्रजानां ते नृपश्रेष्ठ भविष्यति  ॥ विप्_१,१३।७५ ॥  
पृथुरुवाच  
त्वां हत्वा वसुधे बाणैर् मच्छासनपराङ्मुखीम्  ।  
आत्म योगबलेनेमा धारयिष्याम्यहं प्रजाः  ॥ विप्_१,१३।७६ ॥  
श्रीपराशर उवाच  
ततः वसुधा तं भूयः तं भूयः प्राह पार्थिवम्  ।  
प्रवेपिताङ्गी परमं साध्वसं समुपागता  ॥ विप्_१,१३।७७ ॥  
पृथिव्युवाच  
उपायतः समारब्धाः सर्वे सिद्ध्यन्त्युपक्रमाः  ।  
तस्माद्वदाम्युपायं ते तं कुरुष्व यदीच्छसि  ॥ विप्_१,१३।७८ ॥  
समस्ता या मया जीर्णा नरनाथ महौषधीः  ।  
यदीच्छसि प्रदास्यामि ताः क्षीरपरिणामिनीः  ॥ विप्_१,१३।७९ ॥  
तस्मात्प्रजाहितार्थाय मम धर्मभृतां वर  ।  
तं तु वत्सं कुरुष्व त्वं क्षरेयं येन वत्सला  ॥ विप्_१,१३।८० ॥  
समां च कुरु सर्वत्र येन क्षीरं समन्ततः  ।  
वरौषधीबीजभूतं बीजं सर्वत्र भावये  ॥ विप्_१,१३।८१ ॥  
श्रीपराशर उवाच  
तत उत्सारयामास शैलान् शतसहस्रशः  ।  
धनुष्कोट्या पदा वैन्यस्तेन शौला विवर्धिताः  ॥ विप्_१,१३।८२ ॥  
न हि पूर्वविसर्गे वै विषमे पृथिवीतले  ।  
प्रवीभागः पुराणां वा ग्रामाणां वा पुराभवात्  ॥ विप्_१,१३।८३ ॥  
न सस्यानि न गोरक्ष्यं न कृषिर्न वणिक्पथः  ।  
वैन्यात्प्रभृति मैत्रेय सर्वस्यैतस्य सम्भवः  ॥ विप्_१,१३।८४ ॥  
यत्रयत्र समं त्वस्य भूमेरासीद्द्द्वजोत्तम  ।  
तत्रतत्र प्रजाः सर्वा निवासं समरोचयन्त्  ॥ विप्_१,१३।८५ ॥  
आहारः फलमूलानि प्रजानामभवत्तदा  ।  
कृच्छ्रेण महता सो ऽपि प्रणष्टास्वैषदीषु वै  ॥ विप्_१,१३।८६ ॥  
स कल्पयित्वा वत्सं तु मनुं स्वायम्भुवं प्रभुम्  ।  
स्वपाणौ पृतिवीनाथो दुदोह पृथिवीं पृथुः  ।  
सस्याजातानि सर्वाणि प्रजानां हितकाम्यया  ॥ विप्_१,१३।८७ ॥  
तेनान्नेन प्रजास्तात वर्तन्तेद्यापि नित्यशः  ॥ विप्_१,१३।८८ ॥  
प्राणप्रदाता स पृथुर्यस्माद्भुमेरभीत्पिता  ।  
ततस्तु पृथिवीसञ्ज्ञामवापाखिलाधारिणी  ॥ विप्_१,१३।८९ ॥  
ततश् च देवैर् मुनिभिर् दैत्यै रक्षोभिर् अद्रिभिः  ।  
गन्धर्वैर् उरगैर् यक्षैः पितृभिस् तरुभिस् तथा  ॥ विप्_१,१३।९० ॥  
तत्तत्पात्रमुपादाय तत्तद्दुग्धं मुने पयः  ।  
वत्सदो ग्धृविशेषाश् च तेषां तद्योनयो ऽभवन्  ॥ विप्_१,१३।९१ ॥  
सैषा धत्री विधात्री च धारिणी पोषणी तथा  ।  
सर्वस्य तु ततः पृथ्वी विष्णुपादतलोद्भावा  ॥ विप्_१,१३।९२ ॥  
एवं प्रभावःस पृथुः पुत्रो वैन्यस्य वीर्यवान्  ।  
जज्ञे महीपतिः पूर्वो राजाभूज्जनरञ्जनात्  ॥ विप्_१,१३।९३ ॥  
य इदं जन्म वैन्यस्य पृथोः सङ्कीर्तरेन्नरः  ।  
न तस्य दुष्कृतं किञ्चित्फलदायि प्रजायते  ॥ विप्_१,१३।९४ ॥  
दुःस्वप्नोपशमं नॄणां शृण्वतामेतदुत्तमम्  ।  
पृथोर्जन्म प्रभावश् च करोति सततं नृणाम्  ॥ विप्_१,१३।९५ ॥  
इति श्रीविष्णुपुराणे प्रथमे ऽंशे त्रयोदशोध्यायः (१३)  
  
  
_____________________________________________________________  
  
  
श्रीपराशर उवाच  
पृतोः पुत्रो तु धर्मज्ञो जज्ञातेन्तर्धिवादिनौ  ।  
शिखण्डिनी हविर्धानमन्तर्धानाव्द्यजायत  ॥ विप्_१,१४।१ ॥  
हविर्धानात् षडाग्नोयी धिषणाजयत्सुताना  ।  
प्राचीनबर्हिषं शुक्रं गयं कृष्णं वृजाजिनौ  ॥ विप्_१,१४।२ ॥  
प्रचीनबर्हिर्भगवान्महानासीत्प्रजापतिः  ।  
हविर्धानान्महाभाग येन संवर्धिताः प्रजाः  ॥ विप्_१,१४।३ ॥  
प्राचीनाग्राः कुशास्तस्य पृथिव्यां विश्रुता मुने  ।  
प्राचीनवर्हिरभवत्ख्यातो भुवि महाबलः  ॥ विप्_१,१४।४ ॥  
समुद्रतनयायां तु कृतदारो महीपतिः  ।  
महतस्तमसः पारे सवर्णायां महामते  ॥ विप्_१,१४।५ ॥  
सवर्णाधत्त सामुद्री दश प्राचीनबर्हिषः  ।  
सर्वे प्राचेतसो नाम धनुर्वेदस्य पारगाः  ॥ विप्_१,१४।६ ॥  
अपृथग्धर्मचरणास्ते तप्यन्त महत्तपः  ।  
दशवर्षसहस्राणि समुद्रसलिलेशयः  ॥ विप्_१,१४।७ ॥  
श्रीमैत्रेय उवाच  
यदर्थं ते महात्मानस्तपस्तेपुर्महामुने  ।  
प्राचेतसः समुद्राम्भस्येतदाख्यातुमर्हसि  ॥ विप्_१,१४।८ ॥  
श्रीपराशर उवाच  
पित्रा प्रचेतसः प्रोक्ताः प्रजार्थममितात्मना  ।  
प्रजापतिनियुक्तेन बहुमानपुरःसरम्  ॥ विप्_१,१४।९ ॥  
प्राचीनबर्हिरुवाच  
ब्रह्मणा देवदेवेन समादिष्टोस्म्यहं सुताः  ।  
प्रजाः संवर्धनीयास्ते मया चोक्तं तथेति तत्  ॥ विप्_१,१४।१० ॥  
तन्मम प्रीतये पुत्राः प्रजावृद्धिमतन्द्रिताः  ।  
कुरुध्वं माननीया वः सम्यगाज्ञा प्रजापतेः  ॥ विप्_१,१४।११ ॥  
श्रीपराशर उवाच  
ततस्ते तत्पितुः श्रुत्वा वचनं नृपनन्दनाः  ।  
तथेत्युक्त्वा च तं भूयः पप्रच्छुः पितरं मुने  ॥ विप्_१,१४।१२ ॥  
प्रचेतस ऊचुः  
येन तात प्रजावृद्धौ समर्था कर्मणा वयम्  ।  
भवेम तत् समस्तं नः कर्म व्याख्यातुमर्हसि  ॥ विप्_१,१४।१३ ॥  
पितोवाच  
आराध्य वरदं विष्णुम् इष्टप्राप्तिम् असंशयम्  ।  
समेति नान्यथा मर्त्यः किम न्यत्कथयामि वः  ॥ विप्_१,१४।१४ ॥  
तस्मात्प्रजा विवृद्ध्यर्थं सर्वभूतप्रभुं हरिम्  ।  
आराधयत गोविन्दं यदि सिद्धिमभीप्सथः  ॥ विप्_१,१४।१५ ॥  
धर्ममर्थं च कामं च मोक्षं चान्विच्छतां सदा  ।  
आराधनीयो भगवाननादिपुरुषोत्तमः  ॥ विप्_१,१४।१६ ॥  
यस्मिन्नाराधिते सर्गं चकारादौ प्रजापतिः  ।  
तमाराध्याच्युतं वृद्धिः प्रजानां वो भविष्यति  ॥ विप्_१,१४।१७ ॥  
श्रीपराशर उवाच  
इत्येवमुक्तास्ते पित्रा पुत्राः प्राचेतसो दश  ।  
मग्नाः पयोधिसलिले तपस्तेषुः समाहिताः  ॥ विप्_१,१४।१८ ॥  
दशवर्षसहस्राणि न्यस्तचित्ता जगत्पतौ  ।  
नारायणे मुनिश्रेष्ठ सर्वलोकपरायणे  ॥ विप्_१,१४।१९ ॥  
तत्रैवावस्थिता देवमेकाग्रमनसो हरिम्  ।  
तुष्टुवुर्यःस्तुतः कामान् स्तोतुरिष्टान्प्रयच्छति  ॥ विप्_१,१४।२० ॥  
श्रीमैत्रेय उवाच  
स्तवं प्रचेतसो विष्णोः समुद्राम्भसि संस्थिताः  ।  
चक्रुस्तन्मे मुनिश्रेष्ठ सुपुण्यं वक्तुमर्हसि  ॥ विप्_१,१४।२१ ॥  
श्रीपराशर उवाच  
शृणु मैत्रेय गोविन्दं यथापूर्वं प्रचेतसः  ।  
तुष्टुवुस् तन्मयीभूताः समुद्रसलिलेशयाः  ॥ विप्_१,१४।२२ ॥  
प्रचेतस ऊचुः   
नताः स्म सर्ववचसां प्रतिष्ठा यत्र शाश्वती  ।  
तमाद्यन्तमशेषस्य जगतः परमं प्रभुम्  ॥ विप्_१,१४।२३ ॥  
ज्योतिराद्यमनौपम्यमण्वनन्तमपारवत्  ।  
योनिभूतमशेषस्य स्थावरस्य चरस्य च  ॥ विप्_१,१४।२४ ॥  
यस्याहः प्रथमं रूपमरूपस्य तथा निशा  ।  
सन्ध्या च परमेशस्य तस्मै कालात्मने नमः  ॥ विप्_१,१४।२५ ॥  
बुज्यते ऽनुदिनं देवैः पितृभिश् च सुधात्मकः  ।  
बीजभूतं समस्तस्य तस्मै सोमात्मनेन मः  ॥ विप्_१,१४।२६ ॥  
यस्तमास्यत्ति तीव्रात्मा प्रभाभिर् भासयन्नभः  ।  
घर्मशीताम्भसा योनिस्तस्मै सूर्यत्मने नमः  ॥ विप्_१,१४।२७ ॥  
काठिन्यवान् यो बिभर्ति जगदेतदशेषतः  ।  
शब्दादिसंश्रयो व्यापी तस्मै भूम्यात्मने नमः  ॥ विप्_१,१४।२८ ॥  
यद्योनिभूतं जगतो वीजं यत्सर्वदेहिनाम्  ।  
तत्तोयरूपमीशस्य नमामो हरिमेधसः  ॥ विप्_१,१४।२९ ॥  
यो मुखं सर्वदेवानां हव्यभुक्कव्यभुक् तथा  ।  
पितॄणां च नमस्तस्मै विष्णवे पावकात्मने  ॥ विप्_१,१४।३० ॥  
पञ्चधावस्थितो देहे यश्चेष्टां कुरुते ऽनिशम्  ।  
आकाशयोनिर्भगवांस्तस्मै वाय्वात्मने नमः  ॥ विप्_१,१४।३१ ॥  
अवकाशमशेषाणां भूतानां यः प्रयच्छति  ।  
अनन्तमूर्तिमाञ्धुद्धस्तस्मै व्योमात्मने नमः  ॥ विप्_१,१४।३२ ॥  
समस्तोन्द्रियसर्गस्य यः सदा स्थानमुत्तमम्  ।  
तस्मै शब्दादिरूपाय नमः कृष्णाय वेधसे  ॥ विप्_१,१४।३३ ॥  
गृह्णाति विषयान्नित्यमिन्द्रियात्माक्षराक्षरः  ।  
यस्तस्मै ज्ञानमूलाय नतास्म हरिमेधसे  ॥ विप्_१,१४।३४ ॥  
हृहीतानिन्द्रियैर् अर्थानात्मने यः प्रयच्छति  ।  
अन्तःकरणरूपाय तस्मै विश्वत्मने नमः  ॥ विप्_१,१४।३५ ॥  
यस्मिन्ननन्ते सकलं विश्वं यस्मात्तथोद्गतम्  ।  
लयस्थानं च यस्तस्मै नमः प्रकृतिधर्मिणे  ॥ विप्_१,१४।३६ ॥  
शुद्धः संल्लक्ष्यते भ्रान्त्या गुणवानिव यो ऽगुणः  ।  
तमात्मरूपिणं देव नतास्म पुरुषोत्तमम्  ॥ विप्_१,१४।३७ ॥  
अविकारमजं शुद्धं निर्गुणं यन्निरजनम्  ।  
नताःस्मतत्परं ब्रह्म विष्णोर्यत्परमं पदम्  ॥ विप्_१,१४।३८ ॥  
अदीर्घह्रस्वमस्थूलण्वनमश्यामलोहितम्  ।  
अस्नेहच्छायमतनुमसक्तमशरीरीणम्  ॥ विप्_१,१४।३९ ॥  
अनाकाशमसंस्पर्शमगन्धमरसं च यत्  ।  
अचक्षुश्रोत्रमचलमवाक्पाणिममानिसम्  ॥ विप्_१,१४।४० ॥  
अनामगोमत्रसुखमतेजस्कमहेतुकम्  ।  
अभयं भ्रान्तिरहितम निद्रमजरामरम्  ॥ विप्_१,१४।४१ ॥  
अरजोशब्दममृतमप्लुतं यदसंवृतम्  ।  
पूर्वापरेण वै यस्मिस्तद्विष्णोः परमं पदम्  ॥ विप्_१,१४।४२ ॥  
परमेशत्वगुणवत्सर्वभूतम संशयम्  ।  
नतास्म तत्पदं विष्णोर्जिह्वादृग्गोचरं न यत्  ॥ विप्_१,१४।४३ ॥  
श्रीपराशर उवाच  
एवं प्रचेतसो विष्णुं स्तुवन्तस्तत्समाधयः  ।  
दशवर्षसहस्राणि तपश्चेरुर्महार्णवे  ॥ विप्_१,१४।४४ ॥  
ततः प्रसन्नो भगवांस्तेषामन्तर्जले हरिः  ।  
ददौ दर्शनमुन्निद्रनीलोत्पलदलच्छविः  ॥ विप्_१,१४।४५ ॥  
पतत्रि राजमारूढमवलोक्य प्रचेतसः  ।  
प्रणिपेतुः शिरोभिस् तं भक्तिभारावनामितैः  ॥ विप्_१,१४।४६ ॥  
ततस्तानाह भगवान्व्रयतामीप्सतो वरः  ।  
प्रसाद सुमुखोहं वो वरदः समुपस्थितः  ॥ विप्_१,१४।४७ ॥  
ततस्तमूचुर्वरदं प्रणिपत्य प्रचेतसः  ।  
यथा पित्रा समादिष्टं प्रजानां वृद्धिकारणम्  ॥ विप्_१,१४।४८ ॥  
स चापि देवस्तं दत्त्वा यथभिलषितं वरम्  ।  
अन्तर्धानं जगामाशु ते च निश्चक्रमुर्जलात्  ॥ विप्_१,१४।४९ ॥  
इति श्रीविष्णुपुराणे प्रथमे ऽंशे प्रचेतास्तवो नाम चतुर्दशो ऽध्यायः (१४)  
  
  
_____________________________________________________________  
  
  
श्रीपराशर उवाच  
तपश्चरत्सु पृथिवीं प्रचेतःसु महीरुहाः  ।  
अरक्ष्यमाणामावव्रुर्बभूवाथ प्रजाक्षयः  ॥ विप्_१,१५।१ ॥  
नाशकन्मरुतो वातुं वृतं खमभवद्द्रुमैः  ।  
दशवर्षसहस्राणि न शकुश्चेष्टितुं प्रजाः  ॥ विप्_१,१५।२ ॥  
तान्दृष्ट्वा जलनिष्क्रान्ताः सर्वे क्रुद्धाः प्रचेतसः  ।  
मुखेभ्यो वायुमग्निं च ते ऽसृजन् जातमन्यवः  ॥ विप्_१,१५।३ ॥  
उन्मूलानथ तान्वृक्षान्कृत्वा वायुरशोषयत्  ।  
तानग्निरदहद् घोरस् तत्राभूद् द्रुमसङ्क्षयः  ॥ विप्_१,१५।४ ॥  
द्रुमक्षयम् अथो दृष्ट्वा किञ्चिच्छिष्टेषु शाखिषु  ।  
उपगम्याब्रवीदेतान्राजा सोमः प्रजापतीन्  ॥ विप्_१,१५।५ ॥  
कोपं यच्छत राजानः शृणुध्वञ्च वचो मम  ।  
सन्धानं वः करिष्यामि सह क्षितिरुहैर् अहम्  ॥ विप्_१,१५।६ ॥  
रत्नभूता च कन्येयं वार्क्षेयी वरवर्णिनी  ।  
भविष्यज्जानता पूर्वं मया गोभिर् विवर्धिता  ॥ विप्_१,१५।७ ॥  
मारिषा नाम नाम्नैषा वृक्षाणामिति निर्मिता  ।  
भार्या वो ऽस्तु महाभागा ध्रुवं वंशविवर्धिनी  ॥ विप्_१,१५।८ ॥  
युष्माकं तेज सोर्धेन मम चार्धेन तेजसः  ।  
अस्यामुत्पत्स्यते विद्वान्दक्षोनाम प्रजापतिः  ॥ विप्_१,१५।९ ॥  
मम चांशेन संयुक्तो युष्मत्तेजोमयेन वै  ।  
तेजसाग्निसमो भूयः प्रजाः संवर्धयिष्यति  ॥ विप्_१,१५।१० ॥  
कण्डुर्नाम मुनिः पूर्वमासीद्वेदविदां वरः  ।  
मुरम्ये गोमतीतीरे म तेपे परमं तपः  ॥ विप्_१,१५।११ ॥  
तत्क्षोभाय सुरेन्द्रेण प्रम्लोचाख्या वराप्सराः  ।  
प्रयुक्ता क्षोभयामास तमृषिं सा शुचिस्मिता  ॥ विप्_१,१५।१२ ॥  
क्षोभितः स तया सार्धं वर्षाणामधिकं शतम्  ।  
अतिष्ठन्मन्दरद्रोण्यां विषयासक्तमानसः  ॥ विप्_१,१५।१३ ॥  
तं सा प्राह महाभाग गन्तुमिच्छाम्यहं दिवम्  ।  
प्रसादसुमुखो ब्रह्मन्ननुज्ञां दातुमर्हसि  ॥ विप्_१,१५।१४ ॥  
तयैवमुक्तः स मुनिस्तस्यामासक्तमानसः  ।  
दिनानि कतिचिद्भद्रे स्थीयतामित्यभाषत  ॥ विप्_१,१५।१५ ॥  
एवमुक्ता ततस्तेन साग्रं वर्षशतं पुनः  ।  
बुभुजे विषयांस्तन्वी तेन साकं महात्मना  ॥ विप्_१,१५।१६ ॥  
अनुज्ञां देहि भगवन् व्रजामि त्रिदशालयम्  ।  
उक्तस्तथेति स पुनः स्थीयतामित्यभाषत  ॥ विप्_१,१५।१७ ॥  
पुनर्गते वर्षशते साधिक सा शुभानना  ।  
यामीत्याह दिवं ब्रह्मन्प्रणयस्मितशोभनम्  ॥ विप्_१,१५।१८ ॥  
उक्तस्तयैवं स मुनिरुपगुह्यायते क्षणाम्  ।  
इहास्यतां क्षणं सुभु चिरकालं गमिष्यसि  ॥ विप्_१,१५।१९ ॥  
सा क्रीडमाना सुश्रोणी सह तेनर्षिणा पुनः  ।  
शतद्वयं किञ्चिदूनं वर्षणामन्वतिष्ठत  ॥ विप्_१,१५।२० ॥  
गमनाय महाभाग देवराजनिवेशनम्  ।  
प्रोक्तः प्रोक्तस्तया तन्व्या स्थीयतामित्यभाषत  ॥ विप्_१,१५।२१ ॥  
तस्य शापभयाद्भीता दाक्षिण्येन च दक्षिणा  ।  
प्रोक्ता प्रणयभङ्गर्तिवेदिनी न जहौ मुनिम्  ॥ विप्_१,१५।२२ ॥  
तया च रमतस्तस्य परमर्षेरहर्निशम्  ।  
नवन्नवमभूत्प्रम मन्मथाविष्टचेतसः  ॥ विप्_१,१५।२३ ॥  
एकदा तु त्वरायुक्तो निश्चक्रामोटजान्मुनिः  ।  
निष्क्रामन्तं च कुत्रेति गम्यते प्राह सा शुभा  ॥ विप्_१,१५।२४ ॥  
इत्युक्तः स तया प्राह परिवृत्तमहः शुभे  ।  
सन्ध्योपास्तिं करिष्यामि क्रियालोपोन्यथा भवेत्  ॥ विप्_१,१५।२५ ॥  
ततः प्रहस्य सुददी तं सा प्राह महामुनिम्  ।  
किमद्य सर्वधर्मज्ञ परिवृत्तमहस्तव  ॥ विप्_१,१५।२६ ॥  
बहूनां विप्र वर्षाणां परिवृत्तम हस्तव  ।  
गतमेतन्न कुरुते विस्मयं कस्य कथ्यताम्  ॥ विप्_१,१५।२७ ॥  
मुनिरुवाच  
प्रातस्त्वमागता भद्रे नदीतीरमिदं शुभम्  ।  
मया दृष्टासि तन्वङ्गि प्रविष्टासि ममाश्रमम्  ॥ विप्_१,१५।२८ ॥  
इयं च वर्तते सन्ध्या परिणाममहर्गतम्  ।  
उपहासः किमर्थोयं सद्भावः कथ्यतां मम  ॥ विप्_१,१५।२९ ॥  
प्रम्लोचोवाच  
प्रत्यूषस्यागता ब्रह्मन् सत्यमेतन्न तन्मृषा  ।  
नन्वस्य तस्य कालस्य गतान्यब्दशतानि ते  ॥ विप्_१,१५।३० ॥  
सोम उवाच  
ततः स साध्वसो विप्रस्तां पप्रच्छायतेक्षणाम्  ।  
कथ्यतां भीरु कः कालस् त्वया मे रमतः सह  ॥ विप्_१,१५।३१ ॥  
प्रम्लोचोवाच  
सप्तोत्तराम्यतीतानि नववर्षशतानि ते  ।  
मासाश् च षट्तथैवान्यत्समतीतं दिनत्रयम्  ॥ विप्_१,१५।३२ ॥  
ऋषिरुवाच  
सत्यं भीरु वदस्य् एतत् परिहासो ऽथवा शुभे  ।  
दिनमेकमहं मन्येत्वया सार्धमिहासितम्  ॥ विप्_१,१५।३३ ॥  
प्रम्लोचोवाच  
वदिष्याम्यनृतं ब्रह्मन्कथमत्र तवान्तिके  ।  
विशेषेणाद्य भवता पृष्टा मार्गानुवर्तिना  ॥ विप्_१,१५।३४ ॥  
सोम उवाच  
निशम्य तद्वचः सत्यं स मुनिर्नृपनन्दनाः  ।  
धिक्धिक् मामित्यतीवेत्थं निनिन्दात्मानमात्मना  ॥ विप्_१,१५।३५ ॥  
मुनिरुवाच  
तपांसि मम नष्टनि हतं ब्रह्मविदां धनम्  ।  
हतो विवेकः केनापि योषिन्मोहाय निर्मिताः  ॥ विप्_१,१५।३६ ॥  
ऊर्मिषट्कातिगं ब्रह्म ज्ञेयमात्मजयेन मे  ।  
मतिरेषा हृता येन धिक् तं कामं महाग्रहम्  ॥ विप्_१,१५।३७ ॥  
व्रतानि वेदवेद्याप्तिकाराणान्यखिलानि च  ।  
नरकग्राममर्गेण सङ्गेनापहृतानि मे  ॥ विप्_१,१५।३८ ॥  
विनिन्द्येत्थं स धर्मज्ञः स्वयमात्मानमात्मना  ।  
तामप्सरसमासीनामिदं वचनमब्रवीत्  ॥ विप्_१,१५।३९ ॥  
गच्छ पापे यथाकामं यत्कार्यं तत्कृतं त्वया  ।  
देवराजस्य मत्क्षोभं कुर्वन्त्या भावचेष्टितैः  ॥ विप्_१,१५।४० ॥  
न त्वां करोण्यहं भस्म क्रोधतीव्रेण वह्निना  ।  
सतां सप्तपदं मैत्रुमुषि तोहं त्वया सह  ॥ विप्_१,१५।४१ ॥  
अथ वा तव को दोषः किं वा कुप्याम्यहं तव  ।  
ममैव दोषो नितरां येनाहमजितेन्द्रियः  ॥ विप्_१,१५।४२ ॥  
यया शक्रप्रियार्थिन्या कृतो मे तपसो व्ययः  ।  
त्वया धिक्तां महामोहमञ्जृषां सुजुगुप्सिताम्  ॥ विप्_१,१५।४३ ॥  
सोम उवाच  
यावदित्थं स विप्रर्षिस् तां ब्रवीति समुध्यमाम्  ।  
तावद्गलत्स्वेदजला साबभूवातिवेपथुः  ॥ विप्_१,१५।४४ ॥  
प्रवेपमानां सततं खिन्नगात्रलतां सतीम्  ।  
गच्छ गच्छेति सक्रोधमुवाच मुनिसत्तमः  ॥ विप्_१,१५।४५ ॥  
सा तु निर्भर्त्सिता तेन विनाष्क्रम्य तदाश्रमात्  ।  
आकाशगामिनी स्वेदं ममार्ज तरुपल्लवैः  ॥ विप्_१,१५।४६ ॥  
निर्मार्जमाना गात्राणि गलत्स्वेदजलानि वै  ।  
वृक्षाद्धृक्षं ययौ बला तदग्ररुणपल्लवैः  ॥ विप्_१,१५।४७ ॥  
ऋषिणा यस्तदा गर्भस्तस्या देहे समाहितः  ।  
निर्जगाम स रोमाञ्चस्वेदरूपी तदङ्गतः  ॥ विप्_१,१५।४८ ॥  
तं वृक्षा जगृहुर्गर्भमेकं चक्रे तु मारुतः  ।  
मया चाप्यायितो गोभिः स तदा ववधे शनैः  ॥ विप्_१,१५।४९ ॥  
वृक्षाग्रगर्भसम्भूता मारिषाख्या वरानना  ।  
तां प्रदास्यन्ति वो वृक्षाः कोप एष प्रशाम्यताम्  ॥ विप्_१,१५।५० ॥  
कण्डोरपत्यमेवं सा वृक्षेभ्यश् च समुद्गता  ।  
ममापत्यं तथा वायोः प्रम्लोचातनया च सा  ॥ विप्_१,१५।५१ ॥  
स चापि भगवान् कण्डुः क्षीणे तपसि सत्तमः  ।  
पुरुषोत्तमाख्यं मैत्रेय विष्णोरायतनं ययौ  ॥ विप्_१,१५।५२ ॥  
तत्रैकाग्रमतिर्भूत्वा चकाराराधनं हरेः  ।  
ब्रह्मपारमयं कुर्वञ्जपमेकाग्रमानसः  ।  
ऊर्ध्वबाहुर्महायोगी स्थित्वासौ भूपनन्दनाः  ॥ विप्_१,१५।५३ ॥  
प्रचेतस ऊचुः  
ब्रह्मपारं मुने श्रोतुमिच्छामः परमं स्तवम्  ।  
जपता कण्डुना देवो येनाराध्यत केशवः  ॥ विप्_१,१५।५४ ॥  
सोम उवाच  
पारं परं विष्णुरपारपारः परः परेभ्यः पामारथरूपी  ।  
सब्रह्पारः परपारभूतः परः पराणामपि पारपारः  ॥ विप्_१,१५।५५ ॥  
स कारणं कारणतस्ततोपि तस्यापि हेतुः  ।  
कार्येषु चैवं सह कर्मकर्तृरूपैर् अशेषैर् अवतीह सर्वम्  ॥ विप्_१,१५।५६ ॥  
ब्रह्म प्रभुर्ब्रह्म स सर्वभूतो ब्रह्म प्रजानां पतिरच्युतो ऽसौ  ।  
ब्रह्माव्ययं नित्यमजं स विष्णुरपक्षयाद्यैर् अखिलैर् असङ्गि  ॥ विप्_१,१५।५७ ॥  
ब्रह्माक्षरमजं नित्यं यथासौ पुरुषोत्तमः  ।  
तथा रागादयो दोषः प्रयान्तु प्रशमं मम  ॥ विप्_१,१५।५८ ॥  
सोम उवाच  
एतद्ब्रह्म पराख्यं वै संस्तवं परमं जपन्  ।  
अवाप परमांसिद्धिं स तमाराध्य केशवम्  ॥ विप्_१,१५।५९ ॥  
इमं स्तवं यः पठति शृणुयाद्वापिनित्यशः  ।  
स कामदेषैर् अशिलैर् मुक्तः प्राप्रोति वाञ्छितम्  ॥ विप्_१,१५।५९।१ ॥  
इयं च मारीषा पूर्वमासीद्य तां ब्रवीमि वः  ।  
कार्यगौरवमेतस्याः कथने फलदायि वः  ॥ विप्_१,१५।६० ॥  
अपुत्रा प्रागियं विष्णुं मृते भर्तरि सत्तमाः  ।  
भीपपत्नी महाभागा तोषयामास भक्तितः  ॥ विप्_१,१५।६१ ॥  
आराधितस्तया विष्णुः प्राह प्रत्यक्षतां गतः  ।  
वरं वृणीष्वेति शुभे सा च प्राहात्मवाञ्छितम्  ॥ विप्_१,१५।६२ ॥  
भगवन्बालवैधव्याद्वृथाजन्माहमीदृशी  ।  
मन्दभाग्या समुद्भुता विफला च जगत्पते  ॥ विप्_१,१५।६३ ॥  
भवन्तु पतयः श्लाघ्या मम जन्मनि जन्मनि  ।  
त्वत्प्रसादात्तथा पुत्रः प्रजापतिसमोस्तु मे  ॥ विप्_१,१५।६४ ॥  
कुलं शीलं वयः सत्यं दाक्षिण्यं क्षिप्रकारिता  ।  
अविसंवादिता सत्त्वं वृद्धसेवा कृतज्ञता  ॥ विप्_१,१५।६५ ॥  
रूपसम्पत्समायुक्ता सर्वस्य प्रियदर्शना  ।  
अयोनिजा च जायेयं त्वन्प्रसादादाधेक्षज  ॥ विप्_१,१५।६६ ॥  
सोम उवाच  
तयैवमुक्तो देवेशो हृषीकेश उवाच ताम्  ।  
प्रणामनम्रामुत्थाप्य वरदः परमेश्वरः  ॥ विप्_१,१५।६७ ॥  
देव उवाच  
भविष्यन्ति महावीर्या एकस्मिन्नेव जन्मनि  ।  
प्रख्यातोदारकर्णाणो भवत्याः पतयो दश  ॥ विप्_१,१५।६८ ॥  
पुत्रञ्च सुमहावीर्यं महाबलपराक्रमम्  ।  
प्रजापतिगुणैर् युक्तं त्वमवाप्स्यसि शोभने  ॥ विप्_१,१५।६९ ॥  
वंशानां तस्य कर्तृत्वं जगत्यस्मिन्भविष्यति  ।  
त्रैलोक्यमखिला सूतिस्तस्य चापूरयिष्यति  ॥ विप्_१,१५।७० ॥  
त्वं चाप्ययोनिजा साध्वी रूपौदार्यगुणान्विता  ।  
मनः प्रीतिकरी नॄणां मत्प्रसादाद्भविष्यसि  ॥ विप्_१,१५।७१ ॥  
इत्युक्त्वान्तर्दधे देवस्तां विशालविलोचनाम्  ।  
सा चेयं मारिषा जाता युष्मत्पत्नी नृपात्मजाः  ॥ विप्_१,१५।७२ ॥  
श्रीपराशर उवाच  
ततः सोमस्य वचनाज्जगृहुस्ते प्रचेतसः  ।  
संहृत्य कोपं वृक्षेभ्यः पत्नीधर्मोण मारीषाम्  ॥ विप्_१,१५।७३ ॥  
दशभ्यस्तु प्रचेतोभ्यो मारीषायां प्रजापतिः  ।  
जज्ञे दक्षो महाभागो यः पूर्वं ब्रह्मणो ऽभवत्  ॥ विप्_१,१५।७४ ॥  
स तु दक्षो महाभागःसृष्ट्यर्थं सुमहामते  ।  
पुत्रानुत्पादयामास प्रजासृष्ट्यर्थमात्मनः  ॥ विप्_१,१५।७५ ॥  
अवरांश् च वरांश्चैव द्विपदोथ चतुष्पदान्  ।  
आदेशं ब्रह्मणः कुर्वन् सृष्ट्यर्थं समुपस्थितः  ॥ विप्_१,१५।७६ ॥  
स सृष्ट्वा मनसा दक्षः पश्चादसृजत स्त्रियः  ।  
ददौ स दश धर्माय कश्यपाय त्रयोदश  ।  
कालस्य नयने युक्ताः सप्तविंशतिमिन्दवे  ॥ विप्_१,१५।७७ ॥  
तासु देवास् तथा दैत्या नागा गावस् तथा खगाः  ।  
गन्धर्वाप्सरसश्चैव दानवाद्याश् च जज्ञिरे  ॥ विप्_१,१५।७८ ॥  
ततः प्रभृति मैत्रेय प्रजा मैथुनसम्भवाः  ।  
सङ्कल्पाद्दर्शनात्स्पर्शात्पूर्वेषामभवन् प्रजाः  ।  
तपोविशेषैः सिद्धानां तदात्यन्ततपस्विनाम्  ॥ विप्_१,१५।७९ ॥  
श्रीमैत्रेय उवाच  
अङ्गुष्ठाद्दक्षिणाद्दक्षः पूर्वं जातो मया श्रुतः  ।  
कथं प्राचेतसो भूयः समुत्पन्नो महामुने  ॥ विप्_१,१५।८० ॥  
एष मे संशयो ब्रह्मन्सुमहान्हृदि वर्तते  ।  
यद्दैहित्रश् च सोमस्य पुनः श्वशुरतां गतः  ॥ विप्_१,१५।८१ ॥  
श्रीराशर उवाच  
उत्पत्तिश् च निरोधश् च नित्यो भूतेषु सर्वाद  ।  
ऋषयोत्र न सुह्यन्ति ये चान्ये दिव्यचक्षुषः  ॥ विप्_१,१५।८२ ॥  
युगेयुगे भवन्त्येते दक्षाद्या मुनिसत्तम  ।  
पुनश्चैवं निरुद्ध्यन्ते विद्वांस्तत्र न मुह्यति  ॥ विप्_१,१५।८३ ॥  
कानिष्ठ्यं ज्यैष्ठ्यमप्येषां पूर्वं नाभूद्द्द्विजोत्तम  ।  
तप एव गरीयोभूत्प्रभा वश्चैव कारणम्  ॥ विप्_१,१५।८४ ॥  
मैत्रेय उवाच  
देवानां दानवानां च गन्धर्वोरगरक्षसाम्  ।  
उत्पत्तिं विस्तरेणेह मम ब्रह्मन्प्रकीर्तय  ॥ विप्_१,१५।८५ ॥  
श्रीपराशर उवाच  
प्रजाः सृजेति व्यादिष्टः पूर्वं दक्षः स्वयम्भुवा  ।  
यथा ससर्ज भूतानि तथा शृणु महामुने  ॥ विप्_१,१५।८६ ॥  
मानसान्येव भूतानि पूर्वं दक्षो ऽसृजत्तदा  ।  
देवानृषीन्सगन्धर्वानसुरान्पन्नगांस् तथा  ॥ विप्_१,१५।८७ ॥  
यदास्य सृजमानस्य न व्यवर्धन्त ताः प्रजाः  ।  
ततः सञ्चिन्त्य स पुनः सृष्टिहेतोः प्रजापतिः  ॥ विप्_१,१५।८८ ॥  
मैथुनेनैव धर्मेण सिसृक्षुर्विविधाः प्रजाः  ।  
असक्नीमावहत्कन्यां वीरणस्य प्रजापतेः  ।  
सुतां सुतपसा युक्तां महतीं लोकधारिणीम्  ॥ विप्_१,१५।८९ ॥  
अथ पुत्रसहस्राणै वैरुण्यां पञ्च वीर्यवान्  ।  
असिक्न्यां जनयामास सर्गहेतोः प्रजापतिः  ॥ विप्_१,१५।९० ॥  
तान्दृष्ट्वा नारदो विप्र संविवर्धयिषून्प्रजाः  ।  
सङ्गम्य प्रियसंवादो देवर्षिरिदमब्रवीत्  ॥ विप्_१,१५।९१ ॥  
हे हर्यश्वा महावीर्याः प्रजा यूयं करिष्यथ  ।  
ईदृशो दृश्यते यत्नो भवतां श्रूयतामीदम्  ॥ विप्_१,१५।९२ ॥  
बालिश बत यूयं वै नास्या जानीत वै भुवः  ।  
अन्तरूर्ध्वमधश्चैव कथं सृक्ष्यथ वै प्रजाः  ॥ विप्_१,१५।९३ ॥  
ऊर्ध्वं तिर्यगधश्चैव यदाप्रतिहता गतिः  ।  
तदा कस्माद्भुवो नान्तं सर्वे द्रक्ष्यथ बालिशाः  ॥ विप्_१,१५।९४ ॥  
ते तु तद्वचनं श्रुत्वा प्रयाताः सर्वतो दिशम्  ।  
अद्यापि नो निवर्तन्ते समुद्रेभ्य इवापगाः  ॥ विप्_१,१५।९५ ॥  
हर्य श्वेष्वथ नष्टोषु दक्षः प्राचेतसः पुनः  ।  
वैरुण्यामथ पुत्राणां सहस्रमसृजत्प्रभुः  ॥ विप्_१,१५।९६ ॥  
विवर्धयिषवस्ते तु शबलाश्वाः प्रजाः पुनः  ।  
पूर्वोक्तं वचनं ब्रह्मन्नारदेनैव नोदिताः  ॥ विप्_१,१५।९७ ॥  
अन्योन्यमूचुस्ते सर्वे सम्यग् आह महामुनिः  ।  
भ्रतॄणां पदवी चैव गन्तव्या नात्र संशयः  ॥ विप्_१,१५।९८ ॥  
ज्ञात्वा प्रमाणं पृथ्व्याश् च प्रजाःसृज्यामहे ततः  ॥ विप्_१,१५।९९ ॥  
तेपि तेनैव मार्गेण प्रयाताः सर्वतोमुखम्  ।  
अद्यापि न निवर्तन्ते समुद्रेभ्य इवापगाः  ।  
ततः प्रभृति वै भ्राता भ्रातुरन्वेषणे द्विज  ।  
प्रयातो नश्यति तथा तन्न कार्यं विजानता  ॥ विप्_१,१५।१०० ॥  
तां श्चापि नष्टान् विज्ञाय पुत्रान् दक्षः प्रजापतिः  ।  
क्रोधं चक्रे महाभागो नारदं स शशाप च  ॥ विप्_१,१५।१०१ ॥  
सर्गकामस्ततो विद्वान्स मैत्रेय प्रजापतिः  ।  
षष्टिं तक्षो ऽसृजत्कन्या वैरुण्यामिति नः श्रुतम्  ॥ विप्_१,१५।१०२ ॥  
ददौ स दश धर्माय कश्यपाय त्रयोदश  ।  
सप्तविंशति सोमाय चतस्त्रो ऽरिष्टनेमिने  ॥ विप्_१,१५।१०३ ॥  
द्वे चैव बहुपुत्राय द्वे चैवाङ्गिरसे तथा  ।  
द्वेकृशाश्वाय विदुषे तासां नामानि मे शृणु  ॥ विप्_१,१५।१०४ ॥  
अरुन्धती वसुर्जामिर्लङ्घा भानुमरुत्वती  ।  
सङ्कल्पा च मुहूर्ता च साध्या विश्वा च तादृशी  ।  
धर्मपत्न्यो दशत्वेतास्तास्वपत्यानि मे शृणु  ।  
विश्वेदेवास्तु विश्वायाः साध्या साध्यानजायत  ।  
मरुत्वत्यां सरुत्वन्तो वसोश् च वसवः स्मृता  ॥ विप्_१,१५।१०५ ॥  
भानोस्तु भानवः पुत्रा मुहूर्तायां मुहूर्तजाः  ॥ विप्_१,१५।१०६ ॥  
लङ्घायाश्चैव घोषोथ नागवीथी तु जामिता  ॥ विप्_१,१५।१०७ ॥  
पृथिवीविषयं सर्वमरुन्धत्याम जायत  ।  
सङ्कल्पायास्तु सर्वात्मा जज्ञे सङ्कल्प एव हि  ॥ विप्_१,१५।१०८ ॥  
ये त्वनेकवसुप्राणदेवा ज्योतिः पुरोगमाः  ।  
वसवोष्टौ समाख्यातास्तेषां वक्ष्यामि विस्तरम्  ॥ विप्_१,१५।१०९ ॥  
आपो ध्रुवश् च सोमश् च धर्मश्चैवानिलो ऽनलः  ।  
प्रत्यूषश् च प्रभासश् च वसवो नामभिः स्मृताः  ॥ विप्_१,१५।११० ॥  
आपस्य पुत्रो वैतण्डः श्रमः शान्तो ऽध्वनिस् तथा  ।  
ध्रुवस्य पुत्रो भगवान्कालो लोकप्रकालनः  ॥ विप्_१,१५।१११ ॥  
सोमस्य भगवान्वर्चो वर्चस्वी येन जायते  ॥ विप्_१,१५।११२ ॥  
धर्मस्य पुत्रो द्रविणो हुतहव्यवहस् तथा  ।  
मनोहरायां शिशिरः प्राणोथ रवणस् तथा  ॥ विप्_१,१५।११३ ॥  
अनिलस्य शिवा भार्या तस्याः पुत्रो मनोजवः  ।  
अविज्ञातगतिश्चैव द्वौ पुत्रावनिलस्य तु  ॥ विप्_१,१५।११४ ॥  
अग्निपुत्रः कुमारस्तु शरस्तम्बे व्यजायत  ।  
तस्य शाखो विशाखश् च नैगमेयश् च पृष्ठजाः  ॥ विप्_१,१५।११५ ॥  
अपत्यं कृत्तिकानां तु कार्त्तिकेय इति स्मृतः  ॥ विप्_१,१५।११६ ॥  
प्रत्यूषस्य विदुः पुत्रं ऋषि नाम्नाथ देवलम्  ।  
द्वौ पुत्रौ देवलस्यापि क्षमावन्तौ मनीषिणौ  ॥ विप्_१,१५।११७ ॥  
बृहस्पतेस्तु भगिनी वरस्त्री ब्रह्मचारिणी  ।  
योगसिद्धा जगत्कृत्स्नमसक्ता विचरत्युत  ।  
प्रभासस्य तु सा भार्या वसूनामष्टमस्य तु  ॥ विप्_१,१५।११८ ॥  
विश्वकर्मा महाभागस्तस्यां जज्ञे प्रजापतिः  ।  
कर्ता शिल्पसहस्राणां त्रिदशानां च वार्धकिः  ॥ विप्_१,१५।११९ ॥  
भूषणानां च सर्वेषां कर्ताशिल्पवतां वरः  ।  
यः सर्वैषां विमानानि देवतानां चकार ह  ।  
मनुष्याश्चोपजीवन्ति यस्य शिल्पं महात्मनः  ॥ विप्_१,१५।१२० ॥  
अजैकपाद् अहिर्बुध्न्यस् त्वष्टा रुद्रश् च वीर्यवान्  ।  
त्वष्टुश्चाप्यात्मजः पुत्रो विश्वरूपो महातपाः  ॥ विप्_१,१५।१२१ ॥  
हरश् च बहुरूपश् च त्र्यम्बकश्चापराजितः  ।  
वृषाकपिश् च शम्भुश् च कपर्दीरैवतः स्मृतः  ॥ विप्_१,१५।१२२ ॥  
मृगव्याधश् च शर्वश् च कपाली च महामुने  ।  
एकादशैते कथिता रुद्रास्त्रिभुवनेश्वराः  ॥ विप्_१,१५।१२३ ॥  
शतं त्वेकं समाख्यातं रुद्राणाममितौजसाम्  ।  
काश्यपस्य तु भार्या यास्तासां नामानि मे शृणु  ।  
अदितिर्दितिर्दनुश्चैवारिष्टा च सुरसा खसा  ॥ विप्_१,१५।१२४ ॥  
सुरभिर् विनता चैव ताम्रा क्रोधवशा इरा  ।  
कद्रुर्मुनिश् च धर्मज्ञ तदपत्यानि मे शृणु  ॥ विप्_१,१५।१२५ ॥  
पूर्वमन्वन्तरे श्रेष्ठा द्वादशासन्सुरोत्तमाः  ।  
तुषिता नाम ते ऽन्योन्यमूचुर्वैवस्वतेन्तरे  ॥ विप्_१,१५।१२६ ॥  
उपस्थिते ऽतियशसश्चाक्षुषस्यान्तरे मनोः  ।  
समवायीकृताः सर्वे समागम्य परस्परम्  ॥ विप्_१,१५।१२७ ॥  
आगच्छत द्रुतं देवा अदितिं सम्प्रविश्य वै  ।  
मन्वन्तरे प्रसूयामस्तन्नः श्रेयो भवेदिति  ॥ विप्_१,१५।१२८ ॥  
एवमुक्त्वा तु ते सर्वे चाक्षुषस्यान्तरे मनोः  ।  
मारीचात्कश्यपाज्जाता अदित्या दक्षकन्यया  ॥ विप्_१,१५।१२९ ॥  
तत्र विष्णुश् च शक्रश् च जज्ञाते पुनर् एव हि  ।  
अर्यमा चैव धाता च त्वष्टा पूषा तथैव च  ॥ विप्_१,१५।१३० ॥  
विवस्वान्सविता चैव मित्रो वरुण एव च  ।  
अंशुर्भगश्चातितेजा आदित्या द्वादश स्मृताः  ॥ विप्_१,१५।१३१ ॥  
चाक्षुषस्यान्तरे पूर्वमासन्ये तुषिताः सुराः  ।  
वैवस्वते ऽन्तरे ते वै आदित्या द्वादश स्मृताः  ॥ विप्_१,१५।१३२ ॥  
सप्तविंशति याः प्रोक्ताः सोमपत्न्योथ सुव्रताः  ।  
सर्वा नक्षत्रयोगिन्यस्तन्नाम्नश्चैव ताः स्मृताः  ।  
तासामपत्यान्यभवन्दीप्तान्यमिततेजसाम्  ॥ विप्_१,१५।१३३ ॥  
अरिष्टनेमिपत्नीनामपत्यानीह षोडश  ॥ विप्_१,१५।१३४ ॥  
बहुपुत्रस्य विदुषश्चतस्त्रोविद्युतः स्मृताः  ॥ विप्_१,१५।१३५ ॥  
प्रत्यङ्गिरसजाः श्रेष्ठा ऋचो ब्रह्मर्षिसत्कृताः  ॥ विप्_१,१५।१३६ ॥  
कृशाश्वस्य तु देवर्षेर्देवप्रहरणाः स्मृताः  ॥ विप्_१,१५।१३७ ॥  
एते युगसहस्रान्ते जायन्ते पुनरेव हि  ।  
सर्वे देवगणास्तात त्रयस्त्रिंशत्तु छन्दजाः  ।  
तेषामपीह सततं निरोधोत्पत्तिरुच्यते  ॥ विप्_१,१५।१३८ ॥  
यथा सूर्यस्य मैत्रेय उदयास्तमनाविह  ।  
एवं देवनिकायास्ते सम्भवन्ति युगेयुगे  ॥ विप्_१,१५।१३९ ॥  
दित्या पुत्रद्वयं जज्ञे कश्यपादिति नः श्रुतम्  ।  
हिरण्यकशिपुश्चैव हिरण्याक्षश् च दुर्जयः  ॥ विप्_१,१५।१४० ॥  
सिंहिका चाभवत्कन्या विप्रचित्तेः परिग्रहः  ॥ विप्_१,१५।१४१ ॥  
हिरण्यकशिपोः पुत्राश्चात्वारः प्रथितौजसः  ।  
अनुह्लादश् च ह्लादश् च प्रह्लादश्चैव बुद्धिमान्  ।  
संह्लादश् च महावीर्या दैत्यवंशविवर्धनाः  ॥ विप्_१,१५।१४२ ॥  
तेषां मध्ये महाभाग सर्वत्र समदृग्वाशी  ।  
प्रह्लादः परमां भक्तिं च उवाच जनार्दने  ॥ विप्_१,१५।१४३ ॥  
दैत्येन्द्रदीपितो वह्निः सर्वाङ्गोपचितो द्विज  ।  
न ददाह च यं विप्र वासुदेव हृदि स्थिते  ॥ विप्_१,१५।१४४ ॥  
महार्णवान्तः सलिले स्थितस्य चलतो मही  ।  
चचाल चलता यस्य पाशबद्धस्य धीमतः  ॥ विप्_१,१५।१४५ ॥  
न भिन्नं विविधैः शस्त्रैर् यस्य दैत्येन्द्रपातितैः  ।  
शरीरमद्रिकठिनं सर्वत्राच्युतचेतसः  ॥ विप्_१,१५।१४६ ॥  
विषानलोज्ज्वलमुखा यस्य दैत्यप्रचोदिताः  ।  
नान्ताय सर्पपतयो बभूवुरुरुतेजसः  ॥ विप्_१,१५।१४७ ॥  
शैलैर् आक्रान्तदेहोपि यः स्मरन्पुरुषोत्तमम्  ।  
तत्याज नात्मनः प्राणान् विष्णुस्मरणदंशितः  ॥ विप्_१,१५।१४८ ॥  
पतन्तमुच्चादवनिर्यमुपेत्य महामतिम्  ।  
दधार दैत्यपतिना क्षिप्तं स्वर्गनिवासिना  ॥ विप्_१,१५।१४९ ॥  
यस्य सशोषको वायुर्देहे दैत्येन्द्रयोजितः  ।  
अवाप सङ्क्षयं सद्यश्चित्तस्थे मधुसूदने  ॥ विप्_१,१५।१५० ॥  
विषाणभङ्गमुन्मत्ता मदहानिं च दिग्गजाः  ।  
यस्य वक्षःस्थले प्राप्ता दैत्येन्द्रपरिणामिताः  ॥ विप्_१,१५।१५१ ॥  
यस्य चोत्पादिता कृत्या दैत्यराजपुरोहितैः  ।  
बभूव नान्ताय पुरा गोविन्दासक्तचेतसः  ॥ विप्_१,१५।१५२ ॥  
शम्बरस्य च मायानां सहस्रमतिमायिनः  ।  
यस्मिन्प्रयुक्तं चक्रेण कृष्णस्य वितथिकृतम्  ॥ विप्_१,१५।१५३ ॥  
दैत्येन्द्रसूदोपहृतं यस्य हालाहलं विषम्  ।  
जरयामास मतिमानविकारममत्सरी  ॥ विप्_१,१५।१५४ ॥  
समचेता जगत्यस्मिन्यः सर्वेष्वेव जन्तुषु  ।  
यथात्मनि तथान्येषां परं मैत्रगुणान्वितः  ॥ विप्_१,१५।१५५ ॥  
धर्मात्मा सत्यशौर्यादिगुणानामाकरः परः  ।  
उपमानमशेषाणां साधूनां यः सदाभवत्  ॥ विप्_१,१५।१५६ ॥  
इतिश्रीविष्णुपुराणे प्रथमे ऽंशे पञ्चदशो ऽध्यायः (१५)  
  
  
_____________________________________________________________  
  
  
श्रीमैत्रेय उवाच  
कथितो भवता वंशो मानवानां महात्मनाम्  ।  
कारणं चास्य जगतो विष्णुरेव सनातनः  ॥ विप्_१,१६।१ ॥  
यत्त्वेतद्भगवानाह प्रह्लादं दैत्यसत्तमम्  ।  
ददाह नाग्निर्नास्त्रैश् च क्षुण्णस्तत्याज जीवितम्  ॥ विप्_१,१६।२ ॥  
जगाम वसुधा क्षोभं यत्राब्धिसलिले स्थिते  ।  
पाशौर्बद्धे विचलति विक्षिप्ताङ्गैः समाहता  ॥ विप्_१,१६।३ ॥  
शैलैर् आक्रान्तदेहोपि न ममार च यः पुरा  ।  
त्वाय चातीव माहात्म्यं कथितं यस्य धीमतः  ॥ विप्_१,१६।४ ॥  
तस्य प्रभावमतुलं विष्णोर्भक्तिमतो मुने  ।  
श्रोतुमिच्छामि यस्यैतच्चरितं दीप्ततेजसः  ॥ विप्_१,१६।५ ॥  
किन्निमित्तमसौ शस्त्रैर् विक्षिप्तो दितिजेमुन  ।  
किमर्थं चाब्धिसलिले विक्षिप्तो धर्मतत्परः  ॥ विप्_१,१६।६ ॥  
आक्रान्तः पर्वतैः कस्माद्दष्टश्चैव महोरगैः  ।  
क्षिप्तः किमद्रिशिखराक्तिं वा पावकसञ्चये  ॥ विप्_१,१६।७ ॥  
दिग्दन्तिनां दन्तभूमिं स च कस्मान्निरूपितः  ।  
सशोषकोनिलश्चास्य प्रयुक्तः किं महासुरैः  ॥ विप्_१,१६।८ ॥  
कृत्यां च दैत्यगुरवो युयुजुस् तत्र किं मुने  ।  
शम्बरश्चापि मायानां सहस्रं किं प्रयुक्तावान्  ॥ विप्_१,१६।९ ॥  
हालाहलं विषमहो दैत्यसूदैर् महात्मनः  ।  
कस्माद्दत्तं विनाशाय यज्जीर्णं तेन धीमता  ॥ विप्_१,१६।१० ॥  
एतत्सर्वं महाभाग प्रह्लादस्य महात्मनः  ।  
चरितं श्रोतुमिच्छामि महामाहात्म्यसूचकम्  ॥ विप्_१,१६।११ ॥  
न हि कौतूहलं तत्र यद्दैत्यौर्निहतो हि सः  ।  
अनन्यमनसो विष्णो कः समर्थो निपातने  ॥ विप्_१,१६।१२ ॥  
तस्मिन्धर्मपरेनित्यं केशवाराधनोद्यते  ।  
स्ववंशप्रभवैर् दैत्यैः कृतो द्वेषोतिदुप्करः  ॥ विप्_१,१६।१३ ॥  
धर्मात्मनि महाभागो विष्णुभक्ते विमत्सरे  ।  
दैतयैः प्रहृतं कस्मात्तन्ममाख्यातुमर्हसि  ॥ विप्_१,१६।१४ ॥  
प्रहरन्ति महात्मानो विपक्षा अपि नेद्दशे  ।  
गुणैः समन्विते साधौ किं पुनर्यः स्वपक्षजः  ॥ विप्_१,१६।१५ ॥  
तदेतत्कथ्यतां सर्वं विस्तरान्मुनिपुङ्गव  ।  
दैत्येश्वरस्य चारितं श्रोतुमिच्छाम्यशेषतः  ॥ विप्_१,१६।१६ ॥  
इति श्रीविष्णुपुराणे प्रथमे ऽंशे षोडशो ऽध्यायः (१६)  
  
  
_____________________________________________________________  
  
  
श्रीपराशर उवाच  
मैत्रेय क्षूयतां सम्यक् चरितं तस्य धीमतः  ।  
प्रह्लादस्य सदोदारचरितस्य महात्मनः  ॥ विप्_१,१७।१ ॥  
दितेः पुत्रो महावीर्यो हिरण्यकशिपुः पुरा  ।  
त्रैलोक्यं वशमानिन्ये ब्रह्मणो वरदर्पितः  ॥ विप्_१,१७।२ ॥  
इन्द्रत्वमकरोद्दैत्यः स चासीत्सविता स्वयम्  ।  
वायुरग्निरपां नाथः सोमश्चाभून्महासुरः  ॥ विप्_१,१७।३ ॥  
धनानामधिपः सो ऽभूत् स एवासीत्स्वयं यमः  ।  
यज्ञभागानशेषांस्तु स स्वयं बुभुजे ऽसुरः  ॥ विप्_१,१७।४ ॥  
देवाः स्वर्गं परित्यज्य तर्त्रासान् मुनिसत्तम  ।  
विचेरुरवनौ सर्वे बिभ्राणा मानुषीं तनुम्  ॥ विप्_१,१७।५ ॥  
जित्वा त्रिभुवनं सर्वं त्रैलोक्यैश्वर्यदर्पितः  ।  
उपगीयमानो गन्धर्वैर् बुभुजे विषयान्प्रियान्  ॥ विप्_१,१७।६ ॥  
पानासक्तं महात्मानं हिरण्यकशिपुं तदा  ।  
उपासाञ्चक्रिरे सर्वे सिद्धगन्धर्वपन्नगाः  ॥ विप्_१,१७।७ ॥  
अवादयन् जगुश्चान्ये जयशब्दं तथापरे  ।  
दैत्यराजस्य पुरतश्चक्रुः सिद्धा मुदान्विताः  ॥ विप्_१,१७।८ ॥  
तत्र प्रनृत्तप्सरसि स्फाटिकाभ्रमये ऽसुरः  ।  
पपौ पानं मुदा युक्तः प्रासादे सुमनोहरे  ॥ विप्_१,१७।९ ॥  
तस्य पुत्रो महाभागः प्रह्लादो नाम नामतः  ।  
पपाठ बालपाठ्यानि गुरुगेहङ्गतोर्ऽभकः  ॥ विप्_१,१७।१० ॥  
एकदा तु स धर्मात्मा जगाम गुरुणा सह  ।  
पानासक्तस्य पुरतः पुतुर्दैत्यपतेस्तदा  ॥ विप्_१,१७।११ ॥  
पादप्रणामावनतं तमुत्थाप्य पिता सुतम्  ।  
हिरण्यकशिपुः प्राह प्रह्लादममितौजसम्  ॥ विप्_१,१७।१२ ॥  
हिरण्यकशिपुर् उवाच   
पठ्यतां भवता वत्स सारभूतं सुभाषितम्  ।  
कालेनैतावता यत्ते सदोद्योक्तेन शिक्षितम्  ॥ विप्_१,१७।१३ ॥  
प्रह्लाद उवाच  
श्रूयतां तात वक्ष्यामि सारभूतं तवाज्ञया  ।  
समाहितमना भूत्वा यन्मे चेतस्यवस्थितम्  ॥ विप्_१,१७।१४ ॥  
अनादिमध्यान्तमजमवृद्धिक्षयमच्युतम्  ।  
प्रणतोस्म्यन्तमन्तानं सर्वकारणकारणम्  ॥ विप्_१,१७।१५ ॥  
श्रीपराशर उवाच  
एतन्निशम्य दैत्येन्द्रः सकोपो रक्तलोचनः  ।  
विलोक्य तद्गुरुं प्राह स्फुरिताधरपल्लवः  ॥ विप्_१,१७।१६ ॥  
हिरण्यकशिपुरुवाच  
ब्रह्मबन्धो किमेतत्ते विपक्षस्तुतिसंहितम्  ।  
असारं ग्राहितो बालो मामवज्ञाय दुर्मते  ॥ विप्_१,१७।१७ ॥  
गुरुरुवाच  
दैत्येश्वर न कोपस्य वशमागन्तुमर्हसि  ।  
ममोपदेशजनितन्नायं वदति ते सुतः  ॥ विप्_१,१७।१८ ॥  
हिरण्यकशिपुरुवाच  
अनुशिष्टोसि केनेदृग्वत्स ब्रह्लाद कथ्यताम्  ।  
मयोपदिष्टं नेत्येष प्रब्रवीति गुरुस्तव  ॥ विप्_१,१७।१९ ॥  
प्रह्लाद उवाच  
शास्ता विष्णुरशेषस्य जगतो यो हृदि स्थितः  ।  
तमृते परमात्मानं तात कः केन शास्यते  ॥ विप्_१,१७।२० ॥  
हिरण्यकशिपुर् उवाच  
कोयं विष्णुः सुदुर्बुद्धे यं ब्रवीषि पुनः पुनः  ।  
जगतामीश्वरस्येह पुरतः प्रसभ मम  ॥ विप्_१,१७।२१ ॥  
प्रह्लाद उवाच  
न शब्दगोचरे यस्य योगिध्येयं परं पदम्  ।  
यतो यश् च स्वयं विश्वं स विष्णुः परमेश्वरः  ॥ विप्_१,१७।२२ ॥  
हिरण्यकशिपुर् उवाच  
परमेश्वरसञ्ज्ञोज्ञ किमन्यो मय्यवस्थिते  ।  
तथापि मर्तुकामस्त्वं प्रब्रवीषि पुनः पुनः  ॥ विप्_१,१७।२३ ॥  
प्रह्लाद उवाच  
न केवलं तात मम प्रजानां स ब्रह्मभूतो भवतश् च विष्णुः  ।  
धाता विधाता परमेश्वरश् च प्रकीद कोपं कुरुषे किमर्थम्  ॥ विप्_१,१७।२४ ॥  
हिरण्यकशिपुर् उवाच  
प्रविष्टः को ऽस्य हृदये दुर्बुद्धेरतिपापकृत्  ।  
येनेदृशान्यसाधूनि वदत्याविष्टमानसः  ॥ विप्_१,१७।२५ ॥  
प्रह्लाद उवाच  
न केवलं मद्धृदयं स विष्णुराक्रम्य ललोकानखिलानवस्थितः  ।  
स मां त्वदान्दीश् च पितःसमस्तान्समस्तचेष्टासु युनक्ति सर्वगः  ॥ विप्_१,१७।२६ ॥  
हिरण्यकिशिपुर् उवाच  
निष्कास्यतामयं पापः शास्यतां च गुरोर्गृहे  ।  
योजितो दुर्मतिः केन विपक्षविषयस्तुतौ  ॥ विप्_१,१७।२७ ॥  
श्रीपारशर उवाच  
इत्युक्तो ऽसौ तदा दैत्यैर् नीतो गुरुगृहं पुनः  ।  
जग्राह विद्यमनिशं गुरुशुश्रूषणोद्यतः  ॥ विप्_१,१७।२८ ॥  
कालोतीतेति महति प्रह्लादमसुरेश्वरः  ।  
समाहूयाब्रवीद्राथा काचित्पुत्रक गीयताम्  ॥ विप्_१,१७।२९ ॥  
प्रह्लाद उवाच  
यतः प्रधानपुरुषौ यतश्चैतच्चराचरम्  ।  
कारणं सकलस्यास्य स नो विष्णुः प्रसीदतु  ॥ विप्_१,१७।३० ॥  
हिरण्यकशिपुर् उवाच  
दुरात्मा वध्यतामेष नानेनार्थोस्ति जीवता  ।  
स्वपक्षहानिकर्तृत्वाद्यः कुलाङ्गारतां गतः  ॥ विप्_१,१७।३१ ॥  
श्रीपराशर उवाच  
इत्याज्ञप्तास्ततस्तेन प्रगृहीतमहायुधाः  ।  
उद्यतास्तस्य नाशाय दैत्याः शतसहस्रशः  ॥ विप्_१,१७।३२ ॥  
प्रह्लाद उवाच  
विष्णुः शस्त्रेषु युष्मासु मयि चासौ व्यवस्थितः  ।  
दैतेयास्तेन सत्येन माक्रमन्त्वायुधानि मे  ॥ विप्_१,१७।३३ ॥  
श्रीपराशर उवाच  
ततस्तैः शतशो दैत्यैः शस्त्रोघैर् आहतोपि सन्  ।  
नावाच वेदनामल्पामभूच्चैव पुनर्नवः  ॥ विप्_१,१७।३४ ॥  
हिरण्यकशिपुर् उवाच  
दुर्बुद्धे विनिवर्तस्व वैरिपक्षस्तवाहतः  ।  
अभयं ते प्रयच्छामि मातिमूढमतिर्भव  ॥ विप्_१,१७।३५ ॥  
प्रह्लाद उवाच  
भयं भयानामपहारिण स्थिते मनस्यनन्ते मम कुत्र तिष्ठति  ।  
यस्मिन्स्मृते जन्मजरान्तकादिभयानि सर्वाम्यपयान्ति तात  ॥ विप्_१,१७।३६ ॥  
हिरण्यकशिपुर् उवाच  
भोभोः सर्पाः दुराचारमेनमत्यन्तदुर्मतिम्  ।  
विषज्वालाकुलैर् वक्रैः सद्यो नयतः सङ्क्षयम्  ॥ विप्_१,१७।३७ ॥  
श्रीपराशर उवाच  
इत्युक्तास्ते ततः सर्पाः कुहकास्तक्षकादयः  ।  
अदशन्त समस्तेषु गात्रेष्वतिविषोल्बणाः  ॥ विप्_१,१७।३८ ॥  
स त्वासक्तमतिः कृष्णे दश्यमानो महोरगैः  ।  
न विवेदात्मनो गात्रं तत्स्मृत्याह्लादसुस्थितः  ॥ विप्_१,१७।३९ ॥  
सर्पा ऊचुः  
दंष्ट्रा विशीर्णा मण्यः स्फुटन्ति फणेषु तापो हृदयेषु कम्पः  ।  
नास्य त्वचः स्वल्पमपीह भिन्नं प्रसाधि दैत्येश्वर कार्यमन्यत  ॥ विप्_१,१७।४० ॥  
हिरण्यकशिपुर् उपाच  
हे दिग्गाजाः सङ्कटदन्तमिश्र घ्नतैनमस्मद्रिपुपक्षभिन्नम्  ।  
तज्जा विनाशाय भवन्ति तस्य यथारणेः प्रज्वलितो हुताशः  ॥ विप्_१,१७।४१ ॥  
श्रीपराशर उवाच  
ततः स दिग्गजैर् बालो भूभृच्छिखरसन्निभैः  ।  
पातितो धरणीपृष्ठे विषाणैर् वावपीडितः  ॥ विप्_१,१७।४२ ॥  
स्मरतस्तस्य गोविन्दमिभदन्ताः सहस्रशः  ।  
शीर्णा वक्षस्थलं प्राप्य स प्राह पितरं ततः  ॥ विप्_१,१७।४३ ॥  
दन्ता गजानां कुलिशाग्रनिष्ठुराझ शीर्णा यदेतेन बलं ममैतत्  ।  
महाविपत्तापविनाशनो ऽयं जनार्दनानुस्मरणानुभावः  ॥ विप्_१,१७।४४ ॥  
हिरण्यकशिपुर् उवाच  
ज्वाल्यतामसुरा बह्निरपसर्पत दिग्गजाः  ।  
वायो समेधयाग्निं त्वं दह्यतामेष पापकृत्  ॥ विप्_१,१७।४५ ॥  
श्रीपराशर उवाच  
महाकाष्ठचयस्थं तमसुरेन्द्रसुतं ततः  ।  
प्रज्वाल्य दानवा वह्निं ददहुः स्वामिनोदिताः  ॥ विप्_१,१७।४६ ॥  
प्रह्लाद उवाच  
तातैष वह्निः पवनेरितोपि न मां दहत्यत्र समन्ततोहम्  ।  
पश्यामि पद्मास्तरणास्तृतानि शीतानि सर्वाणि दिशां मुखानि  ॥ विप्_१,१७।४७ ॥  
श्रीपराशर उवाच  
अथ दैत्येश्वरं प्रोचुर्भार्गवस्यात्मजा द्वाजाः  ।  
पुरोहिता महात्मानः साम्ना संस्तूय वाग्मिनः  ॥ विप्_१,१७।४८ ॥  
पुरोहिता ऊचुः  
राजन्नियम्यतां कोपो बालेपि तनये निजे  ।  
कोपो देवनिकायेषु तेषु ते शपलो यतः  ॥ विप्_१,१७।४९ ॥  
(ततः पुरोहितैर् उक्तो हिरण्यकशिपुः स्वकैः)  
तथातथैनं बालं ते शासितारो वयं नृपः  ।  
यथा विपभनाशाय विनीतस्ते भविष्यति  ॥ विप्_१,१७।५० ॥  
बालत्वं सर्वदोषाणां दैत्यराजास्पदं यतः  ।  
ततोत्र कोपमत्यर्थं योक्तुमर्हसि नार्भके  ॥ विप्_१,१७।५१ ॥  
न त्यक्ष्यति हरेः पक्षमस्माकं वचनाद्यदि  ।  
ततः कृत्यां वधायास्य करिष्यामो ऽनिवर्तिनीम्  ॥ विप्_१,१७।५२ ॥  
श्रीपराशर उवाच  
एवमभ्यर्थितस्तैस् तु दैत्यराजः पुरोहितैः  ।  
दैत्यैर् निष्कासयामास पुत्रं पावकसञ्चयात्  ॥ विप्_१,१७।५३ ॥  
ततो गुरुगृहे वालः स वसन्बालदानवान्  ।  
अध्यापयामास मुहुरुपदेशान्तरे गुरोः  ॥ विप्_१,१७।५४ ॥  
प्रह्लाद उवाच  
श्रूयतां परमार्थो मे दैतेया दितिजात्मजाः  ।  
न चान्यथैतन्मन्तव्यं नात्र लोभादिकारणम्  ॥ विप्_१,१७।५५ ॥  
जन्म बाल्यं ततः सर्वो जन्तुः प्राप्नोति यौवनम्  ।  
अव्याहतैव भवति ततोनुदिवसं जराः  ॥ विप्_१,१७।५६ ॥  
ततश् च सृत्युमभ्येति जन्तुर्दैत्येश्वरात्मजाः  ।  
प्रत्यक्षं दृस्यते चैतदस्माकं भवतां तथा  ॥ विप्_१,१७।५७ ॥  
मृतस्य च पुनर्जन्म भवत्येतच्च नान्यथा  ।  
आगमो ऽयं तथा यच्च नोपादानं विनोद्भवः  ॥ विप्_१,१७।५८ ॥  
गर्भवासादि यावत्तु पुनर्जन्मोपपादनम्  ।  
सह स्तावस्थकं तावद्दुःखमेवावगम्यताम्  ॥ विप्_१,१७।५९ ॥  
क्षुत्तृष्णोपशमं तद्वच् छीताद्युपशमं मुखम्  ।  
मन्यते बालबुद्धित्वाद्दुःखमेव हि तत्पुनः  ॥ विप्_१,१७।६० ॥  
अत्यन्तस्तिमिताङ्गानां व्यायामेन सुखैषिणाम्  ।  
भ्रान्तिज्ञानावृताक्षाणां दुःखमेव सुखायते  ॥ विप्_१,१७।६१ ॥  
क्व शरीरमशेषाणां श्लेष्मादीनां महाचयः  ।  
क्व कान्तिशोभासौन्दर्यरमणीयादयो गुणाः  ॥ विप्_१,१७।६२ ॥  
मांसासृक्पूयविण्मूत्रस्नायुमज्जास्थिसंहतौ  ।  
देहे चेत्प्रीतिमान् मूढो भविता नरकेप्यसौ  ॥ विप्_१,१७।६३ ॥  
अग्नोः शीतेन तोयस्य तृषा भक्तस्य च क्षुधा  ।  
क्रियते सुखकर्तृत्वं तद्विलोमस्य चेतरैः  ॥ विप्_१,१७।६४ ॥  
करोति हे दैत्यसुता यावन्मात्रं परिग्रहम्  ।  
तावन्मात्रं स एवास्य दुःखं चेतसि यच्छति  ॥ विप्_१,१७।६५ ॥  
यावतः कुरुते जन्तुः सम्बन्धान्मनसः प्रियान्  ।  
तावन्तोस्य निखन्यन्ते हृदये शोकशङ्कवः  ॥ विप्_१,१७।६६ ॥  
यद्यद्गृहे तन्मनसि यत्र तत्रावतिष्ठतः  ।  
नाशदाहोपकरणं तस्य तत्रैव तिष्ठति  ॥ विप्_१,१७।६७ ॥  
जन्मन्यत्र महद्दुःखं म्रियमाणस्य चापि तत्  ।  
यातनासु यमस्योग्रं गर्भसङ्क्रमणेषु च  ॥ विप्_१,१७।६८ ॥  
गर्भेषु सुखलोशोपि भवद्भिर् अनुमीयते  ।  
यदि तत्कथ्यतामेवं सर्वं दुःखमयं जगत्  ॥ विप्_१,१७।६९ ॥  
तदेवमतिदुखानामास्पदेत्र भवार्मवे  ।  
भवतां कथ्यते सत्यं विष्णुरेकः परायणः  ॥ विप्_१,१७।७० ॥  
मा जानीत वयं बाला देही देहेषु शाश्वतः  ।  
जरायौवनजन्माद्य धर्मा देहस्य नात्मनः  ॥ विप्_१,१७।७१ ॥  
बालोहं तावदिच्छातो यतिष्ये श्रेयसे युवा  ।  
युवाहं वार्धके प्राप्ते करिष्याम्यत्मनो हितम्  ॥ विप्_१,१७।७२ ॥  
वृद्धो ऽहं मम कार्याणि समस्तानि न गोचरे  ।  
किं करिष्यामि मन्दात्मा समर्थेन न यत्कृतम्  ॥ विप्_१,१७।७३ ॥  
एवं दुराशया क्षिप्तमानसः पुरुषः सदा  ।  
श्रेयसो ऽभिमुखं याति न कादाचित्पिपासितः  ॥ विप्_१,१७।७४ ॥  
बाल्ये क्रिडनकासक्ता योवने विषयोन्मुखाः  ।  
अज्ञा नयन्त्यशक्त्या च वार्धकं समुपस्थितम्  ॥ विप्_१,१७।७५ ॥  
तस्माद्बाल्ये विवेकात्मा यतेत श्रेयसे सदा  ।  
बाल्ययौवनवृद्वाद्यैर् देहभावैर् असंयुतः  ॥ विप्_१,१७।७६ ॥  
तदेतद्वो मयाख्यातं यदि जानीत नानृतम्  ।  
तदस्मत्प्रीतये विष्णुः स्मर्यतां बन्धमुक्तिदः  ॥ विप्_१,१७।७७ ॥  
प्रयासः स्मरणे कोस्य स्मृतो यच्छति शोभनम्  ।  
पापक्षयश् च भवति स्मरतां तमहर्निशम्  ॥ विप्_१,१७।७८ ॥  
सर्वभूतस्थिते तस्मिन्मतिर्मैत्री दिवानिशम्  ।  
भवतां जायतामेवं सर्वक्लेशान्प्रहास्यथ  ॥ विप्_१,१७।७९ ॥  
तापत्रयेणाभिहतं यदेतदखिलं जगत्  ।  
तदा शोच्येषु भूतेषु द्वेषं प्राज्ञः करोति कः  ॥ विप्_१,१७।८० ॥  
अथ भद्राणि भूतानि हीनशक्तिरहं परम्  ।  
मुदं तदापि कुर्वित हानिर्द्वेषफलं यतः  ॥ विप्_१,१७।८१ ॥  
बद्धवैराणि भूतानि द्वेषं कुर्वन्ति चेत्ततः  ।  
सुशोच्यान्यतिमोहेन व्याप्तानीति मनीषिणाम्  ॥ विप्_१,१७।८२ ॥  
एते भिन्नदृसां दैत्या विकल्पाः कथिता मया  ।  
कृत्वाभ्युपगमं तत्र सम्भेपः श्रूयतां मम  ॥ विप्_१,१७।८३ ॥  
विस्तारः सर्वभूतस्य विष्णोः सर्वमिदं जगत्  ।  
द्रष्टव्यमात्मवत्तस्मादभेदेन विचक्षणैः  ॥ विप्_१,१७।८४ ॥  
समुत्सृज्यासुरं भावं तस्माद्ययं यथा वयम्  ।  
तथा यत्नं करिष्यामो यथा प्राप्स्याम निर्वृतिम्  ॥ विप्_१,१७।८५ ॥  
या नाग्निना न चार्केण नेन्दुना न च वायुना  ।  
पजन्यवरुणाभ्यां वा न सिद्धेर्न च साक्षसैः  ॥ विप्_१,१७।८६ ॥  
न यक्षैर् न च दैत्येन्द्रैर् नोरगैर् न च किन्नरैः  ।  
न मनुष्यैर् न पशुभिर् दोषैर् नैवात्मसम्भवैः  ॥ विप्_१,१७।८७ ॥  
ज्वाराक्षिरोगातीसारप्लीहगुल्मादिकैस् तथा  ।  
द्वेषोर्ष्यामत्सराद्यौर्वा रागलोभादिभिः क्षयम्  ॥ विप्_१,१७।८८ ॥  
न चान्यैर् नीयते कैश्चिन्नित्या यात्यन्तनिर्मला  ।  
तामाप्नोत्यमलेन्यस्य केशवे हृदयं नरः  ॥ विप्_१,१७।८९ ॥  
असारसंसारविवर्तनेषु मा यात तोषं प्रसभं ब्रवीमि  ।  
सर्वत्र दैत्याःसमतामुपैत समत्वमाराधनमच्युतस्य  ॥ विप्_१,१७।९० ॥  
तस्मिन्प्रसन्ने किमिहास्त्यलभ्यं धर्मार्थकामैर् अलमल्पकास्ते  ।  
समाश्रिताद्ब्रह्यतरोरनन्तान्निः संशयं प्राप्स्तथ वै महत्फलम्  ॥ विप्_१,१७।९१ ॥  
इति श्रीविष्णुपुराणे प्रथमे ऽंशे प्रह्लादानुचरितं नाम सप्तदशोध्यायः (१७)  
  
  
_____________________________________________________________  
  
  
श्रीपारशर उवाच  
तस्यैतां दानवाश्चेष्टां दृष्ट्वा दैत्यपतेर्भयात्  ।  
आचचख्युः स चोवाच सूदानाहूय सत्वरः  ॥ विप्_१,१८।१ ॥  
हिरण्यकशिपुर् उवाच  
हे सूदाःमम पुत्रोसावन्योषामपि दुर्मतिः  ।  
कुमार्गदेशिको दुष्टो हन्यतामविलम्बितम्  ॥ विप्_१,१८।२ ॥  
हालाहलं विषं तस्य सर्वभक्षेषु दीयताम्  ।  
अविज्ञातमसौ पापो हन्यतां मा विचार्यताम्  ॥ विप्_१,१८।३ ॥  
श्रीपराशर उवाच  
ते तथैव ततश्चक्रुः प्रह्लादाय महात्मने  ।  
विषदानं यथाज्ञाप्तं पित्रा तस्य महात्मनः  ॥ विप्_१,१८।४ ॥  
हालाहलं विषं घोरमनन्तोच्चारणेन सः  ।  
अभिमन्त्र्य सहान्नेन मैत्रेय बुभुजे तदा  ॥ विप्_१,१८।५ ॥  
अविकारं स तद्भुक्त्वा प्रह्लादः स्वस्थमानसः  ।  
अनन्तख्यातिनिर्विर्यजरयामास तद्विषम्  ॥ विप्_१,१८।६ ॥  
ततः सूदा भयत्रस्ता जीर्णं दृष्ट्वा महद्विषम्  ।  
दैत्येश्वरमुपागम्य प्रणिपत्येदमब्रुवन्  ॥ विप्_१,१८।७ ॥  
सूदा ऊचुः  
दैत्यराज विषं दत्तमस्माभिर् अतिभीषणम्  ।  
जीर्णं तेन सहान्नेन प्रह्लाहेन सुतेन ते  ॥ विप्_१,१८।८ ॥  
हिरण्यकशिपुर् उवाच  
त्वर्यतां त्वर्यतां हे हे सद्यो दैत्यपुरोहिताः  ।  
कृत्यां तस्यविनाशाय उत्पादयत मा चिरम्  ॥ विप्_१,१८।९ ॥  
श्रीपराशर उवाच  
सकाशमागम्य ततः प्रह्लादस्य पुरोहिताः  ।  
सामपूर्वमथोचुस्ते प्रह्लादं विनयान्वितम्  ॥ विप्_१,१८।१० ॥  
पुरोहिता ऊचुः  
जातस्त्रैलोक्यविख्यात आयुष्मन्ब्रह्मणः कुले  ।  
दैत्यराजस्य तनयो हिरण्यकशिपोर्भवात्  ॥ विप्_१,१८।११ ॥  
किन्देवैः किमनन्तेन किमन्येन तवाश्रयः  ।  
पिता ते सर्वलोकानां त्वं तथैव भविष्यसि  ॥ विप्_१,१८।१२ ॥  
तस्मात्परित्यजैनां त्वं विपक्षस्तवसंहिताम्  ।  
श्लाघ्यः पिता समस्तानां गुरूणां परमो गुरुः  ॥ विप्_१,१८।१३ ॥  
प्रह्लाद उवाच  
एवम् एतन् महाभागाः श्लाघ्यमेतन्महाकुलम्  ।  
मरिचेः सकलेप्यस्मिन् त्रैलोक्ये ना न्याथा वदेत्  ॥ विप्_१,१८।१४ ॥  
पिता च मम सर्वास्मिञ्जगत्युक्तृष्टचेष्टितः  ।  
एतदप्यवगच्छामि सत्यमत्रापि नानृतम्  ॥ विप्_१,१८।१५ ॥  
गुरूणामपि सर्वेषां पिता परमको गुरुः  ।  
यदुक्तं भ्रान्तिस्तत्रापि स्वल्पापि हि न विद्यते  ॥ विप्_१,१८।१६ ॥  
पिता गुरुर्न सन्देहः पूजनीयः पूयत्नतः  ।  
तत्रापि नापराध्यामीत्येवं मनसि से स्थितम्  ॥ विप्_१,१८।१७ ॥  
यत्त्वेतत्किमनन्तेनेत्युक्तं युष्माभिर् इदृसम्  ।  
को ब्रवीति यथान्याय्यं किं तु नैतद्वचोर्थवत्  ॥ विप्_१,१८।१८ ॥  
इत्युक्त्वा सो ऽभवन्मौनी तेषां गोरवयन्त्रितः  ।  
प्रहस्य च पुनः प्राह किमनन्तेन साध्विति  ॥ विप्_१,१८।१९ ॥  
साधु भोः किमनन्तेन साधु भो गुरुवो मम  ।  
श्रूयतां यदनन्तेन यदि खेदं न यास्यथ  ॥ विप्_१,१८।२० ॥  
धर्मार्थकाममोक्षाश् च पुरुषार्था उदाहृताः  ।  
चतुष्टयमिदं यस्मात्तस्माक्तिं किमिदं वच  ॥ विप्_१,१८।२१ ॥  
मरीचिमिश्रैर् दक्षाद्यैस् तथैवान्यैर् अनन्ततः  ।  
धर्म प्राप्तस् तथा चान्यैर् अर्थः कामस्तथापरैः  ॥ विप्_१,१८।२२ ॥  
तन्तत्त्ववेदिनो भूत्वा ज्ञानध्यानसमाधिभिः  ।  
अवापुर्मुक्तिमपरे पुरुषा ध्वस्तबन्धनाः  ॥ विप्_१,१८।२३ ॥  
सम्पदैश्वर्यमाहात्म्य-ज्ञानसन्ततिकर्मणाम्  ।  
विमुक्तेश्चैकतो लभ्यं मूलमाराधनं हरेः  ॥ विप्_१,१८।२४ ॥  
यतो धर्मार्थकामाख्यं मुक्तिश्चपि फलं द्विजाः  ।  
तेनापि किङ्किमित्येवमनन्तेन किमुच्यते  ॥ विप्_१,१८।२५ ॥  
किं चापि बहुनोक्तेन भवन्तो गुरवो मम  ।  
वदन्तु साधु वासाधु विवेको ऽस्माकम् अल्पकः  ॥ विप्_१,१८।२६ ॥  
बहुनात्र किमुक्तेन स एव जगतः पतिः  ।  
स कर्ता च विकर्ता च संहर्ता च हृदि स्थितः  ॥ विप्_१,१८।२७ ॥  
स भोक्ता भोज्यमप्येवं स एव जगदीश्वरः  ।  
भवद्भिर् एतत्क्षन्तव्यं बाल्यादुक्तं तु यन्मया  ॥ विप्_१,१८।२८ ॥  
पुरोहिता ऊचुः  
दह्यमानस्त्वमस्माभिर् अग्निना बाल रक्षितः  ।  
भूयो न वक्ष्यसीत्येवं नैव ज्ञातोस्यबुद्धिमान्  ॥ विप्_१,१८।२९ ॥  
यदास्मद्वचनान्मोहग्राहं न त्यक्षते भवान्  ।  
ततः कृत्यां विनाशाय तव सृक्ष्याम दुर्मते  ॥ विप्_१,१८।३० ॥  
प्रह्लाद उवाच  
कः केन हन्यते जन्तुर् जन्तुः कः केन रक्ष्यते  ।  
हन्ति रक्षति चैवात्मा ह्यसत्साधु समाचरन्  ॥ विप्_१,१८।३१ ॥  
कर्मणा जायते सर्वं कर्मैव गतिसाधनम्  ।  
तस्मात्सर्वप्रयत्नेन साधु कर्म समाचरेत्  ॥ विप्_१,१८।३२ ॥  
श्रीपराशर उवाच  
इत्युक्तास्तेन ते क्रुद्धा दैत्यराजपुरोहिताः  ।  
कृत्यामुत्पादयामासुर्ज्वालामालोज्ज्वलाकृतिम्  ॥ विप्_१,१८।३३ ॥  
अतिभीमा समागम्य पादन्यासक्षतक्षितिः  ।  
शुलेन साधु सङ्क्रुद्धा तं जघानाशु वक्षसि  ॥ विप्_१,१८।३४ ॥  
तत्तस्य हृदयं प्राप्य शूलं बालस्य दीप्तिमत्  ।  
जगाम खण्डितं भूमौ तत्रापि शतधा गतम्  ॥ विप्_१,१८।३५ ॥  
यत्रानपायी भगवान् हृद्यास्ते हरिरिश्वरः  ।  
भङ्गो भवति वज्रस्य तत्र शूलस्य का कथा  ॥ विप्_१,१८।३६ ॥  
आपापे तत्र पापैश् च पातिता दैत्यायाजकैः  ।  
तानेव सा जघानाशु कृत्या नाशं जगाम च  ॥ विप्_१,१८।३७ ॥  
कृत्यया दह्यमानांस्तन्विलोक्य स महामतिः  ।  
त्राहि कृष्णेत्यनन्तेति वदन्नभ्यवपद्यत  ॥ विप्_१,१८।३८ ॥  
प्रह्लाद उवाच  
सर्वव्यापिन् जगद्रूप जगत्स्त्रष्टर्जनार्दन  ।  
पाहि विप्रानिमानस्माद्दुः सहान्मन्त्रपावकात्  ॥ विप्_१,१८।३९ ॥  
यथा सर्वेषु भूतेषु सर्वव्यापी जगद्गुरुः  ।  
विष्णुरेव तथा सर्वे जीवन्त्वेते पुरोहिताः  ॥ विप्_१,१८।४० ॥  
यथा सर्वगतं विष्णुं मन्यमानोनपायिनम्  ।  
चिन्तयाम्यरिपक्षेपि जीवन्त्वेते पुरोहिताः  ॥ विप्_१,१८।४१ ॥  
ये हन्तुमागता दत्तं योर्विषं यैर् हुताशनः  ।  
यैर् दिग्गजैर् अहं क्षुण्णो दष्टः सर्पैश् च यैर् अपि  ॥ विप्_१,१८।४२ ॥  
तेष्वहं मित्रभावेन समः पापोस्मि न क्वचित्  ।  
यथा तेनाद्य सत्येन जीवन्त्वसुरयाजकाः  ॥ विप्_१,१८।४३ ॥  
श्रीपराशर उवाच  
इत्युक्तास्तेन ते सर्वे संस्पृष्टाश् च निरामयाः  ।  
समुत्तस्थुर्द्विजा भूयस्तमूचुः प्रश्रयान्वितम्  ॥ विप्_१,१८।४४ ॥  
पुरोहिता ऊचुः  
दीर्घायुरप्रतिहतो बलवीर्यसमन्वितः  ।  
पुत्रपौत्रधनश्वैर् यैर् युक्तो वत्स भवोत्तमः  ॥ विप्_१,१८।४५ ॥  
श्रीपराशर उवाच  
इत्युक्त्वा तं ततो गत्वा यथावृत्तं पुरोहिताः  ।  
दैत्यराजाय सकलमाचचख्युर्महामुने  ॥ विप्_१,१८।४६ ॥  
इति श्रीविष्णुपुराणे प्रथमे ऽंशे प्रह्लादचारिते ऽष्टादशो ऽध्यायः (१८)  
  
  
_____________________________________________________________  
  
  
श्रीपराशर उवाच  
हिरण्यकशिपुः श्रुत्वा तां कृत्यां वितथीकृताम्  ।  
आहूय पुत्रं पप्रच्छ प्रभावस्यास्य कारणम्  ॥ विप्_१,१९।१ ॥  
हिरण्यकशिपुर् उवाच  
प्रह्लाद सुप्रभावोसि किमेतत्ते विचेष्टितम्  ।  
एतन्मन्त्रादिजनितमुताहो सहजं तव  ॥ विप्_१,१९।२ ॥  
श्रीपराशर उवचा  
एवं पृष्टस्तदा पित्रा प्रह्लादो ऽसुरबालकः  ।  
प्रणिपत्य पितुः पादाविदं वचनमब्रवीत्  ॥ विप्_१,१९।३ ॥  
न मन्त्रादिकृतं तात न च नैसर्गिको मम  ।  
प्रभाव एष सामान्यो यस्य यस्याच्युतो हृदि  ॥ विप्_१,१९।४ ॥  
अन्येषां यो न पापानि चिन्तयत्यात्मनो यथा  ।  
तस्य पापागमस्तात हेत्व भावान्न विद्यते  ॥ विप्_१,१९।५ ॥  
कर्मणा मनसा वाच परिपीडां करोति यः  ।  
तद्वीजं जन्म फलति प्रभूतं तस्य चाशुभम्  ॥ विप्_१,१९।६ ॥  
सो ऽहं न पाप मिच्छामि न करोमि वदामि वा  ।  
चिन्तयन्सर्वभूतस्थमात्मन्यपि च केशवम्  ॥ विप्_१,१९।७ ॥  
शारीरं मानसं दुःखं दैवं भूतभवं तथा  ।  
सर्वत्र शुभचित्तस्य तस्य मे जायेत कुतः  ॥ विप्_१,१९।८ ॥  
एवं सर्वेषु भूतेषु भक्तिरव्यभिचारिणी  ।  
कर्तव्या पण्डितैर् ज्ञात्वा सर्वभूतमयं हरिम्  ॥ विप्_१,१९।९ ॥  
श्रीपराशर उवाच  
इति श्रुत्वा स दैत्येन्द्रः प्रासादशिखरे स्थितः  ।  
क्रोधान्धकारितमुखः प्राह दैतेयकिङ्करान्  ॥ विप्_१,१९।१० ॥  
हिरण्यकशिपुर् उवाच  
दुरात्मा क्षिप्यतामस्मात्प्रासादाच्छतयोजनात्  ।  
गिरिपृष्ठे पतत्वस्मिन् शिलाभिन्नाङ्गसंहतिः  ॥ विप्_१,१९।११ ॥  
ततस्तं चिक्षुपुः सर्वे बालं दैतेयदानवाः  ।  
पपात सो ऽप्य् अधः क्षिप्तो हृदयेनोद्वहह्नरिम्  ॥ विप्_१,१९।१२ ॥  
पतमानं जगद्धात्री जगद्धातरि केशवे  ।  
भक्तियुक्तं दधारैनमुपसङ्गम्यमैजिनी  ॥ विप्_१,१९।१३ ॥  
ततो विलोक्य तं स्वस्थमविशिर्णस्थिपञ्जरम्  ।  
हिरण्यकशिपुः प्राह शम्बरं मायिनां वरम्  ॥ विप्_१,१९।१४ ॥  
हिरण्यकशिपुर् उवाच  
नास्माभिः शक्यते हन्तुमसौ दुर्बुद्धिबालकः  ।  
मायां वेत्ति भवांस्तस्मान्माययैनं निषूदय  ॥ विप्_१,१९।१५ ॥  
शम्बर उवाच  
सूदयाम्येव दैत्यैन्द्र पश्य मायाबलं मम  ।  
सहस्रमत्र मायानां पश्य कोटिशतं तथा  ॥ विप्_१,१९।१६ ॥  
श्रीपराशर उवाच  
ततः स ससृजे मायां प्रह्लादे शम्बरो ऽसुरः  ।  
विनाशमिच्छन्दुर्बुद्धिः सर्वत्र समदर्शिनि  ॥ विप्_१,१९।१७ ॥  
समाहितमतिर्भूत्वा शम्बरेपि विमत्सरः  ।  
मैत्रेय सो ऽपि प्रह्लादः सस्मार मधुसूदनम्  ॥ विप्_१,१९।१८ ॥  
श्रीपराशर उवाच  
ततो भगवता तस्य रक्षार्थं चक्रमुत्तमम्  ।  
आजगाम समाज्ञप्तं ज्वालामालि सुदर्शनम्  ॥ विप्_१,१९।१९ ॥  
तेन मायामहस्रं तच्छम्बरस्याशुगामिना  ।  
बालस्य रक्षता देहमेकैकं चारिशोधितम्  ॥ विप्_१,१९।२० ॥  
संशोषकं तथा वायुं दैत्येन्द्रस्त्विदमब्रवीत्  ।  
शीग्रमेष ममादेशाद्दुरात्मा नीयतां क्षयम्  ॥ विप्_१,१९।२१ ॥  
तथेत्युक्त्वा तु सो ऽप्य् एनं विवेश पवनो लघु  ।  
शीतोतिरुक्षः शोषाय तद्देहस्यातिदुः सहः  ॥ विप्_१,१९।२२ ॥  
तेनाविष्टमथात्मानं स बुद्ध दत्यबालकः  ।  
हृदयेन महात्मानं दधार धरणीधरम्  ॥ विप्_१,१९।२३ ॥  
हृदयस्थस्ततस्तस्य तं वायुमति भीषणम्  ।  
पपौ जनार्धनः क्रुद्धः स ययौ पवनः क्षयम्  ॥ विप्_१,१९।२४ ॥  
क्षीणासु सर्वमायासु पवने च क्षयं गते  ।  
जगाम सो ऽपि भवनं कुरोरेव महामतिः  ॥ विप्_१,१९।२५ ॥  
अहन्यहन्यथाचार्यो नीतिं राज्यफलप्रदाम्  ।  
ग्राहयामास तं बालं राज्ञामुसनसा कृताम्  ॥ विप्_१,१९।२६ ॥  
गृहीतनीतिशास्त्रं तं विनीतं च यदा गुरुः  ।  
मेने तदैनं तत्पित्रे कथयामास शिक्षितम्  ॥ विप्_१,१९।२७ ॥  
आचार्य उवाच  
गृहीतनीतिशास्त्रस्ते पुत्रो दैत्यपते कृतः  ।  
प्रह्लादस्तत्त्वतो वेत्ति भार्गवेण यदीरितम्  ॥ विप्_१,१९।२८ ॥  
हिरण्यकशिपुर् उवाच  
मित्रेषु वर्तेत कथमरिवर्गेषु भूपतिः  ।  
प्रह्लाद त्रिषु लोकेषु मध्यस्थेषु कथं चरेत्  ॥ विप्_१,१९।२९ ॥  
कथं मन्त्रि ष्वमात्येषु बाह्योष्वाभ्यन्तरेषु च  ।  
चारेषु पौरवर्गेषु शङ्कितेष्वितरेषु च  ॥ विप्_१,१९।३० ॥  
कृत्याकृत्यविधानञ्च दुर्गाटविकसाधनम्  ।  
प्रह्लाद कथ्यतां सम्यक् तथा कण्टकशोधनम्  ॥ विप्_१,१९।३१ ॥  
एतच्चान्यच्च सकलमधीतं भवता यथा  ।  
तथा मे कथ्यतां ज्ञातुं तवेच्छामि मनोगतम्  ॥ विप्_१,१९।३२ ॥  
श्रीपराशर उवाच  
प्रणिपत्य पितुः पादौ तदा प्रश्रयभूषणः  ।  
प्रह्लादः प्राह दैत्येन्द्रं कृताञ्जलिपुटस् तथा  ॥ विप्_१,१९।३३ ॥  
प्रह्लाद उवाच  
ममो पदिष्टं सकलं गुरुमा नात्र संशयः  ।  
गृहीतन्तु मया किन्तु न सदेतन्मतम्मम  ॥ विप्_१,१९।३४ ॥  
साम चोपप्रदानं च भेददण्डौ तथापरौ  ।  
उपायाः कथिताः सर्वे मित्रादिनां च साधने  ॥ विप्_१,१९।३५ ॥  
परमात्मनि गोविन्दे मित्रादींस्तात मा क्रुद्धः  ।  
साध्याभावे महाबाहो साधनैः किं प्रयोजनम्  ॥ विप्_१,१९।३६ ॥  
सर्वभूतात्मके तात जगन्नाथे जगन्मये  ।  
परमात्मनि गोविन्दै मित्रादींस्तात मा क्रुद्धः  ।  
साध्याभावे महाबाहो साधनैः किं प्रयोजनम्  ॥ विप्_१,१९।३६ ॥  
सर्वबूतात्मके तात जगन्नाथे जगन्मये  ।  
परमात्मनि गोविन्दे मित्रामित्रकथा कुतः  ॥ विप्_१,१९।३७ ॥  
त्वाय्यस्ति भगवान् विष्णुर्मयि चान्यत्र चास्ति सः  ।  
यतस्ततोयं मित्रं मे शत्रुश्चेति पृथक्तुतः  ॥ विप्_१,१९।३८ ॥  
तद् एभिर् अलम् अत्यर्थं दुष्टारम्भोक्तिविस्तरैः  ।  
अविद्यान्तर्गतैर् यत्नः कर्तव्यस्तात शोभेने  ॥ विप्_१,१९।३९ ॥  
विद्याबुद्धिरविद्यायामज्ञानान्तात जायते  ।  
बालो ऽग्निं किं न खद्योतम् असुरेश्वर मन्यते  ॥ विप्_१,१९।४० ॥  
तत्कर्म यन् न बन्धाय सा विद्या या विमुक्तये  ।  
आयासायापरं कर्म विद्यान्या शिल्पनैपुणम्  ॥ विप्_१,१९।४१ ॥  
तदेतदवगम्याहमसारं सारमुत्तमम्  ।  
निशामय महाभाग प्रणिपत्य ब्रवीमि ते  ॥ विप्_१,१९।४२ ॥  
न चिन्तयति को राज्यं को धनं नाभिवाञ्छति  ।  
तथापि भाव्यमेवैतदुभयं प्राप्यते नरैः  ॥ विप्_१,१९।४३ ॥  
सर्व एव महाभाग महत्त्वं प्रति सोद्यमाः  ।  
तथापि पुंसां भग्यानि नोद्यमा भूतिहेतवः  ॥ विप्_१,१९।४४ ॥  
जडानामविवेकानामशूराणमपि प्रभो  ।  
भाग्यभोज्यानि राज्यानि सन्त्यनीतिमतामपि  ॥ विप्_१,१९।४५ ॥  
तस्माद्यतेत पुण्येषु य इच्छेन्महतीं श्रियम्  ।  
यतितव्यं समत्वे च निर्वाणमपि चेच्छता  ॥ विप्_१,१९।४६ ॥  
देवा मनुष्याः पशवः पक्षिवृक्षसरीसृपाः  ।  
रूपमेतदनन्तस्य विष्णोर् भिन्नम् इव स्थितम्  ॥ विप्_१,१९।४७ ॥  
एतद्विजानता सर्वं जगत्स्थावरजङ्गमम्  ।  
द्रष्टव्यमात्मवद्विष्णुर् यतो ऽयं विश्वरूपधृक्  ॥ विप्_१,१९।४८ ॥  
एवं ज्ञाते स भगवाननादिः परमेश्वरः  ।  
प्रसीदत्यच्युतस्तस्मिन्प्रसन्ने क्लेशसङ्क्षयः  ॥ विप्_१,१९।४९ ॥  
श्रीपराशर उवाच  
एतच्छ्रुत्वा तु कोपेन समुत्थाय वरासनात्  ।  
हिरण्यकशिपुः पुत्रं पदा वक्षस्यताडयत्  ॥ विप्_१,१९।५० ॥  
उवाच च स कोपेन सामर्षः प्रज्यलन्निव  ।  
निष्पिष्य पाणिना पिणिं हन्तुकामो जगद्यथा  ॥ विप्_१,१९।५१ ॥  
हिरण्यकशिपुर् उवाच  
हे विप्रचित्ते हे राहो हे बलैष महार्णवे  ।  
नागापाशैर् दढैर् बद्धा क्षिप्यतां मा विलम्ब्यताम्  ॥ विप्_१,१९।५२ ॥  
अन्यथा सकला लोकास् तथा दैतेयदानवाः  ।  
अनुयास्यन्ति मूढस्य मतमस्य दुरात्मनः  ॥ विप्_१,१९।५३ ॥  
बहुशो वारि तोस्माभिर् अयं पापस्तथाप्यरेः  ।  
स्तुतिं करोति दुष्टानां वध एवोपकारकः  ॥ विप्_१,१९।५४ ॥  
पराशर उवाच  
ततस्ते सत्वरा दैत्या बद्धा तं नागबन्धनैः  ।  
भर्तुराज्ञां पुरस्कृत्य चिक्षिपुः सलिलार्णवे  ॥ विप्_१,१९।५५ ॥  
ततश्चचाल चलता प्रह्लादेन महार्णवः  ।  
उद्वेलोभूत्परं क्षोभमुपेत्य च सम न्ततः  ॥ विप्_१,१९।५६ ॥  
भुर्लोकमखिलं दृष्ट्वा प्लाव्यमानं महाम्भसा  ।  
हिरण्यकशिपुर्दैत्यानिदमाह माहमते  ॥ विप्_१,१९।५७ ॥  
हिरण्यकशिपुर् उवाच  
दैतेयाः सकलैः शैलैर् अत्रैव वरुणालये  ।  
निश्छिद्रैः सर्वशः सर्वैश् चीयतामेष दुर्मतिः  ॥ विप्_१,१९।५८ ॥  
नाग्निर्दहति नैवायं शस्त्रैश् छिन्नो न चोरगैः  ।  
क्षयं नीतो न वातेन न विषेण न कृत्यया  ॥ विप्_१,१९।५९ ॥  
न मायाभिर् न चैवोच्चत्पातितो न च दिग्गजैः  ।  
बालोतिदुष्टचित्तोयं नानेनार्थोस्ति जीवता  ॥ विप्_१,१९।६० ॥  
तदेष तोयमध्ये तु समाक्रान्तो महीधरैः  ।  
तिष्ठत्वब्दसहस्रान्तं प्राणान्हास्यति दुर्मतिः  ॥ विप्_१,१९।६१ ॥  
ततो दैत्यादानवाश् च पर्वतैस् तं महोदधौ  ।  
आक्रम्य चयनं चक्रुर्योजनानि सहस्रशः  ॥ विप्_१,१९।६२ ॥  
स चितः पर्वतेरन्तः समुद्रस्य महामतिः  ।  
तुष्टावाह्निक वेलायामेकाग्रमतिरच्युतम्  ॥ विप्_१,१९।६३ ॥  
प्रह्ला उवाच  
नमस्ते पुण्डरीकाक्ष नमस्ते पुरुषोत्तम  ।  
नमस्ते सर्वलोकात्मन्नमस्ते तिग्मचक्रिणे  ॥ विप्_१,१९।६४ ॥  
नमो ब्रह्मण्यदेवाय गोब्राह्मणहिताय च  ।  
जगद्धिताय कृष्णाय गोविन्दाय नमोनमः  ॥ विप्_१,१९।६५ ॥  
ब्रह्मत्वे सृजते विश्वं स्थितौ पालयते पुनः  ।  
रुद्ररूपाय कल्पान्ते नमस्तुभ्यं त्रिमूर्तये  ॥ विप्_१,१९।६६ ॥  
देवा यक्षाः सुराः सिद्धा नागा गन्धर्वकिन्नराः  ।  
पिशाचा राक्षसाश्चैव मनुष्याः पशवस् तथा  ॥ विप्_१,१९।६७ ॥  
पक्षिणस्थावराश्चैव पिपीलिकसरीसृपाः  ।  
भूम्यापोग्निर्नभोवायुः शब्दः स्पर्शस् तथा रसः  ॥ विप्_१,१९।६८ ॥  
रूपं गन्धो मनो बुद्धिरात्मा कालस् तथा गुणाः  ।  
एतेषां परमार्थश् च सर्वमेतत्त्वमच्युत  ॥ विप्_१,१९।६९ ॥  
विद्याविद्ये भवान्सत्यमसत्यं त्वं विषामृते  ।  
प्रवृत्तं च निवृत्तं च कर्म वेदोदितं भवान्  ॥ विप्_१,१९।७० ॥  
समस्तकर्मभोक्ता च कर्मोपकरणानि च  ।  
त्वमेव विष्णो सर्वाणि सर्वकर्मफलं च यत्  ॥ विप्_१,१९।७१ ॥  
मय्यन्यत्र तथान्येषु भूतेषु भुवनेषु च  ।  
तवैवाव्याप्तिरैश्वर्यगुणसंसूचिकी प्रभो  ॥ विप्_१,१९।७२ ॥  
त्वां योगिनश्चिन्तयन्ति त्वां यजन्ति च याजकाः  ।  
हव्यकव्यभुगेकस्त्वं पितृदेवस्वरूपधृक्  ॥ विप्_१,१९।७३ ॥  
रूपं महत्ते स्थितमत्र विश्वं ततश् च सूक्ष्मं जगदेतदीश  ।  
रूपामि सर्वाणि च भूतभेदास्तेष्वन्तरात्माख्यमतीव सूक्ष्मम्  ॥ विप्_१,१९।७४ ॥  
तस्माच्च सूक्ष्मादिविशेषणानामगोचरे यत्परमात्मरूपम्  ।  
किमप्यचिन्त्यं तव रूपमस्ति तस्मै नमस्ते पुरुषोत्तमाय  ॥ विप्_१,१९।७५ ॥  
सर्वभूतेषु सर्वात्मन्या शक्तिरपरा तव  ।  
गुणाश्रया नमस्तस्यै शाश्वतायै सुरेश्वर  ॥ विप्_१,१९।७६ ॥  
यातीतगोचरा वाचां मनासां चाविशेषणा  ।  
ज्ञानिज्ञानपरिच्छेद्य तां वन्दे स्वेश्वरीं पराम्  ॥ विप्_१,१९।७७ ॥  
ॐ नमो वासुदेवाय तस्मै भगवते सदा  ।  
व्यतिरिक्तं न यस्यास्ति व्यतिरिक्तोखिलस्य यः  ॥ विप्_१,१९।७८ ॥  
नमस्तस्मै नमस्तस्मै नमस्तस्मै महात्मने  ।  
नाम रूपं न यस्यैको योस्तित्वेनोपलभ्यते  ॥ विप्_१,१९।७९ ॥  
यस्यावताररूपामि समर्चन्ति दिवौकसः  ।  
अपश्यन्तः परं रूपं नमस्तस्मै महात्मने  ॥ विप्_१,१९।८० ॥  
योन्तस्तिष्ठन्नशोषस्य पश्यतीशः शुभाशुभम्  ।  
तं सर्वसाक्षिणं विश्वं नमस्ये परमेश्वरम्  ॥ विप्_१,१९।८१ ॥  
नमोस्तु विष्णवे तस्मै यस्या भिन्नमिदं जगत्  ।  
ध्येयः स जगतामाद्यः स प्रसीदतु मे ऽव्ययः  ॥ विप्_१,१९।८२ ॥  
यत्रोतमेतत्प्रोतं च विश्वमक्षरमव्ययम्  ।  
आधारभूतः सर्वस्य स प्रसीदतु मे हरिः  ॥ विप्_१,१९।८३ ॥  
ॐ नमो विष्णवे तस्मै नमस्तस्मै पुनः पुनः  ।  
यत्र सर्वं यतः सर्वं यः सर्वं सर्वसंश्रयः  ॥ विप्_१,१९।८४ ॥  
सर्वगत्वादनन्तस्य स एवाहमवस्थितः  ।  
मत्तः सर्वमहं सर्वं मयि सर्वं सनातने  ॥ विप्_१,१९।८५ ॥  
अहमेवाक्षयो नित्यः परमात्मात्मसंश्रयः  ।  
ब्रह्मसञ्ज्ञो ऽहमेवाग्रे तथान्ते च परः पुमान्  ॥ विप्_१,१९।८६ ॥  
इति श्रीविष्णुपुराणे प्रथमेंश एकोनविंशतितमो ऽध्यायः (१९)  
  
  
_____________________________________________________________  
  
  
श्रीपराशर उवाच  
एवं सञ्चिन्तयन्विष्णुमभेदेनात्मनो द्विज  ।  
तन्मयत्वमवाप्यग्र्य मेने चात्मानमच्युतम्  ॥ विप्_१,२०।१ ॥  
विसस्मार तथात्मानं नान्यत्किञ्चिदजानत  ।  
अहमेवाव्ययो ऽनन्तः परमात्मेत्यचिन्तयत्  ॥ विप्_१,२०।२ ॥  
तस्य तद्भावनायोगात्क्षीणपापस्य वै क्रमात्  ।  
शुद्धेन्तःकरणे विष्णुस्तस्थौ ज्ञानमयोच्युतः  ॥ विप्_१,२०।३ ॥  
योगप्रभावात्प्रह्लादे जाते विष्णुमये ऽसुरे  ।  
चलत्युरगबन्धैस् तैर् मैत्रेय त्रुटितं क्षणात्  ॥ विप्_१,२०।४ ॥  
भ्रन्तग्राहगमः सोर्मिर्ययौ क्षोभं महार्णवः  ।  
चचाल च मही सर्वा सशैलवनकानना  ॥ विप्_१,२०।५ ॥  
स च तं शैलसङ्घातं दैत्यैर् न्यस्तमथोपरि  ।  
उत्क्षिप्य तस्मात्सलिलान्निश्चक्राम महामतिः  ॥ विप्_१,२०।६ ॥  
दृष्ट्वा च स जगद्भू६यो गगनाद्युपलक्षणम्  ।  
प्रह्लादोस्मीति सस्मार पुनरात्मानमात्मनि  ॥ विप्_१,२०।७ ॥  
तुष्टाव च पुनर्धामाननादिं पुरुषोत्तमम्  ।  
एकाग्रमतिरव्यग्रो यतवाक्वायमानसः  ॥ विप्_१,२०।८ ॥  
प्रह्लाद उवाच  
ॐनमः परमार्थाय स्थूल सूक्ष्मक्षराक्षर  ।  
व्यक्ताव्यक्तकलातीत सकलेश निचञ्जन  ॥ विप्_१,२०।९ ॥  
गुणाञ्जन गुणाधार निर्गुणात्मन् गुणस्थित  ।  
मूर्तामूर्तमहामूर्ते सूक्ष्ममूर्ते स्फुटास्फुट  ॥ विप्_१,२०।१० ॥  
करालसौम्यरूपात्मन्विद्याविद्यामयाच्युत  ।  
सदसद्रूपसद्भाव सदसद्भावभावन  ॥ विप्_१,२०।११ ॥  
नित्यानित्यप्रपञ्चात्मन्निष्प्रपञ्चामलाश्रित  ।  
एकानेक नमस्तुभ्यं वासुदेवादिकारण  ॥ विप्_१,२०।१२ ॥  
यः स्थूलसूक्ष्मः प्रकटः प्रकाशो यः सर्वभूतो न च सर्वभूतः  ।  
विश्वं यतश्चैतदविश्वहेतो नमोस्तु तस्मै पुरुषोत्तमाय  ॥ विप्_१,२०।१३ ॥  
पराशर उवाच  
तस्य तच्चेतसो देवः स्तुतिमित्थं प्रकृर्वतः  ।  
आविर्बभूव भगवान् पीताम्बरधरो हरिः  ॥ विप्_१,२०।१४ ॥  
ससम्भ्रमस् तम् आलोक्य समुत्थायाकुलाक्षरम्  ।  
नमोस्तु विष्णवेत्येतव्द्याजहारास कृद्द्विज  ॥ विप्_१,२०।१५ ॥  
प्रह्लाद उवाच  
देव प्रपन्नार्तिहर प्रसादं कुरु केशव  ।  
अवलोकनदानेन भूयो मां पावयाच्युत  ॥ विप्_१,२०।१६ ॥  
श्रीभगवान् उवाच  
कुर्वतस्ते प्रसन्नोहं भक्तिमव्यभिचारिणीम्  ।  
यथाभिलषितो मत्तः प्रह्लाद व्रीयतां वरः  ॥ विप्_१,२०।१७ ॥  
प्रह्लाद उवाच  
नाथ योनिसहस्रेषु येषु येषु व्रजाम्य् अहम्  ।  
तेषु तेष्वच्युताभक्तिरच्युतास्तु सदा त्वयि  ॥ विप्_१,२०।१८ ॥  
या प्रीतिरविवेकानां विषयेष्वनपायिनी  ।  
त्वामनुस्मरतः सा मे हृदयान्मापसर्पतु  ॥ विप्_१,२०।१९ ॥  
श्रीभगवानुवाच  
मयि भक्तिस्तवास्त्येव भूयो ऽप्य् एवं भविष्यति  ।  
वरस्तु मत्तः प्रह्लाद व्रीयतां यस्तवेप्सितः  ॥ विप्_१,२०।२० ॥  
प्रह्लाद उवाच  
मयि द्वेषानुबन्धोभूत्संस्तुतावुद्यते तव  ।  
मत्पितुस्तत्कृतं पापं देव तस्य प्रमश्यतु  ॥ विप्_१,२०।२१ ॥  
शस्त्राणि पातितान्यङ्गे क्षिप्तो यच्चाग्निसंहतौ  ।  
दंशितश्चोरगैर् दत्तं यद्विषं मम भोजने  ॥ विप्_१,२०।२२ ॥  
बद्धा समुद्रे यत्क्षिप्तो यच्चितो ऽस्मि शिलोच्चयैः  ।  
अन्यानि चाप्यसाधूनि यानि पित्रा कृताति मे  ॥ विप्_१,२०।२३ ॥  
त्वयि भक्तिमतो द्वेषादघं तत्सम्भवं च यत्  ।  
त्वत्प्रसादात्प्रभो सद्यस्तेन मुच्यतु मे पिता  ॥ विप्_१,२०।२४ ॥  
श्रीभगवानुवाच  
प्रह्लाद सर्वमेतत्ते मत्प्रसादाद्भाविष्यति  ।  
अन्यच्च ते वरं दघ्नि व्रीयतामसुरात्मज  ॥ विप्_१,२०।२५ ॥  
प्रहलाद उवाच  
कृतकृत्योस्मि भगवन्वरे णानेन यत्त्वयि  ।  
भवित्री त्वत्प्रसादेन भक्तिरव्यभिचारिणी  ॥ विप्_१,२०।२६ ॥  
धर्मार्थकामैः किं तस्य मुक्तिस्तस्य करे स्तिता  ।  
समस्तजगतां मूले यस्य भक्तिः स्थिरा त्वयि  ॥ विप्_१,२०।२७ ॥  
श्रीभगवानुवाच  
यथा ते निश्चलं चेतो मयि भक्तिसमन्वितम्  ।  
तथा त्वं मत्प्रसादेन निर्वाणम्परमाप्स्यसि  ॥ विप्_१,२०।२८ ॥  
श्रीपराशर उवाच  
इत्युक्त्वान्तर्दधे विष्णुस् तस्य मैत्रेय पश्यतः  ।  
स चापि पुनरागम्य ववन्दे चरणौ पितुः  ॥ विप्_१,२०।२९ ॥  
तं पिता मूर्ध्न्युपाघ्राय परिष्वज्य च पीडितम्  ।  
जीवसीत्याह वत्सेति बाष्पार्द्रनयनोद्विज  ॥ विप्_१,२०।३० ॥  
प्रीतिमांश्चाभवत्तस्मिन्ननुतापी महासुरः  ।  
गुरुपित्रोश्चकारैवं शुश्रूषां सो ऽपि धर्मतम्  ॥ विप्_१,२०।३१ ॥  
पितर्युपरतिं नीते नरसिंह स्वरूपिणा  ।  
विष्णुना सो ऽपि दैत्यानां मैत्रेयाभूत्पतिस्ततः  ॥ विप्_१,२०।३२ ॥  
ततो राज्यद्युतिं प्राप्य कर्मशुद्धिकरीं द्वीज  ।  
पुत्रपौत्रांश् च सुबहून् अवाप्यैश्वर्यमेव च  ॥ विप्_१,२०।३३ ॥  
क्षीणाधिकारः स यदा पुण्यपापविविर्जितः  ।  
तदा स भगवद्ध्यानात्परं नीर्वाणमाप्पवान्  ॥ विप्_१,२०।३४ ॥  
एवं प्रभावो दैत्यो ऽसौ मैत्रेयासीन् महामतिः  ।  
प्रह्लादो भगवद्भक्तो यं त्वं माम् अनुपृच्छसि  ॥ विप्_१,२०।३५ ॥  
यस्त्वेतच्चारीतं तस्य प्रह्लादस्य महात्मनः  ।  
शृणोति तस्य पापानि सद्यो गच्छन्ति सङ्क्षयम्  ॥ विप्_१,२०।३६ ॥  
अहोरात्रकृतं पापं प्रह्लादचरितं नरः  ।  
शृण्वन् पठंश् च मैत्रेय व्यपोहति न संशयः  ॥ विप्_१,२०।३७ ॥  
पौर्ममास्याममावास्यामष्टम्यामथ वा पठन्  ।  
द्वादश्यां तदाप्रन्तोति गोप्रदानफलं द्विज  ॥ विप्_१,२०।३८ ॥  
प्रह्लादं सकलापत्सु यथा रक्षितवान्हरिः  ।  
तथा रक्षति यस्तस्य शृणोति चरितं सदा  ॥ विप्_१,२०।३९ ॥  
इति श्रीविष्णुपुराणे प्रथमेंशोध्यायः (२०)  
  
  
_____________________________________________________________  
  
प्रह्लादपुत्र आयुष्माञ्छिबिर्बाष्कल एव च  ।  
विरोचनस्तु प्राह्लदिर्बलिर्जज्ञे विरोचनात्  ॥ विप्_१,२१।१ ॥  
बलेः पुत्रशतं त्वसीद्बाणज्येष्ठं महामुने  ।  
हिरण्याक्षसुताश्चासन्सर्व एव महा बला  ॥ विप्_१,२१।२ ॥  
झर्झरः शकुनिश्चैव भूतसन्तापनस् तथा  ।  
महानाभो महाबाहुः कालनाभस्तथापरः  ॥ विप्_१,२१।३ ॥  
अभवन्दनुपूत्राश् च द्विमूर्ध शम्बरस् तथा  ।  
अयोमुखः शङ्कुशिराः कपिलः शङ्करस् तथा  ॥ विप्_१,२१।४ ॥  
एकचक्रो महाबाहुस्तारकश् च महाबलः  ।  
स्वर्भानुर्वृषपर्वा च पुलोम च महाबलः  ॥ विप्_१,२१।५ ॥  
एते दनोः सुताः ख्याता विप्रचित्तिश् च विर्यवान्  ॥ विप्_१,२१।६ ॥  
स्वर्भानोस्तु प्रभा कन्या शर्मिष्ठा वार्षपर्वणी  ।  
उपदानी हयशिरः प्रख्याता वरकन्यकाः  ॥ विप्_१,२१।७ ॥  
वैश्वानरसुते चोभे पुलोमा कालका तथा  ।  
उभे सुते महाभागे मारीचेस्तु परिग्रहः  ॥ विप्_१,२१।८ ॥  
ताभ्या पुत्रसहस्राणि षष्टिर्दानवसत्तमाः  ।  
पौलोमाः कालके याश् च मारीचतनयाः स्मृताः  ॥ विप्_१,२१।९ ॥  
ततो ऽपरे महावीर्या दारुणा स्त्वतिनिर्घृणा  ।  
सिंहिकायामथोत्पन्ना विप्रचित्ते सुतास् तथा  ॥ विप्_१,२१।१० ॥  
त्र्यंशः शल्यश् च बलवान् नभश्चैव महाबलः  ।  
वातापी नमुचिश्चैव इल्वलः खसृमस् तथा  ॥ विप्_१,२१।११ ॥  
आन्धको नरकश्चैव कालनाभस्तथैव च  ।  
स्वर्भानुश् च महावीर्यो वक्त्रयोधी महासुरः  ॥ विप्_१,२१।१२ ॥  
एते वै दानवाः श्रेष्ठा दनुवंशविवर्धनाः  ।  
एतेषां पुत्रपौत्रश् च शतशो ऽथ सहस्रशः  ॥ विप्_१,२१।१३ ॥  
प्रह्लादस्य तु दैत्यस्य निवात कवचाः कुले  ।  
समुत्पन्नाः सुमहता तपसा भावितात्मनः  ॥ विप्_१,२१।१४ ॥  
षट् सुताः सुमहासत्त्वास्ताम्रायाः परिकीर्तिताः  ।  
शुकी श्येनी च भासी च सुग्रीवी शुचिगृद्ध्रका  ॥ विप्_१,२१।१५ ॥  
शुकी शुकानजनयदुलूकप्रत्युलूकिकान्  ।  
श्येनी श्येनांस् तथा भासी भासान्गृर्ध्यांश् च गृद्ध्र्यपि  ॥ विप्_१,२१।१६ ॥  
शुच्यौ दकान्पक्षिगणान्सुग्रीवी तु व्यजायत  ।  
अश्वानुष्ट्रान्गर्दभां श् च ताम्रावंशः प्रकीर्तितः  ॥ विप्_१,२१।१७ ॥  
विनतायास्तु द्वौ पुत्रौ विरतौ गरुडारुणौ  ।  
सुपर्णः पततां श्रेष्ठो दारुणः पन्नगाशनः  ॥ विप्_१,२१।१८ ॥  
सुरसायां सहस्रं तु सर्पाणाममितौजसाम्  ।  
अनेकशिरसां ब्रह्मन् खेचरामां महात्मनाम्  ॥ विप्_१,२१।१९ ॥  
कान्द्रवेयास्तु बलिनः सहस्रममितौजसः  ।  
सुपर्णवशागा ब्रह्मन् जज्ञिरे नैकमस्तकाः  ॥ विप्_१,२१।२० ॥  
तेषां प्रधानभूतास्तु शेषवासुकितक्षकाः  ।  
शङ्खश्वेतो महापद्मः कम्बलाश्वतरौ तथा  ॥ विप्_१,२१।२१ ॥  
एलापुत्रस् तथा नागः कर्कोटकधनञ्जयौ  ।  
एते चान्ये च बहवो दन्दशुका विषोल्बणा  ॥ विप्_१,२१।२२ ॥  
गणं क्रोधवशं विद्धि तस्याः सर्वे च दंष्ट्रिणः  ।  
स्थलजाः पक्षिणोब्जाश् च दारुणाः पिशिताशनाः  ॥ विप्_१,२१।२३ ॥  
क्रोधात्तु पिशाचांश् च जनयामास महाबलान्  ।  
गास्तु वै जनयामास सुराभीर्महिषीस् तथा  ।  
इरावृक्षलतावल्लीस्तृमजतीश् च सर्वशः  ॥ विप्_१,२१।२४ ॥  
स्वसा तु यक्षरक्षांसि मुनिरप्सरसस् तथा  ।  
आरीष्टा तु महासत्त्वान् गन्धर्वान्समजीजनत्  ॥ विप्_१,२१।२५ ॥  
एते कश्यपदायादाः कीर्तिताः स्थाणुजङ्गमाः  ।  
तेषां पुत्राश् च पौत्राश् च शतशो ऽथ सहस्रशः  ॥ विप्_१,२१।२६ ॥  
एष मन्वन्तरे सर्गो ब्रह्मन्स्वारोचिषेस्मृतः  ॥ विप्_१,२१।२७ ॥  
वैवस्वते च महति वारुणे वितते कृतौ  ।  
जुह्वानस्य ब्रह्मणो वै प्रजासर्ग इहोच्यते  ॥ विप्_१,२१।२८ ॥  
पूर्वं यत्र तु सप्तर्षिनुत्पन्नान्सप्तमानसान्  ।  
पुत्रत्वे कल्पयामास स्वयमेव पितामहः  ।  
गन्धर्वभोगिदेवानां दानवानां च सत्तम  ॥ विप्_१,२१।२९ ॥  
दितिर्विनष्टपुत्रा वै तोषयामास काश्यपम्  ।  
तया चाराधितः सम्यक्काश्यपस्तपतां परः  ॥ विप्_१,२१।३० ॥  
वरेण च्छन्दयामास सा च वव्रे ततो वरम्  ।  
पुत्रमिन्द्रवधार्थाय समर्थम मितौजसम्  ॥ विप्_१,२१।३१ ॥  
स च तस्मै वरं प्रादाद्भार्यायै मुनिसत्तमः  ।  
दत्त्वा च वरमत्युग्रं कश्यपस्तामुवाच ह  ॥ विप्_१,२१।३२ ॥  
शक्रं पुत्रो निहन्ता ते यदि गर्भं शरच्छतम्  ।  
समाहितातिप्रयता शौचिनी धारयिष्यसि  ॥ विप्_१,२१।३३ ॥  
इत्येवसुक्त्वा तां देवीं सङ्गतः कश्यपो मुनिः  ।  
दधार सा च तं गर्भं सम्यक्छोचसमन्विता  ॥ विप्_१,२१।३४ ॥  
गर्भमात्मवधार्थाय ज्ञात्वा तं मघवानपि  ।  
शुश्रूषुस्तामथागच्छद्विनयादमराधिपः  ॥ विप्_१,२१।३५ ॥  
तस्या श्चैवान्तरप्रेप्सुरतिष्ठत्पाकशासनः  ।  
ऊने वर्षशते चास्या ददर्शान्तरमात्मना  ॥ विप्_१,२१।३६ ॥  
अकृत्वा पादयोः शौचं दितिः शयनमाविशत्  ।  
निद्रां चाहारयामास तस्याः कुक्षिं प्रविश्य सः  ॥ विप्_१,२१।३७ ॥  
वज्रपाणिर्महागर्भं चिच्छेदाथ स सप्तधा  ।  
सम्पीड्यमानो पज्रेण स रुरोदादिदारुणम्  ॥ विप्_१,२१।३८ ॥  
मा रोदीरिति तं शक्रः पुनःपुनरभाषत  ।  
सो ऽभवत्सप्तधा गर्भस्तमिद्रः कुपितः पुनः  ॥ विप्_१,२१।३९ ॥  
एकैकं सप्तधा चक्रे वज्रेणारिविदारिणा  ।  
मरुतो नाम देवास्ते बभूवुरतिवेगिनः  ॥ विप्_१,२१।४० ॥  
यदुक्तं वै भगवता तेनैव मरुतो ऽभवन्  ।  
देवा एकोनपछ्चाशत्सहाया वज्रपाणिनः  ॥ विप्_१,२१।४१ ॥  
इति श्रिविष्णुपुरामे प्रथमैंश एकविंशोध्यायः (२१)  
  
  
_____________________________________________________________  
  
  
श्रीपराशर उवाच  
यदाभिषिक्तः स पृथुः पूर्वं राज्ये महर्षिभिः  ।  
ततः क्रमेण राज्यानि ददौ लोकपितामहः  ॥ विप्_१,२२।१ ॥  
नक्षत्रग्रहविप्राणां वीरुधां चाप्यशेषतः  ।  
सोमं राज्ये दधद्ब्रह्म यज्ञानां तपसामपि  ॥ विप्_१,२२।२ ॥  
राज्ञां वैश्रवणं राज्ये जलानां वरुणं तथा  ।  
आदित्यानां पतिं विष्णुं वसूनामथ पावकम्  ॥ विप्_१,२२।३ ॥  
प्रजापतीनां दक्षं तु वासवं मरुतामपि  ।  
दैत्यानां दानवानां च प्रह्लादमधिपं ददौ  ॥ विप्_१,२२।४ ॥  
पितॄणां धर्मराजानं यमं राज्ये ऽभ्यषेचयत्  ।  
ऐरावतं गर्जेद्राणामशोषाणां पतिं ददौ  ॥ विप्_१,२२।५ ॥  
पतत्रिणां तु गुरुडं देवानामपि वासवम्  ।  
उच्चैःश्रवसमश्वानां वृषभं तु गवामपि  ॥ विप्_१,२२।६ ॥  
मृगाणां चैव सर्वेषां राज्ये सिंहं ददौ प्रभुः  ।  
शेषं तु दन्दशूकानामकरोत्पतिमव्ययः  ॥ विप्_१,२२।७ ॥  
हिमालयं स्थावरणां मुनीनां कपिलं मुनिम्  ।  
नखिनां देष्ट्रिणां चैव मृगाणां व्याघ्रमीश्वरम्  ॥ विप्_१,२२।८ ॥  
वनस्पतीनां राजानेः प्लक्षमैवाब्यषेचयत्  ।  
एवमेवान्यजातीनां प्राधान्येनाकरोत्प्रभून्  ॥ विप्_१,२२।९ ॥  
एवं विभज्य राज्यानि दिशां पालाननन्तरम्  ।  
प्रजापतिपतिर्ब्रह्मा स्थापयामास सर्वतः  ॥ विप्_१,२२।१० ॥  
पूर्वस्यां दिशि राजानं वैराजस्य प्रजापतेः  ।  
दिशापालं सुधन्वानं सुतं वै सो ऽभ्यषेचयत्  ॥ विप्_१,२२।११ ॥  
दक्षिणस्यां दिशि तथा कर्दमस्य प्रजापतेः  ।  
पुत्रं शङ्खपदं नाम राजानं सो ऽभ्यषेचयत्  ॥ विप्_१,२२।१२ ॥  
पश्चिमस्यां दिशि तथा रजसः पुत्रमच्युतम्  ।  
केतुमन्तं महात्मानं राजानं सो ऽभ्यषैचयत्  ॥ विप्_१,२२।१३ ॥  
तथा हिरण्यरोमाणं पर्जन्यस्य प्रजापतेः  ।  
उदीच्यां दिशि दुर्धर्षं राजानमभ्यषेचयत्  ॥ विप्_१,२२।१४ ॥  
तैर् इयं पृथिवी सर्वा सप्तद्वीपा सपत्तना  ।  
यथाप्रदेशमद्यापि धर्मतः परिपाल्यते  ॥ विप्_१,२२।१५ ॥  
एते सर्वे प्रवृत्तस्य स्थितौ विष्णोर्महात्मनः  ।  
विभूतिभूता राजानो ये चान्ये मुनिसत्तम  ॥ विप्_१,२२।१६ ॥  
ये भविष्यन्ति ये भूताः सर्वे भूतेश्वरा द्विज  ।  
ते सर्वे सर्वभूतस्य विष्णोरंशा द्विजोत्तम  ॥ विप्_१,२२।१७ ॥  
ये तु देवाधिपतयो ये च दैत्याधिपास् तथा  ।  
दानवानां च ये नाथा ये नाथाः पिशिताशिनाम्  ॥ विप्_१,२२।१८ ॥  
पशुनां ये च पतयः पतयो ये च पक्षिणाम्  ।  
मनुष्याणां च सर्पाणां नागानामधिपाश् च ये  ॥ विप्_१,२२।१९ ॥  
वृक्षाणां पर्वतानां च ग्रहाणां चापि ये ऽधिपाः  ।  
अतीता वर्तमानाश् च ये भविष्यन्ति चापरे  ।  
ते सर्वे सर्वभूतस्य विष्णोरंशसमुद्भावाः  ॥ विप्_१,२२।२० ॥  
न हि पालनसामर्थ्यमृते सर्वेश्वरं हरिम्  ।  
स्थितं स्थितौ महाप्राज्ञ भवत्यन्यस्य कस्यचित्  ॥ विप्_१,२२।२१ ॥  
सृजत्येष जगत्सृष्टौ स्थितौ पाति सनातनः  ।  
हन्ति चैवान्तकत्वेन रजःसत्त्वादिसंश्रयः  ॥ विप्_१,२२।२२ ॥  
चतुर्विभागः संसृष्टौ चतुर्धा संस्थितः स्थितौ  ।  
प्रलयं च करोत्यन्ते चतुर्भेदो जनार्दनः  ॥ विप्_१,२२।२३ ॥  
एकेनांशेन ब्रह्मसौ भवत्यव्यक्तमूर्तिमान्  ।  
मरीचिमिश्राः पतयः प्रजानाञ्चान्यभागशः  ॥ विप्_१,२२।२४ ॥  
कालस्तृतीयस्तस्यांशः सर्वभूतानि चापरः  ।  
इत्थं चतुर्धा संसृष्टौ वर्ततेसौ रजोगुणः  ॥ विप्_१,२२।२५ ॥  
एकांशेनास्थितो विष्णुः करोति प्रतिपालनम्  ।  
मन्वादिरूपश्चान्येन कालरूपो ऽपरोण च  ॥ विप्_१,२२।२६ ॥  
सर्वभूतेषु चान्येन संश्थितः कुरुते स्थितिम्  ।  
सत्त्वं गुणं समाश्रित्य जगतः पुरुषोत्तमः  ॥ विप्_१,२२।२७ ॥  
आश्रित्य तमसो वृत्तिमन्तकाले तथा पुनः  ।  
रुद्रस्वरूपो भगवानेकांशेन भवत्यजः  ॥ विप्_१,२२।२८ ॥  
अग्न्यन्तकादिरूपेण भागेनान्येन वर्तते  ।  
कालस्वरूपो भागो यःसर्वभूतानि चापरः  ॥ विप्_१,२२।२९ ॥  
विनाशं कुर्वतस्तस्य चतुर्धैवं महात्मनः  ।  
विभागकल्पना ब्रह्मन् कथ्यते सार्वकालिकी  ॥ विप्_१,२२।३० ॥  
ब्रह्म दक्षादयः कालस्तथै वाखिलजन्तवः  ।  
विभूतयो हरेरेता जगतः सृष्टिहेतवः  ॥ विप्_१,२२।३१ ॥  
विष्णुर्मन्वादयः कालः सर्वभूतानि च द्विज  ।  
स्थितेर्निमित्तभूतस्य विष्णोरेता विभूतयः  ॥ विप्_१,२२।३२ ॥  
रुद्रः कालान्तकाद्याश् च समस्ताश्चैव जन्तवः  ।  
चतुर्धा प्रलायायैता जनार्दनविभूतयः  ॥ विप्_१,२२।३३ ॥  
जगदादौ तथा मध्ये सृष्टिराप्रलया द्विज  ।  
धात्रा मरीचिमिश्रैश् च क्रियते जन्तुभिस् तथा  ॥ विप्_१,२२।३४ ॥  
ब्रह्म सृजत्यादिकाले मरीचिप्रमुखास्ततः  ।  
उत्पादयन्त्यपत्यानि जन्तवश् च प्रतिक्षणम्  ॥ विप्_१,२२।३५ ॥  
कालेन न विना ब्रह्म सृष्टिनिष्पादको द्विज  ।  
न प्रजापतयः सर्वे न चैवाखिलजन्तवः  ॥ विप्_१,२२।३६ ॥  
एवमेव विभागोयं स्तितावप्युपदिश्यति  ।  
चतुर्दा तस्य देवस्य मैत्रेय प्रलये तथा  ॥ विप्_१,२२।३७ ॥  
यत्किञ्चित्सृज्यते येन सत्त्वजातेन वै द्विज  ।  
तस्य सृज्यस्य सम्भूतो तत्सर्वं वै हरेस्तनुः  ॥ विप्_१,२२।३८ ॥  
हन्ति यावच्च यत्किञ्चित्सत्त्वं स्थावरजङ्गमम्  ।  
जनार्दनस्य तद्रौद्रं मैत्रेयान्तकरं वतुः  ॥ विप्_१,२२।३९ ॥  
एवमेष जगत्स्त्रष्टा जगत्पाता तथा जगत्  ।  
जगद्भक्षयिता देवः समस्तस्य जनार्दनः  ॥ विप्_१,२२।४० ॥  
सृष्ठिस्थित्यन्तकालेषु त्रिधैवं सम्प्रवर्तते  ।  
गुणप्रवृत्या परमं पदं तस्यागुणं महत्  ॥ विप्_१,२२।४१ ॥  
तच्च ज्ञानमयं व्यापि स्वासंवेद्यमनौपमम्  ।  
चतुष्प्रकारं तदपि स्वरूपं परमात्मनः  ॥ विप्_१,२२।४२ ॥  
श्रीमैत्रेय उवाच  
चतुःप्रकारतां तस्य ब्रह्मभूतस्य हे मुने  ।  
ममाचक्ष्व यथान्यायं यदुक्तं परमं पदम्  ॥ विप्_१,२२।४३ ॥  
श्रीपरासर उवाच  
मैत्रेय कारणं प्रोक्तं साधनं सर्ववस्तुषु  ।  
साध्यं च वस्त्वभिमतं यत्साधयितुमात्मनः  ॥ विप्_१,२२।४४ ॥  
योगिनो मुक्तिकामस्य प्राणायामादिसाधनम्  ।  
साध्यं च परमं ब्रह्म पुनर्नवर्ततेयतः  ॥ विप्_१,२२।४५ ॥  
साधनालम्बनं ज्ञानं मुक्तये योगिनां हि यत्  ।  
स भेदः प्रथमस्तस्य ब्रह्मभूतस्य वै मुने  ॥ विप्_१,२२।४६ ॥  
युञ्जतः क्लेशमुक्त्यर्थं साध्यं यद्ब्रह्म योगिनः  ।  
तदालम्बनविज्ञानं द्वितीयो ऽंशो महामुने  ॥ विप्_१,२२।४७ ॥  
उभयोस्त्वविभागेन साध्यसाधनयोर्हि यत्  ।  
विज्ञानमद्वैतमयं तद्भागोन्यो मयोदितः  ॥ विप्_१,२२।४८ ॥  
ज्ञानत्रयस्य वै तस्य विशेषो यो महामुने  ।  
तन्निराकरणद्वारा दर्शितात्मस्वरूपवत्  ॥ विप्_१,२२।४९ ॥  
निर्व्यापारमनाख्येयं व्याप्तिमात्रमनूपमम्  ।  
आत्मसम्बोधविषयं सत्तामात्रमलक्षणम्  ॥ विप्_१,२२।५० ॥  
प्रशान्तमभयं शुद्धं दुर्विभाव्यमसंश्रयम्  ।  
विष्णोर्ज्ञानमयस्योक्तं तज्ज्ञानं ब्रह्मसञ्ज्ञितम्  ॥ विप्_१,२२।५१ ॥  
तत्र ज्ञाननिरोधेन योगिनो यान्ति ये लयम्  ।  
संसारकर्षणोप्तौ ते यान्ति निर्बीजतां द्विजा  ॥ विप्_१,२२।५२ ॥  
एवम्प्रकारममलं नित्यं व्यापकमक्षयम्  ।  
समस्तहेयरहितं विष्ण्वाख्यं परमं पदम्  ॥ विप्_१,२२।५३ ॥  
तद्ब्रह्म परमं योगी यतो नावर्तते पुनः  ।  
श्रयत्यपुण्योपरमे क्षीणक्लेशे ऽतिनिर्मले  ॥ विप्_१,२२।५४ ॥  
द्वे रूपे ब्रह्मणस्तस्य मूर्त चामूर्तमेव च  ।  
क्षराक्षरास्वरूपे ते सर्वभूतेष्ववस्थिते  ॥ विप्_१,२२।५५ ॥  
अक्षरं तत्परं ब्रह्म क्षरं सर्वमिदं जगत्  ।  
एकदेशस्थितस्याग्नेर्ज्योत्स्त्रा विस्तारिणि यथा  ।  
परस्य ब्रह्मणः शक्तिस्तथोदमखिलं जगत्  ॥ विप्_१,२२।५६ ॥  
तत्राप्यासन्नदूरत्वाद् बहुत्वस्वल्पतामयः  ।  
ज्योत्स्नाभेदोस्ति तच्छक्तेस्तद्वन्मैत्रेय विद्यते  ॥ विप्_१,२२।५७ ॥  
ब३ह्मविष्णुशिवा ब्रह्मन्प्रधाना ब्रह्मशक्तयः  ।  
ततश् च देवा मैत्रेय न्यूना दक्षादयस्ततः  ॥ विप्_१,२२।५८ ॥  
ततो मनुष्याः पशवौ मृगपक्षिसरीसृपाः  ।  
न्यूनान्यूनतराश्चैव वृक्षगुल्मादयस् तथा  ॥ विप्_१,२२।५९ ॥  
तदेतदक्षरं नित्यं जगन्मुनिवराखितम्  ।  
आविर्भावतिरोभाव-जन्मनाशविकल्पवत्  ॥ विप्_१,२२।६० ॥  
सर्वशक्ति मयो विष्णुः स्वरूपं ब्रह्मणः परम्  ।  
मूर्तं यद्योगिभिः पुर्वं योगारम्भेषु चिन्त्यते  ॥ विप्_१,२२।६१ ॥  
सालम्बनो महायोगः सबीजो यत्रसंस्थितः  ।  
मनस्यव्याहते सम्यग्युञ्जतां जायते मुने  ॥ विप्_१,२२।६२ ॥  
स परः परशक्तीनां ब्रह्मणः समनन्तरम्  ।  
मूर्तं ब्रह्म महाभाग सर्वब्रह्ममयो हरिः  ॥ विप्_१,२२।६३ ॥  
यत्र सर्वमिदं प्रोतमोतं चैवाखितं जगत्  ।  
ततो जगज्जगत्यस्मिन्स जगच्चखिलं मुने  ॥ विप्_१,२२।६४ ॥  
क्षराक्षरमयो विष्णुर्बिभर्त्यखिलमीश्वरः  ।  
पुरुषाव्याकृतमयं भूषणास्त्रस्वरूपवत्  ॥ विप्_१,२२।६५ ॥  
श्रीमैत्रेय उवाच  
भूषणास्त्रस्वरूपस्थं यच्चैतदखिलं जगत्  ।  
बिभर्ति भगवन्विष्णु स्तन्ममाख्यातुमर्हसि  ॥ विप्_१,२२।६६ ॥  
श्रीपराशर उवाच  
नमस्कृत्वाप्रमेयाय विष्णवे प्रभविष्णवे  ।  
कथयामि यथाख्यातं वसिष्ठेन ममा भवत्  ॥ विप्_१,२२।६७ ॥  
आत्मानमस्य जगतो निर्लेपमगुणामलम्  ।  
बिभर्ति कौस्तुभमणिस्वरूपं भगवान्हरिः  ॥ विप्_१,२२।६८ ॥  
श्रीवत्ससंस्थानधर मनन्ते न समाश्रितम्  ।  
प्रधानं बुद्धिरप्यास्ते गदरूपेण माधवे  ॥ विप्_१,२२।६९ ॥  
भूतादिमिन्द्रियादिं च द्विधाहङ्कारमीश्वरः  ।  
बिभर्ति शङ्खरूपेण शार्ङ्गरूपेण च स्थितम्  ॥ विप्_१,२२।७० ॥  
चलत्स्वरूपमत्यन्तं जवेनान्तारितानिलम्  ।  
चक्रस्वरूपं च मनो धत्ते विष्णुकरे स्थितम्  ॥ विप्_१,२२।७१ ॥  
पञ्चरूपा तु या माला वैजयन्ती गदाभृतः  ।  
सा भूतहेतुसङ्घाता भूतमाला च वै द्विज  ॥ विप्_१,२२।७२ ॥  
यानीन्द्रियाण्यशेषाणि बुद्धिकर्मात्मकानि वै  ।  
शररूपाण्यशेषाणि तानि धत्ते जनार्दनः  ॥ विप्_१,२२।७३ ॥  
बिभर्ति यच्चासिरत्नमच्युतोत्यन्तनिर्मलम्  ।  
विद्यामय तु तज्ज्ञानमविद्याकोशसंस्थितम्  ॥ विप्_१,२२।७४ ॥  
इत्थं पुमान्प्रधानं च बुद्ध्यहङ्कारमेव च  ।  
भूतानि च हृषीकेशे मनः सर्वेन्द्रियाणि च  ।  
विद्याविद्ये च मैत्रेय सर्वमेतत्समाश्रितम्  ॥ विप्_१,२२।७५ ॥  
अस्त्रभूषणसंस्थानस्वरूपं रूपवर्जितः  ।  
बिभार्ति मायारूपोसौ श्रेयसे प्राणिनां हरिः  ॥ विप्_१,२२।७६ ॥  
सविकारं प्रधानं च पुमांश्चैवाखिलं जगत्  ।  
बिभर्ति पुण्डहीकाक्षस्तदेवं परमेश्वरः  ॥ विप्_१,२२।७७ ॥  
या विद्या या तथाविद्या यत्सद्यच्चासदव्ययम्  ।  
तत्सर्वं सर्वभूतेशे मैत्रेय मधुसूदने  ॥ विप्_१,२२।७८ ॥  
कलाकाष्ठानिमेषादिदिनर्त्वयनहायनैः  ।  
कालस्वरूपो भगवानपापो हरिरव्ययः  ॥ विप्_१,२२।७९ ॥  
भूर्लोकोथ भुवर्लोकः स्वर्लोको मुनिसत्तम  ।  
महर्जनस्तपः सत्यं सप्त लोका इमे विभुः  ॥ विप्_१,२२।८० ॥  
लोकात्ममूर्तिः सर्वेषां पूर्वेषामपि पूर्वजः  ।  
आधारः सर्वविद्यानां स्वयमेव हरिः स्थितः  ॥ विप्_१,२२।८१ ॥  
देवमानुषपश्वादिश्वरूपैर् बहुभिः स्थितः  ।  
ततः सर्वेश्वरो ऽनन्तो भूतमूर्तिरमूर्तिमान्  ॥ विप्_१,२२।८२ ॥  
ऋचो यजूंषि सामानि तथैवाथर्वाणानि वै  ।  
इतिहासोपवेदाश् च वेदान्तेषु तथोक्तयः  ॥ विप्_१,२२।८३ ॥  
वेदाङ्गानि समस्तानि मन्वादिगदितानि च  ।  
शास्त्राण्यशेषाण्याख्यानान्य् अनुवाकाश् च ये क्वचित्  ॥ विप्_१,२२।८४ ॥  
काव्यालापाश् च ये केचिद्रीतकान्यखिलानि च  ।  
शब्दमूर्तिधरस्यैतद् वपुर्विष्णोर् महात्मनः  ॥ विप्_१,२२।८५ ॥  
यानि मूर्तान्य् अमूर्तानि यान्यत्रान्यत्र वा क्वचित्  ।  
सन्ति वै वस्तुजातानि तानि सर्वाणि तद्वपुः  ॥ विप्_१,२२।८६ ॥  
अहं हरिः सर्वमिदं जनार्दनो नान्यत्ततः कारणकार्यजातम्  ।  
ईदृङ्मनो यस्य न तस्यट भूयो भवोद्भावा द्वन्द्वगदा भवन्ति  ॥ विप्_१,२२।८७ ॥  
इत्यैष तेंशः प्रथमः पुराणस्यास्य वै द्विज  ।  
यथावत्कथितो यस्मिन्धृते पापैः प्रमुच्यते  ॥ विप्_१,२२।८८ ॥  
कार्त्तिक्यां पुष्करस्नाने द्वादशाब्देन यत्फलम्  ।  
तदस्य श्रवणात्सव मैत्रेयाप्नोति मानवः  ॥ विप्_१,२२।८९ ॥  
देवर्षिपितृगन्धर्वयक्षादिनां च सम्भवम्  ।  
भवन्ति शृण्वतः पुंसो देवाद्य वरदा मुने  ॥ विप्_१,२२।९० ॥  
इति श्रिविष्णुमहापुराणे प्रथमे ऽंशे द्वाविंशो ऽध्यायः  
इति श्रीपराशरमुनिविरचिते श्रिविष्णुपरत्वनिर्णायके श्रीमति विष्णुमहापुराणे प्रथमांशः समाप्तः  ।  
  
  
_____________________________________________________________  
  
  
अथ श्रीविष्णुमहापुराणे विष्णुचित्त्यात्मप्रकाशाख्यश्रीधरीय व्याख्याद्वयोपेते द्वितीय्ॐशः प्रारभ्यते  
श्रीमते रामानुजाय नमः  
  
मैत्रेय उवाच  
भगवन्सम्यगाख्यातं ममैतदखिलं त्वाया  ।  
जगतः सर्गसम्बन्धि यत्पृष्टोसि गुरो मया  ॥ विप्_२,१।१ ॥  
योयमंशो जगत्सृष्टिसम्बन्धो गदितस्त्वया  ।  
तत्राहं श्रोतुमिच्छामि भूयोपि मुनिसत्तम  ॥ विप्_२,१।२ ॥  
प्रियव्रतोत्तानपादौ सुतौ स्वायम्भुवस्य यौ  ।  
तयोरुत्तानपादस्य ध्रुवः पुत्रस्त्वयोदितः  ॥ विप्_२,१।३ ॥  
प्रियव्रतस्य नैवोक्ता भवता द्विज सन्ततिः  ।  
तामहं श्रोतुमिच्छामि प्रसन्नो वक्तुमर्हसि  ॥ विप्_२,१।४ ॥  
श्रीपराशर उवाच  
कर्दमस्यात्मजां कन्यामुपयेमे प्रयिव्रतः  ।  
सम्राट् कुक्षि च तत्कन्ये दशपुत्रस्तथापरे  ॥ विप्_२,१।५ ॥  
महाप्रज्ञा महावीर्या विनीता दयिताः पितुः  ।  
प्रियव्रतसुताः ख्यातास्तेषां नामानि मे शृणु  ॥ विप्_२,१।६ ॥  
आग्नीध्रश्चाग्निबाहुश् च वपुष्मान्द्युतिमांस् तथा  ।  
मेधा मेधातिथिर्भव्यः सवनः पुत्र एव च  ॥ विप्_२,१।७ ॥  
ज्योतिष्मान्दशमस्तेषां सत्यनामा सुतो ऽभवत्  ।  
प्रियव्रतस्य पुत्रास्ते प्रख्याता बलवीर्यतः  ॥ विप्_२,१।८ ॥  
मेधाग्निबाहुपुत्रास्तु त्रयो योगपरायणाः  ।  
जातिस्मारा महाभागान राज्याय मनो दधुः  ॥ विप्_२,१।९ ॥  
निर्मलाः सर्वकालन्तु समस्तार्थेषु वै मुने  ।  
चक्रुः क्रियां यथान्यायमफलाकाक्षिणो हि ते  ॥ विप्_२,१।१० ॥  
प्रियव्रतो ददौ तेषां सप्तानां मुनिसत्तम  ।  
सप्तद्वीपानि मैत्रेय विभज्य सुमहात्मनाम्  ॥ विप्_२,१।११ ॥  
जम्बूद्वीपे महाभाग सोग्नीध्राय ददौ पिता  ।  
मेधातिथेस् तथा प्रादात्प्लक्षद्वीपं तथापरम्  ॥ विप्_२,१।१२ ॥  
शाल्मले च वपुष्मन्तं नरेन्द्रमभिषिक्तवान्  ।  
ज्योतिष्मन्तं कुशद्वीपे राजानं कृतावान्प्रभुः  ॥ विप्_२,१।१३ ॥  
द्युतिमन्तं च राजानं क्रौञ्चद्वीपे समादिशत्  ।  
शाकद्वीपेश्वरं चापि भव्यं चक्रे प्रियव्रतः  ॥ विप्_२,१।१४ ॥  
पुष्कराधिपतिं चक्रे सवनं चापि स प्रभुः  ।  
जम्बूद्वीपेश्वरो यस्तु आग्नीध्रो मुनिसत्तम  ॥ विप्_२,१।१५ ॥  
तस्य पुत्रा बभूवुस्ते प्रजापतिसमा नव  ।  
नाभिः किम्पुरुषश्चैव हरिवर्ष इलावृतः  ॥ विप्_२,१।१६ ॥  
रम्यो हिरण्वान्षष्ठश् च कुरुभद्राश्व एव च  ।  
केतुमालस्तथैवान्यः साधुचेष्टो ऽभवन्तृपः  ॥ विप्_२,१।१७ ॥  
जन्बूद्वीपवि भागांश् च तेषां विप्र निशामय  ।  
पित्रा दत्तं हिमाह्वं तु वर्षं नाभेस्तु दक्षिणम्  ॥ विप्_२,१।१८ ॥  
हेमकूटं तथा वर्षं ददौ किम्पुरुषाय सः  ।  
तृतीयं नैषधं वर्षं हरिवर्षाय दत्तवान्  ॥ विप्_२,१।१९ ॥  
इलावृताय प्रददौ मेरुर्यत्र तु मध्यमः  ।  
नीलाचलाश्रितं वर्ष रम्याय प्रददौ पिता  ॥ विप्_२,१।२० ॥  
श्वेतं यदुत्तरं तस्मात्पित्रा दत्तं हिरण्वते  ॥ विप्_२,१।२१ ॥  
यदुत्तरं शृङ्गवतो वर्ष तत्कुरवे ददौ  ।  
मेरोः पुर्वेण यद्वर्ष भद्राश्वाय प्रदत्तवान्  ॥ विप्_२,१।२२ ॥  
गन्धमाधनवर्ष तु केतुमालाय दत्तवान्  ।  
इत्येतानि ददौ तेभ्यः पुत्रेभ्यः स नरेश्वरः  ॥ विप्_२,१।२३ ॥  
वर्षेष्वेतेषु तान्पुत्रानभिषिच्य स भूमिपः  ।  
सालाग्रामं महापुण्यं मैत्रेय तपसे ययौ  ॥ विप्_२,१।२४ ॥  
यनि किम्पुरुषादीति वर्षाव्यष्टौ महामुने  ।  
तेषां स्वाभाविकि सिद्धिः सुखप्राया ह्ययत्नतः  ॥ विप्_२,१।२५ ॥  
विपर्ययो न तेष्वस्ति जरामृत्युभयं न च  ।  
धर्मधमौ न तेष्वास्तां नोत्तमाधममध्यमाः  ॥ विप्_२,१।२६ ॥  
न तेष्वस्ति युगावस्था क्षेत्रेष्वष्टसु सर्वदा  ।  
हिमाह्वयं तु वै वर्षं नाबेरासीन्महात्मनः  ।  
तस्यर्षभो ऽभवत्पुत्रो मेरुदेव्यां महाद्युतिः  ॥ विप्_२,१।२७ ॥  
ऋषभाद्भारतो जज्ञे ज्येष्ठः पुत्रशतस्य सः  ।  
कृत्वा राज्यं स्वधर्मेण तथैष्ट्वा विविधान्मखान्  ॥ विप्_२,१।२८ ॥  
अभिषिच्य सुतं वीरं भरतं पृथिवीपतिः  ।  
तपसे स महाभागः पुलहस्याश्रमं ययौ  ॥ विप्_२,१।२९ ॥  
वानप्रस्थविधानेन तत्रापि कृतनिश्चयः  ।  
तपस्तेपे यथान्यायमियाज स महीपतिः  ॥ विप्_२,१।३० ॥  
तपसा कर्षितोत्यर्थं कृशो धमनिसन्ततः  ।  
नग्नो वीटां मुखे कृत्वा वीराध्वानं ततो गतः  ॥ विप्_२,१।३१ ॥  
ततश् च भारतं वर्षमेतल्लोकेषु गीयते  ।  
भरताय यतः पित्रा दत्तं प्रातिष्ठता वनम्  ॥ विप्_२,१।३२ ॥  
सुमतीर्भरतस्याभूत्पुत्रः परमधार्मिकः  ।  
कृत्वा सम्यग्ददौ तस्मै राज्यमिष्टमखं पिता  ॥ विप्_२,१।३३ ॥  
पुत्रसङ्क्रामित श्रीस्तु भरतः स महीपतिः  ।  
योगाभ्यासरतः प्राणान्सालग्रामे ऽयजन्मुने  ॥ विप्_२,१।३४ ॥  
अजायत च विप्रोसौ योगीनां प्रवरे कुले  ।  
मैत्रेय तस्य चरितं कथयिष्यामि ते पुनः  ॥ विप्_२,१।३५ ॥  
मुमतेस्तेजसस्तस्मादिन्द्रद्युम्नो व्यजायत  ।  
परमेष्ठी ततस्तस्मात्प्रतिहारस्तदन्वयः  ॥ विप्_२,१।३६ ॥  
प्रतिहर्तेति विख्यात उत्पन्नस्तस्य चात्मजः  ।  
भवस्तस्मादथोद्गीथः प्रास्तविस्तत्सुतो विभुः  ॥ विप्_२,१।३७ ॥  
पृथुस्ततस्ततो नक्तो नक्तस्यापि गयः सुतः  ।  
नरो गयस्य नतयस्तत्पुत्रोभूद्विराट् ततः  ॥ विप्_२,१।३८ ॥  
तस्य पुत्रो महावीर्यो धीमांस्तस्मादजायत  ।  
महान्तस्तत्सुतश्चाभून्मनस्युस्तस्य चात्मजः  ॥ विप्_२,१।३९ ॥  
त्पष्टा त्वष्टुश् च विरजो रजस्तस्याप्यभूत्सुतः  ।  
शतजिद्रजसस्तस्य जज्ञे पुत्रशन्त मुने  ॥ विप्_२,१।४० ॥  
विष्वग्ज्योतिप्रधानास्ते यैर् इमा वर्धिताः प्रजाः  ।  
तैर् इदं भारतं वर्षं नवभेदमलङ्कृतम्  ॥ विप्_२,१।४१ ॥  
तेषां वंशप्रसूतैश् च भुक्तेयं भारती पुरा  ।  
कृतत्रेतादिसर्गेण युगाख्यामेकसप्ततिम्  ॥ विप्_२,१।४२ ॥  
एष स्वायम्भुवः सर्गौ येनेदं पूरितं जगत्  ।  
वाराहे तु मुने कल्पे पूर्वमन्वन्तराधिपः  ॥ विप्_२,१।४३ ॥  
इति श्रीविष्णुपुराणे द्वितीये ऽंशे प्रथमो ऽध्यायः (१)  
  
  
_____________________________________________________________  
  
  
श्रीमैत्रेय उवाच  
कथितो भवता ब्रह्मन्सर्गः स्वायम्भुवश् च मे  ।  
श्रोतुमिच्छाम्यहं त्वत्तः सकलं मण्डलं भुवः  ॥ विप्_२,२।१ ॥  
यावन्तः सागर द्वीपास् तथा वर्षाणि पर्वताः  ।  
वनानि सतितः पुर्यो देवादीनां तथा मुने  ॥ विप्_२,२।२ ॥  
यत्प्रमाणमिदं सर्वं यदाधारं यदात्मकम्  ।  
संस्थानमस्य च मुने यथाबद्वक्तुमर्हसि  ॥ विप्_२,२।३ ॥  
श्रीपराशर उवाच  
मैत्रेय श्रूयतामेतत्सङ्क्षेपाद्गदतो मम  ।  
नास्य वर्षशतेनापि वक्तुं शक्यो हि विस्तरः  ॥ विप्_२,२।४ ॥  
जम्बूप्लक्षाह्वयौ द्वीपौ शाल्मलिश्चापरो द्विज  ।  
कुशः क्रैञ्चस् तथा शाकः पुष्करश्चैव सप्तमः  ॥ विप्_२,२।५ ॥  
एते द्वीपाः समुद्रैस् तु सप्तसप्तभिर् आवृताः  ।  
लवणेक्षुसुरासर्पिर्दधिगुग्धजलैः समम्  ॥ विप्_२,२।६ ॥  
प्रविष्टः षोडशाधस्ताद्द्वात्रिंशन्मूर्ध्रि विस्तृत  ।  
मूले षोडशसाहस्रो विस्तारस्तस्य सर्वशः  ॥ विप्_२,२।९ ॥  
भूपद्मस्यास्य शैलोसौ कर्णिकाकारसंस्थितः  ॥ विप्_२,२।१० ॥  
हिमावान्हेमकूटश् च विषधश्चस्य दक्षिणे  ।  
नीलः श्वेतश् च शृङ्गी च उत्तरे वर्षपर्वताः  ॥ विप्_२,२।११ ॥  
लक्षप्रमाणो द्वौ मध्यौ दशहीनास्तथापरे  ।  
सहस्रद्वितयोच्छ्रायास् तावद्विस्तारिणश् च ते  ॥ विप्_२,२।१२ ॥  
भारतं प्रथमं वर्षं ततः किपुरुषं स्मृतम्  ।  
हरिवर्षं तथैवान्यन्मेरोर्दक्षिणतो द्विज  ॥ विप्_२,२।१३ ॥  
रम्यकं चोत्तरं वर्षं तस्यैवानु हिरण्मयम्  ।  
उत्तराः कुरवश्चैव यथा वै भारतं तथा  ॥ विप्_२,२।१४ ॥  
नवसाहस्रमैकैकम् एतेषां द्विजसत्तम  ।  
इलावृतं च तन्मध्ये सौवर्णो मेरुरुच्छ्रितः  ॥ विप्_२,२।१५ ॥  
मेरोश्चतुर्दिशं तत्तु नवसाहस्रविस्तृतम्  ।  
इलावृतं महाभाग चत्वारश्चात्र पर्वताः  ॥ विप्_२,२।१६ ॥  
विष्कम्भारचिता मेरोर्योजनायुतमुच्छ्रितः  ।  
नवैः सरोभिश् च समं दिक्ष्वेते केशवाचलाः  ॥ विप्_२,२।१७ ॥  
पुर्वेण मन्दरो नाम दक्षिणे गन्धमादनः  ।  
विप्ललः पश्चिमे पार्श्वे मुपार्श्वश्चोत्तर स्मृतः  ॥ विप्_२,२।१८ ॥  
कदम्बस्तेषु जम्बूश् च पिप्पलो वट एव च  ।  
एकादशशतायामाः पादपा गिरिकेतवः  ॥ विप्_२,२।१९ ॥  
जम्बूद्वीपस्य सा जम्बूर् नामहेतुर् महामुने  ।  
महागजप्रमामानि जम्ब्वास्तस्याः फलनि वै  ।  
पतन्ति भूभृतः पृष्ठे शीर्यमाणानि सर्वतः  ॥ विप्_२,२।२० ॥  
रसेन तेषां प्रख्याता तत्र जाम्बूनदीति वै  ।  
सरित्प्रवर्तते चापि पीयते तन्निवासिभिः  ॥ विप्_२,२।२१ ॥  
न स्वेदो न च दौर्गन्ध्यं न जरा नेन्द्रियक्षयः  ।  
तत्पानात्स्वच्छमनासाञ्जनानां तत्र जायते  ॥ विप्_२,२।२२ ॥  
तीरमृत्तद्रसं प्राप्य सुखवायुविशोषिता  ।  
जाम्बूनदाख्यं भवति सुवर्णं सिद्धभूषणम्  ॥ विप्_२,२।२३ ॥  
भद्राश्वं पूर्वतो मेरोः केतुमालं च पश्चिमे  ।  
वर्षे द्वे तु मुनिश्रेष्ठ तयोर्मध्यमिलावृतः  ॥ विप्_२,२।२४ ॥  
वनं चैत्ररथं पूर्वे दक्षिणे गन्धमादनम्  ।  
वैभ्राजं पश्चिमे तद्वदुत्तरे नन्दनं स्मृतम्  ॥ विप्_२,२।२५ ॥  
अरुणोदं महाभद्रमसितोदं समानसम्  ।  
सरांस्योतानि चत्वारि देवभोग्यानि सर्वदा  ॥ विप्_२,२।२६ ॥  
शीताम्भश् च कुमुन्दश् च कुररी माल्यवांस् तथा  ।  
वैकङ्कप्रसुखा मेरोः पूर्वतः केसराचलाः  ॥ विप्_२,२।२७ ॥  
त्रिकूटः शिशिरश्चैव पतङ्गो रुचकस् तथा  ।  
निषदाद्या दक्षिणतस्तस्य केसरपर्वतः  ॥ विप्_२,२।२८ ॥  
शिखिवासाः सवैडूर्यः कपिलो गन्धमादनः  ।  
जारुधिप्रमुखास्तद्वत् पश्चिमे केसराचलाः  ॥ विप्_२,२।२९ ॥  
मेरोर् अनन्तराङ्गेषु जठरादिष्ववस्थिताः  ।  
शंशकूटोथ ऋषभो हंसो नागस् तथा परः  ।  
कालञ्जनाद्याश् च तथा उत्तरे केसराचलाः  ॥ विप्_२,२।३० ॥  
चतुर्दशसहस्राणि योजनानां महापुरी  ।  
मेरोरुपरि मैत्रेय ब्रह्मणः प्रथिता दिवि  ॥ विप्_२,२।३१ ॥  
तस्याःसमन्ततश्चाष्टौ दिशासु विदिशासु च  ।  
इन्द्रादिलोकपालानां प्रख्याताः प्रवराः पुरः  ॥ विप्_२,२।३२ ॥  
विष्णुपादविनिष्क्रान्ता प्लावयित्वेन्दुमण्डलम्  ।  
समन्ताद्ब्रह्यणः पुर्यां गङ्ग पतति वै दिवः  ॥ विप्_२,२।३३ ॥  
सा तत्र पतिता दिक्षु चतुर्धा प्रतिपद्यते  ।  
सीता चालकनन्दा च चक्षुर्भद्रा च वै क्रमात्  ॥ विप्_२,२।३४ ॥  
पूर्वेण शैलाच्छीता तु शैलं यात्यन्तरीक्षगा  ।  
ततश् च पूर्ववर्षैण भद्राश्वैनैति सार्णवम्  ॥ विप्_२,२।३५ ॥  
तथैवालकनन्दापि दक्षिणेनैत्य भारतम्  ।  
प्रयाति सागरं भूत्वा सप्तभेदा महामुने  ॥ विप्_२,२।३६ ॥  
चक्षुश्चं पश्चिमगिरीनतीत्य सकलांस्ततः  ।  
पश्चिमं केतुमालाख्य वर्षं गत्वैति सागरम्  ॥ विप्_२,२।३७ ॥  
भद्रा तथोत्तरगिरीनुत्तरांश् च तथा कुरून्  ।  
अतीत्योत्तरमम्भोधिं समभ्येति महामुने  ॥ विप्_२,२।३८ ॥  
आनीलनिषधायामौ माल्यवद्गन्धमादनौ  ।  
तयोर्मध्यगतो मेरूः कर्णिकाकारसंस्थितः  ॥ विप्_२,२।३९ ॥  
भारताः केतुमालाश् च भद्राश्वाः कुरवस् तथा  ।  
पत्राणि लोकपद्मस्य मर्यादाशैलबाह्यतः  ॥ विप्_२,२।४० ॥  
जठरो हेमकूटश् च मर्यादापर्वतावुभौ  ।  
तौ दक्षिमोत्तरायामावानीलनिषधायतौ  ॥ विप्_२,२।४१ ॥  
गन्धमादनकैलासौ पूर्ववच्चायतावुभौ  ।  
आशीति योजनायामावर्णवान्तव्यवस्थितौ  ॥ विप्_२,२।४२ ॥  
निषधः परियात्रश् च मर्यादापर्वतावुभौ  ।  
मेरोः पश्चिमदिग्भागे यथा पूर्वे तथा स्थितौ  ॥ विप्_२,२।४३ ॥  
त्रिशृङ्गो जारुधिश्चैव उत्तरौ वर्षपर्वतौ  ।  
पूर्वपश्चायतावेतावर्णवान्तर्व्यवस्थितौ  ॥ विप्_२,२।४४ ॥  
इत्येते मुनिवर्योक्ता मर्यादापर्वतास्तव  ।  
जठराद्याः स्थिता मेरोस्तेषां द्वौद्वौ चतुर्दिशम्  ॥ विप्_२,२।४५ ॥  
मेरो श्चतुर्दिशं येतु प्रोक्ताः केसरपर्वताः  ।  
शीतान्ताद्या मुने तेषामतीव हि मनोरमाः  ।  
शैलानामन्तरे द्रोण्यः सिद्धचारणसेविताः  ॥ विप्_२,२।४६ ॥  
सुरम्याणि तथा तासु काननानि पुराणि च  ।  
लक्ष्मीविष्ण्वग्निसूर्यादिदेवानां मुनि सत्तम  ।  
तास्वायतनवर्याणि जुष्टानि वरकिन्नरैः  ॥ विप्_२,२।४७ ॥  
गन्धर्वयक्षरक्षांसि तथा दैतेयदानवाः  ।  
क्रीडन्ति तासु रम्यासु शैलद्रोणीष्वहर्निसम्  ॥ विप्_२,२।४८ ॥  
भौमा ह्येते स्मृताः स्वर्गा धर्मिणामालया मुने  ।  
नैतुषु पापकर्माणो यान्ति जन्मशतैर् अपि  ॥ विप्_२,२।४९ ॥  
भद्राश्वे भगवान्विष्णुरास्ते हयशिरा द्विज  ।  
वराजः केतुमाले तु भारते कूर्मरूपधृक्  ॥ विप्_२,२।५० ॥  
मत्स्यरूपश् च गोविन्दः कुरुष्वास्ते जनार्दनः  ।  
विश्वरूपेण सर्वत्र सर्वः सर्वत्रगो हरिः  ॥ विप्_२,२।५१ ॥  
सर्वस्याधारभूतोसौ मैत्रेयास्तेखिलात्मकः  ॥ विप्_२,२।५२ ॥  
यानिं किम्पुरुषादिनि वर्षाण्यष्टौ महामुने  ।  
न तेषु शौको नायासो नोद्वेगः क्षुद्भयादिकम्  ॥ विप्_२,२।५३ ॥  
स्वस्थाः प्रजा निरातङ्काःसर्वदुःखविवर्जिताः  ।  
दश द्वादशवर्षाणां सहस्राणि स्थिरायुषः  ॥ विप्_२,२।५४ ॥  
न तेषु वर्षते देवो भौमान्यम्भांसि तेषु वै  ।  
कृतत्रेतादिकं नैव तेषु स्थानेषु कल्पना  ॥ विप्_२,२।५५ ॥  
सर्वेष्वेतेषु वर्षेषु सप्तसप्तकुलाचलाः  ।  
नद्यश् च शतशस्तेभ्यः प्रसूता या द्विजोत्तम  ॥ विप्_२,२।५६ ॥  
इति श्रिविष्णुमहापुराणे द्वितीये ऽंशे द्वितीयो ऽध्यायः (२)  
  
  
_____________________________________________________________  
  
  
श्रीपराशर उवाच  
उत्तरं यत्समुद्रस्य हिमाद्रेश्चैव दक्षिणम्  ।  
वर्षं तद्भारतं नाम भारती यत्र सन्ततिः  ॥ विप्_२,३।१ ॥  
नवयोजनसाहस्रो विस्तारोस्य महामुने  ।  
कर्मभूमिरियं स्वर्गमपवर्गं च गच्छताम्  ॥ विप्_२,३।२ ॥  
महेन्द्रो मलयः सह्यः शुक्तिमानृक्षपर्वतः  ।  
विन्ध्यश् च पारीयात्रश् च सप्तात्र कुलपर्वताः  ॥ विप्_२,३।३ ॥  
अतः सम्प्राप्यते स्वर्गो सुक्तिमस्मात्प्रयान्ति वै  ।  
तिर्यक्त्वं नरकं चापि यान्त्यतः पुरुषा मुने  ॥ विप्_२,३।४ ॥  
इतः स्वर्गश् च मोक्षश् च मध्यं चान्तश् च गम्यते  ।  
न ख्लवन्यत्र मर्त्यानां कर्मभूमौ विधीयते  ॥ विप्_२,३।५ ॥  
भारतस्यास्य वर्षस्य नवभादान्नशामय  ।  
इद्रद्वीपः कसेरुश् च ताम्रपर्णां गभस्तिमान्  ॥ विप्_२,३।६ ॥  
नागद्वीपस् तथा साम्यो गन्धर्वस्त्वथ चारुणः  ।  
अयं तु नवमस्तषां द्वीपः सागारसंवृतः  ॥ विप्_२,३।७ ॥  
योजनानां सहस्रं तु द्वीपोयं दक्षिणोत्तरात्  ।  
पूर्वे किराता यस्यान्ते पश्चिमे यवनाः स्थिताः  ॥ विप्_२,३।८ ॥  
ब्राह्मणाः क्षत्रिया वैश्या मध्ये शब्द्राश् च भागशः  ।  
इज्यायुधवणिज्याद्यैर् वर्तयन्तो व्यवस्थिताः  ॥ विप्_२,३।९ ॥  
शतद्रूचन्द्रभागाद्या हिमयत्पादनिर्गताः  ।  
वेदस्मृतिमुखाद्याश् च पारीयात्रोद्भवा मुने  ॥ विप्_२,३।१० ॥  
नर्मदा मुरसाद्याश् च नद्यो विन्ध्याद्रिनिर्गताः  ।  
तापीपयोष्णीनिर्विन्ध्या प्रसूखा ऋक्षसम्भवाः  ॥ विप्_२,३।११ ॥  
गोदावरी भीमरथी कृष्णवेण्यादिकास् तथा  ।  
सह्यपादोद्भवा नद्यः स्मृताः पापभयापहाः  ॥ विप्_२,३।१२ ॥  
कृतमाला ताम्रपर्णिप्रसुखा मलयोद्भवाः  ।  
त्रिसामा चर्षिकुल्याद्या महेन्द्रप्रभवाः स्मृताः  ॥ विप्_२,३।१३ ॥  
ऋषिकुल्याकुमाराद्याः शुक्तिमत्पादसम्भवाः  ।  
आसां नद्य उपानद्यः सन्त्यन्याश् च सहस्रशः  ॥ विप्_२,३।१४ ॥  
तास्विमे कुरुपाञ्चाला मध्यदेशादयो जनाः  ।  
पूर्वदेशादिकाश्चैव कामरूपनिवासिनः  ॥ विप्_२,३।१५ ॥  
पुण्ड्राः कलिङ्गा मगधा दक्षिणाद्याश् च सर्वशः  ।  
तथापरान्ताः सौराष्ट्राः शूराभीरास्तथार्बुदाः  ॥ विप्_२,३।१६ ॥  
कारूषा मालबाश्चैव पारियात्र निवासिनः  ।  
सौवीराः सैन्धवा हूणाः साल्वाः कोसलवासिनाः  ॥ विप्_२,३।१७ ॥  
माद्रारामास्तथाम्बष्ठा पारसीकादयस् तथा  ।  
आसां पिबन्ति सलिलं वसन्ति सहिताः सदा  ।  
समीपतो महाभाग हृष्टपुष्टजनाकुलाः  ॥ विप्_२,३।१८ ॥  
चत्वारि भारते वर्षे युगान्यत्र महामुने  ।  
कृतं त्रेता द्वापरञ्च कलिश्चान्यत्र न क्वचित्  ॥ विप्_२,३।१९ ॥  
तपस्तप्यन्ति मुनयो जुह्वते चात्र यज्वनः  ।  
दानानि चात्र दीयन्ते परलोकार्थमादरात्  ॥ विप्_२,३।२० ॥  
पुरुषैर् यज्ञपुरुषो जम्बूद्वीपे सदेज्यते  ।  
यज्ञैर् यज्ञमयो विष्णुरन्यद्वीपेषु चान्यथा  ॥ विप्_२,३।२१ ॥  
अत्रापि भारतं श्रेष्ठं जन्बूद्वीपे महामुने  ।  
यतो हि कर्मभूरेषा ह्यतोन्या भोगभूमयः  ॥ विप्_२,३।२२ ॥  
अत्र जन्मसहस्राणां सहस्रैर् अपि सत्तम  ।  
कदाचिल्लभते जन्तुर्मानुष्यं पुण्यसञ्चयात्  ॥ विप्_२,३।२३ ॥  
गायन्ति देवाः किल गीतकानि धन्यास्तु ते भारत भूमिभागे  ।  
स्वर्गापवर्गास्पदमार्गभूते भवन्ति भूयः पुरुषाः सुरत्वात्  ॥ विप्_२,३।२४ ॥  
कर्माण्यसङ्कल्पिततत्फलानि सन्न्यस्य विष्णो परमात्म्भूते  ।  
अवाप्य तां कर्ममहीमनन्ते तस्मिल्लयं ये त्वमलाः प्रयान्ति  ॥ विप्_२,३।२५ ॥  
जानीम नैतत्क्व वयं विलीने स्वर्गप्रदे कर्मणि देहबन्धम्  ।  
प्राप्स्याम धन्याः खलु ते मनुष्या ये भारते नेन्द्रियविप्रहीनाः  ॥ विप्_२,३।२६ ॥  
नववर्षं तु मैत्रेय जम्बुद्वीपमिदं मया  ।  
लक्षयोजनविस्तारं सङ्क्षेपात् कथितं तव  ॥ विप्_२,३।२७ ॥  
जम्बूद्वीपं समावृत्य लक्षयोजनविस्तरः  ।  
मैत्रेय वलयाकारः स्थितः क्षारोदधिर्बहिः  ॥ विप्_२,३।२८ ॥  
इति श्रिविष्णुमहापुराणे द्वितीये ऽंशे तृतीयोध्यायः (३)  
  
  
_____________________________________________________________  
  
  
श्रीपराशर उवाच  
क्षारोदेन यथा द्वीपो जम्बूसञ्ज्ञो ऽभिवेष्टितः  ।  
संवेष्ट्य क्षारमुदधिं प्लक्षद्वीपस् तथा स्थितः  ॥ विप्_२,४।१ ॥  
जम्बूद्वीपस्य विस्तारः शतसाहस्रसम्मितः  ।  
स एवं द्विगुणो ब्रह्मन् प्लक्षद्वीप उदाहृतः  ॥ विप्_२,४।२ ॥  
सप्त मेधातिथेः पुत्राः प्लक्षद्वीपेश्वरस्य वै  ।  
ज्येष्ठ शान्तहयो नाम शिशिरस्तदनन्तरः  ॥ विप्_२,४।३ ॥  
सुखोदयस्तथानन्दः शिवः क्षेमक एव च  ।  
ध्रुवश् च सप्तमस्तेषां प्लक्षद्वीपेश्वरा हि ते  ॥ विप्_२,४।४ ॥  
पूर्वं शान्तहयं वर्षं शिशिरं च सुखं तथा  ।  
आनन्दं च शिवं चैव क्षेमकं ध्रुवमेव च  ॥ विप्_२,४।५ ॥  
मर्यादाकारकास्तेषां तथान्ये वर्षपर्वताः  ।  
सप्तैव तेषां नामानि शृणुष्व मुनिसत्तम  ॥ विप्_२,४।६ ॥  
गोमदेश्चैव चन्द्रश् च नारदौ दुन्दुभिस् तथा  ।  
सोमकः मुमनाश्चैव वैभ्राजश्चैव सप्तमः  ॥ विप्_२,४।७ ॥  
वर्षाचलेषु रम्येषु वर्षेष्वेतेषु चानघाः  ।  
वसन्ति देवगन्धर्वसहिताः सततं प्रजाः  ॥ विप्_२,४।८ ॥  
तेषु पुण्या जनपदाश्चिराच्च म्रियते जनः  ।  
नाधयो व्याधयो वापि सर्वकालसुखं हि तत्  ॥ विप्_२,४।९ ॥  
तेषां नद्यस्तु सप्तैव वर्षाणां च समुद्रगाः  ।  
नामतस्ताः प्रवक्ष्यामि श्रुताः पापं हरन्ति याः  ॥ विप्_२,४।१० ॥  
अनुतप्ता शिखी चैव विपाशा त्रिदिवाक्लमः  ।  
अमृता सुकृता चैव सप्तैतास्तत्र निम्नगाः  ॥ विप्_२,४।११ ॥  
एते शैलास् तथा नद्यः प्रधानाः कथितास्तव  ।  
क्षुद्रशैलास् तथा नद्यस्तत्र सन्ति सहस्रशः  ।  
ताः पिबन्दि सदाहृष्टा नदीर्जनपदास्तुते  ॥ विप्_२,४।१२ ॥  
अपसर्पिणी न तेषां वै न चैवोत्सर्पिणी द्विज  ।  
न त्वेवास्ति युगावस्था तेषु स्तानेषु सप्तसु  ॥ विप्_२,४।१३ ॥  
त्रेतायुगसमः कालः सर्वदैव महामते  ।  
प्लक्षद्वीपादिषु ब्रह्मञ् शाकद्वीपान्तिकेषु वै  ॥ विप्_२,४।१४ ॥  
पञ्च वर्षसहस्राणि जना जीवन्त्यनामयाः  ।  
धर्मः पञ्चस्वथैतेषु वर्णाश्रमविभागशः  ॥ विप्_२,४।१५ ॥  
वर्णाश् च तत्र चत्वारस्तान्निबोध वदामि ते  ॥ विप्_२,४।१६ ॥  
आर्यकाः कुरारश्चैव विदिश्या भाविनश्चे ते  ।  
विप्रक्षत्रिवैश्यास्ते शूद्राश् च मुनिसत्तम  ॥ विप्_२,४।१७ ॥  
ज्मबूवृक्षप्रमाणस्तु तन्मध्ये सुमहांस्तरुः  ।  
प्लक्षस्तन्नामसञ्ज्ञोयं प्लक्षद्वीपो द्विजोत्तम  ॥ विप्_२,४।१८ ॥  
इज्यते तत्र भगवांस्तैर् वर्णैर् आर्यकादिभिः  ।  
सीमरूपि जगत्स्त्रष्टा सर्वः सर्वेश्वरो हरिः  ॥ विप्_२,४।१९ ॥  
प्लक्षद्वीपप्रमाणेन प्लक्षद्वीपः समावृतः  ।  
तथैवेक्षुरमोदेन परिवेषानुकारिणा  ॥ विप्_२,४।२० ॥  
इत्येवं तव मैत्रेय प्लक्षद्वीप उदाहृतः  ।  
सङ्क्षेपेण मया भूयः शाल्मलं मे निसामय  ॥ विप्_२,४।२१ ॥  
शाल्ममस्येश्वरोःवीरो वपुष्मांस्तत्सुताञ्छृणु  ।  
तेषां तु नामसञ्ज्ञानि सप्तवर्षाणि तानि वै  ॥ विप्_२,४।२२ ॥  
श्वेतोथ हरितश्चैव जीमूतो रोहितस् तथा  ।  
वैद्युतो मानसश्चैव सुप्रभश् च महामुने  ॥ विप्_२,४।२३ ॥  
शाल्मलेन समुद्रोसौ द्वीपेनेक्षुरसोदकः  ।  
विस्तारद्विगुणेनाथ सर्वतः संवृतः स्थितः  ॥ विप्_२,४।२४ ॥  
तत्रापि पर्वताः सप्त विज्ञेया रत्नयोनयः  ।  
वर्षाभिव्यञ्जका ये तु तथा सप्त च निम्नगाः  ॥ विप्_२,४।२५ ॥  
कुमुदश्चेन्नतश्चैव तृतीयश् च बलाहकः  ।  
द्रोणो यत्र महौषध्यः स चतुर्थो महीधरः  ॥ विप्_२,४।२६ ॥  
कङ्कस्तुपञ्चमः षष्ठी महिषः सप्तमस् तथा  ।  
ककुद्मान्पर्वतवरः सरिन्नामानि मे शृणु  ॥ विप्_२,४।२७ ॥  
योनितोयो वितृष्णा च चन्द्रा मुक्ता विमोचनी  ।  
निवृत्तिः सप्तमी तासां स्मृतास्ताः पापशान्तिदाः  ॥ विप्_२,४।२८ ॥  
श्वेतञ्च हरितं चैव वैद्युतं मानसं तथा  ।  
जीमूतं रोहितं चैव सुप्रभं चापि शोभनम्  ।  
सप्तैतानि तु वर्षाणि चातुर्वर्ण्ययुतानि वै  ॥ विप्_२,४।२९ ॥  
शाल्मले ये तु वर्णाश् च वसन्त्येते महामुने  ।  
कपिलाश्चारुणाः पीताः कृष्णाश्चैव पृथक् पृथक्  ॥ विप्_२,४।३० ॥  
ब्रह्मणाः क्षत्रया वैश्याः शुद्राश्चैव यजन्तितम्  ।  
भगवन्तं समस्तस्य विष्णुमात्मानमव्ययम्  ।  
वायुभूतं मखश्रेष्ठैर् यज्वनो यज्ञसंस्थितिम्  ॥ विप्_२,४।३१ ॥  
देवानामत्र सान्नध्यमतीव सुमनोहरे  ।  
शाल्मलिः सुमहान्वृक्षो नाम्ना निर्वृतिकारकः  ॥ विप्_२,४।३२ ॥  
एष द्वीपः समुद्रेण सुरोदेन समावृतः  ।  
विस्ताराच्छाल्मलस्यैव समेन तु समन्ततः  ॥ विप्_२,४।३३ ॥  
सुरोदकः परिवृतः कुशद्वीपेन सर्वतः  ।  
शाल्मलस्य तु विस्तराद्द्विगुणेन समन्ततः  ॥ विप्_२,४।३४ ॥  
ज्योतिष्मतः कुशद्वीपे सप्त पुत्राञ्छृणुष्व तान्  ॥ विप्_२,४।३५ ॥  
उद्भिदो वेणुमांश्चैव वेरथो लम्बनो धृतिः  ।  
प्रभाकरोतिकपिलस्तन्नामा वर्षपद्धतिः  ॥ विप्_२,४।३६ ॥  
तस्मिन्वसन्ति मनुजाः सह दैते यदानवैः  ।  
तथैव देवगन्धर्वयक्षकिम्पुरुषादयः  ॥ विप्_२,४।३७ ॥  
वर्णास्तत्रापि चत्वारो निजानुष्ठानतत्पराः  ।  
दमिनः शुष्मिणः स्नेहा मन्देहाश् च महामुने  ॥ विप्_२,४।३८ ॥  
ब्रह्मणाः क्षत्रिया वैश्याः शूद्राश्चानुक्रमोदिताः  ॥ विप्_२,४।३९ ॥  
यथोस्ककर्मकर्तृत्वात्स्वाधिकारोक्षयाय ते  ।  
तत्रैव तं कुशद्वीपे ब्रह्मरूपं जनार्दनम्  ।  
यजन्तः क्षपयन्त्य् उग्रम् अधिकारफलप्रदम्  ॥ विप्_२,४।४० ॥  
विद्रुमो हेमशैलश् च द्यतिमान् पुष्पवांस् तथा  ।  
कुशशयो हरिश्चैव सप्तमो मन्दराचलः  ॥ विप्_२,४।४१ ॥  
वर्षाचलास्तु सप्तैते तत्र द्वीपे महामुने  ।  
नद्यश् च सप्त तासां तु शृणु नामान्यनुक्रमात्  ॥ विप्_२,४।४२ ॥  
धूतपापा शिवा चैव पवित्रा सम्मतिस् तथा  ।  
विद्युदम्भा मही चान्या सर्वपाप हरास्त्विमाः  ॥ विप्_२,४।४३ ॥  
अन्याः सहस्रशस्तत्र क्षुद्रनद्यस्तथाचलाः  ।  
कुशद्वीपे गुशस्तम्बः सञ्ज्ञया तस्य तत्स्मृतम्  ॥ विप्_२,४।४४ ॥  
तत्प्रमाणेन स द्वीपो घृतोदेन समावृतः  ।  
घृतोदश् च समुद्रो वै क्रौञ्चद्वीपेन संवृतः  ॥ विप्_२,४।४५ ॥  
क्रौञ्चद्वीपो महाभाग श्रुयताञ्चापरो महान्  ।  
कुशद्वीपस्य विस्तारा द्द्विगुणो यस्य विस्तरः  ॥ विप्_२,४।४६ ॥  
क्रौञ्चद्वीपे द्युतिमतः पुत्रास्तस्य महात्मनः  ।  
तन्नामानि च वर्षाणि तेषां चक्रे महीपतिः  ॥ विप्_२,४।४७ ॥  
कुशलो मल्लगश्चोष्णः पीवरोथान्धकारकः  ।  
मुनिश् च दुन्दुभिश्चैव सप्तैते तत्सुता मुने  ॥ विप्_२,४।४८ ॥  
तत्रापि देवगन्धर्वसेविताः सुमनोहराः  ।  
वर्षाचला महाबुद्धे तेषां नामानि मे शृणु  ॥ विप्_२,४।४९ ॥  
क्रौञ्चश् च वामनश्चैव तृतीयश्चान्धकारकः  ।  
चतुर्थो रत्नशैलश् च स्वाहिनी हयसन्निभः  ॥ विप्_२,४।५० ॥  
दिवावृत्पञ्चमश्चात्र तथान्यः पुण्डरीकवान्  ।  
दुन्दुभिश् च महाशैलो द्विगुणास्त परस्परम्  ।  
द्वीपाद्वीपेषु ये शैला यथा द्वीपानि ते तथा  ॥ विप्_२,४।५१ ॥  
वर्षेष्वेतेषु रम्येषु तथा शैलवरेषु च  ।  
निवसन्ति निरातङ्काः सह देवगणैः प्रजाः  ॥ विप्_२,४।५२ ॥  
पुष्कराः पुष्कला धन्यास्तितिख्याश् च महामुने  ।  
ब्रह्मणाः क्षत्रिया वैश्याः शुद्राश्चानुक्रमोदिताः  ॥ विप्_२,४।५३ ॥  
नदीर्मैत्रेय ते तत्र याः पिबन्ति शृणुष्व ताः  ।  
सप्तप्रधानाः शतशस् तत्रान्याः क्षुद्रनिम्नगाः  ॥ विप्_२,४।५४ ॥  
गौरी कुमुद्वती चैव सन्ध्या रात्रिर्मनोजवा  ।  
क्षान्तिश् च पुण्डरीका च सप्तैता वर्षनिम्नगाः  ॥ विप्_२,४।५५ ॥  
तत्रापि विष्णुर्भगवान्पुष्काराद्यैर् जानार्दनः  ।  
यागौ रुद्रस्वरूपश् च इज्यते यज्ञसन्निधौ  ॥ विप्_२,४।५६ ॥  
क्रौञ्चद्वीपः समुद्रेण दधिमण्डोदकेन च  ।  
आवृतः सर्वतः क्रौञ्च द्वीपतुल्येन मानतः  ॥ विप्_२,४।५७ ॥  
दधिमण्डोदकश्चापि शाकद्वीपेन संवृतः  ।  
क्रौञ्चद्वीपस्य विस्ताराद्द्विगुणेन महामुने  ॥ विप्_२,४।५८ ॥  
शाकद्वीपेश्वरस्यापि भव्यस्य मुमहात्मनः  ।  
सप्तैव तनयास्तषां ददौ वर्षाणि सप्त सः  ॥ विप्_२,४।५९ ॥  
जलदश् च कुमारश् च मुकुमारो मरीचकः  ।  
कुसुमोदश् च मौदाकिः सप्तमश् च महाद्रुमः  ॥ विप्_२,४।६० ॥  
तत्सञ्ज्ञान्येव तत्रापि सप्त वर्षाण्यनुक्रमात्  ।  
तत्रापि पर्वताः स्पत वर्षविच्छेदकारिणः  ॥ विप्_२,४।६१ ॥  
पूर्वस्तत्रोदयगिरिर्जलाधारस्तथापरः  ।  
तथा रैवतकः श्यामस्तथैवास्तगिरिर्द्विज  ।  
आम्बिकेयस् तथा रम्यः केसरी पर्वतोत्तमः  ॥ विप्_२,४।६२ ॥  
शाकस्तत्र महावृक्षः सिद्धगन्धर्वसेवितः  ।  
यत्रत्यवातसंस्पार्शादाह्लादो जायते परः  ॥ विप्_२,४।६३ ॥  
तत्र पुण्या जनपदाश्चातुर्वर्ण्यसमन्विताः  ।  
नद्यश्चात्र महापुण्याः सर्वपापभयापहाः  ॥ विप्_२,४।६४ ॥  
सुकुमारी कुमारी च नलिनी धेनुका च या  ।  
इक्षुश् च वेणुका चैव गभस्ती सप्तमी तथा  ॥ विप्_२,४।६५ ॥  
अन्याश् च शतशस्तत्र क्षुद्रनद्यो महामुने  ।  
महीधरास् तथा सन्ति शतशोथ सहस्रशः  ॥ विप्_२,४।६६ ॥  
ताः पिबन्ति मुदायुक्ता जलदादिषु ये स्थिताः  ।  
वर्षषु ते जनपदाः स्वर्गादभ्येत्य मेदिनीम्  ॥ विप्_२,४।६७ ॥  
धर्महानिर्न तेष्वस्ति न सङ्घर्षः परस्परम्  ।  
मर्यादाव्युत्क्रमो नापि तेषु देशेषु सप्तसु  ॥ विप्_२,४।६८ ॥  
वङ्गाश् च मागधाश्चैव मानसा मन्दगास् तथा  ।  
वङ्गा ब्रह्मणभूयिष्ठा मागधाः क्षत्रियास् तथा  ।  
वैश्यास्तु मानसास्तेषां शूद्रस्तेषां तु मन्दगाः  ॥ विप्_२,४।६९ ॥  
शाकद्वीपे तु तैर् विष्णुः सूर्यरूपधरो मुनें  ।  
यथोक्तौरिज्यते सम्यक्कर्मभिर् नियतात्मभिः  ॥ विप्_२,४।७० ॥  
शाकद्वीपस्तु मैत्रेय क्षिरोदेन समावृतः  ।  
शाकद्वीपप्रमाणेन वलयेनेव वेष्टितः  ॥ विप्_२,४।७१ ॥  
क्षिराब्धिः सर्वतो ब्रह्मन्पुष्कराख्येन वेष्टितः  ।  
द्वीपेन शाकद्वीपात्तु द्वीगुणेन समन्ततः  ॥ विप्_२,४।७२ ॥  
पुष्करे सवनस्यापि महावीरो ऽभवत्सुतः  ।  
धातुकिश् च तयोस्तत्र द्वे वर्षे नामचिह्निते  ।  
महावीरं तथैवान्यद्धातुकीखण्डसञ्ज्ञितम्  ॥ विप्_२,४।७३ ॥  
एकश्चत्र महाभाग प्रख्यातो वर्षपर्वतः  ।  
मानासोत्तरसञ्ज्ञो वै मध्यतो वलयाकृतिः  ॥ विप्_२,४।७४ ॥  
योजनानां सहस्राणि ऊर्ध्वं पञ्चाशदुच्छ्रितः  ।  
तावदेव च विस्तीर्णः सर्वतः परिमण्डलः  ॥ विप्_२,४।७५ ॥  
पुष्करद्वीपवलयं मध्येन विभजन्निव  ।  
स्थितोसौ तेन विछिन्नं जातं तद्वर्षकद्वयम्  ॥ विप्_२,४।७६ ॥  
वलयाकारमेकैकं तयोर्वर्षं तथा गिरिः  ॥ विप्_२,४।७७ ॥  
दशवर्षसहस्राणि तत्र जीवन्ति मानवाः  ।  
विरामया विशोकाश् च रागद्वेषादिवर्जिताः  ॥ विप्_२,४।७८ ॥  
अधमोत्तमौ न तेष्वास्तां न वध्यवधकौ द्विज  ।  
नेर्ष्यासूया भयं द्वेषो दोषो लोभादिको न च  ॥ विप्_२,४।७९ ॥  
महापीतम्बहिर्वर्षं धातकीखण्डमन्ततः  ।  
मानसोत्तरशौलस्य देवदैत्यादिसेवितम्  ॥ विप्_२,४।८० ॥  
सत्यानृतेन तत्रास्तां द्वीपे पुष्करसञ्ज्ञिते  ।  
न तत्र नद्यः शैला वा द्वीपे वर्षद्वयान्विते  ॥ विप्_२,४।८१ ॥  
तुल्यपेषास्तु मनुजा देवास्तत्रैकरूपिणः  ॥ विप्_२,४।८२ ॥  
वर्णाश्रमाचारहीनं धर्माचरणवर्जितम्  ।  
त्रयीवार्तादण्डनीतिशुश्रूषारहितञ्च यत्  ॥ विप्_२,४।८३ ॥  
वर्षद्वयं तु मैत्रेय भौमः स्वर्गोयमुत्तमः  ।  
सर्वर्तुसुखदः कालो जरारोगादिवर्जितः  ।  
धातकीखण्डसञ्ज्ञे ऽथ महावीरे च वै मुने  ॥ विप्_२,४।८४ ॥  
न्यग्रोधः पुष्करद्वीपे ब्रह्मणः स्थानमुत्तमम्  ।  
तस्मिन्नवसति ब्रह्मा पूज्यमानः सुरासुरैः  ॥ विप्_२,४।८५ ॥  
स्वादूदकेनोदधिना पुष्करः परिवेष्टितः  ।  
समेन पुष्करस्यैव विस्तारान्मण्डलं तथा  ॥ विप्_२,४।८६ ॥  
एवं द्वीपाः समुद्रैश् च सप्तसप्तभिर् आवृताः  ।  
द्वीपश्चैव समुद्रश् च समानो द्विगुणौ परौ  ॥ विप्_२,४।८७ ॥  
पयांसि सर्वदा सर्वसमुद्रेषु समानि वै  ।  
न्यूनातिरिक्तता तेषां कदाचिन्नैव जायते  ॥ विप्_२,४।८८ ॥  
स्थालीस्थमग्नीसंयोगादुद्रेकिसलिले यथ  ।  
तथेन्दुवृद्धौ सलिलमम्भोधौ मुनिसत्तम  ॥ विप्_२,४।८९ ॥  
अन्यूनानतिरिक्ताश् च वर्धन्त्यापो ह्रसन्ति च  ।  
उदयास्तमनेष्विन्दोः पक्षयोः शुक्लकृष्णयोः  ॥ विप्_२,४।९० ॥  
दशोत्तराणि पञ्चैव ह्यङ्गुलानां शतानि वै  ।  
अपां वृद्धिक्षणो दृष्टौ सामुद्रीणां महामुने  ॥ विप्_२,४।९१ ॥  
भोजनं पुष्करद्वीपे तत्र स्वयमुपस्थितम्  ।  
षड्रसं भुञ्जते विप्र प्रजाः सर्वाः सदैव हि  ॥ विप्_२,४।९२ ॥  
स्वादूदकस्य परितो दृस्यते लोकसंस्थितिः  ।  
द्विगुणा काञ्चनी भूमिः सर्वजन्तुविवर्जिता  ॥ विप्_२,४।९३ ॥  
लोकालोकस्ततः शैलो जोजनायुतविस्तृतः  ।  
उच्छ्रायेणापि तावन्ति सहस्राण्यचलो हि सः  ॥ विप्_२,४।९४ ॥  
ततस्तमः समावृत्य तं शौलं सर्वतः स्थितम्  ।  
तमश्चाण्डकटाहेन समन्तात्परिवेष्टितम्  ॥ विप्_२,४।९५ ॥  
पञ्चशत्कोटिविस्तारा सेयमुर्व महामुने  ।  
सहैवाण्डकटाहेन सद्वीपाब्धिमहीधरा  ॥ विप्_२,४।९६ ॥  
सेयं धात्री विधात्री च सर्वभूतगुणाधिका  ।  
आधारभू६ता सर्वेषां मैत्रेय जगतामिति  ॥ विप्_२,४।९७ ॥  
इति श्रीविष्णुमहापुराणे द्वितीये ऽंशे चतुर्थो ऽध्यायः (४)  
  
  
_____________________________________________________________  
  
  
श्रीपराशर उवाच  
विस्तार एष कथितः पृथिव्या भवतो मया  ।  
सप्ततिस्तु सहस्राणि द्विजोच्छ्रायोपि कथ्यते  ॥ विप्_२,५।१ ॥  
दशसाहस्रमेकैकं पातालं मुनिसत्तम  ।  
अतलं वितलं चैव नितलं च गभस्तिमत्  ।  
महाख्यं सुतलं चाग्र्यं पातालं चापि सप्तमम्  ॥ विप्_२,५।२ ॥  
शुक्लाकृष्णारुणाः पीताः शर्कराः शैलकाञ्चनाः  ।  
भूमयो यत्र मैत्रेय परग्रासादमण्डिताः  ॥ विप्_२,५।३ ॥  
तेषु दानवदैतेया यक्षाश् च शतशस् तथा  ।  
निवसन्ति महानागजा तयश् च महामुने  ॥ विप्_२,५।४ ॥  
स्वर्लोकादपि रम्याणि पातालानीति नारदः  ।  
प्राह स्वर्गसदं मध्ये पातालाभ्यागतो दिवि  ॥ विप्_२,५।५ ॥  
आह्लादकारिणः शुभ्रा मणयो यत्र सुप्रभाः  ।  
नागाभरणभूषासु पातालं केन तत्समम्  ॥ विप्_२,५।६ ॥  
दैत्यदानवकन्याभिर् इतश्चैतश् च शोभिते  ।  
पाताले कस्य न प्रीतिर्विमुक्तस्यापि जायते  ॥ विप्_२,५।७ ॥  
दिवार्करश्मयो यत्र प्रभां तन्वन्ति नातपम्  ।  
शशिरश्मिर् न शीताय निशि द्योताय केवलम्  ॥ विप्_२,५।८ ॥  
भक्ष्यभोज्यमहापानमुदितैर् अपि भोगिभिः  ।  
यत्र न ज्ञायते कालो गतोपि दनुजादिभिः  ॥ विप्_२,५।९ ॥  
वनानि नद्यो रम्याणि सरांसि कमलाकराः  ।  
पुंस्कोकिलाभिलापाश् च मनोज्ञान्यम्बराणि च  ॥ विप्_२,५।१० ॥  
भूषणान्यतिशुभ्राणि गन्धाढ्यं चानुलेपनम्  ।  
वीणावेणुमृदङ्गानां स्वनैर् अपूरितानि च  ॥ विप्_२,५।११ ॥  
एतान्यन्यानि चोदारभग्यभोग्यानि तानवैः  ।  
दैत्योरगैश् च भुज्यन्ते पातालान्तरगोचरैः  ॥ विप्_२,५।१२ ॥  
पातालानामधश्चास्ते विष्णोर्या तामसी तनुः  ।  
शेषख्या यद्रुणान्वक्तुं न शक्ता दैत्यदानवाः  ॥ विप्_२,५।१३ ॥  
योनन्तः पाठ्यते सिद्धैर् दैवो देवर्षिपूजितः  ।  
स सहस्रशिरा व्यक्तस्वस्तिकामलभूषणः  ॥ विप्_२,५।१४ ॥  
फणामणिसहस्रेण यः स विद्योतयन्दिशः  ।  
सर्वान्करोति निर्विर्यान् हिताय जगतो ऽसुरान्  ॥ विप्_२,५।१५ ॥  
मदाघूर्णितनेत्रोसौ यः सदैवैककुम्डलः  ।  
किरिटी स्रग्धरो भाति साग्निः श्वेत इवाचलः  ॥ विप्_२,५।१६ ॥  
नीलवासा मदोत्सिक्तः श्वेतहारोपशोभितः  ।  
साभ्रगङ्गाप्रवाहोसौ कैलासाद्रिरिवापरः  ॥ विप्_२,५।१७ ॥  
लाङ्गलासक्तहस्ताग्रो बिभ्रन्मुसलमुतमम्  ।  
उपास्यते स्वयं कान्त्या यो वारुण्या च मूर्तया  ॥ विप्_२,५।१८ ॥  
कल्पान्ते यस्य वक्त्रेभ्यो विषानलशिखोज्ज्वलः  ।  
सङ्कर्षणात्मको रूद्रो निष्क्रम्यात्ति जगत्त्रयम्  ॥ विप्_२,५।१९ ॥  
स बिभ्रच्छेखरीभूतमशेषं क्षितिमण्डलम्  ।  
आस्ते पातालमूलस्थः शेषो ऽशेषसुरार्चितः  ॥ विप्_२,५।२० ॥  
तस्य वीर्यं प्रभावश् च स्वरूपं रूपमेव च  ।  
न हि वर्णयितुं शक्यं ज्ञातुं च त्रिदशैर् अपि  ॥ विप्_२,५।२१ ॥  
यस्यैषा सकला पृथ्वी फणामणिशिखारूणा  ।  
आस्ते कुसुममालेव कस्तद्वीर्यं वदिष्यति  ॥ विप्_२,५।२२ ॥  
यदा विजृम्भतेनन्तो मदाघूर्णितलोचनः  ।  
तदा चलति भूरेषा साब्धितोया सकानना  ॥ विप्_२,५।२३ ॥  
गन्धर्वाप्सरसः सिद्धाः किन्नरोरगचारणाः  ।  
नान्तं गुणानां गच्छन्ति तेनानन्तोयमव्ययः  ॥ विप्_२,५।२४ ॥  
यस्य नागवधूहस्तैर् लम्बितं हरि चन्दनम्  ।  
मुहुः श्वासानिलापास्तं याति दिक्क्षोदवासताम्  ॥ विप्_२,५।२५ ॥  
यमाराध्य पूराणर्षिर्गर्गो ज्योतींषि तत्त्वतः  ।  
ज्ञातवान्सकलं चैव निमित्तपठितं फलम्  ॥ विप्_२,५।२६ ॥  
तेनेयं नागवर्येण शिरसा विधृता मही  ।  
बिभर्ति मालां लोकानां सदेवासुरमानुषाम्  ॥ विप्_२,५।२७ ॥  
इति श्रीविष्णुमहाहुराणे द्वितीरये ऽंशे पञ्चमो ऽध्याय (५)  
  
  
_____________________________________________________________  
  
  
पराशर उवाच  
ततश् च नरका विप्र भुवोधः सलिलस्य च  ।  
पापिनो येषु पात्यन्ते ताञ्छृणुष्वमहामुने  ॥ विप्_२,६।१ ॥  
रौरवः सूकरो रोधस्तालो विशसनस् तथा  ।  
महाज्वालस्तप्तकुम्भो लवणेथ विलोहितः  ॥ विप्_२,६।२ ॥  
रूधिराम्भो वैतरणिः क्रिमिशः क्रिमिभोजनः  ।  
असिपत्रवनं कृष्णो लालाभक्षश् च दारुणः  ॥ विप्_२,६।३ ॥  
तथा पूयवहः पापो वह्निज्वालो ह्यधः शिराः  ।  
सन्दंशः कालसूत्रश् च तमश्चावीचिरेव च  ॥ विप्_२,६।४ ॥  
श्वभोजनोथाप्रतिष्ठश्चाप्रचिश् च तथा परः  ।  
इत्येवमादयश्चान्ये नरका भृशदारूणाः  ॥ विप्_२,६।५ ॥  
यमस्य विषये घोराः शस्त्राग्निभयदायिनः  ।  
पतन्ति येषु पुरुषाः पापकर्मरतास्तु ये  ॥ विप्_२,६।६ ॥  
कूटसाक्षी तथासम्यक्पक्षपातेन यो वदेत्  ।  
यश्चान्यदनृतं वक्ति स नरो याति रौरवम्  ॥ विप्_२,६।७ ॥  
भ्रूणहा पुरहन्ता च गौघ्नश् च मुनिसत्तम  ।  
यान्ति ते नरकं रोधं यश्चोच्छ्वासनिरोधकः  ॥ विप्_२,६।८ ॥  
सुरापो ब्रह्महा हर्ता सुवर्णस्य च सूकरे  ।  
प्रयान्ति नरके यश् च तैः संसर्गमुपैति वै  ॥ विप्_२,६।९ ॥  
राजन्यवैश्यहन्ता च तथैव गुरुतल्पगः  ।  
तप्तकुण्डेस्वसृगामी हन्ति राजभटांश् च यः  ॥ विप्_२,६।१० ॥  
साध्वीविक्रयकृद्बन्धपालः केसरिविक्रयी  ।  
तप्तलोहे पतन्त्य् एते यश् च च भक्तं परित्यजेत्  ॥ विप्_२,६।११ ॥  
स्नुषां सुतां चापि गत्वा महाज्वाले निपात्यते  ।  
अवमन्ता गुरूणां यो यश्चाक्रोष्टा नराधमः  ॥ विप्_२,६।१२ ॥  
वेददूषयितायश् च वेदविक्रयकश् च यः  ।  
अगम्यगामी यश् च स्यात्ते यान्ति लवणं द्विज  ॥ विप्_२,६।१३ ॥  
चोरो विलोहे पतति मर्यादादूषकस् तथा  ॥ विप्_२,६।१४ ॥  
देवद्विजपितृद्वेष्टा रत्नद्वषयिता च यः  ।  
स याति क्रिमिभक्षे वै क्रिमिशे च दुरिष्टकृत्  ॥ विप्_२,६।१५ ॥  
पितृदेवातिथींस् त्यक्त्वा पर्यश्नाति नराधमः  ।  
लालाभक्षे स यात्य् उग्रे शरकर्ता च वेधके  ॥ विप्_२,६।१६ ॥  
करोति कर्णनो यश् च यश् च खङ्गादिकृन्नरः  ।  
प्रयान्त्येते विशसने नरके भृशदरुणे  ॥ विप्_२,६।१७ ॥  
असत्प्रतिगृहीता तु नरके यात्यधोमुखे  ।  
अयाज्ययाजकश्चैव तथा नक्षत्रसूचकः  ॥ विप्_२,६।१८ ॥  
वेगी पूयवहे चैको याति मष्टान्नभुङ्गरः  ॥ विप्_२,६।१९ ॥  
लाक्षामासरसानां च तिलानां लवणस्य च  ।  
विक्रेता ब्रह्मणो याति तमेव नरकं द्विज  ॥ विप्_२,६।२० ॥  
मार्जारकुक्कुटच्छाग श्ववराहविहङ्गमान्  ।  
पोषयन्नरकं याति तमेव द्विजसत्तम  ॥ विप्_२,६।२१ ॥  
रङ्गोपजीवी कैवर्तः कुम्डाशी गरदस् तथा  ।  
सूची माहिषकश्चैव पर्वकारी च यो द्विजः  ॥ विप्_२,६।२२ ॥  
अगारदाही मित्रघ्नः शाकुनिर्ग्रमयाजकः  ।  
रुधिरान्धे पतन्त्येते सोमं विक्रीणते च ये  ॥ विप्_२,६।२३ ॥  
मखहा ग्रामहन्ता च याति वैतरणीं नरः  ॥ विप्_२,६।२४ ॥  
रेतः पातादिकर्तारो मर्यादाभेदिनो हि ये  ।  
ते कृष्णे यान्त्यशौचाश् च कुहकाजीविनश् च ये  ॥ विप्_२,६।२५ ॥  
असिपत्रवनं याति वनच्छेदी वृथैव यः  ।  
औरभ्रिको मृगव्याधो वह्निज्वाले पतन्ति वै  ॥ विप्_२,६।२६ ॥  
यान्त्येते द्विज तत्रैव ये चापाकेषु वह्निदाः  ॥ विप्_२,६।२७ ॥  
व्रतानां लोपको यश्चस्वाश्रमाद्विच्युतश् च यः  ।  
सन्दंशयातनामध्ये पततस्तावुभावपि  ॥ विप्_२,६।२८ ॥  
दिवा स्वप्ने च स्कन्दन्ते ये नरा ब्रह्मचारिणः  ।  
पुत्रैर् अध्यापिता ये च ते पतन्ति श्वभोजने  ॥ विप्_२,६।२९ ॥  
एते चान्ये च नरकाः शतशोथ सहस्रशः  ।  
येषु दुष्कृतकर्माणः पच्यन्ते यातनागताः  ॥ विप्_२,६।३० ॥  
यथैव पापान्येतानि तथान्यानि सहस्रशः  ।  
भुज्यन्ते तानि पुरुषैर् नरकान्तरगोचरैः  ॥ विप्_२,६।३१ ॥  
वर्णाश्रमविरुद्धं च कर्म कुर्वन्ति ये नराः  ।  
कर्मणा मनसा वाचा निरयेषु पतन्ति ते  ॥ विप्_२,६।३२ ॥  
अधः शिरोभिदृश्यन्ते नारकैर् दिवि देवताः  ।  
देवाश्चाधोमुखान्सर्वानधः पश्यन्ति नारकान्  ॥ विप्_२,६।३३ ॥  
स्थावराः क्रिमयोब्जाश् च पक्षिणः पशवो नराः  ।  
धार्मिकास्त्रिदशास्तद्धन्मोक्षिणश् च यथाक्रमम्  ॥ विप्_२,६।३४ ॥  
सहस्रभागप्रथमा द्वितीयानुक्रमास् तथा  ।  
सर्वे ह्येते महाभागा यावन्मुक्तिसमाश्रयाः  ॥ विप्_२,६।३५ ॥  
यावन्तो जन्तवः स्वर्गे तावन्तो नरकौकसः  ।  
पापकृद्याति नरकं प्रायाश्चित्तपराङ्मुखः  ॥ विप्_२,६।३६ ॥  
पापानामनुरूपाणि प्रायश्चित्तानि यद्यथा  ।  
तथा तथैव संस्मृत्य प्रोक्तानि परमर्षिभिः  ॥ विप्_२,६।३७ ॥  
पापे गुरूणि गुरुणि स्वल्पान्यल्पे च तद्विदः  ।  
प्रायश्चित्तानि मैत्रेय जगुः स्वायम्भुवादयः  ॥ विप्_२,६।३८ ॥  
प्रायश्चित्तान्यशेषाणि तपःकर्मत्मकानि वै  ।  
यानि तेषाणशेषाणां कृष्णानुस्मरणम्परम्  ॥ विप्_२,६।३९ ॥  
कृते पापे ऽनुतापो वै यस्य पुंसः प्रजायते  ।  
प्रायश्चित्तं तु तस्यैकं हरिसंस्मरणं परम्  ॥ विप्_२,६।४० ॥  
प्रातर्निशि तथा सन्ध्यामध्याह्नादिषु संस्मरन्  ।  
नारायणमवाप्नोति सद्यः पापक्षयन्नरः  ।  
विष्णुसंस्मरणात्क्षीणसमस्तक्लेशसञ्चयः  ।  
मुक्तिं प्रयाति स्वर्गाप्तिस्तस्य विघ्नोनुमीयते  ॥ विप्_२,६।४२ ॥  
वासुदेवे मनो यस्यजपहोमार्चनादिषु  ।  
तस्यान्तरायो मैत्रेय देवेन्द्रत्वादिकं फलम्  ॥ विप्_२,६।४३ ॥  
क्व नाकपृष्ठगमनं पुनरावृत्तिलक्षणम्  ।  
क्व जपो वासुदेवेति मुक्तिबीजमनुत्तमम्  ॥ विप्_२,६।४४ ॥  
तस्मादहर्निशं विष्णु संस्मरन्पुरुषो मुने  ।  
न याति नरकं मर्त्यः सङ्क्षीणाखिलपातकः  ॥ विप्_२,६।४५ ॥  
मनः प्रीतिकरः स्वर्गो नरकस्तद्विपर्ययः  ।  
नरकस्वर्गसञ्ज्ञे वै पापपुण्ये द्विजोत्तम  ॥ विप्_२,६।४६ ॥  
वस्त्वेकमेव दुःखाय सुखायेष्र्यागमाय च  ।  
कोपाय च यतस्तस्माद्वस्तु वस्त्वात्मकं कुतः  ॥ विप्_२,६।४७ ॥  
तदेव प्रीतये भूत्वा पुनर्दुःखा य जायते  ।  
तदेव कोपाय यतः प्रसादाय च जायते  ॥ विप्_२,६।४८ ॥  
तस्माद्दुःखात्मकं नास्ति न च किञ्चित्सुखात्मकम्  ।  
मनसः परिमामोयं सुखदुःखादिलक्षमः  ॥ विप्_२,६।४९ ॥  
ज्ञानमेव परं ब्रह्म ज्ञानं बन्धाय चेष्यते  ।  
ज्ञानत्मकमिदं विश्वं न ज्ञानाद्विद्यते परम्  ॥ विप्_२,६।५० ॥  
विद्याविद्येति मैत्रेय ज्ञानमेवोपधारय  ॥ विप्_२,६।५१ ॥  
एवमेतन्मयाख्यातं भवतो मण्डलं भुवः  ।  
पातालानि च सर्वाणि तथाव नरका द्विज  ॥ विप्_२,६।५२ ॥  
समुद्राः पर्वताश्चैव द्वीपा वर्षाणि निम्नगाः  ।  
सङ्क्षेपात्सर्वमाख्यातं किं भूयः श्रोतुमिच्छसि  ॥ विप्_२,६।५३ ॥  
इति श्रीविष्णुमहापुराणे द्वितीये ऽंशे षष्ठो ऽध्यायः (६)  
  
  
_____________________________________________________________  
  
  
मैत्रेय उवाच  
कथितं भूतलं ब्रह्मन्भमैतदखिलं त्वया  ।  
भुवर्लोकादिकांल् लोकाञ् छ्रोतुमिच्छाम्यहं मुने  ॥ विप्_२,७।१ ॥  
तथैव ग्रहसंस्थानं प्रमाणानि यथा तथा  ।  
समाचक्ष्व महाभाग तन्मह्यं परिपृच्छते  ॥ विप्_२,७।२ ॥  
श्रीपराशर उवाच  
रविचन्द्रमसोर्यावन्मयूखैर् अवभास्यते  ।  
ससमुद्रसरिच्छैला तावती पृथिवी स्मृता  ॥ विप्_२,७।३ ॥  
यावत्प्रमाणा पृथिवी विस्तारपरिमण्डलात्  ।  
नभस्तावन्प्रमाणं वै व्यासमण्डलतो द्विज  ॥ विप्_२,७।४ ॥  
भूमेर्यो जनलक्षे तु सौरं मैत्रेय मण्डलम्  ।  
लक्षाद्दिवाकरस्यापि मण्डलं शशिनः स्थितम्  ॥ विप्_२,७।५ ॥  
पूर्णो शतसहस्रे तु योजनानां निशाकरात्  ।  
नक्षत्रमण्डलं कृत्स्त्रमुपरिष्टात्प्रकाशते  ॥ विप्_२,७।६ ॥  
द्वे लक्षे चोत्तरे ब्रह्मन् बुधो नक्षत्रमण्डलात्  ।  
तावत्प्रमाणभागे तु बुधस्याप्युशनाः स्थितः  ॥ विप्_२,७।७ ॥  
अङ्गरकोपि शुक्रस्य तत्प्रमाणे व्यवस्थितः  ।  
लक्षद्वये तु भौमस्य स्थितो देवपुरोहितः  ॥ विप्_२,७।८ ॥  
सौरिर्बृहस्पतेश्चोर्ध्वं द्विलक्षे समवस्थितः  ।  
सप्तर्षिमण्डलं तस्माल्लक्षमेकं द्विजोत्तमा  ॥ विप्_२,७।९ ॥  
ऋषिभ्यस्तु सहस्राणां शतादूर्ध्वं व्यवस्थितः  ।  
मेढीभूतः समस्तस्य ज्योतिश्चक्रस्य वै ध्रुवः  ॥ विप्_२,७।१० ॥  
त्रैलोक्यमेतत्कथितमुत्सेधेन महामुने  ।  
इज्याफलस्य भूरेषा इज्या चात्र प्रतिष्ठिता  ॥ विप्_२,७।११ ॥  
ध्रुवादूर्ध्वं महर्लोको यत्र ते कल्पवासिनाः  ।  
एकयोजनकोटिस्तु यत्र ते कल्पवासिनः  ॥ विप्_२,७।१२ ॥  
द्वे कोटी तु जनो लोको यत्र ते ब्रह्मणः सुताः  ।  
सनन्दनाद्याः प्रथिता मैत्रेयामलचेतसः  ॥ विप्_२,७।१३ ॥  
चतुर्गणोत्तरे चोर्ध्वं जनलोकात्तपः स्थितः  ।  
वैराजा यत्र ते देवाः स्थिता दाहविवर्जिताः  ॥ विप्_२,७।१४ ॥  
षड्गुणेनतपोलोकान्सत्यलोको विराजते  ।  
अपुनर्मारका यत्र ब्रह्मलोको हि संस्मृतः  ॥ विप्_२,७।१५ ॥  
पादगम्यन्तु यत्किञ्चिद्वस्त्वस्ति पृथिवीमयम्  ।  
स भूर्लोकः समाख्यातो विस्तरो ऽस्य मयोदितः  ॥ विप्_२,७।१६ ॥  
भूमिमूर्यान्तरं यच्च सिद्धादिमुनिसेवितम्  ।  
भुवर्लोकस्तु सो ऽप्य् उक्तो द्वितीयो मुनिसत्तम  ॥ विप्_२,७।१७ ॥  
ध्रुवसूर्यान्तरं यच्च नियुतानि चतुर्दश  ।  
स्वर्लोकः सो ऽपि गदितो लोकसंस्थानचिन्तकैः  ॥ विप्_२,७।१८ ॥  
त्रैलोक्यमतत्कृतकं मैत्रेय परिपठ्यते  ।  
जनस्तपस् तथा सत्यमिति चाकृतकं त्रयम्  ॥ विप्_२,७।१९ ॥  
कृतकाकृतयोर्मध्ये महर्लोक इति स्मृतः  ।  
शुन्यो भवति कल्पान्ते योत्यन्तं न विनश्यति  ॥ विप्_२,७।२० ॥  
एते सप्त मया लोका मैत्रेय कथितास्तव  ।  
पातालानि च सप्तैव ब्रह्माण्डस्यैष विस्तरः  ॥ विप्_२,७।२१ ॥  
एतदण्डकटाहेन तिर्यक् चोध्वमधस् तथा  ।  
कपित्थस्य यथा बीजं सर्वतो वै समावृतम्  ॥ विप्_२,७।२२ ॥  
दशोत्तरेण पयसा मैत्रेयाण्डं च तद्वृतम्  ।  
सर्वोम्बुपरिधानोसौ वह्निना वेष्टितो बहिः  ॥ विप्_२,७।२३ ॥  
वह्निश् च वायुना वायुर्मैत्रेय नभसा वृतः  ।  
भूतादिना नभः सो ऽपि महता परिवेष्टितः  ।  
देशोत्तराम्यशेषाणि मैत्रेयैतानि सप्त वै  ॥ विप्_२,७।२४ ॥  
महान्तं च समावृत्य प्रधानं समवस्थितम्  ।  
अनन्तस्य न तस्यान्तः सङ्ख्यानं चापि विद्यते  ॥ विप्_२,७।२५ ॥  
तदनन्तम् असङ्ख्यात-प्रमाणं चापि वै यतः  ।  
हेतुभूतमशेषस्य प्रकृतिः सा परा मुने  ॥ विप्_२,७।२६ ॥  
अण्डानां तु सहस्राणां सहस्राण्ययुतानि च  ।  
ईदृशानां तथा तत्र कोटिकोटिशतानि च  ॥ विप्_२,७।२७ ॥  
हारुण्यग्निर्यथा तैलं तिले तद्वत्पुमानपि  ।  
प्रधाने ऽवस्थितो व्यापी चेतनात्मात्मवेदनः  ॥ विप्_२,७।२८ ॥  
प्रधानं च पुमांश्चैव सर्वभूतात्मभूतया  ।  
विष्णुशक्त्या महाबुद्धे वृतौ संश्रयधर्मिणौ  ॥ विप्_२,७।२९ ॥  
तयोः सैव पृथग्भावकारणं संश्रयस्य च  ।  
क्षोभकारणभूता च सर्गकाले महामते  ॥ विप्_२,७।३० ॥  
यथा सक्तं जले वातो बिभर्ति कणिकाशतम्  ।  
शक्तिः सापि तथा विष्णोः प्रधानपुरुषात्मकम्  ॥ विप्_२,७।३१ ॥  
यथा च पादयौर् मूलस्कन्धशाखादिसंयुतः  ।  
आदिबीजात्प्रभवति बीजान्यन्यानि वै ततः  ॥ विप्_२,७।३२ ॥  
प्रभावन्तिततस्तेभ्यः सम्भवन्त्यपरे द्रुमाः  ।  
तेपि तल्लक्षणद्रव्यकारणानुगता मुने  ॥ विप्_२,७।३३ ॥  
एवमव्याकृतात्पूर्वं जायन्ते महदादयः  ।  
विशंषान्ता स्ततस्तेभ्यः सम्भवन्त्यसुरादयः  ।  
तेभ्यश् च पुत्रास्तेषां च पुत्राणामपरे सुताः  ॥ विप्_२,७।३४ ॥  
बीजाद्वृक्षप्ररोहेण यथा नापचयस्तरोः  ।  
भूतानां भूतसर्गेण नैवास्त्यपचयस् तथा  ॥ विप्_२,७।३५ ॥  
सन्निधानाद्यथाकाशकालाद्याः कारणं तरोः  ।  
तथैवापरिणामेव विश्वस्य भगवान्हरिः  ॥ विप्_२,७।३६ ॥  
व्रीहिबीजे यथा मूलं नालं पत्राङ्कुरौ तथा  ।  
काण्डकोषस्तु पुष्पं च क्षीरं तद्वच्च तण्जुलाः  ॥ विप्_२,७।३७ ॥  
तुषाः कणाश् च सन्तो वै यान्त्याविर्भावमात्मनः  ।  
प्ररोहहेतुसामग्र्यमासाद्य मुनिसत्तम  ॥ विप्_२,७।३८ ॥  
तथा कर्मस्वनेकेषु देवाद्याः समवस्थिताः  ।  
विष्णुशक्तिं समासाद्य प्ररोहमुपयान्ति वै  ॥ विप्_२,७।३९ ॥  
स च विष्णुः परं ब्रह्म यतः सर्वमिदं जगत्  ।  
जगच्च यो यत्र चेदं यस्मिंश् च लयमेष्यति  ॥ विप्_२,७।४० ॥  
तद्ब्रह्म तत्परं धाम सदसत्परमं पदम्  ।  
यस्य सर्वमभेदेन यतश्चैतच्चराचरम्  ॥ विप्_२,७।४१ ॥  
स एव मूल प्रकृतिर्व्यक्तरूपी जगच्च सः  ।  
तस्मिन्नेव लयं सर्वं याति तत्र च तिष्ठति  ॥ विप्_२,७।४२ ॥  
कत्ता क्रियाणां स च इज्यते क्रतुः स एवतत्कर्मफलं च तस्य  ।  
स्त्रुगादियत्साधनमप्यशेषं हरेर्न किञ्चिव्द्यतिरिक्तमस्ति  ॥ विप्_२,७।४३ ॥  
इति श्रीविष्णुमहापुराणे द्वितीये ऽंशे सप्तमो ऽध्यायः (७)  
  
  
_____________________________________________________________  
  
  
प्राशर उवाच  
व्याख्यातमैतद्ब्रह्मण्डसंस्थानं तव सुव्रत  ।  
ततः प्रमाणसंस्थाने सूर्यादीनां शृणुष्व मै  ॥ विप्_२,८।१ ॥  
योजनानां सहस्राणि भास्करस्य रथो नव  ।  
ईषादण्डस्तथैवास्य द्विगुणो मुनिसत्तम  ॥ विप्_२,८।२ ॥  
सार्धकोटिस् तथा सप्त नियुतान्यधिकानि वै  ।  
योजनानां तु तस्याक्षस्तत्र चक्रं प्रतिष्ठितम्  ॥ विप्_२,८।३ ॥  
त्रिनाभिमति पञ्चारे षण्णेमिन्यत्रयात्मके  ।  
संवत्सरमये कृत्स्त्रं कालचक्रं प्रतिष्ठितम्  ॥ विप्_२,८।४ ॥  
हयाश् च सप्तच्छदांसि तेषां नामानि मे शृणु  ।  
गायत्री च बृहत्युष्णिग्जगती त्रिष्टुभेव च  ।  
अनुष्टुप्पङ्क्तिरित्युक्ता छन्दांसि हरयो रवेः  ॥ विप्_२,८।५ ॥  
चत्वारिंशत्सहस्राणि द्वितीयो ऽक्षो विवस्वतः  ।  
पञ्चान्यानि तु सार्धानि स्यन्दनस्य महामते  ॥ विप्_२,८।६ ॥  
आक्षप्रमाणमुभयोः प्रमाणं तद्युगार्धयो  ।  
ह्रस्वोक्षस्तद्युगार्धेन ध्रुवाधारो रथस्य वै  ।  
द्वितीयेक्षे तु तच्चक्रं सस्थितं मानसाचले  ॥ विप्_२,८।७ ॥  
मानसोत्तरशैलस्य पूर्वतो वासवी पुरी  ।  
दक्षिणे तु यम स्यान्याप्रतीच्यां वरुणस्य च  ।  
उत्तरेण च सोमस्य तासां नामानि मे शृणु  ॥ विप्_२,८।८ ॥  
वस्वौकसारा शक्रस्य याम्या संयमनी तथा  ।  
पुरी सुखाजलेशस्य सोमस्य च विभावरी  ॥ विप्_२,८।९ ॥  
काष्ठां गतो दक्षिणतः क्षिप्तेषुरिव सर्पति  ।  
मैत्रेय भगवान्भानुर्ज्योतिषां चक्रसंयुतः  ॥ विप्_२,८।१० ॥  
अहोरात्रव्यवस्थानकारणं भगवान्रविः  ।  
देवयानः परः पन्था योगिनां क्लेशसङ्क्षये  ॥ विप्_२,८।११ ॥  
दिवसस्य वरिर्मध्ये सर्वाकालं व्यवस्थितः  ।  
सर्वद्वीपेषु मैत्रेय निशार्धस्य च सन्मुखः  ॥ विप्_२,८।१२ ॥  
उदयास्तमने चैव सर्वकालं तु सम्मुखे  ।  
विदिशासु त्वशेषासु तथा ब्रह्मन् दिशासु च  ॥ विप्_२,८।१३ ॥  
यैर् यत्र दृश्यते भास्वान्स तेषामुदयः स्मृतः  ।  
तिरोभावं च यत्रैति तत्रैवास्तमनं रवेः  ॥ विप्_२,८।१४ ॥  
नैवास्तमनमर्कस्य नोदयः सर्वदा सतः  ।  
उदयास्तमनाख्यं हि दर्शनादर्शनं रवेः  ॥ विप्_२,८।१५ ॥  
शक्रादीनां पुरे तिष्ठन् स्पृशत्येष पुरत्रयम्  ।  
विकोणौ द्वौ विकोणस्थस्त्रीन् कोणान्द्वे पुरे तथा  ॥ विप्_२,८।१६ ॥  
उदितो वर्धमानाभिरामध्याह्नात्तपन्रविः  ।  
ततः परं ह्रसन्तीभिर् गोभिर् अस्तं नियच्छति  ॥ विप्_२,८।१७ ॥  
उदयास्तमनाभ्यां च स्मृते पूर्वापरे दिशौ  ।  
यावत्पुरस्तात्तपति तावत्पृष्ठे च पार्श्वयोः  ॥ विप्_२,८।१८ ॥  
ऋते ऽमरगिरेर्मेरोरुपरि ब्रह्मणः सभाम्  ।  
येये मरीचयोर्कस्य प्रयान्ति ब्रह्मणः सभाम्  ।  
तेते निरस्तास्तद्भासा प्रतीपमुपयान्ति वै  ॥ विप्_२,८।१९ ॥  
तस्माद्दिश्युत्तरस्यां वै दिवारात्रिः सदैव हि  ।  
सर्वेषां द्वीपवर्षाणां सेरुरुत्तरतो यतः  ॥ विप्_२,८।२० ॥  
प्रभा विवस्वतो रात्रावस्तं गच्छति भास्करे  ।  
विशत्यग्निमतो रात्रौ वह्निर्दूरात्प्रकाशते  ॥ विप्_२,८।२१ ॥  
वह्नोः प्रभा तथा भानुर्दिनेष्वाविशति द्विज  ।  
अतीव वह्निसंयोगादतः सूर्यः प्रकाशते  ॥ विप्_२,८।२२ ॥  
तेजसी भास्कराग्नेये प्रकाशोष्णस्वरूपिणी  ।  
परस्परानुप्रवेशादाप्यायेते दिवानिशम्  ॥ विप्_२,८।२३ ॥  
दक्षिणोत्तरभूम्यर्ध समुत्तिष्ठति भास्करे  ।  
आहोरात्रं विशत्यम्भस्तमः प्राकाश्यशीलवत्  ॥ विप्_२,८।२४ ॥  
आताम्रा हि भवत्यापो दिवानक्तप्रवेशनात्  ।  
दिनं विशति चैवाम्भो भास्करेस्तमुपेयुषि  ।  
तस्माच्छुक्ला भवन्त्यापो नक्तमह्नः प्रवेशनात्  ॥ विप्_२,८।२५ ॥  
एवं पुष्करमध्येन यदा याति दिवाकरः  ।  
त्रिंशद्भागस्तु मेदिन्यास्तदा मौहूर्तिकी गतिः  ॥ विप्_२,८।२६ ॥  
कुलालचक्रपर्यन्ते भ्रमन्नेष दिवाकरः  ।  
करोत्यहस् तथा रात्रिं विमुञ्चन्मेदिनीं द्विजः  ॥ विप्_२,८।२७ ॥  
अयनस्योत्तरस्यादौ मकरं याति भास्करः  ।  
ततः कुम्भं च मीनं च राशे राश्यन्तरं द्विज  ॥ विप्_२,८।२८ ॥  
त्रिष्वेतेष्वथ भुक्तेषु ततो वैषुवतीं गतिम्  ।  
प्रयाति सविता कुर्वन्नहोरात्रं ततः समम्  ॥ विप्_२,८।२९ ॥  
ततो रात्रिः क्षयं याति वर्धते ऽनुदिनं दिनम्  ॥ विप्_२,८।३० ॥  
ततश् च मिथुनस्यान्ते परां काष्ठामुपागतः  ।  
राशिं कर्कटकं प्राप्य कुरुते दक्षिणायनम्  ॥ विप्_२,८।३१ ॥  
कुलालचक्रपर्यन्तो यथाशीघ्रं प्रवर्तते  ।  
दक्षिणप्रक्रमे सूर्यस् तथा शीघ्रं प्रवर्तते  ॥ विप्_२,८।३२ ॥  
अतिवेगितया कालं वायुवेगबलाच्चरन्  ।  
तस्मात्प्रकष्टां भूमिं तु कालेनाल्पेन गच्छति  ॥ विप्_२,८।३३ ॥  
सूर्यो द्वादशभिः शैघ्र्यान् मुहूर्ते दक्षिणायने  ।  
त्रयोदशार्धमृक्षाणामह्ना तु चरति द्विज  ।  
मुहूर्तैस् तावदृक्षाणि नक्तमष्टादशैश् चरन्  ॥ विप्_२,८।३४ ॥  
कुलालचक्रमध्यस्थो यथा मन्दं प्रसर्पति  ।  
तथोदगयने सूर्यः सर्पते मन्दविक्रमः  ॥ विप्_२,८।३५ ॥  
तस्माद्दीर्घेण कालेन भूमिमल्पां तु गच्चति  ।  
अष्टादशसुहूर्तं यदुत्तरायणपश्चिमम्  ॥ विप्_२,८।३६ ॥  
अहर्भवति तच्चापि चरते मन्दविक्रमः  ॥ विप्_२,८।३७ ॥  
त्रयोदशार्धमह्ना तु ऋक्षाणां चरते रविः  ।  
मुहूर्तैस् तावदृक्षाणि रात्रौ द्वादशभिश्चरन्  ॥ विप्_२,८।३८ ॥  
अतो मन्दतरं नाभ्यां चक्रं भ्रमति वै यथा  ।  
मृत्पिण्ड इव मध्यस्थो ध्रुवो भ्रमति वै तथा  ॥ विप्_२,८।३९ ॥  
कुलालचक्रनाभिस् तु यथा तत्रैववर्तते  ।  
ध्रुवस् तथा हि मैत्रेय तत्रैव परिवर्तते  ॥ विप्_२,८।४० ॥  
उभयोः काष्ठयोर्मध्ये भ्रमतो मण्डलानि तु  ।  
दिवा नक्तं च सूर्यस्य मन्दा शीघ्राच वै गतिः  ॥ विप्_२,८।४१ ॥  
मन्दाह्नि यस्मिन्नयने शीघ्रा नक्तं तदा गतिः  ।  
शीघ्रा निशि यदा चास्य तदा मन्दा दिवा गतिः  ॥ विप्_२,८।४२ ॥  
एक प्रमाणमेवैष मार्गं याति दिवाकरः  ।  
अहोरात्रेण यो भुङ्क्ते समस्ता राशयो द्विज  ॥ विप्_२,८।४३ ॥  
षडेव राशीन् यो भुङ्क्ते रात्रावन्यांश् च षड्दिवा  ॥ विप्_२,८।४४ ॥  
राशिप्रमाणजनिता दीर्घह्रस्वात्मता दिने  ।  
तथा निशायां राशीनां प्रमाणैर् लघुदीर्घता  ॥ विप्_२,८।४५ ॥  
दिनादेर्दिर्घह्रस्वत्वं तद्भोगेनैव जायते  ।  
उत्तरे प्रक्रमे शीघ्रा निशि मन्दा गतिर्दिवा  ॥ विप्_२,८।४६ ॥  
दक्षिणे त्वयने चैव विपरीतां विवस्वतः  ॥ विप्_२,८।४७ ॥  
उषा रात्रिः समाख्याताव्युष्टिश्चाप्युच्यते दिनम्  ।  
प्रोच्यते च तथा सन्ध्या उषाव्युष्ट्योर्यदन्तरम्  ॥ विप्_२,८।४८ ॥  
सन्ध्याकाले च सम्प्राप्ते रौद्रे परमदारुणे  ।  
मन्देहा राक्षसा घोराः सूर्यमिच्छिन्ति खादितुम्  ॥ विप्_२,८।४९ ॥  
प्रजापतिकृतः शापस्तेषां मैत्रेय रक्षसाम्  ।  
अक्षयत्वं शरीराणां मरणं च दिने दिने  ॥ विप्_२,८।५० ॥  
ततः सूर्यस्य तैर् युद्धं भवत्यत्यन्तदारुणम्  ।  
ततो द्विजोत्तमा स्तोयं सङ्क्षिपन्ति महामुने  ॥ विप्_२,८।५१ ॥  
ओङ्कारब्रह्मसंयुक्तं गायत्र्या चाभिमन्त्रितम्  ।  
तेन दह्यन्ति ते पापा वज्रीभूतेन वारिणा  ॥ विप्_२,८।५२ ॥  
अग्निहोत्रे हूयते या समन्त्रा प्रथमाहुतिः  ।  
सूर्योज्योतिः सहस्रांशु समा दीप्यति भास्करः  ॥ विप्_२,८।५३ ॥  
ओङ्कारो भगवान्विष्णुस्त्रिधामा वचसां पतिः  ।  
तदुच्चारणतस्ते तु विनाशं यान्ति राक्षसाः  ॥ विप्_२,८।५४ ॥  
वैष्णुव्ॐशः परः सूर्यो योन्तर्ज्योतिरसम्प्लवम्  ।  
अभियायक ओङ्कारस्तस्य तत्प्रेरकं परम्  ॥ विप्_२,८।५५ ॥  
तेन सम्प्रेरितं ज्योतिर् ॐकारेणाथ दीप्तिमत्  ।  
दहत्यशेषरक्षांसि मन्देहाख्यान्यघानि वै  ॥ विप्_२,८।५६ ॥  
तस्मान्नोल्लङ्घनं कार्यं सन्ध्योपासनकर्मणः  ।  
स हन्ति सूर्यं सन्ध्याया नोपास्तिं कुरुते तु यः  ॥ विप्_२,८।५७ ॥  
ततः प्रयाति भगवान्ब्राह्मणैर् अभिरक्षितः  ।  
वालखिल्यादिभिश्चैव जगतः पालनोद्यतः  ॥ विप्_२,८।५८ ॥  
काष्ठा निमेषा दश पञ्च चैव त्रिंशच्च काष्ठा गणयेत्कलां च  ।  
त्रिंशत्कलश्चैव भवेन्मुहूर्तस्तैस् त्रिंशता रात्र्यहनी समेते  ॥ विप्_२,८।५९ ॥  
ह्रासवृद्धी त्वहर्भागोर्दिवसानां यथाक्रमम्  ।  
सन्ध्यामुहूर्तमात्रा वै ह्रासवृद्धौ समा स्मृता  ॥ विप्_२,८।६० ॥  
रेखाप्रभृत्यथादित्ये त्रिमुहूर्तगते रवौ  ।  
प्रातः स्मृतस्ततः कालो भागश्चाह्नः स पञ्चमः  ॥ विप्_२,८।६१ ॥  
तस्मात्प्रातस्तनात्कालात्त्रमुहूर्तस्तु सङ्गवः  ।  
मध्याह्नस्त्रिमुहूर्तस्तु तस्मात्कालात्तु सङ्गवात्  ॥ विप्_२,८।६२ ॥  
तस्मान्माध्याह्निकात्कालादपराह्न इति स्मृतः  ।  
त्रय एव मुहूर्तास्तु कालभागः स्मृतो बुधैः  ॥ विप्_२,८।६३ ॥  
आपराह्ने व्यतीते तु कालः सायाह्न एव च  ।  
दशपञ्च मुहूर्तं वै मुहूर्तास्त्रय एव च  ॥ विप्_२,८।६४ ॥  
दशपञ्च मुहूर्तं वै अहर्वैषुवतं स्मृतम्  ॥ विप्_२,८।६५ ॥  
वर्धते ह्रसेत चैवाप्ययने दक्षिणोत्तरे  ।  
अहस्तु ग्रसते रात्रिं रात्रिर्ग्रसति वासरम्  ॥ विप्_२,८।६६ ॥  
शरद्वसन्तयोर्मध्ये विषुवं तु विभाव्यते  ।  
तुलामेषगते भानौ समरात्रिदिनं तु तत्  ॥ विप्_२,८।६७ ॥  
कर्कटावस्थिते भानौ दक्षिणायनमुच्यते  ।  
उत्तरायणमप्युक्तं मकरस्थे दिवाकरे  ॥ विप्_२,८।६८ ॥  
त्रिंशन्मुहूर्तं कथितमहोरात्रं तु यन्मया  ।  
तानिपञ्चदश ब्रह्मन् पक्ष इत्यभिधीयते  ॥ विप्_२,८।६९ ॥  
मासः पक्षद्वयेनोक्तो द्वौ मासौ चार्कजावृतुः  ।  
ऋतुत्रयं चाप्ययनं द्वे ऽयने वर्षसञ्ज्ञिते  ॥ विप्_२,८।७० ॥  
संवत्सरादयः पञ्च चतुर्मासविकल्पिताः  ।  
निश्चयः सर्वकाल्सय युगमित्यभिधीयते  ॥ विप्_२,८।७१ ॥  
संवत्सरस्तु प्रथमो द्वितीयः परिवत्सरः  ।  
इद्वत्सरस्तृतीयस्तु चतुर्थश्चानुवत्सरः  ।  
वत्सरः पञ्चमश्चात्र कालोयं युगसञ्ज्ञितः  ॥ विप्_२,८।७२ ॥  
यः श्वेतस्योत्तरः शैलः शृङ्गवानिति विश्रुतः  ।  
त्रीणि तस्य तु शृङ्गाणि मैरयं शृङ्गवान् स्मृतः  ॥ विप्_२,८।७३ ॥  
दक्षिणं चोत्तरं चैव मध्यं वैषुवतं तथा  ।  
शरद्वसन्तयोर्मध्ये तद्भानुः प्रतिपद्यते  ।  
मेषादौ च तुलादौ च मैत्रेय विषुवं स्मृतम्  ॥ विप्_२,८।७४ ॥  
तदा तुल्यमहोरात्रं करोति तिमिरापहः  ।  
दशपञ्च मुहूर्तं वै तद् एतद् उभयं स्मृतम्  ॥ विप्_२,८।७५ ॥  
प्रथमे कृत्तिकाभागे यदा भास्वांस्तदा शशी  ।  
विशाखानां चतुर्थे ऽंशे मुने तिष्ठत्यसंशयम्  ॥ विप्_२,८।७६ ॥  
विशाखानां यदा सूर्यश्चरत्यंशं तृतीयकम्  ।  
तदा चन्द्रं विजानीयात्कृत्तिकाशिरसि स्थितम्  ॥ विप्_२,८।७७ ॥  
तदैव विषुवाख्यो ऽयं कालः पुण्यो ऽभिधीयते  ।  
तदा दानादि देयानि देवेभ्यः प्रयतात्मभिः  ॥ विप्_२,८।७८ ॥  
ब्रह्मणेभ्यः पितृभ्यश् च मुखमेतत्तु दानाजम्  ।  
दत्तदानस्तु विषुवे कृतकृत्योभिजायते  ॥ विप्_२,८।७९ ॥  
अहोरात्रार्धमासा तु कलाः काष्ठाः क्षणास् तथा  ।  
पौर्णमासी तथा ज्ञेया अमावास्या तथैव च  ।  
सिनीवाली कुहूश्चैव एका चानुमतिस् तथा  ॥ विप्_२,८।८० ॥  
तपस्तपस्यै मधुमाधवौ च शुक्रः शुचिश्चायनमुत्तरं स्यात्  ।  
नभोनभस्यौ च इषस्तथोर्जःसहः सहस्याविति दक्षिणं तत्  ॥ विप्_२,८।८१ ॥  
लोका लोकश् च यः शैलः प्राग् उक्तो भवतो मया  ।  
लोकपालास्तु चत्वारस्तत्र तिष्ठन्ति सुव्रताः  ॥ विप्_२,८।८२ ॥  
सुधामा शङ्खपाच्चैव कर्दमस्यात्मजौ द्विज  ।  
हिरण्यरोमा चैवान्यश्चतुर्थः केकुमानपि  ॥ विप्_२,८।८३ ॥  
निर्धन्द्वा निरभीमाना निस्तन्द्रा निष्परिग्रहाः  ।  
लोकपालाः स्थिता ह्येते लोका लोके चतुर्दिशम्  ॥ विप्_२,८।८४ ॥  
उत्तरं पदगस्त्यस्य अजवीथ्याश् च दक्षिणम्  ।  
पितृयानः स वै पन्था वैश्वानरपथाद्बाहिः  ॥ विप्_२,८।८५ ॥  
तत्रासते महात्मान ऋषयो ये ऽग्निहोत्रिणः  ।  
भूतारम्भकृतं ब्रह्म शंसन्तो ऋत्विगुद्यताः  ।  
प्रारभन्ते तु ये लोकास्तेषां पन्थाः स दक्षिणः  ॥ विप्_२,८।८६ ॥  
चलितं ते पुनर्ब्रह्म स्थापयन्ति युगेयुगे  ।  
सन्तत्या तपसा चैव मर्यादाभिः श्रुतेन च  ॥ विप्_२,८।८७ ॥  
जायमानास्तु पूर्वे च पश्चिमानां गृहेषु वै  ।  
पश्चिमाश्चैव पूर्वेषां जायन्ते विधनेष्विह  ॥ विप्_२,८।८८ ॥  
एवमावर्तमानास्ते तिष्ठन्ति नियतव्रताः  ।  
सवितुर्दक्षिणं मार्गं श्रिता ह्यचन्द्रतारकम्  ॥ विप्_२,८।८९ ॥  
नागावीथ्युत्तरं यच्च सप्तर्षिभ्यश् च दक्षिणम्  ।  
उत्तरः सवितुः पन्था देवयानश् च स स्मृतः  ॥ विप्_२,८।९० ॥  
तत्र ते वासिनः सिद्धाविमला ब्रह्मचारिणः  ।  
सन्ततिं ते जुगुप्सन्ति तस्मान्मृत्युर्जितश् च तैः  ॥ विप्_२,८।९१ ॥  
अष्टाशीतिसहस्राणि मुनीनामूर्ध्वरेत साम्  ।  
उदक्पन्थनमर्यम्णः स्थिता ह्याभूतसम्प्लवम्  ॥ विप्_२,८।९२ ॥  
ते सेप्रयोगाल्लोभस्य मैथुनस्य च वर्जनात्  ।  
इच्छाद्वेषाप्रवृत्त्या च भूतारम्भवि वर्जनात्  ॥ विप्_२,८।९३ ॥  
पुनश् च कामासंयोगाच्छब्दादेर्देषदर्शनात्  ।  
इत्येभिः कारणैः शुद्धास्तेमृतत्वं हि भेजिरे  ॥ विप्_२,८।९४ ॥  
आभूतसम्प्लवं स्थानममृतत्वं विभाव्यते  ।  
त्रैलोक्यस्थितिकालोयमपुनर्मार उच्यते  ॥ विप्_२,८।९५ ॥  
ब्रह्महत्याश्वमेधाभ्यां पापपुण्यकृतो विधिः  ।  
आभूतसम्प्लवान्तन्तु फलमुक्तं तयोर्द्विज  ॥ विप्_२,८।९६ ॥  
यावन्मात्रे प्रदेशे तु मैत्रेयावस्थितो ध्रुवः  ।  
क्षयमायाति तावत्तु भूमेराभूतसम्प्लवात्  ॥ विप्_२,८।९७ ॥  
ऊर्ध्वोत्तरमृषिभ्यस्तु ध्रुवो यत्र व्यवस्थितः  ।  
एतद्विष्णुपदं दिव्यं तृतीयं व्योम्नि भासुरम्  ॥ विप्_२,८।९८ ॥  
निर्धूतदोषपङ्कानां यतीनां संयतात्मनाम्  ।  
स्थानं तत्परमं विप्र पुण्यपापपरिक्षये  ॥ विप्_२,८।९९ ॥  
अपुण्यपुण्योपरमे क्षीणाशेषाप्तिहेतवः  ।  
यत्र गत्वा न शोचन्ति तद्विष्णोः परपं पदम्  ॥ विप्_२,८।१०० ॥  
धर्मध्रुवाद्यास्तिष्ठन्ति यत्र ते लोकसाक्षिणः  ।  
तत्सार्ष्ट्योत्पन्नयोगर्धिस्तद्विष्णोः परमम्पदम्  ॥ विप्_२,८।१०१ ॥  
यत्रोतमेतत्प्रोतं च यद्भूतं सचराचरम्  ।  
भव्यं य विश्वं मैत्रेय तद्विष्णोः परमं पदम्  ॥ विप्_२,८।१०२ ॥  
दिवीव चक्षुराततंयोगिनां तन्मयात्मनाम्  ।  
विवेकज्ञानदृष्टं च तद्विष्णोः परमं पदम्  ॥ विप्_२,८।१०३ ॥  
यस्मिन्प्रतिष्ठितो भास्वान्मेढीभूतः स्वयं ध्रुवः  ।  
ध्रुवे च सर्वज्योतींषि ज्योतिष्वम्भोमुचो द्विज  ॥ विप्_२,८।१०४ ॥  
मेघेषु सङ्गता वृष्टिर्वृष्टेः सृष्टेश् च पोषणम्  ।  
आप्यायनं च सर्वेषां देवादीनां महामुने  ॥ विप्_२,८।१०५ ॥  
ततश्चाज्याहुतिद्वारा पोषितास्ते हविर्भुजः  ।  
वृष्टेः कारणतां यान्ति भूतानां स्थितये पुनः  ॥ विप्_२,८।१०६ ॥  
एवमेतत्पदं विष्णोस्तृतीयममलात्मकम्  ।  
आधारभूतं लोकानां त्रयाणां वृष्टिकारणम्  ॥ विप्_२,८।१०७ ॥  
ततः प्रभवति ब्रह्मन् सर्वपापहरा सरित्  ।  
गङ्गा देवाङ्गनाङ्गानामनुलेपनपिञ्जरा  ॥ विप्_२,८।१०८ ॥  
वामपादाम्बुजाङ्गुष्ठ-नखस्त्रोतोविनिर्गताम्  ।  
विष्णोर्बिभार्ति यां भक्त्या शिरसाहर्निशं ध्रुवः  ॥ विप्_२,८।१०९ ॥  
ततः सप्तर्षयो यस्याः प्राणायामपरा यणाः  ।  
तिष्ठन्ति वीचिमालाभिरुह्यमानजटाजले  ॥ विप्_२,८।११० ॥  
वार्योघैः सन्ततैर् यस्याः प्लावितं शशिमण्डलम्  ।  
भूयोधिकतरां कान्तिं वहत्येतदुह क्षये  ॥ विप्_२,८।१११ ॥  
मेरुपृष्टे पतत्युच्चैर् निष्क्रान्ता शशिमण्डलात्  ।  
जगतः पावनार्थाय प्रयाति च चतुर्दिशम्  ॥ विप्_२,८।११२ ॥  
सीती चालकनन्दा च चक्षुर्भद्रा च संस्थिता  ।  
एकैव या चतुर्भेदा दिग्भेदगतिलक्षणा  ॥ विप्_२,८।११३ ॥  
भेदं चालकनन्दाख्यं यस्याः शर्वोपि दक्षिणाम्  ।  
दधार शिरसा प्रीत्य वर्षाणामधिकं शतम्  ॥ विप्_२,८।११४ ॥  
शम्भोर्जटाकलापाच्च विनिष्क्रान्ताश्थिशर्कराः  ।  
प्लावयित्वा दिवं निन्ये या पापान्सगरात्मजान्  ॥ विप्_२,८।११५ ॥  
स्त्रातस्य सलिले यस्याः सद्यः पापं प्रणश्यति  ।  
अपूर्वपुण्यप्राप्तिश् च सद्यो मैत्रेय जायते  ॥ विप्_२,८।११६ ॥  
दत्ताः पितृभ्यो यत्रापस्तनयैः श्रद्धयान्वितैः  ।  
समाशतं प्रयच्छन्ति तृप्तिं मैत्रेय दुर्लभाम्  ॥ विप्_२,८।११७ ॥  
यस्यामिष्ट्वा महायज्ञैर् यज्ञेशं पुरुषोत्तमम्  ।  
द्विजभूपाः परां सिद्धिमवापुर्दिवि चेह च  ॥ विप्_२,८।११८ ॥  
स्नानाद्विधूतपापाश् च यज्जलैर् यतयस् तथा  ।  
केशबासक्तमनसः प्राप्ता निर्वाणमुत्तमम्  ॥ विप्_२,८।११९ ॥  
श्रुताभिलषिता दृष्टा स्पृष्टा पीतावगाहिता  ।  
या पावयति भूतानि कीर्तिता च दिवेदिने  ॥ विप्_२,८।१२० ॥  
गगागङ्गेति यैर् नामयोजनाना शतष्वपि  ।  
स्थितैर् उच्चारितं हन्ति पापं जन्मत्रयार्जितम्  ॥ विप्_२,८।१२१ ॥  
यतः सा पावनायालं त्रयाणां जगतामपि  ।  
समुद्भूता परं तत्तु तृतीयं भगवत्पदम्  ॥ विप्_२,८।१२२ ॥  
इति श्रीविष्णुमहापुराणे द्वितीये ऽंशे ऽष्टमो ऽध्यायः (८)  
  
  
_____________________________________________________________  
  
  
श्रीपारशर उवाच  
तारामयं भगवतः शिशुमाराकृति प्रभोः  ।  
दिवि रूपं हरेर् यत्तु तस्य पुच्छे स्थितो ध्रुवः  ॥ विप्_२,९।१ ॥  
सैष भ्रमन् भ्रामयति चन्द्रादित्यादिकान् ग्रहान्  ।  
भ्रमन्तमनु तं यान्ति नक्षत्राणि च चक्रवत्  ॥ विप्_२,९।२ ॥  
सूर्याचन्द्रमसौ तारा नक्षत्रामि ग्रहैः सह  ।  
वातानीकमयैर् बन्धैर् ध्रुवे बद्धानि तानि वै  ॥ विप्_२,९।३ ॥  
शिशुमाराकृति प्रोक्तं यद्रूपं ज्योतिषां दिवि  ।  
नारायणो ऽयनं धाम्नां तस्याधारः स्वयं हृदि  ॥ विप्_२,९।४ ॥  
उत्तानपादपुत्रस्तु तमाराध्य जगत्पतिम्  ।  
स तारा शिशुमारस्य ध्रुवः पुच्छे व्यवस्थितः  ॥ विप्_२,९।५ ॥  
आधारः शिशुमारस्य सर्वाध्यक्षो जनार्दनः  ।  
ध्रुवस्य शिशुमारस्तु ध्रुवे भानुर्व्यवस्थितः  ॥ विप्_२,९।६ ॥  
तदाधारं जगच्चेदं सदेवासुरमानुषम्  ॥ विप्_२,९।७ ॥  
येन विप्रविधानेन तन्ममैकमनाः शृणु  ।  
विवस्वानष्टभिर् मासैर् आदायापो रसात्मिकाः  ।  
वर्षत्यम्बुततश्चान्नमन्नादप्यखिलं जगत्  ॥ विप्_२,९।८ ॥  
विवस्वानंशुभिस् तीक्ष्णैर् आदाय जगतो जतम्  ।  
सोमं पुष्मात्यथेन्दुश् च वायुनाडीमयैर् दिवि  ।  
नालैर् विक्षिपते ऽभ्रेषु धूमाग्न्यनिलमूर्तिषु  ॥ विप्_२,९।९ ॥  
न भ्रश्यन्ति यतस्तेभ्यो जलान्यभ्राणि तान्यतः  ।  
अभ्रस्थाः प्रपतन्त्यापो वायुना समुदीरिताः  ।  
संस्कारं कांलजनितं मैत्रेयासाद्य निर्मलाः  ॥ विप्_२,९।१० ॥  
सरित्समुद्रभोमास्तु तथापः प्राणिसम्भवाः  ।  
चतुष्प्रकारा भगवानादत्ते सविता मुने  ॥ विप्_२,९।११ ॥  
आकाशगङ्गासलिलं तथादायगभस्तिमान्  ।  
अनभ्रगतमेवोर्व्यां सद्यः क्षिपति रश्मिभिः  ॥ विप्_२,९।१२ ॥  
तस्य संस्पर्शनिर्धूतपापपङ्को द्विजोत्तम  ।  
न याति नरकं मर्त्यो दिव्यं स्नानं हि तत्स्मृतम्  ॥ विप्_२,९।१३ ॥  
दृष्टसूर्यं हि यद्वारि पतत्यभ्रैर् विना दिवः  ।  
आकाशगङ्गासलिलं तद्गोभिः क्षिप्यते रवेः  ॥ विप्_२,९।१४ ॥  
कृत्तिकादिषु ऋक्षेषु विषमेषु च यद्दिवः  ।  
दृष्टार्कपतितं ज्ञेयं तद्गाङ्गं दिग्गजोज्झितम्  ॥ विप्_२,९।१५ ॥  
युग्मर्क्षेषु च यत्तोयं पतत्यर्कोज्झितं दिवः  ।  
तत्सूर्यरश्मिभिः सर्वं समादाय निरस्यते  ॥ विप्_२,९।१६ ॥  
उभयं पुण्यमत्यर्थं नृणां पापभयापहम्  ।  
आकाशगङ्गासलिलं दिव्यं स्नानं महामुने  ॥ विप्_२,९।१७ ॥  
यत्तु मैघैः समुत्सृष्टं वारि तत्प्राणिनां द्विज  ।  
पुष्णात्यौषधयः सर्वा जीवनायामृतं हि तत्  ॥ विप्_२,९।१८ ॥  
तेन वृद्धिं परां नीतः सकलश्चौषधीगणः  ।  
साधकः फलपाकन्तः प्रजानां द्विज जायते  ॥ विप्_२,९।१९ ॥  
तेन यज्ञान्यथाप्रोक्तान्मानवाः शास्त्रचक्षुषः  ।  
कुर्वन्त्यहरहस्तैश् च देवानाप्याययन्तिते  ॥ विप्_२,९।२० ॥  
एवं यज्ञाश् च वेदाश् च वर्णाश् च द्विजपूर्वकाः  ।  
सर्वे देवनिकायाश् च सर्वे भूतगणाश् च ये  ॥ विप्_२,९।२१ ॥  
वृष्ट्या धृतमिदं सर्वमन्नं निष्पाद्यते यया  ।  
सापि निष्पाद्यते वृष्टिः सवित्रा मुनिसत्तम  ॥ विप्_२,९।२२ ॥  
आधारभूतः सवितुर्ध्रुवो मुनिवरोत्तम  ।  
ध्रुवस्य शिशुपारो ऽसौ सो ऽपि नारायणात्मकः  ॥ विप्_२,९।२३ ॥  
हृदि नारायणस्तस्य शिशुमारस्यं संस्थितः  ।  
बिभर्ता सर्वभूतानामादिभूतः सनातनः  ॥ विप्_२,९।२४ ॥  
इति श्रीविष्णुमहापुराणे द्वितीये ऽंशे नवमो ऽध्यायः (९)  
  
  
_____________________________________________________________  
  
  
श्रीपराशर उवाच  
त्र्यशीतिमण्डलशतं काष्ठयोरन्तरं द्वयोः  ।  
आरोहणावरोहाभ्यां भानोरब्देन या गतिः  ॥ विप्_२,१०।१ ॥  
स रथोधिष्ठितो देवैर् आदित्यै ऋषिभिस् तथा  ।  
गन्धर्वैर् अप्सरोभिश् च ग्रामणीसर्पराक्षसैः  ॥ विप्_२,१०।२ ॥  
धाता क्रतुस्थला चैव पुलस्त्यो बासुकिस् तथा  ।  
रथभृद्ग्रामणीर्हेतिस्तुम्बुरुश्चैव सप्तमः  ॥ विप्_२,१०।३ ॥  
एते वसन्ति वै चैत्रे मधुमासे सदैव हि  ।  
मैत्रेय स्यन्दने भानोः सप्तमासाधिकारिणः  ॥ विप्_२,१०।४ ॥  
अर्यमा पुलहश्चैव रथौजाः पुञ्चिकस्थला  ।  
प्रहेतिः कच्छवीरश्व नारदश् च रथे रवेः  ॥ विप्_२,१०।५ ॥  
माधवे निवसन्त्येते शुचिसञ्ज्ञे निबोध मे  ॥ विप्_२,१०।६ ॥  
मित्रोत्रिस्तक्षको रक्षः पौरुषेयोथ मेनका  ।  
हाहा रथस्वनश्चैव मैत्रेयैते वसन्ति वै  ॥ विप्_२,१०।७ ॥  
वरुणो वसिष्ठो रम्भा च सहजन्या हुहूरथः  ।  
रथचित्रस् तथा शुक्रे वसन्त्याषाढसञ्ज्ञके  ॥ विप्_२,१०।८ ॥  
इन्द्रो विश्वावसुः स्रोता एलापुत्रस्तथाङ्गिराः  ।  
प्रम्लोचा च न भस्येते सप्तिश्चार्के वसन्ति वै  ॥ विप्_२,१०।९ ॥  
विवस्वानुग्रसेनश् च भृगुरापूरणस् तथा  ।  
अनुम्लोचा शङ्खपालो व्याघ्रो भाद्रपदे तथा  ॥ विप्_२,१०।१० ॥  
पूषा च सुरुचिर्वातो गौतमोथ धनञ्जयः  ।  
सुषेणो ऽन्यो घृताची च वसन्त्याश्वयुजे रवौ  ॥ विप्_२,१०।११ ॥  
विश्वावसुर्भरद्वाजः पर्जन्यैर् आवतौ तथा  ।  
विश्वाची सेनजिच्चापि कार्त्तिके च वसन्ति वै  ॥ विप्_२,१०।१२ ॥  
अंशः काश्यपतार्क्ष्यास्तु महापद्मस्तथोर्वशी  ।  
चित्रसेनस् तथा विद्युन्मार्गशीर्षेधिकारिणः  ॥ विप्_२,१०।१३ ॥  
क्रतुर्भगस्ततोर्णायुः स्फूर्जः कार्कोटकस् तथा  ।  
अरिष्टनेमिश्चैवान्या पूर्वाचित्तिर्वराप्सराः  ॥ विप्_२,१०।१४ ॥  
पौषमासे वसन्त्येते सप्तभास्करमणाले  ।  
लोकप्रकाशनार्थाय विग्रवर्याधिकारिणः  ॥ विप्_२,१०।१५ ॥  
त्वष्टाथ जमदग्निश् च कम्बलोभ तिलोत्तमा  ।  
ब्रह्मोपेतोथ ऋतजिद्धृतराष्ट्रोथ सप्तमः  ॥ विप्_२,१०।१६ ॥  
माघमासे वसन्त्त्येते सप्त मैत्रेय भास्करे  ।  
श्रूयतां चापरे सूर्ये फाल्गुनेनिवसन्ति यो  ॥ विप्_२,१०।१७ ॥  
विष्णुरश्वतरो रम्भा सूर्यवर्चाश् च सत्यजित्  ।  
विश्वामित्रस् तथा रक्षो यज्ञोपेतो महामुने  ॥ विप्_२,१०।१८ ॥  
मासेष्वेतेषु मैत्रेय वसन्त्येते तु सप्तकाः  ।  
सवितुर्मण्डले ब्रह्मन्विष्णुसक्त्युपबृंहिताः  ॥ विप्_२,१०।१९ ॥  
स्तुवन्ति मुनयः सूर्यं गन्धर्वैर् गीयते पुरः  ।  
नृत्यन्त्यप्सरसो यान्ति सूर्यस्यानुनिशाचराः  ॥ विप्_२,१०।२० ॥  
वहन्ति पन्नगा यक्षैः क्रियते ऽभीषुसङ्ग्रहः  ॥ विप्_२,१०।२१ ॥  
वालखित्यास्तथैवैनं परिवार्य समासते  ॥ विप्_२,१०।२२ ॥  
सोयं सप्तगणः सूर्यमण्डले मुनिसत्तम  ।  
हिमोष्णवारिवृष्टीनां हेतुः स्वसमयं गतः  ॥ विप्_२,१०।२३ ॥  
इति क्षिविष्णुमहापुराणे द्वितीये ऽंशे दशमो ऽध्यायः (१०)  
  
  
_____________________________________________________________  
  
  
मैत्रेय उवाच  
यदेतद्भगवानाह गणः सप्तविधो रवेः  ।  
मण्डले हिमतापादेः कारणं तन्मया श्रुतम्  ॥ विप्_२,११।१ ॥  
व्यापारश्चापिकथितो गन्धर्वोरगरक्षसाम्  ।  
ऋषीणां वालखिल्यानां तथैवाप्सरसां गुरो  ॥ विप्_२,११।२ ॥  
यक्षाणां च रथे भानोर्विष्णुशक्तिधृतात्मनाम्  ।  
किं चादित्यस्य यत्कर्म तन्नात्रोक्तं त्वया मुने  ॥ विप्_२,११।३ ॥  
यदि सप्तगणो वारि हिममुष्णं च वर्षति  ।  
तत्किमत्र रवेर्येन वृष्टिः सूर्यादितीर्यते  ॥ विप्_२,११।४ ॥  
विवस्वानुदितो मध्ये यात्यस्तमिति किं जनः  ।  
ब्रवीत्येतत्समं कर्म यदि सप्तगणस्य तत्  ॥ विप्_२,११।५ ॥  
पराशर उवाच  
मैत्रेयश्रूयतामेतद्यद्भवान्परिपृच्चति  ।  
यथा सप्तगणोप्येकः प्राधान्येनाधिको रविः  ॥ विप्_२,११।६ ॥  
सर्वशक्तिः परा विष्णो ऋग्यजुःसामसञ्ज्ञिता  ।  
सैषात्रयी तपत्यंहो जगतश् च हिनस्ति या  ॥ विप्_२,११।७ ॥  
सैष विष्णुः स्थितः स्थित्यां जगतः पालनोद्यतः  ।  
ऋग्यजुः सामभूतोन्तः सवितुर्द्विजतिष्ठति  ॥ विप्_२,११।८ ॥  
मासिमासि रविर्योयस्तत्र तत्र हि सा परा  ।  
त्रयीमयी विष्णुशक्तिरवस्थानं करोति वै  ॥ विप्_२,११।९ ॥  
ऋचस्तुवन्तिः पूर्वाह्ने मध्याह्नेथ यजूंषि वै  ।  
बृहद्रथन्तरादीनि सामान्यह्नः क्षये रविम्  ॥ विप्_२,११।१० ॥  
अङ्गमेषा त्रयी विष्णो ऋग्यजुः सामसञ्ज्ञिता  ।  
विष्णुशक्तिरवस्थानं सदादित्ये करोति सा  ॥ विप्_२,११।११ ॥  
न केवलं रवेः शक्तिर्वैष्णवी सा त्रयीमयी  ।  
ब्रह्माथ पुरुषो रुद्रस्त्रयमेतत्त्रयीमयम्  ॥ विप्_२,११।१२ ॥  
सर्गादौ ऋङ्मयो ब्रह्मा स्थितौ विष्णुर्यजुर्मयः  ।  
रुद्रः साममयोन्ताय तस्मात्तस्याशुचिर्थ्वनिः  ॥ विप्_२,११।१३ ॥  
एवं सा सात्त्विकी शक्तिर्वैष्णवी या त्रयीमयी  ।  
आत्मसप्तगणस्थं तं भास्वन्तमधितिष्ठति  ॥ विप्_२,११।१४ ॥  
तया चाधिष्ठितः सो ऽपि जाज्वलीति स्वरश्मिभिः  ।  
तमः समस्तजगतां नाशन्नयति चाखिलम्  ॥ विप्_२,११।१५ ॥  
स्तुवन्ति चैनं मुनयो गन्धर्वैर् गीयते पुरः  ।  
नृत्यन्त्यो ऽप्सरसो यान्ति तस्य चानु निशाचराः  ॥ विप्_२,११।१६ ॥  
वहन्ति पन्नगा यक्षैः क्रियते ऽभीषुसङ्ग्रहः  ।  
वालखिल्यास्तथैवैनं परिवार्य समासते  ॥ विप्_२,११।१७ ॥  
नोदेता नास्तमेता च कदाचिच्छक्तिरूपधृक्  ।  
विष्णुर्विष्णोः पृथक् तस्य गणाःसप्तविधो ऽप्ययम्  ॥ विप्_२,११।१८ ॥  
स्तम्भस्थदर्पणस्येव यो ऽयमासन्नतां गतः  ।  
छायादर्शनसंयोगं स तं प्राप्नोत्यथात्मनः  ॥ विप्_२,११।१९ ॥  
एवं सा वैष्णवी शक्तिर्नैवापैति ततो द्विज  ।  
मासानुमासं भास्वन्तमध्यास्ते तत्र संस्थितम्  ॥ विप्_२,११।२० ॥  
पितृदेवमनुष्यादीन्स सदाप्याययन्प्रभुः  ।  
परिवर्तत्यहोरात्रकारणं सविता द्वज  ॥ विप्_२,११।२१ ॥  
सूर्यरश्मिसुषुम्णायस्तर्पितस्तेन चन्द्रमाः  ।  
कृष्णपक्षेमरैः शश्वत्पीयते वै सुधामयः  ॥ विप्_२,११।२२ ॥  
पीतं तं द्विकलं सोमं कृष्णपक्षक्षये द्विज  ।  
पिबन्ति पतरस्तेषां भास्करात्तर्पमं तथा  ॥ विप्_२,११।२३ ॥  
आदत्ते रश्मिभिर् यन्तु क्षितिसंस्थं रसं रविः  ।  
तमुत्सृजति भूतानां पुष्ट्यर्थं सस्यवृद्धये  ॥ विप्_२,११।२४ ॥  
तेन प्रीणात्यशेषाणि भूतानि भगवान्रविः  ।  
पितृदेवमनुष्यादीनेवमाप्याययत्यसौ  ॥ विप्_२,११।२५ ॥  
पक्षतृप्तिं तु देवानां पितॄणां चैव मासिकीम्  ।  
शश्वत्तृप्तिं च मर्त्यानां मैत्रेयार्कः प्रयच्छति  ॥ विप्_२,११।२६ ॥  
इति श्रीविष्णुमहापुराणे द्वितीयेंश एकादशो ऽध्यायः (११)  
  
  
_____________________________________________________________  
  
  
श्रीपराशर उवाच  
रथस्त्रिचक्रः सोमस्य कुन्दाभास्तस्य वाजिनः  ।  
वामदक्षिणतो युक्ता दशतेन चरत्यसौ  ॥ विप्_२,१२।१ ॥  
वीथ्याश्रयाणि ऋक्षाणि ध्रुवाधारेण वेगिना  ।  
ह्रासवृद्धिक्रमस्तस्य रश्मीनां सवितुर्यथा  ॥ विप्_२,१२।२ ॥  
अर्कस्येव हि तस्याश्वाः सकृद्युक्ता वहन्ति ते  ।  
कल्पमेकं मुनिश्रेष्ठ वारीगर्भसमुद्भवाः  ॥ विप्_२,१२।३ ॥  
क्षीणं पीतं सुरैः सोममाप्याययति दीप्तिमान्  ।  
मैत्रेयैककलं सन्तं रश्मिनैकेन भास्करः  ॥ विप्_२,१२।४ ॥  
क्रमेण येन पीतो ऽसौ देवैस् तेन निशाकरम्  ।  
आप्याययत्यनुदिनं भास्करो वारितस्करः  ॥ विप्_२,१२।५ ॥  
सम्भृतं चार्धमासेन तत्सोमस्थं सुधामृतम्  ।  
पिबन्दि देवा मैत्रेय सुधाहारा यतो ऽमराः  ॥ विप्_२,१२।६ ॥  
त्रयास्त्रिंशत्सहस्राणि त्रयस्त्रिंशच्छतानि च  ।  
त्रयस्त्रिंशत्तथा देवाः पिबन्ति क्षणदाकरम्  ॥ विप्_२,१२।७ ॥  
कलाद्वयाविशिष्टस्तु प्रविष्टः सूर्यमण्डलम्  ।  
अमाख्यारश्मौ वसति अमावास्या ततः स्मृता  ॥ विप्_२,१२।८ ॥  
अप्सु तस्मिन्नहोरात्रे पूर्वम् विशति चन्द्रमाः  ।  
ततो वीरुत्सु वसति प्रयात्यर्कं ततः क्रमात्  ॥ विप्_२,१२।९ ॥  
छिनत्ति विरुधो यस्तु वीरुत्संस्थे निशाकरे  ।  
पत्रं वा पातयत्येकं ब्रह्महत्यां स विन्दति  ॥ विप्_२,१२।१० ॥  
सोमं पञ्चदशे भागे किञ्चिच्छिष्टे कलात्मके  ।  
अपाराह्ने पितृगणाजघन्यं पर्युपासते  ॥ विप्_२,१२।११ ॥  
पिबन्ति द्विकलाकारं शिष्टा तस्य कला तु या  ।  
सुधामृतमयी पुण्या तामिन्दोः पितरो मुने  ॥ विप्_२,१२।१२ ॥  
निःसृतन्तदमावास्यां गभस्तिभ्यः सुधामृतम्  ।  
मासं तृप्तिमवाप्याग्र्यां पितरः सन्ति निर्वृताः  ।  
सौम्या बर्हिषदश्चैव अग्निष्वात्ताश् च ते त्रिधा  ॥ विप्_२,१२।१३ ॥  
एवं देवान् सिते पक्षे कृष्णपक्षे तथा पितॄन्  ।  
वीरुधश्चामृतमयैः शीतैर् अप्परमाणुभिः  ॥ विप्_२,१२।१४ ॥  
वीरुधौषधिनिष्पत्त्या मनुष्यपशुकीटकान्  ।  
आप्याययति शीतांशुः प्राकाश्याह्लादनेन तु  ॥ विप्_२,१२।१५ ॥  
वाय्वग्निद्रव्यसम्भूतो रथश्चन्द्रसुतस्य च  ।  
पिशङ्गैस् तुरगैर् युक्तः सो ऽष्टाभिर् वायुवेगिभिः  ॥ विप्_२,१२।१६ ॥  
सवरूथः सानुकर्षो युक्तो भूसम्भवैर् हयैः  ।  
सोपासङ्गपताकस्तु शुक्रस्यापि रथो महान्  ॥ विप्_२,१२।१७ ॥  
अष्टाश्वः काञ्चनः श्रीमान्भौमस्यापि रथो महान्  ।  
पद्मरागारुणैर् अश्वैः संयुक्तो वह्निसम्भवैः  ॥ विप्_२,१२।१८ ॥  
अष्टाभिः पाण्डुरैर् युक्तो वाजिभिः काञ्चनोरथः  ।  
तस्मिंस्तिष्ठति वर्षान्ते राशौराशौ वृहस्पतिः  ॥ विप्_२,१२।१९ ॥  
आकाशसम्भवैर् अश्वैः शबलैः स्यन्दनं युतम्  ।  
तमारुह्य शनैर् याति मन्दगामीशनैश्चरः  ॥ विप्_२,१२।२० ॥  
स्वर्भानोस्तुरगा ह्यष्टौ भृङ्गाभा धूसरं रथम्  ।  
सकृद्युक्तास्तु मैत्रेय वहन्त्यविरतं सदा  ॥ विप्_२,१२।२१ ॥  
आदित्यान्निःसृतो राहुः सोमं गच्छति पर्वसु  ।  
आदित्यमेति सोमाच्च पुनः सौरेषु पर्वसु  ॥ विप्_२,१२।२२ ॥  
तथा केतुरथस्याश्वा अप्यष्टौ वातरंहसः  ।  
पलालधूमवर्णाभा लाक्षारसनिभारुणाः  ॥ विप्_२,१२।२३ ॥  
एते मया ग्रहाणां वै तवाख्याता रथा नव  ।  
सर्वे ध्रुवे महाभाग प्रबद्धा वायुरश्मिभिः  ॥ विप्_२,१२।२४ ॥  
ग्रहर्क्षताराधिष्ण्यानि ध्रुवे बद्धान्यशेषतः  ।  
भ्रमन्त्युचितचारेण मैत्रेयानिलरश्मिभिः  ॥ विप्_२,१२।२५ ॥  
यावान्त्यश्चैव तारास्ता तावन्तो वातरश्मयः  ।  
सर्वे ध्रुवे निबद्धास्ते भ्रमन्तो भ्रामयन्ति तम्  ॥ विप्_२,१२।२६ ॥  
तैलपीडा यथा चक्रं भ्रमन्तो भ्रामयन्ति वै  ।  
तथा भ्रमन्ति ज्योतींषि वातविद्धानि सर्वशः  ॥ विप्_२,१२।२७ ॥  
अलातचक्रवद्यान्ति वातचक्रेरितानि तु  ।  
यस्मज्योतींषि वहति प्रवहस्तेन स स्मृतः  ॥ विप्_२,१२।२८ ॥  
शिशुमारस्तु यः प्रोक्तः स ध्रुवो यत्र तिष्ठति  ।  
सन्निवेशं च तस्यापि शृणुष्व मुनिसत्तम  ॥ विप्_२,१२।२९ ॥  
यदह्ना कुरुते पापं तं दृष्ट्वा निशि मुच्यते  ।  
यावन्त्यश्चैव तारास्ताः शिशुमाराश्रिता दिवि  ।  
तावन्त्येव तु वर्षाणि जीवत्यभ्यधिकानिच  ॥ विप्_२,१२।३० ॥  
उत्तानपादस्तस्याधो विज्ञेयो ह्युत्तरो हनुः  ।  
यज्ञो ऽधरश् च विज्ञेयो धर्मो मूर्धानमाश्रितः  ॥ विप्_२,१२।३१ ॥  
हृदि नारायणश्चास्ते अश्विनौ पूर्वपादयोः  ।  
वरुणश्चार्यमा चैव पश्चिमे तस्य सक्थिनी  ॥ विप्_२,१२।३२ ॥  
शिश्रः संवत्सरस्तस्य मित्रो ऽपानं समाश्रितः  ॥ विप्_२,१२।३३ ॥  
पुच्छेग्निश् च महेन्द्रश् च कस्यपोथ ततो ध्रुवः  ।  
तारका शिशुमारस्य नास्तमेति चतुष्टयम्  ॥ विप्_२,१२।३४ ॥  
इत्येष सन्निवेशो ऽयं पृथिव्या ज्योतिषां तथा  ।  
द्वीपानामुदधीनां च पर्वतानां च कीर्तितः  ॥ विप्_२,१२।३५ ॥  
वर्षाणां च नदीनां च ये च तेषु वसन्ति वै  ।  
तेषां स्वरूपमाख्यातं सङ्क्षेपः श्रुयतां पुनः  ॥ विप्_२,१२।३६ ॥  
यदम्बु वैष्णवः कायस्ततो विप्र वसुन्धरा  ।  
पद्माकारा समुद्भूता पर्वताब्ध्यादिसंयुता  ॥ विप्_२,१२।३७ ॥  
ज्योतीषि विष्णुर्भुवनानि विष्णुर्वनानि विष्णुर्गिरयो दिशश् च  ।  
नद्यः समुद्राश् च स एव सर्वं यदस्ति यन्नास्ति च विप्रवर्य  ॥ विप्_२,१२।३८ ॥  
ज्ञानस्वरूपो भगवान्यतोसा वशेषमूर्तिर्न तु वस्तुभूतः  ।  
ततो हि शैलब्धिधरादिभेदाञ्जानीहि विज्ञानविजृम्भितानि  ॥ विप्_२,१२।३९ ॥  
यदा तु शुद्धं निजरूपि सर्वं कर्मक्षये ज्ञानमपास्तदोषम्  ।  
तदा हि सङ्कल्पतरोः फलानि भवन्ति नो वस्तुषु वस्तुभेदाः  ॥ विप्_२,१२।४० ॥  
वस्त्वस्ति किं कुत्राचिदादिमध्यपर्यन्तहीनं सततैकरूपम्  ।  
यच्चान्यथात्वं द्विज याति भूयो न तत्तथा तत्र कुतो हि तत्त्वम्  ॥ विप्_२,१२।४१ ॥  
मही घटत्वं घटतः कपालिका कपालिकाचूर्णरजस्ततो ऽणुः  ।  
जनैः स्वकर्मस्तिमितात्मनिश्चयैर् आलक्ष्यते ब्रूहि किमत्र वस्तु  ॥ विप्_२,१२।४२ ॥  
तस्मान् न विज्ञानम् ऋते ऽस्ति किञ्चित् क्वचित् कदाचिद् द्विज वस्तुजातम्  ।  
विज्ञानम् एकं निजकर्मभेदविभिन्नचित्तेर् बहुधाभ्युपेतम्  ॥ विप्_२,१२।४३ ॥  
ज्ञानं विशुद्धं विमलं विशो कमशेषलोभादिनिरस्तसङ्गम्  ।  
एकं सदैकं परमः स वासुदेवो न यतो ऽन्यदस्ति  ॥ विप्_२,१२।४४ ॥  
सद्भाव एवं भवतो मयोक्तो ज्ञानं यथा सत्यमस्तयत्यमन्यत्  ।  
एतत्तु यत्संव्यवहारभूतं तत्रापि चोक्तं भुवनाश्रितं ते  ॥ विप्_२,१२।४५ ॥  
यज्ञः पशुर्वह्निरशेषऋत्विक्सोमः सुराः स्वर्गमयश् च कामः  ।  
इत्यादिकर्माश्रितमार्गदृष्टं भूरादिभोगाश् च फलानि तेषाम्  ॥ विप्_२,१२।४६ ॥  
यच्चैतद्भुवनगतं मया तवोक्तं सर्वत्र व्रजति हि तत्र कर्मवश्यः  ।  
ज्ञात्वैवं ध्रुवमचलं सदैकरूपं तत्कुर्याद्विशति हि येन वासुदेवम्  ॥ विप्_२,१२।४७ ॥  
इति श्रीविष्णुमहापुराणे द्वितीये ऽंशे द्वादशो ऽध्यायः (१२)  
  
  
_____________________________________________________________  
  
  
मैत्रेय उवाच  
भगवन्सम्यगाख्यातं यत्पृष्टोसि मया किल  ।  
भूसमुद्रादिसरितां संस्थानं ग्रहसं स्थितिः  ॥ विप्_२,१३।१ ॥  
विष्ण्वाधारं यथा चैतत्त्रैलोक्यं समवस्थितम्  ।  
परमार्थस्तु ते प्रोक्तो यथाज्ञानं प्रधानतः  ॥ विप्_२,१३।२ ॥  
यत्त्वेतद्भगवानाह भरतस्य महीपतेः  ।  
श्रोतुमिच्छमि चरितं तन्ममाख्यातुमर्हसि  ॥ विप्_२,१३।३ ॥  
भरतः स महीपालः सालग्रामे ऽवसत्किल  ।  
योगयुक्तः समाधाय वासुदेवे सदा मनः  ॥ विप्_२,१३।४ ॥  
पुण्येदेशप्रभावेन ध्यायतश् च सदा हरिम्  ।  
कथं तु नाभवन्मुक्तिर्यदभूत्स द्विजः पुनः  ॥ विप्_२,१३।५ ॥  
विप्रत्वे च कृतं तेन यद्भूयः सुमहात्मना  ।  
भरतेन मुनिश्रेष्ठ तत्सर्वं वक्तुमर्हसि  ॥ विप्_२,१३।६ ॥  
श्रीपराशर उवाच  
सालग्रामे महाभागो भगवन्न्यस्तमानसः  ।  
स उवास चिरं कालं मैत्रेय पृतिवीपतिः  ॥ विप्_२,१३।७ ॥  
अहिंसादिष्वशेषेषु गुणेषु गुणिनां वरः  ।  
अवाप परमां काष्ठां मनसश्चापि संयमे  ॥ विप्_२,१३।८ ॥  
यज्ञेशाच्युत गोविन्द माधवानन्त केशव  ।  
कृष्ण विष्णो हृषीकेश वासुदेव नमोस्तु ते  ॥ विप्_२,१३।९ ॥  
इति राजाह भरतो हरेर्नामानि केवलम्  ।  
नान्यज्जगाद मैत्रेय किञ्चित्स्वप्रान्तरेपि च  ।  
एतत्पदन्तदर्थं च विना नान्यदचिन्तयत्  ॥ विप्_२,१३।१० ॥  
समित्पुष्पकुशादानं चक्रे देवक्रियाकृते  ।  
नान्यानि चक्रे कर्माणि निःसङ्गो योगतापसः  ॥ विप्_२,१३।११ ॥  
जगाम सोभिषेकार्थमेकदा तु महानदीम्  ।  
सस्नौ तत्र तदा चक्रे स्नानस्यानन्तरक्रियाः  ॥ विप्_२,१३।१२ ॥  
अथाजगाम तत्तीरं जलं पातुं पिपासिता  ।  
आसन्नप्रसवा ब्रह्मन्नेकैव हरिणी वनात्  ॥ विप्_२,१३।१३ ॥  
ततः समभवत्तत्र पीतप्राये जले तथा  ।  
सिंहस्य नादः सुमहान्सर्वप्राणिभयङ्करः  ॥ विप्_२,१३।१४ ॥  
ततः सा सहसा त्रासादाप्लुता निम्नगातटम्  ।  
अत्युच्चारोहणेनास्या नद्यां गर्भः पपात ह  ॥ विप्_२,१३।१५ ॥  
तमूह्यमानं वेगेन वीचिमालापरिप्लुतम्  ।  
जग्राह स नृपो गर्भात्पतितं मृगपोतकम्  ॥ विप्_२,१३।१६ ॥  
गर्भप्रच्युतिदोषेण प्रोत्तुङ्गाक्रमणेन च  ।  
मैत्रेय सापि हरिणी पपात च ममार च  ॥ विप्_२,१३।१७ ॥  
हरिणीं तां विलोक्याथ विपन्नां तृपतापसः  ।  
मृगपोतं समादाय निजमाश्रममागतः  ॥ विप्_२,१३।१८ ॥  
चकारानुदिनं चासौ मृगपोतस्य वै नृपः  ।  
पोषणं पुष्यमाणश् च स तेन ववृधे मुने  ॥ विप्_२,१३।१९ ॥  
चचाराश्रमपर्यन्ते तृणानि गहनेषु सः  ।  
द्वरं गत्वा च शार्दुलत्रासादभ्याययौ पुनः  ॥ विप्_२,१३।२० ॥  
प्रातर्गत्वातिदूरं च सायमायात्यथाश्रमम्  ।  
पुनश् च भरतस्यभूदाश्रमस्योटजाजिरे  ॥ विप्_२,१३।२१ ॥  
तस्य तस्मिन्मृगे दूरसमीपपरिवर्तिनि  ।  
आसीच्चेतः समासक्तं न ययावन्यतो द्विज  ॥ विप्_२,१३।२२ ॥  
विमुक्तराज्यतनयः प्रोज्झिताशेषबान्धवः  ।  
ममत्वं स चकारोच्चैस् तस्मिन्हरिणबालके  ॥ विप्_२,१३।२३ ॥  
किं वृकैर् भक्षितो व्यघ्रैः किं सिंहेन निपातितः  ।  
चिरायमाणे निष्क्रान्ते तस्यासीदिति मानसम्  ॥ विप्_२,१३।२४ ॥  
एषा वसुमती तस्य खुराग्रक्षतकर्बुरा  ॥ विप्_२,१३।२५ ॥  
प्रीतये मम जातोसौ क्व ममैणकबालकः  ।  
विषामाग्रोण मद्बाहुं कण्डूयनपरो हि सः  ।  
क्षेमेणाभ्यागतोरण्यादपि मां सुखयिष्यति  ॥ विप्_२,१३।२६ ॥  
एते लूनशिखास्तस्य दशनैर् अचिरोद्गतैः  ।  
कुशाः काशा विराजन्ते बटवः सामागा इव  ॥ विप्_२,१३।२७ ॥  
इत्थं चिरगते तस्मिन्स चक्रे मानसं मुनिः  ।  
प्रीतिप्रसन्नवदनः पार्श्वस्थे चाभवन्मृगे  ॥ विप्_२,१३।२८ ॥  
समाधिभङ्गस्तस्यासीत्तन्मयत्वादृतात्मनः  ।  
सन्त्यक्तराज्यभोगर्धिस्वजनस्यापि भूपतेः  ॥ विप्_२,१३।२९ ॥  
चपलं चपले तस्मिन्दूरगं दूरगामिनि  ।  
मृगपोते ऽभवच्चित्तं स्तैर्यवत्तस्य भूपतेः  ॥ विप्_२,१३।३० ॥  
कालेन गच्छता सो ऽथ कालं चक्रे महीपतिः  ।  
पितेव सास्त्रं पुत्रेण मृगपोतेन वीक्षितः  ॥ विप्_२,१३।३१ ॥  
मृगमेव तदाद्राक्षीत्त्यजन्प्राणानसावपि  ।  
तन्मयत्वेन मैत्रेय नान्यत्किञ्चिदचिन्तयत्  ॥ विप्_२,१३।३२ ॥  
ततश् च तत्कालकृतां भावनां प्राप्य तादृशीम्  ।  
जम्बूमार्गे महारण्ये जातो जातिस्मरोमृगः  ॥ विप्_२,१३।३३ ॥  
जातिस्मरत्वदुद्विग्नः संसारस्य द्विजोत्तम  ।  
विहाय मातरं भूयः सालग्राममुपाययो  ॥ विप्_२,१३।३४ ॥  
शुष्कैस् तृणैस् तथा पर्णैः स कुर्वन्न् आत्मपोषणम्  ।  
मृगत्वहेतुभूतस्य कर्मणो निष्कृतिं ययौ  ॥ विप्_२,१३।३५ ॥  
तत्र चोत्सृष्टदेहो ऽसौ जज्ञे जातिस्मरो द्विजः  ।  
सदाचारवतांशुद्धे योगिनां प्रवरे कुले  ॥ विप्_२,१३।३६ ॥  
सर्वविज्ञानसम्पन्नः सर्वशास्त्रर्थतत्त्ववित्  ।  
अपश्यत्य च मैत्रेय आत्मानं प्रकृतेः परम्  ॥ विप्_२,१३।३७ ॥  
आत्मनो ऽधिगतज्ञानो देवादीनि महामुने  ।  
सर्वभूतान्यभेदेन स ददर्श तदात्मनः  ॥ विप्_२,१३।३८ ॥  
न पपाठ गुरुप्रोक्तं कृतोपनयनः श्रुतिम्  ।  
न ददर्श च कर्माणि शास्त्राणि जगृहे न च  ॥ विप्_२,१३।३९ ॥  
उक्तोपि बहुशः किञ्चिज्जडवाक्यमभाषत  ।  
तदप्यसंस्कारगुणं ग्राम्यवाक्योक्तिसंश्रितम्  ॥ विप्_२,१३।४० ॥  
अपध्वस्तवपुः सो ऽपि मलिनाम्बरग्द्विजः  ।  
क्लिन्नदन्तान्तरः सर्वैः परिभूतः स नागरैः  ॥ विप्_२,१३।४१ ॥  
सम्माननापरां हानिं योगर्धः कुरुते यतः  ।  
जनेनावमतो योगी योगसिद्धं च विन्दति  ॥ विप्_२,१३।४२ ॥  
तस्माच्चरेत वै योगी सतां धर्ममदूषयन्  ।  
जना यथा वमन्येरन्गच्छेयुर्नैव सङ्गतिम्  ॥ विप्_२,१३।४३ ॥  
हिरण्यगर्भवचनं विचिन्त्येत्थं महामतिः  ।  
आत्मानं दर्शयामास जडोन्मत्ताकृतिं जने  ॥ विप्_२,१३।४४ ॥  
भुक्ते कुल्माषवाट्यादिशाकं वन्यं फलं कणान्  ।  
यद्यदाप्नोति सुबहु तदत्ते कालसंयमम्  ॥ विप्_२,१३।४५ ॥  
पितर्युपरते सो ऽथ भ्रातृभ्रातृव्यबान्धवैः  ।  
कारितः क्षेत्रकर्मादिकदन्नाहारपोषितः  ॥ विप्_२,१३।४६ ॥  
समाक्षपीनावयवो जडकारी च कर्मणि  ।  
सर्वलोकोपकरणं बभूवाहारचेतनः  ॥ विप्_२,१३।४७ ॥  
तं तादृशमसंस्कारं विप्राकृतिविचेष्टितम्  ।  
क्षत्तासौवीरराजस्य काल्यै पशुमकल्पयत्  ॥ विप्_२,१३।४८ ॥  
रात्रौ तं समलङ्कृत्य वैशसस्य विधानतः  ।  
अधिष्ठितं महाकाली ज्ञात्वा योगेश्वरं तथा  ॥ विप्_२,१३।४९ ॥  
ततः खङ्गं समादाय निशितं निशि सा तथा  ।  
क्षत्तारं क्रूरकर्माणमच्छिनत्कण्ठमूलतः  ।  
स्वपार्षदयुता देवी पपौ रुधिरमुल्बणम्  ॥ विप्_२,१३।५० ॥  
ततःसौवीरराजस्य प्रयातस्य महात्मनः  ।  
विष्टकर्ताथ मन्येत विष्टियोग्योयमित्यपि  ॥ विप्_२,१३।५१ ॥  
तं तादृशं महात्मानं भस्मच्छन्नमिवानलम्  ।  
क्षत्ता सौवीरराजस्य विष्टियोग्यममन्यत  ॥ विप्_२,१३।५२ ॥  
स राजा शिबिकारूढो गन्तुं कृतमतिर्द्विज  ।  
बभूवेक्षुमतीतीरे कपिलर्षेर् वराश्रमम्  ॥ विप्_२,१३।५३ ॥  
श्रेयः किमत्र संसारे दुःखप्राये नृणामिति  ।  
प्रष्टुं तं मोक्षधर्मज्ञं कपिलाख्यं महामुनिम्  ॥ विप्_२,१३।५४ ॥  
उवाह शिबिकां तस्य क्षत्तुर्वचनचोदितः  ।  
नृणां विष्टिगृहीतानामन्येषां सो ऽपि मध्यगः  ॥ विप्_२,१३।५५ ॥  
गृहीतो विष्टिना विप्रः सर्वज्ञानैकभाजनम्  ।  
जातिस्मरोसौ पपास्य क्षयकाम उवाह ताम्  ॥ विप्_२,१३।५६ ॥  
ययौ जडमतिः सोथ मृगमात्रावलोकनम्  ।  
कुर्वन्मतिमतां श्रष्ठस्तदन्ये त्वरितं ययुः  ॥ विप्_२,१३।५७ ॥  
विलोक्य नृपतिः सोथ विषमां शिबिकागतिम्  ।  
किमेतदित्याह समं गम्यतां शिबिकावहाः  ॥ विप्_२,१३।५८ ॥  
पुनस्तथैव शिबिकं विलोक्य विषमां हि सः  ।  
नृपः किमेतदित्याह भवद्भिर् गम्यतेन्यथा  ॥ विप्_२,१३।५९ ॥  
भूपतेर्वदतस्तस्य श्रुत्वेत्थम्बहुशो वचः  ।  
शिबिकावाहकाः प्रोजुरयं यातीत्यसत्वरम्  ॥ विप्_२,१३।६० ॥  
राजोवाच  
किं श्रिन्तोस्यल्पमध्वानं त्वयोढा शिबिका मम  ।  
किमाया ससहो न त्वं पीवानसि निरीक्ष्यसे  ॥ विप्_२,१३।६१ ॥  
ब्राह्मण उवाच  
नाहं पीवा न चैवोढा शिबिका भवतो मया  ।  
न श्रान्तोस्मि न चायासो सोढव्योस्ति महीपते  ॥ विप्_२,१३।६२ ॥  
राजोवाच  
प्रत्यक्षं दृश्यसे पीवानद्यापि शिबिका त्वयि  ।  
श्रमश् च भारोद्वहने भवत्येव हि देहिनाम्  ॥ विप्_२,१३।६३ ॥  
ब्रह्मण उवाच  
प्रत्यक्षं भवता भूप यद्दृष्टं मम तद्वद  ।  
बलवानबलश्चेति वाच्यं पश्चाद्विशेषणम्  ॥ विप्_२,१३।६४ ॥  
त्वयोढा शिबिका चेति त्वय्यद्यापि च संस्थिता  ।  
मिथ्यैतदत्र तु भवाञ्छृणोतु वचनं मम  ॥ विप्_२,१३।६५ ॥  
भूमौ पादयुगं त्वास्ते जङ्घे पादद्वये स्थिते  ।  
ऊर्वोर्जङ्घाद्वयावस्थौ तदाधारं तथोदरम्  ॥ विप्_२,१३।६६ ॥  
वक्षस्थलं तथा बाहू स्कन्धौ चोदरसंस्थितौ  ।  
स्कन्धाश्रितेयं शिबिका मम भारोत्र किं कृतः  ॥ विप्_२,१३।६७ ॥  
शिबिकायां स्थितं चेदं वपुस्त्वदुपलक्षितम्  ।  
तत्र त्वमहमप्यत्र प्रोज्यते चेदमन्यथा  ॥ विप्_२,१३।६८ ॥  
अहं त्वं च तथान्ये च भूतैर् उह्याम पर्थिव  ।  
गुणप्रवाहपतितो भूतवर्गौपि यात्ययम्  ॥ विप्_२,१३।६९ ॥  
कर्मवश्या गुणश्चैते सत्त्वाद्याः पृथिवीपते  ।  
अविद्यासञ्चितं कर्म तच्चासेषेषु जन्तुषु  ॥ विप्_२,१३।७० ॥  
आत्मा शुद्धोक्षरः शान्तो निर्गुणः प्रकृतेः परः  ।  
प्रवृद्ध्यपचयौ नास्य एकस्याखिलजन्तुषु  ॥ विप्_२,१३।७१ ॥  
यदा नोपचयस्तस्य न चैवापचयो नृप  ।  
तदा पीवानसीतीत्थं कया युक्त्या त्वयेरितम्  ॥ विप्_२,१३।७२ ॥  
भूपादजङ्घाकट्यूरुजठरादिषु संस्थिते  ।  
शिबिकेयं यथा स्कन्धे तथा भारः समस्त्वया  ॥ विप्_२,१३।७३ ॥  
तथान्यैर् जन्तुभिर् भूप शिबिकोढा न केवलम्  ।  
शैलद्रुमगृहोत्थोपि पृथिवी सम्भवोपि वा  ॥ विप्_२,१३।७४ ॥  
यदा पुंसः सृथग्भावः प्राकृतैः कारणेर्नृप  ।  
सोढव्यस्तु तदायासः कथं वा नृपते मया  ॥ विप्_२,१३।७५ ॥  
यद्द्रव्या शिबिका चेयं तद्द्रव्यो भूतसङ्ग्रहः  ।  
भवतो मे ऽकिलस्यास्य ममत्वेनोपबृंहितः  ॥ विप्_२,१३।७६ ॥  
श्रीपारशर उवाच  
एवमुक्त्वाभवन्मौनी स वहञ्छिबिकां द्विज  ।  
सो ऽपि राजावतीर्योव्यां तत्पादौ जगृहे त्वरन्  ॥ विप्_२,१३।७७ ॥  
राजोवाच  
भोभोविसृज्य शिबिकां प्रसादं कुरु मे द्विजः  ।  
कथ्यतां को भवानत्र जाल्मरूपधरः स्थितः  ॥ विप्_२,१३।७८ ॥  
यो भवान्यन्निमित्तं वा यदागमनकारणम्  ।  
तत्सर्वं कथ्यतां विद्वन्मह्यं शुश्रूषवे त्वया  ॥ विप्_२,१३।७९ ॥  
ब्रह्मण उवाच  
श्रूयतां सोहमित्येतद्वक्तुं भूप न शक्यते  ।  
उपभोगनिमित्तं च सर्वत्रागमनक्रिया  ॥ विप्_२,१३।८० ॥  
सुखदुःखोपभोगौ तु तौ देहाद्युपपादकौ  ।  
धर्माधर्मोद्भवौ भोक्तुं जन्तुर्देहादिमृच्छति  ॥ विप्_२,१३।८१ ॥  
सर्वस्यैव हि भूपाल जन्तोः सर्वत्र कारणम्  ।  
धर्माधर्मौ यतः कस्मात्कारणं पृच्छते त्वया  ॥ विप्_२,१३।८२ ॥  
राजोवाच  
धर्माधर्मौ न सन्देहःसर्वकार्येषु कारणम्  ।  
उपभोगनिमित्तं च देहाद्देहान्तरागमः  ॥ विप्_२,१३।८३ ॥  
यस्त्वेतद्भवता प्रोक्तं सोहमित्येतदात्मनः  ।  
वक्तुं न सक्यते श्रोतुं तन्ममेच्छा प्रवर्तते  ॥ विप्_२,१३।८४ ॥  
योस्ति सोहमिति ब्रह्मन्कथं वक्तुं न शक्यते  ।  
आत्मन्येष न दोषाय शब्दोहमिति यो द्विज  ॥ विप्_२,१३।८५ ॥  
ब्राह्मण उवाच  
शब्दोहमिति दोषाय नात्मन्येष तथैव तत्  ।  
अनात्मन्यात्मविज्ञानं शब्दो वा भ्रान्तिलक्षणः  ॥ विप्_२,१३।८६ ॥  
जिह्वा ब्रवीत्यहमिति दन्तोष्ठौ तालुके नृप  ।  
एतेनाहं यतः सर्वे वाङ्निष्पादनहेतवः  ॥ विप्_२,१३।८७ ॥  
किं हेतुभिर् वदत्येषा वागेवाहमिति स्वयम्  ।  
अतः पीवानसीत्येतद् वक्तुम् इत्थं न युज्यते  ॥ विप्_२,१३।८८ ॥  
पिण्डः पृथग्यतः पुंसः शिरः पाण्यादिलक्षणः  ।  
ततोहमिति कुत्रैतां सञ्ज्ञां राजन्करोम्यहम्  ॥ विप्_२,१३।८९ ॥  
यद्यन्योस्ति परः कोपि मत्तः पार्थिवसत्तम  ।  
तदैषोहमयं चान्यो वक्तुमेवमपीष्यते  ॥ विप्_२,१३।९० ॥  
यदा समस्तदेहेषु पुमानेको व्यवस्थितः  ।  
तदा हि को भवान्सोहमित्येतद्विफलं वचः  ॥ विप्_२,१३।९१ ॥  
त्वं राजा शिबिका चेयमिमे वाहाः पुरः सराः  ।  
अयं च भवतो लोको न सदेतन्नृपोच्यते  ॥ विप्_२,१३।९२ ॥  
वृक्षाद्दारु ततश्चेयं शिबिका त्वदधिष्ठिता  ।  
किं वृक्षसञ्ज्ञा वास्याः स्याद्दारुसञ्ज्ञाथ वा नृप  ॥ विप्_२,१३।९३ ॥  
वृक्षारूढो महाराजो नायं वदति ते जनः  ।  
न च दारुणि सर्वस्त्वां ब्रवीतिशिबिकागतम्  ॥ विप्_२,१३।९४ ॥  
शिबिकादारुसङ्घातो रचनास्थितिसंस्थितः  ।  
अन्विष्यतां नृपश्रेष्ठ तद्भेदे शिबिका त्वया  ॥ विप्_२,१३।९५ ॥  
एवं छत्रशलाकानां पृथग्भावे विमृश्यताम्  ।  
क्व यातं छत्रमित्येतन्न्यायस्त्वयि तथा मयि  ॥ विप्_२,१३।९६ ॥  
पुमांस्त्रीगौरजो वाजी कुञ्जरो विहगस्तरुः  ।  
देहेषुलोकसञ्ज्ञेयं विज्ञेया कर्महेतुषु  ॥ विप्_२,१३।९७ ॥  
पुमान्न देवो न नरो न पशुर्न च पादपः  ।  
शरीराकृतिभेदास्तु भूपैते कर्मयोनयः  ॥ विप्_२,१३।९८ ॥  
वस्तु राजेति यल्लोके यच्च राजभटात्मकम्  ।  
तथान्यच्च नृपेत्थं तन्न सत्सङ्कल्पनामयम्  ॥ विप्_२,१३।९९ ॥  
यत्तु कालान्तेरेणापि नान्यां सञ्ज्ञामुपैति वै  ।  
परिणामादिसम्भूतां तद्वस्तु नृप तच्च किम्  ॥ विप्_२,१३।१०० ॥  
त्वं राजा सर्वलोकस्य पितुः पुत्रो रिपो रिपुः  ।  
पत्न्याः पतिः पिता सूनोः किं त्वं भूपवदाम्यहम्  ॥ विप्_२,१३।१०१ ॥  
त्वं किमेतच्छिरः किं नु ग्रीवा तव तथोदरम्  ।  
किमु पादादिकं त्वं वा तवैतत्किं महीपते  ॥ विप्_२,१३।१०२ ॥  
समस्तावयवेभ्यस्त्वं पृथग्भूय व्यवस्थितः  ।  
को ऽहमित्यत्र निपुणो भूत्वा चिन्तय पर्थिव  ॥ विप्_२,१३।१०३ ॥  
एवं व्यवस्थिते तत्त्वे मयाहमिति भाषितुम्  ।  
पृथक्करणनिष्पाद्यं शक्यते नृपते कथम्  ॥ विप्_२,१३।१०४ ॥  
इति श्रीविष्णुमहापुराणे द्वितीयेंसे त्रयोदशो ऽध्यायः (१३)  
  
  
_____________________________________________________________  
  
  
श्रीपराशर उवाच  
निशम्य तस्येति वचः परमार्थसमन्वितम्  ।  
प्रश्रयावनतो भूत्वा तमाह नृपतिर्द्विजम्  ॥ विप्_२,१४।१ ॥  
राजोवाच  
भगवन्यत्त्वया प्रोक्तं परमार्थमयं वचः  ।  
श्रुते तस्मिन्भ्रमन्तीव मनसो मम वृत्तयः  ॥ विप्_२,१४।२ ॥  
एतद्विवेकविज्ञानं यदशेषेषु जन्तुषु  ।  
भवता दर्शितं विप्रतत्परं प्रकृतेर्महत्  ॥ विप्_२,१४।३ ॥  
नाहं वहामि शिबिकां शिविका न मयि स्थिता  ।  
शरीरमन्यदस्मत्तौ योनेयं शिबिका धृता  ॥ विप्_२,१४।४ ॥  
गुणप्रवृत्त्या भूतानां प्रवृत्तिः कर्मचोदिता  ।  
प्रवर्तन्ते गुणा ह्येते किं ममेति त्वयोदितम्  ॥ विप्_२,१४।५ ॥  
एतस्मिन्परमार्थज्ञ मम श्रोत्रपथं गते  ।  
मनो विह्वलतामेति परमार्थार्थितां गतम्  ॥ विप्_२,१४।६ ॥  
पूर्वमेव महाभागं कपिलर्षिमहं द्विज  ।  
प्रष्टुमभ्युद्यतो गत्वा श्रेयः किं त्वत्र शंस मे  ॥ विप्_२,१४।७ ॥  
तदन्तरे च भवता यदेत द्वाक्यमीरितम्  ।  
तेनैव परमार्थार्थं त्वयि चेतः प्रधावति  ॥ विप्_२,१४।८ ॥  
कपिलर्षिर्बागवतः सर्वभूतस्य वै द्विज  ।  
विष्णोरंशो जगन्मोहनाशायोर्वीमुपागतः  ॥ विप्_२,१४।९ ॥  
स एव  भगवान्नूनमस्माकं हितकाम्यया  ।  
प्रत्यक्षतामत्र गतो यथैतद्भावतोच्यते  ॥ विप्_२,१४।१० ॥  
तन्मह्यं प्रणताय त्वं यच्छ्रेयः परमं द्विजः  ।  
तद्वदाखिल विज्ञानजलवीच्युदधिर्भवान्  ॥ विप्_२,१४।११ ॥  
ब्राह्मण उवाच  
भूप पृच्छसि किं श्रेयः परमार्थं नु पृच्छसि  ।  
श्रेयांस्यपरमार्थानि अशेषाणि च भूपते  ॥ विप्_२,१४।१२ ॥  
देवताराधनं कृत्वा धनसम्पदमिच्छति  ।  
पुत्रानिच्छति राज्यं च श्रेयस्तस्यैव तन्नृप  ॥ विप्_२,१४।१३ ॥  
कर्म यज्ञात्मकं श्रेयः फलं तत्प्राप्तिलक्षणम्  ।  
श्रेयः प्रधानं च फले तदेवानभिसंहिते  ॥ विप्_२,१४।१४ ॥  
आत्मा ध्येयः सदा भुप योगयुक्तैस् तथा परम्  ।  
श्रेयस्तस्यैव संयोगः श्रेयो यः परमात्मनः  ॥ विप्_२,१४।१५ ॥  
श्रेयांस्येवमनेकानि शतशोय सहस्रसः  ।  
सन्त्यत्र परमार्थस्तु न त्वेते श्रूयतां च मे  ॥ विप्_२,१४।१६ ॥  
धर्माय त्यज्यते किन्तु परमार्थो धनं यदि  ।  
व्ययश् च क्रियते कस्मात् कामप्राप्त्युपलक्षणः  ॥ विप्_२,१४।१७ ॥  
पुत्रश्चेत्परमार्थः स्यात्सो ऽप्य् अन्यस्य नरेश्वर  ।  
परमार्थभूतः सोन्यस्य परमार्थो हि तत्पिता  ॥ विप्_२,१४।१८ ॥  
एवं न परमार्थोस्ति जगत्यस्मिञ्चराचरे  ।  
परमार्थो हि कार्याणि कारणानामशेषतः  ॥ विप्_२,१४।१९ ॥  
राज्यादिप्राप्तिरत्रोक्ता परमार्थतया यदि  ।  
परमार्था भवन्त्यत्र न भवन्ति च वै ततः  ॥ विप्_२,१४।२० ॥  
ऋग्यजुःसामनिष्पाद्यं यज्ञकर्म मतं तव  ।  
परमार्थभूतं तत्रापि श्रुयतां गदतो मम  ॥ विप्_२,१४।२१ ॥  
यत्तु निष्पाद्यते कार्यं मृदा कारणभूतया  ।  
तत्कारणानुगमनाज् ज्ञायते नृप मृण्मयम्  ॥ विप्_२,१४।२२ ॥  
एवं विनाशिभिर् द्रव्यैः समिदाज्यकुशादिभिः  ।  
निष्पाद्यते क्रिया या तु सा भवित्री विनाशिनी  ॥ विप्_२,१४।२३ ॥  
अनाशो परमार्थश् च प्राज्ञौरभ्युपगम्यते  ।  
तत्तु नाशि न सन्देहो नाशिद्रव्योपपादितम्  ॥ विप्_२,१४।२४ ॥  
तदेवाफलदं कर्म परमार्थो मतस्तव  ।  
मुक्तिसाधनभूतत्वात्परमार्थो न साधनम्  ॥ विप्_२,१४।२५ ॥  
ध्यानं चैवात्मनो भूपु परमार्थार्थशब्दितम्  ।  
भेदकारि परेभ्यस्तु परमार्थो न भेदवान्  ॥ विप्_२,१४।२६ ॥  
परमात्मात्मनोर्योगः परमार्थ इतीष्यते  ।  
मिथ्यैतदन्यद्रव्यं हि नैति तद्द्रव्यतां यतः  ॥ विप्_२,१४।२७ ॥  
तस्माच्छ्रेयांस्यशेषाणि नृवैतानि न संशयः  ।  
परमार्थस्तु भूपाल सङ्क्षेपाच्छ्रूयतां मम  ॥ विप्_२,१४।२८ ॥  
एको व्यापी समः शुद्धो निर्गुणः प्रकृतेः परः  ।  
जन्मवृद्ध्यादिरहित आत्मा सर्वगतोव्ययः  ॥ विप्_२,१४।२९ ॥  
परज्ञानमयो सद्भिर् नामजात्यादिभिर् विभुः  ।  
न योगवान्न युक्तोभून्नैव पार्थिव योक्ष्यते  ॥ विप्_२,१४।३० ॥  
तस्यात्मपरदेहेषु सतोप्येकमयं हि यत्  ।  
विज्ञानं परमार्थो ऽसौ द्वैतिनो ऽतथ्यर्शिनः  ॥ विप्_२,१४।३१ ॥  
वेणुरन्ध्रप्रभेदेन भेदः षङ्जादिसञ्ज्ञितः  ।  
अभेदव्यापिनोवायोस्तथास्य परमात्मनः  ॥ विप्_२,१४।३२ ॥  
एकस्वरूपभेदश् च ब्राह्मकर्मावृतिप्रजः  ।  
देवादिभेदे ऽपध्वस्तें नास्त्येवावरणे हि सः  ॥ विप्_२,१४।३३ ॥  
इति श्रीविष्णुमहापुराणे द्वितीये ऽंशे चतुर्दशो ऽध्यायः (१४)  
श्रीपराशर उवाच  
  
  
_____________________________________________________________  
  
  
श्रीपराशर उवाच  
इत्युक्ते मौनिनं भूयश्चिन्तयानं महीपतिम्  ।  
प्रत्युवाचाथ विप्रोसावद्वैतान्तर्गतां कथाम्  ॥ विप्_२,१५।१ ॥  
ब्राह्मण उवाच  
श्रूयतां नृपशार्दूल यद्गीतमृभुणा पुरा  ।  
अवबोधं जनयता निदाघस्य महात्मनः  ॥ विप्_२,१५।२ ॥  
ऋभुनामाभवत्पुत्रो ब्रह्मणः परमेष्ठिनः  ।  
विज्ञाततत्त्वसद्भावो निसर्गादेव भूपते  ॥ विप्_२,१५।३ ॥  
तस्य शिष्यो निदाघोभूत्पुलस्त्यतनयः पुरा  ।  
प्रादादशेषविज्ञानं स तस्मै परया मुदा  ॥ विप्_२,१५।४ ॥  
अपाप्तज्ञानतन्त्रस्य न तस्याद्वैतवासना  ।  
स ऋभुस्तर्कयामास निदाघस्य नरेश्वर  ॥ विप्_२,१५।५ ॥  
देविकायास्तटे वीरनगरं नाम वै पुरम्  ।  
समृद्दमतिरम्यं च पुलस्त्येन विवेशित्म  ॥ विप्_२,१५।६ ॥  
रम्योपवनपर्यन्ते स तस्मिन्पार्थिवोत्तम  ।  
निदाघो नाम योगज्ञ ऋभुशिष्यो ऽवसत् पुरा  ॥ विप्_२,१५।७ ॥  
दिव्ये वर्षसहस्रे तु समतीतेस्य तत्पुरम्  ।  
जगाम स ऋभुः शिष्यं निदाघमवलोककः  ॥ विप्_२,१५।८ ॥  
स तस्य वैश्वदेवान्ते द्वारालोकनगोचरे  ।  
स्थितस्तेन गृहीतार्घ्यो निजवेश्म प्रवेशितः  ॥ विप्_२,१५।९ ॥  
प्रक्षालिताङ्घ्रिपाणिं च कृता सनपरिग्रह्म  ।  
उवाच स द्विजाश्रेष्ठो भुज्यतामिति सादरम्  ॥ विप्_२,१५।१० ॥  
ऋभुरुवाच  
भो विप्रवर्य भोक्तव्यं यदन्नं भवतो गुहे  ।  
तत्कथ्यतां कदन्नेषु न प्रीतिः सततं मम  ॥ विप्_२,१५।११ ॥  
निदाघ उवाच  
सक्तुयावकवाट्यानामपूपानां च मे गृहे  ।  
यद्रोचते द्विजश्रेष्ठ तत्त्वं भुक्ष्व यथेच्छया  ॥ विप्_२,१५।१२ ॥  
ऋभुरुवाच  
कदन्नानि द्विजौतानि मृष्टमन्नं प्रयच्छ मे  ।  
संयावपायसादीनि द्रप्सफाणितवन्ति च  ॥ विप्_२,१५।१३ ॥  
निदाघ उवाच  
हेहे शालिनि मद्गेहे यत्किञ्चिदतिशोभनम्  ।  
भक्ष्योपसाधनं मृष्टं तेनास्यान्नं प्रसाधय  ॥ विप्_२,१५।१४ ॥  
ब्राह्मण उवाच  
इत्युक्ता तेन सा पत्नीमृष्टमन्नं द्विजस्य यत्  ।  
प्रसादितवती तद्वै भर्तुर्वचनगौरवात्  ॥ विप्_२,१५।१५ ॥  
तं भुक्तवन्तमिच्छातो मृष्टमन्नं महामुनिम्  ।  
निदाधः प्राह भूपाल प्रश्रयावनतः स्थितः  ॥ विप्_२,१५।१६ ॥  
निदाघ उवाच  
अपिते परमा तृप्तिरुत्पन्ना तुष्टिरेव च  ।  
अपि ते मानसंस्वस्थमाहारेण कृतं द्विज  ॥ विप्_२,१५।१७ ॥  
क्वनिवासो भवान्विप्र क्व च गन्तुंसमुद्यतः  ।  
आगम्यते च भवता यतस्तच्च द्विजोच्यताम्  ॥ विप्_२,१५।१८ ॥  
ऋमुरुवाच  
क्षुद्यस्य तस्य भुक्तेन्ने तृप्तिर्ब्राह्मण जायते  ।  
न मे क्षुन्नाभवत्तृप्तिः कस्मान्मां परिपृच्छसि  ॥ विप्_२,१५।१९ ॥  
वह्निना पार्थिवे धातौ क्षपिते क्षुत्समुद्भवः  ।  
भवत्यम्भसि च क्षीणे नृणां तृडपि जायते  ॥ विप्_२,१५।२० ॥  
क्षुत्तुष्णे देहधर्माख्ये न ममैते यतो द्विज  ।  
ततः क्षुत्सम्भवाभावात्तृप्तिरस्त्येव मे सदा  ॥ विप्_२,१५।२१ ॥  
मनसः स्वस्थता तुष्टिश्चित्तधर्माविमौ द्विज  ।  
चेतसो यस्य तत्पृच्छ पुमान् एभिर् न युज्यते  ॥ विप्_२,१५।२२ ॥  
क्व निवासस्तवेत्युक्तं क्व गन्तासि च यत्त्वाया  ।  
कुताश्चागम्यते तत्र त्रितयेपि निबोध मेः  ॥ विप्_२,१५।२३ ॥  
पुमान्सर्वगतो व्यापी आकाशवदयं यतः  ।  
कुतः कुत्र क्व गन्तासीत्ये तदप्यर्थवत्कथम्  ॥ विप्_२,१५।२४ ॥  
सो ऽहं गन्ता न चागन्ता नैकदेशनिकेतनः  ।  
त्वं चान्ये च न च त्वं च नान्ये नैवाहमप्यहम्  ॥ विप्_२,१५।२५ ॥  
मृष्टं न मृष्टमप्येषा जिज्ञासा मे कृता तव  ।  
किं वक्ष्यसीति तत्रापि श्रूयतां द्विजसत्तम  ॥ विप्_२,१५।२६ ॥  
किमस्वाद्वथ वा मृष्टं भुञ्जतोस्ति द्विजोत्तम  ।  
मृष्टमेव यथा मृष्टं तदेवोद्वेगकारकम्  ॥ विप्_२,१५।२७ ॥  
अमृष्टं जायते मृष्टं मृष्टादुद्विजते जनः  ।  
आदिमध्यावसानेषु किमन्नं रुचिकारकम्  ॥ विप्_२,१५।२८ ॥  
मृण्मयं हि गृहं यद्वन् मृदा लिप्तं स्थिरं भवेत्  ।  
पर्थिवोयं तथा देहः पार्थिवैः परमाणुभिः  ॥ विप्_२,१५।२९ ॥  
यवगोधूममुद्गादि घृतं तैलं पयो दधि  ।  
गुडम्फलादीनि तथा पार्थिवाः परमाणवः  ॥ विप्_२,१५।३० ॥  
तदेतद्भवता ज्ञात्वा मृष्टामृष्टविचारि यत्  ।  
तन्मनःसमतालम्बि कार्यं साम्यं हि मुक्तये  ॥ विप्_२,१५।३१ ॥  
ब्राह्मण उवाच  
इत्याकर्ण्य वचस्तस्य परमार्थश्रितं नृप  ।  
प्रणिपत्य महाभागो निदाघो वाक्यमब्रवीत्  ॥ विप्_२,१५।३२ ॥  
प्रसीद मद्धितार्थाय कथ्यतां यत्त्वमागतः  ।  
नष्टो मोहस्तवाकर्ण्य वचांस्येतानि मे द्वीज  ॥ विप्_२,१५।३३ ॥  
ऋभुरुवाच  
ऋमुरस्मि तवाचार्यः प्रज्ञादानाय ते द्विज  ।  
इहाग तोहं यास्यामि परमार्थस्तवोदितः  ॥ विप्_२,१५।३४ ॥  
एवमेकमिदं विद्धि न भेदि सकलं जगत्  ।  
वासुदेवाभिधेयस्य स्वरूपं परमात्मनः  ॥ विप्_२,१५।३५ ॥  
ब्राह्मण उवाच  
तथत्युक्त्वा निदाघेन प्रणिपातपुरःसरम्  ।  
पूजतः परया भक्त्या इच्छातः प्रययाव् ऋभुः  ॥ विप्_२,१५।३६ ॥  
इति श्रीविष्णुमहापुराणे द्वितीये ऽंशे पञ्चदशो ऽध्यायः (१५)  
  
  
_____________________________________________________________  
  
  
ब्राह्मण उवाच  
ऋभुर्वर्षसहस्रे तु समतीते नरेश्वर  ।  
निदाघज्ञानदानाय तदेव नगरं ययौ  ॥ विप्_२,१६।१ ॥  
नगरस्य बहिः सोथ निदाघं ददृशे मुनिः  ।  
महीबलपरीवारे पुरं विशति पार्थिवे  ॥ विप्_२,१६।२ ॥  
दूरे स्थितं महाभागं नजसम्मर्दवर्जकम्  ।  
क्षुत्क्षामकण्ठमायान्तमरण्यात्ससमित्कुशम्  ॥ विप्_२,१६।३ ॥  
दृष्ट्वा निदाघं स ऋभुरुपगम्याभिवाद्य च  ।  
उवाच कस्मादेकान्ते स्थीयते भवता द्विज  ॥ विप्_२,१६।४ ॥  
निदाघ उवाच  
भो विप्र जनसम्मर्दे महानेष नरेश्वरः  ।  
प्रविविक्षुः पुरं रम्यं तेनात्र स्थीयते मया  ॥ विप्_२,१६।५ ॥  
ऋभुरुवाच  
नराधिपोत्र कतमः कतमश्चेतरोजनः  ।  
कथ्यतां मे द्विज श्रेष्ठ त्वमभिज्ञो मतो मम  ॥ विप्_२,१६।६ ॥  
निदाघ उवाच  
योयं गजेन्द्रमुन्मत्तमद्रिशृङ्गसमुच्छ्रितम्  ।  
अधिरूढो नरेद्रो ऽयं परिलो कस्तथेतरः  ॥ विप्_२,१६।७ ॥  
ऋभुरुवाच  
एतौ हि गजराजानौ युगपद्दर्शितौ मम  ।  
भवता न विशेषेण पृथक्चिह्नोपलक्षणौ  ॥ विप्_२,१६।८ ॥  
तत्कथ्यतां महाभाग विशेषो भवतानयोः  ।  
ज्ञातुमिच्छाम्यहं कोत्र गजः को वा नराधिपः  ॥ विप्_२,१६।९ ॥  
निदाघ उवाच  
गजो योयमथो ब्रह्मन्नुपर्यस्यैष भूपतिः  ।  
वाह्यवा हकसम्बन्धं को न जानानि वै द्विज  ॥ विप्_२,१६।१० ॥  
ऋभुरुवाच  
जानाम्यहं यथा ब्रह्यंस् तथा मामवबोधय  ।  
अधःशब्दनिगद्यं हि किं चोर्ध्वमभिधियते  ॥ विप्_२,१६।११ ॥  
ब्राह्मण उवाच  
इत्युक्तः सहसारुह्य निदाघः प्राह तमृभुम्  ।  
श्रूयतां कथयाम्येष यन्मां त्वं परिपृच्छसि  ॥ विप्_२,१६।१२ ॥  
उपर्यहं यथा राजा त्वमधः कुञ्जरो यथा  ।  
अवबोधाय ते ब्रह्मन्दृष्टान्तो दर्शितो मया  ॥ विप्_२,१६।१३ ॥  
ऋभुरुवाच  
त्वं राजेन द्विजश्रेष्ठ स्थितोहं गजवद्यदि  ।  
तदेतत्त्वं समाचक्ष्व कतमस्त्वमहं तथा  ॥ विप्_२,१६।१४ ॥  
ब्राह्मम उवाच  
इत्युक्तः सत्वरं तस्य प्रगृह्य चरमाबुभौ  ।  
निदाघस्त्वाह भगवानाचार्यस्त्वमृभुर्ध्रुवम्  ॥ विप्_२,१६।१५ ॥  
नान्यस्याद्वैतसंस्कारसंस्कृतं मानसं तथा  ।  
यथाचार्यस्य तेन त्वां मन्ये प्राप्तमहं गुरुम्  ॥ विप्_२,१६।१६ ॥  
ऋबुरुवाच  
तवोपदेशदानाय पूर्वशुश्रुषणादृतः  ।  
गुरुस्नेहादृभुर्नाम निदाघ समुपागतः  ॥ विप्_२,१६।१७ ॥  
तदेतदुपदिष्टं ते सङ्क्षेपेण महामते  ।  
परमार्थसारभूतं यद् अद्वैतम् अशेषतः  ॥ विप्_२,१६।१८ ॥  
ब्राह्म उवाच  
एवमुक्त्वा ययौ विद्वान्निदाघं स ऋभुर्गुरुः  ।  
निदाघोप्युपदेशेन तेनाद्वैतपरोभवत्  ॥ विप्_२,१६।१९ ॥  
सर्वभूतान्यभेदेन ददृशे स तदात्मनः  ।  
यथा ब्रह्मपरो मुक्तिमवाप परमां द्विजः  ॥ विप्_२,१६।२० ॥  
तथा त्वमपि धर्मज्ञ तुल्योत्मरीपुबान्धवः  ।  
भव सर्गगतं जानन्नत्मानमवनीपते  ॥ विप्_२,१६।२१ ॥  
सितनीला दिभेदेन यथैकं दृश्यते नभः  ।  
भ्रान्तदृष्टिभिर् आत्मापि तथैकः सन्पृथक्पृथक्  ॥ विप्_२,१६।२२ ॥  
एकः समस्तं यदिहास्ति किञ्चित्तदच्युतो नास्ति परं ततोन्यत्  ।  
सो ऽहं स च त्वं च सर्वमेतदात्मस्वरूपं त्यज भेदमोहम्  ॥ विप्_२,१६।२३ ॥  
श्रीपराशर उवाच  
इतीरितस्तेन स राजवर्स्तत्याज भेदं परमार्थदृष्टिः  ।  
स चापि जातिस्मरणाप्तबोधस्तत्रैव जन्मन्यपवर्गमाप  ॥ विप्_२,१६।२४ ॥  
इति भरतनरेन्द्रसारवृत्तं कथयति यश् च शृणोति भक्तियुक्तः  ।  
स विमलमतिरेति नात्म मोहं भवति च संसरणेणु मुक्तियोग्यः  ॥ विप्_२,१६।२५ ॥  
इति श्रीविष्णुमदृद्विदृषोडशो ऽध्यायः (१६)  
  
इति श्रिविष्णुमहापुराणे द्वितीय्ॐशः समाप्तः  
  
  
  
_____________________________________________________________  
  
  
अथ श्रीविष्णुमहापुराणे विष्णुचित्त्यात्मप्रकाशाख्यश्रीधरीय व्याख्याद्वयोपेते तृतीय्ॐशः प्रारभ्यते  
श्रीमते रामानुजाय नमः  
  
मैत्रेय उवाच  
कथिता गुरूणासम्यग्भूसमुद्रादिसंस्थितिः  ।  
सूर्यादिनां च संस्थानं ज्योतिषां चातिविस्तरात्  ॥ विप्_३,१।१ ॥  
देवादीनां तथा सृष्टिरृषीणां चापि वर्णिता  ।  
चातुर्वर्ण्यस्य चोत्पत्तिस्तिर्यग्योनिगतस्य च  ॥ विप्_३,१।२ ॥  
ध्रुवप्रह्लादचरितं विस्तराच्च त्वयोदितम्  ।  
मन्वन्तराण्यशेषाणि श्रोतुमिच्छाम्यनुक्रमात्  ॥ विप्_३,१।३ ॥  
मन्वन्तराधिपांश्चैव शक३देवपुरोगमान्  ।  
भवता कथितानेताञ्छ्रोतुमिच्छाम्यहं गुरो  ॥ विप्_३,१।४ ॥  
श्रीपराशर उवाच  
अतीतानागतानीह यानि मन्वन्तराणि वै  ।  
तान्यहं भवतः सम्यक्लथयामि यथा क्रमम्  ॥ विप्_३,१।५ ॥  
स्वायम्भुवो मनुः पूर्वं परः स्वारोचिषस् तथा  ।  
उत्तमस्तामसश्चैव रैवतश्चाक्षुषस् तथा  ॥ विप्_३,१।६ ॥  
षडेते मनवोतीताःसाम्प्रतं तु रवेःसुतः  ।  
वैवस्वतेयं यस्त्वेतत्मप्तमं वर्ततेन्तरम्  ॥ विप्_३,१।७ ॥  
स्वायम्भुवं तु कथितं कल्पादावन्तरं मया  ।  
देवाः सप्तर्षयश् चैव यथावत् कथिता मया  ॥ विप्_३,१।८ ॥  
अत ऊर्ध्वं प्रवक्ष्यामि मनोःस्वारोचिषस्य तु  ।  
मन्वन्तराधिपान्सम्यग्देवर्षिंस्तत्सुतांस् तथा  ॥ विप्_३,१।९ ॥  
पारावताः सतुषिता देवाः स्वारोचिषे ऽन्तरे  ।  
विपश्चत्तत्र देवेन्द्रो मैत्रेयासीन्महाबलः  ॥ विप्_३,१।१० ॥  
ऊर्जस्तम्भस् तथा प्राणोवातोर्थ पृषभस् तथा  ।  
निरयश् च परीवांश् च तत्र सप्तर्षयो ऽभवन्  ॥ विप्_३,१।११ ॥  
चैत्रकिम्पुरुषाद्याश् च सुताःस्वारोचिषस्य तु  ।  
द्वितीयमेतद्व्याख्यातमन्तरं शृणु चोत्तमम्  ॥ विप्_३,१।१२ ॥  
तृतीयेप्यन्तरे ब्रह्मन्नुत्तमो नाम यो मनुः  ।  
सुशान्तिर्नाम देवेन्द्रो मैत्रेयासीत्सुताञ्छृणु  ॥ विप्_३,१।१३ ॥  
सुधामानस् तथा सत्या जपाश्चाथ प्रतर्दनाः  ।  
वशवर्तिश् च पञ्चैते गणा द्वादशकाःस्मृताः  ॥ विप्_३,१।१४ ॥  
वसिष्ठतनया ह्योते सप्त सप्तर्षयोभवन्  ।  
अजः परशुदीप्ताद्यास्तथोत्तममनोःसुताः  ॥ विप्_३,१।१५ ॥  
तामसस्यान्तरे देवाःसुपारा हरयस् तथा  ।  
सत्याश् च सुधियश्चैव सप्तविंशतिका गणाः  ॥ विप्_३,१।१६ ॥  
शिविरिन्द्रस् तथा चासीच्छतयज्ञोपलक्षमः  ।  
सप्तर्ष यश् च ये तेषां तेषां नामानि मे शृणु  ॥ विप्_३,१।१७ ॥  
ज्योतिर्धामा पुथुः कात्यश्चैत्रोग्निर्धनकस् तथा  ।  
पीवरश्चर्षयो ह्येते सप्त तत्रापि चान्तरे  ॥ विप्_३,१।१८ ॥  
नरः ख्यातिः केतुरूपो जानुजङ्घादयस् तथा  ।  
पुत्रास्तु तामसस्यासन्नाजानःसुमहाबलाः  ॥ विप्_३,१।१९ ॥  
पञ्चमे वापि मैत्रेय रैवतो नाम नामतः  ।  
मनुर्विभुश् च तत्रेन्द्रो देवांश्चात्रान्तरे शृणु  ॥ विप्_३,१।२० ॥  
अमिताभा भूतरया वैकुण्ठाःसुसमेधसः  ।  
एते देवगणास्तत्र चतुर्दश चतुर्दश  ॥ विप्_३,१।२१ ॥  
हिरण्यरोमा वेदाश्रिरूर्ध्वबाहुस्तथावरः  ।  
वेदबाहुःसुधामा च पर्जन्यश् च महामुनिः  ।  
एते सप्तर्षयो विप्र तत्रासन्रैवतेन्तरे  ॥ विप्_३,१।२२ ॥  
बलबन्धुश् च सम्भाव्यःसत्यकाद्याश् च तत्सुताः  ।  
नरेन्द्राश् च महावीर्या बभूवुर्मुनिसत्तम  ॥ विप्_३,१।२३ ॥  
स्वारोचिषश्चौत्तमश् च तामसो रैवतस् तथा  ।  
प्रियव्रतान्वया ह्येते चत्वारो मनवःस्मृताः  ॥ विप्_३,१।२४ ॥  
विष्णुमाराध्य तपसा स राजर्षिः प्रियव्रतः  ।  
मन्वन्तराधिपानेताल्लम्ब्धवानात्मवंशजान्  ॥ विप्_३,१।२५ ॥  
षष्ठे मन्वंरते चासीच्चाक्षुषाख्यस् तथा मनुः  ।  
मनोजवस्तथैवेन्द्रो देवानपि निबोध मे  ॥ विप्_३,१।२६ ॥  
आप्याः प्रसूता भव्याश् च पृथुकाश्चा दिवौकसः  ।  
महानुभावा लखाश् च पञ्चैते ह्यष्टका गणाः  ॥ विप्_३,१।२७ ॥  
सुमेधा विरजाश्चैव हविष्मानुत्तमो मधुः  ।  
अतिनामा सहिष्णुश् च सप्तासन्निति चर्षयः  ॥ विप्_३,१।२८ ॥  
ऊरुः पूरुः शतध्युम्नप्रमुखाः सुमहाबलाः  ।  
चाक्षुषस्य मनोः पुत्राः पृथिवीपतयो ऽभवन्  ॥ विप्_३,१।२९ ॥  
विवस्वतःसुतो विप्र श्राद्धदेवो महाद्युतिः  ।  
मनुःसंवर्तते धीमान् साम्प्रतं सप्तमेन्तरे  ॥ विप्_३,१।३० ॥  
आदित्यवसुरुद्राद्या देवाश्चात्र महामुने  ।  
पुरन्दरस्तथैवात्र मैत्रेय त्रिदशेश्वरः  ॥ विप्_३,१।३१ ॥  
वशिष्ठः काश्यपोथात्रिर्जमदग्निःसगौतमः  ।  
विश्वामित्रभरद्वाजौ सप्त सप्तर्षयो ऽभवन्  ॥ विप्_३,१।३२ ॥  
इक्ष्वाकुश् च नृगश्चैव धृष्टः शर्यातिरेव च  ।  
नरिष्यन्तश् च विख्यातो नाभागोरिष्ट एव च  ॥ विप्_३,१।३३ ॥  
करूषश् च पृषध्रश् च सुमहांल्लोकविश्रुतः  ।  
मनोर्वैवस्वतस्यैते नव पुत्राः सुधार्मिकाः  ॥ विप्_३,१।३४ ॥  
विष्णुशक्तिरनौपम्या सत्त्वोद्रिक्ता स्थितौ स्थिता  ।  
मन्वन्तरेष्वशेषेषु देवत्वेनाधितिष्ठति  ॥ विप्_३,१।३५ ॥  
अंशेन तस्या जज्ञे ऽसौ यज्ञःस्वायम्भुवेन्तरे  ।  
आकूत्यां मानसो देव उत्पन्नः प्रथमेन्तरे  ॥ विप्_३,१।३६ ॥  
ततः पुनः स वै देवः प्राप्ते स्वारोचिषेन्तरे  ।  
तुषितायां समुत्पन्नो ह्याजिषस्तुषितैः सह  ॥ विप्_३,१।३७ ॥  
औत्तमप्यन्तरे देवस्तुषितस्तु पुनःस वै  ।  
सत्यायामभवत्सत्यः सत्यैः सह सुरोत्तमैः  ॥ विप्_३,१।३८ ॥  
तामसस्यान्तरे चैव सम्प्राप्तो पुनरेव हि  ।  
हर्यायां हरिभिः सार्ध हरिरेव बभूव ह  ॥ विप्_३,१।३९ ॥  
रैवतेप्यन्तरे देवःसम्भूत्यां मानसो हरिः  ।  
सम्भूतो रैवतैः सार्ध देवैर् देववरो हरिः  ॥ विप्_३,१।४० ॥  
चाक्षुषे चान्तरे देवो वैकुण्ठः पुरुषोत्तमः  ।  
विकुण्ठायामसौ जज्ञे वैकुण्ठैर् दैवतैः सह  ॥ विप्_३,१।४१ ॥  
मन्वन्तरेत्र सम्प्राप्ते तथा वैवस्वतेद्विज  ।  
वामनः काश्यपाद्विष्णुरदित्यां सम्बभूव ह  ॥ विप्_३,१।४२ ॥  
त्रिभिः क्रमैर् इमांल् लोकाञ् जित्वा येन महात्मना  ।  
पुरन्दराय त्रैलोक्यं दत्तं निहतकण्टकम्  ॥ विप्_३,१।४३ ॥  
इत्येतास्तनवस्तस्य सप्तमन्वन्तरेषु वै  ।  
सप्तस्वेवाभवन्विप्र याभिः संवर्धिताः प्रजाः  ॥ विप्_३,१।४४ ॥  
यस्माद् विष्टमिदं विश्वं यस्य शक्त्या महात्मनः  ।  
तस्मात्स प्रोच्यते विष्णुर्विशोर्धातोः प्रवेशनात्  ॥ विप्_३,१।४५ ॥  
सर्वे च देवा मनवःसमस्ताःसप्तर्षयो ये मनुसूनवश् च  ।  
इन्द्रश्चयो ऽयं त्रिदशेशभूतो विष्णोरशोषास्तु विभूतयस्ताः  ॥ विप्_३,१।४६ ॥  
इति श्रीविष्णुमहापुराणे तृतीयांशे प्रथमो ऽध्यायः (१)  
  
  
_____________________________________________________________  
  
  
मैत्रेय उवाच  
प्रोक्तान्येतानि भवता सप्त मन्वन्तराणि वै  ।  
भविष्याण्यपि विप्रर्ष ममाख्यातुं त्वमर्हसि  ॥ विप्_३,२।१ ॥  
श्रीपराशर उवाच  
सूर्यस्य पत्नी सञ्ज्ञाभूत्तनया विश्वकर्मणः  ।  
मनुर्यमो यमी चैव तदपत्यानि वै मुने  ॥ विप्_३,२।२ ॥  
असहन्ती तु सा भर्तुस्तेजश्छायां युयोज वै  ।  
भर्तृशुश्रूषणे ऽरण्यंस्वयं च तपसे ययौ  ॥ विप्_३,२।३ ॥  
सञ्ज्ञेयमित्यथार्कश् च छायायामात्मजत्रयम्  ।  
शनैश्चरं मनुं चान्यं तपतीं चाप्यजाजनत्  ॥ विप्_३,२।४ ॥  
छायासञ्ज्ञा ददौ शापं यमाय कुपिता यदा  ।  
तदान्येयमसौ बुद्धिरित्यासीद्यमसूर्ययोः  ॥ विप्_३,२।५ ॥  
ततो विवस्वानाख्यातां तयैवारण्यसंस्थिताम्  ।  
समाधिदृष्ट्याददृशे तामश्वां तपसि स्थिताम्  ॥ विप्_३,२।६ ॥  
वाजिरूपधरः सोथ तस्यां देवावथाश्विनौ  ।  
जनयामास रेवन्तं रेतस्ॐते च भास्करः  ॥ विप्_३,२।७ ॥  
आनिन्ये च पुनः सञ्ज्ञां स्वस्थानं भगवान् रविः  ।  
तेजसः शमनं चास्य विश्वकर्मा चकार ह  ॥ विप्_३,२।८ ॥  
भ्रममारोप्य सूर्यं तु तस्य तेजोनिशातनम्  ।  
कृतवानष्टमं भागं स व्यशातयदव्ययम्  ॥ विप्_३,२।९ ॥  
यत्तस्माद्वैष्णवं तेजस्शातितं विश्वकर्मणा  ।  
जाज्वल्यमानमपतत्तद्भूमौ मुनिसत्तम  ॥ विप्_३,२।१० ॥  
त्वष्टैव तेजसा तेन विष्णोश्चक्रमकल्पयत्  ।  
त्रिशूलं चैव शर्वस्य शिबिकां धनदस्य च  ॥ विप्_३,२।११ ॥  
शक्तिं गुहस्य देवानामन्येषां च यदायुधम्  ।  
तत्सर्वं तेजसा तेन विश्वकर्मा व्यवर्धयत्  ॥ विप्_३,२।१२ ॥  
छायासञ्ज्ञासुतो योसौ द्वितीयः कथितो मनुः  ।  
पूर्वजस्यासवर्णोसौ सावर्णिस्तेन कथ्यते  ॥ विप्_३,२।१३ ॥  
तस्य मन्वन्तरं ह्योतत्सावर्णिकमथाष्टमम्  ।  
तच्छृणुष्व महाभाग भविष्यत्कथयामि ते  ॥ विप्_३,२।१४ ॥  
सावर्णिस्तु मनुर्योसौ मैत्रेय भविता ततः  ।  
सुतपाश्चामिताभाश् च मुख्याश्चापि तथा सुराः  ॥ विप्_३,२।१५ ॥  
तेषां गणाश् च देवानामेकैको विंशकः स्मृतः  ।  
सप्तर्षिनपि वक्ष्यामि भविष्यान्मुनिसत्तम  ॥ विप्_३,२।१६ ॥  
दीप्तिमान् गालवो रामः कृपो द्रोणिस् तथा परः  ।  
मत्पुत्रश् च तथा व्यास ऋष्यशृङ्गश् च सप्तमः  ॥ विप्_३,२।१७ ॥  
विष्णु प्रसादादनघः पातालान्तरगोचरः  ।  
विरोचनसुतस्तेषां बलिरिन्द्रो भविष्यति  ॥ विप्_३,२।१८ ॥  
विरजाश्चोर्वरीवांश् च निर्मोकाद्यास्तथापरे  ।  
सावर्णेस्तु मनोः पुत्रा भविष्यन्ति नरेश्वराः  ॥ विप्_३,२।१९ ॥  
नवमो दक्षसावर्णिर्भविष्यति मुने मनुः  ॥ विप्_३,२।२० ॥  
पारा मरीचिगर्भाश् च सुधर्माणस् तथा त्रिधा  ।  
भविष्यन्ति तथा देवा ह्योकैको द्वादशो गणः  ॥ विप्_३,२।२१ ॥  
तेषामिद्रो महावीर्यो भविष्यत्यद्भुतो द्विज  ॥ विप्_३,२।२२ ॥  
सवनो द्युतिमान् भव्यो वसुर्मेधातिथिस् तथा  ।  
ज्योतिष्मान् सप्तमः सत्यस्तत्रैते च महर्षयः  ॥ विप्_३,२।२३ ॥  
धृतकेतुर्दीप्तिकेतुः पञ्चहस्तनिरामयौ  ।  
पृथुश्रवाद्याश् च तथा दक्षमावर्णिकात्मजाः  ॥ विप्_३,२।२४ ॥  
दसमो ब्रह्मसावर्मिर्भविष्यति मुने मनुः  ।  
सूधामानो विशुद्धाश् च शतसङ्ख्यास् तथा सुराः  ॥ विप्_३,२।२५ ॥  
तेषाम् इन्द्रश् च भविता शान्तिर् नाम महाबलः  ।  
सप्तर्षयो भविष्यन्ति ये तथा ताञ्छृणुष्व ह  ॥ विप्_३,२।२६ ॥  
हविष्मान्सुकृतःसत्यस्तपोमूर्तिस्तथापरः  ।  
नाभागो ऽप्रतिमौजाश्चसत्यकेतुस्तथैव च  ॥ विप्_३,२।२७ ॥  
सुक्षेत्रश्चोत्तमौजाश्चभूरिषेणादयो दश  ।  
ब्रह्मसावर्णिपुत्रास्तु रक्षिष्यन्ति वसुन्धराम्  ॥ विप्_३,२।२८ ॥  
एकादशश् च भविता धर्मसावर्णिको मनुः  ॥ विप्_३,२।२९ ॥  
विहङ्गमाः कामागमा निर्वाणा ऋषयस् तथा  ।  
गणास्त्वेते तदा मुख्या देवानां च भविष्यताम्  ।  
ऐकैकस्त्रिंशकस्तेषां गणश्चेन्द्रश् च वै पृषा  ॥ विप्_३,२।३० ॥  
निः स्वरश्चाग्नितेजाश् च वपुष्मान्घणिरारुणिः  ।  
हविष्माननघश्चैव भाव्याः सप्तर्षयस् तथा  ॥ विप्_३,२।३१ ॥  
सर्वत्रगस्शुधर्मा च देवानीकादयस् तथा  ।  
भविष्यन्ति मनोस्तस्य तनयाः पृतिविश्वराः  ॥ विप्_३,२।३२ ॥  
रुद्रपुत्रस्तु सावर्णिर्भविता द्वादशो मनुः  ।  
ऋकुधामा च तत्रेद्रो भविता शृणु मे सुरान्  ॥ विप्_३,२।३३ ॥  
हरिता रोहिता देवास् तथा मुमनसो द्विज  ।  
सुकर्माणः सुरापाश् च दशकाः पञ्च वै गणाः  ॥ विप्_३,२।३४ ॥  
तपस्वी सुतपाश्चैव तपोमूर्तिस्तपोरतिः  ।  
तपोधृतिर्द्युतिश्चान्यः सप्तमस्तु तपोधनः  ।  
सप्तर्षयस्त्विमे तस्य पुत्रानपि निबोध मे  ॥ विप्_३,२।३५ ॥  
देववानुपदेवश् च देवश्रेष्ठादयस् तथा  ।  
मनोस्तस्य महावीर्या भविष्यन्ति महानृपाः  ॥ विप्_३,२।३६ ॥  
त्रयोदशो रुचिर्नामा भविष्यति मुने मनः  ॥ विप्_३,२।३७ ॥  
सुत्रामाणः सुकर्माणः सुधर्माणस्तथामराः  ।  
त्रयस्त्रिंशद्विभेदास्त देवानां यत्र वै गणाः  ॥ विप्_३,२।३८ ॥  
दिवस्पतिर्महावीर्यस्तेषामिन्द्रोभिविष्यति  ॥ विप्_३,२।३९ ॥  
निर्मोहस्तत्त्वदर्शि च निष्प्रकम्प्यो निरुत्सुकः  ।  
धृतिमानव्ययश्चान्यःसप्तमःसुतपा मुनिः  ।  
सप्तर्षयस्त्वमी तस्य पुत्रानपि निबोधे मे  ॥ विप्_३,२।४० ॥  
चित्रसेनविचित्राद्या भविष्यन्ति महीक्षिकः  ॥ विप्_३,२।४१ ॥  
भौमश्चतुर्दशश्चात्र मैत्रेय भविता मनः  ।  
शुचिरिन्द्रः सुरगणस्तत्र पञ्च शृणुष्व तान्  ॥ विप्_३,२।४२ ॥  
चाक्षुषाश् च पवित्राश् च कनिष्ठा भ्राजिकास् तथा  ।  
वाचवृद्धश् च वै देवाःसप्तर्षीनपि मे शृणु  ॥ विप्_३,२।४३ ॥  
अग्निबाहुः शुचिः शुक्रो मागधोग्नीध्र एव च  ।  
युक्तस् तथा जितश्चान्यो मनुपुत्रानतः शृणु  ॥ विप्_३,२।४४ ॥  
ऊरुगम्भीरबुद्ध्याद्या मनोस्तस्य सुता नृपाः  ।  
कथिता मुनिशार्दुल पालयिष्यन्ति ये महीम्  ॥ विप्_३,२।४५ ॥  
चतुर्युगान्ते वेदानां जायते किल विप्लवः  ।  
प्रवर्तयन्ति तानेत्य भुवं सप्तर्षयो दिवः  ॥ विप्_३,२।४६ ॥  
कृतेकृते स्मृतेर् विप्र प्रणेता जायते मनुः  ।  
देवा यज्ञभुजस्ते तु यावन्मन्वन्तरं तु तत्  ॥ विप्_३,२।४७ ॥  
भवन्ति ये मनोः पुत्रा यावन्मन्वंरतं तु तैः  ।  
तदन्वयोद्भवैश् चैव तावद्भूः परीपाल्यते  ॥ विप्_३,२।४८ ॥  
मनुःसप्तर्षयो देवा भूपालाश् च मनोः सुताः  ।  
मन्वन्तरे भवन्त्येते शक्रश्चैवाधिकारिमः  ॥ विप्_३,२।४९ ॥  
चतुर्दशभिर् एतैस् तु गतैर् मन्वन्तरैर् द्विज  ।  
सहस्रयुगपर्यतः कल्पो निःशेष उच्यते  ॥ विप्_३,२।५० ॥  
तावत्प्रमाणा च निशा ततो भवति सत्तम  ।  
ब्रह्मरूपधरः शेते शेषाहावम्बुसम्प्लवे  ॥ विप्_३,२।५१ ॥  
त्रैलोक्यमखिलं ग्रस्त्वा भगवानादिकृद्विभुः  ।  
स्वमायासंस्तितो विप्र सर्वभूतो जनार्दनः  ॥ विप्_३,२।५२ ॥  
ततः प्रबुद्धो भगवान् यथा पूर्वं तथा पुनः  ।  
सृष्टिं करोत्यव्ययात्मा कल्पेकल्पे रजोगुमः  ॥ विप्_३,२।५३ ॥  
मनवो भूभुजःसेन्द्रा देवाःसप्तर्षयस् तथा  ।  
सात्त्विक्ॐशः स्थितिकरो जगतो द्विजसत्तम  ॥ विप्_३,२।५४ ॥  
चदुर्युगोप्यसौ विष्णुः स्थितिव्यापारलक्षमः  ।  
युगव्यवस्थां कुरुते तथा मैत्रेय तच्छृणु  ॥ विप्_३,२।५५ ॥  
कृते युगे परं ज्ञानं कपिलादिस्वरूपधृक्  ।  
ददाति सर्वभूतात्मा सर्वभूतहिते रतः  ॥ विप्_३,२।५६ ॥  
चक्रवर्तिस्वरूपेण त्रेतायामपि स प्रभूः  ।  
दुष्टानां निग्रह कुर्वन्परिपाति जगत्त्रयम्  ॥ विप्_३,२।५७ ॥  
वेदमेकं चतुर्भेदं कृत्वा शाखाशतैर् विभुः  ।  
करोति बहुलं भूयो वेदव्यासस्वरूपधृक्  ॥ विप्_३,२।५८ ॥  
वेदांस्तु द्वापरे व्यस्य कलेरन्ते पुनर्हरिः  ।  
कल्किस्वरूपी दुर्वृत्तन्मार्गे स्थापयति प्रभुः  ॥ विप्_३,२।५९ ॥  
एवमेतज्जगत्सर्वं शश्वत्पाति करोति च  ।  
हन्ति चान्तेष्वनन्तात्मा नास्त्यस्मव्द्यतिरेकि यत्  ॥ विप्_३,२।६० ॥  
भूतं भव्यं भविष्यं च सर्वभूतान्महात्मनः  ।  
तदत्रान्यत्र वा विप्र सद्भावः कथितस्तव  ॥ विप्_३,२।६१ ॥  
मन्वन्तराण्यशेषाणि कथितानि मया तवा  ।  
मन्वन्तराधिपांश्चैव किमन्यत्कथयामि ते  ॥ विप्_३,२।६२ ॥  
इति श्रिविष्णुमहापुराणे तृतीयांशे द्वितीयो ऽध्यायः (२)  
  
  
_____________________________________________________________  
  
  
मैत्रेय उवाच  
ज्ञातमेतन्मया त्वत्तो यथा सर्वमिदं जगत्  ।  
विष्णुर्विष्णो विष्णुतश् च न परं विद्यते ततः  ॥ विप्_३,३।१ ॥  
एतत्तु श्रोतुमिच्छामि व्यस्ता वेदा महात्मना  ।  
वेदव्यासस्वरूपेण यथा तेन युगेयुगे  ॥ विप्_३,३।२ ॥  
यस्मिन्यस्मिन्युगे व्यासो यो य आसीन्महामुने  ।  
तन्तमाचक्ष्व भगवञ्छाशाभेदांश् च मे वद  ॥ विप्_३,३।३ ॥  
श्रीपराशर उवाच  
वेदद्रुमस्य मैत्रेय शाखाभेदाःसहस्रशः  ।  
न शक्तो विस्तराद्वक्तुं सेक्षेपेण शृणुष्व तम्  ॥ विप्_३,३।४ ॥  
द्वापरेद्वापरे विष्णुर्व्यासरूपी महामुने  ।  
वेदमेकं सुबहुधा कुरुते जगतो हितः  ॥ विप्_३,३।५ ॥  
वीर्यं तेजो बलं चाल्पं मनुष्याणामवेक्ष्य च  ।  
हिताय सर्वभूतानां वेदभेदान्करोति सः  ॥ विप्_३,३।६ ॥  
ययासौ कुरुते तन्वा वेदमेकं पृथक् प्रभुः  ।  
वेदव्यासाभिधाना तु सा च मूर्तिर्मध्रुद्विषः  ॥ विप्_३,३।७ ॥  
यस्मिन्मन्वंरते व्यासा येये स्युस्तान्निबोध मे  ।  
यथा च भेदः शाखानां व्यासेन क्रियते मुने  ॥ विप्_३,३।८ ॥  
अष्टविंशतिकृत्वो वै वेदो व्यस्तो सहर्षिभिः  ।  
वैवस्वतेन्तरे तस्मिन्द्वापरेषु पुनः पुनः  ॥ विप्_३,३।९ ॥  
वेदव्यासा व्यतीता ये ह्यष्टर्विशति सत्तम  ।  
चतुर्धा यैः कृतो वेदो द्वापरेषु पुनः पुनः  ॥ विप्_३,३।१० ॥  
द्वापरे प्रथमे व्यस्तःस्वयं वेदः स्वयम्भुवा  ।  
द्वितीये द्वापरे चैव वेदव्यासः प्रजापति  ॥ विप्_३,३।११ ॥  
तृतीये चोशना व्यासश्चतुर्थे च बृहस्पतिः  ।  
सविता पञ्चमे व्यासः षष्ठे मृत्युः स्मृतः प्रभुः  ॥ विप्_३,३।१२ ॥  
सप्तमे च तथैवेन्द्रो वसिष्ठश्चाष्टमे स्मृतः  ।  
सारस्वतश् च नवमे त्रिधामा दशमे स्मृतः  ॥ विप्_३,३।१३ ॥  
एकादशे तु त्रिशिखो भरद्वाजस्ततः परः  ।  
त्रयोदशे चान्तरिक्षो वर्णी चापि चतुर्दशे  ॥ विप्_३,३।१४ ॥  
त्रय्यारुणः पञ्चदशे षोडशे तु धनञ्जयः  ।  
क्रतुञ्जयः सप्तदशे तदूर्ध्वं च जयःस्मृतः  ॥ विप्_३,३।१५ ॥  
ततो व्यासो भरद्वाजो भरद्वाजाच्च गौतमः  ।  
गौतमादुत्तरो व्यासो हर्यात्मा योभिधीयते  ॥ विप्_३,३।१६ ॥  
अथ हर्यात्मनोन्ते च स्मृतो वाजश्रवामुनिः  ।  
सोमशुष्कायणस् तस्मात् तृणबिन्दुरिति स्मृतः  ॥ विप्_३,३।१७ ॥  
ऋक्षोभूद्भार्गवस्तस्माद्वाल्मीकिर्योभिधीयते  ।  
तस्मादस्मत्पिता शक्तिर्व्यासस्तस्मादहं मुने  ॥ विप्_३,३।१८ ॥  
जातुकर्णोभवन्मत्तः कृष्णद्वैपायनस्ततः  ।  
अष्टविंशतिरित्येते वेदव्यासाः पुरातनाः  ॥ विप्_३,३।१९ ॥  
एको वेदश्चतुर्धा तु तैः कृतो द्वापरादिषु  ॥ विप्_३,३।२० ॥  
भविष्ये द्वापरे चापि द्रौणिर्व्यासो भविष्यति  ।  
व्यतीते मम पुत्रेस्मिन् कृष्णद्वैपायने मुने  ॥ विप्_३,३।२१ ॥  
ध्रुवमेकाक्षरं ब्रह्म ओम् इत्येव व्यवस्थितम्  ।  
बृहत्वाद्बृंहणत्वाच्च तद्ब्रह्योत्यभिधीयते  ॥ विप्_३,३।२२ ॥  
प्रणवावस्थितं नित्यं भूर्भुवःस्वरितीर्यते  ।  
ऋग्यजुःसामाथर्वाणो यत्तस्मै ब्रह्मणे नमः  ॥ विप्_३,३।२३ ॥  
जगतः प्रलयोत्पत्त्योर्यत्तत्कारणसञ्ज्ञितम्  ।  
महतः परमं गुह्यं तस्मै सुब्रह्मणे नमः  ॥ विप्_३,३।२४ ॥  
अगाधापारमक्षय्यं जगत्सम्मोहनालयम्  ।  
स्वप्रकाशप्रवृत्तिभ्यां पुरुषार्थप्रयोजनम्  ॥ विप्_३,३।२५ ॥  
सङ्ख्यज्ञानवतां निष्ठा गतिः शमदमात्मनाम्  ।  
यत्तदव्यक्तममृतं प्रवृत्तिर्ब्रह्म शाश्वतम्  ॥ विप्_३,३।२६ ॥  
प्रधानमात्मयोनिश् च गुहासंस्थं च शब्द्यते  ।  
अविभागं तथा शुक्रमक्षयं बहुधात्मकम्  ॥ विप्_३,३।२७ ॥  
परमब्रह्मणे तस्मै नित्यमेव नमोनमः  ।  
यद्रूपं वासुदेवस्य परमात्मस्वरूपिणः  ॥ विप्_३,३।२८ ॥  
एतद्ब्रह्म त्रिधा भेदमभेदमपि स प्रभुः  ।  
सर्वभेदेष्वभेदोसौभिद्यते भिन्नबुद्धिभिः  ॥ विप्_३,३।२९ ॥  
स ऋङ्मयःसाममयः सर्वात्मा स यजुर्मयः  ।  
ऋग्यजुःसामसारात्मा स एवात्मा शरीरिणाम्  ॥ विप्_३,३।३० ॥  
स  भिद्यते वेदमयःस्ववेदं करोति भेदैर् बहुभिः सशाखम्  ।  
शाखाप्रणेता स समस्तशाखाज्ञानस्वरूपो भगवानसङ्गः  ॥ विप्_३,३।३१ ॥  
इति क्षिविष्णुमहापुराणे तृतीयांशे तृतीयो ऽध्यायः (३)  
  
  
_____________________________________________________________  
  
  
श्रीपराशर उवाच  
आद्यो वेदश्चतुष्पादः कृतः साहस्रसम्मितः  ।  
ततो दशगुमः कृत्स्नो यज्ञोयं सर्वकामधुक्  ॥ विप्_३,४।१ ॥  
ततोत्र मत्सुतो व्यासो अष्टविंशतिमेन्तरे  ।  
वेदमेकं चतुष्पादं चतुर्धा व्यभजत्प्रभुः  ॥ विप्_३,४।२ ॥  
यथा च तेन वै व्यस्ता वेदब्यासेन धीमता  ।  
वेदास् तथा समस्तैस् तैर् व्यस्ता व्यस्तैस् तथा मया  ॥ विप्_३,४।३ ॥  
तदनेनैव वेदानां शाखाभेदान्द्विजोत्तम  ।  
चतुर्युगेषु पठितान्समस्तेष्ववधारय  ॥ विप्_३,४।४ ॥  
कृष्णद्वैपायनं व्यासं विद्धि नारायणं प्रभुम्  ।  
को ह्यन्यो भुवि मैत्रेय महाभारतकृद्भवेत्  ॥ विप्_३,४।५ ॥  
तेन व्यस्ता यथा वेदा मत्पुत्रेण महात्मना  ।  
द्वापरे ह्य् अत्र मैत्रेय तस्मिञ् शृणु यथातथम्  ॥ विप्_३,४।६ ॥  
ब्रह्मणा चोदितो व्यासो वेदान्व्यस्तुं प्रचक्रमे  ।  
अथ शिष्यान्प्रजग्राह चतुरो वेदपारगान्  ॥ विप्_३,४।७ ॥  
ऋग्वेदपाठकं पैलं जग्राह स महामुनिः  ।  
वैशम्पायननामानं यजुर्वेदस्य चाग्रहीत्  ॥ विप्_३,४।८ ॥  
जैमिनिं सामवेदस्य तथैवाथर्ववेदवित्  ।  
सुमन्तुस्तस्य शिष्योभूद्वेदव्यासस्य धीमतः  ॥ विप्_३,४।९ ॥  
रोमहर्षणनामानं महाबुद्धिं महामुनिः  ।  
सूतं जग्राह शिष्यं स इतिहासपुराणयोः  ॥ विप्_३,४।१० ॥  
एक आसीद्यजुर्वेदस्तं चतुर्धा व्यकल्पयत्  ।  
चातुर्हेत्रमभूत्तस्मिंस्तेन यज्ञमथाकरोत्  ॥ विप्_३,४।११ ॥  
आध्वर्यवं यजुर्भिस् तु ऋग्भिर् होत्रं तथा मुनिः  ।  
औद्गात्रं सामाभिश्चक्रे ब्रह्मत्वं चाप्यथर्वभिः  ॥ विप्_३,४।१२ ॥  
ततःस ऋच उद्धृत्य ऋग्वेदं कृतवान्मुनिः  ।  
यजृंषि च यजुर्वेदं सामवेदं च सामाभः  ॥ विप्_३,४।१३ ॥  
राज्ञां चाथर्ववेदेन सर्वकर्माणि च प्रभुः  ।  
कारयामास मैत्रेय ब्रह्मत्वं च यथास्थिति  ॥ विप्_३,४।१४ ॥  
सोयमेको यथा वेदस्तरुस्तेन पृथक्कृतः  ।  
चतुर्धाथ ततो जातं वेदपादपकाननम्  ॥ विप्_३,४।१५ ॥  
बिभेद प्रथमं विप्र पैलो ऋग्वेदपादपम्  ।  
इन्द्रप्रमितये प्रादाद्बाष्कलाय च संहिते  ॥ विप्_३,४।१६ ॥  
चतुर्धा स विभेदाथ बाष्कलोपि च संहिताम्  ।  
बोधादिभ्यो ददौ ताश् च शिष्येभ्यः समहामुनिः  ॥ विप्_३,४।१७ ॥  
बोध्याग्निमाढकौ तदूद्याज्ञवल्क्यपराशरौ  ।  
प्रतिशाखास्तु शाखायास्तस्यास्ते जगृहुर्मुने  ॥ विप्_३,४।१८ ॥  
इन्द्रप्रमितिरेकां तु संहितां स्वसूतं ततः  ।  
माण्डुकेयं महात्मानं मैत्रेयाध्यापयत्तदा  ॥ विप्_३,४।१९ ॥  
तस्य शिष्यप्रशिष्येभ्यः पुत्रशिष्यक्रमाद्ययौ  ॥ विप्_३,४।२० ॥  
वेदमित्रस्तु शाकल्यः संहितां तामधीतवान्  ।  
चकार संहिताः पञ्च शिष्येभ्यः प्रददौ च ताः  ॥ विप्_३,४।२१ ॥  
तस्य शिष्यास्तु ये पञ्च तेषां नामानि मे शृणु  ।  
मुद्गलो गोमखश्चैव वात्स्यः शालीय एव च  ।  
शरीरः पञ्चमश्चासीन्मैत्रेय सुमहामतिः  ॥ विप्_३,४।२२ ॥  
संहितात्रितयं चक्रे शाकपूर्णस्तथेतरः  ।  
निरुक्तमकरोत्तदूच्चतुर्थं मुनिसत्तम  ॥ विप्_३,४।२३ ॥  
क्रैञ्चो वैतालिकस्तद्वद्बलाकश् च महामुनिः  ।  
निरुक्तश् च चतुर्थोभूद्वेदवेदाङ्गपारगः  ॥ विप्_३,४।२४ ॥  
इत्येताः प्रतिशाखाभ्यो ह्यनुशाखा द्विजोत्तम  ।  
बाष्कलश्चापरास्तिस्त्रःसंहिताः कृतवान्द्विज  ।  
शिष्यः कालायनिर्गार्ग्यस्तृतीयश् च कथाजपः  ॥ विप्_३,४।२५ ॥  
इत्येता बह्वृचाः प्रोक्ताः संहिता यैः प्रवर्तिताः  ॥ विप्_३,४।२६ ॥  
इति श्रीविष्णुमहापुराणे तृतीयांशेचतुर्थो ऽध्यायः (४)  
  
  
_____________________________________________________________  
  
  
श्रीपराशर उवाच  
यजुर्वेतदरोस्शाखाःसप्तविंशन्महामुनिः  ।  
वैशम्पायननामासो व्यासशिष्यश्चकार वै  ॥ विप्_३,५।१ ॥  
शिष्येभ्यः प्रददौ ताश् च जगृहुस्तेप्यनुक्रमात्  ॥ विप्_३,५।२ ॥  
याज्ञवल्क्यस्तु तत्राभूद्बाह्यरातसुतो द्विज  ।  
शिष्यः परमधर्मज्ञो गुरुवृत्तिपरःसदा  ॥ विप्_३,५।३ ॥  
ऋषिर्योद्य महामेरोः समाजे नागमिष्यति  ।  
तस्य वै सप्तरात्रात्तु ब्रह्महत्त्या भविष्यति  ॥ विप्_३,५।४ ॥  
पूर्वमेवं मुनिगणैः समयो यः कृतो द्विज  ।  
वैशम्पायन एकस्तु तं व्यतिक्रान्तवांस्तदा  ॥ विप्_३,५।५ ॥  
स्वस्त्रीयं बालकं सोथ पदा स्पृष्टमताडयत्  ॥ विप्_३,५।६ ॥  
शिष्यानाह स भोः शिष्या ब्रह्महत्त्यापहं व्रतम्  ।  
चरध्वं मत्कृते सर्वे न विचार्यमिदं तथा  ॥ विप्_३,५।७ ॥  
अथाह याज्ञवल्क्यस्तु किम् एभिर् भगवन् द्विजैः  ।  
क्लेशितैर् अल्पतेजोभिश्चारिष्येहमिदं व्रतम्  ॥ विप्_३,५।८ ॥  
ततः क्रुद्धो गुरुः प्राह याज्ञवल्क्यं महामुनिम्  ।  
मुच्यतां यत्त्वयाधीतं मत्तो विप्रावमानक  ॥ विप्_३,५।९ ॥  
निस्तेजसो वदस्येनान्यत्त्वं ब्राह्मणम्पुङ्गवान्  ।  
तेन शिष्येण नार्थोस्ति ममाज्ञाभङ्गकारिणा  ॥ विप्_३,५।१० ॥  
याज्ञवल्क्यस्ततः प्राह भक्त्यैतत् ते मयोदितम्  ।  
ममाप्यलं त्वयाधीतं यन्मया तदिदं द्विज  ॥ विप्_३,५।११ ॥  
श्रीपराशर उवाच  
इत्युक्तो रुधिराक्तानि सरूपाणि यजूंषिसः  ।  
छर्दयित्वा ददौ तस्मै ययौ स स्वेच्छया मुनि  ॥ विप्_३,५।१२ ॥  
यजूंष्यथ विसृष्टानि याज्ञवल्क्येन वै द्विज  ।  
जगृहुस्तित्तिरा भूत्वा तैत्तिरीयास्तु ते ततः  ॥ विप्_३,५।१३ ॥  
ब्रह्महत्त्याव्रतं चीर्णं गुरुणा चोदितैस् तु तैः  ।  
चाक्रुराध्वर्यवं ते तु चरणान्मुनिसत्तम  ॥ विप्_३,५।१४ ॥  
याज्ञवल्क्योपि मैत्रेय प्राणायामपरायणः  ।  
तृष्टाव प्रयतःसूर्यं यजूंष्यभिलषंस्ततः  ॥ विप्_३,५।१५ ॥  
याज्ञवल्क्य उवाच  
नमः सवित्रे द्वाराय मुक्तेर् अमिततेजसे  ।  
ऋग्यजुःसामभूताय त्रयीधाम्ने च ते नमः  ॥ विप्_३,५।१६ ॥  
नमोग्नीषोमभूताय जगतः कारणात्मने  ।  
भास्कराय परं तेजःसौषुम्णरुचिबिभ्रते  ॥ विप्_३,५।१७ ॥  
कलाकाष्ठानिमेषादिकालज्ञानात्मरूपिणे  ।  
ध्येयाय विष्णुरूपाय परमाक्षररूपिणे  ॥ विप्_३,५।१८ ॥  
बिभर्ति यःसुरगणानाप्यायेन्दुं स्वरश्मिभिः  ।  
स्वधामृतेन च पितॄंस् तस्मै तृप्त्यात्मने नमः  ॥ विप्_३,५।१९ ॥  
हिमाम्बुघर्मवृष्टीनां कर्ता भर्ता च यः प्रभुः  ।  
तस्मै त्रिकालरूपाय नमःसूर्यायवेधसे  ॥ विप्_३,५।२० ॥  
अपहन्ति तभो यश् च जगतोस्य जगत्पतिः  ।  
तस्य धामधरो देवो नमस्तस्मै विवस्वते  ॥ विप्_३,५।२१ ॥  
सत्कर्मयोग्यो न जनो नैवापः शुद्धिकारणम्  ।  
यस्मिन्ननुदिते तस्मै नमो देवाय भास्वते  ॥ विप्_३,५।२२ ॥  
स्पृष्टो यदंशुभिर् लोकः क्रियायोग्यो हि जायते  ।  
पवित्रकारणात्माय तस्मै शुद्धात्मने नमः  ॥ विप्_३,५।२३ ॥  
नमः सवित्रे सूर्याय भास्कराय विवस्वते  ।  
आदित्यायादिभूताय देवादीनां नमो नमः  ॥ विप्_३,५।२४ ॥  
हिरण्मयं रथं यस्य केतवोमृतवाजिनः  ।  
वहन्ति भुवनालोकचक्षुषं तं नमाम्यहम्  ॥ विप्_३,५।२५ ॥  
श्रीपराशर उवाच  
इत्येवमादिभिस् तेन स्तूयमानःस वै रविः  ।  
वाजिरूपधरः प्राह व्रीयतामिति वाञ्छितम्  ॥ विप्_३,५।२६ ॥  
याज्ञवल्क्यस्तदा प्राह प्रणिपत्य दिवाकरम्  ।  
यजूंषि तानि मे देहि यानि सन्ति न मे गुरौ  ॥ विप्_३,५।२७ ॥  
श्रीपराशर उवाच  
एवमुक्तो ददौ तस्मै यजूंषि भगवान्रविः  ।  
अयातयामसञ्ज्ञानि यानि वेत्ति न तद्गुरुः  ॥ विप्_३,५।२८ ॥  
यजूंषि यैर् अधीतानि तानि विप्रैर् धिजोत्तम  ।  
वाजिनस्ते समाख्याताः सूर्योप्यश्वोभवद्यतः  ॥ विप्_३,५।२९ ॥  
शाखाभेदास्तु तेषां वै दश पञ्च च वाजिनाम्  ।  
काण्वाद्याःसुमहाभागा याज्ञवल्क्याः प्रकीर्तिताः  ॥ विप्_३,५।३० ॥  
इति श्रीविष्णुमहापुराणे तृतीयांशे पञ्चमो ऽध्यायः (५)  
  
  
_____________________________________________________________  
  
  
श्रीपराशर उवाच  
सामवेदतरोः शाखा व्यासशिष्यस्य जौमिनिः  ।  
क्रमेण येन मैत्रेय विभेदशृणु तन्मम  ॥ विप्_३,६।१ ॥  
सुसन्तुस्तस्य पुत्रोभूत्सूत्वानश्चाभवत्सुतः  ।  
अधीतवन्तौ चैकैकां संहितां तौ माहमती  ॥ विप्_३,६।२ ॥  
सहस्रसंहिताभेदं सुकर्मातत्सुतस्ततः  ।  
चकार तं च तच्छिष्यौ जगृहाते महाव्रतौ  ॥ विप्_३,६।३ ॥  
हिरण्यनाभः कौसल्यः पौष्पिञ्जिश् च द्विजोत्तम  ।  
उदीच्याःसामगाः शिष्यास्तस्य पञ्चशतं स्मृताः  ॥ विप्_३,६।४ ॥  
हिरण्यनाभात्तावत्यःसंहिता यैर् द्विजोत्तमैः  ।  
गृहीतास्तेपि चोच्यन्ते पण्डितैः प्राच्यसामगाः  ॥ विप्_३,६।५ ॥  
लोकाक्षिर्नैधमिश्चैव कक्षिवांल्लाङ्गलिस् तथा  ।  
पौष्पिजिशिष्यास्तद्भेदैः संहिता बहुलीकृताः  ॥ विप्_३,६।६ ॥  
हिरण्यनाभशिष्यस्तु चतुर्विशतिसंहिताः  ।  
प्रोवाच कृतनामासौ शिष्येभ्यश् च महामुनिः  ॥ विप्_३,६।७ ॥  
तैश् चापि सामवेदो ऽसौ शाखाभिर् बहुलीकृतः  ।  
अथर्वणामथो वक्ष्ये संहितानां समुच्चयम्  ।  
अथर्ववेदं स मुनिःसुसन्तुरमितद्युतिः  ॥ विप्_३,६।८ ॥  
शिष्यमध्यापयामास कबन्धं सो ऽपि तं द्विधा  ।  
कृत्वा तुदेवदर्साय तथा पथ्याय दत्तवान्  ॥ विप्_३,६।९ ॥  
देवदर्शस्य शिष्यास्तु मेधोब्रह्मबलिस् तथा  ।  
शौल्कायनिः पिप्पलादस्तथान्यो द्विजसत्तम  ॥ विप्_३,६।१० ॥  
पथ्यस्यापि त्रयः शिष्याः कृता यैर् द्विज संहिताः  ।  
जाबालिः कुमुदादिश् च तृतीयः शौनको द्विज  ॥ विप्_३,६।११ ॥  
शौनकस्तु द्विधा कृत्वा ददावेकां तु बभ्रवे  ।  
द्वितीयां संहितां प्रादात्सैन्धवाय य सञ्ज्ञिने  ॥ विप्_३,६।१२ ॥  
सैन्धवान्मुजिकेशश् च द्वेधभिन्नास्त्रिधा पुनः  ।  
नक्षत्रकल्पो वेदानां संहितानां तथैव च  ॥ विप्_३,६।१३ ॥  
चतुर्थःस्यादाङ्गिरसः शान्तिकल्पश्चपञ्चमः  ।  
श्रेष्ठास्त्वथर्वणामेते संहितानां विकल्पकाः  ॥ विप्_३,६।१४ ॥  
आख्यानैश् चाप्य् उपाख्यानैर् गाथाभिः कल्पशुद्धिभिः  ।  
पुराणसंहितां चक्रेपुराणार्थविशारदः  ॥ विप्_३,६।१५ ॥  
प्रख्यातो व्यासशिष्योभूत्सूतो वै रोमहर्षणः  ।  
पुरामसंहितां तस्मै ददौ व्यासो महामतिः  ॥ विप्_३,६।१६ ॥  
सुमतिश्चाग्निवर्चाश् च मित्रायुःशांसपायनः  ।  
अकृतव्रणसावर्णिष्पट्शिष्यास्तस्य चाभवन्  ॥ विप्_३,६।१७ ॥  
काश्यपः संहिताकर्ता सावर्णिः शांसपायनः  ।  
रोमहर्षाणिकाचान्या तिसॄणां मूलसंहिता  ॥ विप्_३,६।१८ ॥  
चतुष्टयेन भेदेन संहितानामिदं मुने  ॥ विप्_३,६।१९ ॥  
आद्यं सर्वपुराणानां पुराणं ब्राह्ममुच्यते  ।  
अष्टादशपुराणानि पुराणज्ञाः प्रचक्षते  ॥ विप्_३,६।२० ॥  
ब्राह्मं पाद्मं वैष्णवं च शैवं भागवतं तथा  ।  
तथान्यं नारदीयं च मार्कण्डेयं च सप्तमम्  ॥ विप्_३,६।२१ ॥  
आग्नेयमष्टमं चैव भविष्यन्नवमं स्मृतम्  ।  
दशमं ब्रह्मवैवर्तं लैङ्गमेकादशं स्मृतम्  ॥ विप्_३,६।२२ ॥  
वाराहं द्वादशं चैव स्कान्दं चात्र त्रयोदशम्  ।  
चतुर्दशंवामनं च कौर्मं पञ्चदशं तथा  ।  
मात्स्यं च गारुडं चैव ब्रह्माण्डं च ततः परम्  ।  
महापुराणान्येतानि ह्यष्टादश महामुने  ॥ विप्_३,६।२३ ॥  
तथा चोप पुराणानि मुनिभिः कथितानि च  ।  
सर्गश् च प्रतिसर्गश् च वंशमन्वन्तराणि च  ।  
सर्वेष्वेतेषु कथ्यन्ते वंशानुचारीतं च यत्  ॥ विप्_३,६।२४ ॥  
यदेतत्तव मैत्रेय पुराणं कथ्यते मया  ।  
एतद्वैष्णवसञ्ज्ञं वै पाद्मस्यसमनन्तरम्  ॥ विप्_३,६।२५ ॥  
सर्गे च प्रतिसर्गे च वंशमन्वन्तरादिषु  ।  
कथ्यते भगवान् विष्णुर् अशेषेष्व् इव सत्तम  ॥ विप्_३,६।२६ ॥  
अङ्गानि वेदाश्चत्वारो मीमांसान्यायविस्तरः  ।  
पुराणं धर्मशास्त्रं च विद्या ह्येताश्चतुर्दश  ॥ विप्_३,६।२७ ॥  
आयुर्वेदोधनुर्वेदो गान्धर्वश्चैव ते त्रयः  ।  
अर्थशास्त्रं चतुर्थं तु विद्य ह्यष्टादशैव ताः  ॥ विप्_३,६।२८ ॥  
ज्ञेया ब्रह्मर्षयः पूर्वं तेभ्यो देवर्षयः पुनः  ।  
राजर्षयः पुनस्तेभ्य ऋषिप्रकृतयस्त्रयः  ॥ विप्_३,६।२९ ॥  
इति शाखाःसमाख्यातः शाखाभेदास्तथैव च  ।  
कर्तारश्चैव शाखानां भेदहेतुस्तथोदितः  ॥ विप्_३,६।३० ॥  
सर्वमन्वन्तरेष्वेवं शाखाभेदाःसमाः स्मृताः  ॥ विप्_३,६।३१ ॥  
प्राजापत्या श्रुतिर्नित्या तद्विकल्पास्त्विमे द्विज  ॥ विप्_३,६।३२ ॥  
एतत्ते कथितं सर्वं यत्पृष्टोहमिहत्वया  ।  
मैत्रेय वेदसम्बन्धः किमन्यत्कथयामि ते  ॥ विप्_३,६।३३ ॥  
इति श्रीविष्णुमहापुराणे तृतीयांशेःष्ठोध्यायः (६)  
  
  
_____________________________________________________________  
  
  
मैत्रेय उवाच  
यथा वत्कथितं सर्वं यत्पृष्टोसिं मया गुरो  ।  
श्रोतुमिच्छाम्यहं त्वेकं तद्भवान्प्रब्रवीतु मे  ॥ विप्_३,७।१ ॥  
सप्तद्वीपानि पातालविधयश् च महामुने  ।  
स्पतलोकाश् च येन्तस्था ब्रह्माण्डस्यास्य सर्वतः  ॥ विप्_३,७।२ ॥  
स्थूलैः सूक्ष्मैस् तथा सूक्ष्मसूक्ष्मासूक्ष्मतरैः स्मृता  ।  
स्थूलात्स्थूलतरैश् चैव सर्वं प्राणिभिर् आवृतम्  ॥ विप्_३,७।३ ॥  
अङ्गुलस्याष्टभागोपि न सोस्ति मुनिसत्तम  ।  
वसन्ति प्राणिनो यत्र कर्मबन्धनिबन्धनाः  ॥ विप्_३,७।४ ॥  
सर्वे चैते वशं यान्ति यमस्य भगवन् किल  ।  
आयुषोन्ते तथा यान्ति यातनास्तत्प्रचोदिताः  ॥ विप्_३,७।५ ॥  
यातनाभ्यः परिभ्रष्टा देवाद्यास्वथ योनिषु  ।  
जन्तवः परिवर्तन्ते शास्त्राणामेष निर्णयः  ॥ विप्_३,७।६ ॥  
सोहमिच्छामि तच्छ्रोतुं यमस्य वशवर्तिनः  ।  
न भवन्तिनरा येन तत्कर्म कथयस्व मे  ॥ विप्_३,७।७ ॥  
श्रीपराशर उवाच  
अयमेव मुने प्रश्रो नकुलेन महात्मना  ।  
पृष्टः पितामहः प्राह भीष्मो यत्तच्छृणुष्व मे  ॥ विप्_३,७।८ ॥  
भीष्ण उवाच  
पुरा ममागतो वत्स सखा कालिङ्गको द्विजः  ।  
स मामुवाच प्रष्टो वै मया जातिस्मरो मुनिः  ॥ विप्_३,७।९ ॥  
तेनाख्यातमिदं सर्वमित्थं चैतद्भविष्यति  ।  
तथा च तदभूद्वत्स यथोक्तं तेन धीमता  ॥ विप्_३,७।१० ॥  
स पृष्टश् च मया भूयः श्रद्दधानेन वै द्विजः  ।  
यद्यदाह न तद्दृष्टमन्यथा हि मया क्वचित्  ॥ विप्_३,७।११ ॥  
एकदा तु मया पृष्टमेतद्यद्भवतोदितम्  ।  
प्राह कालिङ्गको विप्रःस्मृत्वा तस्य मुनेर्वचः  ॥ विप्_३,७।१२ ॥  
जातिस्मरेण कथितो रहस्यः परमो मम  ।  
यमकिङ्करयोर्योभूत्संवादस्तं ब्रवीमि ते  ॥ विप्_३,७।१३ ॥  
कालिङ्ग उवाच  
स्वपुरुषमभिवीक्ष्य पाशहस्तं वदति यमः किल तस्य कर्णमूले  ।  
परिहर मधुसूदनप्रपन्नान्प्रभुरहमन्यनृणामवैष्णवानाम्  ॥ विप्_३,७।१४ ॥  
अहममरवरार्चितेन धात्रा यम इति लोकहिताहिते नियुक्तः  ।  
हरिगुरुवशगोस्मि न स्वतन्त्रः प्रभवति संयमने ममापि विष्णुः  ॥ विप्_३,७।१५ ॥  
कण्ट कमुकुटकर्णिकादिभेदैः कनकमभेदमपीष्यते यथैकम्  ।  
सुरपशुमनुजादिकल्पनाभिर् हरिर्  अखिलाभिर् उदीर्यते तथैकः  ॥ विप्_३,७।१६ ॥  
क्षितितलपरमाणवोनिलान्ते पुनरुपयान्ति यथैकतां धरित्र्याः  ।  
सुरपशुमनुजादयस्तथान्ते गुणकलषेण सनातनेन तेन  ॥ विप्_३,७।१७ ॥  
हरिममरवरार्चिताङ्घ्रिपद्मम्प्रणमति यः परमार्थतो हि मर्त्यः  ।  
तमपगतसमस्तपापबन्धं व्रज परिहृत्य यथाग्निमाज्यसिक्तम्  ॥ विप्_३,७।१८ ॥  
इति यमवचनं निशम्य पाशी यम पुरुषस्तमुवाच धर्मराजम्  ।  
कथय मम विभो समस्तधातुर्भवति हरेः खलु यादृशोस्य भक्तः  ॥ विप्_३,७।१९ ॥  
यम उवाच  
न चलति निजवर्मधर्मतो यःसममतिरात्मसुहृद्विपक्षपक्षे  ।  
न हरति न च हन्ति किञ्चिदुच्छैः स्थितमनसं तमवेहि विष्णुभक्तम्  ॥ विप्_३,७।२० ॥  
कलिकलुपमलेन यस्य नाऽत्मा विमलमतेमलिनीकृतस्तमेनम्  ।  
मनसि कृतजनार्दनं मनष्यं सततमवेहि हरेरतीव भक्तम्  ॥ विप्_३,७।२१ ॥  
कनकमपि रहस्यवेक्ष्य बुद्ध्या तृणमिव यःसमवैति वै परस्वम्  ।  
भवति च भगवत्यनन्यचेताः पुरुषवरं तमवेहि विष्णुभक्तम्  ॥ विप्_३,७।२२ ॥  
स्फटिकगिरिशिलामलः क्व विष्णुर्मनसि नृणां क्व च मत्सरादिदोषः  ।  
न हि तुहिनमयूखरश्मिपुञ्जे भवति हुताशनदीप्तिजः प्रतापः  ॥ विप्_३,७।२३ ॥  
विमलमतिरमत्सरः प्रशान्तः शुचिचरितोखिलसत्त्वमित्रभूतः  ।  
प्रियहितवचनो ऽस्तमानमायो वसति सदा हृदि तस्य वासुदेवः  ॥ विप्_३,७।२४ ॥  
वसति हृदिसनातने च तस्मिन्भवति पुमाञ्जगतोस्य सौम्यरूपः  ।  
क्षितिरसमतिरम्यमात्मनोन्तः कथयति चारुतयैव सालपोतः  ॥ विप्_३,७।२५ ॥  
यमनियमविधूत कल्पषाणामनुदिनमच्युतसक्तमानसानाम्  ।  
अपगतमदमानमत्सराणां त्यज भट दूरतरेण मानवानाम्  ॥ विप्_३,७।२६ ॥  
हृदि यदि भगवाननादिरास्ते हरिररिशङ्खगदाधरोव्यात्मा  ।  
तदघविघातकर्तृभिन्नं भवति कथं सति चान्धकारमर्के  ॥ विप्_३,७।२७ ॥  
हरति परधनं निहन्ति जन्तून्वदति तथा नृतनिष्टुराणि यश् च  ।  
अशुभजनितदुरमदस्य पुंसः कलुषमतेर्हृदि तस्य नास्त्यनन्तः  ॥ विप्_३,७।२८ ॥  
न सहति परसम्पदं विनिन्दां कलुषमतिः कुरुते सतामसाधुः  ।  
नयजति न ददाति यश् च सन्तं मनसि न तस्य जनार्दनो ऽधमस्य  ॥ विप्_३,७।२९ ॥  
परमसुहृदिबान्धवे कलत्रे मुततनयापितृमातृभृत्यवर्गे  ।  
शठमतिरुपयाति योर्थतृष्णां तमधमचेष्टमवेहि नास्य भक्तम्  ॥ विप्_३,७।३० ॥  
अशुभमतिरसत्प्रवृत्ति सक्तःसततमनार्यकुशीलसङ्गमत्तः  ।  
अनुदिनकृतपापबन्धयुक्तः परुषपशुर्न हि वासुदेवभक्तः  ॥ विप्_३,७।३१ ॥  
सकलमिदमहं च वासुदेवः परमपुमान्परमेश्वरःस एकः  ।  
इति मतिरचलाभवत्यनन्ते हृदयगते व्रजतान्विहाय दूरात्  ॥ विप्_३,७।३२ ॥  
कमलनयन वासुदेव विष्णो धरणिधराच्युत शङ्खचक्रपाणे  ।  
भवशरणमितिरयन्ति ये वै त्यज भट दूरतरेण तानपापान्  ॥ विप्_३,७।३३ ॥  
वसति मनसि यस्य सोव्ययात्मा पुरुषवरस्य न तस्य दृष्टिपाते  ।  
तव गतिरथ वा ममास्ति चक्रप्रतिहतवीर्यबलस्य सोन्यलोक्यः  ॥ विप्_३,७।३४ ॥  
कालिङ्ग उवाच  
इति निजभटशासनाय देवो रवित नयस्य किलाह धर्मराजः  ।  
मम कथितमिदं च तेन तुभ्यं कुरुवर सम्यगिदं मयापि चोक्तम्  ॥ विप्_३,७।३५ ॥  
श्रीभीष्म उवाच  
नकुलैतन्ममाख्यातं पूर्वं तेन द्विजन्मना  ।  
कलिङ्गदेशादेश्येत्य प्रीतेन सुमहात्मना  ॥ विप्_३,७।३६ ॥  
मयाप्येतद्यथान्यायं सम्यग्वत्स तवोदितम्  ।  
यथा विष्णुमृतेनान्यत्त्राणां संसारसागरे  ॥ विप्_३,७।३७ ॥  
किङ्कराः पाशदण्डाश् च न यमो न च यातनाः  ।  
समर्थास्तस्य यस्यात्मा केशवालम्बनःसदा  ॥ विप्_३,७।३८ ॥  
श्रीपराशर उवाच  
एतन्मुने समाख्यातं गीतं वैवस्वतेन यत्  ।  
त्वत्प्रश्नानुगतं सम्यक्किमन्यच्छ्रोतुमिच्छसि  ॥ विप्_३,७।३९ ॥  
इति श्रीविष्णुमहापुराणे तृतीयांशे सप्तमो ऽध्यायः (७)  
  
  
_____________________________________________________________  
  
  
मैत्रेय उवाच  
भगवन्भगवान्देवः संसारविजिगीषुभिः  ।  
समाख्याहि जगन्नाथो विष्णुराराध्यते यथा  ॥ विप्_३,८।१ ॥  
आराधिताच्च गोविन्दादाराधनपरैर् नरैः  ।  
यत्प्राप्यते फलं श्रोतुं तच्चेच्छामि महामुने  ॥ विप्_३,८।२ ॥  
श्रीपराशर उवाच  
यत्पृच्छति भवानेतत्सगरेण महात्मना  ।  
और्वः प्राह यथा पृष्टस्तन्मे निगदतः शृणु  ॥ विप्_३,८।३ ॥  
सगरः प्रणिपत्त्यैनमौर्वं पप्रच्छभार्गवम्  ।  
विष्णोराराधनोपायसम्बन्धं मुनिसत्तम  ॥ विप्_३,८।४ ॥  
फलं चाराधिते विष्णो यत्पुंसामभिजायते  ।  
स चाह पृष्टो यत्नेन तस्मै तन्मेखिलं शृणु  ॥ विप्_३,८।५ ॥  
और्व उवाच  
भौमं मनोरथं स्वर्गं स्वर्गे रम्यं च यत्पदम्  ।  
प्राप्नोत्याराधिते विष्णौ निर्वाणमपि चोत्तमम्  ॥ विप्_३,८।६ ॥  
यद्यदिच्छति यावच्च फलमाराधिते ऽच्युते  ।  
तत्तदाप्नोति राजेन्द्र भूरि स्वल्पमथापि वा  ॥ विप्_३,८।७ ॥  
यत्तु पृच्छसि भूपाल कथामाराध्यते हरिः  ।  
तदहं सकलं तुभ्यं कथयामि निबोध मे  ॥ विप्_३,८।८ ॥  
वर्णाश्रमाचारवता पुरुषेणपरः पुमान्  ।  
विष्णुराराध्यते पन्था नान्यस्तत्तोषकारकः  ॥ विप्_३,८।९ ॥  
यजन्यज्ञान्यजत्येनं जपन्त्येनं जपन्नृप  ।  
निघ्नन्नन्यान्हिनस्त्येनं सर्वभूतो यतो हरिः  ॥ विप्_३,८।१० ॥  
तस्मात्सदाचारवता पुरुषेण जनार्दनः  ।  
आराध्यस्तु स्ववर्णोक्तधर्मानुष्ठानकारिमा  ॥ विप्_३,८।११ ॥  
ब्राह्मणः क्षत्रियो वैश्यः शुद्रश् च पृथिवीपते  ।  
स्वधर्मतत्परो विष्णुमाराधयति नान्यथा  ॥ विप्_३,८।१२ ॥  
परापवादं पैशुन्यमनृतं च न भाषते  ।  
अन्योद्वेगकरं वापि तोष्यते तेनकेशवः  ॥ विप्_३,८।१३ ॥  
परदारपरद्रव्यपरहिंसासु यो रतिम्  ।  
न करोति पुमान्भूप तोष्यते तेन केशवः  ॥ विप्_३,८।१४ ॥  
न ताडयति नो हन्ति प्राणिनो न च हिंसकः  ।  
यो मनुष्यो मनुष्येन्द्र तोष्यते तेन केशवः  ॥ विप्_३,८।१५ ॥  
देवाद्विजगुरूणां च शुश्रूषासु सदोद्यतः  ।  
तोष्यते तेन गोविन्दः पुरुषेणनरेश्वर  ॥ विप्_३,८।१६ ॥  
यथात्मनि च पुत्रे च सर्वभूतेषु यत्तथा  ।  
हितकामो हरिस्तेन सर्वदा तोष्यते सुखम्  ॥ विप्_३,८।१७ ॥  
यस्य रागादिदोषेण न दुष्टं नृप मानसम्  ।  
विशुद्धचेतसा विष्णुस्तोष्यते तेन सर्वदा  ॥ विप्_३,८।१८ ॥  
वर्णाश्रमेषु ये धर्माः शास्त्रोक्ता मुनिसत्तम  ।  
तेषु तिष्ठन्नरो विष्णुमादुष्टं नृप मानसम्  ॥ विप्_३,८।१९ ॥  
सगर उवाच  
तदहं श्रोतुमिच्छमि वर्णधर्मानशेषतः  ।  
तथैवाश्रमधर्मंश् च द्विजवर्य ब्रवीहि तान्  ॥ विप्_३,८।२० ॥  
और्व उवाच  
ब्राह्मणक्षत्रियविशां शुद्राणां च यथाकमम्  ।  
त्वमेकाग्रमतिर्भूत्वा शृणु धर्मान्मयोदितान्  ॥ विप्_३,८।२१ ॥  
दानं दद्याद् यजेद् देवान् यज्ञिः स्वाध्यायतत्परः  ।  
नित्योदकी भवेद्विप्रः कुर्याच्चाग्निपरिग्रहम्  ॥ विप्_३,८।२२ ॥  
वृत्त्यर्थं याजयेच्चान्यानन्यानध्यापयेत्तथा  ।  
कुर्यात्प्रतिग्रहादानंशुक्लार्थान्न्यायतो द्विजः  ॥ विप्_३,८।२३ ॥  
सर्वभूतहितं कुर्यान्नाहितं कस्याचिद्द्विजः  ।  
मैत्री समस्तभूतेषु ब्राह्मणस्योत्तमं धनम्  ॥ विप्_३,८।२४ ॥  
ग्राव्णिरत्ने च पारक्ये समबुद्धिर्भवेद्द्विजः  ।  
ऋतावभिगमः पत्न्यां शस्तते चास्य पार्थिव  ॥ विप्_३,८।२५ ॥  
दानानि दद्यादिच्छातो द्विजेभ्यः क्षत्रियोपि वा  ।  
यजेच्च विविधैर् यज्ञैर् अधीयीत च पार्थिवः  ॥ विप्_३,८।२६ ॥  
शस्त्राजीवो महीरक्षा प्रवरा तस्य जीविका  ।  
तत्रापि प्रथमः कल्पः पृथिवीपरिपारनम्  ॥ विप्_३,८।२७ ॥  
धरित्रीपालनेनैव कृतकृत्या नराधिपाः  ।  
भवन्ति तृपतेरंशा यतो यज्ञादिकर्मणाम्  ॥ विप्_३,८।२८ ॥  
दुष्टानां शासनाद्राजा शिष्टानां परिपालनात्  ।  
प्राप्नोत्यभिमतांल्लोकान्वर्णसंस्थां करोति यः  ॥ विप्_३,८।२९ ॥  
पाशुपाल्यं च वाणिज्यं कृषिं च मनुजेश्वर  ।  
वैश्याय जीविकां ब्रह्मा ददौ लोकपितामहः  ॥ विप्_३,८।३० ॥  
तस्याप्यध्ययनं यज्ञो दानं धर्मश् च शस्यते  ।  
नित्यनैमित्तिकादीनामनुष्ठानं च कर्मणाम्  ॥ विप्_३,८।३१ ॥  
द्विजातिसंश्रितं कर्म तादर्थ्यं तेन पोषणम्  ।  
क्रयविक्रयजैर् वापि धनैः कारूद्भवेन वा  ॥ विप्_३,८।३२ ॥  
शुद्रस्य सन्नतिः शौचं सेवा स्वामिन्यमायया  ।  
अमन्त्रयज्ञो ह्यस्तेयं तत्सङ्गो विप्ररक्षणम्  ॥ विप्_३,८।३३ ॥  
दानं च दद्याच्छूद्रोपि पाकयज्ञैर् यजेत च  ।  
पित्र्यादिकं च तत्सर्वं शुद्रः कुर्वीत तेन वै  ॥ विप्_३,८।३४ ॥  
भृत्यादिभरणार्थाय सर्वेषां च परिग्रहः  ।  
ऋतुकालेभिगमनं स्वदारेषु महीपते  ॥ विप्_३,८।३५ ॥  
दया समस्तभूतेषु तितिक्षा नातिमानिता  ।  
सत्यं शौचमनायासो मङ्गलं प्रियवादिता  ॥ विप्_३,८।३६ ॥  
मैत्र्यस्पृहा तथा तद्वदकार्पण्यन्नरेश्वर  ।  
अनुसूया च सामान्यवर्णानां कथिता गुणाः  ॥ विप्_३,८।३७ ॥  
आश्रमाणां च सर्वेषामेते सामान्यलक्षणाः  ।  
गुणांस्तथावद्धर्मांश् च विप्रादीनामिमाञ्छृणु  ॥ विप्_३,८।३८ ॥  
क्षात्त्रं कर्म द्विजस्योक्तं वैश्यं कर्म तथा पदि  ।  
राजन्यस्य च वैश्योक्तं शूद्रकर्म न चैतयोः  ॥ विप्_३,८।३९ ॥  
सामर्थ्ये सति तत्त्याज्यमुभाभ्यामपि पार्थिव  ।  
तदेवापदि कर्तव्यं न कुर्यात्कर्मसङ्करम्  ॥ विप्_३,८।४० ॥  
इत्येते कथिता राजन्वर्णधर्मा मया तव  ।  
धर्मानाश्रमिणां सम्यग्ब्रुवतो मे निशामय  ॥ विप्_३,८।४१ ॥  
इति श्रिविष्णुमहापुराणे तृतीयांशे ऽष्टमोध्यायः (७)  
  
  
_____________________________________________________________  
  
  
और्व उवाच  
बालः कृतोपनयनो वेदाहरणतत्परः  ।  
गुरुगेहे वसेद्भूप ब्रह्मचारी समाहितः  ॥ विप्_३,९।१ ॥  
शौचा चारव्रतं तत्र कार्यं शुश्रूषणं गुरोः  ।  
व्रतानि चरता ग्राह्यो वेदश् च कृतबुद्धिना  ॥ विप्_३,९।२ ॥  
उभे सन्ध्ये रविं भूप तथैवाग्निं समाहितः  ।  
उपतिष्ठेत्तदा कुर्याद्गुरोरप्यभिवादनम्  ॥ विप्_३,९।३ ॥  
स्थिते तिष्ठेद्वाजेद्याते नीचैर् आसीत चासति  ।  
शिष्यो गुरोर्नृपश्रेष्ठ प्रतिकूलं न सञ्चरेत्  ॥ विप्_३,९।४ ॥  
तेनै वोक्तं पठेद्वेदं नान्यचित्तः पुरःस्थितः  ।  
अनुज्ञातश् च भिक्षान्नमश्नीयाद्गुरुणा ततः  ॥ विप्_३,९।५ ॥  
अवगाहेदपः पूर्वमाचार्येणावगाहितः  ।  
समिज्जलादिकं चास्य काल्यं काल्यमुपानयेत्  ॥ विप्_३,९।६ ॥  
गृहीतग्राह्यवेदश् च ततो ऽनुज्ञाम् अवाप्य च  ।  
गार्हस्थ्यमाविशेत् प्राज्ञो निष्पन्नगुरुणिष्कृतिः  ॥ विप्_३,९।७ ॥  
विधिनावाप्तदारस्तु धनं प्राप्य स्वकर्मणा  ।  
गृहस्थकार्यमखिलं कुर्याद्भूपाल शक्तितः  ॥ विप्_३,९।८ ॥  
निवापेन पितॄनर्चन् यज्ञैर् देवांस्तथातिथीन्  ।  
अन्नैर् मुनींश् च स्वाध्यायैर् अपत्येन प्रजापतिम्  ॥ विप्_३,९।९ ॥  
भूतानि बलिभिश्चैव वात्सल्येनाखिलं जगत्  ।  
प्राप्नोति लोकान्पुरुषो निजकर्मसमार्जितान्  ॥ विप्_३,९।१० ॥  
बिक्षाभुजश् च ये केचित्परिव्रड्ब्रह्मचारिणः  ।  
तेप्यत्रैव प्रतिष्ठन्ते गार्हस्थ्यं तेन वै परम्  ॥ विप्_३,९।११ ॥  
वेदाहरणकार्याय तीर्थस्नानाय च प्रभो  ।  
अटन्ति वसुधां विप्राः पृथिवीदर्शनाय च  ॥ विप्_३,९।१२ ॥  
अनिकेता ह्यनाहारा यत्र सायङ्गृहाश् च ये  ।  
तेषां गृहस्थः सर्वेषां प्रतिष्ठा योनिरेव च  ॥ विप्_३,९।१३ ॥  
तेषां स्वागतदानादिवक्तव्यं मधुरं नृप  ।  
गृहागतानां दद्याच्च शयनासनभोजनम्  ॥ विप्_३,९।१४ ॥  
अतिथिर्यस्य भग्नाशो गृहात्प्रतिनिवर्तते  ।  
स दत्त्वा दुष्कृतं तस्मै पुण्यमादाय गच्छति  ॥ विप्_३,९।१५ ॥  
अवज्ञानमहङ्कारो दम्भश्चैव गृह सतः  ।  
परितापोपघातौ च पारुष्यं च न शस्यते  ॥ विप्_३,९।१६ ॥  
यस्तु सम्यक्करोत्येवं गृहस्थः परमं विधिम्  ।  
सर्वबन्धविनिर्मुक्तो लोकानाप्नोत्यनुत्तमान्  ॥ विप्_३,९।१७ ॥  
वयःपरीणतो राजन्कृतकृत्यो गृहाश्रमी  ।  
पुत्रेषु भार्यां निक्षिप्य वनं गच्छेत्सहैव वा  ॥ विप्_३,९।१८ ॥  
पर्णमूलफलाहारः केशश्मश्रुजटाधरः  ।  
भूमिशायी भवेत्तत्र मुनिःसर्वातिथिर्नृप  ॥ विप्_३,९।१९ ॥  
चर्मकाशकुशैः कुर्यात्परिधानोत्तरीयके  ।  
तद्वत्त्रिषवणं स्नानं शस्तमस्य नरेश्वरः  ॥ विप्_३,९।२० ॥  
देवताभ्यर्चनं होमःसर्वाभ्यागतपूजनम्  ।  
भिक्षाबलिप्रदानं च शस्तमस्य नरेश्वर  ॥ विप्_३,९।२१ ॥  
वन्यस्त्रेहेन गात्राणामभ्यङ्गश्चास्य शस्यते  ।  
तपश् च तस्य राजेन्द्र शीतोष्णादिसहिष्णुता  ॥ विप्_३,९।२२ ॥  
यस्त्वेतां नियतश्चर्यां वानप्रस्थश्चरेन्मुनिः  ।  
स दहत्यग्निवद्दोषाञ्जयेल्लोकांश् च शाश्वतान्  ॥ विप्_३,९।२३ ॥  
चतुर्थश्चाश्रमो भिक्षोः प्रोज्यते यो मनीषिभिः  ।  
तस्य स्वरूपं गदतो मम श्रोतुं नृपार्हसि  ॥ विप्_३,९।२४ ॥  
पुत्रद्रव्यकलत्रेषु त्यक्तस्त्रेहो नराधिप  ।  
चतुर्थमाश्रमस्थानं गच्छेन्निर्धूतमत्सरः  ॥ विप्_३,९।२५ ॥  
त्रैवर्गिकांस्त्यजेत्सर्वानारम्भानवनीपते  ।  
मित्रादिषु समो मैत्रःसमस्तेष्वेव जन्तुषु  ॥ विप्_३,९।२६ ॥  
जरायुजाण्डजादीनां वाड्मनःकायकर्मभिः  ।  
युक्तः कुर्वीत न द्रोहं सर्वसङ्गांश्चवर्जयेत्  ॥ विप्_३,९।२७ ॥  
एकारात्रस्थितिर् ग्रामे पञ्चरात्रस्थितिः पुरे  ।  
तथा तिष्ठेद्यथाप्रीतिर्द्वेषो वा नास्य जायते  ॥ विप्_३,९।२८ ॥  
प्राणयात्रानिमित्तं च व्यङ्गारे भुक्तवज्जने  ।  
काले प्रशस्तवर्णानां भिक्षार्थं पर्यटेद्गृहान्  ॥ विप्_३,९।२९ ॥  
कामः क्रोधस् तथा दर्पमोहलोभादयश् च ये  ।  
तांस्तु सर्वान्परित्यज्यपरिव्राण्निर्ममो भवेत्  ॥ विप्_३,९।३० ॥  
अभयं सर्वभूतेभ्यो दत्त्वा यश्चरते मुनिः  ।  
तस्यापि सर्वभूतेभ्यो न भयं विद्यते क्वचित्  ॥ विप्_३,९।३१ ॥  
कृत्वाग्निहोत्रंस्वशरीरसंस्थं शारीरमग्निं स्वमुखे जुहोति  ।  
विप्रस्तु भैक्ष्योपहितैर् हविर्भिश्चिताग्निकानां व्रहति स्म लोकान्  ॥ विप्_३,९।३२ ॥  
मोक्षोश्रमं यश्चरते यथोक्तं शुचिःसुखं कल्पितबुद्धियुक्तः  ।  
अनिन्धनं ज्योतिरिव प्रशान्तःस ब्रह्मलोकं श्रयते द्विजातिः  ॥ विप्_३,९।३३ ॥  
इतिश्रीविष्णुमहापुराणे तृतीयांशे नवमो ऽध्यायः (९)  
  
  
_____________________________________________________________  
  
  
सगर उवाच  
कथितं चातुराश्रम्यं चातुर्वर्ण्यक्रियास् तथा  ।  
पुंसः क्रियामहं श्रोतुमिच्छामि द्विजसत्तम  ॥ विप्_३,१०।१ ॥  
नित्यनैमित्तिकाः काम्याः क्रियाः पुंसामशेषतः  ।  
समाख्याहि भृगुश्रेष्ठ सर्वज्ञो ह्यसि मे मतः  ॥ विप्_३,१०।२ ॥  
और्व उवाच  
यदेतदुक्तं भवता नित्यनैमित्तिकाश्रयम्  ।  
तदहं कथयिष्याम्मि शृणुष्वैकमना मम  ॥ विप्_३,१०।३ ॥  
जातस्य जातकर्मादिक्रियाकाण्डमशेषतः  ।  
पुत्रस्य कुर्वीत पिता श्राद्धं चाभ्युदयात्मकम्  ॥ विप्_३,१०।४ ॥  
युग्मांस्तु प्राड्मुखान्विप्रान्भोजयेन्मनुभेश्वर  ।  
यथा तृप्तिस् तथा कुर्याद्दैवं पित्र्यं द्विजन्मनाम्  ॥ विप्_३,१०।५ ॥  
दध्ना युक्तैः सबदरैर् मिश्रान् पिडान् मुदा युतः  ।  
नान्दीमुखेभ्यस्तीर्थेन दद्याद्दैवेन पार्थिव  ॥ विप्_३,१०।६ ॥  
प्राजापत्येन वा सर्वमुपचारं प्रदक्षिणम्  ।  
कुर्वीत तत्तथाशेषवृद्धिकालेषु भूपते  ॥ विप्_३,१०।७ ॥  
ततश् च नाम कुर्वीत पितैव दशमेहनि  ।  
देवपूर्वं नराख्यं हि शर्मवर्मादिसंयुतम्  ॥ विप्_३,१०।८ ॥  
शर्मेति ब्राह्यणस्योक्तं वर्मेति क्षत्रसंश्रयम्  ।  
गुप्तदासात्मकं नाम प्रशस्तं वैश्यशुद्रयोः  ॥ विप्_३,१०।९ ॥  
नार्थहीनं न चाशस्तं नापशब्दयुतं तथा  ।  
नामङ्गल्यं जुगुप्साकं नाम कुर्यात्समाक्षरम्  ॥ विप्_३,१०।१० ॥  
नातिदीर्घन्नातिह्रस्वं नातिगुर्वक्षरान्वितम्  ।  
सुखोच्चार्यं तु तन्नाम कुर्याद्यत्प्रणवाक्षरम्  ॥ विप्_३,१०।११ ॥  
ततो ऽनन्तरसंस्कारसंस्कृतो गुरुवेश्मनि  ।  
यथोक्तविधिमाश्रित्य कुर्याद्विद्यापरिग्रहम्  ॥ विप्_३,१०।१२ ॥  
गृहीतविद्यो गुरवे दत्त्वा च गुरुदक्षिणाम्  ।  
गार्हस्थ्यमिच्छन्भूपाल कुर्याद्दारपरिग्रहम्  ॥ विप्_३,१०।१३ ॥  
ब्रह्मचर्येण वा कालं कुर्यात्सङ्कल्पपूर्वकम्  ।  
गुगोः शुश्रुषणं कुर्यात्तत्पुत्रादेरथापि वा  ॥ विप्_३,१०।१४ ॥  
वैखानसो वापि भवेत्परिव्राडथ वेच्छया  ।  
पूर्वसङ्कल्पितं यादृक् तादृक्कुर्यान्नराधिप  ॥ विप्_३,१०।१५ ॥  
वर्षैर् एकगुणां भार्यामुद्वहेत्त्रिगुमःस्वयम्  ।  
नाति केशामकेशां वा नातिकृष्णां न पिङ्गलाम्  ॥ विप्_३,१०।१६ ॥  
निसर्गतोधिकाङ्गां वा न्यूनाङ्गामपि नोद्वहेत्  ।  
नाविशुद्धां सरोमां वाकुलजां वापि रोगिणीम्  ॥ विप्_३,१०।१७ ॥  
न दुष्टां दुष्टवाक्यां वा व्यङ्गिनीं पुतृमातृतः  ।  
न श्मश्रुव्यञ्जनवतीं न चैव पुरुषाकृतिम्  ॥ विप्_३,१०।१८ ॥  
न घर्वरस्वरां क्षामां तथा काकस्वरां न च  ।  
नानिबन्धेक्षणां तद्वद्वृत्ताक्षीं नोद्वहेद्बुधः  ॥ विप्_३,१०।१९ ॥  
यस्याश् च रोमशे जङ्घे गुल्फौ यस्यास्तथोन्नतौ  ।  
गण्डयोः कूपरौ यस्या हसन्त्यास्तां न चोद्वहेत्  ॥ विप्_३,१०।२० ॥  
नातिरूक्षच्छविं पाडुकरजामरुणेक्षणाम्  ।  
आपीन हस्तपादां च नकन्यामुद्वहेद्बुधः  ॥ विप्_३,१०।२१ ॥  
न वामनां नातिदीर्घां नोद्वहेत्संहतभ्रुवम्  ।  
न चाति च्छिद्रदशनां न करालमुखीं नरः  ॥ विप्_३,१०।२२ ॥  
पञ्चमीं मातृपक्षाच्च पितृपक्षाच्च सप्तमीम्  ।  
गृहस्थश्चोद्वहेत्कन्यां न्यायेन विधिना नृप  ॥ विप्_३,१०।२३ ॥  
ब्राह्मो दैवस्तथैवार्षः प्राजापत्यस्तथासुरः  ।  
गान्धर्वराक्षयौ चान्यौ पैशाचश् चाष्टमो मतः  ॥ विप्_३,१०।२४ ॥  
एतेषां यस्य यो धर्मो वर्मस्योक्तो महर्षिभिः  ।  
कुर्वीत दारग्रहणं तेनान्यं परिवर्जयेत्  ॥ विप्_३,१०।२५ ॥  
सधर्मचारिणीं प्राप्य गार्हस्थ्यं सहितस्तया  ।  
समुद्वहेद्ददात्येतत्सम्यगूढं महाफलम्  ॥ विप्_३,१०।२६ ॥  
इति श्रीविष्णुमहापुराणे तृतीयांशे दशमो ऽध्यायः (१०)  
  
  
_____________________________________________________________  
  
  
सगर उवाच  
गृहस्थस्य सदाचारं श्रोतुमिच्छाम्यहं मुने  ।  
लोकादस्मात्परस्माच्च यमातिष्ठन्न हीयते  ॥ विप्_३,११।१ ॥  
और्व उवाच  
श्रूयतां पृथिवीपाल सदाचारस्य लक्षणम्  ।  
सदाचारवता पुंसा जितौ लोकावुभावपि  ॥ विप्_३,११।२ ॥  
साधवः क्षीणदेषास्तु सच्चब्दः साधुवाचकः  ।  
तेषामाचरणं यस्तु सदाचारःस उच्यते  ॥ विप्_३,११।३ ॥  
सप्तर्षयोथ मनवः प्रजानां पतयस् तथा  ।  
सदाचारस्य वक्तारः कर्तारश् च महीपते  ॥ विप्_३,११।४ ॥  
ब्राह्मो मुहूर्ते चोत्थाय मनसा मतिमात्रृप  ।  
प्रबुद्धश्चिन्तयेद्धर्ममर्थं चाप्यविरोधिनम्  ॥ विप्_३,११।५ ॥  
अपीडया तयोः काममुभयोरपि चिन्तयेत्  ।  
दृष्टादृष्टविनाशाय त्रिवर्गे समदर्शिना  ॥ विप्_३,११।६ ॥  
परित्यजेदर्थकामौ धर्मपीडाकरौ नृप  ।  
धर्ममप्यसुखोदर्कं लोकविद्वेष्टमेव च  ॥ विप्_३,११।७ ॥  
ततः काल्यं समुत्थाय कुर्यान्मूत्रं नरेश्वर  ॥ विप्_३,११।८ ॥  
नैरृत्यामिषुविक्षेपमतीत्याभ्यधिकं भुवः  ।  
द्वरादावसथान्मूत्र पुरीषं च विसर्जयेत्  ॥ विप्_३,११।९ ॥  
पादावनेजनोच्छिष्टे प्रक्षिपेन्न गृहाङ्गणे  ॥ विप्_३,११।१० ॥  
आत्मच्छायां तरुच्छायां गोसूर्याग्न्यनिलांस् तथा  ।  
गुरुद्विजादींस्तु बुधो नाधिमेहेत्कदाचन  ॥ विप्_३,११।११ ॥  
न कृष्टे सस्यमध्ये वा गौव्रजे जनसंसदि  ।  
न वर्त्मनि न नद्यादितीर्थेषु पुरुषर्षभ  ॥ विप्_३,११।१२ ॥  
नाप्सु नैवाम्भसस्तीरे श्मशाने न समाचरेत्  ।  
उत्सर्गं वै पुरीषस्य मूत्रस्य च विसर्जनम्  ॥ विप्_३,११।१३ ॥  
उदङ्मुखो दिवामूत्रं विपरीतमुखो निशि  ।  
कुर्वितानापदि प्राज्ञो मूत्रोत्सर्गं च पार्थिव  ॥ विप्_३,११।१४ ॥  
तृणैर् आस्तीर्य वसुधां वस्त्रप्रावृतमस्तकः  ।  
तिष्ठेन्नातिचिरं तत्र नैव किञ्चिदुदीरयेत्  ॥ विप्_३,११।१५ ॥  
वल्मीकमूषिकोद्भूतां मृदं नान्तर्जलां तथा  ।  
शौचावशिष्टां गेहाच्चनादद्याल्लेपसम्भवाम्  ॥ विप्_३,११।१६ ॥  
अणुप्राण्युपपन्नां च हलोत्खातां च पार्थिव  ।  
परित्यजेन्मृदो ह्येताःसकलाः शौचकर्मणि  ॥ विप्_३,११।१७ ॥  
एका लिङ्गे गुदे तिस्त्रो दस वामकरे नृप  ।  
हस्तद्वये च स्पत स्युर्मृदः शौचोपपादिकाः  ॥ विप्_३,११।१८ ॥  
अच्छेनागन्धलेपेन जलेनाबुद्बुदेन च  ।  
आचामेच्चमृदम्भूयस् तथा दद्यात्समाहितः  ॥ विप्_३,११।१९ ॥  
निष्पादिताङ्घ्रिशौचस्तु पादावभ्युक्ष्य तैः पुनः  ।  
त्रिः पिबेत्सलिलं तेन तथा द्विः परिमार्जयेत्  ॥ विप्_३,११।२० ॥  
शिर्षण्यानि ततः खानि मूर्धानं च समालभेत्  ।  
बाहू नाभिं च तोयेन हृदयं चापि संस्पृशेत्  ॥ विप्_३,११।२१ ॥  
स्वाचान्तस्तु ततः कुर्यात्पुमान्केशप्रसाधनम्  ।  
आदर्शाञ्जनमाङ्गल्यं दूर्वाद्यालम्भनानि च  ॥ विप्_३,११।२२ ॥  
ततःस्ववर्णधर्मेण वृत्त्यर्थं च धनार्जनम्  ।  
कुर्वीत श्रद्धासम्पन्नो यजेच्च पृथिवीपते  ॥ विप्_३,११।२३ ॥  
सोमसंस्था हविःसंस्थाः पाकसंस्थास्तु संस्थिताः  ।  
धने यतो मनुष्याणां यतेतातो धनार्जने  ॥ विप्_३,११।२४ ॥  
नदीनदतटाकेषु देवखातजलेषु च  ।  
नित्यक्रियार्थं स्नायीत गीरिप्रस्त्रवणेषु च  ॥ विप्_३,११।२५ ॥  
कूपेषूद्धृततोयेन स्नानं कुर्वीत वा भुवि  ।  
गृहेषूद्धृततोयेन ह्यथवा भुव्यसम्भवे  ॥ विप्_३,११।२६ ॥  
शुचिवस्त्रधरः स्नातो देवर्षिपितृतर्पणम्  ।  
तेषामेव हि तीर्थेनकुर्वीत सुसमाहितः  ॥ विप्_३,११।२७ ॥  
त्रिरपः प्रीणनार्थाय देवानामपवर्जयेत्  ।  
ऋषीणां च यथान्यायं सकृच्चापि प्रजापतेः  ॥ विप्_३,११।२८ ॥  
पितॄणां प्रीणनार्थाय तदपः पृतिवीपते  ।  
पितामहेभ्यश् च तथा प्रीमयेत्प्रपितामहान्  ॥ विप्_३,११।२९ ॥  
मातामहाय तत्पित्रे तत्पित्रे च समाहितः  ।  
दद्यात्पैत्रेणतीर्थेन काम्यं चान्यच्छृणुष्व मे  ॥ विप्_३,११।३० ॥  
मात्रे स्वमात्रे तन्मात्रे गुरुपत्न्यै तथा नृप  ।  
गुरूणां मातुलानां च स्निग्धमित्राय भूभूजे  ॥ विप्_३,११।३१ ॥  
इदं चापि जपेदम्बु दद्यादात्मेच्छयानृप  ।  
उपकाराय भूतानां कृतदेवादितर्पणम्  ॥ विप्_३,११।३२ ॥  
देवासुरास् तथा यक्षा नागगन्धर्वराक्षसाः  ।  
पिशाचा गुह्यकाःसिद्धाः कूष्माडाः पशवः खगाः  ॥ विप्_३,११।३३ ॥  
जलेचरा भूलेचरा भूनिलया वाय्वाहाराश् च जतवः  ।  
तृप्तिमेतेन यान्त्याशु मद्दत्तेनाम्बुनाखिलाः  ॥ विप्_३,११।३४ ॥  
नरकेषु समस्तेषु यातनासु च संस्थिताः  ।  
तेषामाप्यायनायौतद्दीयते सलिलं मया  ॥ विप्_३,११।३५ ॥  
ये बान्धवाबान्धवा ये येन्यजन्मनि बान्धवाः  ।  
ते तृप्तिमखिला यान्तु ये चास्मत्तोभिवाञ्छति  ॥ विप्_३,११।३६ ॥  
यत्र क्वचनसंस्थानां क्षुत्तृष्णोपहतात्मनाम्  ।  
इदमाप्यायनायास्तु मया दत्तं तिलोदकम्  ॥ विप्_३,११।३७ ॥  
काम्योदकप्रदानं ते मयैतत्कथितं नृप  ।  
यद्दत्त्वा प्रीणयत्येतन्मनुष्यःसकलं जगत्  ।  
जगदाप्यायनोद्भूतं पुण्यमाप्नोति चानध  ॥ विप्_३,११।३८ ॥  
दत्त्वा काम्योदकं सम्यगेतेभ्यः श्राद्धयान्वितः  ।  
आचम्य च ततो दद्यात्सूर्याय सलिलाञ्जलिम्  ॥ विप्_३,११।३९ ॥  
नमो विवस्वते ब्रह्मभास्वते विष्णुतेजसे  ।  
जगत्सवित्रे शुचये सवित्रे कर्मसाक्षिणे  ॥ विप्_३,११।४० ॥  
ततो गृहार्ऽचनं कुर्यादभीष्टसुरपूजनम्  ।  
जलाभिषेकैः पुष्पैश् च धूपाद्यैश् च निवेदनम्  ॥ विप्_३,११।४१ ॥  
अपूर्वमाग्निहोन्त्र च कुर्यात्प्राग्ब्रह्मणे नृप  ॥ विप्_३,११।४२ ॥  
प्रजापतिं समुद्दिश्य दद्यादाहुतिमादरात्  ।  
गृहेभ्यः काश्य पायाथ ततोनुमतये क्रमात्  ॥ विप्_३,११।४३ ॥  
तच्छेषं मणिके पृथ्वीर्पजन्येभ्यः क्षिपेत्ततः  ।  
द्वारे धातुर्विधातुश् च मध्ये च ब्रह्मणे क्षिपेत्  ॥ विप्_३,११।४४ ॥  
गृहस्य पुरषब्याघ्र दिग्देवानपि मे शृणु  ॥ विप्_३,११।४५ ॥  
इन्द्राय धर्मराजाय वरुणाय तथेन्दवे  ।  
प्राच्यादिषु बुधो दद्याद्धुतशेषात्मकं बलिम्  ॥ विप्_३,११।४६ ॥  
प्रागुत्तरे च दिग्भागे धन्वन्तारिबलिं बुधः  ।  
निर्वपैद्वैश्वदेवं च कर्म कुर्यादतः परम्  ॥ विप्_३,११।४७ ॥  
वायव्यां वायवे दिक्षु समस्तासु यथादिशम्  ।  
ब्रह्मणे चान्तारीक्षाय भानवे च क्षिपेद्बलिम्  ॥ विप्_३,११।४८ ॥  
विश्वेदवान्विश्वभूतानष्टौ विश्वपतीन्पितॄन्  ।  
यक्षाणां च समुद्दिश्य बलिं दद्यान्नरेश्वर  ॥ विप्_३,११।४९ ॥  
ततोन्यदन्नमादाय भूमि भागे शुचौ बुधः  ।  
दद्यादशेषभूतेभ्यः स्वेच्चया सुसमाहितः  ॥ विप्_३,११।५० ॥  
देवा मनुष्याः पशवो वयांसि सिद्धाःसयक्षोरगदैत्यसङ्घाः  ।  
प्रतोः पिशाचास्तरवःस मस्ता ये चान्नमिच्छन्ति मयात्र दत्तम्  ॥ विप्_३,११।५१ ॥  
पिपीलिकाः कीटपतङ्गकाद्या बुभुक्षिताः कर्मनिबन्धबद्धाः  ।  
प्रयान्ति ते तृप्तिमिदं मयान्नन्तेभ्यो विसृष्टं सुखिनो भवन्तु  ॥ विप्_३,११।५२ ॥  
येषां न माता न पिता न बन्धुर्नैवान्नसिद्धिर्न नथान्नमस्ति  ।  
तत्तृप्ये ऽन्नं भुवि दत्तमेव ते यान्तु तृप्तिं मुदिता भवन्तु  ॥ विप्_३,११।५३ ॥  
भूतानि सर्वाणि तथान्नमेतदहं च विष्णुर्न यतोन्यदस्ति  ।  
तस्मादहं भूतनिकायभूतमन्नं प्रयच्छामि भवाय तेषाम्  ॥ विप्_३,११।५४ ॥  
चतुर्दशो भूतगणो य एष तत्र स्थिता ये ऽखिलभूतसङ्घाः  ।  
तृप्त्यर्थमन्नं हि मया निसृष्टं तेषामिदं ते मुदिता भवन्तु  ॥ विप्_३,११।५५ ॥  
इत्युच्चार्य नरो दद्यादन्नं श्रद्धासमन्वितः  ।  
भुवि सर्वोपकाराय गृही सर्वाश्रयो यतः  ॥ विप्_३,११।५६ ॥  
श्वचण्डालविहङ्गानां भुवि दद्यान्नरेश्वर  ।  
ये चान्ये पतिताः केचिदपुत्राः सन्तिमानवाः  ॥ विप्_३,११।५७ ॥  
ततो गोदोहमात्रं वै कालं तिष्ठेद्गृहाङ्गणे  ।  
अतिथिग्रहणार्थाय तदूर्ध्वं तु तथैच्छाया  ॥ विप्_३,११।५८ ॥  
अतिथिं तत्र सम्प्राप्तं पूजयेत्स्वागदादिना  ।  
तथासनप्रदानेन पादप्रक्षालनेन च  ॥ विप्_३,११।५९ ॥  
श्रद्धया चान्नदानेन प्रियप्रश्नोत्तरेण च  ।  
गच्छतश्चानुयानेन प्रीतिमुत्पादयेद्गृही  ॥ विप्_३,११।६० ॥  
अज्ञातकुलनामानमन्यदेशादुपागतम्  ।  
पूजयेदतिथिं सम्यङ्नैकग्रामनिवासिनम्  ॥ विप्_३,११।६१ ॥  
अकिञ्चनमसम्बन्धमज्ञातकुलशीलिनम्  ।  
असम्पूज्यातिथिं भुक्त्वा भोक्तुकामं व्रजत्यधः  ॥ विप्_३,११।६२ ॥  
स्वाध्यायगोत्राचरणमपृष्ट्वा च तथा कुलम्  ।  
हिरण्यगर्भबुद्ध्या तं मन्येताभ्यागतं गृही  ॥ विप्_३,११।६३ ॥  
पित्रर्थं चापरं विप्रमेकमप्याशयेन्नृप  ।  
तद्देश्यं विदिताचारसम्भूतिं पाञ्चयज्ञिकम्  ॥ विप्_३,११।६४ ॥  
अन्नाग्रञ्च समुद्धृत्य हन्तकारोपकल्पितम्  ।  
निर्वापभूतं भूपाल श्रोत्रियायोपपादयेत्  ॥ विप्_३,११।६५ ॥  
दद्याच्च भिक्षात्रितयं परिव्राड्ब्रह्मचारीणाम्  ।  
इच्छया च बुधो दद्याद्विभवे सत्यवारितम्  ॥ विप्_३,११।६६ ॥  
इत्येतेतिथयः प्रोक्ता प्रागुक्ता भिक्षवश् च ये  ।  
चतुरः पूजायित्वैतान्नृप पापात्प्रमुच्यते  ॥ विप्_३,११।६७ ॥  
अतिथिर्यस्य भग्नाशो गृहात्प्रतिनिवर्तते  ।  
स तस्मै दुष्कृतं दत्त्वा पुण्यमादाय गच्छति  ॥ विप्_३,११।६८ ॥  
धाता प्रजापतिः शक्रो वह्निर्वसुगणोर्ऽयया  ।  
प्रविश्यातिथिमेते वै भुञ्जन्तेन्नं नरेश्वर  ॥ विप्_३,११।६९ ॥  
तस्मादतिथिपूजायां यतेत सततन्नरः  ।  
स केवलमघं भुङ्क्ते यो भुङ्क्ते ह्यतिथिं विना  ॥ विप्_३,११।७० ॥  
ततः स्ववासिनीं दुःखीं गुर्विणीं वृद्धबालकान्  ।  
भोजयेत्संस्कृतान्नेन प्रथमं चरमं गृही  ॥ विप्_३,११।७१ ॥  
अभुक्तवत्सु चैतेषु भुञ्जन्भुङ्क्ते स दुष्कृतम्  ।  
मृतश् च गत्वा नरकं श्लोष्मभुग्जायते नरः  ॥ विप्_३,११।७२ ॥  
अस्त्राताशी मलं भुक्ते ह्यजपी पूयशोणितम्  ।  
असंस्कृतान्नभुङ्मूत्रं बालादिप्रथमं शकृत्  ॥ विप्_३,११।७३ ॥  
अहोमी च कृमीन्भुङ्क्ते अदत्त्वा विषमाश्नुते  ॥ विप्_३,११।७४ ॥  
तस्माच्छृणुष्व राजन्द्र यथा भुञ्जीत वै गृही  ।  
भुञ्जतश् च यथा पुंसः पापबन्धो न जायते  ॥ विप्_३,११।७५ ॥  
इह चारोग्यविपुलं बलबुद्धिस् तथा नृप  ।  
भवत्यरिष्टशान्तिश् च वैरिपक्षाभिचारिणः  ॥ विप्_३,११।७६ ॥  
स्नातो तथावत्कृत्वा च देवर्षिपितृतर्पणम्  ।  
प्रशस्तरत्नपाणिस्तु भुञ्जीत प्रयतो गृही  ॥ विप्_३,११।७७ ॥  
कृते जपे हुते वह्नौ शुद्धवस्त्रधरो नृप  ।  
दत्त्वातिथिभ्यो विप्रेभ्यो गुरुभ्यः संश्रिताय च  ।  
पुम्यगन्धश्सस्तमाल्यधारी चैव नरेश्वर  ॥ विप्_३,११।७८ ॥  
नैकवस्त्रधरो नार्द्रपाणिपादो महीपते  ।  
वुशुद्धवदनः प्रीतो भुञ्जीत न विदिङ्मुखः  ॥ विप्_३,११।७९ ॥  
प्राङ्मुखोदङ्मुखो वापि न चैवान्यमना नरः  ।  
अन्नं प्रशस्तं पथ्यं च प्रोक्षितं प्रोक्षणोदकैः  ॥ विप्_३,११।८० ॥  
न कुत्सिताहृ-तं नैव जुगुप्सापदसंस्कृतम्  ।  
दत्त्वा तु भक्तं शिष्येभ्यः क्षुधितेभ्यस् तथा गृही  ॥ विप्_३,११।८१ ॥  
प्रशस्तशुद्धपात्रे तु भुञ्जीताकुपितो द्विजः  ॥ विप्_३,११।८२ ॥  
नासन्दिसंस्थिते पात्रे नादेशे च नरेश्वर  ।  
नाकाले नातिसङ्कीर्णे दत्त्वाग्रं च नरोग्नये  ॥ विप्_३,११।८३ ॥  
मन्त्राभिमन्त्रितं शस्तं न च पर्युषितं नृप  ।  
अन्यत्र फलमूलेभ्यः शुष्कशाखादिकात्तथा  ॥ विप्_३,११।८४ ॥  
तद्वद्धारीतकेभ्यश् च गुडभक्ष्येभ्य एव च  ।  
भुञ्जीतोद्धृतसाराणि न कदापि नरेश्वर  ॥ विप्_३,११।८५ ॥  
न शेषं पुरुषोश्नीय्यादन्यत्र जगतीपते  ।  
मध्वम्बुदधिसर्पिभ्यः सक्तुभ्यश् च विवेकवान्  ॥ विप्_३,११।८६ ॥  
अश्नीयात्तन्मयो भूत्वा पुर्वं तु मधुरं रसम्  ।  
लबणाम्लो तथा मध्ये कटुतिक्तादिकांस्ततः  ॥ विप्_३,११।८७ ॥  
प्राग्द्रवं पुरुषोश्नीयान्मध्ये कठिनभोजनः  ।  
अन्ते पुनर्द्रवाशी तु बलारोग्ये न मुञ्चति  ॥ विप्_३,११।८८ ॥  
अनिन्द्यं भक्षयेदित्थं वाग्यतोन्नमकुत्सयन्  ।  
पञ्चग्रासं महामौनं प्राणाद्याप्यायनं हि तत्  ॥ विप्_३,११।८९ ॥  
भुक्त्वा सम्यगथाचम्य प्राङ्मुखोदङ्मुखो ऽपि वा  ।  
यथावत्पुनराचामेत्पाणी प्रक्षाल्य मूलतः  ॥ विप्_३,११।९० ॥  
स्वस्थः प्रशान्तचित्तस्तु कृतासनपरिग्रहः  ।  
अभीष्टदेवतानां तु कुर्वीत स्मरणं नरः  ॥ विप्_३,११।९१ ॥  
अग्निराप्याययेद्धातुं पार्थिवं पवनेरितः  ।  
दत्तावकाशन्नभसा जरयत्यस्तु मे सुखम्  ॥ विप्_३,११।९२ ॥  
अन्नं बलाय मे भूमेरपामग्न्यनिलस्य च  ।  
भवत्येतत्परीणतं ममास्त्यव्याहतं सुखम्  ॥ विप्_३,११।९३ ॥  
प्रामापानसमानानामुदानव्यानयोस् तथा  ।  
अन्नं पुष्टिकरं चास्तु ममाप्यव्याहतं सुखम्  ॥ विप्_३,११।९४ ॥  
अगस्तिरग्निर्वडवानलश् च भुक्तं मयान्नं जरयत्वशेषम्  ।  
सुखं च मे त्परिणामसम्भवं यच्छन्त्वरोगं मम चास्तु देहे  ॥ विप्_३,११।९५ ॥  
विष्णुःसमस्तेन्द्रियदेहदेही वृथा न भूतो भगवान्यथैकः  ।  
सत्येन तेनात्तमशेषमन्नमारोग्यतां मे परिणाममेतु  ॥ विप्_३,११।९६ ॥  
विष्णुरत्ता तथैवान्नं परिमामश् च वै तथा  ।  
सत्येन तेन मद्भुक्तं जीर्यत्यन्नमिदं तथा  ॥ विप्_३,११।९७ ॥  
इत्युच्चार्य स्वहस्तेन परिमृज्य तथोदरम्  ।  
अनायासप३दायीनि कुर्यात्कर्मण्यतन्द्रितः  ॥ विप्_३,११।९८ ॥  
सच्छास्त्रादिविनोदेन सन्मार्गादविरोधिना  ।  
दिनं नयेत्ततःसन्ध्यामुपतिष्ठेत्समाहितः  ॥ विप्_३,११।९९ ॥  
दिनान्तसन्ध्यां सूर्येण पूर्वामृक्षैर् युतां बुधः  ।  
उपतिष्ठेध्यथान्याय्यं सम्यगाचम्य पार्थिव  ॥ विप्_३,११।१०० ॥  
सर्येणाभ्युदितो यश् च त्यक्तः सूर्येण वा स्वपन्  ।  
अन्यत्रातुरभावात्तु प्रायश्चित्ती भवेन्नरः  ॥ विप्_३,११।१०२ ॥  
तस्मादनुदिते सूर्ये समुत्थाय महीपते  ।  
उपतिष्ठेन्नरःसन्ध्यामस्वपंश् च दिनान्तजाम्  ॥ विप्_३,११।१०३ ॥  
उपतिष्ठन्ति वै सन्ध्यां ये न पूर्वं न पश्चिमाम्  ।  
व्रजन्ति ते दुरात्मानस्तमिस्त्रं नरकं नृप  ॥ विप्_३,११।१०४ ॥  
पुनः पाकमुपादाय सायमप्यवनीपते  ।  
वैश्वदेवनिमित्तं वै पत्न्या सार्धं बलिं हरेत्  ॥ विप्_३,११।१०५ ॥  
तत्रापि श्वपचादिब्यस्तथैवान्नविसर्जनम्  ॥ विप्_३,११।१०६ ॥  
अतिथिं चागतं तत्र स्वशक्त्या पूजयेद्बुधः  ।  
पादशौचासनप्रह्वस्वागतोक्त्या च पूजनम्  ।  
ततश्चान्नप्रदानेन शयनेन च पर्थिव  ॥ विप्_३,११।१०७ ॥  
दिवातिथौ तु विमुखे गते यत्पातकं नृप  ।  
तदेवाष्टगुणम्पुंसःसूर्योढे विमुखे गते  ॥ विप्_३,११।१०८ ॥  
तस्मात्स्वशक्त्या राजेन्द्र सूर्योढमतिथिं नरः  ।  
पूजयेत्पूजिते तस्मिन्पूजिताःसर्वदेवता  ॥ विप्_३,११।१०९ ॥  
अन्नशाकाम्बुदानेन स्वशक्त्या पूजयेत्पुमान्  ।  
शयनप्रस्तरमहीप्रदानैर् अथवापि तम्  ॥ विप्_३,११।११० ॥  
सृतपादादिशौचस्तु भुक्त्वा सायं ततो गुही  ।  
गच्छेच्छय्यामंस्फुटितामपि दारुमयीं नृप  ॥ विप्_३,११।१११ ॥  
नाविशालं न वै भुग्नां नासमां मलिनां न च  ।  
नच जन्तुमयींशय्यामधितिष्ठेदनास्तृताम्  ॥ विप्_३,११।११२ ॥  
प्राच्यां दिशि शिरः शस्तं याम्यायामथ वा नृप  ।  
सदैव स्वपतः पुंसो विपरीतं तु रोगदम्  ॥ विप्_३,११।११३ ॥  
ऋतावुपगमः शस्तःस्वपत्न्यामवनीपते  ।  
पुन्नामर्क्षे शुभे काले ज्येष्ठायुग्मासु रात्रिषु  ॥ विप्_३,११।११४ ॥  
नाद्युनां तु स्त्रियं गच्छेन्नातुरां न रजस्वलाम्  ।  
नानिष्टां न प्रकुपितां न त्रस्तां न च गार्भिणीम्  ॥ विप्_३,११।११५ ॥  
नादक्षिणां नान्यकामां नाकामां नान्ययोषितम्  ।  
क्षुत्क्षामां नातिभुक्तां वा स्वयं चैभिर् गुर्णैर् युतः  ॥ विप्_३,११।११६ ॥  
स्नातःस्रग्गन्धधृक्प्रीतो नाध्मातः क्षुधितोपि वा  ।  
सकामःसानुरागश् च व्यवायं पुरुषो व्रजेत्  ॥ विप्_३,११।११७ ॥  
चतुर्दश्यष्टमी चैव तथा माचाथ पूर्णिमा  ।  
पर्वाण्येतानि राजन्द्र रवीसङ्क्रान्तिरेव च  ॥ विप्_३,११।११८ ॥  
तैलस्त्रीमाससम्भोगी सर्वैंष्वेतेषु वै पुमान्  ।  
विण्मूत्रभोजनं नाम प्रयाति नरकं मृतः  ॥ विप्_३,११।११९ ॥  
अशेषपर्वस्वेतेषु तस्मात्संयमिभिर् बुधैः  ।  
भाव्यं सच्छास्त्रदेवेज्याध्यानजप्यपरैर् नरैः  ॥ विप्_३,११।१२० ॥  
नान्ययोनाव् अयोनौ वा नोपयुक्तौषधस् तथा  ।  
द्विजदेवगुरूणां च व्यवायी नाश्रमे भवेत्  ॥ विप्_३,११।१२१ ॥  
चैत्यचत्वरतीरेषु नैव गोष्ठे चतुष्पथे  ।  
नैव श्मशानोपवने सलिलेषु महीपते  ॥ विप्_३,११।१२२ ॥  
प्रोक्तपर्वस्वशेषेषु नैव भूपाल सन्ध्ययोः  ।  
गच्छेव्द्यवायं मनसा न मूत्रोच्चारपीडितः  ॥ विप्_३,११।१२३ ॥  
पर्वस्वभिगमोनिन्द्यो दिवा पापप्रदो नृप  ।  
भुवि रोगावहो नॄणामप्रशस्तो जलाशये  ॥ विप्_३,११।१२४ ॥  
परदारान्न गच्छेत मनसापि पथञ्चन  ।  
किमु वाचास्थिबन्धोपि नास्ति तेषु व्यवायिनाम्  ॥ विप्_३,११।१२५ ॥  
मृतो नरकमभ्येति हीयते त्रापि चायुषः  ।  
परदाररतिः पुंसामिह चामुत्र भीतिदा  ॥ विप्_३,११।१२६ ॥  
इति मत्वा स्वदारेषु ऋतुमत्सु बुधो व्रजेत्  ।  
यथोक्तदोषहीनेषु सकामेष्वनृतावपि  ॥ विप्_३,११।१२७ ॥  
इति श्रीविष्णुमहापुराणे तृतीयांश एकादशो ऽध्यायः (११)  
  
  
_____________________________________________________________  
  
  
और्व उवाच  
देवगोब्राह्मणान्त्सिद्धान्वृद्धाचार्यं स्तथार्चयेत्  ।  
द्विकालं च नमेत्सन्ध्यामग्नीनुपचरेत्तथा  ॥ विप्_३,१२।१ ॥  
सदानुपहते वस्त्रे प्रशस्ताश् च महोषधीः  ।  
गारुडानि च रत्नानि बिभृयात्प्रयतो नरः  ॥ विप्_३,१२।२ ॥  
प्रस्निग्धामलकेशश् च सुगन्धश्चारुवेषधृक्  ।  
सिताः सुमनसो हृद्या विभृयाच्च नरः सदा  ॥ विप्_३,१२।३ ॥  
किञ्चित्परस्वं न हरेन्नल्पमप्यप्रियं वदेत्  ।  
प्रियं च नानृतं ब्रूयान्नान्यदोषानुदीरयेत्  ॥ विप्_३,१२।४ ॥  
नान्यस्त्रियं तथा वैरं रोचयेत्पुरुषर्षभ  ।  
न दुष्टं यानमारोहेत्कूलच्छायां न संश्रयेत्  ॥ विप्_३,१२।५ ॥  
विद्विष्टपतितोन्मत्तबहुवैर् आदिकीटकैः  ।  
वर्धकीबन्धकीभर्तुः क्षुद्रानृतकथैः सह  ॥ विप्_३,१२।६ ॥  
तथातिव्ययशीलैश् च परिवादरतैः शठैः  ।  
बुधो मैत्रीं न कुर्वात नैकः पन्थानमाश्रयेत्  ॥ विप्_३,१२।७ ॥  
नावगाहेज्जलोघस्य वेगमग्रे नपेश्वर  ।  
प्रदीप्तंवेश्म न विशेन्नारोहेच्छिखरं तरोः  ॥ विप्_३,१२।८ ॥  
न कुर्याद्दन्तसङ्घर्षं कुष्णियाच्च न नासिकाम्  ।  
नासंवृतमुखो जृम्भेच्छ्वासकासो विसर्जयेत्  ॥ विप्_३,१२।९ ॥  
नोच्चैर् हसेत् स शब्दं च न मुञ्चेत् पवनं बुधः  ।  
नखान्न खादयेच्छिन्द्यान्न तृमं न महीं लिखेत्  ॥ विप्_३,१२।१० ॥  
न श्मश्रु भक्षयेल्लोष्टं न मृद्रीयाद्विचक्षणः  ।  
ज्योतींष्यमेध्यशस्तानि नाभिवीक्षेत च प्रभो  ॥ विप्_३,१२।११ ॥  
नग्नां परस्त्रियं चैव सूर्यं चास्तमयोदये  ।  
न हुङ्कुर्याच्छवं गन्धं शवागन्धोहि सोमज  ॥ विप्_३,१२।१२ ॥  
चतुष्पथं चैत्यतरुं श्मशानोपवनानि च  ।  
दुष्टस्त्रीसन्निकर्षं च वर्जयेन्नशि सर्वदा  ॥ विप्_३,१२।१३ ॥  
पूज्यदेवद्विजज्योतिश्छायां नातिक्रमेद् बुधः  ।  
नैकः शून्याटवीं गच्छेत्तथा शून्यगृहे वसेत्  ॥ विप्_३,१२।१४ ॥  
केशास्थिकण्टकामेध्यबलिभस्मतुषांस् तथा  ।  
स्नानार्द्रधरणीं चैव दूरतः परिवर्जयेत्  ॥ विप्_३,१२।१५ ॥  
नानार्यानाश्रयेत्काश्चिन्न जिह्यं रोचयेद्बुधः  ।  
उपसर्पेन्न वै व्यालं चिरं तिष्ठेन्न वोत्थितः  ॥ विप्_३,१२।१६ ॥  
अतीव जागरस्वप्ने तद्वत्स्थानासने बुधः  ।  
न सेवेत तथा शय्यां व्यायामं च नरेश्वर  ॥ विप्_३,१२।१७ ॥  
दंष्ट्रिणः शृङ्गिणश्चैव प्राज्ञो दूरेण वर्जयेत्  ।  
अवश्यायं च राजेन्द्र पुरोवातातपौ तथा  ॥ विप्_३,१२।१८ ॥  
न स्नायान्न स्वपेन्नग्नो न चैवोपस्पृशेद्बुधः  ।  
मुक्तकेशश् च नाचामेद्देवाद्यर्चां च वर्जयेत्  ॥ विप्_३,१२।१९ ॥  
होमदेवार्चनाद्यासु क्रियास्वाचमने तथा  ।  
नैकवस्त्रः प्रवर्तेत द्विजपादावनेजने  ॥ विप्_३,१२।२० ॥  
नासमञ्जसशीलैस् तु सहासीत कथञ्चन  ।  
सद्बुत्तसन्निकर्षो हि क्षणार्धमपि शस्यते  ॥ विप्_३,१२।२१ ॥  
विरोधं नोत्तमैर् गच्छेन्नाधमैश् च सदा बुधः  ।  
विवाहश् च विवादश् च तुल्यशीलैर् नृपेष्यते  ॥ विप्_३,१२।२२ ॥  
नारभेत कलं प्राज्ञः शुष्कवैरं च वर्जयेत्  ।  
अप्यल्पहानिःसोढव्या वैरेणार्थागमन्त्यजेत्  ॥ विप्_३,१२।२३ ॥  
स्नातो नाङ्गानि सम्मार्जेत्स्नानशाट्या न पाणिना  ।  
न च निर्धूतयेत्केशान्नाचामेच्चैव चोत्थितः  ॥ विप्_३,१२।२४ ॥  
पादेन नाक्रमेत्पादं न पूज्याबिमुखं नयेत्  ।  
नोच्चासनं गुरोरग्रे भजेताविनयान्वितः  ॥ विप्_३,१२।२५ ॥  
अपसव्यं न गच्छेच्च देवागारचतुष्पथान्  ।  
माङ्गल्यपूज्यांश् च तथा विपरीतान्न दक्षिणम्  ॥ विप्_३,१२।२६ ॥  
सोमार्काग्न्यम्बुवायूनां पूज्यानां च न सम्मुखम्  ।  
कुर्यान्निष्ठीवविण्मुत्रसमुत्सर्गं च पण्डितः  ॥ विप्_३,१२।२७ ॥  
तिष्ठन्न मूत्रयेत्तद्वत्पथिष्वपि न मूत्रयेत्  ।  
श्लेष्मविण्मूत्ररक्तानि सर्वदैव न लङ्घयेत्  ॥ विप्_३,१२।२८ ॥  
श्लेष्मशिङ्घाणिकोत्सर्गौ नान्नकाले प्रशस्यते  ।  
बलिमङ्गलजप्यादौ न होमे न महाजने  ॥ विप्_३,१२।२९ ॥  
योपितो नावमन्येत न चासां विश्वसेद्बुधः  ।  
न चैवेर्ष्या भवेत्तासु न धिक्कुर्यात्कदाचन  ॥ विप्_३,१२।३० ॥  
मङ्गल्यपूर्वरत्नाज्यपूज्याननभिवाद्य च  ।  
न निष्क्रमेद्गृहात्प्राज्ञःसदाचारपरो नरः  ॥ विप्_३,१२।३१ ॥  
चतुष्पथान्नमस्कुर्यात्काले होमपरो भवेत्  ।  
दीनानभ्युद्धरेत्साधूनुपासीत बहुश्रुतान्  ॥ विप्_३,१२।३२ ॥  
देवर्षिपूजकःसम्यक्पितृपिण्डोजकप्रदः  ।  
सत्कर्ता चातिथीनां यः स लोकानुत्तमान्व्रजेत्  ॥ विप्_३,१२।३३ ॥  
हितं मितं प्रियं काले वश्यात्मा योभिभाषते  ।  
स याति लोकानाह्लादहेतुभूतान् नृपाक्षयान्  ॥ विप्_३,१२।३४ ॥  
धीमान्ह्रीपान्क्षमायुक्तो ह्यास्तिको विनयान्वितः  ।  
विद्याभिजनवृद्धानां याति लोकाननुत्तमान्  ॥ विप्_३,१२।३५ ॥  
अकालगार्जितादौ च पर्वस्वाशौचकादिषु  ।  
अनध्यायं बुधः कुर्यादुपरागादिके तथा  ॥ विप्_३,१२।३६ ॥  
समं नयति यः क्रुद्वान्सर्वबन्धुरमत्सरी  ।  
भीताश्वासनकृत्साधुःस्वर्गस्तस्याल्पकं फलम्  ॥ विप्_३,१२।३७ ॥  
वर्षातपादिषु च्छत्री दण्डी रात्र्यटवीषु च  ।  
शरीरत्राणकामो वै सोपानत्कःसदा व्रजेत्  ॥ विप्_३,१२।३८ ॥  
नोर्ध्वं न तिर्यग्दूरं वा न पश्यन्पर्यटेद्बुधः  ।  
युगमात्रं महीष्टष्ठं नरो गच्छेद्विलोकयन्  ॥ विप्_३,१२।३९ ॥  
दोषहेतूनशेषांश् च वश्यात्मा यो निरस्यति  ।  
तस्य धर्मार्थकामानां हानिर्नाल्पापि जायते  ॥ विप्_३,१२।४० ॥  
सदाचाररतः प्राज्ञो विद्याविनयशिक्षितः  ।  
पापेप्यपापः परुषे ह्यभिधत्ते प्रियाणि यः  ।  
मैत्रीद्रवान्तः करणस्तस्य मुक्तिः करे स्थिता  ॥ विप्_३,१२।४१ ॥  
ये कामक्रोधलोभानां वीतरागा न गोचरे  ।  
सदाचारस्थितास्तेषामनुभावैर् धृता मही  ॥ विप्_३,१२।४२ ॥  
तस्मात्सत्यं वदेत्प्राज्ञो यत्परप्रीतिकारणम्  ।  
सत्यं यत्परदुःखाय तदा मौनपरो भवेत्  ॥ विप्_३,१२।४३ ॥  
प्रियमुक्तं हितं नैतदिति मत्वा न तद्वदेत्  ।  
श्रेयस्तत्र हितं वाच्यं यद्यप्यत्यन्तमप्रियम्  ॥ विप्_३,१२।४४ ॥  
प्राणीनामुपकाराय यथैवेह परत्र च  ।  
कर्मणा मनसा वाचा तदेव मतीमान्वदेत्  ॥ विप्_३,१२।४४ ॥  
इति श्रीविष्णुमहापुराणे तृतीयांशे द्वादशो ऽध्यायः (१२)  
  
  
_____________________________________________________________  
  
  
और्व उवाच  
सचैलस्य पितुः स्नानं जाते पुत्रे विधीयते  ।  
जातकर्म तदा कुर्याच्छ्राद्धमभ्युदये च यत्  ॥ विप्_३,१३।१ ॥  
युग्मान्देवांश् च वित्र्यांश् च सम्यक्सव्यक्रमाद्द्विजान्  ।  
पूजायेद्भोजयेच्चैव तन्मना नान्यमानसः  ॥ विप्_३,१३।२ ॥  
दध्यक्षतैः सबदरैः प्राङ्मुखोदङ्मुखो ऽपि वा  ।  
देवतीर्थेन वै पिण्डान्दद्यात्कायेन वा नृप  ॥ विप्_३,१३।३ ॥  
नान्दीमुखः पितृगणस् तेन श्राद्धेन पार्थिव  ।  
प्रीयते तत्तु कर्तव्यं पुरुषैः सर्ववृद्धिषु  ॥ विप्_३,१३।४ ॥  
कन्यापुत्रविवाहेषु प्रवेशेषु च वेश्मनः  ।  
नामकर्मणि बालानां चूडाकर्मादिके तथा  ॥ विप्_३,१३।५ ॥  
सीमन्तोन्नयने चैव पुत्रादिमुखदर्शने  ।  
नान्दीमुखं पितृगणं पूजयेत्प्रयतो गृही  ॥ विप्_३,१३।६ ॥  
पितृपूजाक्रमः प्रोक्तो वृद्धावेष सनातनः  ।  
श्रूयतामवनीपाल प्रेत कर्म क्रियाविधिः  ॥ विप्_३,१३।७ ॥  
प्रेतदेहं शभैः स्नानैः स्नापितं स्रग्विभूषितम्  ।  
दग्ध्वा ग्रामाद्बहिः स्नात्वा सचैलःसलिलाशये  ॥ विप्_३,१३।८ ॥  
यत्र तत्र स्थितायैतदमुकायेति वादिनः  ।  
दक्षिणाभिमुखा दद्युर्बान्धवाःसलिलाञ्जलीन्  ॥ विप्_३,१३।९ ॥  
प्रविष्टाश् च समं गोभिर् ग्रामं नक्षत्रदर्शने  ।  
कटकर्म ततः कुर्याद् भूमौ प्रस्तरशायिनः  ॥ विप्_३,१३।१० ॥  
दातव्योनदिनं पिडः प्रेताय भुवि पार्थिव  ।  
दिवा च भक्तं भोक्तव्यममांसं मनुजर्षभ  ॥ विप्_३,१३।११ ॥  
दिनानि तानि चेच्छातः कर्तव्य विप्रभोजनम्  ।  
प्रेता यान्ति तथा तृप्तिं बन्धुवर्गेण भुञ्जता  ॥ विप्_३,१३।१२ ॥  
प्रथमेह्नि तृतीये च सप्तमे नवमे तथा  ।  
वस्त्रत्यागबहिःस्नाने कृत्वा दद्यात् तिलोदकम्  ॥ विप्_३,१३।१३ ॥  
चतुर्थेह्निच कर्तव्यं तस्यास्थिचयनं नृप  ।  
तदूर्ध्वमङ्गसंस्पर्शःसपिण्डानामपीष्यते  ॥ विप्_३,१३।१४ ॥  
योग्याःसर्वक्रियाणां तु समनसलिलास् तथा  ।  
अनुलेपनपुष्पादिभोगाद् अन्यत्र पार्थिव  ॥ विप्_३,१३।१५ ॥  
शय्यासनोपभोगश् च सपिण्डानामपीष्यते  ।  
भस्मास्थिचयनादूर्ध्वं संयोगो न तु योषिताम्  ॥ विप्_३,१३।१६ ॥  
बाले देशान्तरस्थे च पतिते च मुनौ मृते  ।  
सद्यः शौचं तथेच्छातो जलाग्न्युद्बन्धनादिषु  ॥ विप्_३,१३।१७ ॥  
मृतबन्धोर्दशाहानि कुलस्यान्नं न भुज्यते  ।  
दानं प्रतिग्रहो होमः स्वाध्यायश् च निवर्तते  ॥ विप्_३,१३।१८ ॥  
विप्रस्यैतद्द्वादशाहं राजन्यस्याप्यशौचकम्  ।  
अर्धमासं तु वैश्यस्य मासं शूद्रस्य शुद्धये  ॥ विप्_३,१३।१९ ॥  
अयुजो भोजयेत्कामं द्विजानन्ते ततो दिने  ।  
दद्याद्दर्भषु पिण्डं च प्रेतायोच्छिष्टसन्निधौ  ॥ विप्_३,१३।२० ॥  
वार्यायुधप्रतोदास्तु दण्डश् च द्विजभोजनात्  ।  
स्प्रष्टव्योनन्तरं वर्णैः शुद्धेरते ततः क्रमात्  ॥ विप्_३,१३।२१ ॥  
ततःसर्वणधर्मा ये विप्रादिनासुदाहृताः  ।  
तान्कुर्वीत पुमाञ्जीवेन्निजधर्मार्जनैस् तथा  ॥ विप्_३,१३।२२ ॥  
मृताहति च कर्तव्यमेकोद्दिष्टमतः परम्  ।  
आह्वानादिक्रिया दैवनियोगरहितेन यत्  ॥ विप्_३,१३।२३ ॥  
एकोर्ध्यस्तत्र दातव्यस्तथैवैकपवित्रकम्  ।  
प्रेताय पिण्डो दातव्यो भुक्तवत्सु द्विजातिषु  ॥ विप्_३,१३।२४ ॥  
प्रश्नश् च तत्राभिरतिर् यजमानद्विजन्मनाम्  ।  
अक्षय्यममुकस्येति वक्तव्यं विरतौ तथा  ॥ विप्_३,१३।२५ ॥  
एकोद्दिष्टमयो धर्म इत्थमावत्सरात्स्मृतः  ।  
सपिण्डीकरणं तस्मिन्काले राजेन्द्र चत्छृणु  ॥ विप्_३,१३।२६ ॥  
एकोद्दिष्टविधानेन कार्यं तदपि पार्थिव  ।  
संवत्सरेथ षष्ठे वा मासे वा द्वादशेह्नि तत्  ॥ विप्_३,१३।२७ ॥  
तिलगन्धोदकैर् युक्तं तत्र पात्रचतुष्टयम्  ॥ विप्_३,१३।२८ ॥  
पात्रं प्रेतस्य तत्रैकं पैत्रं पात्रत्रयं तथा  ।  
सेचयेत्पितृपात्रेषु प्रेतपात्रं ततस्त्रिषु  ॥ विप्_३,१३।२९ ॥  
ततः पितृत्वमापन्ने तस्मिन्प्रेते महीपते  ।  
श्राद्धधर्मैर् अशषस्तु तत्पूर्वानर्चयेत्पितॄन्  ॥ विप्_३,१३।३० ॥  
पुत्रः पौत्रः प्रपौत्रो वा भ्राता वा भ्रातृसन्ततिः  ।  
सपिण्ड सन्ततिर्वापि क्रियार्हे नृप जायते  ॥ विप्_३,१३।३१ ॥  
तेषामभावे सवैषां समानोदकसततिः  ।  
मातृपक्षमपिण्डेन सम्बन्धा ये जलेन वा  ॥ विप्_३,१३।३२ ॥  
कुलद्वयेपि चोच्छिन्ने स्त्रीभिः कार्याः क्रिया नृप  ।  
पितृमातृसपिण्डैस् तु समानसलिलैस् तथा  ॥ विप्_३,१३।३३ ॥  
सङ्घातान्तर्गतैर् वापि कार्याः प्रेतस्य च क्रियाः  ।  
उत्सन्नबन्धुरिक्थाद्वा कारयेदवनीपतिः  ॥ विप्_३,१३।३४ ॥  
पूर्वाः क्रिया मध्यमाश् च तथा चैवोत्तराः क्रियाः  ।  
त्रिःप्रकाराः क्रियाःसर्वास्तासाम्भेदं शृणुष्व मे  ॥ विप्_३,१३।३५ ॥  
आदाहाद्यादशाहाश् च स्पर्शाद्यन्तास्तु याः क्रियाः  ।  
ताः पूर्वा मध्यमा मासि मास्येकोद्दिष्टसञ्ज्ञिताः  ॥ विप्_३,१३।३६ ॥  
प्रेते पितृत्वमापन्ने सपिण्डिकरणादनु  ।  
क्रियन्ते याः क्रियाः पित्र्याः प्रोच्यन्ते ता नृपोत्तराः  ॥ विप्_३,१३।३७ ॥  
पितृमातृसपिण्डैस् तु समानासलिलैस् तथा  ।  
सङ्घातान्तर्गतैर् वापि राज्ञा तद्धनहारिणा  ॥ विप्_३,१३।३८ ॥  
पूर्वाः क्रियाश् च कर्तव्याः पुत्राद्यैर् एव चोत्तराः  ।  
दौहित्रैर् वा नृपश्रेष्ठ कार्यास्तत्तनयैस् तथा  ॥ विप्_३,१३।३९ ॥  
मृताहनि च कर्तव्यास्त्रीणामप्युत्तराः क्रिया  ।  
प्रतिसंवत्सरं राजन्नेकोद्दिष्टविधानतः  ॥ विप्_३,१३।४० ॥  
तस्मादुत्तरसञ्ज्ञायाः क्रियास्ताः शृणु पार्थिव  ।  
य थायथा च कर्तव्या विधिना येन चानघ  ॥ विप्_३,१३।४१ ॥  
इति श्रिविष्णुमहापुराणे तृतीयांशे त्रयोदशोध्यायः (१३)  
  
  
_____________________________________________________________  
  
  
और्व उवाच  
ब्रह्मेन्द्ररुद्रनासत्यसूर्याग्निवसुमारुतान्  ।  
विश्वेदेवान्पितृगणान्वयांसि मनुजान्पशुन्  ॥ विप्_३,१४।१ ॥  
सरीसृपानृषिगणान्यच्चान्यद्भूत सञ्ज्ञितम्  ।  
श्राद्धं श्रद्धान्वितः कुर्वन्प्रीणयत्यखिलं जगत्  ॥ विप्_३,१४।२ ॥  
मासिमास्यसिते पक्षे पञ्चदश्यां नरेश्वर  ।  
दथाष्टकासु कुर्वीत काम्यान्कालाञ्छृणुष्व मे  ॥ विप्_३,१४।३ ॥  
श्राद्धार्हमागतं द्रव्यं विशिष्टमथ वा द्विजम्  ।  
श्राद्धं कुर्वीत विज्ञाय व्यतीपाते ऽयते तथा  ॥ विप्_३,१४।४ ॥  
विषुवे चापि सम्प्राप्ते ग्रहणे शशि सूर्ययोः  ।  
समस्तेष्वेव भूपाल राशिष्वर्के च गच्छति  ॥ विप्_३,१४।५ ॥  
नक्षत्रग्रहपीडासु दुष्टस्वप्नावलोकने  ।  
इच्छाश्राद्धानि कुर्वीत नवसस्यागमे तथा  ॥ विप्_३,१४।६ ॥  
अमावास्या यदा मैत्रविशाखास्वातियोगिनी  ।  
श्रीद्धैः पितृगणस्तृप्तिं तथाप्नोत्यष्टवार्षिकीम्  ॥ विप्_३,१४।७ ॥  
अमवास्या यदा पुष्ये रौद्रेथर्क्षे पुनर्वसौ  ।  
द्वादशाब्दं तदा तृप्तिं प्रयान्ति पिरतोर्चिताः  ॥ विप्_३,१४।८ ॥  
वासवाजैकपादर्क्षे पितणां तृप्तिमिच्छताम्  ।  
वारुणे वाप्यमावास्या देवानामपि दुर्लभा  ॥ विप्_३,१४।९ ॥  
नवस्वृक्षेष्वमावास्या यदैतेष्ववनीपते  ।  
तदा हि तृप्तिदं श्राद्धं पितॄणां शृणु चापरम्  ॥ विप्_३,१४।१० ॥  
गीतं सनत्कुमारेण यथैलान महात्मने  ।  
पृच्छते पितृभक्ताय प्रश्रयावनाताय च  ॥ विप्_३,१४।११ ॥  
सनत्कुमार उवाच  
वैशाखमासस्य च या तृतीया नवम्यसौ कर्तिकशुक्लपक्षे  ।  
नभस्यमासस्य च कृष्णपक्षे त्रयोदशी पञ्चदशी च माघे  ॥ विप्_३,१४।१२ ॥  
एता युगाद्याः कथिताः पुराणेष्वनन्तपुण्यास्तिथ यश्चतस्त्रः  ।  
उपप्लवे चन्द्रमसो रवेश् च त्रिष्वष्टकास्वप्ययनद्वये च  ॥ विप्_३,१४।१३ ॥  
पानीयमप्यत्र तिलैर् विमिश्रं दद्यात्पितृभ्यः प्रयतो मनुष्यः  ।  
श्राद्धं कृते तेन समासहस्रं रहस्यमेतत्पितरो वदन्ति  ॥ विप्_३,१४।१४ ॥  
माघे ऽसिति पञ्चदशी कदाचिदुपैति योगं यदि वारुणेन  ।  
ऋक्षेण कालःस परः पितॄणां न ह्यल्पपुण्यैर् नृप लभ्यतेसौ  ॥ विप्_३,१४।१५ ॥  
काले धनिष्ठा यदि नाम तस्मिन्भवेत्तु भूपाल तदा पितृभ्यः  ।  
दत्तं जलान्नं प्रददाति तृप्तिं वर्षायुतं तत्कुलजैर् मनुष्यैः  ॥ विप्_३,१४।१६ ॥  
तत्रैव चेद्भाद्रपदानुपूर्वाः काले यथावत्क्रियते पितृभ्यः  ।  
श्राद्धं परां तृप्तिमुपैति तेन युगं सहस्रं पितरःस्वपन्ति  ॥ विप्_३,१४।१७ ॥  
गङ्गां शतद्रूं यमुनां विपाशां सरस्वतीं नैमिशगोमतीं वा  ।  
तत्रावगाह्यर्चनमादरेण कृत्वा पितॄणां दुरितानि हन्ति  ॥ विप्_३,१४।१८ ॥  
गायन्ति चैतत्पितरः कदानु हर्षादमी तृप्तिमवाप्य भूयः  ।  
माघासितान्ते शुभतीर्थतोयैर् यास्याम तृप्तिं तनयादिदत्तैः  ॥ विप्_३,१४।१९ ॥  
चित्तं च वित्तं च नृणां विशुद्धं शस्तं च कालः कथितो विधिश् च  ।  
पात्रं यथोक्तं परमा च भक्तिर्नृणां प्रयच्छन्त्यभिवाञ्छितानि  ॥ विप्_३,१४।२० ॥  
पितृगीतान्ततैवात्र श्लोकांस्तञ्छृणु पार्थिव  ।  
श्रुत्वा तथैव भवता भाव्यं तत्रादृतात्मना  ॥ विप्_३,१४।२१ ॥  
अपि धन्यः कुले जायादस्माकं मतिमान्नरः  ।  
अकुर्वन्वित्तशाठ्यं यः पिण्डान्नो निर्वपिष्यति  ॥ विप्_३,१४।२२ ॥  
रत्नं वस्त्रं महायानं सर्वभोगादिकंवसु  ।  
विभवे सति विप्रेभ्यो योस्मानुद्दिश्य दास्यति  ॥ विप्_३,१४।२३ ॥  
अन्नेन वा यथाशक्त्या कालेस्मिन्भक्तिनम्रधीः  ।  
भोजयिष्यति विप्राग्र्यांस्तन्मात्रविभवो नरः  ॥ विप्_३,१४।२४ ॥  
असमर्थोन्नदानस्य धान्यमामं स्वशक्तितः  ।  
प्रदास्यति द्विजाग्रेभ्यः स्वल्पाल्पां वापि दक्षिणाम्  ॥ विप्_३,१४।२५ ॥  
तत्राप्यसामर्थ्ययुतः कराग्राग्रस्थितांस्तिलान्  ।  
प्रणम्य द्विजमुख्याय कस्मैचिद्भूप दास्यति  ॥ विप्_३,१४।२६ ॥  
तिलैः सप्ताष्टभिर् वापि समवेतं जलाञ्जलिम्  ।  
भक्तिनम्रः समुद्दिश्य भुव्यस्माकं प्रदास्यति  ॥ विप्_३,१४।२७ ॥  
यतः कुताश्चित्सम्प्राप्य गोभ्यो वापि गवाह्निकम्  ।  
अभावे प्रीणयन्नस्माञ्च्छ्रद्धायुक्तः प्रदास्यति  ॥ विप्_३,१४।२८ ॥  
सर्वाभावे वनं गत्वा कक्षमूलप्रदर्शकः  ।  
सूर्यादिलोकपालानामिदमुच्चेर्वदिष्यति  ॥ विप्_३,१४।२९ ॥  
न मे ऽस्ति वित्तं न धनं च नान्यच्छ्राद्धोपयोग्यं स्वपितॄन्नतोस्मि  ।  
तृप्यन्तु भक्तया पितरो मयैतौ कृतौ भुजौ वर्त्मनि मारुतस्य  ॥ विप्_३,१४।३० ॥  
और्व उवाच  
इत्य् एतत् पितृभिर् गीतं भावाभावप्रयोजनम्  ।  
यः करोति कृतं तेन श्राद्धं भवति पार्थिव  ॥ विप्_३,१४।३१ ॥  
इति श्रीविष्णुमहापुराणे तृतीयांशे चतुर्दशो ऽध्यायः (१४)  
  
  
_____________________________________________________________  
  
  
औरेव उवाच  
ब्राह्मणान्भोजयेच्छ्रद्धे यद्गुणांस्तान्निभोध मे  ॥ विप्_३,१५।१ ॥  
त्रिणाचिकेतस्त्रिमधुस्त्रिसुपर्मःषजङ्गवित्  ।  
वेदविच्छ्रोत्रियो योगी तथा वै ज्येष्ठसामगः  ॥ विप्_३,१५।२ ॥  
ऋत्विक्स्वस्त्रेयदौहित्रजामातृश्वशुरास् तथा  ।  
मातुलोथ तपोनिष्ठः पञ्चाग्न्यभिरतस् तथा  ।  
शिष्याःसम्बन्धिनश्चैव मातापितृरतश् च यः  ॥ विप्_३,१५।३ ॥  
एतान्नियोजयेच्छ्राद्धे पूर्वोक्तान्प्रथमे नृप  ।  
ब्राह्मणान् पितृतुष्ट्यर्थम् अनुकल्पेष्व् अनन्तरान्  ॥ विप्_३,१५।४ ॥  
मित्रध्रुक्कुनखी क्लीबः श्यावदन्तस् तथा द्विजः  ।  
कन्या दूषयितावह्निवेदोज्झःसोमविक्रयी  ॥ विप्_३,१५।५ ॥  
अभिशस्तस् तथा स्तेनः पुशुनो ग्रामयाजकः  ।  
भृतकाध्यापकस्तद्वद्भृतकाध्यापितश् च यः  ॥ विप्_३,१५।६ ॥  
परपूर्वापतिश्चैव मातापित्रोस्तथोज्झकः  ।  
वृषलीसूतिपोष्टा च वृषलीपतिरेव च  ॥ विप्_३,१५।७ ॥  
तथा देवलकश्चैव श्राद्धे नार्हति केतनम्  ॥ विप्_३,१५।८ ॥  
प्रथमेह्नि बुधः शस्ताञ्छ्रोत्रियादीन्निमन्त्रयेत्  ।  
कथयेच्च तथैवैषां नियोगान्पितृदैविकान्  ॥ विप्_३,१५।९ ॥  
ततः क्रोधव्यवायादीनायासं तैर् धिजैः सह  ।  
यजमानो न कुर्वीत दोषस्तत्र महानयम्  ॥ विप्_३,१५।१० ॥  
श्राद्धे नियुक्तो भुक्त्वा वा भोजयित्वा नियुज्य च  ।  
व्यवायी रेतसो गर्ते मज्जयत्यात्मनः पितॄन्  ॥ विप्_३,१५।११ ॥  
तस्मात्प्रथममत्रोक्तं द्विजाग्र्याणां निमन्त्रणम्  ।  
अनिमन्त्र्य द्विजानेवमागतान्भो जयेद्यतीन्  ॥ विप्_३,१५।१२ ॥  
पादशौचादिना गेहमागतान्पूजयेद्द्धिजान्  ॥ विप्_३,१५।१३ ॥  
पवित्रपाणिराचान्तानासनेषूपवेशयेत्  ।  
पितॄणामयुजो युग्मान्देवाना मिच्छया द्विजान्  ॥ विप्_३,१५।१४ ॥  
देवानामेकमेकं वा पितॄणां च नियोजयेत्  ॥ विप्_३,१५।१५ ॥  
तथा मातामहश्राद्धं वैश्वदेवसमन्वितम्  ।  
कुर्वीत भक्तीसम्पन्नस्तत्र वा वैश्वदैविकम्  ॥ विप्_३,१५।१६ ॥  
प्राङ्मुखान्भोजयेद्विप्रान्देवानामुभयात्मकान्  ।  
पितॄन् पितामहानां च भोजयेच्चाप्युदङ्मुखान्  ॥ विप्_३,१५।१७ ॥  
पृथक्तयोः केचिदाहुः श्राद्धस्य करणं नृप  ।  
एकत्रैकेन पाकेन वदन्त्यन्ये महर्षयः  ॥ विप्_३,१५।१८ ॥  
विष्टरार्थं कुशं दत्त्वा सम्पूज्यार्घ्यं विधानतः  ।  
कुर्यादावाहनं प्राज्ञो देवानां तदनुज्ञया  ॥ विप्_३,१५।१९ ॥  
यवाम्बुना च देवानां दद्यादर्घ्यं विधानवित्  ।  
स्रग्गन्धधूपदीपांश् च तेभ्यो दद्याद्यथाविधि  ॥ विप्_३,१५।२० ॥  
पितॄणामपसव्यं तत्सर्वमेवोपकल्पयेत्  ।  
अनुज्ञां च ततः प्राप्य दत्त्वा दर्भन्द्विधाकृतान्  ॥ विप्_३,१५।२१ ॥  
मन्त्रपूर्वं पितॄणां तु कुर्याच्चावाहनं बुधः  ।  
तिलाम्बुना चापसव्य दद्यादर्घ्यादिकं नृप  ॥ विप्_३,१५।२२ ॥  
काले तत्रातिथिं प्राप्तमन्नकामं नृपाध्वगम्  ।  
ब्रह्मणैर् अभ्यनुज्ञातः कामं तमपि भोजयेत्  ॥ विप्_३,१५।२३ ॥  
योगिनो विविधै रूपैर् नरामामुपकारीणः  ।  
भ्रमन्ति पृथिवीमेतामविज्ञातस्वरूपिमः  ॥ विप्_३,१५।२४ ॥  
तस्मादभ्यर्चयेत्प्राप्तं श्राद्धकाले ऽतिथिं बुधः  ।  
श्राद्धक्रियाफलं हॄन्ति नरेद्रापूजितो ऽतिथिः  ॥ विप्_३,१५।२५ ॥  
जुहुयाद्व्यञ्जनक्षारवर्जमन्नं ततो ऽनले  ।  
अनुज्ञातो द्विजैस् तैस् तु त्रिकृत्वः पुरुषर्षभ  ॥ विप्_३,१५।२६ ॥  
अग्नये कव्यवाहाय स्वधेत्यादौ नृपाहुतिः  ।  
सोमाय वै पितृमते दातव्या तदनन्तरम्  ॥ विप्_३,१५।२७ ॥  
वैवस्वताय चैवान्या तृतीया दीयते ततः  ।  
हुतावशिष्टमल्पान्नं विप्रपात्रेषु निर्वेपेत्  ॥ विप्_३,१५।२८ ॥  
ततोन्नं मृष्टमत्यर्थमभीष्टमतिसंस्कृतम्  ।  
दत्त्वा जुषध्वमिच्छातो वाच्यमेतदनिष्ठुरम्  ॥ विप्_३,१५।२९ ॥  
भोक्तव्यं तैश् च तच्चित्तैर् मौनिभिः सुमुखैः सुखम्  ।  
अक्रुद्व्यता चात्वरता देयं तेनापि भक्तितः  ॥ विप्_३,१५।३० ॥  
रक्षोघ्रमन्त्रपठनं भूमेरास्तरणं तिलैः  ।  
कृत्वाध्येयाःस्वपितरस्त एव द्विजसत्तमाः  ॥ विप्_३,१५।३१ ॥  
पिता पितामहश्चैव तथैव प्रपितामहः  ।  
मम तृप्तिं प्रयान्त्वद्य विप्रदेहेषु संस्थिताः  ॥ विप्_३,१५।३२ ॥  
पिता पितामहश्चैव तथैव प्रपितामहः  ।  
मम तृप्तिं प्रयान्त्वद्य होमाप्यायितमूर्तयः  ॥ विप्_३,१५।३३ ॥  
पिता पितामहश्चैव तथैव प्रपितामहः  ।  
तृप्तिं प्रयातु पिण्डेन मया दत्तेन भूतले  ॥ विप्_३,१५।३४ ॥  
पिता पितामहश्चैव तथैव प्रपितामहः  ।  
तृप्तिं प्रयान्तु मे भक्त्या मयैतत्समुदाहृतम्  ॥ विप्_३,१५।३५ ॥  
मातामहस् तृप्तिम् उपैतु तस्य तथा पिता तस्य पिता ततो ऽन्यः  ।  
विश्वे च देवाः परमां प्रयान्तु तृप्तिं प्रणश्यन्तु च यातुधानाः  ॥ विप्_३,१५।३६ ॥  
यज्ञेश्वरो हव्यसमस्तकव्यो भोक्ताव्ययात्मा हरिरीश्वरो ऽत्र  ।  
तत्सन्निधानादपयान्तु सद्यो रक्षांस्यशेषण्यसुराश् च सर्वे  ॥ विप्_३,१५।३७ ॥  
तृप्तेष्वेतेषु विकिरेदन्नं विप्रेषु भूतले  ।  
दद्यादाचमनार्थाय तेभ्यो वारी सकृत्सकृत्  ॥ विप्_३,१५।३८ ॥  
सुतृप्तैस् तैर् अनुज्ञातःसर्वेणान्नेन भूतले  ।  
सतिलोन ततः पिण्डान्सम्यग्दद्यात्समाहितः  ॥ विप्_३,१५।३९ ॥  
पिरृतीर्थेन सलिलं तथैव सलिलाञ्जलिम्  ।  
मातामहेभ्यस्तेनैव पिण्डांस्तीर्थेन निर्वपेत्  ॥ विप्_३,१५।४० ॥  
दक्षिणाग्रेषु दर्भेषु पुष्पधूपादिपूजितम्  ।  
स्वपित्रे प्रथमं पिण्डं दद्यादुच्छिष्टसन्निधौ  ॥ विप्_३,१५।४१ ॥  
पितामहाय चैवान्यं तत्पित्रे च तथापरम्  ।  
दर्भमूले लेपभुजः प्रीणयेल्लेपघर्षणैः  ॥ विप्_३,१५।४२ ॥  
पिण्डैर् मातामहांस्तद्वद्गन्धमाल्यादिसंयुतैः  ।  
पूजायित्वा द्विजाग्र्याणां दद्याच्चाचमनं ततः  ॥ विप्_३,१५।४३ ॥  
पितृभ्यः प्रथमं भक्त्यातन्मनस्कोनरेश्वर  ।  
सुस्वधेत्याशिषा युक्तां दद्याच्छक्त्या च दक्षिणाम्  ॥ विप्_३,१५।४४ ॥  
दत्त्वा च दक्षिणां तेभ्यो वाचयेद् वैश्वदेविकान्  ।  
प्रीयन्तामिहये विश्वेदेवास्तेन इतीरयेत्  ॥ विप्_३,१५।४५ ॥  
तथेति चोक्ते तैर् विप्रैः प्रार्थनीयास्तथासिषः  ।  
पश्चाद्विसर्जयेद्देवान्पूर्वं पै३त्र्यान्महीपते  ॥ विप्_३,१५।४६ ॥  
मातामहानामप्येवं सह देवैः क्रमः स्मृतः  ।  
भोजयेच्च स्वशक्त्या च दाने तद्वद्विसर्जने  ॥ विप्_३,१५।४७ ॥  
आपादशौचनात्पूर्वं कुर्याद्देवद्विजन्मसु  ।  
विसर्जनं तु प्रथमं पैत्रं मातामहेषु वै  ॥ विप्_३,१५।४८ ॥  
विसर्जयेत्प्रीतिवचःसम्मान्याभ्यर्थितास्ततः  ।  
निवर्तेताभ्यनुज्ञात आद्वारं ताननुव्रजेत्  ॥ विप्_३,१५।४९ ॥  
ततस्तु वैश्वदेवाख्यं कुर्यान्नित्यक्रियं बुधः  ।  
भुञ्जीयाच्च समं पूज्य भृत्यबन्धुभिर् आत्मनः  ॥ विप्_३,१५।५० ॥  
एवं श्राद्धं बुधः कुर्यात्पैत्र्यं मातामहं तथा  ।  
श्राद्धैर् आप्यायिता दद्युःसर्वान्कामन्पितामहाः  ॥ विप्_३,१५।५१ ॥  
त्रीणि श्राद्धे पवित्राणि दौहित्रः कुतपस्तिलाः  ।  
रजतस्य कथा दानं तथा सङ्कीर्तनादिकम्  ॥ विप्_३,१५।५२ ॥  
जर्ज्यानि कुर्वता श्राद्धं क्रोधोध्वगमनं त्वारा  ।  
भोक्तुरप्यत्र राजेन्द्र त्रयमेतन्न शस्यते  ॥ विप्_३,१५।५३ ॥  
विश्वेदेवाःसपितरस् तथा मातामहा नृप  ।  
कुलं चाप्यायते पुंसां सर्वं श्राद्धं प्रकुर्वताम्  ॥ विप्_३,१५।५४ ॥  
सोमाधारः पितृगणो योगाधारश् च चन्द्रमाः  ।  
श्राद्धे योगिनियोगस्तु तस्माद्भुपालशस्यते  ॥ विप्_३,१५।५५ ॥  
सहस्रस्यापि विप्राणां योगी चेत्पुरतःस्थितः  ।  
सर्वान् भोक्तॄंस् तारयति यजमानं तथा नृप  ॥ विप्_३,१५।५६ ॥  
इति श्रीविष्णुमहापुराणे तृतीयांसे पञ्चदशो ऽध्यायः (१५)  
  
  
_____________________________________________________________  
  
  
और्व उवाच  
हविष्यमत्स्यमासैस् तु शशस्य नकुलस्य च  ।  
सोकरच्छाकलैणेयरौरवैर् गवयेन च  ॥ विप्_३,१६।१ ॥  
औरभ्रगव्यैश् च तथा मासवृद्ध्या पितामहाः  ।  
प्रयान्ति तृप्तिं मांसैस् तु नित्यं वार्ध्रोणसामिषैः  ॥ विप्_३,१६।२ ॥  
खड्गमांसमतीवात्र कालशाकं तथा मधु  ।  
शस्तानि कर्मण्यत्यन्ततृप्तिदानि नरेश्वर  ॥ विप्_३,१६।३ ॥  
गयामुपेत्य यः श्राद्धं करोति पृथिवीपते  ।  
सफलं तस्य तज्जन्म जायते पितृतीष्टिदम्  ॥ विप्_३,१६।४ ॥  
प्रशान्तिकाःसमीवाराः श्यामाका द्विविधास् तथा  ।  
वन्यैषधीप्रधानास्तु श्राद्धार्हाः पुरुषर्षभ  ॥ विप्_३,१६।५ ॥  
यवाः प्रियङ्गवो मुद्गा गोधूमा व्रीहयस्तिलाः  ।  
निष्पावाः कोविदाराश् च सर्षपाश्चात्र सोभनाः  ॥ विप्_३,१६।६ ॥  
अकृताग्रयणं यच्च धान्यजातं नरेश्वर  ।  
राजमाषानणुंश्चैव मसूरांश् च विसर्जयेत्  ॥ विप्_३,१६।७ ॥  
अलाबुं गृञ्जनं चैव पलाण्डुं पिण्डमूलकम्  ।  
गान्धारककरंवादिलवाणान्यौषराणि च  ॥ विप्_३,१६।८ ॥  
आरक्ताश्चैव निर्यासाः प्रत्यक्षलवणानि च  ।  
वर्ज्यान्येतानि वै श्राद्धे यच्च वाचा न शस्यते  ॥ विप्_३,१६।९ ॥  
नक्ताहृतमनुच्छिन्नं तृप्यते न च यत्र गौः  ।  
दुर्घधिफेनिलं चाम्बु श्राद्धयोग्यं न पार्थिव  ॥ विप्_३,१६।१० ॥  
क्षिरमेकसफानां यदौष्ट्रमाविकमेव च  ।  
मार्गं च माहिषं चैव वर्जयेच्छ्राद्धकमेणि  ॥ विप्_३,१६।११ ॥  
षण्डापविद्धचण्डालपापिपाषण्डरोगिभिः  ।  
कृकवाकुश्वाननग्न-वानरग्रामसूकरैः  ॥ विप्_३,१६।१२ ॥  
उदक्यासूतिकाशौचमृतहारैश् च वीक्षिते  ।  
श्राद्धे सुरा न पितरो भुञ्जन्ते पुरुषर्षभ  ॥ विप्_३,१६।१३ ॥  
तस्मात्परीश्रिते कुर्याच्छ्राद्धं श्रद्धासमन्वितः  ।  
उर्व्यां च तिलविक्षेपाद्यातुधानान्निवारयेत्  ॥ विप्_३,१६।१४ ॥  
नखादिना चोपपन्नं केशकीटादिभिर् नृप  ।  
न चैवाभिषवैर् मिश्रम् अन्नं पर्युषितं तथा  ॥ विप्_३,१६।१५ ॥  
श्रद्धासमन्वितैर् दत्तं पितृभ्यो नामगोत्रतः  ।  
यदाहारास्तु ते जातास्तदाहारत्वमेति तत्  ॥ विप्_३,१६।१६ ॥  
श्रूयते चापि पितृर्भिगीता गाथा महीपते  ।  
इक्ष्वाकोर्मनुपुत्रस्य कलापोपवने पुरा  ॥ विप्_३,१६।१७ ॥  
अपि नस्ते भविष्यन्ति कुले सन्मार्गशीलिनः  ।  
गयामुपेत्य ये पिण्डान्दास्यन्त्यस्माकमादरात्  ॥ विप्_३,१६।१८ ॥  
अपि नःस कुले जायाद्यो नो दद्यात्त्रयोदशीम्  ।  
पायसं मधुसर्पिर्भ्यां वर्षासु च मघासु च  ॥ विप्_३,१६।१९ ॥  
गौरीं वाप्युद्वहेत्कन्यां नीलं वा वृषमुत्सृजेत्  ।  
यजेत वाश्वमेधेन विधिवद्दक्षिणावता  ॥ विप्_३,१६।२० ॥  
इति श्रीविष्णुमहापुराणे तृतीयांशे पोडशो ऽध्यायः (१६)  
  
  
_____________________________________________________________  
  
  
श्रीपराशर उवाच  
इत्याह भगवानौर्वःसगराय महात्मने  ।  
सदाचारं पुरा सम्यङ् मैत्रेय परिपृच्छते  ॥ विप्_३,१७।१ ॥  
मयाप्येतदशेषेण तथितं भवतो द्विज  ।  
समुल्लङ्घ्य सदाचारं कश्चिन्नाप्नोति शोभनम्  ॥ विप्_३,१७।२ ॥  
श्रीमैत्रेय उवाच  
षण्डापविद्धप्रमुखा विदिता भगवन्मया  ।  
उदक्याद्याश् च मे सम्यङ् नग्नमिच्छामि वेदितुम्  ॥ विप्_३,१७।३ ॥  
कोनग्नः किं समाचारो नग्नसञ्ज्ञां नरो लभेत्  ।  
नग्नस्वरूपमिच्छामि यथावत्कथितं त्वाय  ।  
श्रोतुं धर्मभृतां श्रेष्ठ न ह्यस्त्यविदितं तव  ॥ विप्_३,१७।४ ॥  
श्रीपराशर उवाच  
ऋग्यजुःसामसञ्ज्ञेयं त्रयी वर्णावृत्तिर्द्विज  ।  
एतामुज्झति यो मोहात्स नग्नः पातकी द्वजः  ॥ विप्_३,१७।५ ॥  
त्रयी समस्तवर्णानां द्विजसंवारणं यतः  ।  
नग्नो भवत्युज्झितायां यतस्तस्यां न संशयः  ॥ विप्_३,१७।६ ॥  
इदं च श्रुयतामन्यद्यद्भीष्माय महात्मने  ।  
कथयामास धर्मज्ञो वसिष्ठो ऽस्मत्पितामहः  ॥ विप्_३,१७।७ ॥  
मयापि तस्य गदतः श्रुतमेतन्महात्मनः  ।  
नग्नसम्बन्धि मैत्रेय यत्पृष्टोहमिह त्वाया  ॥ विप्_३,१७।८ ॥  
देवासुरमभूद्युद्धं द्विव्यमब्दशतं पुरा  ।  
तस्मिन्परजिता देवा दैत्यैर् ह्रादपुरोगमैः  ॥ विप्_३,१७।९ ॥  
क्षीरोदस्योत्तरं कूलं गत्वा तप्यन्त वै तपः  ।  
विष्णोराराधनार्थाय जगुश्चेमं स्तवं तदा  ॥ विप्_३,१७।१० ॥  
देवा ऊचुः  
आराधनाय लोकानां विष्णोरीशस्य यां गिरम्  ।  
वक्ष्यामो भगवानद्य तया विष्णुः प्रसीदतु  ॥ विप्_३,१७।११ ॥  
यतो भूतान्यशेषाणि प्रसूतानि महात्मनः  ।  
यस्मिश् च लयमेष्यन्ति कस्तं स्तोतुमिहेश्वरः  ॥ विप्_३,१७।१२ ॥  
तथाप्यरातिविध्वंसध्वस्तवीर्या भयार्थिनः  ।  
त्वां स्तोष्यामस्तवोक्तीनां याथार्थ्यं नैव गोचरे  ॥ विप्_३,१७।१३ ॥  
त्वमुर्वी सलिलं वह्निर्वायुराकाशमेव च  ।  
समस्तमन्तःकरणं प्रधानं तत्परः पुमान्  ॥ विप्_३,१७।१४ ॥  
एकं तवैतद्भूतात्मन्मूर्तमूर्तमयं वपुः  ।  
आब्रह्मस्तम्बपर्यन्तं स्थानकालविभेदवत्  ॥ विप्_३,१७।१५ ॥  
तत्रैशं तव यत्पूर्वं त्वन्नाभिकमलोद्भवम्  ।  
रूपं विश्वोपकाराय तस्मै ब्रह्मात्मने नमः  ॥ विप्_३,१७।१६ ॥  
शक्रार्करुद्रवस्वश्विमरुत्सोमादिभेदवत्  ।  
वयमेकं स्वरूपं ते तस्मै देवात्मने नमः  ॥ विप्_३,१७।१७ ॥  
दम्भप्रायमसम्बोधि तितिश्रादमवर्जितम्  ।  
यद्रूपं तव गोविन्द तस्मै दैत्यात्मने नमः  ॥ विप्_३,१७।१८ ॥  
नातिज्ञानवहा यस्मिन्नाड्यस्तिमिततेजसि  ।  
शब्दादिलोभि यस्तस्मै तुभ्यं यत्रात्मने नमः  ॥ विप्_३,१७।१९ ॥  
क्रौर्यं मायामयं घोरं यच्च रूपं तवासितम्  ।  
निशाचरात्मने तस्मै नमस्ते पुरुषोत्तम  ॥ विप्_३,१७।२० ॥  
स्वर्गस्थधर्मिसद्धर्मफलोपकरणं तव  ।  
धर्माख्यं च तथा रूपं नमस्तस्मै जनार्दन  ॥ विप्_३,१७।२१ ॥  
हर्षप्रायमसंसर्गि गतिमद्गमनादिषु  ।  
सिद्धाख्यं तव यद्रूपं तस्मै सिद्धात्मने नमः  ॥ विप्_३,१७।२२ ॥  
अतितिक्षायनं क्रूरमुपभोगसहं हरे  ।  
द्विजीह्वन्तव यद्रूपं तस्मै नागात्मने नमः  ॥ विप्_३,१७।२३ ॥  
अवबोधि च यच्छान्तमदोषमपकल्पषम्  ।  
ऋषिरूपात्मने तस्मै विश्वरूपाय ते नमः  ॥ विप्_३,१७।२४ ॥  
भक्षयत्यथ कल्पान्ते भूतानि यदवारितम्  ।  
त्वद्रूपं पुण्ढरीकाक्ष तस्मै कालात्मने नमः  ॥ विप्_३,१७।२५ ॥  
सम्भक्ष्य सर्वभूतानि देवादीन्य् अविशेषतः  ।  
नृत्यत्यन्ते च यद्रूपं तस्मै रुद्रात्मने नमः  ॥ विप्_३,१७।२६ ॥  
प्रवृत्त्या रजसो यच्च कर्मणां करणात्मकम्  ।  
जनर्दन नमस्तस्मै त्वद्रूपाय नरात्मने  ॥ विप्_३,१७।२७ ॥  
अष्टाविशद्वधोपेतं यद्रूपं तामसं तव  ।  
उन्मार्गगामि सर्वात्मंस्तस्मै वश्यात्मने नमः  ॥ विप्_३,१७।२८ ॥  
यज्ञाङ्गभूतं यद्रूपं जगतः स्थितिसाधनम्  ।  
वृक्षादिभेदैः षड्भेदि तस्मै मुक्यात्मने नमः  ॥ विप्_३,१७।२९ ॥  
तिर्यङ्मनुष्यदेवादिव्योमशब्दादिकं च यत्  ।  
रूपं तवादेः सर्वस्य तस्मै सर्वात्मने नमः  ॥ विप्_३,१७।३० ॥  
प्रधानबुद्ध्यादिमयादशेषाद्यदन्यदस्मात्परमं परात्मन्  ।  
रूपं तवाद्यं यदनन्यतुल्यं तस्मै नमः कारणकारणाय  ॥ विप्_३,१७।३१ ॥  
शुक्लादिदीर्घादिघनादिहीनमगोचरं यच्च विशेषणानाम्  ।  
सुद्धातिशुद्धं परमर्षिदृश्यं रूपाय तस्मै भगवन्नताः स्मः  ॥ विप्_३,१७।३२ ॥  
यन्नः शरीरेषु यदन्यदेहेष्वशेषवस्तुष्वजमक्षयं यत्  ।  
तस्माच्च नान्यव्द्यतिरिक्तमस्ति ब्रह्मस्वरूपाय नताः स्म तस्मै  ॥ विप्_३,१७।३३ ॥  
सकलमिदमजस्य यस्य रूपं परमपदात्मवतःसनातनस्य  ।  
तमनिधनसशेषबीजभूतं प्रभुममलं प्रणताःस्म वासुदेवम्  ॥ विप्_३,१७।३४ ॥  
श्रीपराशर उवाच  
स्तोत्रस्य चावसाने ते ददृशुः परमेश्वरम्  ।  
शङ्खचक्रगदापाणिं गरुडस्थं सुरा हरिम्  ॥ विप्_३,१७।३५ ॥  
तमुचुःसकला देवाः प्रणिपातपुरःसुरम्  ।  
प्रसीद नाथ दैत्येभ्यस्त्राहि नः शरणार्थिनः  ॥ विप्_३,१७।३६ ॥  
त्रेलोक्ययज्ञभागाश् च दैत्यैर् ह्लादपुरोगमैः  ।  
हृता नो ब्रह्मणोप्ययाज्ञामुल्लङ्घ्य परम्श्वर  ॥ विप्_३,१७।३७ ॥  
यद्यप्यशेषभू तस्य वयं ते च तावंशजाः  ।  
तथाप्यविद्याभेदेन भिन्नं पश्यामहे जगत्  ॥ विप्_३,१७।३८ ॥  
स्ववर्णधर्माभिरता वेदमार्गानुसारिणः  ।  
न शक्यास्तेरयो हन्तुमस्माभिस् तपसावृताः  ॥ विप्_३,१७।३९ ॥  
तमुपायमशेषात्मन्नस्माकं दातुमर्हसि  ।  
येन तानसुरान्हन्तुं भवेम भगवन्क्षमाः  ॥ विप्_३,१७।४० ॥  
श्रीपराशर उवाच  
इत्युक्तो भगवांस्तेभ्यो मायामोहं शरीरतः  ।  
समुत्पाद्य ददौ विष्णुः प्राह चेदं सुरोत्तमान्  ॥ विप्_३,१७।४१ ॥  
मायामोहोयमखिलान्दैत्यां स्तान्मोहयिष्यति  ।  
ततो वध्या भविष्यन्ति वेदमार्गबहिष्कृताः  ॥ विप्_३,१७।४२ ॥  
स्थितौ स्थितस्य मे वध्या यावन्त्रः परिपन्थिनः  ।  
ब्रह्मणो ह्यधिकारस्य देवा दैत्यादिकाः सुराः  ॥ विप्_३,१७।४३ ॥  
तद्गच्छत नभीः कार्या मायामोहोयमग्रतः  ।  
गच्छन्नद्योपकाराय भवतां भविता सुराः  ॥ विप्_३,१७।४४ ॥  
श्रीपराशर उवाच  
इत्युक्ताः प्रणिपत्यैनं ययुर्देवा यथागतम्  ।  
मायामोहो ऽपि तैः सार्ध ययौ यत्र महासुराः  ॥ विप्_३,१७।४५ ॥  
इति श्रीविष्णुमहापुराणे तृतीयांशे सप्तदशो ऽध्यायः (१७)  
  
  
_____________________________________________________________  
  
  
श्रीपारशर उवाच  
तपस्य् अभिरतान् सो ऽथ मायामोहो महासुरान्  ।  
मैत्रेय ददृशे गत्वानर्मदातीरसंश्रितान्  ॥ विप्_३,१८।१ ॥  
ततो दिगम्बरो मुण्डो बर्हिपिच्छधरो द्विज  ।  
मायामोहो ऽसुरान् श्लक्ष्णमिदं वचनमब्रवीत्  ॥ विप्_३,१८।२ ॥  
मायामोह उवाच  
हे दैत्यपतयो ब्रूत यदर्थ तप्यते तपः  ।  
ऐहिकार्थश् च पारत्र्यं तपसः फलमिच्चथ  ॥ विप्_३,१८।३ ॥  
असुरा ऊचुः  
पारत्र्यफललाभाय तपश्चर्या महामते  ।  
अस्माभिर् इयम् आरब्धा किं वा ते ऽत्र विवक्षितम्  ॥ विप्_३,१८।४ ॥  
मायामोह उवाच  
कुरुध्वं मम वाक्यानि यदि मुक्तिमभीप्सथ  ।  
अर्हध्वं धर्ममेतं च सर्वे यूयं महाबलाः  ॥ विप्_३,१८।५ ॥  
धर्मो विमुक्तेरर्हेयं नैतस्मादपरो वरः  ।  
अत्रैव संस्थिताः स्वर्गं विमुक्तिं वा गमिष्यथ  ॥ विप्_३,१८।६ ॥  
अर्हध्वं धर्ममेतं च सर्वे यूयं महाबलाः  ॥ विप्_३,१८।७ ॥  
श्रीपराशर उवाच  
एवम्प्रकारैर् बहुभिर् युक्तिदर्शनचर्चितैः  ।  
मायामोहेन ते दैत्या वेदमार्गादपा कृताः  ॥ विप्_३,१८।८ ॥  
धर्मायैतदधर्माय सदेतन्न सदित्यपि  ।  
विमुक्तये त्विदं नैतद्विमुक्तिं सम्प्रयच्छति  ॥ विप्_३,१८।९ ॥  
परमार्थोयमत्यर्थं परमार्थो न चाप्ययम्  ।  
कार्यमेतदकार्यं च नैतदेवं स्फुटं त्विदम्  ॥ विप्_३,१८।१० ॥  
दिग्वाससामयं धर्मो धर्मोयं बहुवाससाम्  ॥ विप्_३,१८।११ ॥  
इत्यनेकान्तवादं च मायामोहेन नैकधा  ।  
तेन दर्शयता दैत्याःस्वधर्मं त्याजिता द्विज  ॥ विप्_३,१८।१२ ॥  
अर्हतैतं महाधर्मं मायामोहेन ते यतः  ।  
प्रोक्तास्तमाश्रिता धर्ममर्हतास्तेन ते ऽभवन्  ॥ विप्_३,१८।१३ ॥  
त्रयीधर्मसमुत्सर्गं मायामोहेन ते ऽसुराः  ।  
कारीतास्तन्मया ह्यासंस्ततोन्ये तत्प्रचोदिताः  ॥ विप्_३,१८।१४ ॥  
तैर् अप्य् अन्ये परे तैश् च तैर् अप्य् अन्ये परे च तैः  ।  
अल्पैर् अहोभिः सन्त्यक्ता तैर् दैत्यैः प्रायशस्त्रयी  ॥ विप्_३,१८।१५ ॥  
पुनश् च रक्ताम्बरधृङ् मायामोहो जितेन्द्रियः  ।  
अन्यानाहासुरान् गत्वामृद्धल्पमधुराक्षरम्  ॥ विप्_३,१८।१६ ॥  
स्वर्गार्थं यदि वो वाञ्छा निर्वाणार्थमथासुराः  ।  
तदलं पशुघातादिदुष्चधर्मैर् निबोधत  ॥ विप्_३,१८।१७ ॥  
विज्ञानमयमेवैतदशेषमवगच्छत  ।  
बुध्यध्वं मे वचः सम्यग्बुधैर् एवमिहोदितम्  ॥ विप्_३,१८।१८ ॥  
जगदेतदनाधारं भ्रान्तिज्ञानार्थतत्परम्  ।  
रागादिदुष्टमत्यर्थं भ्राम्यते भवसङ्कटे  ॥ विप्_३,१८।१९ ॥  
एवं बुध्यत बुध्यध्वं बुध्यतैवमितीरयन्  ।  
मायामोहः स दैत्येयान्धर्ममत्याञ्जयन्निजम्  ॥ विप्_३,१८।२० ॥  
नानाप्रकारवचनं स तेषां युक्तियोजनम्  ।  
तथातथा त्रयीधर्मं तत्यजुस्ते यथायथा  ॥ विप्_३,१८।२१ ॥  
तेप्यन्येषां तथैवोचुरन्यैर् अन्ये तथोदिता  ।  
मैत्रेय तत्यजुर्धर्मं वेदेस्मृत्युदितं परम्  ॥ विप्_३,१८।२२ ॥  
अन्यानप्यन्यपाषण्डप्रकारैर् बहुबिर्द्विज  ।  
दैतेयान्मोहयामास मायामोहोदिमोहकृत्  ॥ विप्_३,१८।२३ ॥  
स्वल्पेनैव हि कालेन मायामोहेन ते ऽसुराः  ।  
मोहितास्तत्यजुःसर्वां त्रयीमार्गाश्रितां कथाम्  ॥ विप्_३,१८।२४ ॥  
केचिद्विनिन्दां वेदानां देवानामपरे द्विज  ।  
यज्ञकर्मकलापस्य तथान्ते च द्विजन्मनाम्  ॥ विप्_३,१८।२५ ॥  
नैनद्युक्तिसहं वाक्यं हिंसाधर्माय चेष्यते  ।  
हवींष्यनलदघ्धानि फलायेत्यर्थकोदितम्  ॥ विप्_३,१८।२६ ॥  
यज्ञैर् अनेकैर् देवत्वम् अवाप्येन्द्रेण भुज्यते  ।  
शम्यादि यदि चेत्काष्ठं तद्वरं पत्रभुक्पशु  ॥ विप्_३,१८।२७ ॥  
निहतस्य पशोर्जज्ञे स्वर्गप्राप्तिर्यदीष्यते  ।  
स्वपिता यजमानेन किन्नु तस्मान्न हन्यते  ॥ विप्_३,१८।२८ ॥  
तृप्तये जायते पुंसो भुक्तमन्येन चेत्ततः  ।  
कुर्याच्छ्राद्धं श्रमायान्नं न वहेयुः प्रवासिनः  ॥ विप्_३,१८।२९ ॥  
जनश्रद्धेयमित्येतदवगम्य ततोत्र वः  ।  
उपेक्षा श्रेयसे वाक्यं रोचतां यन् मयेरितम्  ॥ विप्_३,१८।३० ॥  
न ह्यप्तवादा नभसो निपतन्ति महीं सुराः  ।  
युक्तिमद्वचनं ग्राह्यं मयान्यैश् च भवद्विधैः  ॥ विप्_३,१८।३१ ॥  
श्रीपराशर उवाच  
मयामोहेन ते दैत्याः प्रकारैर् बहुभिस् तथा  ।  
वृथापिता यथा नैषां त्रयी कश्चिदरोचयत्  ॥ विप्_३,१८।३२ ॥  
इत्थमुन्मार्गयातेषु तेषु दैत्येषु ते ऽमराः  ।  
उद्योगं परमं कृत्वा युद्धाय समुपस्थिताः  ॥ विप्_३,१८।३३ ॥  
ततो दैवासुरं युद्धं पुनरेवाभवद्द्विज  ।  
हताश्चते ऽसुरा दैवैः सन्मार्गपरिपन्थिनः  ॥ विप्_३,१८।३४ ॥  
स्वधर्मकवचं तेषामभूद्यत्प्रथमं द्विज  ।  
तेन रक्षाभवत्पूर्वं नेशुर्नष्टे च तत्र ते  ॥ विप्_३,१८।३५ ॥  
ततो मैत्रेय तन्मार्गवर्तिनो येभवञ्जनाः  ।  
नग्नास्ते तैर् यतस्त्यक्त त्रयीसंवरणं तथा  ।  
कृताश् च ते ऽसुरा देवैर् नाना वेदविनिन्दकाः  ॥ विप्_३,१८।३६ ॥  
ब्रह्मचारीगृहस्थश् च वानप्रस्थस्तथाश्रमी  ।  
परिव्राड् वा चतुर्थोत्र पञ्चमो नोपपद्यते  ॥ विप्_३,१८।३७ ॥  
वस्तु सन्त्यज्य गार्हस्थ्यं वानप्रस्थो न जायते  ।  
परिव्राट् चापि मैत्रेय स नग्नः पापकृन्नरः  ॥ विप्_३,१८।३८ ॥  
नित्यानां कर्मणां विप्र यस्य हानिरहर्निशम्  ।  
अकुर्वन्विहितं कर्म शक्तः पतति तद्दिने  ॥ विप्_३,१८।३९ ॥  
प्रायश्चित्तेन महाता शुद्धिमाप्नोत्यनापदि  ।  
पक्षं नित्यक्रियाहानेः कर्ता मैत्रेय मानवः  ॥ विप्_३,१८।४० ॥  
संवत्सरं क्रियाहानिर्यस्य पुंसोभिजायते  ।  
तस्यावलोकनात्सूर्यो निरीक्ष्यःसाधुभिः सदा  ॥ विप्_३,१८।४१ ॥  
स्पृष्टे स्नानं सचेलस्य शुद्धेर्हेतुर्महामते  ।  
पुंसो भवति तस्योक्ता न शुद्धिः पापकर्मणः  ॥ विप्_३,१८।४२ ॥  
देवर्षिपितृभीतानि यस्य विप्रस्य वेश्मनि  ।  
प्रयान्त्यनर्चितान्यत्र लोके तस्मान्न पापकृत्  ॥ विप्_३,१८।४३ ॥  
सम्भाषणानुप्रश्नादि सहास्यां चैव कुर्वतः  ।  
जायते तुल्यता तस्य तेनैव द्विज वत्सरात्  ॥ विप्_३,१८।४४ ॥  
देवादिनिस्वासहतं शरीरं यस्य वेश्म च  ।  
न तेन सङ्करं कुर्याद्गृहासनपरिच्छदैः  ॥ विप्_३,१८।४५ ॥  
अथ भुक्तं गृहे तस्य करोत्यास्यां तथासने  ।  
शेते चाप्येकशयने स सद्यस्तत्समो भवेत्  ॥ विप्_३,१८।४६ ॥  
देवतापितृभूतानि तथानभ्यर्च्य यो ऽतिथीन्  ।  
भुक्ते स पातकं भुङ्क्ते निष्कृतिस्तस्य नेष्यते  ॥ विप्_३,१८।४७ ॥  
ब्राह्मणाद्यास्तु ये वर्णाःस्वधर्मादन्यतोमुखाः  ।  
यान्ति ते नग्नसञ्ज्ञां तु हीनकर्मस्ववस्थितः  ॥ विप्_३,१८।४८ ॥  
चतुर्णां यत्र वर्णानां मैत्रेयात्यन्तसङ्करः  ।  
तत्रास्या साधुवृत्तिनामुपघाताय जायते  ॥ विप्_३,१८।४९ ॥  
अनभ्यर्च्य ऋषीन्देवान्पितृभूतातिथीस् तथा  ।  
यो भुङ्क्ते तस्य संल्लापात्पतन्तिनरके नराः  ॥ विप्_३,१८।५० ॥  
तस्मादेतान्नरो नग्नांस्त्रयीसन्त्यागदूषितान्  ।  
सर्वदा वर्जयेत्प्राज्ञ आलापस्पर्शनादिषु  ॥ विप्_३,१८।५१ ॥  
श्रद्धावद्भिः कृतं यत्ना द्देवान्पितृपितामहान्  ।  
न प्रीणयति तच्छ्राद्धं यद्येभिर् अवलोकितम्  ॥ विप्_३,१८।५२ ॥  
श्रूयते च पुराख्यातो राजा शतधनुर्भुवि  ।  
पत्नी च शैव्यातस्याभूदतिधर्मपरायणा  ॥ विप्_३,१८।५३ ॥  
पतिव्रता महाभागा सत्यशौचदयान्विता  ।  
सर्वलक्षणसम्पन्ना विनयेन यनेन च  ॥ विप्_३,१८।५४ ॥  
स तु राजा तया सार्धं देवदेवं जनार्दनम्  ।  
आराधयामास विभुं परमेण समाधिना  ॥ विप्_३,१८।५५ ॥  
होमैर् जपैस् तथा दानैर् उपवासैश् च भक्तितः  ।  
पुजाभिश्चानुदिवसं तन्मना नान्यमानसः  ॥ विप्_३,१८।५६ ॥  
एकदा तु समं स्नातौ तौ तु भार्यापती जले  ।  
भागीरथ्याःसमुत्तीर्णौ कार्त्तिक्यां समुपोषितौ  ।  
पाषण्डिनमपश्येतामायान्तं सम्मुखं द्विज  ॥ विप्_३,१८।५७ ॥  
चापाचार्यस्य तस्यासौ सखा राज्ञो महात्मनः  ।  
अतस्तद्गौरवात्तेन सखाभावमथाकरोत्  ॥ विप्_३,१८।५८ ॥  
न तु सा वाग्यता देवी तस्य पत्नी पतिव्रता  ।  
उपोषितास्मीति रविं तस्मिन्दृष्टे ददर्श च  ॥ विप्_३,१८।५९ ॥  
समागम्य यथान्यायं दम्पती तौ यथाविधि  ।  
विष्णोः पूजादिकं सर्वं कृतंवतौ द्विजोत्तम  ॥ विप्_३,१८।६० ॥  
कालेन गच्छता राजा ममारासौ सपत्नजित्  ।  
अन्वारुरोह तं देवी चितास्थं भूपतिं पतिम्  ॥ विप्_३,१८।६१ ॥  
स तु तेनापचारेण श्वा जज्ञे वसुधाधिपः  ।  
उपोषितेन पाषण्डसंल्लापो यत्कृतो ऽभवत्  ॥ विप्_३,१८।६२ ॥  
सा तु जाति स्मरा जज्ञे काशीराजसुता शुभा  ।  
सर्वविज्ञानसम्पूर्णा सर्वलक्षणपूजिता  ॥ विप्_३,१८।६३ ॥  
तां पिता दातुकामोभूद्वराय विनिवारितः  ।  
तयैव तन्व्या विरतो विवाहारम्भतो नृपः  ॥ विप्_३,१८।६४ ॥  
ततःसा दिव्यया दृष्ट्या दृष्ट्वा श्वानं निजं पतिम्  ।  
विदिशाख्यं पुरं गत्वा तदवस्थं ददर्श तम्  ॥ विप्_३,१८।६५ ॥  
तं दृष्ट्वैव महाभागं श्वभूतं तु पतिं तदा  ।  
ददौ तस्मै वराहारं सत्कारप्रवणं शुभा  ॥ विप्_३,१८।६६ ॥  
भुञ्जन् दत्तं तया सो ऽन्नम् अतिमृष्टम् अभीप्सितम्  ।  
स्वजाति ललितं कुर्वन्बहु चाटु चकार वै  ॥ विप्_३,१८।६७ ॥  
अतीव व्रीडिता बला कुर्वता चाटु तेन सा  ।  
प्रणामपूर्वमाहेदं दयितं तं कुयोनिजम्  ॥ विप्_३,१८।६८ ॥  
स्मर्यतां तन्महाराज दाक्षिण्यललितं त्वया  ।  
येन श्वयोनिमापन्नो मम चाटुकरो भवान्  ॥ विप्_३,१८।६९ ॥  
पाषण्डिनं समाभाष्य तीर्थस्नानादनन्तरम्  ।  
प्राप्तोसि कुत्सितां योनिं किन्न स्मरसि तत्प्रभो  ॥ विप्_३,१८।७० ॥  
श्रीपराशर उवाच  
तयैवं स्मारीति तस्मिन्पूर्वजातिकृते तदा  ।  
दध्यौ चिरमथा वार निर्वेदमतिदुर्लभम्  ॥ विप्_३,१८।७१ ॥  
निर्विण्णचित्तःस ततो निर्गम्य नगराद्वहिः  ।  
मरुत्प्रपतनं कृत्वा सार्गाली योनिमागतः  ॥ विप्_३,१८।७२ ॥  
सापि द्वितीये सम्प्राप्ते वीक्ष्य दिव्येन चक्षुषा  ।  
ज्ञात्वा सृगालं तं द्रष्टुं ययौ कोलाहलं गिरिम्  ॥ विप्_३,१८।७३ ॥  
तत्रापि दृष्ट्वा तं प्राह सार्गालीं योनिमागतम्  ।  
भर्तारमपि चार्वङ्गी तनया पृथिवीक्षितः  ॥ विप्_३,१८।७४ ॥  
अपि स्मरसि राजेन्द्र श्वयोनिस्थस्य यन्मया  ।  
प्रोक्तं ते पूर्वचरितं पाषण्डालापसंश्रयम्  ॥ विप्_३,१८।७५ ॥  
पुनस्त योक्तं स ज्ञात्वा सत्यं सत्यवतां वरः  ।  
कानने स निराहारस्तत्याज स्वं कलेवरम्  ॥ विप्_३,१८।७६ ॥  
बूयस्ततो वृको जज्ञे गत्वा तं निर्जने वने  ।  
स्मारयामास भर्तारं पूर्ववृत्तमनिन्दिता  ॥ विप्_३,१८।७७ ॥  
न त्वं वृको महाभाग राजा शतधनुर्भवान्  ।  
श्वा भूत्वा त्वं सृगालो ऽभूर्वृकत्वं साम्प्रतं गतः  ॥ विप्_३,१८।७८ ॥  
स्मारितेन यथा व्यक्तस्तेनात्मा गृध्रतां गतः  ।  
अपापा सा पुनश्चैनं बोधयामास भामिति  ॥ विप्_३,१८।७९ ॥  
नरेद्र स्मर्यतामात्मा ह्यलं ते गृध्रचेष्टया  ।  
पाषण्डालापजातो ऽयं दोषो यद्गृध्रतां गतः  ॥ विप्_३,१८।८० ॥  
ततः काकत्वमापन्नं समनन्तरजन्मनि  ।  
उवाच तन्वी भर्तारमुपलभ्यात्मयोगतः  ॥ विप्_३,१८।८१ ॥  
अशेषभूभृतः पूर्वं वश्या यस्मै बलिं ददुः  ।  
स त्वं काकत्वमापन्नो जातोद्य बलिभुक् प्रभो  ॥ विप्_३,१८।८२ ॥  
एवमेव बकत्वेपि स्मारितः स पुरातनम्  ।  
तत् त्याज भूपतिः प्राणान् मयूरत्वमवाप च  ॥ विप्_३,१८।८३ ॥  
मयूरत्वे ततःसा वै चकारानुगतिं शुभा  ।  
दत्तैः प्रतिक्षणं भोज्यैर् बाला तज्जतिभोजनैः  ॥ विप्_३,१८।८४ ॥  
ततस्तु जनको राजा वाजिमेधं महाक्रतुम्  ।  
चकार तस्यावभृथे स्नापयामास तं तदा  ॥ विप्_३,१८।८५ ॥  
सस्नौ स्वयं च तन्वङ्गी स्मारयामास चापि तम्  ।  
यथासौ श्वसृगालादियोनिं जग्राह पार्थिवः  ॥ विप्_३,१८।८६ ॥  
स्मृतजन्मक्रमःसोथ तत्त्याज स्वकलेवरम्  ।  
जज्ञे स जनकस्यैव पुत्रोसौ सुमहात्मनः  ॥ विप्_३,१८।८७ ॥  
ततःसा पितरं तन्वी विवाहार्थम् अचोदयत्  ।  
स चापि कार यामास तस्या राजा स्वयंवरम्  ॥ विप्_३,१८।८८ ॥  
स्वयंवरे कृते सा तं सम्प्राप्तं पतिमात्मनः  ।  
वरयामास भूयो ऽपि भर्तृभावेन भामिनी  ॥ विप्_३,१८।८९ ॥  
बुभुजे च तया सार्धं सम्भोगान्नृपनन्दनः  ।  
पितर्युपरते राज्यं विदेहेषु चकार सः  ॥ विप्_३,१८।९० ॥  
इयाज जज्ञान्सुबहून्ददौ दानानि चार्थिनाम्  ।  
पुत्रानुत्पादयामास युयुधे च सहारिभिः  ॥ विप्_३,१८।९१ ॥  
राज्यं भुक्त्वा यथान्यायं पालयित्वा वसुन्धराम्  ।  
तत्त्याज स प्रियान्प्राणान्सङ्ग्रामे धर्मतोनृपः  ॥ विप्_३,१८।९२ ॥  
ततश्चितास्थं तं भूयो भर्तारं सा शुभेक्षणा  ।  
अन्वारुरोह विधिवद्यथापूर्वं मुदान्विता  ॥ विप्_३,१८।९३ ॥  
ततो ऽवाप तया सार्धं राजपुत्र्या स पार्थिवः  ।  
ऐन्द्रान् अतीत्य वै लोकांल्लोकान्प्राप तदाक्षयान्  ॥ विप्_३,१८।९४ ॥  
स्वर्गाक्षयत्वमतुलं दाम्पत्यमतिदुर्लभम्  ।  
प्राप्तं पुण्यफलं प्राप्य संशुद्धिं तां द्विजोत्तम  ॥ विप्_३,१८।९५ ॥  
एष पाषण्टसम्भाषाद्दोषः प्रोक्तो मया द्विज  ।  
तथाश्वमेधावभृथस्नानमाहात्म्यमेव च  ॥ विप्_३,१८।९६ ॥  
तस्मात्पाषण्डिभिः पापैर् आलापस्पर्शनं त्यजेत्  ।  
विशेषतः क्रियाकाले यज्ञादौ चापि दीक्षितः  ॥ विप्_३,१८।९७ ॥  
क्रियाहानिर्गृहे यस्य मासमेकं प्रजायते  ।  
तस्यावलोकनात्सूर्यं पश्येत मतिमान्नरः  ॥ विप्_३,१८।९८ ॥  
किं पुनर्यैस् तु सन्त्यक्ता त्रयी सर्ंवात्मना द्विज  ।  
पाषण्डभोजिभिः पापौर्वेदवादविरोधिभिः  ॥ विप्_३,१८।९९ ॥  
सहालापस्तु संसर्गः सहास्या चातिपापिनी  ।  
पाषण्डिभिर् दुराचारैस् तस्मात्तां परिवर्जयेत्  ॥ विप्_३,१८।१०० ॥  
पाषण्डिनो विकर्मस्थान्बैडालव्रतिकाञ्छठान्  ।  
हैतुकान्बकवृत्तींश् च वाङ्मात्रेणापि नार्चयेत्  ॥ विप्_३,१८।१०१ ॥  
द्वरतस्तैस् तु सम्पर्कस्त्याज्यश्चाप्यतिपापिभिः  ।  
पाषण्डिभिर् दुराजारैस् तस्मात् तान् परिवर्जयेत्  ॥ विप्_३,१८।१०२ ॥  
एते नग्नास्तवाख्याता दृष्टा श्राद्धो पघातकाः  ।  
येषां सम्भाषणात्पुंसां दिनपुण्यं प्रणश्यति  ॥ विप्_३,१८।१०३ ॥  
एते पाषण्डिनः पापा न ह्येतानालपेद्बुधः  ।  
पुण्यं नश्यति सम्भाषादेतेषां तद्दिनोद्भवम्  ॥ विप्_३,१८।१०४ ॥  
पुंसां जटाधरणमैण्ड्यवतां वृथैव मोघाशिनामखिलशौचनिराकृतानाम्  ।  
तोयप्रदानपितृपिण्डबहिष्कृतानां सम्भाषणादपि नरा नरकं प्रयान्ति  ॥ विप्_३,१८।१०५ ॥  
इति श्रीविष्णुमहापुराणे तृतीयांशे ऽष्टादशो ऽध्यायः (१८)  
  
श्रीविष्णुमहापुराणे तृतीयांशःसमाप्तः  
इति श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते तृतीयांशः समाप्तः  ।  
  
  
_____________________________________________________________  
  
  
अथ श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते चतुर्थंशः प्रारभ्यते  ।  
श्रीमते रामानुजाय नामः  
मैत्रेय उवाच  
भगवन्यन्नरैः कार्यं साधुकर्मण्यवस्थितैः  ।  
तन्मह्यं गुरुणाख्यातं नित्यनैमित्तिकात्मकम्  ॥ विप्_४,१।१ ॥  
वर्मधर्मास्तथाख्याता धर्मा ये चाश्रमेषु च  ।  
श्रोतुमिच्छाम्यहं वंशं राज्ञां तद्ब्रूहि मे गुरो  ॥ विप्_४,१।२ ॥  
श्रीपराशर वाच  
मैत्रेय श्रूयतामयमनेकयज्शुरवीरधीरभूपालालङ्कृतो ब्रह्मादिर्मानवो वंशः  ॥ विप्_४,१।३ ॥  
तदस्य वंशस्यनुपूर्वीमशेषवंशपापप्रणाशनाय मैत्रेयैतां कथं शृणु  ॥ विप्_४,१।४ ॥  
तद्यथा सकलजगतामादिरनादिभूतःस ऋग्यजुःसामादिमयो भगवान् विष्णुस्तस्य ब्रह्मणो मर्तं रूपं हिरण्यगर्भो ब्रह्माण्डभूतो ब्रह्मा भगवान् प्राग्बभूव  ॥ विप्_४,१।५ ॥  
ब्रह्मणश् च दक्षिणाङ्गुष्ठजन्मा दक्षप्रजापतिः दक्षस्याप्यदितिरदितेर्विवस्वान् विवस्वतो मनुः  ॥ विप्_४,१।६ ॥  
मनोरिक्ष्वाकुनृगधृष्टशर्यातिनरिष्यन्तप्रांशुनाभगदिष्टकरूषपृषध्राख्या दश पुत्रा बभूवुः  ॥ विप्_४,१।७ ॥  
इष्ठटिं च मित्रावरुणयोर् मनुः पुत्रकामश्चकार  ॥ विप्_४,१।८ ॥  
तत्र तावदह्नुते होतुरपचारादिला नाम कन्या बभूव  ॥ विप्_४,१।९ ॥  
सैव च मित्रावरुणयोः प्रसादात्सुद्युम्नो नाम मनोः पुत्रो मैत्रेय आसीत्  ॥ विप्_४,१।१० ॥  
पुनश्चेश्वरकोपात्स्त्री सती सा तु सोममूनोर्बुधस्याश्रमसमीपे बभ्राम  ॥ विप्_४,१।११ ॥  
सानुरागाच्च तस्यां बुधः पुरूरवसमात्मजमुत्पादयामास  ॥ विप्_४,१।१२ ॥  
जातेपि तस्मिन्नमिततेजोभिः परमर्षिभिर् इष्टिमय ऋङ्मयो यजुर्मयःसाममयोथर्वणमयःसर् ववेदमयो मनोमयो ज्ञानमयो न किञ्चिन्मयोन्नमयो भगवान् यज्ञपुरुषस्वरूपी सुद्युम्नस्य पुंस्त्वमभिलषद्भिर् यथाव दिष्टस्तत्प्रसादादिला पुनरपु सुद्युम्नो ऽभवत्  ॥ विप्_४,१।१३ ॥  
तस्याप्युतकलगयविनतास्त्रयः पुत्रा बभूवुः  ॥ विप्_४,१।१४ ॥  
सुद्युम्नस्तु स्त्रीपूर्वकत्वाद्राज्यभागं न लेभे  ॥ विप्_४,१।१५ ॥  
तत्पित्रा तु वसिष्ठवचनात्प्रतिष्ठान नाम नगरं सुद्युम्नाय दत्तं तच्चासौ पुरूरवसे प्रादात्  ॥ विप्_४,१।१६ ॥  
तदन्वयाश्चक्षत्रियाःसर्वै दिक्ष्वभवन्  ।  
पृषध्रस्तु मनुपुत्रो गुरुगोवधाच्छूद्रत्वमगमत्  ॥ विप्_४,१।१७ ॥  
मनोः पुत्रः करूषः करूषात्कारूषाः क्षत्रिया महाबलपराक्रमबभूवः  ॥ विप्_४,१।१८ ॥  
दिष्टपुत्रस्तु नाभागो वैश्यतामगमत्तस्माद्बलन्धनः पुत्रोभवत्  ॥ विप्_४,१।१९ ॥  
बलन्धनाद्वत्सप्रीतिरुदारकीर्तिः  ॥ विप्_४,१।२० ॥  
वत्सप्रीतेः प्रांशुरभवत्  ॥ विप्_४,१।२१ ॥  
प्रजापतिश् च प्रांशोरेको ऽभवत्  ॥ विप्_४,१।२२ ॥  
ततश् च खनित्रः  ॥ विप्_४,१।२३ ॥  
तस्माच्चक्षुषः  ॥ विप्_४,१।२४ ॥  
चक्षुषाच्चतिबलपराक्रमोविंशुरभवत्  ॥ विप्_४,१।२५ ॥  
ततो विविंशकः  ॥ विप्_४,१।२६ ॥  
तस्माच्च खनिनेत्रः  ॥ विप्_४,१।२७ ॥  
ततश्चातिविभूतिः  ॥ विप्_४,१।२८ ॥  
अतिविभूतेरतिबलपराक्रमः करन्धमः पुत्रोभवत्  ॥ विप्_४,१।२९ ॥  
तस्मादप्यविक्षित्  ॥ विप्_४,१।३० ॥  
अविक्षितोप्यतिबलपराक्रमः पुत्रो मरुत्तो नामाभवत्  ।  
यस्येमावद्यापि श्लोकौ गीयेत्  ॥ विप्_४,१।३१ ॥  
मरुत्तस्य यथा यज्ञस् तथा कस्याभवद्भुवि  ।  
सर्वं हिरण्मयं यस्य यज्ञवस्त्वतिशोभनम्  ॥ विप्_४,१।३२ ॥  
अमाद्यदिद्रःसोमेन दक्षिणाभिर् द्विजातयः  ।  
मरुतः परिवेष्टारःसदस्याश् च दिवौकसः  ॥ विप्_४,१।३३ ॥  
स मरुत्तश्चक्रवर्ति नरिष्यन्तनामानं पुत्रमवाप  ॥ विप्_४,१।३४ ॥  
तस्माच्च दमः  ॥ विप्_४,१।३५ ॥  
दमस्य पुत्रो राजवर्धनो जज्ञे  ॥ विप्_४,१।३६ ॥  
राजवर्धनात्सुवृद्धिः  ॥ विप्_४,१।३७ ॥  
सुवृद्धेः केवलः  ॥ विप्_४,१।३८ ॥  
केवलात्सुधृतिरभूत्  ॥ विप्_४,१।३९ ॥  
ततश् च नरः  ॥ विप्_४,१।४० ॥  
तस्माच्चन्द्रः  ॥ विप्_४,१।४१ ॥  
ततः केवलोभूत्  ॥ विप्_४,१।४२ ॥  
ततः केवलोभूत्  ॥ विप्_४,१।४३ ॥  
बन्धुमतो गृवेगवान्  ॥ विप्_४,१।४४ ॥  
वेगवतो बुधः  ॥ विप्_४,१।४५ ॥  
ततश् च तृणबिन्दुः  ॥ विप्_४,१।४६ ॥  
तस्याप्येका कन्या इलविलानाम  ॥ विप्_४,१।४७ ॥  
ततश्चालम्बुसानाम वराप्सरास्तृटणबिन्दुं भेजे  ॥ विप्_४,१।४८ ॥  
तस्यामप्यस्य विशालो जज्ञे यः पुरीं विशालं निर्ममे  ॥ विप्_४,१।४९ ॥  
हेमचन्द्रश् च विशालस्य पुत्रोभवत्  ॥ विप्_४,१।५० ॥  
ततश्चन्द्रः  ॥ विप्_४,१।५१ ॥  
तत्तनयो धूम्राक्षः  ॥ विप्_४,१।५२ ॥  
तस्यापि सृञ्जयो ऽभूत्  ॥ विप्_४,१।५३ ॥  
सृञ्जयात्सहदेवः  ॥ विप्_४,१।५४ ॥  
ततश् च कृशाश्वो नाम पुत्रोभवत्  ॥ विप्_४,१।५५ ॥  
सोमदत्तः कृशाश्वाज्जज्ञे योश्वमेधानां शतमाजहार  ॥ विप्_४,१।५६ ॥  
तत्पुत्रो जनमेजयः  ॥ विप्_४,१।५७ ॥  
जनमेजयात्सुमतिः  ॥ विप्_४,१।५८ ॥  
एते वैशालिका भूभृतः  ॥ विप्_४,१।५९ ॥  
श्लोकोप्यत्र गीयते  ॥ विप्_४,१।६० ॥  
तृणबिन्दोः प्रसादेन सर्वे वैशालिका नृपाः  ।  
दीर्घायुषो महात्मानो वीर्यवन्तोतिधर्मिकाः  ॥ विप्_४,१।६१ ॥  
शर्यातेः कन्या सुकन्यानामाभवत् यामुपयेमेच्यवन्  ॥ विप्_४,१।६२ ॥  
आनर्तनामा परमधार्मिकः शर्यातिपुत्रोभवत्  ॥ विप्_४,१।६३ ॥  
आनर्तस्यापि रेवतनामा पुत्रो जज्ञे यो ऽसावानर्त्तविषयं बुभुजे पुरीं च कुशस्थलीमध्युवास  ॥ विप्_४,१।६४ ॥  
रेवतास्यापि रैवतः पुत्रः ककुद्मिनामा धर्मात्मा भ्रातृशतस्य ज्योष्ठो ऽभवत्  ॥ विप्_४,१।६५ ॥  
तस्य रेवतीनामकन्याभवत्  ॥ विप्_४,१।६६ ॥  
स तामादाय कस्योयमर्हतीति भगवन्तमब्जयोनिं प्रष्टुं ब्रह्मलोकं जगाम्  ॥ विप्_४,१।६७ ॥  
तावच्च ब्रह्मणोन्तिके हाहाहूहूसञ्ज्ञाभ्यां गन्धर्वाभ्यामतितानं नाम दिव्यं गान्धर्वमगीयत  ॥ विप्_४,१।६८ ॥  
तच्च त्रिमार्गपरिवृत्तैर् अनेकयुगपरिवृत्तिं तिष्ठन्नपि रैवतः शृण्वन्मुहूर्त्तमिव मेने  ॥ विप्_४,१।६९ ॥  
गीतावसाने चज भगवन्तमब्जयोनिं प्रणम्य रैवतः कन्यायोग्यं वरमपृच्छत्  ॥ विप्_४,१।७० ॥  
ततश्चासौ भगवानकथयत् कथय योभिमतस्ते वर इति  ॥ विप्_४,१।७१ ॥  
पुनश् च प्रणम्य भगवते तस्मै यथाभिमतानात्मनःस वरान् कथयामास  ।  
क एषां भगवतोभिमत इति यस्मै कन्यामिमां प्रयच्छामीति  ॥ विप्_४,१।७२ ॥  
ततः किञ्चिदवनतशिराःसस्मितं भगवानब्जयोनिह  ॥ विप्_४,१।७३ ॥  
य एते भवतोभिमता नैतेषां साम्प्रतं पुत्रपौत्रापत्यापत्यसन्ततिरस्त्यवनीतले  ॥ विप्_४,१।७४ ॥  
बहूनि तवात्रैव गान्धर्वं शृण्वतश्चतुर्यगान्यतीतानि  ॥ विप्_४,१।७५ ॥  
य एते भवतोभिमता महीतलेष्टाविंशतितममनोश्चतुर्युगमतीतप्रायञ्च वर्तते  ॥ विप्_४,१।७६ ॥  
आसन्नो हि कलिः  ॥ विप्_४,१।७७ ॥  
अन्यस्मै कन्यारत्नमिदं भवतैकाकिनाभिमताय देयम्  ॥ विप्_४,१।७८ ॥  
भवतोपि पुत्रमित्त्रकलत्रमन्त्रिभृत्यबन्धुबलकोशादयःसमस्ताः कालेनैतेनात्यन्तमतीताः  ॥ विप्_४,१।७९ ॥  
ततः पुनरप्युत्पन्नसाध्वसो राजा भगवन्तं प्रणम्य पप्रच्छ  ॥ विप्_४,१।८० ॥  
भगवन्नेवमवस्थिते म येयं कस्मै देयेति  ॥ विप्_४,१।८१ ॥  
ततःस भगवान् किञ्चिदवनम्रकन्धरः कृताञ्जलिर्भूत्वा सर्वलोकगुरुरम्भोजयोनिराह  ॥ विप्_४,१।८२ ॥  
ब्रह्मोवाच  
न ह्यादिमध्यान्तमजस्य यस्य विद्मो वयं सर्वमयस्य धातुः  ।  
न च स्वरूपं न परं स्वभावं न चैव सारं परमेश्वरस्य  ॥ विप्_४,१।८३ ॥  
कलामुहूर्त्तादिमयश् च कालो न यद्विभूतेः परिणामहेतुः  ।  
अज्मनाशस्य सदैकमुर्त्तेरनामरूपस्य सनातनस्य  ॥ विप्_४,१।८४ ॥  
यस्य प्रसादादहमच्युतस्य मूर्तिः प्रजासृष्टिकरो ऽन्तकारी  ।  
क्रोधाच्च रुद्रः स्थितिहेतुभूतो यस्माच् मध्ये पुरुषः परस्मात्  ॥ विप्_४,१।८५ ॥  
तद्रूपम् आस्थाय सृजत्य् अजो यः स्थितौ च यो ऽसौ पुरुषस्वरूपी  ।  
रुद्रस्वरूपेण च योत्ति विश्वं धत्ते तथानन्तवपुःसमस्तम्  ॥ विप्_४,१।८६ ॥  
पाकाय योग्नित्वमुपैति लोकान्बिभर्त्ति पृथ्वीवपुख्यायात्मा  ।  
शक्रादिरूपी परिपाति विश्वमर्केन्दुरूपश् च तमो हिनस्ति  ॥ विप्_४,१।८७ ॥  
करोति चेष्टाः श्वसनस्वरूपी लोकस्य तृप्तिं च जलान्नरूपी  ।  
ददाति विश्वस्थितिसंस्थितस्तु सर्वावकाशं च नभःस्वरूपी  ॥ विप्_४,१।८८ ॥  
यःसृज्यते सर्गकृदात्मनैव यः पाल्यते पालयिता च देवः  ।  
विश्वत्मकःसंहृयतेन्तकारी पृथक् त्रयस्यास्य च योव्ययात्मा  ॥ विप्_४,१।८९ ॥  
यस्मिञ्जगद्यो जगदेतदाद्यो यं चाश्रितोस्मिञ्जगति स्वयम्भूः  ।  
स सर्वभूतप्रभवो धरित्र्यां स्वांशेन पुष्णुर्नृप ते ऽवतीर्णः  ॥ विप्_४,१।९० ॥  
कुशस्थली या तव भूप रम्या पुरी पुराभूदमरावतीव  ।  
सा द्वारका सम्प्रति तत्र चास्ते स केशवांशो बलदेवनामा  ॥ विप्_४,१।९१ ॥  
तस्मै त्वमेनां तनयां नरेद्र प्रायच्छ मायामनुजाय जायाम्  ।  
श्लोघ्यो वेरेसौ तनया तवेयं स्त्रीरत्नभूता सदृशो हि योगः  ॥ विप्_४,१।९२ ॥  
श्रीपराशर उवाच  
इतीरितोसौ कमलोद्भवेन भुवं समासाद्य पतिः प्रजानाम्  ।  
ददर्श ह्रस्वान् पुरुषान् विरूपानल्पौजसःस्वल्पविवेकविर्यान्  ॥ विप्_४,१।९३ ॥  
कुशस्थल्ॐ तां च पुवरीमुपेत्य दृष्ट्वान्यरूपां प्रददौ स कन्याम्  ।  
सीरायुधाय स्फटिकाचलाभवक्षस्थलायातुलधीर्नरेद्रः  ॥ विप्_४,१।९४ ॥  
उच्चप्रमाणामिति तामवेक्ष्य स्वलाङ्गलाग्रेण च तालकेतुः  ।  
विनम्रयामास ततश् च सापि बभूव सद्यो वनिता यथान्या  ॥ विप्_४,१।९५ ॥  
तां रेवतींरैवतभूपकन्यां सीरायुधो ऽसौ विधिनोपयेमे  ।  
दत्त्वाथ स नृपो जगाम हेमालयं वै तपसे धृतात्मा  ॥ विप्_४,१।९६ ॥  
इति श्रीविष्णुमहापुराणे चतुर्थाशे प्रथमोध्यायः (१)  
  
  
_____________________________________________________________  
  
  
श्रीपराशर उवाच  
यावच्च ब्रह्मलोकात्स ककुद्मी रैवतो नाभ्येति तावत्पुण्यजनसञ्ज्ञा राक्षसास्तामस्य पुरीं कुशस्थलीं नजघ्नुः  ॥ विप्_४,२।१ ॥  
तच्चास्य भ्रातृशतं पुण्यजनत्रासाद्दिशो भेजे  ॥ विप्_४,२।२ ॥  
तदन्वयाश्चक्षत्रियाःसर्वदिक्ष्वभवन्  ॥ विप्_४,२।३ ॥  
वृष्टस्यापि वार्ष्टकं क्षत्रमभवत्  ॥ विप्_४,२।४ ॥  
नाभागस्यात्मजो नाभागसन्त्रोभवत्  ॥ विप्_४,२।५ ॥  
तस्याप्यम्बरीषः  ॥ विप्_४,२।६ ॥  
अम्बरीषस्यापि विरूपोभवत्  ॥ विप्_४,२।७ ॥  
विरूपात्पृषदश्वो जज्ञे  ॥ विप्_४,२।८ ॥  
ततश् च रथीतरः  ॥ विप्_४,२।९ ॥  
आत्रायं श्लोकः  
एते क्षत्रप्रसूता वै पुनश्चाङ्गिरसाः स्मृता  ।  
रथीतराणां प्रवराः क्षत्रोपेता द्विजातयः  ॥ विप्_४,२।१० ॥  
क्षुतवतश् च मनोरिक्ष्वाकुः पुत्रो ज-ज्ञे घ्राणतः  ॥ विप्_४,२।११ ॥  
तस्य पुत्रशतप्रधाना विकुक्षिनिमिदण्डाख्यास्त्रयः पुत्रा बभूवुः  ॥ विप्_४,२।१२ ॥  
पञ्चाशत्पुत्राः उत्तराथरक्षितारो बभूवुः  ॥ विप्_४,२।१३ ॥  
चत्वारिंशदष्टौ च दक्षिणापथभूपालाः  ॥ विप्_४,२।१४ ॥  
स चेक्ष्वाकुरष्टकायाः श्राद्धमुत्पाद्य श्राद्धार्हं मांसमानयेति विकुक्षिमाज्ञापयामास  ॥ विप्_४,२।१५ ॥  
स तथे ति गृहीताज्ञो विधृतशारासनो वनमभ्येत्यानेकशो मृगान् हत्वा श्रान्तोतिक्षुत्परीतो विकुक्षिरेकं शशमभक्षयत्  ।  
शेषं च मांसमानीय पित्रेनिवेदयामास  ॥ विप्_४,२।१६ ॥  
इक्ष्वाकुकुलाचार्यो वशिष्ठस्तत्प्रोक्षणाय चोदितः प्राह  ।  
अलमनेनामेध्येनामिषेण दुरात्मना तव पुत्रेणैतन्मांसमुपहतं यतो ऽनेन शशो भक्षितः  ॥ विप्_४,२।१७ ॥  
ततश्चासौ विकुक्षिर्गुरूणैवमुक्तः शशादसञ्ज्ञामवाप पित्रा च परित्यक्तः  ॥ विप्_४,२।१८ ॥  
पितर्युपरते चासावखिलामेतां पृथ्वीं धर्मतः शाशास  ॥ विप्_४,२।१९ ॥  
शशादस्य तस्य पुरञ्जयोनाम पुत्रोभवत्  ॥ विप्_४,२।२० ॥  
तस्येदं चान्यत्  ॥ विप्_४,२।२१ ॥  
पुरा हि त्रेतायां देवासुरयुद्धमतिभीषणमभवत्  ॥ विप्_४,२।२२ ॥  
तत्र चातिबलिभिर् असुरैर् अमराः पराजितास्ते भगवन्तं विष्णुमाराधयाञ्चक्रुः  ॥ विप्_४,२।२३ ॥  
प्रसन्नश् च देवानामनादिनिधनोखिलजमत्परायणो नारायणः प्राह  ॥ विप्_४,२।२४ ॥  
ज्ञातमेतन्मया युष्माभिर् यदभिलषितं तदर्थमिदं श्रूयताम्  ॥ विप्_४,२।२५ ॥  
पुरञ्जयो नाम राजर्षेः शशादस्य तनयः क्षत्रियवरो यस्तस्य शरीरेहमंशेन स्वयमेवावतीर्य तानशेषनसुरान्निहनिष्यामि तद्भवद्भिः पुरञ्जयो ऽसुरवधार्थमुद्योगं कार्यतामिति  ॥ विप्_४,२।२६ ॥  
एतच्च श्रुत्वा प्रणम्य भगवन्तं विष्णुममराः पुरञ्जयसकाशमाजग्मुरूचुश्चैनम्  ॥ विप्_४,२।२७ ॥  
भोभोः क्षत्रियवर्यास्माभिर् अभ्यर्थितेन भवतास्माकमरातिवधोद्यतानां कर्तव्यं साहाय्यमिच्छामः तद्भवतास्माकमभ्यागतानां प्रणयभङ्गो न कार्य इत्युक्तः पुंरजयः प्राह  ॥ विप्_४,२।२८ ॥  
त्रैलोक्यनाथो योयं युष्माकमिद्रः शतक्रतुरस्य यद्यहं स्कन्धाधिरूढो युष्माकमरातिभःसह योत्स्ये तदहं भवतां सहायः स्याम्  ॥ विप्_४,२।२९ ॥  
इत्याकर्ण्य समस्तदेवैर् इन्द्रेण च बाढमित्येवं समन्विच्छितम्  ॥ विप्_४,२।३० ॥  
ततश् च शतक्रतोर्वृषरूपधारीमः ककुदि स्थितो ऽतिरोषसमन्वितो भगवतश्चरागुरोरच्युतस्य तेजसाप्यायितो देवासुरसङ्ग्रामे समस्तानेवासुरान्निजघान  ॥ विप्_४,२।३१ ॥  
यतश् च वृषभककुदि स्थितेन राज्ञा दैतेयबलं निषूदितमतश्चासौ ककुत्स्थसञ्ज्ञामवाप  ॥ विप्_४,२।३२ ॥  
ककुत्स्थस्याप्यनेनाः पुत्रो ऽभवत्  ॥ विप्_४,२।३३ ॥  
पुथुनेनसः  ॥ विप्_४,२।३४ ॥  
पुथोर्विष्टराश्वः  ॥ विप्_४,२।३५ ॥  
तस्यापि चान्द्रो युवनाश्वः  ॥ विप्_४,२।३६ ॥  
चान्द्रस्य तस्य युवनाश्वस्य शावस्तः यः पुरीं शावस्तीं निवेशयामास  ॥ विप्_४,२।३७ ॥  
शावस्तस्य वृहदश्वः  ॥ विप्_४,२।३८ ॥  
तस्यापि कुवालायाश्वः  ॥ विप्_४,२।३९ ॥  
योसावुदकस्य महर्षेरपकारिणं दुन्दुनामानमसुरं वैष्णवेन तेजसाप्यायितः पुत्रसहस्रैर् एकविंशद्भिः परिवृतो जवान दुन्दुमारसञ्ज्ञामवाप  ॥ विप्_४,२।४० ॥  
तस्य च तनयास्प्तमस्ता एव दुन्दुमुखनिस्वासाग्निना विप्लुष्टा विनेशुः  ॥ विप्_४,२।४१ ॥  
दृढाश्वचन्द्राश्वकपिलाश्वाश् च त्रयः केवलं शेषिताः  ॥ विप्_४,२।४२ ॥  
वृढाश्वाद्धर्यश्वः  ॥ विप्_४,२।४३ ॥  
तस्माच्च निकुम्भः  ॥ विप्_४,२।४४ ॥  
निकुम्भस्यामिताश्वः  ॥ विप्_४,२।४५ ॥  
ततश् च कृशाश्वः  ॥ विप्_४,२।४६ ॥  
तस्माच्च प्रसेनजित्  ॥ विप्_४,२।४७ ॥  
प्रसेनजितो युवनाश्वोभवत्  ॥ विप्_४,२।४८ ॥  
तस्य चापुत्रस्यातिनिर्वेदामुनीनामाश्रममण्डले निवसतो दयालुभिर् मुनिभिर् अपत्योत्पादनायेष्टः कृता  ॥ विप्_४,२।४९ ॥  
तस्यां च मध्यारात्रौ निवृत्तायां मन्त्रपूतजलपूर्णं कलशं वेदिमध्ये निवेस्य ते मुनयः सुषुपुः  ॥ विप्_४,२।५० ॥  
सुप्तेषु तेषु अतीव तृट्परीतःस भूपालस्तमाश्रमं विवेश  ॥ विप्_४,२।५१ ॥  
तानृषीन्नैवोत्थापयामास  ॥ विप्_४,२।५२ ॥  
तच्च कलशमपरिमेयमाहत्मयमन्त्रपूतं पपौ  ॥ विप्_४,२।५३ ॥  
प्रबुद्धाश् च ऋषयः पप्रछुः केनैतं मन्त्रपूतं वारि पीतम्  ॥ विप्_४,२।५४ ॥  
अत्र हि राज्ञो युवनास्वस्य पत्नी महाबलपराक्रमं पुत्रं जनयिष्यति  ।  
इत्याकर्ण्य स राजा अजानता मया पीतमित्याह  ॥ विप्_४,२।५५ ॥  
गर्भश् च युवनाश्वस्योदरे अभवत् क्रमेण च ववृधे  ॥ विप्_४,२।५६ ॥  
प्राप्तसमयश् च दक्षिणाङ्गुष्ठेन कुक्षिमवनिपतेर्निर्भिद्य निश्चक्राम  ॥ विप्_४,२।५७ ॥  
स चासौ राजा ममार  ॥ विप्_४,२।५८ ॥  
जातो नामैष कं धास्यतीति ते मुनयः प्रोचुः  ॥ विप्_४,२।५९ ॥  
अथागत्य देवराजोब्रजीत् मामयं धास्यतीति  ॥ विप्_४,२।६० ॥  
ततो माधातृनामा सोभवत्  ।  
वक्रे चास्य प्रदेशिनी न्यस्ता देवेन्द्रेण न्यस्तातां पपौ  ॥ विप्_४,२।६१ ॥  
तां चामृतस्त्राविणीमास्वाद्याह्नैव स व्यवर्धत  ॥ विप्_४,२।६२ ॥  
ततस्तु मान्धाता चक्रवर्ती सप्तद्वीपां महीं वुभुजे  ॥ विप्_४,२।६३ ॥  
तत्रायं श्वोकः  ॥ विप्_४,२।६४ ॥  
यावत्सूर्य उदेत्यस्तं यावच्च प्रतितिष्ठति  ।  
सर्वं तद्यौवनाश्वस्य मान्धातुपः क्षेत्रमुच्यते  ॥ विप्_४,२।६५ ॥  
मान्धाता शतबिन्दोर् दुहितरं बुन्दुमतीमुपयेम्  ॥ विप्_४,२।६६ ॥  
पुरुकुत्समम्बरीषं मुचुकुन्दं च तस्यां पुत्रत्रयमुत्पादयामास  ॥ विप्_४,२।६७ ॥  
पञ्चाशद्दुहितरस्तस्यामेव तस्य नृपतेर्बभूवुः  ॥ विप्_४,२।६८ ॥  
एकस्मिन्नन्तरे बहूवृचश्चज सौभरिर्नाम महर्षिरन्तर्जले द्वादशाब्दं कालमुवास  ॥ विप्_४,२।६९ ॥तत्र चान्तर्जले सम्मदो नामातिबबहु प्रजोतिमात्रप्रमाणो मीनाधिपतिरासीत् ॥ ७० ॥  
तस्य च पुत्रपौत्रदौहित्राः पृष्ठतो ऽग्रतः पार्श्वयोः पक्षपुच्छशिरसां चोपरि भ्रमन्तस्तेनैव सदाहर्निशमतिनिर्वृत्ता रेमिरे  ॥ विप्_४,२।७१ ॥  
स चापत्यस्पर्शोपचीयमानप्रहर्षप्रकर्षो बहुप्रकारं तस्य ऋषेः पश्यतस्तैर् आत्मजपुत्रपौत्रदौहित्रादिभिः सहानुदिनं सुरां रेमे  ॥ विप्_४,२।७२ ॥  
अथान्तर्जलावस्थितःसौभरिरेकाग्रतःसमाधिमपहायानुदिनं तस्य सत्स्यस्यात्मजपुत्रपौत्रदौहित्रा दिभिः सहातिरमणीयतामवेक्ष्याचिन्तयत्  ॥ विप्_४,२।७३ ॥  
अहो धन्योयमीदृशमनभिमतं योन्यन्तरमवाप्यैभिर् आत्मजपुत्रपौत्रदौहित्रादिभिः सह रममाणोदीवास्माकं स्पृहामुत्पादयति  ॥ विप्_४,२।७४ ॥  
वयमप्येवं पुत्रादिभिः सह ललितं रमिष्याम इत्येवमभिकाङ्क्षन् स तस्मादन्तर्ज-लान्निष्क्रम्य सन्तानाय निवेष्टुकामः कन्यार्थं मान्धातारं राजानमगच्छत्  ॥ विप्_४,२।७५ ॥  
आगमनश्रवणसमनन्तरं चोत्थाय तेन राज्ञा सम्यगर्घ्यादिना सम्पूजितः कृतासनपरिग्रहः सौभरिरुवाच राजानम्  ॥ विप्_४,२।७६ ॥  
अन्येपि सन्त्येव नृपाः पृथिव्यां मान्धातरेषां प्रयच्छ मे मा प्रणयं विभाङ्क्षिः  ।  
न ह्यर्थिनः कार्यवशादुपेताः ककुत्स्थवंशे विमुखाः प्रयान्ति  ॥ विप्_४,२।७७ ॥  
अन्येपि सन्त्येव नृपाः पृतिव्यां मान्धातरेषां तनयाः प्रसूताः  ।  
किं त्वर्थिनामर्थितदानदीक्षाकृतव्रतश्लाघ्यमिदं कुलं ते  ॥ विप्_४,२।७८ ॥  
शतार्धसङ्ख्या स्तव सन्ति कन्यास्तासां ममैकां नृपते प्रयच्छ  ।  
यत्प्रार्थनाभङ्गभयाद्बिभेमि तस्मादहं राजवरादिदुःखात्  ॥ विप्_४,२।७९ ॥  
श्रीपराशर उवाच  
इति ऋषिवचनमाकर्ण्य स राजा जरार्जरितदेहमृषिमालोक्य प्रत्याख्यानकातरस्तस्माच्चच शापभीतो बिभ्यत्किञ्चिदधोमुखश्चिरं दध्यौ च  ॥ विप्_४,२।८० ॥  
सौभरिरुवाच  
नरेद्रकस्मात्सुमुपैषि चीन्तामह्यमुक्तं न मयात्र किञ्चित्  ।  
यावश्यदेया तनया तयैव कृतार्थता नो यदि किं न लब्धा  ॥ विप्_४,२।८१ ॥  
श्रीपराशर उवाच  
अथ तस्य भगवतः शापभीतःसप्रश्रयस्तमुवाचासौ राजा  ॥ विप्_४,२।८२ ॥  
राजोवाच  
भगवन् अस्मत्कुलस्थितिरियं य एव कन्याभिर् उचितो ऽभिजवान्वरस्तस्मै कन्या प्रदीयते भगवद्याच्ञा चास्मन्मनोरथानामप्यतिगोचजरवर्तिनी कथमप्येषा सञ्जाता तदेवमुपस्थिते न विद्मः किं कुर्म इत्येतन्मयाचिन्त्यत इत्यभिहिते च तेन भूभुजा मुनिरचिन्तयत्  ॥ विप्_४,२।८३ ॥  
अयमन्यो ऽस्मत्प्रत्याख्यानोपायो वृद्धोयमनभिमतः स्त्रीणां किमत कन्याकानामित्यमुना सञ्चिन्त्यैतदभिहितमेवमस्तु तथा करिष्यामीति सञ्चिन्त्य मान्धातारमुवाच  ॥ विप्_४,२।८४ ॥  
यद्येवं तदादिश्यतामस्माकं प्रवेशाय  ।  
कन्न्यान्तःपुरं वर्षवरो यदि कन्यैव काचिन्मामभिलषति तदाहं दारसङ्ग्रहं करिष्यामि अन्यथा  चेत्तदलमस्माकमेतेनातीतकालारम्भणेनेत्युक्त्वा विरराम  ॥ विप्_४,२।८५ ॥  
ततश् च मान्धात्रा मुनिशापशं कितेन कन्यान्तःपुरवर्षधरःसमाज्ञप्तः  ॥ विप्_४,२।८६ ॥  
तेन सह कन्यान्तःपुरं प्रविशान्नेव भगवानखिलसिद्धगन्धर्वेभ्योतिशयेन कमनीयं रूपमकरोत्  ॥ विप्_४,२।८७ ॥  
प्रवेश्य च तमृषिमन्तःपुरे वर्षधरस्ताः कन्याः प्राह  ॥ विप्_४,२।८८ ॥  
भवतीनां जनयिता महाराजःसमाज्ञापयति  ॥ विप्_४,२।८९ ॥  
अयमस्मान् ब्रह्मर्षिः कन्यार्थं समभ्यागतः  ॥ विप्_४,२।९० ॥  
मया चास्य प्रतिज्ञातं यद्यस्मत्कन्या या काचिद्भगवन्तं वरयति तत्कन्याच्छन्दे नाहं परिपंषथानं करिष्यामीत्याकर्म्य सर्वा एव ताः कन्याः सानुरागाः सप्रमदाः केणव इव मृगयूथपतिं तमृषिमहमहमिकया वरयाम्बभूवुरूचुश् च  ॥ विप्_४,२।९१ ॥  
अलं भगिन्योहमिमं वृणोमि वृणोम्यहं नैष तवानुरूपः  ।  
ममैष भर्ता विधिनैव सृष्टःसृष्टाहमस्योपशमं प्रयाहि  ॥ विप्_४,२।९२ ॥  
वृतो मयायं प्रथमं मयायं गृहं विशन्नेव विहन्यसे किम्  ।  
मया मयोतिक्षितिपात्मजानां तदर्थमत्यर्थकलिर्बभूव  ॥ विप्_४,२।९३ ॥  
यदा मुनिस् ताभिर् अतीवहार्दाद्धृतःस कन्याभिर् अनिन्द्यकीर्तिः  ।  
तदा स कन्याधिकृतो नृपाय यथावजाचष्ट विनम्रमूर्तिः  ॥ विप्_४,२।९४ ॥  
श्रीपराशर उवाच  
तदवगमात्किङ्किभेतत्कथधमेतत्किं किं करोमि किं मयाभिहितमित्याकुलमतिरनिच्छन्नपि कथमपि राजानुमेने  ॥ विप्_४,२।९५ ॥  
कृतानुरूपविवाहश् च महर्षिःसकला एव ताः कन्याःस्वमाश्रममनयत्  ॥ विप्_४,२।९६ ॥  
तत्र चासेषशिल्पकल्पप्रणेतारं धातारमिवान्यं विश्वकर्माणमाहूय सकलकन्यानामेकैकस्याः प्रोत्फुल्लपङ्कजाः कूजत्कलहंसकारण्डवादिविहङ्गमाभिरामजलाशयाःसोपधानाः  ।  
सावकासाःसाधुशय्यापरिच्छदाः प्रासादाः क्रियन्तामित्यादिदेश  ॥ विप्_४,२।९७ ॥  
तच्च तथैवानुष्ठितमशेषशिल्पविसेषाचार्यस्त्वष्टा दर्शितवान्  ॥ विप्_४,२।९८ ॥  
ततः परमर्षिणा सौभरिणाज्ञप्तस्तेषु गृहेष्वनिवार्यानन्दकुन्दमहानिधिरासाञ्चक्रे  ॥ विप्_४,२।९९ ॥  
ततो ऽनवलतेन भक्ष्यभोज्यलेह्याद्युपभोगौरागतानुगतभृत्यादीनहर्निशमशेषगृहेषु ताः क्षितिशदुहिरतो भोजयामामुः  ॥ विप्_४,२।१०० ॥  
एकदातु दुहितृस्नेहाकृष्टहृदयःस महीपतिरतिदुःखितास्ता उत सुखिता वा इति विचिन्त्य तस्य महर्षेराश्रमसमीपमुपेत्य स्फुरदंशुमालाललामां स्फटिकमयप्रासादमालामतिरम्योपवनजलाशयां ददर्श  ॥ विप्_४,२।१०१ ॥  
प्रविश्य चैकं प्रासादमात्मजां परिष्वज्य कृतासनपरिग्रहः प्रवृद्धस्नेहनयनाम्बुगर्भनयनोब्रवीत्  ॥ विप्_४,२।१०२ ॥  
अप्यत्र वत्से भवत्याःसुखमुन किञ्चिदमुखमपि ते महर्षिःस्नेहवानुत न स्मर्यतेस्मद्गुहवास इत्युक्ता तं तनया पितरमाह  ॥ विप्_४,२।१०३ ॥  
तातातिरमणीयः प्रासादोत्रातिमनोज्ञमुपवनमेते कलवाक्यविहङ्गमाभिरुताः प्रोत्फुल्लपद्माकरजलाशयाः मनोनुरूलभक्ष्यभोज्यानुलेपनवस्त्रभूषणादिभोगो मृदूनि शयनासनानि सर्वसम्पत्समेतं मे गार्हस्थ्यम्  ॥ विप्_४,२।१०४ ॥  
तथापि केन वा जन्मभूमिर्न स्मर्यते  ॥ विप्_४,२।१०५ ॥  
त्वत्प्रसादादिदमशेषमतिशोभनम्  ॥ विप्_४,२।१०६ ॥  
किं त्वेकं ममैतद्दुःखकारणं यदस्मद्गृहान्महर्षिरयम्मद्भर्ता न विष्क्रामति ममैव केवलमतिप्रीत्या समीपपरिवर्तिनीनामन्यासामस्मद्भगिनीनाम्  ॥ विप्_४,२।१०७ ॥  
एवं च मम सोदर्योतिदुःखिता इत्येवमतिदुःखकारणमित्युक्तस्तया द्वितीयं प्रासादमुपेत्य स्वतनयां परिष्वज्योपिष्टस्तथैव वृष्टवान्  ॥ विप्_४,२।१०८ ॥  
तयापि च सर्वमेतत्तत्प्रासादाद्युपभोगसुखं भृशमाख्यातं ममैव केवलमतिप्रीत्या पार्श्वपरिवर्तिनीनामन्यासामस्मद्भगिनीनामित्येवमादिश्रुत्वा समस्तप्रासादेषु राजा प्रविवेश तनयां तनयां तथैवावृच्छत्  ॥ विप्_४,२।१०९ ॥  
सर्वाभिश् च ताभिस् तथैवाभिहितः परितोषविस्मयनिर्भवविवशहृदयो भगवन्तं सौभरिकेकान्तावस्थितमुपेत्य कृतपृजोब्रवीत्  ॥ विप्_४,२।११० ॥  
दृष्टस्ते भगवन् सुमहानेष सिद्धिप्रभावो नैवंविधमन्यस्य कस्यचिदस्माभिर् विभूतिभिर् विलासितमुपलक्षितं यदेतद्भगवतस्तपसः फलमित्यभिपूज्य तमृषिं तत्रैव तेन ऋषिवर्येण चसह किञ्चित्कालमभिमतोपभोगान् बुभुजे स्वपुरं च जगाम्  ॥ विप्_४,२।१११ ॥  
कालेन गच्छता तस्य तासु राजतनयासु पुत्रशतं सार्धमभवत्  ॥ विप्_४,२।११२ ॥  
अनुदिनानुरूढस्नेहप्रसाश् च स तत्रातीवममताकृष्टहृदयो ऽभवत्  ॥ विप्_४,२।११३ ॥  
अप्येते ऽस्मत्पुत्राः कलभाषिणः पभ्द्यां गच्छेयुः अप्येते यौवनिनो भवेयुः अपि कृतदारानेतान् पश्येयमप्येषां पुत्रा भवेयुः अप्येतत्पुत्रान्पुत्रसमन्वितान्पस्यामीत्यादिमनोरथाननुदिनं कालसम्पत्तिप्रवृद्धानुपेक्ष्यैतच्चिन्तयामास  ॥ विप्_४,२।११४ ॥  
अहो मे मोहस्यातिविस्तारः  ॥ विप्_४,२।११५ ॥  
मनोरथानां न समाप्तिरस्ति वर्षायुतेनाप्यथ वापि लक्षैः  ।  
पूर्णेषुपूर्णेषु मनोरथानामुत्पत्तयःसन्ति पुनर्नवानाम्  ॥ विप्_४,२।११६ ॥  
पद्भ्यां गता यौवनिनश् च जाता दारैश् च संयोगमिताः प्रसूताः  ।  
दृष्टाः सुतास्तत्तनयप्रसूतिन्द्रष्टुं पुनर्वाञ्च्छति मेंऽतरात्मा  ॥ विप्_४,२।११७ ॥  
द्रक्ष्यामि तेषामिति चेत्प्रसूतिं मनोरथो मे भविता ततोन्यः  ।  
पुर्णोपि तत्राप्यपरस्य जन्म निवर्यते केन मनोरथस्य  ॥ विप्_४,२।११८ ॥  
आमृत्युतो नैव मनोरथानामन्तोस्ति विज्ञातमिदं मयाद्य  ।  
मनोर्थासक्तिपरस्य चित्तं न जायते वै परमार्थसङ्गि  ॥ विप्_४,२।११९ ॥  
स मे समाधिर्जलवासमित्रमत्स्यस्य सङ्गात्स हसैव नष्टः  ।  
परिग्रहःसङ्गकृतो मयायं परिग्रहोत्था च ममातिलिप्सा  ॥ विप्_४,२।१२० ॥  
दुःखं यदैवैकशरीरजन्म शतार्धसङ्ख्याकमिदं प्रसूतम्  ।  
परिग्रहेण क्षितिपात्मजानां सुतैर् अनेकैर् बहुलीकृतं तत  ॥ विप्_४,२।१२१ ॥  
मुतात्मजैस् तत्तनयैश् च भूयो भूयश् च तेषां परिग्रहेण  ।  
विस्तारमेष्यत्यदिदुःखहेतुः परिग्रहो वै ममताभिधानः  ॥ विप्_४,२।१२२ ॥  
चीर्णं तपो यत्तु जलाश्रयेण तस्यार्धिरेषा तपस्ॐतरायः  ।  
मत्स्यस्य सङ्गादभवच्च यो मे सुतादिरागो मुषितोस्मि नेन  ॥ विप्_४,२।१२३ ॥  
निःसङ्गता मुक्तिपदं यतीनां सङ्गादशेषाः प्रभवन्ति दोषाः  ।  
आरूढयोगो विनिपात्यतेधःसङ्गेन योगी किमुताल्पबुद्धिः  ॥ विप्_४,२।१२४ ॥  
अहं चरिष्यामि तदात्मनोर्थे परिप्रहग्राहगृहीतबुद्धिः  ।  
यदा हि भूयः परिहिनदोषो जनस्य दुःखैर् भविता न दुःखी  ॥ विप्_४,२।१२५ ॥  
सर्वस्य धातारम चिन्त्यरूपमणोरणीयांसमतिप्रमाणम्  ।  
सितासितं चेश्वरमीश्वराणामाराधयिष्ये तपसैव विष्णुम्  ॥ विप्_४,२।१२६ ॥  
तस्मिन्नशेषौजसि सर्वरूपण्यव्यक्तविस्पष्टतनावनन्ते  ।  
ममाचलं चित्तमपेतदोषं सदास्तु विष्णावमवाय भूयः  ॥ विप्_४,२।१२७ ॥  
समस्तभूतादमलादनन्तात्सर्वेश्वरादन्यदनादिमध्यात्  ।  
यस्मान्न किञ्चित्तमहं गुरूणां परं गुरुं संश्रयमेमि विष्णुमा  ॥ विप्_४,२।१२८ ॥  
श्रीपराशर उवाच  
इत्यात्मानिमात्मनैवाबिदायासौ सौभरिरपहाय पुत्रगृहासनपरिग्रहादिकमशेषमर्थजातं सकलभार्यासमन्वित्ॐ वनं प्रविवेश  ॥ विप्_४,२।१२९ ॥  
तत्राप्यनुदिनं वैखानसनिष्पाद्यमशेषक्रियाकलापं निष्पाद्य क्षपितसकलपापः परिपक्वमनोवृत्तिरात्मन्यग्नीन्समारोप्य भिक्षुरभवत्  ॥ विप्_४,२।१०३ ॥  
भगवत्यासज्याखिलं कर्मकलापं हित्वानं तमजमनादिनिधनमविकारमरणादिधर्ममवाप परमनन्तं  परवतत्मच्युतं पदम्  ॥ विप्_४,२।१३१ ॥  
इत्येतन्मान्धातृदुहितृसम्बन्धादाख्यातम्  ॥ विप्_४,२।१३२ ॥  
यश्चैतत्सौभरिचरितमनुस्मरति पठति पाठयति शृणोति श्रावयति धरत्यवधारयति लिखति लेखयति शिक्षयत्यध्यापयत्युपदिशति वा तस्य षट् जन्मानि दुःसन्ततिरसद्धर्मो वाड्मनसोरसन्मार्गाचरणसशेषहेतुषु वा ममत्वं न भवति  ॥ विप्_४,२।१३३ ॥  
इति श्रिविष्णुमहापुराणे चतुर्थाशे द्वितीयो ऽध्यायः (२)  
  
  
_____________________________________________________________  
  
  
अतश् च माधातुः पुत्रसन्ततिरभिधीयते  ॥ विप्_४,३।१ ॥  
अम्बरीषस्य मान्धातृतनयस्य युवनाश्वः पुत्रो ऽभूत्  ॥ विप्_४,३।२ ॥  
तस्माद्धारीतः यतोङ्गिरसो हारीता  ॥ विप्_४,३।३ ॥  
रसातले मौनेया नाम गन्धर्वा बभूवुःषट्कोटिसङ्ख्यातास्तैर् अशेषाणि नागकुलान्यपहृतप्रधानरत्नाधिपत्यान्यक्रियन्त  ॥ विप्_४,३।४ ॥  
तैश् च गन्धर्ववीर्यावबूतैर् उरगेश्वरैः स्तूयमानो भगवानशेषदेवेश आस्ते तच्छ्रवणोन्मीलिलोन्निद्रपुण्डरीकनयनो जलशयनो निद्रावसानप्रवृद्धः प्रणिपत्याभिहितः । भगवन्नस्माकमेतेभ्यो गन्धर्वेभ्यो भयमुत्पन्नं कथमुपशममेष्यतीति  ॥ विप्_४,३।५ ॥  
आह च भगवाननादिनिधनपुरुषोत्तमो योसौ यौवनाश्वस्य मान्धातुः पुरुकुत्सनामा पुत्रस्तमहामनुप्रविश्य तानशेषान् दुष्टगन्धर्वानुपशमं नयिष्यामीति  ॥ विप्_४,३।६ ॥  
तदाकर्ण्य भगवते जलशायिने कृतप्रणामाः पुनर्नागलोकमागताः पन्नगाधिपतयो नर्मदाञ्च पुरुकुत्सानयनाय चोदयामासुः  ॥ विप्_४,३।७ ॥  
सा चैनं रसातलं नीतवती  ॥ विप्_४,३।८ ॥  
रसातलगतश्चासौ यभगवत्तेजसाप्यायितात्मवीर्यःसकलगन्धर्वान्निजघान  ॥ विप्_४,३।९ ॥  
पुनश् च स्वपुरमाजगाम  ॥ विप्_४,३।१० ॥  
सकलपन्नगाधिपतयश् च नर्मदायै वरं ददुः  ।  
यत्तेनुस्मरणसमवेतं नामग्रहणं करिष्यति न तस्य सर्पविषभयं भविष्यतीति  ॥ विप्_४,३।११ ॥  
अत्र च श्लोकः  ॥ विप्_४,३।१२ ॥  
नर्मदायै नमः प्रातर्नर्मदायै नमो निशि  ।  
नमोस्तु नर्मदे तुभ्यं त्राहि मां विषसर्पतः  ॥ विप्_४,३।१३ ॥  
इत्युच्चार्याहर्निशमन्धकारप्रवेशे वा सर्पैर् न दश्यते न चापि कृतानुस्मरणभुजो विषमपि भुक्तमुपघाताय भवति  ॥ विप्_४,३।१४ ॥  
पुरुकुत्साय सन्ततिविच्छेदो न भविष्यतीत्युरगपतयो परं ददुः  ॥ विप्_४,३।१५ ॥  
पुरुकुत्सो नर्मदायां त्रसद्दस्युमजीजनत्  ॥ विप्_४,३।१६ ॥  
त्रसद्दस्युतःसम्भूतो ऽनरण्यः यं रावणोदिग्विजये जघान्  ॥ विप्_४,३।१७ ॥  
अनरण्यस्य पृषटश्वः पृषदश्वस्य हर्यश्वः पुत्रो ऽभवत्  ॥ विप्_४,३।१८ ॥  
तस्य च हस्तः पुत्रो ऽभवत्  ॥ विप्_४,३।१९ ॥  
ततश् च सुमनास्तस्यापि त्रिधन्वा त्रिधन्वनस्त्रय्यारुणिः  ॥ विप्_४,३।२० ॥  
त्रय्यारुणेःसत्यव्रतः यो ऽसौ त्रिशङ्कुसञ्ज्ञामवाप  ॥ विप्_४,३।२१ ॥  
स चण्डालतामुपगतश् च  ॥ विप्_४,३।२२ ॥  
द्वादशवर्षिक्यामनावृष्ट्यां विश्वामित्रकलत्रापत्यपोषणार्थं चण्डालप्रतिग्रहरणाय च जाह्नवीतीरन्यग्रोधे मृगमांसमनुदिनं बबन्ध  ॥ विप्_४,३।२३ ॥  
स तु परितुष्टेन विश्वामित्रेण सशरीरःस्वर्गमारोपितः  ॥ विप्_४,३।२४ ॥  
त्रिशङ्कोर्हरिश्चन्द्रस्तस्माच्च रोहिताश्वस्ततश् च हरितो हरितस्य चञ्चुश्चञ्चोर्विजयवसुदेवौ रुरुको विजयाद्रुकस्य वृकः  ॥ विप्_४,३।२५ ॥  
ततो वृकस्य बाहुः यो ऽसौ हैहयतालजङ्घादिभिः पराजितोन्तर्वत्न्या महिष्या सह वनं प्रविवेश  ॥ विप्_४,३।२६ ॥  
तस्याश्चा सपत्न्या गर्भस्तम्भनाय गरो दत्तः  ॥ विप्_४,३।२७ ॥  
तेनास्य गर्भःसप्तवर्षाणि जठर एव तस्थौ  ॥ विप्_४,३।२८ ॥  
स च बाहुर्वृद्धभावादौर्वाश्रमममीपे ममार  ॥ विप्_४,३।२९ ॥  
सा तस्य भार्या चितां कृत्वा तमारोप्यानुपरणकृतनिश्चयाभूत्  ॥ विप्_४,३।३० ॥  
अथैतामतीतानागतवर्तमानकालत्रयवेदी भगवानौर्वचःस्वाश्रमान्निर्गत्याब्रवीत्  ॥ विप्_४,३।३१ ॥  
अलमलमनेनासद्ग्राहेणाखिलभूमं डलपतिरतिवीर्यपराक्रमो नैकयज्ञकृदरातिपक्षक्षयकर्ता तवोदरे चक्रवर्ती तिष्ठति  ॥ विप्_४,३।३२ ॥  
नैवमतिसाहसाध्यवसायिनी भवती तेन त्युक्ता सा तस्मादनुमरणनिर्बन्धाद्विरराम  ॥ विप्_४,३।३३ ॥  
तेनैव च भगवता स्वाश्रममानीता  ॥ विप्_४,३।३४ ॥  
तत्र कतिवयदिनाभ्यन्तरे च सहैव तेन गरेणातितेजस्वी बालको जज्ञे  ॥ विप्_४,३।३५ ॥  
तस्यौर्वो जातकर्मादिक्रिया निष्पाद्य सगर इति नाम चकार  ॥ विप्_४,३।३६ ॥  
कृतोपनयनं चैनमौर्वो वेदशास्त्राण्यस्त्रं चाग्नेयं भार्गवाख्यमध्यापयामास  ॥ विप्_४,३।३७ ॥उत्पन्नबुद्धिश् च मातरमब्रवीत् ॥ ३८ ॥  
अम्ब कथयात्र वयं क्व तातोस्माकमित्ये वमादिपृच्छन्तं माता सर्वमेवावोचत्  ॥ विप्_४,३।३९ ॥  
ततश् च पितृराज्यपहरणादमर्षितो हैहयतालजङ्घादिवधाय प्रतिज्ञामकरोत्  ॥ विप्_४,३।४० ॥  
प्रायशश् च हैहयतालजङ्घाञ्जघान  ॥ विप्_४,३।४१ ॥  
शकयवनकाम्भो०जपारदपप्लवाः हन्यमानास्तत्कुलगुरुं वसिष्ठं शरणं जग्मुः  ॥ विप्_४,३।४२ ॥  
अथैनान्वसिष्ठो जीवनमृतकान् कृत्वा सगरमाह  ॥ विप्_४,३।४३ ॥  
वत्सालम् एभिर् जीवन्मृतकैर् अनुमृतैः  ॥ विप्_४,३।४४ ॥  
एते च मयैव त्वत्प्रतिज्ञापारिपालनाय निजधर्मद्विजसङ्गपरित्यागं कारिताः  ॥ विप्_४,३।४५ ॥  
तथेति तद्गुरुवचनभिनन्द्य तेषां वेषान्यत्वमकारयत्  ॥ विप्_४,३।४६ ॥  
यवनान्मुण्डितशिरसोर्धमुण्डिताञ्च्छकान् प्रलम्बकेशान् पारदान् पप्लवाञ् श्मश्रुधरान् निःस्वाध्यायवषट्कारानेतानन्यांश् च क्षत्रियांश्चकार  ॥ विप्_४,३।४७ ॥  
एते चात्मधर्मपरित्यागाद्बाह्यणैः परित्यक्ता म्लेच्छतां ययुः  ॥ विप्_४,३।४८ ॥  
सगरोपि स्मधिष्ठानमागम्य अस्खलितचक्रःसप्तद्वीपवतीमिमामुर्वीं प्रशशास  ॥ विप्_४,३।४९ ॥  
इति श्रीविष्णुमहापुराणेचतुर्थांशे तृतीयो ऽध्यायः (३)  
  
  
_____________________________________________________________  
  
  
श्रीपराशर उवाच  
काश्यपदुहिता मुमतिर्विदर्भराजतनया केशिनी च द्वे भार्ये सगरस्यास्ताम्  ॥ विप्_४,४।१ ॥  
ताभ्यां चापत्यार्थमौर्वः परमेण समाधिनाराधितो वरमदात्  ॥ विप्_४,४।२ ॥  
एका वंशकरमेकं पुत्रमपरा षष्टिं पुत्रसहस्राणां जनयिष्यतीति यस्या यदभिमतं तदिच्छया गृह्यतामित्युक्ते केशिन्येकं वरयामास  ॥ विप्_४,४।३ ॥  
सुमतिः पुत्रसहस्राणि षष्टिं वव्रे  ॥ विप्_४,४।४ ॥  
तथेत्युक्ते अल्पैर् अहोभिः केशिनी पुत्रमेकमसमञ्जसनामानं वंशकरमसूत  ॥ विप्_४,४।५ ॥  
काश्यपतनयायास्तु सुमत्याः षष्टिं पुत्रसहस्राण्यभवन्  ॥ विप्_४,४।६ ॥  
तस्मादसमञ्जसादंशुमान्नाम कुमारो जज्ञे  ॥ विप्_४,४।७ ॥  
स त्वससञ्जसो बालो बाल्यादेवासद्वृत्तोभूत्  ॥ विप्_४,४।८ ॥  
पिता चास्याचिन्तयदयमतीतबाल्यः सुबुद्धिमान् भविष्यतीति  ॥ विप्_४,४।९ ॥  
अथ तत्रापि च वयस्यतीते असच्चारीतमेनं पिता तत्याज  ॥ विप्_४,४।१० ॥  
तान्यपि षष्टिः पुत्रसहस्राण्यसमञ्जसचारितमेवानुचक्रुः  ॥ विप्_४,४।११ ॥  
ततश्चाससमजसचरितानुकारिभिः सागरैर् अपध्वस्तयज्ञैः सन्मार्गे जगति देवाःसकलविद्यामयमसंस्पृष्टमशेषदोषैर् भगवतः पुरुषोत्तमस्यांशभूत कपिलं प्रणम्य तदर्थमूचुः  ॥ विप्_४,४।१२ ॥  
भगवन्नेभिः सगरतनयैर् असमञ्जसचरितमनुगम्यते  ॥ विप्_४,४।१३ ॥  
कथम् एभिर्  असद्वृत्तमनुसरद्भिर् जगद् भविष्यतीति  ॥ विप्_४,४।१४ ॥  
अत्यार्त जगत्परित्राणाय च भगवतोत्र शरीरग्रहणमित्याकर्ण्य भगवानाहाल्पैर् एव दिनैर् विनङ्क्ष्यन्तीति  ॥ विप्_४,४।१५ ॥  
अत्रान्तरे च सगरो हयमेधमारभत  ॥ विप्_४,४।१६ ॥  
तस्य च पुत्रैर् अधिष्ठितमस्याश्वं कोप्यपहृत्य भुवो बिलं प्रविवेश  ॥ विप्_४,४।१७ ॥  
ततस्तत्तनयाश्चाश्वखुरगतिनिर्वन्धेनावनीमेकैको योजनं चख्नुः  ॥ विप्_४,४।१८ ॥  
पाताले चाश्वं परिभ्रमन्तं तमवनीपतितनयास्ते ददृशुः  ॥ विप्_४,४।१९ ॥  
नातिदूरे ऽवस्थितं च भगवन्तमपघने शरत्कालेर्कमिव तेजोभिर् अवनतमूर्धमधश्चाशेषदिशश्चोद्भासयमानं हयहर्तारं कपिलर्षिमपश्यन्  ॥ विप्_४,४।२० ॥  
ततश्चोद्यतायुधा दुरात्मानो ऽयमस्मदपकारी यज्ञविध्नकारी हन्यतां हयहर्ता हन्यतामीत्यवोच्न्नभ्यधावंश् च  ॥ विप्_४,४।२१ ॥  
ततस्तेनापि भगवता किञ्चिदीषत्परिवर्तितलोचनेनावलोकिताःस्वशरीरसमुत्थेनाग्निनादह्यमाना विनेशुः  ॥ विप्_४,४।२२ ॥  
सगरोप्यवगम्याश्वानुसारि तत्पुत्रबलमशेषं परमर्षिणा कपिलेन तेजसा दग्धं तत्ॐशुमन्तमसमञ्जसपुत्रमश्वानयनाययुयोज  ॥ विप्_४,४।२३ ॥  
स तु सगरकतयखातमार्गेण कपिलमुपगम्य भक्तिनम्रस्तदा तृष्टाव  ॥ विप्_४,४।२४ ॥  
अथैनं भगवानाह  ॥ विप्_४,४।२५ ॥  
गच्छैनं पितामहायाश्वं प्रापय वरं वृणीष्व च पुत्रक पौत्राश् च चते स्वर्गाद्गङ्गां भुवमानेष्यन्त इति  ॥ विप्_४,४।२६ ॥  
अथांशुमानपि स्वर्यातानां ब्रह्मदण्डहतानामस्मत्पितॄणामस्वर्गयोग्यानां स्वर्गप्राप्तिकरं वरमस्माकं प्रयच्छेति प्रत्याह  ॥ विप्_४,४।२७ ॥  
तदाकर्ण्य तं च भगवानाह उक्तमेवैतन्मयाद्य पौत्रस्ते त्रिदिवाद्गङ्गाम्भुवमानयिष्यतीति  ॥ विप्_४,४।२८ ॥  
तदम्भसा च संस्पृष्टेष्वस्थिभस्मासु एते च स्वर्गमारोक्ष्यन्ति  ॥ विप्_४,४।२९ ॥  
भगवद्विष्णुपादाङ्गुष्ठनिर्गतस्य हि जलस्यैतन्माहात्म्यम्  ॥ विप्_४,४।३० ॥  
यन्न केवलम् अभिसन्धिपूर्वकं स्नानाद्युपभोगेषूपकारकमनभिसान्धितमप्यस्यां प्रेतप्राणस्यास्थिचर्मस्नायुकेशाद्युपस्पृष्टं शरीरजमपि पतितं सद्यः शरीरिणं स्वर्गं नयतीत्युक्तः प्रणम्य भवगते ऽश्वमादाय पितामहायज्ञमाजगाम्  ॥ विप्_४,४।३१ ॥  
सगरोप्यश्वमासाद्य तं यज्ञं समापयामास  ॥ विप्_४,४।३२ ॥  
सागरं चात्मजप्रीत्या पुत्रत्वे कल्पितवान्  ॥ विप्_४,४।३३ ॥  
तस्यांशुमतो दिलीपः पुत्रोभवत्  ॥ विप्_४,४।३४ ॥  
दिलीपस्य भगीरथः यो ऽसौ गङ्गां स्वर्गादिहानीय भगीरथीसञ्ज्ञां चकार  ॥ विप्_४,४।३५ ॥  
भगीरथात्सुहोत्रःसुहोत्राच्छुतः तस्यापि नाभागः तत्ॐबरीषः तत्पुत्रःसिन्धुद्वीपः सिन्धुद्वीपादयुतायुः  ॥ विप्_४,४।३६ ॥  
तत्पुत्रश् च ऋतुपर्णः यो ऽसौ नलसहायोक्षहृदयज्ञोभूत्  ॥ विप्_४,४।३७ ॥  
ऋतुपर्णपुत्रःसर्वकामः  ॥ विप्_४,४।३८ ॥  
तत्तनयःसुदासः  ॥ विप्_४,४।३९ ॥  
सुदासात्सौदासो मित्र सहनामा  ॥ विप्_४,४।४० ॥  
स चाटव्यां मृगयार्थो पर्यटन् व्याग्रद्वयमपश्यत्  ॥ विप्_४,४।४१ ॥  
ताभ्यां तद्वनमपमृगं कृतं मत्वैकं तयोर्बाणेन जघान  ॥ विप्_४,४।४२ ॥  
म्रियमाणश्चासावतिभीषणाकृतिरतिकरालवदनो राक्षसो ऽभूत्  ॥ विप्_४,४।४३ ॥  
द्वितीयोपि प्रतिक्रियां ते करिष्यामीत्युक्त्वान्तर्धानं जगाम  ॥ विप्_४,४।४४ ॥  
कालेन गच्छता सौदासो यज्ञमयजत्  ॥ विप्_४,४।४५ ॥  
परिनिष्ठितयज्ञे आचार्ये वसिष्ठे निष्क्रान्ते तद्रक्षो वसिष्ठरूपमास्थाय यज्ञावसाने मम नरमांसभोजनं देयमिति तत्संस्क्रियतां क्षणादागमिष्यामीत्युक्त्वा निष्क्रान्तः  ॥ विप्_४,४।४६ ॥  
भूयश् च सूदवेषं कृत्वा राजाज्ञया मानुषं मांसं संस्कृत्य राज्ञे न्यवेदयत्  ॥ विप्_४,४।४७ ॥असावपि हिरण्यपात्रे मांसमादाय वसिष्ठागमनप्रतीक्षको ऽभवत् ॥ ४८ ॥  
आगताय वसिष्ठाय निवेदितवान्  ॥ विप्_४,४।४९ ॥  
स चाप्यचिन्तयदहोस्य राज्ञो दौःशील्यं येनैतन्मांसमस्माकं प्रयच्छति किमेतद्द्रव्यजातमिति ध्यानपरोभवत्  ॥ विप्_४,४।५० ॥  
अपश्यच्च तन्मांसम्मानुषम्  ॥ विप्_४,४।५१ ॥  
अतः क्रोधकलुषीकृतचेता राजनि सापमुत्ससर्ज  ॥ विप्_४,४।५२ ॥  
यस्मादभोज्यमेतदस्मद्विधानां तपस्विनामवगच्छन्नपि वान्मह्यं ददाति तस्मात्तवैवात्र लोलुपता भविष्यतीति  ॥ विप्_४,४।५३ ॥  
अनन्तरं च तेनापि भगवतैवाभिहितोस्मीत्युक्ते किं मयाभहितमिति मुनिः पुनरपि समाधौ तस्थौ  ॥ विप्_४,४।५४ ॥  
समाधिविज्ञानविगतार्थश्चानुग्रहं तस्मै चकार नात्यन्तिकमेतद्द्वादशाब्दं तव भोजनं भविष्यतीति  ॥ विप्_४,४।५५ ॥  
असावपि प्रतिगृह्योदकाञ्जलिं मुनिशापप्रदानायोद्यतो भगवन्नयमस्मद्गुरुर्नार्हस्येनं कुलदेवताभूतमाचार्यं शप्तुमिति मदयन्त्या स्वपत्न्या प्रसादितःसस्याम्बुदरक्षणार्थं तच्छापांवु नोर्व्यां न चाकासे चिक्षेप किं तु तेनैव स्वपदौ सिषेच  ॥ विप्_४,४।५६ ॥  
तेन च क्वोधाश्रितेनां चबुना दग्धच्छायौ तत्पादौ कल्माषतामुपगतौ ततःस कल्माषपादसञ्ज्ञामवाप  ॥ विप्_४,४।५७ ॥  
वसिष्ठशापाच्च षष्ठेषष्ठे काले राक्षसस्वभावमेत्या टव्यां पर्यटन्ननेकशो मानुषानभक्षयत्  ॥ विप्_४,४।५८ ॥  
एकदा तु कञ्चिन्मुनिमृतुकाले भार्यासङ्गतं ददर्श  ॥ विप्_४,४।५९ ॥  
तयोश् च तमतिभीषणं राक्षसस्वरूपमवलोक्य त्रासाद्दम्पत्योः प्रधावितयोर्ब्रह्मणं जग्रह  ॥ विप्_४,४।६० ॥  
ततःसा ब्रह्मणी बहुशस्तमभियाचितवती  ॥ विप्_४,४।६१ ॥  
प्रसीदेक्ष्वाकुकुलतिलकभूतस्त्वं महाराजो मियत्रसहो न राक्षसः  ॥ विप्_४,४।६२ ॥  
नार्हसि स्त्रीधर्मसुखाभिज्ञो मय्यकृतार्थायामस्मद्भर्तारं हन्तुमित्येवं बहुप्रकारं विलपन्त्यां व्याघ्रः पशुमिवारण्ये ऽभिमतं तं ब्राह्मणमभक्षयत्  ॥ विप्_४,४।६३ ॥  
ततश्चातिकोपसमन्विता ब्राह्मणी तं राजानं शशाप  ॥ विप्_४,४।६४ ॥  
यस्मादेवं मय्यतृषप्तायां त्वयायं मत्पतिर्भक्षितः तस्मात्त्वमपि कामोपभोगप्रवृत्तोन्तं प्राप्स्यसीति  ॥ विप्_४,४।६५ ॥  
शप्त्वा चैव साग्निं प्रविवेश  ॥ विप्_४,४।६६ ॥  
ततस्तस्य द्वादशाब्दपर्यये विमुक्तशापस्य स्त्रीविषयाभिलाषिणो मदयन्ती तं स्मारयामास  ॥ विप्_४,४।६७ ॥  
ततः परमसौ स्त्रीभोगं तत्याज  ॥ विप्_४,४।६८ ॥  
वसिष्ठश्चापुत्रेण राज्ञा पुत्रार्थमभ्यर्थितो मदयन्त्यां गर्भाधानं चकार  ॥ विप्_४,४।६९ ॥  
यदा च  सप्तवर्षाण्यसौ गर्भेण जज्ञे ततस्तं गर्भमश्मना सा देवी जघान  ॥ विप्_४,४।७० ॥  
पुत्रश्चाजायत  ॥ विप्_४,४।७१ ॥  
तस्य चाश्मक इत्येव नामाभवत्  ॥ विप्_४,४।७२ ॥  
अश्मस्य मूलको नाम पुत्रो ऽभवत्  ॥ विप्_४,४।७३ ॥  
योसौ निःक्षत्रे क्ष्मातलेस्मिन् क्रियमाणे स्त्रीभिर् विवस्त्रभिः परिवार्य रक्षितः ततस्तं नारीकवचमुदाहरन्ति  ॥ विप्_४,४।७४ ॥  
मूलकाद्दशरथस्तस्मादिलिविलस्ततश् च विश्वसहः  ॥ विप्_४,४।७५ ॥  
तस्माच्च खट्वाङ्गः योसौ देवासुरसङ्ग्रामे देवैर् अभ्यर्थितो ऽसुराञ्जघान  ॥ विप्_४,४।७६ ॥  
स्वर्गे च कृतप्रियैर् देवैर् वरग्रहणाय चोदितः प्राह  ॥ विप्_४,४।७७ ॥  
यद्यवश्यं वरो ग्राह्यः तन्ममायुः कथ्यतामिति  ॥ विप्_४,४।७८ ॥  
अनन्तरं च तैर् उक्तं मुहूर्तम् एकं प्रमाणं तवायुरित्युक्तोथाःस्वलितगतिना विमानेन लघिमादिगुणो मर्त्यलोकमागम्येदमाह  ॥ विप्_४,४।७९ ॥  
यथा न ब्राह्मणेभ्यः सकाशादात्मापि मे प्रियतरः न च स्व धर्मोल्लङ्घनं मया कदटचिदप्यनुष्ठितं न च सकलदेवमानुषपशुपक्षिवृक्षादिकेष्वच्युतव्यतिरेकवती दृष्टिर्ममाभूत् तथा तमेवं मुनिजनानुस्मृतं भगवन्तमस्खलितगतिः प्रापयेयमित्यशेषदेवगुरौ भगवत्यनिर्देश्यवपुषि सत्तामात्रात्मन्यात्मानं परमात्मनि वासुदेवाख्ये युयोज तत्रैव च लयमवाप  ॥ विप्_४,४।८० ॥  
अत्रापि श्रूयते श्लोको गीतःसप्तर्षिभिः पुरा  ।  
खट्वाङ्गेन समो नान्यः कश्चिदुर्व्यां भविष्यति  ॥ विप्_४,४।८१ ॥  
येन स्वर्गादिहागम्य मुहूर्तं प्राप्य जीवितम्  ।  
त्रयोतिसन्धिता लोका बुद्ध्या सत्येन चैव हि  ॥ विप्_४,४।८२ ॥  
खट्वाङ्गाद्दीर्घबाहुः पुत्रो ऽभवत्  ॥ विप्_४,४।८३ ॥  
ततो रघुरभवत्  ॥ विप्_४,४।८४ ॥  
तस्मादप्यजः  ॥ विप्_४,४।८५ ॥  
अजाद्दशरथः  ॥ विप्_४,४।८६ ॥  
तस्यापि भगवानब्जनाभो जगतः स्थित्यर्थमात्मांशेन रामलक्ष्मणभरतशत्रुघ्नरूपेण चतुर्धा पुत्रत्वमायासीत्  ॥ विप्_४,४।८७ ॥  
रामोपि बाल एव विश्वमित्रयागरक्षणाय गच्छंस्ताटकां जघान  ॥ विप्_४,४।८८ ॥  
यज्ञे च मारीचमिषुवाताहतं समुद्रे चिक्षेप  ॥ विप्_४,४।८९ ॥  
सुबाहुप्रमुखांश् च क्षयमनयत्  ॥ विप्_४,४।९० ॥  
दर्शनमात्रेणाहल्यामपापां चकार  ॥ विप्_४,४।९१ ॥  
जनकगृहे च माहेश्वरं चापमनायासेन बभञ्ज  ॥ विप्_४,४।९२ ॥  
सीतामयोनिजां जनकराजतनयां वीर्यशुल्कां लेभे  ॥ विप्_४,४।९३ ॥  
सकलक्षत्रियक्षयकारिणमशेषहैहयकुलधूमकेतुभूतं च परशुराममपास्तवीर्यबलावलेपं चकार  ॥ विप्_४,४।९४ ॥  
पितृवचनाच्चागणितराज्याभिलाषो भ्रातृभार्यासमेतो वनं प्रविवेश  ॥ विप्_४,४।९५ ॥  
विराधखरदूषणादीन् कबन्धवालिनौ च निजघान  ॥ विप्_४,४।९६ ॥  
बद्धा चाम्भोनिधिमशेषराक्षसकुलक्षयं कृत्वा दशाननापहृतां भार्यं तद्वधादपहृतकलङ्कामप्यनलप्रवेशशुद्धामशेषदेवसङ्घैः स्तूयमानशीलां जनकराजकन्यामयोध्यामानिन्ये  ॥ विप्_४,४।९७ ॥  
ततश्चाभिषेकमङ्गलं मैत्रेय वर्षशतेनापि वक्तुं न शक्यते सङ्क्षेपेण श्रूयताम्  ॥ विप्_४,४।९८ ॥  
लक्ष्मणभरतशत्रुघ्नविभीषणसुग्रीवाङ्गदजाम्बवद्धनुमत्प्रभृतिभिः समुत्फुल्लवदनैश् छत्रचामरादियुतैः सेव्यमानो दशरथिर्ब्रह्मेन्द्राग्निजरृतिवरुणवायुकुबेरेशानप्रभृतिभिः सर्वामरैर् वसिष्ठवामदेववाल्मीकिमार्कण्डेयविश्वामित्रभरद्वाजागस्तयप्रभृतिभिर् मुनिवरैः ऋग्यजुसामाथर्वैः संस्तूयमानो नृत्यगीतवाद्याद्यखिललोकमङ्गलवाद्यौर्वीणावेशुमृदङ्गभेरीपटहशङ्खकाहलगोमुखप्रभृतिभिः सुनादैः समस्तभूभटतां मध्ये सकललोकरक्षार्थं यथोचितमभिषिक्तो दाशरथिः कोसलेन्द्रो रघुकुलतिलको जानकीप्रियो भ्रातृत्रयप्रियःसिंहासनगत एकादसाब्दसहस्रं राज्यमकरोत्  ॥ विप्_४,४।९९ ॥  
भरतोपि गन्धर्वविषयसाधनाय गच्छन् सङ्ग्रामे गन्धर्वकोटीस्तिस्त्रो जघान  ॥ विप्_४,४।१०० ॥  
शत्रुघ्नेनाप्यमितबलपराक्रमो मधुपुत्रो लवणो नाम राभसो निहातो मथुरा च निवेशिता  ॥ विप्_४,४।१०१ ॥  
इत्येवमाद्यतिबलपराक्रमविक्रमणेरदितुष्टसंहारिणोशेषस्य जगतो निष्पादितस्थितयो रामलक्षमण भरतशत्रुघ्नाः पुनरपि दिवमारूढाः  ॥ विप्_४,४।१०२ ॥  
ये ऽपि तेषु भगवदंशेष्वनुरागिणः कोसलनगरजानपदास्तेपि तन्मनसस्तत्सालोक्यता मवापुः  ॥ विप्_४,४।१०३ ॥  
अतिदुष्टसंहारिणो रामस्य कुशलवो द्वौ पुत्रौ लक्ष्मणस्याङ्गदचन्द्रकेतू तक्षपुष्कलौ भरतस्य सुबाहुशुरसेनौ शत्रुघ्नस्य  ॥ विप्_४,४।१०४ ॥  
कुशस्यातिथिरतिथेरपि निषधः पुत्रो ऽभूत्  ॥ विप्_४,४।१०५ ॥  
निषधस्याप्यनलस्तस्मादपि नभः नभसः पुण्डरीकस्तत्तनयः क्षेमधन्वा तस्य च देवानीकस्तस्याप्यहीनको ऽहीनकस्यापि रुरुस्तस्य च पारियात्रकः पारियात्राद्देवलो देवलाद्वच्चलः तस्याप्युत्कः उत्काच्च वज्रनाभस्त स्माच्छङ्खणस्तमाद्युषितास्वस्ततश् च विश्वसहो जज्ञे  ॥ विप्_४,४।१०६ ॥  
तस्माद्धिरण्यनाभः यो महायोगीस्वराज्जैमिनेः शष्याद्याज्ञवःक्याद्योगमवाय  ॥ विप्_४,४।१०७ ॥  
हिरण्यनाभस्य पुत्रः पुष्यस्तस्माद् ध्रुवसन्धिस्ततःसुदर्शनस्तस्मादग्निवर्मस्ततः शीघ्रगस्तस्मादपि मरुः पुत्रो ऽभवत्  ॥ विप्_४,४।१०८ ॥  
योसौ योगमास्थायाद्यापि कलापग्राममश्रित्य तिष्ठति  ॥ विप्_४,४।१०९ ॥  
आगामियुगे सूर्यशक्षत्रव्रत आवर्तयिता भविष्यति  ॥ विप्_४,४।११० ॥  
तस्यात्मजः प्रशुश्रुकस्तस्यपि सुसन्धिस्ततश्चाप्यमर्षस्तस्य च सहस्वांस्ततश् च विश्वभवः  ॥ विप्_४,४।१११ ॥  
तस्य बृहद्बलः योर्जुनतनयेनाभिमन्युनाभारतयुद्धे क्षयमनीयत  ॥ विप्_४,४।११२ ॥  
एते इक्ष्वाकुभूपालाः प्राधान्येन मयेरिताः  ।  
एतेषां चरितं शृण्वन् सर्वपापैः प्रमुच्यते  ॥ विप्_४,४।११३ ॥  
इति श्रीविष्णुमहापुराणे चतुर्थंशे चतुरथो ऽध्यायः (४)  
  
  
_____________________________________________________________  
  
श्रीपराशर उवाच  
इक्ष्वाकुतिनयो योसौ निमिर्नाम्ना सहस्रं वत्सरं सत्रमारेभे  ॥ विप्_४,५।१ ॥  
वसिष्ठिं च होतारं वरयामास  ॥ विप्_४,५।२ ॥  
तमाह वसिष्ठोहमिन्द्रेण पञ्चवर्षशतयागार्थं प्रथमं वृतः  ॥ विप्_४,५।३ ॥  
तदनन्तरं प्रतिपाल्यतामागतस्तवापि ऋत्विक् भविष्यमीत्युक्ते स पृथिवीपतिर्न किञ्चिदुक्तवान्  ॥ विप्_४,५।४ ॥  
वसिष्ठोप्यनेन समन्विच्छितमित्यमारपतेर्यागमकरोत्  ॥ विप्_४,५।५ ॥  
सो ऽपि तत्काल एवान्यैर् गौतमादिभिर् यागम् अकरोत्  ॥ विप्_४,५।६ ॥  
समाप्ते चामरपतेर्यागे त्वरया वसिष्ठोनिमियज्ञं करिष्यामीत्याजगाम्  ॥ विप्_४,५।७ ॥  
तत्कर्मकर्तृत्वं च गौतमस्य दृष्ट्वा स्वपते तस्मै राज्ञे मां प्रत्याख्यायैव तदनेन गौतमाय कर्मान्तरं समर्पितं यस्मात्तस्मादयं विदेहो भविष्यतीति शापं ददौ  ॥ विप्_४,५।८ ॥  
प्रबुद्धश्चासाववनिपतिरपि प्रह  ॥ विप्_४,५।९ ॥  
यस्मान्मामसम्भाष्याज्ञानत एव शयानस्य शापोत्सर्गमसौ दुष्टगुरुश्चकार तस्मात्तस्यापि देहः पतिष्यतीति शापं दत्त्वा देहमत्यजत्  ॥ विप्_४,५।१० ॥  
तच्छापाच्च मित्रावरुणयोस्तेजसि वसिष्ठस्य चेतः प्रविष्टम्  ॥ विप्_४,५।११ ॥  
रुशीदर्शनादुद्भुतबीजप्रपातयोस्तयोःसकाशाद्वसिष्ठो देहमपरं लेभे  ॥ विप्_४,५।१२ ॥  
निमेरपि तच्छरीरमतिमनोहरगन्धतैलादिभिर् उपसंस्क्रियमाणं नैव क्लेदादिकं दोषमवाप सद्यो मृत इव तस्थौ  ॥ विप्_४,५।१३ ॥  
यज्ञसमाप्तौ भागग्रहणाय देवानागतानृत्विज ऊचुः  ।  
यजमानाय वरो दीयतामिति  ॥ विप्_४,५।१४ ॥  
देवैश् च छन्दितोसौ निमिराह  ॥ विप्_४,५।१५ ॥  
भगवन्तोखिलससारदुःखहन्तारः  ॥ विप्_४,५।१६ ॥  
न ह्येतादृगन्यद्दुःखमस्ति यच्छरीरात्मनोर्वियोगे भवति  ॥ विप्_४,५।१७ ॥  
तदहमिच्छामि सकललोकलोचनेषु वस्तुं न पुनः शरीरग्रहणं कर्तुमित्येवमुक्तैर् देवैर् असावशेषभूतानां नेत्रेष्ववतारितः  ॥ विप्_४,५।१८ ॥  
ततो भूतान्युन्मेषनिमेषं चक्रुः  ॥ विप्_४,५।१९ ॥  
अपुत्रस्य च तस्य भूभुजः शरीरमराजकभीरवो मुनयो ऽरण्या ममन्थुः  ॥ विप्_४,५।२० ॥  
तत्र च कुमारो जज्ञे  ॥ विप्_४,५।२१ ॥  
जननाज्जनकसञ्ज्ञां चावाप  ॥ विप्_४,५।२२ ॥  
अभूद्विदेहोस्य पितेति वैदेहः मथनान्मिथिरिति  ॥ विप्_४,५।२३ ॥  
तस्योदावसुः पुत्रो ऽभवत्  ॥ विप्_४,५।२४ ॥  
उदावसोर्नदिवर्धनस्ततःसुकेतुः तस्माद्देवरातस्ततश् च बृहदुक्थः तस्य चे महावीर्यस्तस्यापि सुधृति  ॥ विप्_४,५।२५ ॥  
ततश्चधृष्टकेतुरजायत  ॥ विप्_४,५।२६ ॥  
धृष्टकेतोर्हर्यश्वस्तस्य च मनुः मनोः पतिकः तस्मात्कृतरथस्तस्य देवमीढः तस्य च विबुधः विबुधस्य महाधृतिस्ततश् च कृतरातः ततो महारोमा तस्य स्वर्णरोमा तत्पुत्रो ह्रस्वरोणा ह्रस्वरोम्णःसीरध्वजो ऽभवत्  ॥ विप्_४,५।२७ ॥  
तस्य पुत्रर्थं यजनभुवं कृषतः सीरे सीता दुहिता समुत्पन्ना  ॥ विप्_४,५।२८ ॥  
सीरध्वजस्य भ्राता सङ्काश्यधिपतिः कुशध्वजनामासीत्  ॥ विप्_४,५।२९ ॥  
सीरध्वजस्यापत्यं भानुमान् भानुमतः शतद्युम्नः तस्य तु शुचिः तस्माच्चोर्जनामा पुत्रो जज्ञे  ॥ विप्_४,५।३० ॥  
तस्यापि शतध्वजः ततः कृतिः कृतेरञ्जनः तत्पुत्रः कुरुजित् ततो ऽरिष्टनेमिः तस्माच्छुतायुः श्रुतायुषः सुपार्श्वाः तस्मात्सृञ्जयः ततः क्षेमावी क्षेमाविनो ऽनेनाः तस्माद्भौमरथः तस्य सत्यरथः तस्मादुपगुः उपगोर् उपगुप्तः तत्पुत्रः स्वागतस्तस्य च स्वानन्दः तस्माच्च सुवर्चाः तस्य सुपार्श्वः तस्यापिसुभाषः सुश्रुतः तस्मासुश्रुताज्जयः तस्य पुत्रो विजयः विजयस्य ऋतः ऋतात्सुनयः सुनयाद्वीतहव्यः तस्माद्धूतिः धृतेर्वबहुलास्वः तस्य पुत्रः कृतिः  ॥ विप्_४,५।३१ ॥  
कृतौ सन्तिष्ठत्ययं जनकवंशः  ॥ विप्_४,५।३२ ॥  
इत्येते मैथिलाः  ॥ विप्_४,५।३३ ॥  
प्रायेणैते आत्मविद्याश्रयिणो भूपाला भवन्ति  ॥ विप्_४,५।३४ ॥  
इति श्रीविष्णुमहापुराणे चतुर्थांसे पञ्चमो ऽध्यायः (५)  
  
  
_____________________________________________________________  
  
  
मैत्रेय उवाच  
सूर्यस्य वंश्या भगवन्कथिता भवता मम  ।  
सोमस्याप्यखिलान्वश्याञ्छ्रोतुमिच्छामि पार्थिवान्  ॥ विप्_४,६।१ ॥  
कीर्त्यते स्थिरकीर्तीनां येषामद्यापि सन्ततिः  ।  
प्रसादसुमुखस्तान्मे ब्रह्मन्नाख्यातुमर्हसि  ॥ विप्_४,६।२ ॥  
श्रीपराशर उवाच  
श्रूयतां मुनिशार्दूल वंशः प्रतिथतेजसः  ।  
सोमस्यानुक्रमात्ख्याता यत्रोर्वीपतयो ऽभवन्  ॥ विप्_४,६।३ ॥  
अयं हि वंशोतिबलपराक्रमद्युतिशीलचेष्टवद्भिर् अतिगुणान्वितैर् नहुषययातिकार्तवीर्यार्जुनादिभिर् भूपालैर् अलङ्कृतः तमहं कथयामि श्रूयताम्  ॥ विप्_४,६।४ ॥  
अखिलजगत्स्त्रष्टुर्भगवतो नारायणस्य नाभिकलोजसमुद्भवाब्जयोनेर्ब्रह्मणः पुत्रो ऽत्रिः  ॥ विप्_४,६।५ ॥  
अत्रेःसोमः  ॥ विप्_४,६।६ ॥  
तं च भगवानब्जयोनिः अशेषौषधीद्विजनक्षत्राणामाधिपत्ये ऽभ्यषेचयत्  ॥ विप्_४,६।७ ॥  
स च राजसूयमकरोत्  ॥ विप्_४,६।८ ॥  
तत्प्रभावादत्युत्कृष्टाधिपत्याधिष्ठातृत्वाच्चैनं मद आविवेश  ॥ विप्_४,६।९ ॥  
मदावलेपाच्च सकलदेवगुरोर्बृस्पतेस्तारां नाम पत्नीं जहार  ॥ विप्_४,६।१० ॥  
बहुशश् च बृहस्पतिचोदितेन भगवता ब्रह्मणा चोद्यमानसकलैश् च देवर्षिभिर् याचमानो ऽपि न मुमोच  ॥ विप्_४,६।११ ॥  
तस्य चन्द्रस्य च बृहस्पतेर्द्वषादुशाना पार्ष्णिग्राहोभूत्  ॥ विप्_४,६।१२ ॥  
अङ्गीरसश् च सकाशादुपलब्धविद्यो भगवान्रुद्रो बृहस्पतेः सहाय्यमकरोत्  ॥ विप्_४,६।१३ ॥  
यतश्चोशना ततो जम्भकुम्भाद्याः समस्ता एव दैत्यदानवनिकाया महान्तमुद्यमं चक्रुः  ॥ विप्_४,६।१४ ॥  
बृहस्पतेरपि सकलदेवसैन्ययुतः सहायः शक्रो ऽऽभवत्  ॥ विप्_४,६।१५ ॥  
एवं च तयोरतीवोग्रसङ्ग्रामस्तारानिमित्तस्तारकामयो नामाभूत्  ॥ विप्_४,६।१६ ॥  
ततश् च समस्तशस्त्रण्यमुरेषु रुद्रपुरोगमा देवा देवेषु चाशेष्दानवा मुमुचुः  ॥ विप्_४,६।१७ ॥एवं देवासुराहवसङ्क्षोभक्षुब्धदृदयमशेषमेव जगद्ब्रह्मणं शरणं जगाम् ॥ १८ ॥  
ततश् च भगवानब्जयोनिरप्युशनसं सङ्करमसुरान्देवांश् च निवार्य बृहस्पतये तारामदापयत्  ॥ विप्_४,६।१९ ॥  
तां चान्तःप्रसवामवलोक्य बृहस्पतिरप्याह  ॥ विप्_४,६।२० ॥  
नैष मम क्षेत्रे भवत्यान्यस्य सुतो धार्यःसमुत्सृजैनमलमलमतिधाष्टर्येनेति  ॥ विप्_४,६।२१ ॥  
स च तेनैवमुक्तातिपतिव्रता भर्तृवचनानन्तरं तमिषीकास्तम्बे गर्भमुत्ससर्ज  ॥ विप्_४,६।२२ ॥  
स चोत्सृष्टमात्र एवातितेजसा देवानां तेजांस्याचिक्षेप  ॥ विप्_४,६।२३ ॥  
बृहस्पतिमिन्दुं च तस्य कुमारस्यातिचारुतया साभलाषौ दृष्ट्वा देविःसमुत्पन्नसन्देहास्तारां पप्रच्छुः  ॥ विप्_४,६।२४ ॥  
सत्यं कथयास्माकमिति सुभगे सोमस्याथ वा बृहस्पतेरयं पुत्र इति  ॥ विप्_४,६।२५ ॥  
एवं तैर् उक्ता सा तारा ह्रिया किञ्चिन्नोवाच  ॥ विप्_४,६।२६ ॥  
बहुशोप्यभिहिता यदासौ देवेभ्यो नाच्चक्षे ततःस कुमारस्तां शप्तुमुद्यतः प्राह  ॥ विप्_४,६।२७ ॥  
दुष्टेम्ब कस्मान्मम तातं नाख्यासि  ॥ विप्_४,६।२८ ॥  
अद्यैव ते व्यलीकलज्जावत्यास् तथा शास्तिमहं करोमि  ॥ विप्_४,६।२९ ॥  
यथा च नैवमद्याप्यतिमन्थरवचनाभविष्यसीति  ॥ विप्_४,६।३० ॥  
अथाह भगवान् पितामहः तं कुमारं सन्निवार्य स्वयमपृच्छत्तां ताराम्  ॥ विप्_४,६।३१ ॥  
वत्से कस्यायमात्मजः सोमस्य वा बृहस्पतेर्वा इत्युक्ता लज्जमानाह सोमस्येति  ॥ विप्_४,६।३२ ॥  
ततः प्रस्फुरदुच्ध्वासितामलकपोलकान्तिर्भगवानुडुपतिः कुमारमालिङ्ग्य साधु साधु वत्स प्राज्ञोसीतिबुध इति तस्य च नाम चक्रे  ॥ विप्_४,६।३३ ॥  
तदाख्यातमेवैतत् स च यथेलायामात्मजं पुरूरवममुत्पादयामास  ॥ विप्_४,६।३४ ॥  
पुरूरवास्त्वतिदानशीलो ऽतियज्वातितेजस्वी यं सत्यवादिनमतिरूपस्वितं मनस्विनं मित्रावरुणशापान्मानुषे लोके मया वस्तव्यमिति कृतमतिरुर्वशी ददर्श  ॥ विप्_४,६।३५ ॥  
दृष्टमात्रे च तस्मिन्नपहाय मानमशेषमपास्य स्वर्गसुखाभिलाषं तन्मनस्का भूत्वा तमेवोपतस्थे  ॥ विप्_४,६।३६ ॥  
सो ऽपि च तामतिशयितसकललोकस्त्रीकान्तिसौकुमार्यलावण्यगतिविलासहासादिगुमामवलोक्य तदायत्तचित्तवृत्तिर्बभूव  ॥ विप्_४,६।३७ ॥  
उभयमपि तन्मनस्कमनन्यदृष्टि परित्यक्तस मस्तान्यप्रयोजनमभूत्  ॥ विप्_४,६।३८ ॥  
राजा तु प्रागल्भ्यात्तामाह  ॥ विप्_४,६।३९ ॥  
सुभ्रु त्वामहमभिकामो ऽस्मि प्रसीदानुरागमुद्वहेत्युक्ता लज्जावखण्डितमुर्वशी तं प्राह  ॥ विप्_४,६।४० ॥  
भवत्वेवं यदि मे समयपरिपालनं भवान् करोतीत्याख्याते पुनपि तामाह  ॥ विप्_४,६।४१ ॥  
आख्याहि मे समयमिति  ॥ विप्_४,६।४२ ॥  
अथ  पृष्टा पुनरप्यब्रवीत्  ॥ विप्_४,६।४३ ॥  
शयनसमीपे ममोरणकद्वयं पुत्रभूतं नापनेयम्  ॥ विप्_४,६।४४ ॥  
भवांश् च मया न नग्नोद्रष्टव्यः  ॥ विप्_४,६।४५ ॥  
घृतमात्रं च ममाहार इति  ॥ विप्_४,६।४६ ॥  
एवमेवेति भूपातिरप्याह  ॥ विप्_४,६।४७ ॥  
तया सह स चावनिपतिरलाकयां चैत्ररथादिवनेष्वमलपद्मखण्डेषु मानसादिसरःस्वतिरमणीयेषु रममाण एकषष्टिवर्षाण्यनुदिनप्रवर्दधमानप्रमोदो ऽनयत्  ॥ विप्_४,६।४८ ॥  
उर्वशी च तदुपभोगात्प्रतिदिनप्रवर्धमानानु रागा अमरलोकवासे ऽपि न स्पृहां चकार  ॥ विप्_४,६।४९ ॥  
विना चोर्वश्या सुरलोको ऽप्सरसां सिद्धगन्धर्वाणां च नातिरमणीयो ऽभवत्  ॥ विप्_४,६।५० ॥  
ततश्चोर्वशी पुरूरवसोःसमयविद्विश्वासुर्गन्धर्वसमवेतो निशि शयनाभ्याशादेकमुरणकं जहार  ॥ विप्_४,६।५१ ॥  
तस्याकाशे नीयमानस्योर्वशी शब्दमशृणोत्  ॥ विप्_४,६।५२ ॥  
एवमुवाच च ममानाथायाः पुत्रः केनापह्रियते कं शरणमुपयामीति  ॥ विप्_४,६।५३ ॥  
तदाकर्ण्य राजा मां देवी वीक्ष्यतीति न ययौ  ॥ विप्_४,६।५४ ॥  
अथान्यमप्युरणकमादाय गन्धर्वा ययुः  ॥ विप्_४,६।५५ ॥  
तस्याप्यपह्रियमाणस्याकर्ण्य शब्दमाकाशे पुनरप्यनाथास्म्यहमभर्तृका कापुरुषा श्रयेत्यार्तराविणी बभूव  ॥ विप्_४,६।५६ ॥  
राजाप्यमर्षवशादन्धकारमेतदिति खड्गमादाय दुष्टदुष्ट हतोसीति व्याहरन्नभ्यधावत्  ॥ विप्_४,६।५७ ॥  
तावच्च गन्धर्वै रप्यतीवोज्ज्वला विद्युज्जनिता  ॥ विप्_४,६।५८ ॥  
तत्प्रभया चोर्वशी राजानमपगताम्बरं दृष्ट्वापवृत्तसमया तत्क्षणादेवापक्रान्ता  ॥ विप्_४,६।५९ ॥  
परित्यज्य तावप्युरणकौ गन्दर्वाःसुरलोकमुपगताः  ॥ विप्_४,६।६० ॥  
राजापि च तौ मेषावादायातिहृष्टमनाः स्वशयनमायातो नोर्वशीं ददर्श  ॥ विप्_४,६।६१ ॥  
तां चापश्यन् व्यपगताम्बर एवोन्मत्तरूपो बभ्राम  ॥ विप्_४,६।६२ ॥  
कुरुक्षेत्रे चाम्भोजसरस्यन्याभिश्चतसृभिर् अप्सरोभिः समवेतामुर्वशीं ददर्श  ॥ विप्_४,६।६३ ॥  
ततश्चोन्मत्तरूपो जाये हे तिष्ठ मनसि धोरे तिष्ठ वचसि कपटिके तिष्ठेत्येवमनेकप्रकारं सूक्तमवोचत्  ॥ विप्_४,६।६४ ॥  
आह चोर्वशी  ॥ विप्_४,६।६५ ॥  
महाराजालमनेनाविवेकचेष्टितेन  ॥ विप्_४,६।६६ ॥  
अन्तर्वत्न्यहमब्दान्ते भवतात्रागन्तव्यं कुमारस्ते भबिष्यति एकां च निशामहं त्वया सह वत्स्यामीत्युक्तः प्रहृष्टःस्वपुरं जगाम  ॥ विप्_४,६।६७ ॥  
तासां चाप्सरसामूर्वशी कथयामास  ॥ विप्_४,६।६८ ॥  
अयं स पुरुषोत्कृष्टो येनाहमेतावन्तं कालमनुरागाकृष्टमानसा सहोषितेति  ॥ विप्_४,६।६९ ॥  
एवमुक्तास्ताश्चाप्सरस ऊचुः  ॥ विप्_४,६।७० ॥  
साधुसाध्वस्य रूपमप्यनेन सहास्माकमपि सर्वकालमास्या भवेदिति  ॥ विप्_४,६।७१ ॥  
अब्दे च पूर्णे स राजा तत्राजगाम  ॥ विप्_४,६।७२ ॥  
कुमारं चायुषमस्मै चोर्वशी ददौ  ॥ विप्_४,६।७३ ॥  
दत्त्वा चैकां निशां तेन राज्ञा सहोषित्वा पञ्च पुत्रोत्पत्तये गर्भमवाप  ॥ विप्_४,६।७४ ॥  
उवाच चैनं राजानमस्मत्प्रीत्या महाराजाय सर्व एव गन्धर्वा वरदाःसंवृत्ताः व्रियतां च वर इति  ॥ विप्_४,६।७५ ॥  
आह च राजा  ॥ विप्_४,६।७६ ॥  
विजितसकलारातिरविहतेन्द्रियसामर्थ्यो बन्धुमानमितबलकोशो ऽस्मि नान्यदस्माकमुर्वशीसालोक्यात्प्राप्तव्यमस्तितदहमनया सहोर्वश्या कालं नेतुमभिलषामीत्युक्ते गन्धर्वा राज्ञे ऽग्निस्थालीं ददुः  ॥ विप्_४,६।७७ ॥  
ऊचुश्चैनमग्निमाम्नायानुसारी भूत्वा त्रिधा कृत्वेर्वशी सलोकतामनोरथमुद्दिश्य सम्यग्यजेथाः ततो ऽवस्यमभिलषितमवाप्स्यतीत्युक्तस्तामग्निस्तालीमादाय जगाम  ॥ विप्_४,६।७८ ॥  
अन्तरटव्यामचितयत् अहो मे ऽतीव मुढता किमहमकरवम्  ॥ विप्_४,६।७९ ॥  
वह्निस्थाली मयैषानीता नोर्वशीति  ॥ विप्_४,६।८० ॥  
अथैनामटव्यामेवाग्निस्थालीं तत्याज स्वपुरं च जगाम्  ॥ विप्_४,६।८१ ॥  
व्यतीतेर्ऽद्धरात्रे विनिद्रश्चाचिन्तयत्  ॥ विप्_४,६।८२ ॥  
ममोर्वशीसालोक्यप्राप्तयर्थमग्निस्थाली गन्धर्वैर् दत्ता सा च मयाटव्यां परित्यक्ता  ॥ विप्_४,६।८३ ॥  
तदहं तत्र तदाहरणाय यास्यामीत्युत्थाय तत्राप्युपगतो नाग्निस्थालीमपश्यत्  ॥ विप्_४,६।८४ ॥  
शमीगर्भं चाश्वात्थमग्निस्थालीस्थाने दृष्ट्वाचिन्तयत्  ॥ विप्_४,६।८५ ॥  
मयात्राग्निस्थाली निक्षिप्ता सा चाश्वत्थः शमीगर्भो ऽभूत्  ॥ विप्_४,६।८६ ॥  
तदेनमेवाहमग्निरूपमादाय स्वपुरमभिगम्यारणीं कृत्वा तदुत्पन्नाग्नेरुपास्तिं करिष्यामीति  ॥ विप्_४,६।८७ ॥  
एवमेव स्वपुरमभिगम्यारणिं चकार  ॥ विप्_४,६।८८ ॥  
तत्प्रमाणं चाङ्गुलैः कुर्वन् गायत्रीमपठत्  ॥ विप्_४,६।८९ ॥  
पठतश्चाक्षरसङ्ख्यान्येवाङ्गुलान्यरण्यभवत्  ॥ विप्_४,६।९० ॥  
तत्राग्निं निर्मथ्याग्नित्रयमाम्नायानुसारी भूत्वा जुहाव  ॥ विप्_४,६।९१ ॥  
उर्वशीसालोक्यं फलमभिसन्धितवान्  ॥ विप्_४,६।९२ ॥  
तेनैव चाग्निविधिना बहुविधान् यज्ञानिष्ट्वा गान्धर्वलोकान वाप्योर्वश्या सहावियोगमवाप  ॥ विप्_४,६।९३ ॥  
एको ऽग्निरादावभवत् एकेन त्वत्र मन्वन्तरे त्रेधा प्रवर्तिताः  ॥ विप्_४,६।९४ ॥  
इति श्रिविष्णुमहापुराणे चतुर्थांशे षष्ठो ऽध्यायः (६)  
  
  
_____________________________________________________________  
  
  
श्रीपराशर उवाच  
तस्याप्यायुर्धीमानमावसुर्वनिश्वावसुःश्रुतायुः शयुरयुतायुरितिसञ्ज्ञाः षट् पुत्रा अभवन्  ॥ विप्_४,७।१ ॥  
तथामावसोर्भीमनामा पुत्रो ऽभवत्  ॥ विप्_४,७।२ ॥  
भीमस्य काञ्चनः काञ्चनात्सुहोत्रः तस्यापि जह्नुः  ॥ विप्_४,७।३ ॥  
यो ऽसौ यज्ञवाटमखिलं गङ्गाम्भसा प्लावितमवलोक्य क्रोधसंरक्तलोचनो भगवन्तं यज्ञपुरुषमात्मनि परमेण समाधिना समारोप्याखिलमेव गङ्गामपिबत्  ॥ विप्_४,७।४ ॥  
अथैनं देवर्षयः प्रसादयामासुः  ॥ विप्_४,७।५ ॥  
दुहितृत्वे चास्य गङ्गामनयन्  ॥ विप्_४,७।६ ॥  
जह्नोश् च सुमन्दुर्नाम पुत्रो ऽभवत्  ॥ विप्_४,७।७ ॥  
तस्याप्यजकस्ततो बलाकाश्वस्तस्मात्कुशस्तस्यापि कुशाम्बुकुशनाभाधूर्तरजसो वसुश्चेति चत्वारः पुत्रा बभूवुः  ॥ विप्_४,७।८ ॥  
तेषां कुशाम्बः शक्रतुल्यो मुत्रो भवेदितितपश्चकार  ॥ विप्_४,७।९ ॥  
तं चोग्रतपसमवलोक्य मा भवत्वनयो ऽमत्तुल्यो वीर्य इत्यात्मनैवास्येन्द्रः पुत्रत्वमगच्छत्  ॥ विप्_४,७।१० ॥  
स गाधिर्नाम पुत्रः कौशिको ऽभवत्  ॥ विप्_४,७।११ ॥  
गाधिश् च सत्यवतीं कन्यामजनयत्  ॥ विप्_४,७।१२ ॥  
तां च भार्गवः ऋचीको वव्रे  ॥ विप्_४,७।१३ ॥  
गाधिरप्यतिरोषणायातिवृद्धाय ब्राह्मणाय दातुमनिच्छन्नेकतः श्यामकर्मानामिन्दुवर्चसामनिलरंहसामश्वानां सहस्रं कन्याशुल्कमयाचत  ॥ विप्_४,७।१४ ॥  
तेनाप्यृषिणा वरुमसकाशादु पलभ्याश्वतीर्थोत्पन्नं तादृशमश्वसहस्रं दत्तम्  ॥ विप्_४,७।१५ ॥  
ततस्तामृचीकः कन्यामुपयेमे  ॥ विप्_४,७।१६ ॥  
ऋचीकश् च तस्याश्चरुमपत्यार्तं चकार  ॥ विप्_४,७।१७ ॥  
तत्प्रसादितश् च तन्मात्रे क्षत्रवरपुत्रोत्पत्तये चरमपरं साधयामास  ॥ विप्_४,७।१८ ॥  
एष चरुर्भवत्या अयमपरश्चरुस्त्वन्मात्रा सम्य गुपयोज्य इत्युक्त्वा वनं जगाम  ॥ विप्_४,७।१९ ॥  
उपयोगकाले चतां माता सत्यवतीमाह  ॥ विप्_४,७।२० ॥  
पुत्रि सर्व एवात्मपुत्रमतिगुणमभिलषति नात्मजायाभ्रातृगुणेष्वतीवादृतो भवतीति  ॥ विप्_४,७।२१ ॥  
तोर्हसि ममात्मीयं चरुं मदीयं चरुमात्मनोपयोक्तुम्  ॥ विप्_४,७।२२ ॥  
मत्पुत्रेण हि सकलभूमण्डलपरिपालनं कार्यं कियद्वा ब्राह्मणस्य बलवीर्यसम्पदेत्युक्ता सा स्वचरुं मात्रे दत्तवती  ॥ विप्_४,७।२३ ॥  
अथ वनादागत्य सत्यवतीमृषिरपश्यत्  ॥ विप्_४,७।२४ ॥  
आह चैनामतिपापे किमिदमकार्यं भवत्या कृतम् अतिरौद्रम्म ते वपुर्लक्ष्यते  ॥ विप्_४,७।२५ ॥  
नीनं त्वाया त्वन्मातृसात्कृतश्चारुरूपयुक्तो न युक्तामेतत्  ॥ विप्_४,७।२६ ॥  
मया हि तत्र चरौ सकलैश्वर्यवीर्यसौर्यबलसम्पदारोपिता त्वदीयचरावप्यखिलशान्तिज्ञानतितिक्षादिब्राह्ममगुणसम्पत्  ॥ विप्_४,७।२७ ॥  
तच्च विपरीतं कुर्वन्त्यास्तवातिरौद्रास्त्रधारणपालननिष्ठः क्षत्रियाचारः पुत्रो भविष्यति तस्याश्चोपशमरुचिर्ब्राह्मणाचार इत्याकर्ण्यैव सा तस्य पादौ जग्राह  ॥ विप्_४,७।२८ ॥  
प्रणिपत्य चैनमाह  ॥ विप्_४,७।२९ ॥  
भगवन्मयैतदज्ञानादनुष्ठितं प्रसादं मे कुरु मैवंविधः पुत्रो भवतु काममेवंविधः पौत्रो भवत्वित्युक्ते मुनिरप्याह  ॥ विप्_४,७।३० ॥  
एवमस्त्विति  ॥ विप्_४,७।३१ ॥  
अनन्तरं च सा जमदग्निमजीजनत्  ॥ विप्_४,७।३२ ॥  
तन्माता च विश्वामित्रं जनयामास  ॥ विप्_४,७।३३ ॥  
सत्यवत्यपि कौशिकी नाम नद्यभवत्  ॥ विप्_४,७।३४ ॥  
जमदग्निरिक्ष्वाकुवंशोद्भवस्य रेणोस्तनयां रेणुकामुपयेमे  ॥ विप्_४,७।३५ ॥  
तस्यां चाशेषक्षत्रहन्तारं परशुरामसञ्ज्ञं भगवतःसकललोकगुरोर्नारायणस्यांशं जमदग्निरजीजनत्  ॥ विप्_४,७।३६ ॥  
विश्वामीत्रपुत्रस्तु भार्गव एव शुनःशेपो दैवैर् दत्तः ततश् च देवरातनामाभवत्  ॥ विप्_४,७।३७ ॥  
ततश्चान्ये मधुश्छन्दोधनञ्जयकृतदेवाष्टककच्छपहरिराख्या विश्वामित्रपुत्रा बभूवुः  ॥ विप्_४,७।३८ ॥  
तेषां च बहूनि कौशिकगोत्राणि ऋष्यन्तरेषु विवाह्यान्यभवत्  ॥ विप्_४,७।३९ ॥  
इति श्रीविष्णुमहापुराणे चतुर्थंशे सप्तमो ऽध्यायः (७)  
  
  
_____________________________________________________________  
  
  
श्रीपराशर उवाच  
पुरूरवसो ज्येष्ठः पुत्रो यस्त्वायुर्नामा स राहोर्दुहितरमुपयेमे  ॥ विप्_४,८।१ ॥  
तस्यां च पञ्च पुत्रानुत्पादयामास  ॥ विप्_४,८।२ ॥  
नहुषक्षत्रवृद्धरम्भरजिसञ्ज्ञास्तथैवानेनाः पञ्चमः पुत्रो ऽभूत्  ॥ विप्_४,८।३ ॥  
क्षत्रवृद्धात्सुहोत्रः पुत्रो ऽभवत्  ॥ विप्_४,८।४ ॥  
काश्यपकाशगृत्समदास्त्रयस्तस्य पुत्रा बभूवुः  ॥ विप्_४,८।५ ॥  
गृत्समदस्य शोनकश्चातुर्वर्म्यप्रवर्तयिताभूत्  ॥ विप्_४,८।६ ॥  
काश्यस्य काशेयः काशीराजः तस्माद्राष्ट्रः राष्ट्रस्य दीर्घतपाः पुत्रो ऽभवत्  ॥ विप्_४,८।७ ॥  
धन्वन्तरिस्तु दीर्घतपसः पुत्रो ऽभवत्  ॥ विप्_४,८।८ ॥  
स हि संसिद्धकार्यकरमःसकलसम्भूतिष्वशेषज्ञानविदा भगवता नारायणेन चातीत सम्भूतौ तस्मै वरो दत्तः  ॥ विप्_४,८।९ ॥  
काशीराजगोत्रे ऽवतीर्य त्वमष्टधा सम्यगायुर्वेदं करिष्यसि यज्ञभागभुग्भविष्यसीति  ॥ विप्_४,८।१० ॥  
तस्य च धन्वन्तरेः पत्रः केतुमान् केतुमतो भीमरथः तस्यापि दिवोदासः तस्यापि प्रतर्दनः  ॥ विप्_४,८।११ ॥  
स च भद्रश्रेण्यवंशविनाशनादशेषशत्रवोनेनजिता इति शत्रुजिदभवत्  ॥ विप्_४,८।१२ ॥  
तेन च प्रीतिमतात्मपुत्रो वत्सवत्सेत्यभिहितो वत्सो ऽभवत्  ॥ विप्_४,८।१३ ॥  
सत्यपरतया ऋतध्वजसञ्ज्ञामवाप  ॥ विप्_४,८।१४ ॥  
ततश् च कुवलयनामानमश्वं लेभे ततः कुवलयाश्व इत्यस्यां पृथिव्यां प्रथितः  ॥ विप्_४,८।१५ ॥  
तस्यच च वत्सस्य पुत्रो ऽलर्कनामाभवत् यस्यायमद्यापिश्लोको गीयते  ॥ विप्_४,८।१६ ॥  
षष्टिवर्षसहस्राणि षष्टिवर्षशतानि च  ।  
अलर्कादपरो नान्यो बुभुजे मेदिनीं युवा  ॥ विप्_४,८।१७ ॥  
तस्याप्यलर्कस्य सन्नतिनामाभवदात्मज  ॥ विप्_४,८।१८ ॥  
सन्नतेः सुनीथः तस्यापि सुकेतुः तस्माच्च धर्मकेतुर्जज्ञे  ॥ विप्_४,८।१९ ॥  
ततश् च सत्यकेतुः तस्माद्विभुः तत्तयःसुविभुः ततश् च सुकुमारस्तस्यापि दृष्टकेतुः ततश् च वीतिहोत्रः तस्माद्भार्गः भार्गस्य भार्गभूमिः ततश्चातुर्वर्ण्यम्प्रवृत्तिरित्येते काश्यपभूभृतः कथिताः  ॥ विप्_४,८।२० ॥  
रजेस्तु सन्ततिः श्रुयताम्  ॥ विप्_४,८।२१ ॥  
इति श्रीविष्णुमाहापुराणे चतुर्थांशे ऽष्टमो ऽध्याय (८)  
  
  
_____________________________________________________________  
  
  
श्रीपराशर उवाच  
रजोस्तु पञ्च पुत्रशतान्यतुलबलपराक्रमसारामायसन्  ॥ विप्_४,९।१ ॥  
देवासुरसङ्ग्रामारम्भे च परस्परवधेप्सवो देवाश्चासुराश् च ब्रह्मणामुपेत्य पप्रच्छुः  ॥ विप्_४,९।२ ॥  
भगवन्नस्माकमत्र विरोधे कतमः पक्षो जेता भविष्यतीति  ॥ विप्_४,९।३ ॥  
अथाह भगवान्  ॥ विप्_४,९।४ ॥  
येषामर्थे रजिरात्मात्तायुधो योत्स्यति तत्पक्षोजेतेति  ॥ विप्_४,९।५ ॥  
अथ दैत्यैर् उपेत्य रजिरात्मसाहाय्यदानायाभ्यर्थितः प्राह  ॥ विप्_४,९।६ ॥  
योत्स्यो ऽहं भवतामर्थे यद्यहममरजयाद्भवतामिन्द्रो भविष्यामीत्याकर्ण्यैतत्तैर् अभिहितम्  ॥ विप्_४,९।७ ॥  
न वयमन्यथा वदिष्यामो ऽन्यथा करिष्यामो ऽस्माकमिन्द्रः प्रह्लादस्तदर्थमेवायमुद्यम इत्युक्त्वा गतेष्वसुरेषु देवैर् अप्यसाववनिपतिरेवमेवोक्तस्तेनापि च तथैवोक्ते देवैर् इन्द्रस्त्वं भविष्यसीति समन्विच्छितम्  ॥ विप्_४,९।८ ॥  
रजिनापि देवसैन्यसहायेनानेकैर् महास्त्रैस् तदशेषमहासुरबलं निषूदितम्  ॥ विप्_४,९।९ ॥  
अथ जितारिपक्षश् च देवेन्द्रो रजिचरमयुगलमात्मनः शिरसा निपीड्याह  ॥ विप्_४,९।१० ॥  
भयत्राणादन्नदानाद्भवानस्मत्पितासेषलोकानामुत्तमोत्तमो भवान् यस्याहं पुत्रस्त्रिलोकेन्द्रः  ॥ विप्_४,९।११ ॥  
स चापि राजा प्रहस्याह  ॥ विप्_४,९।१२ ॥  
एवमस्त्वेवमस्त्वनतिक्रमणीयाहि वैरिक्षादप्यनेकविधचाटुवाक्यगार्भा प्रणतिरित्युक्त्वा स्वपुरं जगाम  ॥ विप्_४,९।१३ ॥  
शतक्रतुरपीन्द्रत्वं चकार  ॥ विप्_४,९।१४ ॥  
स्वर्याते तु रजौ नारदर्षिचोदिता रजिपुत्राः शतक्रतुमात्मपितृपुत्रं समाचाराद्राज्यं याचितवन्तः  ॥ विप्_४,९।१५ ॥  
अप्रदानेन च विजित्येन्द्रमतिबलिनः स्वयमिन्द्रत्वं चक्रुः  ॥ विप्_४,९।१६ ॥  
ततश् च बहुतिथे काले ह्यतीते बृहस्पतिमेकान्ते दृष्ट्वा अपहृतत्रैलोक्ययज्ञभागः शतक्रतुरुवाच  ॥ विप्_४,९।१७ ॥  
बदरीफलमात्रमप्यर्हसि ममाप्यायनाय पुरोडाशखण्डं दातुमित्युक्तो बृहस्पतिरुवाच  ॥ विप्_४,९।१८ ॥  
यद्येवन्त्वयाहं पूर्वमेव चोदितःस्यां तन्मया त्वदर्थं किमकर्तव्यमत्यिल्पैर् एवाहोभिस्त्वां निजं पदं प्रपयिष्यामीत्यभिधाय तेषामनुदिनमाभिचारकं बुद्धिमोहाय शक्रस्य तेजोभिवृद्धये जुहाव  ॥ विप्_४,९।१९ ॥  
ते चापि तेन बुद्धिमोहेनाभिभूयमाना ब्रह्मद्विषो धर्मत्यागिनो वेदवादपराङ्मुखाबभुवूः  ॥ विप्_४,९।२० ॥  
ततस्तानपेतधर्माचारनिन्द्रो जघान  ॥ विप्_४,९।२१ ॥  
पुरोहिताप्यायिततेजाश् च शक्रो दिवमाक्रमत्  ॥ विप्_४,९।२२ ॥  
एतदिन्द्रस्य स्वपदच्यवनादारोहणं श्रुत्वा पुरुषः स्वपदभ्रंशं दौरात्मयं च नाप्नोति  ॥ विप्_४,९।२३ ॥  
रम्भस्त्वपत्त्यो ऽभवत्  ॥ विप्_४,९।२४ ॥  
क्षत्रवृद्धसुतः प्रतिक्षत्रो ऽभवत्  ॥ विप्_४,९।२५ ॥  
तत्पुत्रः सञ्जयः तस्यापि जयः तस्यापि विजयः तस्माच्च जज्ञे कृतः  ॥ विप्_४,९।२६ ॥  
तस्य च हर्यधनः हर्यधनसुतःसहदेवः तस्माददीनस्तस्य जयत्सेय जयत्सेनः ततश् च सङ्कृतिः तत्पुत्रः क्षत्रधर्मा इत्येते क्षत्रवृद्धस्य वंश्याः  ॥ विप्_४,९।२७ ॥  
ततो नहुषवंशं प्रवक्ष्यामि  ॥ विप्_४,९।२८ ॥  
इति श्रीविष्णुमाहापुराणे चतुर्थांशे नवमो ऽध्यायः (९)  
  
  
_____________________________________________________________  
  
  
श्रीपराशर उवाच  
यतिययातिसंयात्यायातिवियातिकृतिसञ्ज्ञा नहुषस्य षट् पुत्रा महाबलपराक्रमा बभूवुः  ॥ विप्_४,१०।१ ॥  
यतिस्तु राज्यं नैच्छत्  ॥ विप्_४,१०।२ ॥  
ययातिस्तु भूभृदभवत्  ॥ विप्_४,१०।३ ॥  
उशनसश् च दुहितरं देवयानीं वार्षपर्वणीं शर्मिष्ठामुपयेमे  ॥ विप्_४,१०।४ ॥  
अत्रानुवंशश्लोको भवति  ॥ विप्_४,१०।५ ॥  
यदुं च दुर्वसुं चैव देवयानी व्यजायत  ।  
द्रुह्युं चानुं च पूरुं च शर्मिष्ठा वार्षपर्वणी  ॥ विप्_४,१०।६ ॥  
काव्यशापाच्च कालेनैव ययातिर्जरामवाप  ॥ विप्_४,१०।७ ॥  
प्रसन्नशुक्रवचनाच्च स्वजरां सङ्क्रामयितुं ज्येष्ठं पुत्रं यदुमुवाच  ॥ विप्_४,१०।८ ॥  
वत्स त्वन्मातामहशापादियमकालेनैव जरा ममोपस्थिता तामहं तस्यै वानुग्रहाद्भवतःसञ्चारयामि  ॥ विप्_४,१०।९ ॥  
एकं वर्षसहस्रमतृप्तो ऽस्मि विषयेषु त्वद्वयसा विषयानहं भोक्तुमिच्छमि  ॥ विप्_४,१०।१० ॥  
नात्र भवता प्रत्याख्यानं कर्तव्यमित्युक्तःस यदुर्नैच्छत्तां जरामादातुम्  ॥ विप्_४,१०।११ ॥  
तं च पिता शशाप त्वत्प्रसूतिर्न राज्यार्हा भविष्यतीति  ॥ विप्_४,१०।१२ ॥  
अनन्तरं च दुर्वसुं द्रुह्यमनुं च पृतिवीपतिर्जराग्रहणार्थं स्वयौवनप्रदानाय चाभ्यर्थयामास  ॥ विप्_४,१०।१३ ॥  
तैर् अप्येकैकेन प्रत्याख्यातस्ताञ्छशाप  ॥ विप्_४,१०।१४ ॥  
अथ शर्मिष्ठातनयमशेषकनीयांसं पुरुं तथैवाह  ॥ विप्_४,१०।१५ ॥  
स चातिप्रवणमतिः सबहुमानं पितरं प्रणम्य महाप्रसादोयमस्माकमित्युदारमभिधायजरां जग्राह  ॥ विप्_४,१०।१६ ॥  
स्वकीयं च यौवनं स्वपित्रे ददौ  ॥ विप्_४,१०।१७ ॥  
सो ऽपि पौरवं यौवनमासाद्य धर्माविरोधेन यथाकामं यथाकालोपपन्नं यथोत्साहं विषयांश्चचार  ॥ विप्_४,१०।१८ ॥  
सम्यक् च प्रजापालनमकरोत्  ॥ विप्_४,१०।१९ ॥  
विश्वाच्या देवयान्या च सहोपभोगं भुक्त्वा कामानामन्तं प्राप्स्यामीत्यनुदिनं तन्मनस्को बभूव  ॥ विप्_४,१०।२० ॥  
अनुदिनं चोपभोगतः कामानतिरम्यान्मेने  ॥ विप्_४,१०।२१ ॥  
ततश्चैनमगायत  ॥ विप्_४,१०।२२ ॥  
श्लो-  
न जातु कामः कामानामुपभोगेन शाम्यति  ।  
हविषा कृष्णवर्त्मेव भूय एवाभिवर्धते  ॥ विप्_४,१०।२३ ॥  
यत्पृथिव्यां व्रीहियवं हिरण्यं पशवः स्त्रियः  ।  
एकस्यापि न पर्याप्तं तस्मात्तृष्णां परित्यजेत्  ॥ विप्_४,१०।२४ ॥  
यदा न कुरुते भावं सर्वभूतेषु पापकम्  ।  
समदृष्टोस्तदा पुंसः सर्वाःसुखमया दिशः  ॥ विप्_४,१०।२५ ॥  
या दुस्त्यजा दुर्मतिभिर् या न जीर्यति जीर्यतः  ।  
तां तृष्णां सन्त्यजेत्प्राज्ञःसुखेनैवाभिपूर्यते  ॥ विप्_४,१०।२६ ॥  
जीर्यन्ति जीर्यतः केशा दन्ता जीर्यन्ति जीर्यतः  ।  
धनाशा जीविताशा च जीर्यतो ऽपि न जीर्यतः  ॥ विप्_४,१०।२७ ॥  
पूर्णं वर्षसहस्रं मे विषयासक्तचेतसः  ।  
तथा प्यनुदिनं तृष्णा मम देषूपजायते  ॥ विप्_४,१०।२८ ॥  
तस्मादेतामहं त्यक्त्वा ब्रह्मण्याधाय मानसम्  ।  
निर्द्वन्द्वो निर्ममो भूत्वा चरिष्यामि मृगैः सह  ॥ विप्_४,१०।२९ ॥  
श्रीपराशर उवाच  
पुरोःसकाशादादाय जरां दत्त्वा च योवनम्  ।  
राज्येभिषिच्च पूरुं च प्रययौ तपसे वनम्  ॥ विप्_४,१०।३० ॥  
दिशिदक्षिणपूर्वस्यां दुर्वसुं च समादिशत्  ।  
प्रतीच्यां च तथा द्रुह्युं दक्षिणायां ततो यदुम्  ॥ विप्_४,१०।३१ ॥  
उदीच्यां च तथैवानुं कृत्वा मण्डलिनो नृपान्  ।  
सर्वपृथ्वीपतिं पुरुं सोभिषिच्य वनं ययौ  ॥ विप्_४,१०।३२ ॥  
इति श्रीविष्णुमहापुराणे चतुर्थांशे दशमो ऽध्यायः (१०)  
  
  
_____________________________________________________________  
  
  
श्रीपराशर उवाच  
अतः परं ययातेः प्रथमपुत्रस्य यदोर्वंशमहं कथयामि  ॥ विप्_४,११।१ ॥  
यत्राशेषलोकनिवासो मनुष्यसिद्धगन्धर्वयक्षराक्षसगुह्यककिम्पुरुषाप्सरोरगविहगदैत्यदानवादित्यरुद्रवस्वश्विमरुद्देवर्षिभिर् मुमुक्षुभिर् धर्मार्थकाममोक्षार्थिभिश् च तत्तत्फललाभाय सदाभिष्टुतो ऽपरिच्छेद्यमाहात्म्यांशेन भगवाननादिनिधनो विष्णुरवततार  ॥ विप्_४,११।२ ॥  
अत्र श्लोकः  ॥ विप्_४,११।३ ॥  
यदोर्वंशं नरः श्रुत्वा सर्वपापैः प्रमुच्यते  ।  
यत्रावतीर्णं कृष्णाख्यम्परं ब्रह्मनराकृति  ॥ विप्_४,११।४ ॥  
सहस्रजित्क्रोष्टुनलनहुषसञ्ज्ञाश्चात्वारो यदुपुत्रा वभुवुः  ॥ विप्_४,११।५ ॥  
सहस्रजित्पुः शतजित्  ॥ विप्_४,११।६ ॥  
तस्य हैहयहेहयवेणुहयास्त्रयः पुत्रा बभूवुः  ॥ विप्_४,११।७ ॥  
हैहयपुत्रो धर्मः तस्यापि धर्मनेत्रः ततः कुन्तिः कुन्तेः सहजित्  ॥ विप्_४,११।८ ॥  
तत्तनयो महिष्मान् यो ऽसौ माहिष्मत्ॐ पुरीं निर्वापयामास  ॥ विप्_४,११।९ ॥  
तस्माद्भद्रश्रेण्यस्ततो दुर्दमस्तस्माद्धनकः धनकस्य कृतवीर्यकृताग्निकृतधर्मकृतौजसश्चत्वारः पुत्रा बभूवुः  ॥ विप्_४,११।१० ॥  
कृतवीर्यादर्जुःसप्तद्वीपाधिपतिर्बाहुसहस्रो जज्ञे  ॥ विप्_४,११।११ ॥  
यो ऽसौ भगवदंशमत्रिकुलप्रसूतं दत्तात्रेयाख्यमाराध्य बाहुसहस्रमधर्मसेवानिवारणं स्वधर्मसेवित्वं रणे पृथिवीजयं धर्मतश्चानुपालनमारातिभ्यो ऽपराजयमखिलजगत्प्रख्यातपुरुषाच्च मृत्युमित्येतान्वरानभिलषितवांल्लेभे च  ॥ विप्_४,११।१२ ॥  
तेनेयमशेषद्वीपवती पृथिवी सम्यक्परीपालिता  ॥ विप्_४,११।१३ ॥  
दशयज्ञसहस्राण्यसावयजत्  ॥ विप्_४,११।१४ ॥  
तस्य च श्लोको ऽद्यापि गीयते  ॥ विप्_४,११।१५ ॥  
न नूनं कार्तवीर्यस्य गातिं यास्यन्ति पार्थिवाः  ।  
यज्ञैर् दानैस् तपोभिर् वा प्रश्रयेण श्रुतेन च  ॥ विप्_४,११।१६ ॥  
अनष्टद्रव्यता च तस्य राज्ये ऽभवत्  ॥ विप्_४,११।१७ ॥  
एवं च पञ्चाशीतिवर्षसहस्रण्यव्याहतेरोग्यश्रीबलपराक्रमो राज्यमकरोत्  ॥ विप्_४,११।१८ ॥  
माहिष्मत्यां दिग्विजयाभ्यागतो स्थापितः  ॥ विप्_४,११।१९ ॥  
यश् च पञ्चाशीतिवर्शसहस्रोपलक्षणकालावसाने भगवन्नारायणांशेन परशुरामेणोपसंहृतः  ॥ विप्_४,११।२० ॥  
तस्य च पुत्रशतप्रधानाः पञ्चपुत्रा बभूवुः शुरशूरसेनवृषसेनमधुजयध्वजसञ्ज्ञाः  ॥ विप्_४,११।२१ ॥जयध्वजात्तालजङ्घः पुत्रोभवत् ॥ २२ ॥  
तालजङ्घस्य तालजङ्घाख्यं पुत्रशतमासीत्  ॥ विप्_४,११।२३ ॥  
एषां ज्येष्ठे वीतिहोत्रस्तथान्यो भरतः  ॥ विप्_४,११।२४ ॥  
भरताद्वृषः  ॥ विप्_४,११।२५ ॥  
वषस्य पुत्रो मधुरभवत्  ॥ विप्_४,११।२६ ॥  
तस्यापि वृष्णिप्रमुखम्पुत्रशतमासीत्  ॥ विप्_४,११।२७ ॥  
यतो वृष्णिसञ्ज्ञामेतद्गोत्रमवाप  ॥ विप्_४,११।२८ ॥  
मधुसञ्ज्ञाहेतुश् च मधुरभवत्  ॥ विप्_४,११।२९ ॥  
यादवाश् च यदुनामोपलक्षणादिति  ॥ विप्_४,११।३० ॥  
इति श्रीविष्णुमहापुराणे चतुर्थांश एकादशो ऽध्यायः (११)  
  
  
_____________________________________________________________  
  
  
श्रीपराशर उवाच  
क्रोष्टोस्तु यदुपुत्रस्यात्मजो ध्वजिनीवान्  ॥ विप्_४,१२।१ ॥  
ततश् च स्वातिः ततो रुशङ्कुः रुशङ्कोश्चित्ररथः  ॥ विप्_४,१२।२ ॥  
तत्तनयः शशिबिन्दुः चतुर्दशमहारत्नेशश्चक्रवर्त्यभवत्  ॥ विप्_४,१२।३ ॥  
तस्य च शतसहस्रं पत्नी नामभवत्  ॥ विप्_४,१२।४ ॥  
दशलक्षसङ्ख्याश् च पुत्राः  ॥ विप्_४,१२।५ ॥  
तेषां च पृथुश्रवाः पृथुकर्मा पृथुकीर्तिः पृथुयशाः पृथुजयः पृथुदानः षट्पुत्राः प्रधानाः  ॥ विप्_४,१२।६ ॥  
पृथुश्रवसश् च पुत्रः पृथुतमः  ॥ विप्_४,१२।७ ॥  
तस्मादुशना यो वाजिमेधानां शतमाजहार  ॥ विप्_४,१२।८ ॥  
तस्य च शितपुर्नाम पुत्रो ऽभवत्  ॥ विप्_४,१२।९ ॥  
तस्यापि रुक्मकवचस्ततः परवृत्  ॥ विप्_४,१२।१० ॥  
तस्य परावृतो रुक्मेषुपृथुज्यामघवलितहरितसञ्ज्ञास्तस्य पञ्चात्मजा बभूवुः  ॥ विप्_४,१२।११ ॥  
तस्माद्यापि ज्यामघस्य श्लोको गीयते  ॥ विप्_४,१२।१२ ॥  
भार्यावश्यास्तु ये केचिद्भविष्यन्त्यथ वा मृताः  ।  
तेषां तु ज्यामघः श्रेष्ठः शैव्यापतिरभून्नृपः  ॥ विप्_४,१२।१३ ॥  
अपुत्रा तस्य सा पत्नी शैव्या नाम तथाप्यसौ  ।  
अपत्यकामो ऽपि भयान्नान्यां भार्यामविन्दत  ॥ विप्_४,१२।१४ ॥  
स त्वेकदा प्रभूतरथतुरगगजसम्मर्दातिदारुणे महाहवे युद्ध्यमानःच सकलमेवारिचक्रमजयत्  ॥ विप्_४,१२।१५ ॥  
तच्चारिचक्रमपास्तपुत्रकलत्रबन्धुबलकोशं स्वमधिष्ठानं परित्यज्य दिशः प्रतिविद्रुतम्  ॥ विप्_४,१२।१६ ॥  
तस्मिंश् च विद्रुतेतित्रासलोलायतलोचनयुगलं त्राहित्राहि मां ताताम्ब भ्रतरित्याकुलविलापविधुरं स राजकन्यारत्नमद्राक्षीत्  ॥ विप्_४,१२।१७ ॥  
तद्दर्शनाच्च तस्यामनुरागनुगतान्तरात्मा स नृपो ऽचिन्तयत्  ॥ विप्_४,१२।१८ ॥  
साध्विदं ममापत्यरहितस्य वन्ध्याभर्तुः साम्प्रतं विधिनापत्यकारणं कन्यारत्नमुपपादितम्  ॥ विप्_४,१२।१९ ॥  
तदेतत्समुद्वहामीति  ॥ विप्_४,१२।२० ॥  
अथ वैनां स्यन्दनमारोप्य स्वमधिष्ठानं नयामि  ॥ विप्_४,१२।२१ ॥  
तयैव देव्याशैव्ययाहमनुज्ञातःसमुद्वहामीति  ॥ विप्_४,१२।२२ ॥  
अथैनां रथमारोप्य स्वनगरमगच्छत्  ॥ विप्_४,१२।२३ ॥  
विजयिनं च राजानमशेषपौरभृत्वयरिजनामात्यसमेता शैव्या द्रष्टुमधिष्ठनद्वारमागता  ॥ विप्_४,१२।२४ ॥  
सा चावलोक्य राज्ञः सव्यपार्शववर्त्तिनीं कन्यामीषदुद्भूतामर्षस्फुरदधरपल्लवा राजानमवोचत्  ॥ विप्_४,१२।२५ ॥  
अतिचपलचित्तात्र स्यन्दने केयमारोपितेति  ॥ विप्_४,१२।२६ ॥  
असावप्यनालोचितोत्तरवचनोतिभयात्तामाह स्नुषा ममेयमिति  ॥ विप्_४,१२।२७ ॥  
अथैनं शैव्योवाच  ॥ विप्_४,१२।२८ ॥  
  
नाहं प्रसूता पुत्रेण नान्या पत्न्यभवत्तव  ।  
स्नुषासम्बन्धता ह्योषा कतमेन सुतेन ते  ॥ विप्_४,१२।२९ ॥  
  
श्रीपराशर उवाच  
इत्यात्मेर्ष्याकोपकलुषितवचनमुषितविवेको भयाद्दुरुक्तापरिहारार्थमिदमवनीपतिराह  ॥ विप्_४,१२।३० ॥  
यस्ते जनिष्यत्यात्मजस्तस्येयमनागतस्यैव भार्या निरूपितेत्याकर्ण्योद्भूतमृदुहासा तथेत्याह  ॥ विप्_४,१२।३१ ॥  
प्रविवेश च राज्ञा सहाधिष्ठानम्  ॥ विप्_४,१२।३२ ॥  
अनन्तरं चातिशुद्धलग्नहोरांशकावयवोक्तकृतपुत्रजन्मलाभगुणाद्वयसः परिणाममुपगतापि शैव्या स्वल्पैर् एवाहोभिर् गर्भमवाप  ॥ विप्_४,१२।३३ ॥  
कालेन च कुमारमजीजनत्  ॥ विप्_४,१२।३४ ॥  
तस्य च विदर्भ इति पिता नाम चक्रे  ॥ विप्_४,१२।३५ ॥  
स च तां स्नुषामुपयेमे  ॥ विप्_४,१२।३६ ॥  
तस्यां चासौक्रथकैशिकसञ्ज्ञौ पुत्रावजनयत्  ॥ विप्_४,१२।३७ ॥  
पुनश् च तृतीयं रोमपादसञ्ज्ञं पुत्रमजीजनद्यो नारदादवाप्तज्ञानवान्भविष्यतीति  ॥ विप्_४,१२।३८ ॥  
रोमपादाद्बभ्रुः बभ्रोर्धृतिर्ः धृतेः कैशिकः कैशिकस्यापि चेदिः पुत्रो ऽभवत् यस्य सन्ततौ चैद्या भूपालाः  ॥ विप्_४,१२।३९ ॥  
क्रथस्य स्नषापुत्रस्यकुन्तिरभवत्  ॥ विप्_४,१२।४० ॥  
कुन्तेर्धृष्टिः धृष्टेर्निधृतिः निधृतेर्दशार्हस्ततश् च व्योमः तस्यापि जीमूतः ततश् च विकृतिः ततश् च भीभरथः तस्मान्नवरथः तस्यापि दशरथः ततश् च शकुनिः तत्तनयः करम्भिः करम्भेर्देवरातो ऽभवत्  ॥ विप्_४,१२।४१ ॥  
तस्माद्देवक्षत्रः तस्यापि मधुः मधोः कुमारवंशः कुमारवंशादनुः अनोः पुरुमित्रः पृथिवीपतिरभवत्  ॥ विप्_४,१२।४२ ॥  
ततश्चांशुस्तस्माच्च सत्वतः  ॥ विप्_४,१२।४३ ॥  
सत्वतादेते सात्वताः  ॥ विप्_४,१२।४४ ॥  
इत्येतां ज्यामघस्य सन्ततिं सम्यक्छ्रद्धासमन्वितः श्रुत्वा पुमान् मैत्रेय स्वपापैः प्रमुच्यते  ॥ विप्_४,१२।४५ ॥  
इति श्रीविष्णुमाहापुराणे चतुर्थांशे द्वादशो ऽध्यायः (१२)  
  
  
_____________________________________________________________  
  
  
श्रीपराशर उवाच  
भजनभजमानदिव्यान्धकदेवावृधमहाभोजवृष्णिसञ्ज्ञाःसत्वतस्य पुत्रा बभूवुः  ॥ विप्_४,१३।१ ॥  
भजमानस्य निमिकृकणवृष्मयस्तथान्ये द्वैमात्राः शतजित्सहस्रजिदयुतजित्सञ्ज्ञास्त्रयः  ॥ विप्_४,१३।२ ॥  
देवावृधस्यापि बभ्रुः पुत्रो ऽभवत्  ॥ विप्_४,१३।३ ॥  
तयो श्चायं श्लोको गीयते  ॥ विप्_४,१३।४ ॥  
यथैव शृणुमो दू६रात्सम्पश्यामस्तथान्तिकात्  ।  
बभ्रुः श्रोष्ठो मनुष्याणां देवैर् देवावृधःसमः  ॥ विप्_४,१३।५ ॥  
पुरुषाः षट् च षष्टिश् च सहस्राणि तथाष्ट ये  ।  
ते ऽमृतत्वमनुप्राप्ता बभ्रोर्देवावृधादपि  ॥ विप्_४,१३।६ ॥  
महाभोजस्त्वतिधर्मात्मा तस्यान्वये भोजाः मृत्ति कावरपुरनिवासिनो मार्तिकावरा बभूवुः  ॥ विप्_४,१३।७ ॥  
वृष्णे सुमित्रो युधाजिच्च पुत्रावभूताम्  ॥ विप्_४,१३।८ ॥  
ततश्चानमित्रः तथानमित्रान्निघ्नः  ॥ विप्_४,१३।९ ॥  
निघ्नस्य प्रसेन सत्राजितौ  ॥ विप्_४,१३।१० ॥  
तस्य च सत्राजितो भगवानादित्यः सखाभवत्  ॥ विप्_४,१३।११ ॥  
एकदा त्वम्भोनिधितीरसंश्रयः सूर्यं सत्राजित्तुष्टाव तन्मनस्कतया च भास्वानभिष्टूयमानो ऽग्रतस्तस्थौ  ॥ विप्_४,१३।१२ ॥  
ततस्त्वस्पष्टमूर्तिरं चैनमानोक्य सत्राजित्सूर्यमाह  ॥ विप्_४,१३।१३ ॥  
यथैव व्योम्नि बह्निपिण्डोपमन्त्वामहमपश्यं तथैवाद्याग्रतो गतमप्यत्र भगवता किञ्चिन्न प्रसादीकृतं विशेषमुपलक्षयामीत्येवमुक्ते भगवता सूर्येण निजकण्ठादुन्मुच्य स्यमन्तकं नाम महामणिवरमवतार्यैकान्ते न्यस्तम्  ॥ विप्_४,१३।१४ ॥  
ततस्तमाताम्रोज्ज्वलं ह्रस्ववपुषमीषदापिङ्गलनयनमादित्यमद्राक्षीत्  ॥ विप्_४,१३।१५ ॥  
कृतप्रणिपातस्तवादिकं च सत्राजितमाह भगवानादित्यःसहस्रदीधितिः वरमस्मत्तोभिमतं वृणीष्वेति  ॥ विप्_४,१३।१६ ॥  
स च तदेव मणिरत्नमयाचत  ॥ विप्_४,१३।१७ ॥  
स चापि तस्मै तद्दत्त्वा दीधितिपतिर्वियति स्वधिष्म्यमारुरोह  ॥ विप्_४,१३।१८ ॥  
सत्राजितो ऽप्यमलमणिरत्नसनाथकण्ठतया सूर्य इव तेजोभिर् अशेषदिगन्तराण्युद्भासयन् द्वारकां विवेश  ॥ विप्_४,१३।१९ ॥  
द्वारकावासी जनस्तु तमायान्तमवेक्ष्य भगवन्तमादिपुरुषं पुरुषोत्तममवनिभारावतरणायांशेन मानुषरूपधारिमं प्रणिपत्याह  ॥ विप्_४,१३।२० ॥  
भगवन् भवन्तं द्रष्ट्रं नूनमयमादित्य आयातीत्युक्तो भगवानुवाच  ॥ विप्_४,१३।२१ ॥  
भगवान्नायमादित्यः सत्राजितो ऽयमादित्यदत्तस्यमन्तकाख्यं महामणिरत्नं बिभ्रदत्रोपयाति  ॥ विप्_४,१३।२२ ॥  
तदेनं विस्त्रब्धाः पश्यतेत्युक्तास्ते तथैव ददृशुः  ॥ विप्_४,१३।२३ ॥  
स च तं स्यमन्तकमणिमात्मनिवेशने चक्रे  ॥ विप्_४,१३।२४ ॥  
प्रतिदिनं तन्मणिरत्नमष्टौ कनकभारान्स्त्रवति  ॥ विप्_४,१३।२५ ॥  
तत्प्रभावाच्च सकलस्यैव राष्ट्रस्योपसर्गानावृष्टिव्यालाग्नितो यद्दुर्भिक्षादिभयं न भवति  ॥ विप्_४,१३।२६ ॥  
अच्युतो ऽपि तद्दिव्यं रत्नमुग्रसेनस्य भूपतेर्योग्यमेतदिति लिप्सां चक्रे  ॥ विप्_४,१३।२७ ॥गोत्रभेदभयाच्छक्तोपि न जहार ॥ २८ ॥  
सत्राजिदप्यच्युतो मामेतद्याचयिष्यतीत्यवगम्य रत्नलोभाद्भ्रात्रे प्रसेनाय तद्रत्नमदात्  ॥ विप्_४,१३।२९ ॥  
तच्च शुचिना ध्रियमाणमशेषमेव सुवर्णस्त्रवादिकं गुणजातमुत्पादयति अन्यथा धारयन्तमेव हन्तीत्यजानन्नसावपि प्रसेनस्तेन कण्ठसक्तेन स्यमन्तकेनाश्वमारुह्याटव्यां मृगयामगच्छत्  ॥ विप्_४,१३।३० ॥  
तत्र च सिंहाद्वधमवाप  ॥ विप्_४,१३।३१ ॥  
साश्वं च तं निहत्य सिंहोप्यमलमणिरत्नमास्याग्रेणादांय गन्तुमभ्युद्यतः ऋक्षाधिपतिना जाम्बवता दृष्टो घातितश् च  ॥ विप्_४,१३।३२ ॥  
जाम्बवानप्यमलमणिरत्नमादाय स्वबिलं प्रविवेश  ॥ विप्_४,१३।३३ ॥  
सुकुमारसञ्ज्ञाय बालकाय च क्रीडनकमकरोत्  ॥ विप्_४,१३।३४ ॥  
अनागच्छति तस्मिन्प्रसेने कृष्णो मणिरत्नमभिलषितवान्स च प्राप्तनान्नूनमेतदस्य कर्मेत्यखिल एव यदुलोकः परस्परं कर्माकर्ण्याकथयत्  ॥ विप्_४,१३।३५ ॥  
विदितलोकापवादवृत्तान्तश् च भगवान् सर्वयदुसैन्यपरिवारपरिवृतः प्रसेनाश्वपदवीमनुससार  ॥ विप्_४,१३।३६ ॥  
ददर्श चाश्वसमवेतं प्रसेनं सिंहेन विनिहतम्  ॥ विप्_४,१३।३७ ॥  
अखिलजनमध्ये सिंहपददर्शनकृतपरिशुद्धः सिंहपदमनुससार  ॥ विप्_४,१३।३८ ॥  
ऋक्षपतिनिहतं च सिंहमप्यल्पे भूमिभागे दृष्ट्वा ततश्चतद्रत्नगौरवादृक्षस्यापि पदान्यनुययौ  ॥ विप्_४,१३।३९ ॥  
गिरितटे च सकलमेव तद्यदुसैन्यमवस्थाप्य तत्पदानुसारी ऋक्षबिलं प्रविवेश  ॥ विप्_४,१३।४० ॥  
अन्तः प्रविष्टश् च धात्र्याः सुकुमारकमुल्लालयन्त्या वाणीं शुश्राव  ॥ विप्_४,१३।४१ ॥  
सिंहः प्रसेनमवधीत्सिंहो जाम्बवता हतः  ।  
सुकुमारकमा रोदीस्तव ह्येष स्यमन्तकः  ॥ विप्_४,१३।४२ ॥  
इत्याकर्ण्योपलब्धस्यमन्तकोन्तःप्रविष्टः कुमारक्रीडनकीकृतं च धात्र्या हस्ते तेजोभिर् जाज्वचल्यमानंस्यमन्तकं ददर्श  ॥ विप्_४,१३।४३ ॥  
तं च स्यमन्तकाभिलषितचक्षुषमपूर्वपुरुषमागतं समवेक्ष्य धात्री त्राहित्राहीति व्याजहार  ॥ विप्_४,१३।४४ ॥  
तदार्तरवश्रवणानन्तरं चामर्षूर्णहृदयः स जाम्बवानाजगाम  ॥ विप्_४,१३।४५ ॥  
तयोश् च परस्परमुद्धतामर्षयोर्युद्धमकविंशतिदिनान्यभवत्  ॥ विप्_४,१३।४६ ॥  
ते च यदुसैनिकास्तत्र मप्ताष्टादिनानि तन्निष्क्रान्तिमुदिक्षमाणास्तस्थुः  ॥ विप्_४,१३।४७ ॥  
अनिष्क्रमणे च मधुरिपुरसाववश्यमत्र बिले ऽत्यन्तं नाशमवाप्तो भविष्यत्यन्यथा तस्य जीवतः कथमेतावन्ति दिनानि शत्रुजये व्याक्षेपो भविष्यतीति कृताध्यवसाया द्वारकामागम्य हतः कृष्ण इति कथयामासुः  ॥ विप्_४,१३।४८ ॥  
तद्वान्धवाश् च तत्कालोचितमखिलमुत्तरक्रियाकलापं चक्रुः  ॥ विप्_४,१३।४९ ॥  
ततश्चास्य युद्ध्यमानस्यातिश्रद्धादत्तविशिष्टोपपात्रयुक्तान्नतोयादिना श्रीकृष्णस्य बलप्राणपुष्टचिरभूत्  ॥ विप्_४,१३।५० ॥  
इतरस्यानुदिनमतिगुरुपुरुषभेद्यमानस्य अतिनिष्ठुरप्रहारपातपीजिताखिलावयवस्य निराहारतया बलहानिरभूत्  ॥ विप्_४,१३।५१ ॥  
निर्जितश् च भगवता जाम्बवानप्रणिपत्य व्याजहार  ॥ विप्_४,१३।५२ ॥  
सुरासुरगन्धर्वयक्षराक्षलसादिभिर् अप्यखिलैर् भवान् न जेतुं शक्यः किमुतावनिगोचरैर् अल्पवीर्यैर् नरेर्नरावयवभूतैश् च तिर्यग्योन्यनुसृतिभिः किं पुनरस्मद्विधैर् अवश्यं भवतास्मत्स्वामिना रामेणेन नारायणस्य सकलजगत्परायणस्यांशेन भगवता भवितव्यमित्युक्तस्तस्मै भगवानखिलावनिभारावतरणार्थमवतरणमाचचक्षे  ॥ विप्_४,१३।५३ ॥  
प्रीत्यभिव्यञ्जितकरतलस्पर्शनेन चैनमपगतयुद्धखेदं चकार  ॥ विप्_४,१३।५४ ॥  
स च प्रणिपत्य पुनरप्येनं प्रसाद्य जाम्बवतीं नाम कन्यां गृहागतायार्घ्यभूतां ग्राहयामास  ॥ विप्_४,१३।५५ ॥  
स्यमन्तकमणिरत्नमपि प्रणिपत्य तस्मै प्रददौ  ॥ विप्_४,१३।५६ ॥  
अच्युतोप्यतिप्रणतात्तस्मादग्राह्यमपि तन्मणिरत्नमात्मसंशोधनायजग्राह  ॥ विप्_४,१३।५७ ॥  
सह जाम्बवत्या स द्वारकामाजगाम  ॥ विप्_४,१३।५८ ॥  
भगवदागमनोद्भूतहर्षोत्कर्षस्य द्वारकावासिजनस्य कृष्णवलोकनात्तत्क्षणमेवातिपरिणतवयसो ऽपि नवयौवनमिवाभवत्  ॥ विप्_४,१३।५९ ॥  
दिष्ट्यादिष्ट्येति सकलयादवाः स्त्रियश् च सभाजयामासुः  ॥ विप्_४,१३।६० ॥  
भगवानपि यथानुभूतमशेषंयादवसमाजे यथावदाच्चक्षे  ॥ विप्_४,१३।६१ ॥  
स्यमन्तकं च सत्राजिताय दत्त्वा मिथ्याभिशस्तिपरिशुद्धिमवाप  ॥ विप्_४,१३।६२ ॥  
जाम्बवतीं चान्तःपुरं निवेशयामास  ॥ विप्_४,१३।६३ ॥  
सत्राजितोपि मयास्याभूतमलिनमारोपितमिति जातसन्त्रासात्स्वसुतां सत्यभामां भगवते भार्यार्थं ददौ  ॥ विप्_४,१३।६४ ॥  
तां चाक्रूरकृतवर्मशतधन्वप्रमुखा यादवाः प्राग्वरयाम्बभूवुः  ॥ विप्_४,१३।६५ ॥  
ततस्तत्प्रदानादवज्ञातमेवात्मानं मन्यमानाः सत्राजिते वैरानुबन्धं चक्रुः  ॥ विप्_४,१३।६६ ॥  
अक्रूरकृतवर्मप्रमुखाश् च शतधन्वानमूचुः  ॥ विप्_४,१३।६७ ॥  
अयमतीव दुरात्मा सत्राजितो यो ऽस्माभिर् भवता च प्रार्थितो ऽप्यात्मजामस्मान् भवन्तं चाविगणय्य कृष्णाय दत्तवान्  ॥ विप्_४,१३।६८ ॥  
तदलमनेन जीवता घातयित्वैनं तन्महारत्नं स्यमन्तकाख्यं त्वया किं न गृह्यते वयमभ्युपपत्स्यामो यद्यच्युतस्तवोपरि वैरानुबन्धं करिष्यतीत्येवमुक्तस्तथेत्यसावप्याह  ॥ विप्_४,१३।६९ ॥  
जतुगृहदग्धानां पाण्डुतनयानां विदितपरमार्थो ऽपि भगवान् दुर्योधनप्रयत्नशौथिल्यकरणार्थ पार्थानुकूल्यकरणाय वारणावतं गतः  ॥ विप्_४,१३।७० ॥  
गते च तस्मिन् सुप्तमेव सत्राजितं शतधन्वा जघान मणिरत्नं चाददात्  ॥ विप्_४,१३।७१ ॥  
पितृवधामर्षपूर्णा च सत्यभामा शीघ्रं स्यन्दनमारूढा वारणावतं गत्वा भगवते ऽहं प्रतिपादितेत्यक्षान्तिमता शतधन्वनास्मत्पिता व्यापादितः तच्च स्यम्मन्तकमणिरत्नमपहृतं यस्यावभासनेनापहृततिमिरं त्रैलोक्यं भविष्यति  ॥ विप्_४,१३।७२ ॥  
तदीयं त्वदीयापहासना तदालोच्य यदत्र युक्तं तत्क्रियतामिति कृष्णमाह  ॥ विप्_४,१३।७३ ॥  
तया चैवमुक्ताः परीतुष्टान्तः करणो ऽपि कृष्णः सत्यभामाममर्षताम्रनयनः प्राह  ॥ विप्_४,१३।७४ ॥  
सत्ये ममैवैषापहासना नाहमेतां तस्य दुरात्मनःसहिष्ये  ॥ विप्_४,१३।७५ ॥  
न ह्यनुल्लङ्घ्य परपादपं तत्कृतनीडाश्रयिणो विहङ्गमा वध्यन्ते तदलममुनास्मत्पुरतः सौकप्रोरितवाक्यपरिकरेणेत्युक्त्वा द्वारकामभ्येत्यै कान्ते बलदेवं वासुदेवः प्राह  ॥ विप्_४,१३।७६ ॥  
मृगयागतं प्रसेनमटव्यां मृगपतिर्जघान  ॥ विप्_४,१३।७७ ॥  
सत्राजितो ऽप्यधुना शतधन्वना निधनं प्रापितः  ॥ विप्_४,१३।७८ ॥  
तदुभयविनाशात्तन्मणिरत्नमावाभ्यां सामान्यं भविष्यति  ॥ विप्_४,१३।७९ ॥  
तदुत्तिष्ठारुह्यतां रथः शतधन्वनिधनायोद्यमं कुर्वित्यभिहितस्तथेति समन्विच्छितवान्  ॥ विप्_४,१३।८० ॥  
कृतोद्यमौ च तावुभावुपलभ्य शतधन्वा कृतवर्माणमुपेत्य पार्ष्णिपूरमकर्मनिमित्तमचोदयत्  ॥ विप्_४,१३।८१ ॥  
आह चैनं कृतवर्मा  ॥ विप्_४,१३।८२ ॥  
नाहं बलदेववासुदेवाभ्यां सह विरोधायालमित्युक्तश्चाक्रूरमचोदयत्  ॥ विप्_४,१३।८३ ॥  
असावप्याह  ॥ विप्_४,१३।८४ ॥  
न हि कश्चिद्भगवता पादप्रहारपरिकम्पितजगत्त्रयेण सुररिषुवनितावैधव्यकारिणा प्रबलरिपुचक्राप्रतिहतचक्रेण चक्रिणा मदमुदितनयनावलोकनाखिलनिशातनेनातिगुरुवैरिवारणापकर्षणाविकृतमहिमोरुसीरेण सीरिणा च सह सकलजगद्वन्द्यानाममरवराणामपि योद्धुं समर्थः  ॥ विप्_४,१३।८५ ॥  
किमुताहं तदन्यः शरणमभिलष्यतामित्युक्तः शतधनुराह  ॥ विप्_४,१३।८६ ॥  
यद्यस्मत्परित्राणासमर्थं भवानात्मनमधिगच्छति तदयमस्मत्तस्तावन्मणिः सङ्गृह्य रक्ष्यतामिति  ॥ विप्_४,१३।८७ ॥  
एकमुक्तः सो ऽप्याह  ॥ विप्_४,१३।८८ ॥  
यद्यन्त्ययामप्यवस्थायां न कस्मैचिद्भवान् कथयिष्यति तदहमेतं ग्रहीष्यामीति  ॥ विप्_४,१३।८९ ॥  
तथेत्युक्ते चाक्रूरस्तन्मणिरत्नं जग्राह  ॥ विप्_४,१३।९० ॥  
शतधनुरप्य तुलवेगां शतयोजनवाहिनींवडवामारुह्यपक्रान्तः  ॥ विप्_४,१३।९१ ॥  
शैव्यसुग्रीवम्घपुष्पबलाहकाश्वचतुष्टययुक्तरथस्थितौ बलदेववासुदेवै तमनुप्रयातौ  ॥ विप्_४,१३।९२ ॥  
सा च वडवा शतयोजनप्रमाणमार्गमतीता पुनरपि वाह्यमाना मिथिलावनोद्देशे प्राणानुत्ससर्ज  ॥ विप्_४,१३।९३ ॥  
शतधनुरपि तां परित्यज्य पदातिरेवाद्रवत्  ॥ विप्_४,१३।९४ ॥  
कृष्णोपि बलभद्रमाह  ॥ विप्_४,१३।९५ ॥  
तावदत्र स्यन्दने भवता स्थेयमहमेनमधमाचारं पदातिरेव पदातिमनुगम्य यावद्धातयामि अत्र हि भूभागे दृष्टदोषाःसभया अतो नैतेश्वा भवतेमं भूमिभागमुल्लङ्घनीयाः  ॥ विप्_४,१३।९६ ॥  
तथेत्युक्त्व बलदेवो रथ एव तस्थौ  ॥ विप्_४,१३।९७ ॥  
कृष्णोपि द्विक्रोशमात्रं भूमिभागमनुसृत्य दूरस्थितस्यैव चक्रं क्षिप्त्वा शतधनुषः शिरश्चिच्छेद  ॥ विप्_४,१३।९८ ॥  
तच्छरीराम्बरादिषु च बहुप्रकारमन्विच्छन्नपि स्यमन्तकमणिं नावाप पदा तदोपगम्य बलभद्रमाह  ॥ विप्_४,१३।९९ ॥  
वृथैवास्माभिः शतधनुर्घातितः न प्राप्तमशिलजगत्सारभूतं तन्महारत्नं स्यमन्तकाख्यमित्याकर्ण्योद्भूतकोपो बलदेवो वासुदेवमाह  ॥ विप्_४,१३।१०० ॥  
धिक्त्वां यस्त्वमेवमर्थलिप्सुरेतच्च ते भ्रातृत्वान्मया क्षान्तं तदयं पन्थाःस्वेच्छया गम्यतां न मे द्वारकया न त्वया न चाशेषबन्धुभिः कार्यमलमलमेभिर् ममाग्रतो ऽलीकशपथैर् इत्याक्षिप्य तत्कथां कथञ्चित्प्रसाद्यमानोपि न तस्थौ  ॥ विप्_४,१३।१०१ ॥  
स विदेहपुरीं प्रविवेश  ॥ विप्_४,१३।१०२ ॥  
जनकराजश्चार्घ्यपूर्वकमेनं गृहं प्रवेशयामास  ॥ विप्_४,१३।१०३ ॥  
स तत्रैव च तस्थौ  ॥ विप्_४,१३।१०४ ॥  
वासुदेवो ऽपि द्वारकामाजगाम  ॥ विप्_४,१३।१०५ ॥  
यावच्च जनकराजगृहे बलभद्रो ऽवतस्थे तावद्धार्तराष्ट्रो दुर्योधनस्तत्सकाशाद्गदाशिक्षामशिक्षयत्  ॥ विप्_४,१३।१०६ ॥  
वर्षत्रयान्ते च बभ्रूग्रसेनप्रभृतिभिर् यादवैर् न तद्रत्नं कृष्णेनापहृतमिति कृतावगतिभिर् विदेहनगरीं गत्वा बलदेवःसम्प्रत्याय्य द्वारकामानीतः  ॥ विप्_४,१३।१०७ ॥  
अक्रूरोप्युत्तममणिसमुद्भुतसुवर्णेन भगवद्ध्यानपरो ऽनवरतं यज्ञानियाज  ॥ विप्_४,१३।१०८ ॥  
सवनगतौ हि क्षत्रियवैश्यौ निघ्नन्ब्रह्याहा भवतीत्येवम्प्रकारं दीक्षाकवचं प्रविष्टड एव तस्थौ  ॥ विप्_४,१३।१०९ ॥  
द्विषष्टिवर्षाण्येव तन्मणिप्रभावात्तत्रोपसर्गदुर्भिक्षमारिकामरणादिकं नाभूत्  ॥ विप्_४,१३।११० ॥  
अथाक्रूरपक्षीयैर् भोजैः शत्रुघ्ने सात्वतस्य प्रपौत्रे व्यापादिते भोजैः सहाक्रूरो द्वारकामपहायापक्रान्तः  ॥ विप्_४,१३।१११ ॥  
तदपक्रान्तिदिनादारभ्य तत्रोपसर्गदुर्भिक्षव्यालानावृष्टिमारिकाद्युपद्रवा बभूवुः  ॥ विप्_४,१३।११२ ॥  
अथ यादवा बलभद्रोग्रसेनसमवेता मन्त्रममन्त्रयन्  ॥ विप्_४,१३।११३ ॥  
भगवानुरगारिकेतनः किमिदमेकदैव प्रचुरोपद्रवागमनमेतदालोच्यतामित्युक्तेन्धकनामा यदुवृद्धः प्राह  ॥ विप्_४,१३।११४ ॥  
अस्याक्रूरस्य पितृश्वफल्को यत्र यत्राभूत्तत्रतत्र दुर्भिक्षमारिकानावृष्ट्यादिकं नाभूत्  ॥ विप्_४,१३।११५ ॥  
काशीराजस्य विषये त्वनावृष्ट्या च श्वफल्को नीतः ततश् च तत्क्षणाद्देवो ववर्ष  ॥ विप्_४,१३।११६ ॥  
काशीराजपत्न्याश् च गर्भे कन्यारत्नं पूर्वमासीत्  ॥ विप्_४,१३।११७ ॥  
सा च कन्या पूर्णेपि प्रसूतिकाले नैव निश्चक्राम  ॥ विप्_४,१३।११८ ॥  
एवं च तस्य गर्भस्य द्वादशवर्शण्यनिष्क्रामतो ययुः  ॥ विप्_४,१३।११९ ॥  
काशीराजश् च तामात्मजां गर्भस्थामाह  ॥ विप्_४,१३।१२० ॥  
पुत्रि कस्मान्न जायसे निष्क्रम्य तामास्यं ते द्रष्टुमिच्छामि एतां च मातरं किमितिचिरं क्लेशयिष्यसीत्युक्ता गर्भस्थैव व्याजहार  ॥ विप्_४,१३।१२१ ॥  
तात यद्येकैकां गां दिनेदिने ब्राह्मणाय प्रयच्छसि तदहमन्यैस् त्रिभिर् वर्षैर् अस्माद्गर्भात्ततो ऽवश्यं निष्क्रमिष्यामीत्येद्वचनमाकर्ण्य राजा दिनेदिने ब्राह्मणाय गां प्रादात्  ॥ विप्_४,१३।१२२ ॥  
सापि तावता कालेन जाता  ॥ विप्_४,१३।१२३ ॥  
ततस्तस्याः पिता गान्दिनीति नाम चकार  ॥ विप्_४,१३।१२४ ॥  
तां च गान्दिनीं कन्यां श्फलकायोपकारिणे गृहमागतायार्घ्य भूतां प्रादात्  ॥ विप्_४,१३।१२५ ॥  
तस्यामयमक्रूरः श्वफलकाज्जज्ञे  ॥ विप्_४,१३।१२६ ॥  
तस्यैवङ्गुणमिथुनादुत्पत्तिः  ॥ विप्_४,१३।१२७ ॥  
तत्कथमस्मिन्नपक्रान्ते अत्र दुर्भिक्षमारिकाद्युपद्रवा न भविष्यन्ति  ॥ विप्_४,१३।१२८ ॥  
तदयमात्रानीयतामलमतिगुणवत्यपराधान्वेषणेनेति यदुवृद्धस्यान्धकस्यैतद्वचनमाकर्म्य केशवोग्रसेनबलभद्रपुरोगमैर् यदुभिः कृतापराधतितिक्षुभिर् अभयं दत्त्वा श्वफलकपुत्रःश्वपुमानीतः  ॥ विप्_४,१३।१२९ ॥  
तत्र चागतमात्र एव तस्य स्यमन्तकमणेः प्रभावादनावृष्टिमारिकादुर्भिक्षव्यालाद्युपद्रवोपशमा बभूवुः  ॥ विप्_४,१३।१३० ॥  
कृष्णश्चिन्तयामास  ॥ विप्_४,१३।१३१ ॥  
स्वल्पमेतत्कारणं यदयं गान्दिन्यां श्वफलकेनाक्रूरो जनितः  ॥ विप्_४,१३।१३२ ॥  
सुमहांश्चायमनावृष्टिदुर्भिक्षमारिकाद्युपद्रवाप्रतिषेधकारी प्रभावः  ॥ विप्_४,१३।१३३ ॥  
तन्नृन मस्य सराशे स महामणिः स्यमन्तकाख्यस्तिष्ठति  ॥ विप्_४,१३।१३४ ॥  
तस्य ह्योवंविधाः प्रभावाः श्रुयन्ते  ॥ विप्_४,१३।१३५ ॥  
अयमपि च यज्ञादनन्तरमन्यत्क्रत्वन्तरं तस्यानन्तरमन्यद्यज्ञान्तरं चाजस्त्रमविच्छिन्नं यजतीति  ॥ विप्_४,१३।१३६ ॥  
अनल्पोपादानं चास्यासंशयमत्रऽसौ मणिवरस्तिष्ठितीति कृताध्यवसायो ऽन्यत्प्रयोजनमुद्दिश्य सकलयादवसमाजमात्मगृह एवाचीकरत्  ॥ विप्_४,१३।१३७ ॥  
तत्र चोपविष्टोष्वखिलेषु यदुषु पूर्वं प्रयोजनमुपन्यस्य पर्यवसिते च तस्मिन् प्रसङ्गान्तरपरिहासकथामक्रूरेण कृत्वा जनार्दनस्तमक्रूरमाह  ॥ विप्_४,१३।१३८ ॥  
दानपते जानीम एव वय यथा शतधन्वना तदिदमखिलजगत्सारभूतं स्यमन्तकं रत्नं भवतः तदशेषराष्ट्रोपकरकं भवत्सकाशे तिष्ठति तिष्ठतु सर्व एव वयं तत्प्रभावफलभुजः किं त्वेष बलभद्रो ऽस्मानाशङ्कितवांश्तदस्मत्प्रीतये दर्शयस्वेत्यभिदाय जोषं स्थिते भगवति वासुदेवे सरत्नःसोचिन्तयत्  ॥ विप्_४,१३।१३९ ॥  
किमत्रानुष्ठेयमन्यथा चेद्ब्रवीम्यहं तत्केवलाम्बरतिरोधानमन्विष्यन्तो रत्नमेते द्रक्ष्यन्ति अतिविरोधो न क्षम इति सञ्चिन्त्य तमखिलजगत्कारणभूतं नारायणमाहक्रूरः  ॥ विप्_४,१३।१४० ॥  
भगवन्ममैतत्स्यमन्तकरत्नं सतधनुषा समर्पितमपगते च तस्मिन्नद्य श्वः परश्वो वा भगवान् याचयिष्यतीति कृतमतिरतिकृच्छ्रेणैतावन्तं कालमधारयम्  ॥ विप्_४,१३।१४१ ॥  
तस्य च धारणशेक्लेनाहमशेषोपभोगेष्वसङ्गिमानसो न वेद्भिस्वसुखकलामपि  ॥ विप्_४,१३।१४२ ॥  
एतावन्मात्रमप्यशेषराष्ट्रोपकारी धारयितुं न शक्नोति भवान्मन्यत इत्यात्मना न चोदितवान्  ॥ विप्_४,१३।१४३ ॥  
तदीदं स्यमन्तकरत्नं गृह्यतामिच्छया यस्याभिमतं तस्य समर्प्यताम्  ॥ विप्_४,१३।१४४ ॥  
ततः स्वोदरवस्त्रनिगोपितमतिसघुकनकसमुद्गकगतं प्रकटीकृतवान्  ॥ विप्_४,१३।१४५ ॥  
ततश् च निष्क्राम्य स्यमन्तकमणिं तस्मिन्यदुकुलसमाजे मुमोच  ॥ विप्_४,१३।१४६ ॥  
मुक्तमात्रे च तस्मिन्नतिकान्त्या तदखिलमास्थानमुद्योतितम्  ॥ विप्_४,१३।१४७ ॥  
अथाहाक्रुरः स एष मणिः शतधन्वनास्माकं समर्पितः यस्यायं स एनं गृह्णातु इति  ॥ विप्_४,१३।१४८ ॥  
तमालोक्यसर्वयादवानां साधुसाध्विति विस्मितमनसां वाचो ऽश्रूयन्त  ॥ विप्_४,१३।१४९ ॥  
तमालोक्यातीव बलभद्रो ममायमच्युतेनैव सामान्यःसमन्विच्छित इति कृतस्पृहो ऽभूत्  ॥ विप्_४,१३।१५० ॥  
ममैवायं पितृधनमित्यतीव च सत्यभामापि स्पृहयाञ्चकार  ॥ विप्_४,१३।१५१ ॥  
बलसत्यावलोकनात्कृष्णोप्यात्मानं गोचक्रान्तरावस्थितमिवमेने  ॥ विप्_४,१३।१५२ ॥  
सकलयादवसमक्षं चाक्रूरमाह  ॥ विप्_४,१३।१५३ ॥  
एतद्धि मणिरत्नमात्मसंसोधनाय एतेषां यदूनां मया दर्शितम् एतच्च मम बलभद्रस्य च सामान्यं पितृधनं चैतत्सत्यभामाया नान्यस्यैतत्  ॥ विप्_४,१३।१५४ ॥  
एतच्च सर्वकालं शुचिना ब्रह्मचर्यादिगुणवता ध्रियमाममशेषराष्ट्रस्योपकारकमशुचिना ध्रयमाणमाधारमेव हन्ति  ॥ विप्_४,१३।१५५ ॥  
अतोहमस्य षोडशस्त्रीसहस्रपरिग्रहादसमर्थो धारणे कथमेतत्सत्यबामा स्वीकरोति  ॥ विप्_४,१३।१५६ ॥  
आर्बलभद्रेणापि मदिरापानाद्यशेषोपभोगपरित्यागः कर्यः  ॥ विप्_४,१३।१५७ ॥  
तदलं यदुलोकोयं बलभद्रः अहं च सत्या च त्वां दानपते प्रार्थयामः  ॥ विप्_४,१३।१५८ ॥  
तद्भवानेव धारयितुं समर्थः  ॥ विप्_४,१३।१५९ ॥  
त्वद्धृतं चास्य राष्ट्रस्योपकारकं तद्भवानशेषराष्ट्रनिमित्तमेतत्पूर्ववद्धारयत्वन्यन्न वक्तव्यमित्युक्तो दानपतिस्तथेत्याह जग्राह च तन्महारत्नम्  ॥ विप्_४,१३।१६० ॥  
ततःप्रभृत्यक्रूरः प्रकटेनैव तेनातिजाज्ज्वल्यम्नेनात्मकण्ठावसक्तेनादित्य इवांशुमाली चचार  ॥ विप्_४,१३।१६१ ॥  
इत्येतद्भगवतो मिथ्याभिशस्तिक्षालनं यः स्मरति न तस्य कदाचिदल्पापि मिथ्याभिशस्तिर्भवति अव्याहताशिलेन्द्रियश्चाखिलपापमोक्षमवाप्नोति  ॥ विप्_४,१३।१६२ ॥  
इति श्रीविष्णुमहापुराणे चतुर्थांशे त्रयोदशो ऽध्यायः (१३)  
  
  
_____________________________________________________________  
  
  
श्रीपराशर उवाच  
अनमित्रस्य पुत्रः शिनिर्नामाभवत्  ॥ विप्_४,१४।१ ॥  
तस्यापि सत्यकः सत्यकात्सात्यकिर्युयुधानापरनामा  ॥ विप्_४,१४।२ ॥  
तस्मादपि सञ्जयः तत्पुत्रश् च कुणिः कुणेर्युगन्धरः  ॥ विप्_४,१४।३ ॥  
इत्येते शैनेयाः  ॥ विप्_४,१४।४ ॥  
अनमित्रस्यान्वये वृष्णिः तस्मात् श्चफल्कः तत्प्रभावः काथेन एव  ॥ विप्_४,१४।५ ॥  
श्वफल्कस्यान्यः कनीयांश्चित्रकोनाम भ्राता  ॥ विप्_४,१४।६ ॥  
श्वफल्कादक्रूरो गान्दिन्यामभवत्  ॥ विप्_४,१४।७ ॥  
तथोपमद्गः  ॥ विप्_४,१४।८ ॥  
उपमद्गोर्मृदामृदविश्वारिमेजयगिरिक्षत्रोपक्षत्रशतघ्नारिमर्दनधर्मदृग्दृष्टधर्मगन्धमोजवाहप्रतिवाहाख्याः पुत्राःसुताराख्या कन्या च  ॥ विप्_४,१४।९ ॥  
देववानुपदेवश्चाक्रूरपुत्रौ  ॥ विप्_४,१४।१० ॥  
पृथुविवृथुप्रमुखाश्चित्रकस्य पुत्रा बहवो बभूवुः  ॥ विप्_४,१४।११ ॥  
कुकुरभजमानशुचिकम्बलबर्हिषाख्यास्तथान्धकस्य चत्वारः पुत्राः  ॥ विप्_४,१४।१२ ॥  
कुकुराद्धृष्टः तस्माच्च कपोतरोमा ततश् च विलोमा तस्मादपि तुम्बुरसखो ऽभवदनुसञ्ज्ञश् च  ॥ विप्_४,१४।१३ ॥  
अनोरानकदुन्दभिः ततश्चा भिजित् अभिजितः पुनर्वसुः  ॥ विप्_४,१४।१४ ॥  
तस्याप्याहुकः आहुकी च कन्या  ॥ विप्_४,१४।१५ ॥  
आहुकस्य देवकोग्रसेनौ द्वौ पुत्रौ  ॥ विप्_४,१४।१६ ॥  
देववानुपदेवः सहदेवो देवरक्षिता च देवकस्य चत्वारः पुत्राः  ॥ विप्_४,१४।१७ ॥  
तेषां वृकदेवोपदेवा देवरक्षिता श्रीदेवा शान्तिदेवा सहदेवा देवकी च सप्तभगिन्यः  ॥ विप्_४,१४।१८ ॥  
ताश् च सर्वा वसुदेव उपयेमे  ॥ विप्_४,१४।१९ ॥  
उग्रसेनस्यापि कंसन्यग्रोधसुनामानकाह्वशङ्कुसुभूमिराष्ट्रपालयुद्धतुष्टिसुतुष्टिम्मत्सञ्ज्ञाः पुत्रा बभूवुः  ॥ विप्_४,१४।२० ॥  
कंसाकंसवतीसुतनूराष्ट्रपलिकाह्वाश्चोग्रसेनस्य तनूजाः कन्याः  ॥ विप्_४,१४।२१ ॥  
भजमानाच्च विदूरथः पुत्रो ऽभवत्  ॥ विप्_४,१४।२२ ॥  
विदूरथाच्छूरः शुराच्छमी शमिनः प्रतिक्षत्रः तस्मात्स्वयम्भोजः ततश् च हृदिकः  ॥ विप्_४,१४।२३ ॥  
तस्यापि कृतवर्मशतधनुर्दवार्हदेवगर्भाद्याः पुत्रा बभूवुः  ॥ विप्_४,१४।२४ ॥  
देवगर्भस्यापि शुरः  ॥ विप्_४,१४।२५ ॥  
शुरस्यापि मारीषा नाम पत्न्यभवत्  ॥ विप्_४,१४।२६ ॥  
तस्यां चासौ दशपुत्रानजनयद्वसुदेवरूर्वान्  ॥ विप्_४,१४।२७ ॥  
वसुदेवस्य जातमात्रस्यैव तद्गृहे भगवदंशावतारमव्याहतदृष्ट्या पश्यद्भिर् देवैर् दिव्यानकदुन्दुभयो वादिताः  ॥ विप्_४,१४।२८ ॥  
ततश्चसावानकदुन्दुभिसञ्ज्ञामवाप  ॥ विप्_४,१४।२९ ॥  
तस्य च देवभागदेवश्रवाष्टकककुच्चक्रवत्सधारकसृञ्जयश्यामशमिकगञ्जूषसञ्ज्ञा नव भ्रतरो ऽभवन्  ॥ विप्_४,१४।३० ॥  
पृथा श्रुतदेवा श्रुत कीर्तिः श्रुतश्रवा राजाधिदेवी च वसुदेदादीनां पञ्च भगिन्यो ऽभवन्  ॥ विप्_४,१४।३१ ॥  
शुरस्य कुन्तिर्नाम सखाभवत्  ॥ विप्_४,१४।३२ ॥  
तस्मै चापुत्राय पृथामात्मजां विधिना शुरो दत्तवान्  ॥ विप्_४,१४।३३ ॥  
तां च पाण्डुरुवाह  ॥ विप्_४,१४।३४ ॥  
तस्यां च धर्मानिलेन्द्रैर् युधिष्ठरभीमसेनार्जुनाख्यास्त्रयः पुत्राःसमुत्पादिताः  ॥ विप्_४,१४।३५ ॥  
पूर्वमेवानूढायाश् च भगवता भास्वता कानीनः कर्णो नाम पुत्रो ऽजन्यत  ॥ विप्_४,१४।३६ ॥  
तस्याश् च सपत्नी माद्री नामाभूत्  ॥ विप्_४,१४।३७ ॥  
तस्यां च नासत्यदस्त्राभ्यां नकुलसहदेवौ पाण्डोः पुत्रौ जनितौ  ॥ विप्_४,१४।३८ ॥  
श्रुतदेवां तु वृद्धधर्मा नाम कारूश उवयेमे  ॥ विप्_४,१४।३९ ॥  
तस्याञ्च च दन्तवक्रो नाम महासुरो जज्ञे  ॥ विप्_४,१४।४० ॥  
श्रुतकीर्तिमपि केकयराजा उपयेमे  ॥ विप्_४,१४।४१ ॥  
तस्यां च सन्तर्दनादयः कैकेयाः पञ्च पुत्रा बभूवुः  ॥ विप्_४,१४।४२ ॥  
राजाधिदेव्यमावन्त्यौ विन्दानुविन्दौ जज्ञाते  ॥ विप्_४,१४।४३ ॥  
श्रुतश्रवसमपि चेदिराजो दमघोषनामोपयेमे  ॥ विप्_४,१४।४४ ॥  
तस्यां च शिशुपालमुत्पादयामास  ॥ विप्_४,१४।४५ ॥  
स वा पूर्वमप्युदारविक्रमो दैत्यानामादिपुरुषो हिरण्यकशिपुरभवत्  ॥ विप्_४,१४।४६ ॥  
यश् च भगवता सकललोकगुरुणा नारसिंहेन घातितः  ॥ विप्_४,१४।४७ ॥  
पुनरपि अक्षयवीर्यशौर्यसम्पत्पराक्रमगुणःसमाक्रान्तसकलत्रैलोकेश्वरप्रभावो दशाननो नामाभूत्  ॥ विप्_४,१४।४८ ॥  
बहुकालोपभुक्तभगवत्सकाशावाप्तशरीरपातोद्भवपुण्यफलो भगवता राघवरूपिणा सो ऽपि निधनमुपपादितः  ॥ विप्_४,१४।४९ ॥  
पुनश्चेदिराजस्य दमघोषस्यात्मजः शिशु पालनामाभवत्  ॥ विप्_४,१४।५० ॥  
शिशुपालत्वेपि भगवतो भूभारावतारणायावतीर्णांशस्य पुण्डरीकनयनाख्यस्योपरि द्वेषानुबन्धमतितराञ्चकार  ॥ विप्_४,१४।५१ ॥  
भगवता च स निधनमुपानीतस्तत्रैव परमात्मभूते मनस एकाग्रतया सायुज्यमवाप  ॥ विप्_४,१४।५२ ॥  
भगवान् यदि प्रसन्नो यथाभिलषितं ददाति तथा अग्रसन्नोपि निघ्नन् दिव्यमनुपमं स्थानं प्रयच्छति  ॥ विप्_४,१४।५३ ॥  
इति श्रिविष्णुमहापुराणे चतुर्थांशे चतुर्दशो ऽध्यायः (१४)  
  
  
_____________________________________________________________  
  
  
मैत्रेय उवाच  
हिरण्यकशिपुत्वे च रावणत्वे च विष्णुना  ।  
अवाप निहतो भोगानप्राप्यान् अमरैर् अपि  ॥ विप्_४,१५।१ ॥  
न लयं तत्र तेनैव निहतः स कथं पुनः  ।  
सम्प्राप्तः शिशुपालत्वे सायुज्यं शाश्वते हरौ  ॥ विप्_४,१५।२ ॥  
एतदिच्छाम्यहं श्रोतुं सर्वधर्मभृत्तां वर  ।  
कौतूहलपरेणैतत्पृष्टो मे वक्तुमर्हसि  ॥ विप्_४,१५।३ ॥  
श्रीपराशर उवाच  
दैत्येश्वरस्य वधायाशिललोकोत्पत्तिस्थितिविनाशकारिणा पूर्वं तनुग्रहणं कुर्वता नृसिंह रूपमाविष्कृतम्  ॥ विप्_४,१५।४ ॥  
तत्र च हिरण्यकशिपोर्विष्णुरयमित्येतन्न मनस्यभूत्  ॥ विप्_४,१५।५ ॥  
निरतिशयपुण्यसमुद्भूतमेतत्सत्त्वाजातमिति  ॥ विप्_४,१५।६ ॥  
रजोद्रेकप्रेरितैकाग्रमतिस्तद्भावनायोगात्ततोवाप्तवधहैतुकीं निरतिशयामेवाखिलत्रैलोक्यकारीणीं दशाननत्वे भोगसम्पदमवाप  ॥ विप्_४,१५।७ ॥  
न तु स तस्मिन्ननादिनिधने परब्रह्मभूते भगवत्यनालम्बिनि कृते मनसस्तल्लयमवाप  ॥ विप्_४,१५।८ ॥  
एवं दशाननत्वेप्यनङ्गपराधीनतया जानकीसमासक्तचेतसा भगवता दाशरथि रूपधारिणा हतस्य तद्रूपदर्शनमेवासीत् नायमच्युत इत्यासक्तिर्विपद्यतोन्तःकरणे मानुषबुद्धिरेव केवलमस्याभूत्  ॥ विप्_४,१५।९ ॥  
पुनरप्यच्युतविनिपातमात्रफलमखिलभूमण्डलश्लाघ्यचेदिराजकुले जन्म अव्याहतैश्वर्यं शिशुपालत्वेप्यवाप  ॥ विप्_४,१५।१० ॥  
तत्र त्वखिलानामेव स भगवन्नाम्नां त्वङ्कारकारणमभवत्  ॥ विप्_४,१५।११ ॥  
ततश् च तत्कालकृतानां तेषामशेषणामेवाच्युतनाम्नामनवरतमनेकजन्मसु वर्धितविद्वेषानुबन्धिचित्तो विनिन्दनसन्तर्जनादिषूच्चारणमकरोत्  ॥ विप्_४,१५।१२ ॥  
तच्च रूपमुत्फुल्लपद्मदलामलाक्षिमत्युज्ज्वलपीतवस्त्रधार्यमलकिरिटकेयूरहारकटकादिशोभितमुदारचतुर्बाहुशङ्खचक्रगदाधरमतिप्ररूढवैरानुभावादटनभोजनस्नानासनशयनादिष्वशेषावस्थान्तरेषु नान्यत्रोपययावस्य चेतसः  ॥ विप्_४,१५।१३ ॥  
ततस्तमेवाक्रोशेषूच्चारयंस्तमेव हृदयेन धारयन्नात्मवधाय यावद्भगवद्धस्तचक्रांशुमालोज्ज्वालमक्षयतेजःस्वरूपं ब्रह्मभूतमपगतद्वेषादिदोषं भगवन्तमद्राक्षीत्  ॥ विप्_४,१५।१४ ॥  
तावच्च भगवच्चक्रेणाशु व्यापादितस्तत्स्मरणदग्धाखिलाघसञ्चयो भगवतान्तमुपनीतस्ततस्मिन्नेव लयमुपययौ  ॥ विप्_४,१५।१५ ॥  
एतत्तवाखिलम्मयाभिहितम्  ॥ विप्_४,१५।१६ ॥  
अयं हि भगवान् कीर्तितश् च संस्मृतश् च द्वेषानुबन्धेनापि अखिलमुरासुरादिर्दुल्लभं फलं प्रयच्छति किमुत सम्यग्भक्तिमत्मिति  ॥ विप्_४,१५।१७ ॥  
वसुदेवस्य त्वानकदुन्दुभेः पौरवीरोहिणीमदिराभद्रादेवकीप्रमुखा बह्व्यः पत्न्यो ऽभवन्  ॥ विप्_४,१५।१८ ॥  
बलभद्रशठसारणदुर्मदादीन्पुत्रार्त्नोहिण्यानकदुन्दुभिर् उत्पादयामास  ॥ विप्_४,१५।१९ ॥  
बलदेवोपि रेवत्यां विशठोल्मुकौ पुत्रावजनयत्  ॥ विप्_४,१५।२० ॥  
सार्ष्टिमार्ष्टिशिशुसत्यसत्यधृतिप्रमुखाः सारणात्मजाः  ॥ विप्_४,१५।२१ ॥  
भद्राश्वभद्रबाहुदुर्दमभूताद्याः रोहिण्याः कुलजाः  ॥ विप्_४,१५।२२ ॥  
नन्दोपनन्दकृतकाद्य मदिरायास्तनयाः  ॥ विप्_४,१५।२३ ॥  
भद्रायाश्चोपनिधिगदाद्याः  ॥ विप्_४,१५।२४ ॥  
वैशाल्यां च कौशिकमेकमेवाजनयत्  ॥ विप्_४,१५।२५ ॥  
आनकदुन्दुभेर्दवक्यामपि कीर्तिमत्सुषेणोदायुभद्रसेनऋजदासभद्रदेवाख्याः षट् पुत्रा जज्ञिरे  ॥ विप्_४,१५।२६ ॥  
तांश् च सर्वानेव कंसोघातितवान्  ॥ विप्_४,१५।२७ ॥  
अनन्तरं च सप्तमं गर्भमर्धरात्रे भगवत्प्रहितायोगनिद्रा रोहिण्या जठरमाकृष्य नीतवती  ॥ विप्_४,१५।२८ ॥  
कर्षणाच्चासावपि सङ्कर्षणाख्यामगमत्  ॥ विप्_४,१५।२९ ॥  
ततश् च सकलजगन्महातरुमूलभूतोभूतभविष्यदादिसकलमुरासुरमुनिजनमनसामप्यगोचरो ऽब्जभवप्रमुखैर् अनलमुखैः प्रणम्यावनिभारहरणाय प्रसादितो भगवाननादिमध्यनिधनोदेवकीगर्भमवततार वासुदेवः  ॥ विप्_४,१५।३० ॥  
तत्प्रसादविवद्धमानोरुमहिमा च योगनिद्रा नन्दगोपपत्न्या यशोदाया गर्भमधितिष्ठितवती  ॥ विप्_४,१५।३१ ॥  
सुप्रसन्नादित्यचन्द्रादिग्रहमव्यालादिभयं स्वस्थमानसमखिलमेवैतज्जगदपास्ताधर्ममभवत्त्स्मिश् च पुण्डरीकनयने जायमाने  ॥ विप्_४,१५।३२ ॥  
जातेन च तेनाखिलमेवैतत्सन्मार्गवर्ति जगदक्रियत  ॥ विप्_४,१५।३३ ॥  
भगवतोप्यत्र मर्त्यलोके ऽवतीर्णस्य षोडशसहस्राण्येकोत्तरशताधिकानि भार्याणाम भवन्  ॥ विप्_४,१५।३४ ॥  
तासां च रुक्मिणी सत्यभामा जाम्बवती चारुहासिनीप्रमुखा ह्यष्टौ पत्न्यः प्रधाना बभूचवुः  ॥ विप्_४,१५।३५ ॥  
तासु चाष्टावयुतानिलक्षं च पुत्राणां भगवानखिलमूर्तिरनादिमानजनयत्  ॥ विप्_४,१५।३६ ॥  
तेषां च प्रद्युम्नचारुदेष्ण्यसाम्बादयः त्रयोदश प्रधानाः  ॥ विप्_४,१५।३७ ॥  
प्रद्युम्नोपि रुक्मिणस्तनयां रुक्मवतीं नामोपयेमे  ॥ विप्_४,१५।३८ ॥  
तस्यामनिरुद्धो जज्ञे  ॥ विप्_४,१५।३९ ॥  
अनिरुद्धो ऽपि रुक्मिणा एव पौत्रीं सुभद्रां नामो पयेमे  ॥ विप्_४,१५।४० ॥  
तस्यामस्य वज्रो जज्ञे  ॥ विप्_४,१५।४१ ॥  
वज्रस्य प्रतिबाहुः तस्यापि सुचारुः  ॥ विप्_४,१५।४२ ॥  
एवमनेकशतसहस्६पुषसङ्ख्यस्य यदुकुलस्य पुत्रसङ्ख्या वर्षशतैर् अपि वक्तुं न शक्यते  ॥ विप्_४,१५।४३ ॥  
यतो हि श्लोकाविमावत्र चरितार्थौ  ॥ विप्_४,१५।४४ ॥  
तिस्त्रः कोट्यःसहस्राणामष्टाशीति शतानि च  ।  
कुमाराणां कृहाचार्याश्चापयोगेषु ये रताः  ॥ विप्_४,१५।४५ ॥  
सङ्ख्यानं यादवानां कः करिष्यति महात्मनाम्  ।  
यत्रायुतानामयुतलक्षेणास्ते सदाहुकः  ॥ विप्_४,१५।४६ ॥  
देवासुरे हता ये तु दैतेयाःसुमहाबलाः  ।  
उत्पन्नास्ते मनुष्येषु प्रमाणे च प्रभुत्वे च व्यवस्थितः  ।  
निदेशस्थायिनस्तस्य ववृधुःसर्वयादवाः  ॥ विप्_४,१५।४९ ॥  
इति प्रसूतिं वृष्णीनां यश्र्शृणोति नरः सदा  ।  
स सर्वैः पातकैर् मुक्तो विष्णुलोकं प्रपद्यते  ॥ विप्_४,१५।५० ॥  
इति श्रीविष्णुमहापुराणे चतुर्थांशे पञ्चदशो ऽध्यायः (१५)  
  
  
_____________________________________________________________  
  
  
श्रीपराशर उवाच  
इत्येष समासतस्ते यदोर्वंशः कथितः  ॥ विप्_४,१६।१ ॥  
अथ दुर्वसोर्वशमवधारय  ॥ विप्_४,१६।२ ॥  
दुर्वसोर्वह्निरात्मजः बह्नेर्भार्गः भार्गाद्भानुः ततश् च त्रयीसानुः तस्माच्च करन्दमः तस्यापि मरुत्तः  ॥ विप्_४,१६।३ ॥  
सोनपत्योभवत्  ॥ विप्_४,१६।४ ॥  
ततश् च पौरवं दुष्यन्तं पुत्रमकल्पयत्  ॥ विप्_४,१६।५ ॥  
एवं ययातिशापात्तद्वंशः पौरवमेव वंशं समाश्रितवान्  ॥ विप्_४,१६।६ ॥  
इति श्रीविष्णुमहापुरामे चुतुर्थांशे षोडशो ऽध्यायः (१६)  
  
  
_____________________________________________________________  
  
  
श्रीपराशर उवाच  
द्रुह्योस्तु तनयो बभ्रुः  ॥ विप्_४,१७।१ ॥  
बभ्रोःसेतुः  ॥ विप्_४,१७।२ ॥  
सेतुपुत्र आरब्धनामा  ॥ विप्_४,१७।३ ॥  
आरब्धस्यात्मजो गान्धारः गान्धारस्य धर्मः धर्मात् घृतः घृतात् दुर्दमः ततः प्रचेताः  ॥ विप्_४,१७।४ ॥  
प्रचेतसः पुत्रः शतधर्मः बहुलानां म्लेछानामुदीच्यानामाधिपत्यमकरोत्  ॥ विप्_४,१७।५ ॥  
इति विष्णुमहापुराणे चतुर्थांशे सप्तदशो ऽध्यायः (१७)  
  
  
_____________________________________________________________  
  
  
श्रीपराशर उवाच  
ययालेश्चातुर्थपुत्रस्यानोःसभानलचक्षुः परमेषुसञ्ज्ञास्त्रयः पुत्रा बभूवुः  ॥ विप्_४,१८।१ ॥सभानलपुत्रः कालानलः ॥ २ ॥  
कालानलात्सृञ्जयः  ॥ विप्_४,१८।३ ॥  
सृञ्जयात् पुरञ्जयः  ॥ विप्_४,१८।४ ॥  
पुरञ्जयाज्जनमेजयः  ॥ विप्_४,१८।५ ॥  
तस्मान्महाशालः  ॥ विप्_४,१८।६ ॥  
तस्माच्च महामनाः  ॥ विप्_४,१८।७ ॥  
तस्मादुशीनरतितीक्षू द्वौ पुत्रावुत्पन्नौ  ॥ विप्_४,१८।८ ॥  
उशीनरस्यापि शिबिनृगनवकृमि वर्माख्याः पञ्च पुत्रा बभूवुः  ॥ विप्_४,१८।९ ॥  
पृषदर्भसुवीरकेकयमद्रकाश्चत्वारशिशबिपुत्राः  ॥ विप्_४,१८।१० ॥  
तितीक्षोरपि रुशद्रथः पुत्रो ऽभूत्  ॥ विप्_४,१८।११ ॥  
तस्यापि हेमः हेमस्यापि सुतपाः सुतपसश् च बलिः  ॥ विप्_४,१८।१२ ॥  
यस्य क्षेत्रे दीर्घतमसाङ्गवङ्गकलिङ्गसुह्यपैण्ड्राख्यं वालेयं क्षत्रमजन्यत  ॥ विप्_४,१८।१३ ॥  
तन्नामसन्तसतिसञ्ज्ञाश् च पञ्चविषयाः बभूवुः  ॥ विप्_४,१८।१४ ॥  
अङ्गादनपानस्ततो दिविरथस्तस्माद्धर्मरथः  ॥ विप्_४,१८।१५ ॥  
ततश्चित्ररथः रोमपादसञ्ज्ञः  ॥ विप्_४,१८।१६ ॥  
यस्य दशरथो मित्रं जज्ञे  ॥ विप्_४,१८।१७ ॥  
यस्याजपुत्रो दशरथः शान्तां नाम कन्यामनपत्यस्यदुहितृत्वे युयोज  ॥ विप्_४,१८।१८ ॥  
रोमपादाच्चतुरङ्गः तस्मात्पृथुलाक्षः  ॥ विप्_४,१८।१९ ॥  
ततश्चम्पः यश्चम्पां निवेशायामास  ॥ विप्_४,१८।२० ॥  
चम्पस्य हर्यङ्गो नामात्मजो ऽभूत्  ॥ विप्_४,१८।२१ ॥  
हर्यङ्गाद्भद्ररथः भद्ररथाद्बृहद्रथः बृहद्रथाद्बृहत्कर्मा बृहत्कर्मणश् च वृहद्भानुस्तस्माच्च बृहन्मनाः बृहन्मनसो जयद्रथः  ॥ विप्_४,१८।२२ ॥  
जयद्रथो ब्रहमक्षत्रान्तरालसम्भूत्यां पत्न्यां विजयं नाम पुत्रमजीजनत्  ॥ विप्_४,१८।२३ ॥  
विजयश् च धृतिं पुत्रमवाप  ॥ विप्_४,१८।२४ ॥  
तस्यापि धृतव्रतः पुत्रो ऽभूत्  ॥ विप्_४,१८।२५ ॥  
धृतव्रतात्सत्यकर्मा  ॥ विप्_४,१८।२६ ॥  
सत्यकर्मणस्त्वतिरथः  ॥ विप्_४,१८।२७ ॥  
यो गङ्गाङ्गतो मञ्जूषागतं पृथापविद्धं कर्णं पुत्रमवाप  ॥ विप्_४,१८।२८ ॥  
कर्णाद्वृषसेनः इत्येतदन्ता अङ्गवंश्याः  ॥ विप्_४,१८।२९ ॥  
अतश् च पुरुवंशं श्रोतुमर्हसि  ॥ विप्_४,१८।३० ॥  
इति श्रीविष्णुमहापुराणे चतुर्थांशे ऽष्टादशो ऽध्यायः (१८)  
  
  
_____________________________________________________________  
  
  
श्रीपराशर उवाच  
पूरोर्जनमेजयस्तस्यापि प्रचिन्वान् प्रचिन्वतः प्रवीरः प्रवीरान्मनस्युर्मनस्योश्चाभयदः तस्यापि सुद्युःसुद्योर् बहुगतः तस्यापि संयातिःसंयातेरहंयातिः ततो रौद्राश्वः  ॥ विप्_४,१९।१ ॥  
ऋतेषुकक्षेषुस्थण्डिलेषुकृतेषुजलेषुधर्मेधृतेषुस्थलेषुसन्नतेषुनामानो रौद्राश्वस्य दश पुत्रा बभूवुः  ॥ विप्_४,१९।२ ॥  
ऋतेषोरन्तिनारः पुत्रो ऽभूत्  ॥ विप्_४,१९।३ ॥  
सुमतिमप्रतिरथं ध्रुवं चाप्यन्तिनारः पुत्रानवाप  ॥ विप्_४,१९।४ ॥  
अप्रतिरषस्य कण्वः पुत्रो ऽभूत्  ॥ विप्_४,१९।५ ॥  
तस्यापि मेधातिथिः  ॥ विप्_४,१९।६ ॥  
यतः कण्वायना द्विजा बभूवुः  ॥ विप्_४,१९।७ ॥  
अप्रतिरथस्यापरः पुत्रो ऽभूदैलीनः  ॥ विप्_४,१९।८ ॥  
एलीनस्य दुष्यन्ताद्याश्चत्वारः पुत्रा बभूवुः  ॥ विप्_४,१९।९ ॥  
दुष्यन्ताच्चक्रवर्ती भरतो ऽभूत्  ॥ विप्_४,१९।१० ॥  
यन्नामहेतुर्देवैः श्लेको गीयते  ॥ विप्_४,१९।११ ॥  
माता भस्त्र पितुः पुत्रो येन जातः स एव सः  ।  
भरस्व पुत्रं दुष्यन्तमावमंस्थाः शकुन्तलाम्  ॥ विप्_४,१९।१२ ॥  
रेतोधाः पुत्रो नयति नरदेव यमक्षयात्  ।  
त्वं चास्य धाता गर्भस्य सत्यमाह शकुन्तला  ॥ विप्_४,१९।१३ ॥  
भरतस्य पत्नित्रये नव पुत्रा बभूवुः  ॥ विप्_४,१९।१४ ॥  
नैते ममानुरूपा इत्यभिहितास्तन्मातरः परित्यागभयात्तत्पुत्राञ्जघ्नुः  ॥ विप्_४,१९।१५ ॥  
ततोस्य वितथे पुत्रजन्मनि पुत्रार्थिनो मरुत्सोमयाजिनो दीर्घतमसः पार्ष्ण्यपास्तद्वृहस्पतिवीर्यादुतथ्यपत्न्यां ममतायां समुत्पन्नो भरद्वाजाख्यः पुत्रो मरुद्भिर् दत्तः  ॥ विप्_४,१९।१६ ॥  
तस्यापि नामनिर्वचनश्लोकः पठ्यते  ॥ विप्_४,१९।१७ ॥  
मूढे भर द्वाजमिमं भरद्वाजं बृहस्पते । यातौ यदुक्त्वा पितरौ भरद्वाजस्ततस्त्वयम्  ॥ विप्_४,१९।१७ ॥  
भरद्वाजःस तस्य वितथे पुत्रजन्मनि मरुद्भिर् दत्तः ततो वितथसञ्ज्ञामवाप  ॥ विप्_४,१९।१९ ॥  
वितथस्यापि मन्युः पुत्रो ऽभवत्  ॥ विप्_४,१९।२० ॥  
बृहत्क्षत्रमहावीर्यनगरगर्गा अभवन्मन्युपुत्राः  ॥ विप्_४,१९।२१ ॥  
नगरस्य सङ्कृतिःसङ्कृतेर्गुरुप्रीतिरन्तिदेवौ  ॥ विप्_४,१९।२२ ॥  
गर्गाच्छिनिः ततश् च गार्ग्याः शैन्याः क्षत्रोपेता द्विजातयो बभूवु  ॥ विप्_४,१९।२३ ॥  
महावीर्याच्च दुरुक्षयो नाम पुत्रो ऽभवत्  ॥ विप्_४,१९।२४ ॥  
तस्य त्रय्यारुणिः पुष्करिणः कपिश् च पुत्रक्षयमभूत्  ॥ विप्_४,१९।२५ ॥  
तच्च पुत्रत्रितयमपि पश्चाद्विप्रतामुपजगाम्  ॥ विप्_४,१९।२६ ॥  
बृहत्क्ष६स्य सुहोत्रः  ॥ विप्_४,१९।२७ ॥  
सुहोत्रद्धस्ती य इदं हस्तिनपुरमावासयामास  ॥ विप्_४,१९।२८ ॥  
अजमीढद्विजमीढास्त्रयो  ॥ विप्_४,१९।२९ ॥  
अजमीढात्कण्वः  ॥ विप्_४,१९।३० ॥  
कण्वान्मेधातिथिः  ॥ विप्_४,१९।३१ ॥  
यतः कण्वायना द्विजाः  ॥ विप्_४,१९।३२ ॥  
अजमीढस्यान्यः पुत्रो बृहदिषुः  ॥ विप्_४,१९।३३ ॥  
बृहदिषोर्बृहद्धनुर्बृहद्धनुषश् च बृहत्कर्मा ततश् च जयद्रथस्तस्मादपिविश्वजित्  ॥ विप्_४,१९।३४ ॥  
ततश् च सेनजित्  ॥ विप्_४,१९।३५ ॥  
रुचिराश्वकाश्यदृढहनुवत्सनुसञ्ज्ञाःसेनजितः पुत्राः  ॥ विप्_४,१९।३६ ॥  
रुचिराश्वपुत्रः पृथुसेनः पृथुसेनात्पारः  ॥ विप्_४,१९।३७ ॥  
पारान्नीलः  ॥ विप्_४,१९।३८ ॥  
तस्यैकशतं पुत्राणाम्  ॥ विप्_४,१९।३९ ॥  
तेषां प्रधानः काम्पिल्याधिपतिःसमरः  ॥ विप्_४,१९।४० ॥  
समरस्यापि पारसुपारसदश्वास्त्रयःच पुत्राः  ॥ विप्_४,१९।४१ ॥  
सुपारात्पृथुः पृथोःसुकृतेर्विभ्राजः  ॥ विप्_४,१९।४२ ॥  
तस्माच्चाणुहः  ॥ विप्_४,१९।४३ ॥  
यः शुकदुहितरङ्कीर्ति नामोपयेमे  ॥ विप्_४,१९।४४ ॥  
अणुहाद्ब्रह्यदत्तः  ॥ विप्_४,१९।४५ ॥  
ततश् च विष्वक्सेनस्तस्मादुदक्सेनः  ॥ विप्_४,१९।४६ ॥  
भल्लाभस्तस्य चात्मजः  ॥ विप्_४,१९।४७ ॥  
द्विजमीढस्य तु यवीनरसञ्ज्ञः पुत्रः  ॥ विप्_४,१९।४८ ॥  
तस्यापि धृतिमांस्तस्माच्च सत्यधृतिस्ततश् च दृढनेमिस्तस्माच्च सुपार्श्वस्ततःसुमतिस्ततश् च सन्नतिमान्  ॥ विप्_४,१९।४९ ॥  
सन्नतिमतः कृतः पुत्रो ऽभूत्  ॥ विप्_४,१९।५० ॥  
यं हिरण्यनाभो योगमध्यापयामास  ॥ विप्_४,१९।५१ ॥  
यश्चतुर्विंशतिप्राच्यसामागानां संहिताश्चकार  ॥ विप्_४,१९।५२ ॥  
कृताच्चोग्रायुधः  ॥ विप्_४,१९।५३ ॥  
येन प्राचुर्येण नीपक्षयः कृतः  ॥ विप्_४,१९।५४ ॥  
उग्रायुघात्क्षेम्यः क्षेम्यात्सुधीरस्तस्माद्रिपुञ्जयः तस्माच्च बहुरथैत्येते पौरवाः  ॥ विप्_४,१९।५५ ॥  
अजमीढस्य नलिनी नाम पत्नी तस्यां नीलसञ्ज्ञः पुत्रो ऽभवत्  ॥ विप्_४,१९।५६ ॥  
तस्मादपि शान्तिः शान्तेःसुशान्तिःसुशान्तेः पुरञ्जयः तस्माच्च ऋक्षः  ॥ विप्_४,१९।५७ ॥  
ततश् च हर्यश्वः  ॥ विप्_४,१९।५८ ॥  
तस्मान्मुद्गलसृञ्जयबृहदिषुयवीनरकाम्पिल्यसञ्ज्ञाः पञ्चानामैव तेषां विषयाणां रक्षणायालमेते मत्पुत्रा इति पित्राभिहिताः पाञ्चालाः  ॥ विप्_४,१९।५९ ॥  
मुद्रलाच्च मौद्गल्याः क्षत्रोपेता द्विजातयो बभूवुः  ॥ विप्_४,१९।६० ॥  
मुद्गलाद्धर्यश्वः  ॥ विप्_४,१९।६१ ॥  
हर्यश्वाद्दिवोदासो ऽहल्या च मिथुनमभूत्  ॥ विप्_४,१९।६२ ॥  
शरद्वतश्चाहल्यायां शतानन्दो ऽभवत्  ॥ विप्_४,१९।६३ ॥  
शतानन्दात्सत्यधृतिर्धनुर्वेदान्तगो जज्ञे  ॥ विप्_४,१९।६४ ॥  
सत्यधृतेर्वराप्सरसमुर्वशीं दृष्ट्वा रेतस्कन्नं शरस्तम्बे पपात  ॥ विप्_४,१९।६५ ॥  
तच्च द्विधागतमपत्यद्वयं कुमारः कन्या चाभवत्  ॥ विप्_४,१९।६६ ॥  
तौ च मृगयामुपयातः शन्तनुर्दृष्ट्वा कृपया जग्राह  ॥ विप्_४,१९।६७ ॥  
ततः कुन्या चाश्वत्थाम्नो जननी कृपी द्रोणाचार्यस्य पत्न्य भवत्  ॥ विप्_४,१९।६८ ॥  
दिवोदासस्य पुत्रो मित्रायुः  ॥ विप्_४,१९।६९ ॥  
मित्रायोश्चयवनो नाम राजा  ॥ विप्_४,१९।७० ॥  
च्यवनात्सुदासः सुदासात्सौदासः सौदासात्सहदेवस्तस्यापि सोमकः  ॥ विप्_४,१९।७१ ॥  
सोमकाज्जन्तुः पुत्रशतज्येष्ठो ऽभवत्  ॥ विप्_४,१९।७२ ॥  
तेषां यवीयान् पृषतः पृषताद् द्रुपदस् तस्माच्च धृष्टद्युम्नस्ततोधृष्टकेतुः  ॥ विप्_४,१९।७३ ॥अजमीढस्यान्यो ऋक्षनामा पुत्रो ऽभवत् ॥ ७४ ॥  
तस्य संवरणः  ॥ विप्_४,१९।७५ ॥  
संवरणात्सुरः  ॥ विप्_४,१९।७६ ॥  
य इदं धर्मक्षेत्रं कुरुक्षेत्रं चकार  ॥ विप्_४,१९।७७ ॥  
सुधनुर्जह्नुपरीक्षित्प्रमुखाः कुरोः बभूवुः  ॥ विप्_४,१९।७८ ॥  
सुधनुषः पुत्रःसुहो६स्तस्माच्च्यवनः च्यवनात् कृतकः  ॥ विप्_४,१९।७९ ॥  
ततश्चोपरिचरो वसुः  ॥ विप्_४,१९।८० ॥  
बृहद्रथप्रत्यग्रकुशाम्बकुचेलमात्स्यप्रमुखाः वसोः पुत्राःसप्ताजायन्त  ॥ विप्_४,१९।८१ ॥  
वृहद्रथात्कुशाग्रः कुशाग्राद्वृषभः वृषभात् पुष्पवान् तस्मात्सत्यहितः तस्मात्सुधन्वा तस्य च जतुः  ॥ विप्_४,१९।८२ ॥  
बृंहद्रथाच्चान्यः शकलद्वयजन्मा जरया सन्धितो जरासन्धनामा  ॥ विप्_४,१९।८३ ॥  
तस्मात्सहदेवःसहदेवात्सोमपस्ततश् च श्रुतिश्रवाः  ॥ विप्_४,१९।८४ ॥  
इत्येते मया मागधा भूपालाः कथिताः  ॥ विप्_४,१९।८५ ॥  
इति श्रीविष्णुमहापुराणे चतुर्थांश एकोनविंशो ऽध्यायः (१९)  
  
  
_____________________________________________________________  
  
  
श्रीपराशर उवाच  
परीक्षितश् च जनमेजयश्रुतसेनोग्रसेनभीमसेनाश्चात्वारः पुत्राः  ॥ विप्_४,२०।१ ॥  
जह्नोस्तु सुरथोनामात्मजो बभूव  ॥ विप्_४,२०।२ ॥  
तस्यापि विदूरथः  ॥ विप्_४,२०।३ ॥  
तस्मात्सार्वभोमःसार्वभौमाज्जयत्सेनस्तस्मादाराधितस्ततश्चायुतायुरयुतायोरक्रोधनः  ॥ विप्_४,२०।४ ॥  
तस्माद्देवातिथिः  ॥ विप्_४,२०।५ ॥  
ततश् च ऋक्षो ऽन्योभवत्  ॥ विप्_४,२०।६ ॥  
ऋक्षाद्भीमसेनस्ततश् च दिलीपः  ॥ विप्_४,२०।७ ॥  
दिलीपात् प्रतीपः  ॥ विप्_४,२०।८ ॥  
तस्यापि देवापिशन्तनुबाह्लीकसञ्ज्ञास्त्रयः पुत्रा बभूवुः  ॥ विप्_४,२०।९ ॥  
देवापिर्बाल एवारण्यं विवेश  ॥ विप्_४,२०।१० ॥  
शन्तनुस्तु महीपालो ऽभूत्  ॥ विप्_४,२०।११ ॥  
अयं च तस्य श्लोकः पृथिव्यां गीयते  ॥ विप्_४,२०।१२ ॥  
यंयं कराभ्यां स्पृशति वीर्णं यौवनमेति सः  ।  
शान्तिं चाप्नोति येनाग्र्यां कर्मणा तेन शन्तनुः  ॥ विप्_४,२०।१३ ॥  
तस्य च शन्तनो हाष्ट्रे द्वादशवर्षाणि देवो न ववर्ष  ॥ विप्_४,२०।१४ ॥  
ततश्चाशेषराष्ट्रविनाशमवेक्ष्यासौ राजा ब्राह्मणानपृच्छत् कस्मादस्माकं राष्ट्रे देवो न वर्षति को ममापराध इति  ॥ विप्_४,२०।१५ ॥  
ततश् च तमूचुर्ब्राह्मणाः  ॥ विप्_४,२०।१६ ॥  
अग्रजस्य ते हीयमवनिस्त्वया सम्भुज्यते अतः परिवेत्ता त्वमित्युक्तःस राजा पुनस्तानपृच्छत्  ॥ विप्_४,२०।१७ ॥  
किं मयात्र विधेयमिति  ॥ विप्_४,२०।१८ ॥  
ततस्ते पुनरप्यूचुः  ॥ विप्_४,२०।१९ ॥  
यावद्देवापिर्न पतनादिभिर् देषैर् अभिभूयते तावदेतत्तस्यार्हं राज्यम्  ॥ विप्_४,२०।२० ॥  
तदलमेतेन तु तस्मैदीयतामित्युक्ते तस्यं मन्त्रिप्रवरेणाश्मराविणा तत्रारण्ये तपस्विनो वेदवादविरोधवक्तारः प्रयुक्ताः  ॥ विप्_४,२०।२१ ॥  
तैर् अस्याप्य् अतिऋजुमतेर् महीपतिपुत्रस्य बुद्धिर् वेदवादविरोधमार्गानुसारिण्यक्रियत  ॥ विप्_४,२०।२२ ॥  
राजा च शन्तनुर्द्विजवचनोत्पन्नपरिदेवनशोकस्तान् ब्राह्मणानग्रतः कृत्वाग्रजस्य प्रदानायारण्यं जगाम  ॥ विप्_४,२०।२३ ॥  
तदाश्रममुपगताश् च तमवनतमवनीपतिपुत्रं देवापिमुपतस्थुः  ॥ विप्_४,२०।२४ ॥  
ते ब्राह्मणा वेदवादानुबन्धीनि वचांसि राज्यमग्रजेन कर्तव्यमित्यर्थवन्ति तमूचुः  ॥ विप्_४,२०।२५ ॥  
असावपि देवापिर्वेदवादविरोधयुक्तिदूषितमनेकप्रकारं तानाह  ॥ विप्_४,२०।२६ ॥  
ततस्ते ब्राह्मणाः शन्तनुमूचुः  ॥ विप्_४,२०।२७ ॥  
आगच्छ हे राजन्नलमत्रातिनिर्बधेन प्रशान्त एवासावना वृष्टिदोषः पतितोयमनादिकालमभिहितवेदवचनदूषणोच्चरणात्  ॥ विप्_४,२०।२८ ॥  
पतिते चाग्रजे नैव ते परिवेतृत्वं भवतीत्युक्तः शन्तनुःस्वपुरमागम्य राज्यमकरोत्  ॥ विप्_४,२०।२९ ॥  
वेदवादविरोधवचनोच्चारणदूषिते च तस्मिन्देवापौ तिष्ठत्यपि ज्येष्ठभ्रातर्यखिलसस्यनिष्पत्तये ववर्ष भगवान्पर्जन्यः  ॥ विप्_४,२०।३० ॥  
बाह्लीकात्सोमदत्तः पुत्रो ऽभूत्  ॥ विप्_४,२०।३१ ॥  
सोमदत्तस्यापि भूरिभूरिश्रवशल्यसञ्ज्ञास्त्रयः पुत्रा बभूवुः  ॥ विप्_४,२०।३२ ॥  
शन्तनोरप्यमरनद्यां जाह्नव्यामुदारकीर्तिरशेषशास्त्रर्थविद्भीष्मः पुत्रो ऽभूत्  ॥ विप्_४,२०।३३ ॥  
सत्यवत्यां च चित्राङ्गदविचित्रवीर्यौ द्वौ पुत्रावुत्पादयामास शन्तनुः  ॥ विप्_४,२०।३४ ॥  
चित्राङ्गदस्तु बाल एव चित्राङ्गदेनैव गन्धर्वोणाहवे निहतः  ॥ विप्_४,२०।३५ ॥  
विचित्रवीर्यो ऽपि काशीराजतनये अम्बांवालिके उपयेमे  ॥ विप्_४,२०।३६ ॥  
तदुपभोगातिखेदाच्च यक्ष्मणा गृहीतः स पञ्चत्वमगमत्  ॥ विप्_४,२०।३७ ॥  
सत्यवतीनियोगाच्च मत्पुत्रः कृष्णद्वैपायनो मातुर्वचनमनतिक्रमणीयमिति कृत्वा विचित्रवीर्यक्षेत्रे धृतराष्ट्रपाण्डुतत्प्रहितभुजिष्यायां विदुरं चोत्पादयामास  ॥ विप्_४,२०।३८ ॥  
धतराष्ट्रोपि गान्धार्यां दुर्योधनदुः शासनप्रधानं पुत्रशतमुत्पादयामास  ॥ विप्_४,२०।३९ ॥  
पाण्ढोरप्यरण्ये मृगयायामृषिशापोपहतप्रजाजननसामर्थ्यस्य धर्मवायुशक्रैर् युधिष्ठिरभीमसेनार्जुनाः कुन्त्यां नकुलसहदेवौ चाश्विभ्यां माद्रयां पञ्चपुत्राःसमुत्पादिताः  ॥ विप्_४,२०।४० ॥  
तेषां च द्रौपद्यां पञ्चैव बभूवुः  ॥ विप्_४,२०।४१ ॥  
युधिष्ठिरात्प्रतिविन्ध्यः भीमसेनाच्छुतसेनः श्रुतकीर्तिरर्जुनाच्छुतानीको नकुलाच्छुतकर्मा सहदेवात्  ॥ विप्_४,२०।४२ ॥  
काशी च भीमसेनादेव सर्वगं सुतमवाप  ॥ विप्_४,२०।४३ ॥  
यौधेयी युधिष्छिराद्देवकं पुत्रमवाप  ॥ विप्_४,२०।४४ ॥  
हिडिम्बा घटोत्कचं भीमसेनात्पुत्रं लेभे  ॥ विप्_४,२०।४५ ॥  
काशी च भीमसेनादेव सर्वगं सुतमवाप  ॥ विप्_४,२०।४६ ॥  
सहदेवाच्च विजयी कुहोत्रं पुत्रमवाप  ॥ विप्_४,२०।४७ ॥  
रेणुमत्यां च नकुलोपि निरमित्रमजीजनत्  ॥ विप्_४,२०।४८ ॥  
अर्जुनस्याप्युलूप्यां नागकन्यायामिरावान्नाम पुत्रो ऽभवत्  ॥ विप्_४,२०।४९ ॥  
मणीपुरपतिपुत्र्यां पुत्रिकाधर्मेण बब्रुवाहनं नाम पुत्रमर्जुनो ऽजनयत्  ॥ विप्_४,२०।५० ॥  
सुभद्रायां चार्भकत्वेपि योसावतिबलपराक्रमःसमस्तारातिरथजेता सो ऽभिमन्युरजायत  ॥ विप्_४,२०।५१ ॥  
अभिमन्योरुत्तरायां परिक्षीणेषु कुरुष्वश्वत्थामप्रयुक्तब्रह्मस्त्रेण गर्भ एव भस्मीकृतो भगवतःसकलसुरासुरवन्दितचरणयुगलस्यात्मेच्छया कारममानुषरूपधारीणोनुभावात्पुनर्जीवितमवाप्य परीक्षिज्जज्ञे  ॥ विप्_४,२०।५२ ॥  
यो ऽयं साम्प्रतमेदद्भूमण्डलमखण्डितायतिधर्मेण पालयतीति  ॥ विप्_४,२०।५३ ॥  
इति श्रीविष्णुमहापुराणे चतुर्थांशे विंशो ऽध्यायः (२० )  
  
  
_____________________________________________________________  
  
  
श्रीपराशर उवाच  
अतः परं भविष्यानहं भूपालान्कीर्तयिष्यामि  ॥ विप्_४,२१।१ ॥  
यो ऽयं साम्प्रतमवनीपतिः परीक्षित्तस्यापि जनमेजयश्रुतसेनोग्रसेनभीमसेनाश्चत्वारः पुत्रा भविष्यन्ति  ॥ विप्_४,२१।२ ॥  
जनमेजयस्यापि शतानीको भविष्यति  ॥ विप्_४,२१।३ ॥  
यो ऽसौ याज्ञवल्क्याद्वेदमधीत्य कृपादस्त्राम्यवाप्य विषमविषयविरक्तचित्तवृत्तिश् च शौनकोपदेशादात्मज्ञानप्रवीणः परं निर्वाणमवाप्स्यति  ॥ विप्_४,२१।४ ॥  
शतानीकादश्वमेधदत्तो भविता  ॥ विप्_४,२१।५ ॥  
तस्मादप्यचधिसीमकृष्णः  ॥ विप्_४,२१।६ ॥  
अधिसीमकृष्णान्निचक्नुः  ॥ विप्_४,२१।७ ॥  
यो गङ्गयापहृते हस्तिनपुरे कौशाम्ब्यां निवत्स्यति  ॥ विप्_४,२१।८ ॥  
तस्या प्युष्मः पुत्रो भविता  ॥ विप्_४,२१।९ ॥  
उष्णाद्विचित्ररथः  ॥ विप्_४,२१।१० ॥  
ततः शुचिरथः  ॥ विप्_४,२१।११ ॥  
तस्माद्वृष्णिमांस्ततःसुषेणस्तस्यापि सुनीथःसुनीथान्नृपचक्षुस्तस्मादपि सुखिबलस्तस्य च पारिप्लवस्ततश् च सुनयस्तस्यापि मेधावी  ॥ विप्_४,२१।१२ ॥  
मेधाविनो रिपुञ्जयस्ततोर्वस्तस्माच्च तिग्मस्तस्माद्बृहद्रथः बृहद्रथाद्वसुदासः  ॥ विप्_४,२१।१३ ॥  
ततो ऽपरः शतनीकः  ॥ विप्_४,२१।१४ ॥  
तस्माच्चोदयन उदयनाद्विहीनरस्ततश्चदण्डपाणिस्ततो निमित्तः  ॥ विप्_४,२१।१५ ॥  
तस्माच्च क्षेमकः  ॥ विप्_४,२१।१६ ॥  
अत्रायं श्लोकः  ॥ विप्_४,२१।१७ ॥  
ब्रह्मक्षत्रस्य यो यो निर्वंशो देवर्षिसत्कृतः  ।  
क्षेमकं प्राप्य राजानं संस्थानं प्राप्यते कलौ  ॥ विप्_४,२१।१८ ॥  
इति श्रीविष्णुमहापुराणे चतुर्थांश एवविंशो ऽध्यायः (२१)  
  
  
_____________________________________________________________  
  
  
श्रीपराशर उवाच  
अतश्चेक्ष्वाकवो भविष्याः पार्थिवाः कथ्यन्ते  ॥ विप्_४,२२।१ ॥  
बृहद्बलस्य पुत्रो बृहत्क्षणः  ॥ विप्_४,२२।२ ॥  
तस्मादुरुक्षयस्तस्माच्च वत्सव्यूहस्ततश् च प्रतिव्योमस्तस्मादपि दिवारकः  ॥ विप्_४,२२।३ ॥  
तस्मात्सहदेवः सहदेवाद्बृहदश्वस्तत्सूनुर्भानुरथस्तस्य चज प्रतीताश्वस्तस्यापि सुप्रतीकस्ततश् च मरुदेवस्ततः सुनक्षत्रस्तमात्किन्नरः  ॥ विप्_४,२२।४ ॥  
किन्नरादन्तरिक्षस्तस्मात्सुपर्णस्ततश्चामित्रजित्  ॥ विप्_४,२२।५ ॥  
ततश् च बृहद्भाजस्तस्यापि धर्मी धर्मीणः कृतञ्जयः  ॥ विप्_४,२२।६ ॥  
कृतञ्जयाद्रणञ्जयः  ॥ विप्_४,२२।७ ॥  
रणञ्जयात्सञ्जयस्तस्माच्छाक्यश्छाक्याच्छुद्धोदनस्तस्माद्राहुलस्ततः प्रसेनजित्  ॥ विप्_४,२२।८ ॥  
ततश् च क्षुद्रकस्ततश्चज कुण्डकस्तस्मादपि सुरथः  ॥ विप्_४,२२।९ ॥  
तत्पुत्रश् च सुमित्रः  ॥ विप्_४,२२।१० ॥  
इत्येते चेक्ष्वाकवो बृहद्बलान्वयाः  ॥ विप्_४,२२।११ ॥  
अत्रानुवंशश्लोकः  ॥ विप्_४,२२।१२ ॥  
इक्ष्वाकूणामयं वंशःसुमित्रान्तो भविष्यति  ।  
यतस्तं प्राप्य राजानं संस्थां प्राप्स्यति वै कलौ  ॥ विप्_४,२२।१३ ॥  
इति श्रीमहाविष्णुपुराणे चुतुर्थांशे द्वाविंशो ऽध्यायः (२२)  
  
  
_____________________________________________________________  
  
  
श्रीपराशर उवाच  
मागधानां बार्हद्रथानां भाविनामनुक्रमं कथयिष्यामि  ॥ विप्_४,२३।१ ॥  
अत्र हि वंशे महाबलपराक्रमा जरांसन्धप्रधाना बभूवुः  ॥ विप्_४,२३।२ ॥  
जरासन्धस्य पुत्रः सहदेवः  ॥ विप्_४,२३।३ ॥  
सहदेवात्सोमापिस्तस्यानुश्रुतश्रवास्तस्याप्ययुतायुस्ततश् च निरमित्रस्तत्तनयःसुनेत्रस्तस्मादपि बृहत्कर्मा  ॥ विप्_४,२३।४ ॥  
ततश् च सेनजित्ततश् च श्रुतञ्जयस्ततो विप्रस्तस्य च पुत्रः शुचिनामा भविष्यति  ॥ विप्_४,२३।५ ॥  
तस्यापि क्षेम्यस्ततश् च सुव्रतःसुव्रताद्धर्मस्ततःसुश्रवा  ॥ विप्_४,२३।६ ॥  
ततो दृढसेनः  ॥ विप्_४,२३।७ ॥  
तस्मात्सुबलः  ॥ विप्_४,२३।८ ॥  
सुबलात्सुनीतो भविता  ॥ विप्_४,२३।९ ॥  
ततःसत्यजित्  ॥ विप्_४,२३।१० ॥  
तस्माद्विश्वजित्  ॥ विप्_४,२३।११ ॥  
तस्यापि रिपुञ्जयः  ॥ विप्_४,२३।१२ ॥  
इत्येते बार्हद्रथा भूपतयो वर्षसहस्रमेकं भविष्यन्ति  ॥ विप्_४,२३।१३ ॥  
इति श्रीविष्णुमहापुराणे चतुर्थांशे त्रयोविंशो ऽध्यायः (२३)  
  
  
_____________________________________________________________  
  
  
श्रीपराशर उवाच  
यो ऽयं रिपुञ्जयो नाम बार्हद्रथोन्त्यः तस्यामात्यो मुनिको नाम भविष्यति  ॥ विप्_४,२४।१ ॥  
स चैनं स्वामिनं हत्वा स्वुपुत्रं प्रद्योतनामानमभिषेक्ष्यति  ॥ विप्_४,२४।२ ॥  
तस्यापि बलाकनामा पुत्रो भविता  ॥ विप्_४,२४।३ ॥  
ततश् च विशाखुयूपः  ॥ विप्_४,२४।४ ॥  
तत्पुत्रो जनकः  ॥ विप्_४,२४।५ ॥  
तस्य च नन्दिवर्धनः  ॥ विप्_४,२४।६ ॥  
ततो नन्दी  ॥ विप्_४,२४।७ ॥  
इत्येतेष्टित्रिंशदुत्तरमष्टशतं पञ्च प्रद्योताः पृथिवीं भोक्ष्यन्ति  ॥ विप्_४,२४।८ ॥  
ततश् च शिशुनाभः  ॥ विप्_४,२४।९ ॥  
तत्पुत्रः काकवर्णो भविता  ॥ विप्_४,२४।१० ॥  
तस्य च पुत्रः क्षेमधर्मा  ॥ विप्_४,२४।११ ॥  
तस्यापि क्षतौजाः  ॥ विप्_४,२४।१२ ॥  
तत्पुत्रो विधिसारः  ॥ विप्_४,२४।१३ ॥  
ततश्चाजातशत्रुः  ॥ विप्_४,२४।१४ ॥  
तस्मादर्भकः  ॥ विप्_४,२४।१५ ॥  
तस्माच्चोदयनः  ॥ विप्_४,२४।१६ ॥  
तस्मादपिनन्दिवर्धनः  ॥ विप्_४,२४।१७ ॥  
ततो महानन्दी  ॥ विप्_४,२४।१८ ॥  
इत्येते शैशनाभा भूपालास्त्रीणि वर्षशतानि द्विषष्ट्यधिकानि भविष्यन्ति  ॥ विप्_४,२४।१९ ॥  
महानन्दि नस्ततः शूद्रगर्भोद्भवोतिलुब्धोतिबलो महापद्मनामा नन्दः परशुराम इवारपो ऽखिलक्षत्रान्तकरी भविष्यति  ॥ विप्_४,२४।२० ॥  
ततः प्रभृति शुद्रा भूपाला भविष्यन्ति  ॥ विप्_४,२४।२१ ॥  
स चैकच्छत्रामनुल्लङ्घितशासनो महापद्मः पृथिवीं भोक्ष्यते  ॥ विप्_४,२४।२२ ॥  
तस्याप्यष्टौ सुताःसुमाल्याद्य भवितारः  ॥ विप्_४,२४।२३ ॥  
तस्य महापद्मस्यानुपृथिवीं भोक्ष्यन्ति  ॥ विप्_४,२४।२४ ॥  
महापद्मपुत्राश्चकं वर्षशतमवनीपतयो भविष्यन्ति  ॥ विप्_४,२४।२५ ॥  
ततश् च नवचैतान्नन्दान् कौटिल्यो ब्राह्मणःसमुद्धरिष्यति  ॥ विप्_४,२४।२६ ॥  
तेषामभावे मौर्व्याः पृथिवीं भोक्ष्यन्ति  ॥ विप्_४,२४।२७ ॥  
कौटिल्य एव चन्द्रगुप्तसुत्पन्नं राज्ये ऽभिषेक्ष्यति  ॥ विप्_४,२४।२८ ॥  
तस्यापि पुत्रो बिन्दुसारो भविष्यति  ॥ विप्_४,२४।२९ ॥  
तस्याप्यशोकवर्धनस्ततःसुयशास्ततश् च दशरथस्ततश् च संयुतस्ततः शलिशुकस्तस्मात्सोमशर्मा तस्यापि सोमशर्ममः शतधन्वा  ॥ विप्_४,२४।३० ॥  
तस्यानुबृहद्रथनामा भविता  ॥ विप्_४,२४।३१ ॥  
एवमेते मौर्या दश भूप तयो भविष्यन्ति अब्दशतं सप्तत्रिंशदुत्तरम्  ॥ विप्_४,२४।३२ ॥  
तेषामन्ते पृथिवीं दश शुङ्गा भोक्ष्यन्ति  ॥ विप्_४,२४।३३ ॥  
पुषयमीत्रःसेनापतिःस्वामिनं हत्वा राज्यं करिष्यति तस्यात्मजो ऽग्निमित्रः  ॥ विप्_४,२४।३४ ॥  
तस्मात्सुज्योष्ठस्ततो वसुमित्रस्तस्मादप्युदङ्कस्ततः पुलिन्दकस्ततो घोषवसुस्कस्मादपि बज्रमित्रस्ततो भगवतः  ॥ विप्_४,२४।३५ ॥  
तस्माद्देवभूतिः  ॥ विप्_४,२४।३६ ॥  
इत्येते शुङ्गा द्वादशोत्तरं वर्षशतं पृथिवीं भोक्ष्यन्ति  ॥ विप्_४,२४।३७ ॥  
ततः कण्वानेषाभूर्यास्यति  ॥ विप्_४,२४।३८ ॥  
देवभूतिं तु शुङ्गराजानं व्यसनिनं तस्यैवामात्यः कण्वो वसुदेवनामा तं निहत्य स्वयमवनीं भोक्ष्यति  ॥ विप्_४,२४।३९ ॥  
तस्य पुत्रो भूमित्रस्तस्यापि नारायणः  ॥ विप्_४,२४।४० ॥  
नारायणात्मजःसुशर्मा  ॥ विप्_४,२४।४१ ॥  
एते काम्वायनाश्चत्वारः पञ्चचत्वारीशदूर्षाणि भूपतयो भविष्यन्ति  ॥ विप्_४,२४।४२ ॥  
सुशर्माणं तु काण्वं तद्भूत्यो बलिपुच्छकनामा हत्वान्द्रजातीयो वसुधां भोक्ष्यति  ॥ विप्_४,२४।४३ ॥  
ततश् च कृष्णनामा तद्भ्राता पृथिवीपतिर्भविष्यति  ॥ विप्_४,२४।४४ ॥  
तस्यापि पुत्रः शान्तकर्णिस्तस्यापि पूर्मोत्सङ्गस्तत्पुत्रः शतकर्मिस्तस्माच्च लम्बोदरस्तस्माच्च पिलकस्ततो मेघस्वाति स्ततः पटुमान्  ॥ विप्_४,२४।४५ ॥  
ततश्चारिष्टकर्मा ततो हालाहलः  ॥ विप्_४,२४।४६ ॥  
हालाहलात्पललकस्ततः पुलिन्दसेनस्ततः सुन्दरस्ततःसातकर्णिः शिवस्वातिस्ततश् च गोमतिपुत्रस्तत्पुत्रो ऽलिमान्  ॥ विप्_४,२४।४७ ॥  
तस्यापि शान्तकर्णिस्ततः शिविश्रितस्तश् च शिवस्कन्धस्तस्मादपि यज्ञश्रीस्ततो द्विय५स्तस्माच्चन्द्रश्रीः  ॥ विप्_४,२४।४८ ॥  
तस्मात्पुलोमापिहि  ॥ विप्_४,२४।४९ ॥  
एवमेवे त्रिंशच्चत्वार्यब्दशतानि षट्पञ्चाशदधिकानि पृथिवीं भोक्ष्यन्ति  ॥ विप्_४,२४।५० ॥  
आन्ध्रभृत्यास्तप्ताभीरप्रभृतयो दशगर्दभिनश् च भूभुजो भविष्यन्ति  ॥ विप्_४,२४।५१ ॥  
ततःषोडश भूपतयो भवितारः  ॥ विप्_४,२४।५२ ॥  
ततश्चाष्टौ यवनाश्चतुर्दश तुरुष्कारा मुण्डाश् च ६योदश येकादश मौना एते वै पृथुवीपतयः पृथिवर्षशातानि नवत्यधिकानि भोक्ष्यन्ति  ॥ विप्_४,२४।५३ ॥  
ततश् च मौना एकादश भूपतयो ऽब्दशातानि त्रीणि पृथिवीं भोभ्यन्ति  ॥ विप्_४,२४।५४ ॥  
तेषूत्सन्नोषु कैङ्किला यवना बूपतयो भविष्यन्त्यमूर्धाभिषिक्ताः  ॥ विप्_४,२४।५५ ॥  
तेषामपत्यं विन्ध्यशक्तिस्ततः पुंरजयस्तस्माद्रामचन्द्रस्तस्मार्मवर्मा ततो वङ्गस्ततोभून्नन्दनस्ततःसुनन्दी तद्भाता नन्दीयशाः शुक्रः प्रवीर एते वर्षशतं षड्वर्षाणि भूपतयो विष्यन्ति  ॥ विप्_४,२४।५६ ॥  
ततस्तत्पुत्रास्त्रयोदशौते बाह्लिकाश् च त्रयः  ॥ विप्_४,२४।५७ ॥  
ततः पुष्पमित्राः पटुमियत्रास्त्रयोदसैकलाश् च सप्तान्ध्राः  ॥ विप्_४,२४।५८ ॥  
ततश् च कोसलायां तु नव चैव भूपतयो भविष्यन्ति  ॥ विप्_४,२४।५९ ॥  
नैषधास्तु त एव  ॥ विप्_४,२४।६० ॥  
मगधायां तु विश्वस्फटिक सञ्ज्ञो ऽन्यान्वर्णान्करिष्यति  ॥ विप्_४,२४।६१ ॥  
कैवर्तबटुपुलिन्दब्राह्मणान्राज्ये स्थपयिष्यति  ॥ विप्_४,२४।६२ ॥  
उत्साद्याखिलक्षत्रजातिं नव नागाः पद्मवत्यां नाम पुर्यामनुगङ्गाप्रयागं गया द्गुप्तांश् च मागधा भोक्ष्यन्ति  ॥ विप्_४,२४।६३ ॥  
कोशलान्ध्रपुण्ड्रताम्रलिप्तसमतटपुरीं च देवरक्षितो रक्षिता  ॥ विप्_४,२४।६४ ॥  
कलिङ्गमाहिषमहेन्द्रभौमान् गुहा भोक्ष्यन्ति  ॥ विप्_४,२४।६५ ॥  
नैषनैमिषककालकोशकाञ्जनपदान्मणिधान्यकवंशा भोक्ष्यन्ति  ॥ विप्_४,२४।६६ ॥  
त्रैराज्यमुषिकजनपदान्कनकाह्वयचो भोक्ष्यति  ॥ विप्_४,२४।६७ ॥  
सौराष्ट्रावन्त्यशुद्राभीरान्नर्मदामरुभूविषयांश् च व्रात्यद्विजाभीरशूद्राद्या भोक्ष्यन्ति  ॥ विप्_४,२४।६८ ॥  
सिन्धुतटदाविकोर्वीचन्द्र भागाकाश्मीरविषयांश्चव्रात्याधर्मरुचयः स्त्रीबालगोवधकर्तारः परस्वादानरुचयोल्पसारास्तमिस्त्रप्राया उदितास्तमितप्राया अल्पायुषो महेच्छा ह्यल्पधर्मा लुब्धाश् च भविष्यन्ति  ॥ विप्_४,२४।६९ ॥  
एते च तुल्यकालाःसर्वे पृथिव्यां भूभुजो भविष्यन्ति  ॥ विप्_४,२४।७० ॥  
अल्पप्रसादा बृहत्कोपाःसार्वकाल मनृताधर्मरुचयः स्त्रीबालगोवधकर्तारः परस्वादानरुचयोल्पसारास्तमिस्त्रप्राया उदितास्तमितप्राया अल्पायुषो महेच्छा ह्यल्पधर्मा लुब्धाश् च भविष्यन्ति  ॥ विप्_४,२४।७१ ॥  
तैश् च विमिश्रा नजपदास्तच्छीलानुवर्तिनो राजाश्रयशुष्मिणो म्लेच्छाचाराश् च विपर्ययेण वर्तमानाः प्रजाः क्षपयिष्यन्ति  ॥ विप्_४,२४।७२ ॥  
ततश्चानुदिनमल्पाल्पह्रासव्यवच्छेदाद्धर्मार्थयोर्जगतःसङ्क्षयो भविष्यति  ॥ विप्_४,२४।७३ ॥  
ततश्चार्थ एवाभिजनहेतुः  ॥ विप्_४,२४।७४ ॥  
बलमेवाशेषधर्महेतुः  ॥ विप्_४,२४।७५ ॥  
अभिरुचिरेव दाम्पत्यसम्बन्धहेतुः  ॥ विप्_४,२४।७६ ॥  
स्त्रीत्वमेवोपभोगहेतुः  ॥ विप्_४,२४।७७ ॥  
अनृतमेव व्यवहारजयहेतुः  ॥ विप्_४,२४।७८ ॥  
उन्नताम्बुतैव पृथिवीहेतु  ॥ विप्_४,२४।७९ ॥  
ब्रह्मसूत्रमेव विप्रत्वहेतुः  ॥ विप्_४,२४।८० ॥  
रत्नधातुतैव श्लाघ्यताहेतुः  ॥ विप्_४,२४।८१ ॥  
लिङ्गधाराणमेवाश्रमहेतुः  ॥ विप्_४,२४।८२ ॥  
अन्यायमेव वृत्तिहेतुः  ॥ विप्_४,२४।८३ ॥  
दौर्बल्यमेवावृत्तिहेतुः  ॥ विप्_४,२४।८४ ॥  
अभयप्रगल्भोच्चारणमेव पाण्डित्यहेतुः  ॥ विप्_४,२४।८५ ॥  
अनाढ्यतैव साधुत्वहेतुः  ॥ विप्_४,२४।८६ ॥  
स्त्रानमेव प्रसाधनहेतुः  ॥ विप्_४,२४।८७ ॥  
दानमेव धर्महेतुः  ॥ विप्_४,२४।८८ ॥  
स्वीकरणमेव विवाहहेतुः  ॥ विप्_४,२४।८९ ॥  
सद्वेषधार्येव पात्रम्  ॥ विप्_४,२४।९० ॥  
दूरायतननोदकमेव तीर्थहेतुः  ॥ विप्_४,२४।९१ ॥  
कपटवेषधारणमेव महत्त्वहेतुः  ॥ विप्_४,२४।९२ ॥  
इत्येवमनेकदोषोत्तरे तु भूमण्डले सर्वावर्णेष्वेव योयो बलवान्सस भूपतिर्भविष्यति  ॥ विप्_४,२४।९३ ॥  
एवं चातिलुब्धकराजासहाः शोलानामन्तरद्रोणीः प्रजाःसंश्रयिष्यन्ति  ॥ विप्_४,२४।९४ ॥  
मधुशाकमूलफलपत्रपुष्पाद्याहाराश् च भविष्यन्ति  ॥ विप्_४,२४।९५ ॥  
तरुवल्कलपर्णचीरप्रावरणाश्चातिबहुप्रजाः शीतवातातपवर्षसहाश् च भविष्यन्ति  ॥ विप्_४,२४।९६ ॥  
न च कश्चित्त्रयोविंशतिवर्षाणि जीविष्यति अनवरतं चात्र कलियुगे भयमायात्यखिल एवैष जनः  ॥ विप्_४,२४।९७ ॥  
श्रौतस्मार्ते च धर्मे विप्लवमत्यन्तमुपगते क्षीणप्राये च कलावशेषजगत्स्त्रष्टुश्चराचरगुरोरादिमध्यान्तरहितस्य ब्रह्ममयस्यात्मरूपिणो भगवतो वासुदेवस्यांशः शम्बलग्रामप्रधानब्राह्मणस्य विष्णुयशसो गहेष्टगुणर्धिसमन्वितः कल्किरूपीजगत्यत्रावतीर्य सकलम्लेच्छदस्युदुष्टाचरमचेतसामशेषाणामपरिच्छिन्नशक्तिमाहात्म्यः क्षयं करिष्यति स्वधर्मेषु चा खिलमेव संस्थापयिष्यति  ॥ विप्_४,२४।९८ ॥  
अनन्तरं चाशेषकलेरवसाने निशावसाने विबुद्धानामिव तेषामेव जनपदानाममलस्फटितदलशुद्धा मतयो भविष्यन्ति  ॥ विप्_४,२४।९९ ॥  
तेषां च बीजभूतानामशेषमनुष्याणां परिणतानामपि तत्कालकृतापत्यप्रसूतिर्भविष्यति  ॥ विप्_४,२४।१०० ॥  
तानि च तदपत्यानि कृतयुगानुसारीण्येव भविष्यन्ति  ॥ विप्_४,२४।१०१ ॥  
अत्रोच्यते  
यथा चन्द्रश् च सूर्यश् च तथा तिष्यो बृहस्पतिः  ।  
एकराशौ समेष्यन्ति तदा भवति वै कृतम्  ॥ विप्_४,२४।१०२ ॥  
अतीता वर्तमानाश् च तथैवानागताश् च ये  ।  
एते वंशेषु भूपालाः कथिता मुनिसत्तम  ॥ विप्_४,२४।१०३ ॥  
यावत्परीक्षितो जन्म यावन्नन्दाभिषेचनम्  ।  
एतद्वर्षसहस्रं तु ज्ञेयं पञ्चाशदुत्तरम्  ॥ विप्_४,२४।१०४ ॥  
सप्तर्षीणां तु यौ पूर्वौ दृश्येते ह्युदितौ दिवि  ।  
तयोस्तु मध्ये नक्षत्रं दृश्यते यत्समं निशि  ॥ विप्_४,२४।१०५ ॥  
तेन सप्तर्षयो युक्तास्तिष्ठन्त्यब्दशतं नृणाम्  ।  
ते तु पारीक्षिते काले मघास्वासन्द्विजोत्तम  ॥ विप्_४,२४।१०६ ॥  
तदा प्रवृत्तश् च कलिर्द्वादशाब्दशतात्मकः  ॥ विप्_४,२४।१०७ ॥  
यदैव भगवान्विष्णोरंशो यातो दिवं द्विज  ।  
वसुदेवकुलोद्भूतस्तदैवात्रागतः कलिः  ॥ विप्_४,२४।१०८ ॥  
यावत्सपादपद्माभ्यां पस्पर्शेमां वसुन्धराम्  ।  
तावत्पुथ्वीपरिष्वङ्गे समर्थो नाभवत्कलिः  ॥ विप्_४,२४।१०९ ॥  
गते सनातनस्यांशे विष्णोस्तत्र भुवो दिवम्  ।  
तत्याज सानुजो राज्यं धर्म पुत्रो युधिष्ठिरः  ॥ विप्_४,२४।११० ॥  
विपरीतानि दृष्ट्वा च निमित्तानि हि पाण्डवः  ।  
याते कृष्णे चकाराथ सो ऽभिषेकं परीक्षितः  ॥ विप्_४,२४।१११ ॥  
प्रयास्यन्ति यदा चैते पूर्वाषाढां महर्षयः  ।  
तदा नन्दात्प्रभृत्येष गतिवृद्धिं गमिष्यति  ॥ विप्_४,२४।११२ ॥  
यस्मिन् कृष्णो दिवं यातस्तस्मिन्नेव तदा हनि  ।  
प्रतिपन्नं कलियुगं तस्य सङ्ख्यां निबोध मे  ॥ विप्_४,२४।११३ ॥  
त्रीणि लक्षाणि वर्षाणां द्विज मानुष्यसङ्ख्यया  ।  
षष्टिश्चैव सहस्राणि भविष्यत्येष वै कलिः  ॥ विप्_४,२४।११४ ॥  
शातानि तानि दिव्यानां सप्त पञ्च च सङ्ख्यया  ।  
निःशेषेण गते तस्मिन्भविष्यति पुनः कृतम्  ॥ विप्_४,२४।११५ ॥  
ब्राह्मणाः क्षित्त्रिया वैश्याः शुद्राश् च द्विजसत्तम  ।  
युगेयुगे महात्मानः समतीताःसहस्रशः  ॥ विप्_४,२४।११६ ॥  
बहुत्वान्नामधेयानां परिसङ्ख्या कुलेकुले  ।  
पौनरुक्त्याद्धि साम्याच् च न मया परिकीर्तिता  ॥ विप्_४,२४।११७ ॥  
देवापिः पोरवो राजा पुरुश्चेक्षाकुवंशजः  ।  
महायोगबलोपेतौ कलापग्रमसंश्रितौ  ॥ विप्_४,२४।११८ ॥  
कृते युगे त्विहागम्य क्षत्रप्रावर्तकौ हि तौ  ।  
भविष्यतो मनोर्वशबीजभूतौ व्यवस्थितौ  ॥ विप्_४,२४।११९ ॥  
एतेन क्रमयोगेन मनुपुत्रौर्वसुन्धरा  ।  
कृतत्रेताद्वापराणि युगानि त्रीणि भुज्यते  ॥ विप्_४,२४।१२० ॥  
कलौ ते बीजभूता वै केचित्तिष्ठन्ति वै मुने  ।  
यथैव देवापिपुरू साम्प्रतं समधिष्ठितौ  ॥ विप्_४,२४।१२१ ॥  
एष तूद्देशतो वंशस्तवोक्तो भूभुजां मया  ।  
निखिलो गदितुं शक्यो नैष वर्षशतैर् अपि  ॥ विप्_४,२४।१२२ ॥  
एते चान्ये च भूपाला यैर् अत्र क्षितिमण्डले  ।  
कृतं ममत्वं मोहान्धैर् नित्यं हेयकलेवरे  ॥ विप्_४,२४।१२३ ॥  
कथं ममेयमचला मत्पुत्रस्य कथं मही  ।  
मद्वंशस्येतिचिन्तार्ता जग्मुरन्तमिमे नृपाः  ॥ विप्_४,२४।१२४ ॥  
तेभ्यः पूर्वतराश्चान्ये तेभ्यस्तेभ्यस् तथा परे  ।  
भविष्याश्चैव यास्यन्ति तेषामन्ये च ये ऽप्यनु  ॥ विप्_४,२४।१२५ ॥  
विलोक्यात्मजयोद्योगं यात्राव्यग्रान्नराधिपान्  ।  
पुष्पप्रहासैः शरदि हसन्तीव वसुन्धरा  ॥ विप्_४,२४।१२६ ॥  
मैत्रेय पृथिवीगीताञ्छ्लोकांश्चात्र निबोध मे  ।  
यानाह धर्मध्वजिने नजकायासितो मुनिः  ॥ विप्_४,२४।१२७ ॥  
पृथिव्युवाच  
कथमेष नरेद्राणां मोहो बुद्धिमतामपि  ।  
येन केन सधर्माणोप्यतिविश्वस्तचेतसः  ॥ विप्_४,२४।१२८ ॥  
पूर्वमात्मजयं कृत्वा जेतुमिच्छन्ति मन्त्रिणः  ।  
ततो भृत्यांश् च पौरांश् च जिगीषन्ते तथा रिपून्  ॥ विप्_४,२४।१२९ ॥  
क्रमेणानेन जेष्यामो वयं पृथ्वीं ससागराम्  ।  
इत्यासक्तधियो मृत्युं न पश्यन्त्यविद्वरगम्  ॥ विप्_४,२४।१३० ॥  
समुद्रावरणं याति भूमण्डलमथो वशम्  ।  
कियदात्मजयस्यैतन्मुक्तिरात्मजयेफलम्  ॥ विप्_४,२४।१३१ ॥  
उत्सृज्य पूर्वजा याता यां नादाय गतः पिता  ।  
तां मामतीव मूढत्वाज्जेतुमिच्छन्ति पार्थिवाः  ॥ विप्_४,२४।१३२ ॥  
मत्कृते पितृ पुत्राणां भ्रातॄणां चापि विग्रहः  ।  
जायतेत्यन्तमोहेन ममत्वादृतचेतसाम्  ॥ विप्_४,२४।१३३ ॥  
पृथ्वी ममेयं सकला ममैषा मदन्वयस्यापि च शाश्वतीयम्  ।  
योयो मृते ऽन्यत्र बभूव राजा कुबुद्धिरा सीदिति तस्यतस्य  ॥ विप्_४,२४।१३४ ॥  
दृष्ट्वा ममत्वादृतचित्तमेकं विहाय मां मृत्युवशं व्रजन्तम्  ।  
तस्यानुयस्तस्य कथं ममत्वं हृद्यास्पदं मत्प्रभवं करोति  ॥ विप्_४,२४।१३५ ॥  
पृथ्वी ममैषाऽशु परित्यजैनां वदन्ति ये दूतमुखैः स्वशत्रून्  ।  
नराधिपास्तेषु ममातिहासः पुनश् च मूढेषु दयाभ्युपैति  ॥ विप्_४,२४।१३६ ॥  
श्रीपराशर उवाच  
इत्येते धरणीगीतः श्लोका मैत्रेय यैः श्रुताः  ।  
ममत्वं विलयं याति तपत्यर्के यथा हिमम्  ॥ विप्_४,२४।१३७ ॥  
इत्येष कथितः सम्यङ्मनोर्वशो मया तव  ।  
यत्र स्थितिप्रवृत्तस्य विष्णोरंशांशका नृपाः  ॥ विप्_४,२४।१३८ ॥  
शृणोति य इमं भक्त्या मनोर्वशमनुक्रमात्  ।  
तस्य पापमशेषं वै प्रणश्यत्यमलात्मनः  ॥ विप्_४,२४।१३९ ॥  
धनधान्यर्धिमतुलां प्राप्नोत्यव्याहतेन्द्रियः  ।  
श्रुत्वैवमखिलं वंशं प्रशस्तं शशीसूर्ययोः  ॥ विप्_४,२४।१४० ॥  
इक्ष्वाकुजह्नुमान्धातृसगराविक्षितान्रघून्  ।  
ययातिनहुषाद्यांश् च ज्ञात्वा निष्ठामुपागतान्  ॥ विप्_४,२४।१४१ ॥  
महाबलान्महावीर्याननन्तधनसञ्चयान्  ।  
कृतान्कालेन बलिना कथाशेषान्नराधिपान्  ॥ विप्_४,२४।१४२ ॥  
श्रुत्वा न पुत्रदारादौ गृहक्षेत्रादिके तथा  ।  
द्रव्यादौ वा कृतप्रज्ञो ममत्वं कुरुते नरः  ॥ विप्_४,२४।१४३ ॥  
तप्तं तपो यैः पुरुषप्रवीरैर् उद्वाहुभिर् वर्षगणाननेकान्  ।  
इष्ट्वा सुयज्ञैर् बलिनोतिवीर्याः कृतानुकालेन कथावशेषाः  ॥ विप्_४,२४।१४४ ॥  
पृथुःसमस्तान्विचचार लोकानव्याहतो योविजितारिचक्रः  ।  
स कालवाताभिहतः प्रणष्टः क्षिप्तं यथा शाल्मलितूलमग्नौ  ॥ विप्_४,२४।१४५ ॥  
यः कार्तवीर्यो बुभुजे समस्तान्द्वीपान्समाक्रम्यहतारिचक्रः  ।  
कथाप्रसङ्गेष्वभिधीयमानःस एव सङ्कल्पविकल्पहेतुः  ॥ विप्_४,२४।१४६ ॥  
दशाननाविक्षतराघवाणामैश्वर्यमुद्भासितदिङ्मुखानाम्  ।  
भस्मापि शिष्टं न कथं क्षणेन भ्रूभङ्गपातेन धिगन्तकस्य  ॥ विप्_४,२४।१४७ ॥  
कथाशरीरत्वमवाप यद्वै मान्धातृनामा भुवि चक्रवर्ती  ।  
श्रुत्वापि तत्कोहि करोति साधुर्ममत्वमान्मन्यपि मन्दचेताः  ॥ विप्_४,२४।१४८ ॥  
भगीरथाद्याःसगरं ककुत्स्थो दशननो राघवलक्ष्मणौ च  ।  
युधिष्ठिराद्याश् च बभूवुरेते सत्यं न मिथ्या क्व नु ते न विद्मः  ॥ विप्_४,२४।१४९ ॥  
ये साम्प्रतं ये च नृपा भविष्याः प्रोक्ता मया विप्रवरोग्रवीयाः  ।  
एते तथान्ये च तथाभिधेयाः सर्वे भविष्यन्ति यथैव पूर्वे  ॥ विप्_४,२४।१५० ॥  
एत द्विदित्वा न नरेण कार्यं ममत्वमात्मन्यपि पण्डितेन  ।  
तिष्ठन्तु तावत्तनयात्मजायाः क्षेत्रादयो ये च शरीरिणो ऽन्ये  ॥ विप्_४,२४।१५१ ॥  
इति श्रीविष्णुमाहपुराणे चतुर्थांशे चतुर्विंशोध्यायः (२४)  
श्रीविष्णुमाहपुराणे चतुथासः समाप्तः  
इति श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते चतुर्थोशः समाप्तः  ।  
  
  
_____________________________________________________________  
  
  
अत श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते पञ्चमाशः प्रारभ्यते  
श्रीमते रामानुजाय नमः  
  
मैत्रेय उवाच  
नृपाणां कथितःसर्वो भवता वंशविस्तरः  ।  
वंशानुचरितं चैव यथावदनुवर्णितम्  ।  
अंशावतारो ब्रह्मर्षे यो ऽयं यदुकुलोद्भवः  ।  
विष्णोस्तं विस्तरेणाहं श्रोतुमिच्छामि तत्त्वतः  ॥ विप्_५,१।२ ॥  
चकार यानि कर्माणि भगवान् पुरुषोत्तमः  ।  
अंशांशेनावतीर्योर्व्यां तत्र तानि मुने वद  ॥ विप्_५,१।३ ॥  
श्रीपारशर उवाच  
मैत्रेय श्रूयतामेतद्यत्पृष्टो ऽहमिह त्वया  ।  
विष्णोरंशांशसम्भूतिचरितं जगतो हितम्  ॥ विप्_५,१।४ ॥  
देवकस्य सुतां पूर्वं वसुदेवो महामुने  ।  
उपयेमे महाभागां देवकीं देवतोपमाम्  ॥ विप्_५,१।५ ॥  
कंसस्तयोर्वररथं चोदयामास सारथिः  ।  
वसुदेवस्य देवक्या संयोगे भोजनन्दनः  ॥ विप्_५,१।६ ॥  
आथान्तरिक्षे वागुच्चैः कंसमाभाष्य सादरम्  ।  
मेघगम्भीरनिर्घोषं समाभाष्येदमब्रवीत्  ॥ विप्_५,१।७ ॥  
यामेतां वहसे मूढ सह भर्त्रा रथे स्थिताम्  ।  
अस्यास् तवाष्टमो गर्भः प्राणान् अपहरिष्यति  ॥ विप्_५,१।८ ॥  
श्रीपराशर उवाच  
इत्याकर्ण्यं समुत्पाट्य खड्गं कंसो महाबलः  ।  
देवकीं हन्तुमारब्धो वसुदेवो ऽब्रवीदिदम्  ॥ विप्_५,१।९ ॥  
न हन्तव्या महाभाग देवकी भवतानघ  ।  
समर्पयिष्ये सकलान्गर्भानस्योदरोद्भवान्  ॥ विप्_५,१।१० ॥  
श्रीपराशर उवाच  
तथेत्याह ततः कंसो वसुदेवं द्विजोत्तम  ।  
न घातयामास च तां देवकींसत्यगौरवात्  ॥ विप्_५,१।११ ॥  
एतस्मिन्नेवकाले तु भूरिभारावपीडिता  ।  
जगाम धरणी मेरौ समाजं त्रिदिवौकसाम्  ॥ विप्_५,१।१२ ॥  
स ब्रह्मकान्सुरान्सर्वान्प्रणिपत्याथ मेदिनि  ।  
कथयामास तत्सर्वं खेदात्करुणभाषिणी  ॥ विप्_५,१।१३ ॥  
भूमिरुवाच  
अग्निःसुवर्णस्य गुरुर्गवां सूर्यः परो गुरुः  ।  
ममाप्यखिललो कानां कुरुर्नारायणो गरुः  ॥ विप्_५,१।१४ ॥  
प्रजापतिपतिर्ब्रह्म पूर्वेषामपि पूर्वजः  ।  
कलाकाष्ठानिमेषात्मा कालश्चाव्यक्तमूर्तिमान्  ॥ विप्_५,१।१५ ॥  
तदंशभूतःसर्वैषां समूहो वःसुरोत्तमाः  ॥ विप्_५,१।१६ ॥  
आदित्या सरुतःसाध्या रुद्रा वस्वश्विवह्नयः  ।  
पितरो ये च लोकानां स्रष्टारो ऽत्रिपुरोगमाः  ॥ विप्_५,१।१७ ॥  
एते तस्याप्रमेयस्य विष्णो रूपं महात्मनः  ॥ विप्_५,१।१८ ॥  
यक्षराक्षसदैतेयपिशाचोरगदानवाः  ।  
गन्धर्वाप्सरसश्चैवरूपं विष्णोर्महात्मनः  ॥ विप्_५,१।१९ ॥  
ग्रहर्क्षतारकाचित्रगगनाग्निजलानिलाः  ।  
अहं च विषयाश्चैव सर्व विष्णुमयं जगत्  ॥ विप्_५,१।२० ॥  
तथा चानेकरूपस्य यस्य रूपाण्य हर्निशम्  ।  
बाध्यबाधकतां यान्ति कल्लोला इव सागरे  ॥ विप्_५,१।२१ ॥  
तत्साम्प्रतममी दैत्याः कालनेमिपुरोगमाः  ।  
मर्त्यलोकं समाक्रम्य बाधन्ते ऽहर्निशं प्रजाः  ॥ विप्_५,१।२२ ॥  
कालनेमिर्हतो यो ऽसौ विष्णुना प्रभविष्णुना  ।  
उग्रसेनसुतः कंसःसम्भूतःस महासुरः  ॥ विप्_५,१।२३ ॥  
आरिष्टो धेनुकः केशी प्रलम्बो नरकस् तथा  ।  
सुन्दो ऽसुरस्तथात्युग्रो बाणश्चापि बलेःसुतः  ॥ विप्_५,१।२४ ॥  
तथान्ये च महावीर्या नृपाणां भवनेषु ये  ।  
समुत्पन्ना दुरात्मानस्तान्न सङ्ख्यातुमुत्सहे  ॥ विप्_५,१।२५ ॥  
अक्षोहिण्योत्र बहुला दिव्यमूर्तिधराःसुराः  ।  
महाबलानां दृप्तानां दैत्येन्द्रणां ममोपरि  ॥ विप्_५,१।२६ ॥  
तद्भूरिभार पीडार्ता न शक्नोम्यमरेश्वराः  ।  
बिभर्तुमात्मानमहमिति विज्ञापयामि वः  ॥ विप्_५,१।२७ ॥  
क्रियतां तन्महाभागा मम भारावतारणम्  ।  
यथा रसातलं नाहं गच्छेयमतिविह्वला  ॥ विप्_५,१।२८ ॥  
इत्याकर्ण्य धरावाक्यमशेषैस् त्रिदशेश्वरैः  ।  
भुवो भारावतारार्थं ब्रह्मा प्राह प्रचोदितः  ॥ विप्_५,१।२९ ॥  
ब्रह्मोवाच  
यथाह वसुधा सर्वं सत्यमेव दिवौकसः  ।  
अहं भवो भवन्तश् च सर्वे नारायणात्मकाः  ॥ विप्_५,१।३० ॥  
विभूतयश् च यास्तस्य तासामेव परस्परम्  ।  
आधिक्यन्यू६नताबाध्यबाधकत्वेन वर्तते  ॥ विप्_५,१।३१ ॥  
तदागच्छत गच्छामः क्षीराब्धेस्तटमुत्तमम्  ।  
तत्राराध्य हरिं तस्मै सर्वं विज्ञापयाम वै  ॥ विप्_५,१।३२ ॥  
सर्वथैव जगत्यर्थे स सर्वात्मा जगन्मयः  ।  
सत्त्वांशेनावतीर्योर्व्यां धर्मस्य कुरुते स्थितिम्  ॥ विप्_५,१।३३ ॥  
श्रीपराशर उवाच  
इत्युक्त्वा प्रययो तत्र सह देवैः पितामहः  ।  
समाहितमनाश्चैवं तुष्टाव गरुडध्वजम्  ॥ विप्_५,१।३४ ॥  
ब्रह्मोवाच  
द्वे विद्ये त्वमनाम्नायपरा चैवापरा तथा  ।  
त एव  भवतो रूपे मूर्तामूर्तात्मिके प्रभो  ॥ विप्_५,१।३५ ॥  
द्वे ब्रह्मणी त्वणीयोतिस्थूलात्मन्सर्व सर्ववित्  ।  
शब्दब्रह्मपरं चैव ब्रह्म ब्रह्ममयस्य यत्  ॥ विप्_५,१।३६ ॥  
ऋग्वेदस्त्वं यजुर्वेदःसामवेदस्त्वथर्वणः  ।  
शिक्षाकल्पो निरुक्तं च च्छन्दो ज्योतिषमेव च  ॥ विप्_५,१।३७ ॥  
इतिहासपुराणे च तथा व्याकरणं प्रभो  ।  
मीमांसा न्यायशास्त्रं च धर्मशास्त्राण्यधोक्षज  ॥ विप्_५,१।३८ ॥  
आत्माऽत्मदेहगुणवद्विचाराचारि यद्वच  ।  
तदप्याद्यपते नान्यदध्यात्मात्मस्वरूपवत्  ॥ विप्_५,१।३९ ॥  
त्वमव्यक्तमनिर्देश्यमचिन्त्यानामवर्मवत्  ।  
अपाणिपादरूपं च शुद्धं नित्यं परात्परम्  ॥ विप्_५,१।४० ॥  
शृणोष्यकर्णः परिपश्यसि त्वमचक्षुरूपो बहुरूपरूपः  ।  
अपादहस्तो जवनो ग्रहीता त्वं वेत्सि सर्वं च सर्ववेद्यः  ॥ विप्_५,१।४१ ॥  
अणोरणीयां समसत्स्वरूपं त्वां पश्यतो ज्ञाननिवृत्तिरग्र्या  ।  
धीरस्य धीरस्य बिभर्ति नान्यद्वरेण्यरूपात्परतः परात्मन्  ॥ विप्_५,१।४२ ॥  
त्वं विश्वनाभिर् भुवनस्य गोप्ता सर्वाणि भूतानि तवान्तराणि  ।  
यद्भूतभव्यं यदणोरणीयः पुमांस् त्वम् एकः प्रकृतेः परस्तात्  ॥ विप्_५,१।४३ ॥  
एकश्चतुर्धा भगवान्हुताशो वर्चोविभूतं जगतो ददासि  ।  
त्वं विश्वतश्चक्षुरनन्तमूर्ते त्रेधा पदं त्वं निदधासि धातः  ॥ विप्_५,१।४४ ॥  
यथाग्निरेको बहुधा समिध्यते विकारभेदैर् अविकाररूपः  ।  
तथा भवान्सर्वगतैकरूपी रूपाण्यशेषाण्यनुपुष्यतीश  ॥ विप्_५,१।४५ ॥  
एकं तवाग्र्यं परमं पदं यत्पश्यन्ति त्वां सूरयो ज्ञानदृश्यम्  ।  
त्वत्तो नान्यत्किञ्चिदस्ति स्वरूपं यद्वा भूतं यच्च भव्यं परात्मन्  ॥ विप्_५,१।४६ ॥  
व्यक्ताव्यक्तस्वरूपस्त्वं समष्टिव्यष्टिरूपवान्  ।  
सर्वज्ञःसर्वनित्सर्वशक्तिज्ञानबलर्धिमान्  ॥ विप्_५,१।४७ ॥  
अन्यूनश्चाप्यवृद्धिश् च स्वाधीनो नादिमान्वशी  ।  
क्लमतन्द्री भयक्रोधकामादिभिर् असंयुतः  ॥ विप्_५,१।४८ ॥  
निरवद्यः परः प्राप्तेर्निरधिष्ठो ऽक्षरः क्रमः  ।  
सर्वेश्वरः पराधारो धाम्नां धामात्मको ऽक्षयः  ॥ विप्_५,१।४९ ॥  
सकलावरणानीतनिरालम्बनभावन  ।  
महाविभूतिसंस्थान नमस्ते पुरुषोत्तम  ॥ विप्_५,१।५० ॥  
नाकारणात्कारणाद्वा कारणाकारणान्न च  ।  
शरीरग्रहणं वापि धर्मत्राणाय केवलम्  ॥ विप्_५,१।५१ ॥  
श्रीपराशर उवाच  
इत्येवं संस्तवं श्रुत्वा मनसा भगवानजः  ।  
ब्रह्माणमाह प्रीतेन विश्वरूपं प्रकाशयन्  ॥ विप्_५,१।५२ ॥  
श्रीभगवानुवाच  
भोभो ब्रह्मंस्त्वया मत्तःसह देवैर् यदिष्यते  ।  
तदुच्यतामशेषं च सिद्धमेवावधार्यताम्  ॥ विप्_५,१।५३ ॥  
श्रीपराशर उवाच  
ततो ब्रह्मा हरेर्दिव्य विश्विरूपमवेक्ष्य तत्  ।  
तुष्टाव भूयो देवेषु साध्वसावनतात्मसु  ॥ विप्_५,१।५४ ॥  
ब्रह्मोवाच  
नमो नमस्तेस्तु सहस्रकृत्वःसहस्रबाहो बहुवक्त्रपाद  ।  
नमोनमस्ते जगतः प्रवृत्तिविनाशसंस्थानकराप्रमेय  ॥ विप्_५,१।५५ ॥  
सूक्ष्मातिसूक्ष्मातिबृहत्प्रमाम गरीयसामप्यतिगौरवात्मन्  ।  
प्रधानबुद्धीन्द्रियवत्प्रधानमूलात्परात्मन्भगवन्प्रसीद  ॥ विप्_५,१।५६ ॥  
एषा मही देव महीप्रसूतैर् महासुरैः पीडितशैलबन्धा  ।  
परायणं त्वां जगतामुपैति भारावतारार्थमपारसार  ॥ विप्_५,१।५७ ॥  
एते वयं वृत्ररिपुस्तथायं नासत्यदस्त्रौ वरुणस्तथैव  ।  
इमे च रुद्रा वसवःससूर्याःसमीरणाग्निप्रसुखास्तथान्ये  ॥ विप्_५,१।५८ ॥  
सुराःसमस्ताःसुरनाथकार्यमेभिर् मया यच्च तदीश सर्वाम्  ।  
आज्ञापयाज्ञां परिपालयन्तस्तवैव तिष्ठाम सदास्तदोषाः  ॥ विप्_५,१।५९ ॥  
श्रीपराशर उवाच  
एवं संस्तूयमानस्तु भगवान्परमेश्वरः  ।  
उज्जहारात्मनः केशौ सितकृष्णौ महामुने  ॥ विप्_५,१।६० ॥  
उवाच च सुरानेतौ मत्केशौ वसुधातले  ।  
अवतीर्य भुवो भारक्लेशहानिं करिष्यतः  ॥ विप्_५,१।६१ ॥  
सुराश् च सकलाःस्वांशैर् अवतीर्य महीतले  ।  
कुर्वन्तु युद्धमुन्मत्तैः पूर्वोत्पन्नैर् महासुरैः  ॥ विप्_५,१।६२ ॥  
ततः क्षयमशेषास्ते दैतेया धरमीतले  ।  
प्रयास्यन्ति न सन्देहो मद्दृपातविचूर्णिताः  ॥ विप्_५,१।६३ ॥  
वसुदेवस्य या पत्नी देवकी देवतोपमा  ।  
तत्रायमष्टमो गर्भो मत्केशो भविता सुराः  ॥ विप्_५,१।६४ ॥  
अवतीर्य च तत्रायं कंसं घातयिता भुवि  ।  
कालनेमीं समुद्भूतमित्युक्त्वान्तर्दधे हरिः  ॥ विप्_५,१।६५ ॥  
अदृश्याय ततस्तस्मै प्रणिपत्य महामुने  ।  
मेरुपृष्ठं सुरा जग्मुरवतेरुश् च भूतले  ॥ विप्_५,१।६६ ॥  
कंसाय चाष्टमो गर्भो देवक्या धरणीधरः  ।  
भविष्यतीत्याच चक्षे भगवान्नारदो मुनिः  ॥ विप्_५,१।६७ ॥  
कंसो ऽपि तदुपश्रुत्य नारदात्कुपितस्ततः  ।  
देवकीं वसुदेवं च गृहे गुप्तावधारयत्  ॥ विप्_५,१।६८ ॥  
वसुदेवेन कंसाय तेनैवोक्तं यथा पुरा  ।  
तथैव वसुदेवो ऽपि पुत्रम् अर्पितवान् द्विज  ॥ विप्_५,१।६९ ॥  
हिरण्यकशिपोः पुत्राःषड्गर्भा इति विश्रुताः  ।  
विष्णुप्रयुक्ता स्तान्निद्राक्रमाद्गर्भानयोजयत्  ॥ विप्_५,१।७० ॥  
योगनिद्रा महामाया वैष्णवी मोहितं यया  ।  
अविद्यया जगत्सर्वं तामाह भगवान्हरिः  ॥ विप्_५,१।७१ ॥  
श्रीभगवानुवाच  
निद्रे गच्छ ममादेशात्पातालातलसंश्रयान्  ।  
एकैकत्वेन षड्गर्भान्देवकीजठरं नय  ॥ विप्_५,१।७२ ॥  
हतेषु तेषु कंसेन शेषाख्य्ॐशस्ततो मम  ।  
अंशांशोनादरे तस्याःसप्तमः सम्भविष्यति  ॥ विप्_५,१।७३ ॥  
गोकुले वसुदेवस्य भार्यान्या रोहिणी स्थिता  ।  
तस्याःस सम्भूतिसमं देवि नेयस्त्वयोदरम्  ॥ विप्_५,१।७४ ॥  
सप्तमो भोजरा जस्य भयाद्रोधोपरोधतः  ।  
देवक्याः पितितो गर्भ इति लोको वदिष्यति  ॥ विप्_५,१।७५ ॥  
गर्भसङ्कर्षणात्सो ऽथ लोके सङ्कर्षणेति वै  ।  
सञ्ज्ञामवाप्स्यते वीरः श्वेताद्रिशिखरोपमः  ॥ विप्_५,१।७६ ॥  
ततो ऽहं सम्भविष्यामि देवकीजठरे शुभे  ।  
भर्गं त्वया यशोदाया गन्तव्यमविलम्बितम्  ॥ विप्_५,१।७७ ॥  
प्रावृट्काले च नभसि कृष्णाष्टम्यामहं निशि  ।  
उत्पत्स्यामि नवम्यां तु प्रसूतिं त्वमवाप्स्यसि  ॥ विप्_५,१।७८ ॥  
यशोदाशयने मां तु देवक्यास्त्वामनिन्दिते  ।  
मच्छक्तिप्रोरितमतिर्वसुदेवो नयिष्यति  ॥ विप्_५,१।७९ ॥  
कंसश् च त्वामुपादाय देवि शैलशिलातले  ।  
प्रक्षेप्स्यत्यन्तारिक्षे च संस्थानं त्वमवाप्स्यसि  ॥ विप्_५,१।८० ॥  
ततस्त्वां शतदृक्छक्रः प्रणम्य मम गौरवात्  ।  
प्रणिपातानतशिरा भगिनीत्वे ग्रहीष्यति  ॥ विप्_५,१।८१ ॥  
त्वं च शुम्भनिशुम्भादीन्हत्वा दैत्यान्सहस्रशः  ।  
स्थानैर् अनेकैः पृथिवीमशेषां मण्डयिष्यसि  ॥ विप्_५,१।८२ ॥  
त्वं भूतिः सन्नतिः क्षान्तिः कान्तिर्द्यौः पृथिवी धृतिः  ।  
लज्जापुष्टी रुषा या तु काचिदन्या त्वमेव सा  ॥ विप्_५,१।८३ ॥  
ये त्वामार्येति दुर्गेति वेदगर्भाम्बिकेति च  ।  
भद्रेति भद्रकालीति क्षेमदा भग्यदेति च  ॥ विप्_५,१।८४ ॥  
प्रातश्चैवापराह्ने च स्तोष्यन्त्यानम्रमूर्तयः  ।  
तेषां हि प्रार्थितं सर्वं मत्प्रसादाद्भविष्यति  ॥ विप्_५,१।८५ ॥  
सुरामांसोपहरैश् च भक्ष्यभोज्यैश् च पूजिता  ।  
नॄणामशेषसामांस्त्वं प्रसन्ना सम्प्रदास्यसि  ॥ विप्_५,१।८६ ॥  
ते सर्वे सर्वदा भद्रे मत्प्रसादादसंशयम्  ।  
असन्दिग्धा भविष्यन्ति गच्छ देवि यथोदितम्  ।  
इति विष्णुमहापुराणे पञ्चमांशे प्रथमो ऽध्यायः (१)  
  
  
_____________________________________________________________  
  
  
श्रीपराशर उवाच  
यथोक्तं सा जगद्धात्रा देवदेवेन वै तथा  ।  
षड्गर्भगर्बविन्यासं चक्रे चान्यस्य कर्षणम्  ॥ विप्_५,२।१ ॥  
सप्तमे रोहिणीं गर्भे प्राप्ते गर्भं ततो हरिः  ।  
लोकत्र योपकाराय देवक्याः प्रविवेश ह  ॥ विप्_५,२।२ ॥  
योगनिद्रा यशोदायास्तस्मिन्नेव तथा दिने  ।  
सम्भूता जठरे तद्वद्यथोक्तं परमेष्ठिना  ॥ विप्_५,२।३ ॥  
ततो ग्रहगणःसम्यक्प्रचचार दिवि द्विज  ।  
विष्णोरंशे भुवं याते ऋतवश्चाबभुः शुभाः  ॥ विप्_५,२।४ ॥  
न सेहे देवकीं द्रष्टं कश्तिदप्यतितेजसा  ।  
जाज्वल्यमानां तां दृष्ट्वा मनांसि क्षोभमाययुः  ॥ विप्_५,२।५ ॥  
अदृष्टाः पुरुषैः स्त्रीभिर् देवकीं देवतागणाः  ।  
बिभ्राणां वपुषा विष्णुं तुष्टुवुस्तामहर्निशम्  ॥ विप्_५,२।६ ॥  
देवता ऊचुः  
प्रकृतिस्त्वं परा सूक्ष्मा ब्रह्मगर्भाभवत्पुरा  ।  
ततो वाणी जगद्धातुर्वेदगर्भासि शोभने  ॥ विप्_५,२।७ ॥  
सृज्यस्वरूपगर्भासि सृष्टिभूता सनातने  ।  
बीजभूता तु सर्वस्य यज्ञभूता भवस्त्रयी  ॥ विप्_५,२।८ ॥  
फलगर्भा त्वमेवेज्या वह्निगर्भा तथारणिः  ।  
अदितिर्देवगर्भा त्वं दैत्यगर्भा तथा दितिः  ॥ विप्_५,२।९ ॥  
ज्योत्स्ना वासरगर्भा त्वं ज्ञानगर्भासि सन्नतिः  ।  
नयगर्भा परा नीतिर्लज्जा त्वं प्रश्रयोद्वहा  ॥ विप्_५,२।१० ॥  
कामगर्भा तथेच्छा त्वं तुष्टिः सन्तोषगर्भिणी  ।  
मेधा च बोधगर्भसि धैर्यगर्भोद्वहा धृतिः  ॥ विप्_५,२।११ ॥  
ग्रहर्क्षतारकागर्भा द्यौरस्याखिलहैतुकी  ।  
एता विभूतयो देवि तथान्याश् च सहस्रशः  ॥ विप्_५,२।१२ ॥  
तथा सङ्ख्या जगद्धात्री साम्प्रतं जठरे तव  ।  
समुद्राद्रिनदीद्वीपवनपत्तनभूषणा  ।  
ग्रामखर्वटखेटाढ्या समस्ता पृतिवी शुभे  ॥ विप्_५,२।१३ ॥  
समस्तवह्नय्ॐऽभांसि सकलाश् च समीरणाः  ।  
महोरगास् तथा यक्षा राक्षसाः प्रेतगुद्यकाः  ॥ विप्_५,२।१४ ॥  
ग्रहर्क्षतारकाचित्रविमानशतसङ्कुतम्  ।  
अवकाशमशेषस्य यद्ददाति नभस्थलम्  ॥ विप्_५,२।१५ ॥  
भूलोकश् च भुवर्लोकःस्वर्लोको ऽथ महर्जनः  ।  
तपश् च ब्रह्मलोकश् च ब्रह्माण्डमखिलं शुभे  ॥ विप्_५,२।१६ ॥  
तदन्तरे स्थिता देवा दैत्यगन्धर्वचारणाः  ।  
महोरगास् तथा यक्षा राक्षसाः प्रेतगुह्यकाः  ॥ विप्_५,२।१७ ॥  
मनुष्याः पशवश्चान्ये ये च जीवा यशस्विनि  ।  
तैर् अन्तस्थैर् अनन्तो ऽसौ सर्वगः सर्वभावनः  ॥ विप्_५,२।१८ ॥  
रूपकर्मस्वरूपाणि न परिच्छेदगोचरे  ।  
यस्याखिलप्रमाणानि स विष्णुर् गर्भगस् तव  ॥ विप्_५,२।१९ ॥  
त्वं स्वाहा त्वं स्वधा विद्या स्वधा त्वं ज्योतिरम्बरे  ।  
त्वं सर्वलोकरक्षार्थमवतीर्णा महीतले  ॥ विप्_५,२।२० ॥  
प्रसीद देवि सर्वस्य जगतः शं शुभे कुरु  ।  
प्रीत्या तं धारयेशानं धृतं येनाखिलं जगत्  ॥ विप्_५,२।२१ ॥  
इति श्रीविष्णुमहापुराणे पञ्चमांशे द्वितीयो ऽध्यायः (२)  
  
  
_____________________________________________________________  
  
  
श्रीपराशर उवाच  
एवं संस्तूयमाना सा देवैर् देवमधारयत्  ।  
गर्भेण पुण्डरीकाक्षं जगतस्त्राणकारणम्  ॥ विप्_५,३।१ ॥  
ततो ऽखिलजगत्पद्मबोधायाच्युतभानुना  ।  
देवकीपूर्वसन्ध्यायामाविर्भूतं महात्मना  ॥ विप्_५,३।२ ॥  
तज्जन्मदिनमत्यर्थमाह्लाद्यमलदिङ्मुखम्  ।  
बभूव कर्वलोकस्य कौमुदी शशिनो यथा  ॥ विप्_५,३।३ ॥  
सन्तःसन्तोषमधकं प्रशमं चञ्जमारुताः  ।  
प्रसादं निम्नगा याता जायमाने जनार्दने  ॥ विप्_५,३।४ ॥  
सिन्धवो निजशब्देन वाद्यं चक्रुर्मनोहरम्  ।  
जगुर्गन्धर्वपतयो ननृतुश्चाप्सरोगणाः  ॥ विप्_५,३।५ ॥  
ससृजुः पुष्पवर्षाणि देवा भुव्यन्तरिक्षगाः  ।  
जज्वलुश्चाग्नयः शान्ता जायमाने जनार्दने  ॥ विप्_५,३।६ ॥  
मदं जगुर्जुर्जलदाः पुष्पवृष्टिमुचो द्विज  ।  
अर्धरात्रे ऽखिलाधारे जायमाने जनार्दने  ॥ विप्_५,३।७ ॥  
फुल्लेन्दीवरपत्राभं चतुर्बाहुमुदीक्ष्य तम्  ।  
श्रीवत्सवक्षसं जातं तुष्टावानकदुन्दुभिः  ॥ विप्_५,३।८ ॥  
अभिष्ट्रय च तं वाग्भिः प्रसन्नाभिर् महामतिः  ।  
विज्ञापयामास तदा कंसाद्भीतो द्विजोत्तम  ॥ विप्_५,३।९ ॥  
वसुदेव उवाच  
जातोसि देवदेवेश शङ्खचक्रगदाधरम्  ।  
दिव्यरूपमिदं देव प्रसादेनोपसंहर  ॥ विप्_५,३।१० ॥  
अद्यैव देव कंसोयं कुरुते मम घातनम्  ।  
अवतीर्म इति ज्ञात्वा त्वमस्मिन्मममन्दिरे  ॥ विप्_५,३।११ ॥  
देवक्युवाच  
यो ऽनन्तरूपो ऽखिलविश्वरूपो गर्भेपि लोकान्वपुषा बिभर्ति  ।  
प्रसीतदामेष स देवदेवो यो माययाविष्कृतबालरूपः  ॥ विप्_५,३।१२ ॥  
उपसंहर सर्वात्मन्रूपमेतच्चतुर्भुजम्  ।  
जानातु  मावतारं ते कंसोयं दितिजन्मजः  ॥ विप्_५,३।१३ ॥  
श्रीभगवानुवाच  
स्तुतो ऽहं य त्त्वया पूर्वं पुत्रार्थिन्या तदद्य ते  ।  
सफलं देवि सञ्जातं जातो ऽहं यत्तवोदरात्  ॥ विप्_५,३।१४ ॥  
श्रीपराशर उवाच  
इत्युक्त्वा भगवांस्तूष्णीं बभूव मुनिसत्तम  ।  
वसुदेवोपि तं रात्रावादाय प्रययौ बहिः  ॥ विप्_५,३।१५ ॥  
मोहिताश्चाभवेस्तत्र रक्षिणो योगनिद्रया  ।  
मथुराद्वारपालाश् च व्रजत्यानकदुन्दुभौ  ॥ विप्_५,३।१६ ॥  
वर्षतां जलदानां च तोयमात्युल्बणं निशि  ।  
संवृत्यानुययौ शेषः फणैर् आनकदुन्दुभिम्  ॥ विप्_५,३।१७ ॥  
यमुनां चातिगम्भीरां नानावर्तशताकुलाम्  ।  
वसुदेवो वहन्विष्णुं जानुमात्रवहां ययौ  ॥ विप्_५,३।१८ ॥  
कंसस्य करदानाय तत्रैवाब्यागतास्तटे  ।  
नन्दादीन्गोपवुद्धांश् च यमुनाया ददर्श सः  ॥ विप्_५,३।१९ ॥  
तस्मिन्काले यशोदापि मोहिता योगनिद्रया  ।  
तामेव कन्यां मैत्रेय प्रसूता मोहिते जने  ॥ विप्_५,३।२० ॥  
वसुदेवोपि विन्यस्य बालमादाय दारिकाम्  ।  
यशोदाशयनात्तूर्णमाजगामामितद्युतिः  ॥ विप्_५,३।२१ ॥  
ददृशे च प्रबुद्धा सा यशोदा जातमात्मजम्  ।  
नीलोत्पलदलश्यामं ततोत्यर्थं मुदं ययौ  ॥ विप्_५,३।२२ ॥  
आदाय वसुदेवो ऽपि दारिकां निजमन्दिरे  ।  
देवकीशयने न्यस्य यथापूर्वमतिष्ठत  ॥ विप्_५,३।२३ ॥  
ततो बालध्वनिं श्रुत्वा रक्षिणः सहसोत्थिताः  ।  
कंसायावेदयामासुर्देवकीप्रसवन्द्विज  ॥ विप्_५,३।२४ ॥  
कंसस्तूर्णमुपेत्यैनां ततो जग्रह बालिकाम्  ।  
मुञ्चमुञ्चेति देवक्या सन्नकण्ठ्या निवारितः  ॥ विप्_५,३।२५ ॥  
चिक्षेप च शिलापृष्ठे सा क्षिप्ता वियति स्थिता  ।  
अवाप रूपं सुमहत्सायुधाष्टमहाभुजम्  ॥ विप्_५,३।२६ ॥  
प्रजहास तथैवोच्चैः कंसं च रुषिताब्रवीत्  ।  
किं मया क्षिप्तया कंस जाता यस्त्वां वधिष्यति  ॥ विप्_५,३।२७ ॥  
सर्वस्वभूतो देवानामासीन्मृत्युः पुरा स ते  ।  
तदेतत्सम्प्रधार्याशु क्रियतां हितमात्मनः  ॥ विप्_५,३।२८ ॥  
इत्युक्त्वा प्रययौ देवी दिव्यस्रग्गन्धभूषणा  ।  
पश्यतो भोजराजस्य स्तुता सिद्धैर् विहायसा  ॥ विप्_५,३।२९ ॥  
इति श्रिविष्णुमहापुराणे पञ्चमांशे तृतीयो ऽध्यायः (३)  
  
  
_____________________________________________________________  
  
  
श्रीपराशर उवाच  
कंसस्ततोद्विग्नमनाः प्राह सर्वान्महासुरान्  ।  
प्रलम्बकेशिप्रमुखानाहूयासुरपुङ्गवान्  ॥ विप्_५,४।१ ॥  
कंस उवाच  
हे प्रलम्ब महाबाहो केशिन् धेनुक पूतने  ।  
अरिष्टाद्यास्तथैवान्ये श्रूयतां वचनं मम  ॥ विप्_५,४।२ ॥  
मां हन्तुममरैर् यत्नः कृतः किल दुरात्मभिः  ।  
मद्वीर्यतापितान्वीरो न त्वेतान्गणयाम्यहम्  ॥ विप्_५,४।३ ॥  
किमिन्द्रेणाल्पवीर्येण किं हरेणैकचारिणा  ।  
हरिणा वापि किं साध्यं छिद्रेष्वसुरघातिना  ॥ विप्_५,४।४ ॥  
किमादित्यैः किं वसुभिर् अल्पवीर्यैः किमग्निभिः  ।  
किंवान्यैर् अमरैः सर्वैर् मद्बाहुबलनिर्जितैः  ॥ विप्_५,४।५ ॥  
किं न दृष्टोमरपतिर्मया संयुगमेत्य सः  ।  
पृष्ठेनैव वहन्बाणानपगच्छन्नवक्षसा  ॥ विप्_५,४।६ ॥  
मद्राष्ट्रे वारिता वृष्टिर्यदा शक्रेण किं तदा  ।  
मद्बाणभिन्नैर् जलदैर् आपो मुक्तायथेप्सिताः  ॥ विप्_५,४।७ ॥  
किमुर्व्यामवनीपाला मद्बाहुबलभीरवः  ।  
ते सर्वे सन्नतिं याता जरासन्धमृते गुरम्  ॥ विप्_५,४।८ ॥  
अमरेषु ममावज्ञा जायते दैत्यपुङ्गवाः  ।  
हास्यं मे जायते वीरास् तेषु यत्नपरेष्वपि  ॥ विप्_५,४।९ ॥  
तथापि खलु दुष्टानां तेषामप्यधिकं मया  ।  
अपकाराय दैत्येन्द्रा यतनीयं दुरात्मनाम्  ॥ विप्_५,४।१० ॥  
तद्ये यशस्विनः केचित्पृथिव्यां ये च यज्वनः  ।  
कार्यो देवापकाराय तेषां सर्वात्मना वधः  ॥ विप्_५,४।११ ॥  
उत्पन्नश्चापि मे मृत्युर्भूतपूर्वःस वै किल  ।  
इत्येतद्दारिका प्राह देवकीगर्भसम्भवा  ॥ विप्_५,४।१२ ॥  
तस्माद्बालेषु च परो यत्नः कार्यो महीतले  ।  
यत्रोद्रिक्तं बलं बाले स हन्तव्यः प्रयत्नतः  ॥ विप्_५,४।१३ ॥  
इत्याज्ञाप्यासुरान्कसः प्रविश्याशु गृहं ततः  ।  
मुमोच वसुदेवं च देवकीं च निरोदतः  ॥ विप्_५,४।१४ ॥  
कंस उवाच  
युवयोर्घातिता गर्भा वृथैवैते मयाधुना  ।  
कोप्यन्य एव नाशाय मम गर्भःसमुद्यतः  ॥ विप्_५,४।१५ ॥  
तदलं परितापेन नुनं तद्भाविनो हि ते  ।  
अर्भका युवयोर्देषाच्चायुषो यद्वियोजिताः  ॥ विप्_५,४।१६ ॥  
श्रीपराशर उवाच  
इत्याश्वास्य विमुक्त्वा च कंसस्तौ परिशङ्कितः  ।  
अन्तर्गृहं द्विजश्रेष्ठ प्रविवेश ततः स्वकम्  ॥ विप्_५,४।१७ ॥  
इति श्रीविष्णुमहापुराणे पञ्चमांशे चतुर्थो ऽध्यायः (४)  
  
  
_____________________________________________________________  
  
  
श्रीपराशर उवाच  
विमुक्तो वसुदेवो ऽपि नन्दस्य शकटं गतः  ।  
प्रहृष्टं दृष्टवान्नन्दं पुत्रो जातो ममेति वै  ॥ विप्_५,५।१ ॥  
वसुदेवोपि तं प्राह दिष्ट्यादिष्ट्येति सादरम्  ।  
वार्धके ऽपि समुत्पन्नस्तनयो ऽयं तवाधुना  ॥ विप्_५,५।२ ॥  
दत्तो हि वार्षिकःसर्वो भवद्भिर् नृपतेः करः  ।  
यदर्थमागतास्तस्मान्नात्र स्थेयं महाधनैः  ॥ विप्_५,५।३ ॥  
यदर्थमागताः कार्यं तन्निष्पन्नं किमस्यते  ।  
भवद्भिर् गम्यतां नन्द तच्छीघ्रं निजगोकुलम्  ॥ विप्_५,५।४ ॥  
ममापि बालकस्तत्र रोहिणी प्रभवो हि यः  ।  
स रक्षणीयो भवता यथायं तनयो निजः  ॥ विप्_५,५।५ ॥  
इत्युक्ताः प्रययुर्गोपा नन्दगोपपुरोगमाः  ।  
शकटारोपितैर् भाडैः करं दत्त्वा महाबलाः  ॥ विप्_५,५।६ ॥  
वसतां गोकुले तेषां पूतना बालघातिनी  ।  
सुप्तं कृष्णमुपादाय रात्रौ तस्मै स्तनं ददौ  ॥ विप्_५,५।७ ॥  
यस्मै यस्मै स्तनं रात्रौ पूतना सम्प्रयच्छति  ।  
तस्यतस्य क्षणेनाङ्गं बालकस्योपहन्यते  ॥ विप्_५,५।८ ॥  
कृष्णस्तु तत्स्तनं गाढं कराभ्यामतिपीडितम्  ।  
गृहीत्वा प्राणसहितं पपौक्रोधसमन्वितः  ॥ विप्_५,५।९ ॥  
सातिमुक्तमहारावा विच्छिन्नस्त्रायुबन्धना  ।  
पपात पूतना भूमौ म्रियमाणातिभीषणा  ॥ विप्_५,५।१० ॥  
तन्नादश्रुतिसन्त्रस्ताः प्रवुद्धास्ते व्रजौकसः  ।  
ददृशुः पूतनोत्सङ्गे कृष्णं तां च निपातिताम्  ॥ विप्_५,५।११ ॥  
आदाय कृष्णं सन्त्रस्ता यशोदापि द्विजोत्तम  ।  
गोपुच्छभ्रामणेनाथ बालदोषमपाकरोत्  ॥ विप्_५,५।१२ ॥  
गोकरीषमुपादाय नन्दगोपोपि मस्तके  ।  
कृष्णस्य प्रददो रक्षां कुर्वश्चैतदुदीरयन्  ॥ विप्_५,५।१३ ॥  
नन्दगोप उवाच  
रक्षतु त्वामशेषाणां भूतानां प्रभवो हरिः  ।  
यस्य नाभिसमुद्भूतपङ्कजादभवज्जगत्  ॥ विप्_५,५।१४ ॥  
येन दंष्ट्राग्रविधृता धारयत्यवनिर्जगत्  ।  
वराहरूपधृग्देवःस त्वां रक्षतु केशवः  ॥ विप्_५,५।१५ ॥  
नखाङ्कुरविनिर्भिन्नवैरिवक्षस्थलो विभुः  ।  
नृसिंहरूपी सर्वत्र रक्षतु त्वां जनार्दनः  ॥ विप्_५,५।१६ ॥  
वामनो रक्षतु सदा भवन्तं यः क्षणादभूत्  ।  
त्रिविक्रमः क्रमाक्रान्तत्रैलोक्यः स्फुरदायुधः  ॥ विप्_५,५।१७ ॥  
शिरस्ते पातु गोविन्दः कण्ठं रक्षतु केशवः  ।  
गुह्यं च जठरं विष्णुर्जघे पादौ जनार्दनः  ॥ विप्_५,५।१८ ॥  
मुखं बाहू प्रबाहू च मनः सर्वेद्रियाणि च  ।  
रक्षत्वव्याहतैश्वर्यस्तव नारायणो ऽव्ययः  ॥ विप्_५,५।१९ ॥  
शार्ङ्गचक्रगदापाणेः शङ्खनादहताः क्षयम्  ।  
गच्छन्तु प्रेतकूष्माण्डराक्षसा ये तवाहिताः  ॥ विप्_५,५।२० ॥  
त्वां पातु दिक्षु वैकुण्ठो विदिक्षु मधुसूदनः  ।  
हृषीकेश्ॐऽबरे भूमौ रक्षतु त्वां महीधरः  ॥ विप्_५,५।२१ ॥  
श्रीपराशर उवाच  
एवं कृतस्वस्त्ययनो नन्दगोपेन बालकः  ।  
शायितः शकटस्याधो बालपर्यङ्किकातले  ॥ विप्_५,५।२२ ॥  
ते च गोपा महद्दृष्ट्वा पूतनायाः कलेवरम्  ।  
मृतायाः परमं त्रासं विस्मयं च तदा ययुः  ॥ विप्_५,५।२३ ॥  
इति श्रीविष्णुमहापुराणे पञ्चमांशे पञ्चमो ऽध्यायः (५)  
  
  
_____________________________________________________________  
  
  
श्रीपराशर उवाच  
कदाचिच्छकटस्याधः शयानो मधुसूदनः  ।  
चिक्षेप चरणावूर्ध्वं स्तन्यार्थी प्ररुरोद ह  ॥ विप्_५,६।१ ॥  
तस्य पादप्रहारेण शकटं परिवर्तितम्  ।  
विध्वस्तकुम्भभाण्डं तद्विपरीतं पपात वै  ॥ विप्_५,६।२ ॥  
ततो हाहाकृतः सर्वो गोपरोपीजनो द्विज  ।  
आजगामाथ ददृशे बालमुतानशायिनम्  ॥ विप्_५,६।३ ॥  
गोपाः केनेति केनेदं शकटं परिवर्तितम्  ।  
तत्रैव बालकाः प्रोचुर्बालेनानेन पातितम्  ॥ विप्_५,६।४ ॥  
रुदता दृष्टमस्माभिः पादविक्षेपपातितम्  ।  
शकटं परिवृत्तं वै नैतदन्यस्य चेष्टितम्  ॥ विप्_५,६।५ ॥  
ततः पुनरतीवासन्गोपा विस्मयचेतसः  ।  
नन्दगोपोपि जग्राह बालमत्यन्तविस्मितः  ॥ विप्_५,६।६ ॥  
यशोदा शकटारूढभग्नभाण्डकपालिका  ।  
शकटं चार्चयामास दधिपुष्पफलाक्षतैः  ॥ विप्_५,६।७ ॥  
गर्गश् च गोकुले तत्र वसुदेवप्रचोदितः  ।  
प्रच्छन्न एव गोपानां संस्कारान करोत्तयोः  ॥ विप्_५,६।८ ॥  
ज्येष्ठं च राममित्याह कृष्णं चैव तथावरम्  ।  
गर्गो मतिमतां श्रेष्ठो नाम कुर्वन्महामतिः  ॥ विप्_५,६।९ ॥  
स्वल्पेनैव तु कालेन रङ्गिणौ तौ तदा व्रहे  ।  
घृष्टजानुकरौ विप्र बभूवतुरुभावपि  ॥ विप्_५,६।१० ॥  
करीषभस्मदिग्धाङ्गौ भ्रममाणावितस्ततः  ।  
न निवारयितुं सेहे यशोदा तौ न रोहिणी  ॥ विप्_५,६।११ ॥  
गोवाटमध्ये क्रीडन्तौ वत्सवाटं गतौ पुनः  ।  
तदहर्जातगोवत्सपुच्छाकर्षणतत्परौ  ॥ विप्_५,६।१२ ॥  
यदा यशोदा तौ बालावेकस्थानचरावुभौ  ।  
शशाक नो वारयितुं क्रीडन्तावतिचञ्चलौ  ॥ विप्_५,६।१३ ॥  
दाम्ना मध्ये ततो बद्धा बबन्ध तमुलूखले  ।  
कृष्णमक्लिष्टकर्माणमाह चेदममर्षिता  ॥ विप्_५,६।१४ ॥  
यदि शक्नोषि गच्छ त्वमतिचञ्चलचेष्टित  ।  
इत्युक्त्वाथ निजं कर्म सा चकार कुटुम्बिनी  ॥ विप्_५,६।१५ ॥  
व्याग्रायामथ तस्यां स कर्षमाम उलूखलम्  ।  
यमलार्जुनमध्येन जगाम कमलेक्षणः  ॥ विप्_५,६।१६ ॥  
कर्षता वृक्षयोर्मध्ये तिर्यग्गतमुलूखलम्  ।  
भग्नावुत्तुङ्गशाखाग्रौ तेन तौ यमलार्जुनौ  ॥ विप्_५,६।१७ ॥  
ततः कटकटशब्दसमाकर्मनतत्परः  ।  
आजगाम व्रजजनो ददर्श च महाद्रुमौ  ॥ विप्_५,६।१८ ॥  
नवोद्गताल्पदन्तांशुसितहासं च बालकम्  ।  
तयोर्मध्यगतं दाम्ना बद्धं गाढं तथोदरे  ॥ विप्_५,६।१९ ॥  
ततश् च तामोदरतां स ययौ दामबन्धनात्  ॥ विप्_५,६।२० ॥  
गोपवृद्धास्ततः सर्वे नन्दगोपपुरोगमाः  ।  
मन्त्रयामासुरुद्विग्ना महोत्पातातिभीरवः  ॥ विप्_५,६।२१ ॥  
स्थानेनेह न नः कार्यं व्रजामोन्यन्महावनम्  ।  
उत्पाता बहवो ह्यत्र दृश्यन्ते नाशहेतवः  ॥ विप्_५,६।२२ ॥  
पूतनाया विनाशश् च शकटस्य विपर्ययः  ।  
विना वातादिदोषेण द्रुमयोः पतनन्तथा  ॥ विप्_५,६।२३ ॥  
वृन्दावनमितःस्थानात्तस्माद्गच्छाम मा चिरम्  ।  
यावद्भौममहोत्पातदोषो नाभिभवेव्द्रजम्  ॥ विप्_५,६।२४ ॥  
इति कृत्वा मतिं सर्वे गमने ते व्रजौकसः  ।  
ऊचुः स्वं स्वं कुलं शीघ्रं गम्यतां मा विलम्बथ  ॥ विप्_५,६।२५ ॥  
ततः क्षणेन प्रययुः शकटैर् गोधनैस् तथा  ।  
यूथशो वत्सपालाश् च कालयन्तो व्रजौकसः  ॥ विप्_५,६।२६ ॥  
द्रव्यावयवनिर्धूतं क्षणमात्रेण तत्तथा  ।  
काकभाससमाकीर्णं व्रजस्थानमभूद्दूज  ॥ विप्_५,६।२७ ॥  
वृन्दावनं भगवता कृष्णेना क्लिष्टकर्मणा  ।  
शुभेन मनसा ध्यातं गवं सिद्धिमभीप्सता  ॥ विप्_५,६।२८ ॥  
ततस्तत्रातिरूक्षे ऽपि घर्मकाले द्विजोत्तम  ।  
प्रावृट्काल इवोद्भूतं नवशष्पं समन्ततः  ॥ विप्_५,६।२९ ॥  
स समावासितः सर्वो व्रजो वृन्दावने ततः  ।  
शकटावाटपर्यन्तश्चन्द्रार्धाकारसंस्थितः  ॥ विप्_५,६।३० ॥  
वत्सपालौ च संवृत्तौ रामदामोदरौ ततः  ।  
एक स्थनस्थितौ गोष्ठे चेरतुर्बाललीलया  ॥ विप्_५,६।३१ ॥  
बर्हिपत्रकृतापीडौ वन्यपुष्पावतंसकौ  ।  
गोपवेणुकृतातोद्यपत्रवाद्यकृतस्वनौ  ॥ विप्_५,६।३२ ॥  
काकपक्षधरौ बालौ कुमाराविव पावकी  ।  
हसन्तौ च रमन्तौ च चेरतुः स्म महावनम्  ॥ विप्_५,६।३३ ॥  
क्वचिद्वहन्तावन्योन्यं क्रीडमानौ तथा परैः  ।  
गोपपुत्रैः समं वत्सांश्चारयन्तौ विचेरतुः  ॥ विप्_५,६।३४ ॥  
कालेन गच्छता तौ                                                                                                                           तु सप्तवर्षौ महाव्रजे  ।  
सर्वस्य जगतः पालौ वत्सपालौ बभूवतुः  ॥ विप्_५,६।३५ ॥  
प्रावृट्कालस्ततोतीव मेघौघस्थगिताम्बरः  ।  
बभूव वारिधाराभिर् ऐक्यं कुर्वन्दिशामिव  ॥ विप्_५,६।३६ ॥  
प्ररूढनवशष्पाढ्या शक्रगोपाचिता मही  ।  
तथा मारकतीवासीत्पद्मरागविभूषिता  ॥ विप्_५,६।३७ ॥  
ऊहुरुन्मार्गवाहीनि निम्नगाम्भांसि सर्वतः  ।  
मनांसि दुर्विनीतानां प्राप्य लक्ष्मीं नवामिव  ॥ विप्_५,६।३८ ॥  
न रेजेन्तरितश्चन्द्रो निर्मलो मलिनैर् घनैः  ।  
सद्वादिवादो मूर्खणां प्रगल्भाभिर् इवोक्तिभिः  ॥ विप्_५,६।३९ ॥  
निर्गुणेनापि चापेन शक्रस्य गगने पदम्  ।  
अवाप्यताविवेकस्य नृपस्यैव परिग्रहे  ॥ विप्_५,६।४० ॥  
मेघपृष्ठे बलाकानां रराज विमला ततिः  ।  
दुर्वत्ते वृत्तचेष्टेव कुलीनस्यातिशौभना  ॥ विप्_५,६।४१ ॥  
न ब बन्धाम्बरे स्थैर्यं विद्युदत्यन्तचञ्चला  ।  
मैत्रीव प्रवरे पुंसि दुर्जनेन प्रयोजिता  ॥ विप्_५,६।४२ ॥  
मार्गा बभूवुर् अस्पष्टास् तृणशष्पचयावृताः  ।  
अर्थान्तरमनुप्राप्ताः प्रजडानामिवोक्तयः  ॥ विप्_५,६।४३ ॥  
उन्मत्तशिखिसारङ्गे तस्मिन्काले महावने  ।  
कृष्णरामौ मुदायुक्तौ गोपालैश् चेरतुः सह  ॥ विप्_५,६।४४ ॥  
क्विचिद्गोभिः समं रम्यं गोयतानरतावुभौ  ।  
चेरतुः क्वचिदत्यर्थं शीतवृक्षतलाश्रितौ  ॥ विप्_५,६।४५ ॥  
क्वचित्कदम्बस्रक्चित्रौ मयूरस्रग्विराजितौ  ।  
विलिप्तौ क्वचिदासातां विविधैर् गिरिधातुभिः  ॥ विप्_५,६।४६ ॥  
पर्णशय्यासु संसुप्तौ क्वचिन्निद्रान्तरैषिणौ  ।  
क्वचिद्गर्जति जीमूते हाहाकाररवाकुलौ  ॥ विप्_५,६।४७ ॥  
गायतामन्य गोपानां प्रशंसापरमौ क्वचित्  ।  
मयूरकेकानुगतौ गोपवेणुप्रवादकौ  ॥ विप्_५,६।४८ ॥  
इति नानाविधैर् भावैर् उत्तमप्रीतिसंयुतौ  ।  
क्रीडन्तौ तौ वने तस्मिञ्चेरतुस्तुष्टमानसौ  ॥ विप्_५,६।४९ ॥  
विकाले च समं गोभिर् गोपवृन्दसमन्वितौ  ।  
विहृत्याथ यथायोगं व्रजमेत्य महाबलौ  ॥ विप्_५,६।५० ॥  
गोपैः समानैः सहितौ क्रीडन्तावमराविव  ।  
एवं तावूषतुस्तत्र रामकृष्णौ महाद्युती  ॥ विप्_५,६।५१ ॥  
इति श्रीविष्णुमहापुराणे पञ्चमांशे षष्ठोध्यायः (६)  
  
  
_____________________________________________________________  
  
  
श्रीपराशर उवाच  
एकदा तु विना रामं कृष्णो वृन्दावनं ययौ  ।  
विचचार वृतो गोपैर् वन्यपुष्पस्रगुज्ज्वलः  ॥ विप्_५,७।१ ॥  
स जगामाथ कालिन्दीं लोल कल्लोलशालिनीम्  ।  
तीरसंलग्नफेनौघैर् हसन्तीम् इव सर्वतः  ॥ विप्_५,७।२ ॥  
तस्याश्चतिमहाभीमं विषाग्निश्रितवारिणम्  ।  
ह्रदं कालीयनागस्य ददर्शतिविभीषणम्  ॥ विप्_५,७।३ ॥  
विषाग्निना प्रसरता दग्धतीरम्महीरुहम्  ।  
वाताहताम्बुविक्षेपस्पर्शदग्धविहङ्गमम्  ॥ विप्_५,७।४ ॥  
तमतीव महा रौद्रं मृत्युवक्रमिवापरम्  ।  
विलोक्य चिन्तयामास भगवान्मधुसूदनः  ॥ विप्_५,७।५ ॥  
अस्मिन्वसति दुष्टात्मा कालीयो ऽसौ विषायुधः  ।  
यो मया निर्जितस्त्यक्त्वा दुष्टो गच्छेत्पयोनिधिम्  ॥ विप्_५,७।६ ॥  
तेनेयं दूषिता सर्वा यमुना सागरङ्गमा  ।  
न नरैगोधनैश् चापि तृषार्तैर् उपभुज्यते  ॥ विप्_५,७।७ ॥  
तदस्य नागराजस्य कर्तव्यो निग्रहो मया  ।  
निस्त्रासास्तु सुखं येन चरेयुर्व्रजवासिनः  ॥ विप्_५,७।८ ॥  
एतदर्थं तु लोकेस्मिन्नवतारः कृतो मया  ।  
यदेषामुत्पथस्थानां कार्या शान्तिर्दुरात्मनाम्  ॥ विप्_५,७।९ ॥  
तदेतं नातिदूरस्थं कदम्बमुरुशाखिनम्  ।  
अदिरुद्य पतिष्यामि ह्रदे ऽस्मिन्ननिलाशिनः  ॥ विप्_५,७।१० ॥  
श्रीपराशर उवाच  
इत्थं विचिन्त्य बद्धा च गाढं परिकरं ततः  ।  
निपपात ह्रदे तत्र नागराजस्य वेगतः  ॥ विप्_५,७।११ ॥  
तेनातिपतता तत्र क्षोभितःस महाह्रदः  ।  
अत्यर्थं दूरजातांस्तु समसिञ्चन्महीरुहान्  ॥ विप्_५,७।१२ ॥  
ते हि दुष्टविषज्वालातप्ताम्बुपवनोक्षिताः  ।  
जज्वलुः पादापाःसद्यो ज्वालाव्याप्तदिगन्तराः  ॥ विप्_५,७।१३ ॥  
आस्फोटयामास तदा कृष्णो नागह्रने भुजम्  ।  
तच्छब्दश्रवणाच्चाशु नागराजो ऽभ्युपागमत्  ॥ विप्_५,७।१४ ॥  
आताम्रनयनः कोपाद्विषज्वालाकुलैर् मुखैः  ।  
वृतो महाविषैश् चान्यैर् उरगैर् अनिलाशनैः  ॥ विप्_५,७।१५ ॥  
नागपत्न्यश् च शतशो हारिहारोपशोभिताः  ।  
प्रकम्पिततनुक्षेपचलत्कुन्तसकान्तयः  ॥ विप्_५,७।१६ ॥  
ततः प्रवेष्टितःसर्पैः स कृष्णे भोगबन्धनैः  ।  
ददंशुस्ते ऽपि तं कृष्णं विषज्वालाकुलैर् मुखैः  ॥ विप्_५,७।१७ ॥  
तं तत्र पतितं दृष्ट्वा सर्पभोगौर्निपीडितम्  ।  
गोपा व्रजमुपागम्य चुक्रुशुः शोकलालसाः  ॥ विप्_५,७।१८ ॥  
गोपा ऊचुः  
एष मोहं गतः कृष्णो मग्नौ वै कालियह्रदे  ।  
भक्ष्यते नागराजेन तमागच्छत पश्यत  ॥ विप्_५,७।१९ ॥  
तच्छुत्वा तत्र ते गोपा वज्रपा तोपमं वचः  ।  
गोप्यश् च त्वरीता जग्मुर्यशोदाप्रमुखा ह्रदम्  ॥ विप्_५,७।२० ॥  
हाहा क्वासाविति जनो गोपीनामतिविह्वलः  ।  
यशोदया समं भ्रान्तो द्रुतप्रस्खलितं ययौ  ॥ विप्_५,७।२१ ॥  
नन्दगोपश् च गोपाश् च रामश्चाद्भुतविक्रमः  ।  
त्वरितं यमुनां जग्मुः कृष्णदर्शनलालासाः  ॥ विप्_५,७।२२ ॥  
ददृशुश्चापि ते तत्र सर्पराजवशङ्गतम्  ।  
निष्प्रयत्नीकृतं कृष्णं सर्पभोगविवेष्टितम्  ॥ विप्_५,७।२३ ॥  
नन्दगोपोपि निश्चेष्टो न्यस्य पुत्रमुखे दृशम्  ।  
यशोदा च महाभागा बभूव मुनिसत्तम  ॥ विप्_५,७।२४ ॥  
गोप्यस् त्वन्या रुदन्त्यश् च ददृशुः शोककातराः  ।  
प्रोचुश् च केशवं प्रीत्या भयकातर्यगद्गदम्  ॥ विप्_५,७।२५ ॥  
गोप्य ऊचुः  
सर्वा यशोदया सार्ध विशामोत्र महाह्रदम्  ।  
सर्पराजस्य नो गन्तुमस्माभिर् युज्यते व्रजम्  ॥ विप्_५,७।२६ ॥  
दिवसः सो विना सूर्यं विना चन्द्रेण का निशा  ।  
विना वृषेण का गावो विना कृष्णेन को व्रजः  ॥ विप्_५,७।२७ ॥  
विनाकृता न यास्यामः कृष्णेनानेन गोकुलम्  ।  
अरम्यं नातिसेव्यं च वारिहीनं यथा सरः  ॥ विप्_५,७।२८ ॥  
यत्र नेन्दीवरश्यामकायकान्तिरयं हरिः  ।  
तेनापि पातुर्वासेन रतिरस्तीति विस्मयः  ॥ विप्_५,७।२९ ॥  
उत्फुल्लपङ्कजदलस्पष्टकान्तिविलोचनम्  ।  
अपश्यन्तो हरिं दीनाः कथं गोष्ठे भविष्यथ  ॥ विप्_५,७।३० ॥  
अत्यन्त मधुरालापहृताशेषमनोरथम्  ।  
न विना पुण्डरीकाक्षं यास्यामो नन्दगोकुलम्  ॥ विप्_५,७।३१ ॥  
भोगेनाविष्टितस्यापि सर्पराजस्य पश्यत  ।  
स्मितशोभिमुखं गोप्यः कृष्णस्यास्मद्विलोकने  ॥ विप्_५,७।३२ ॥  
श्रीपराशर उवाच  
इति गोपीवचः श्रुत्वा रौहिणेयो महाबलः  ।  
गोपांश् च त्रासविधुरान्वि लोक्य स्तिमितेक्षणान्  ॥ विप्_५,७।३३ ॥  
नन्दं च दीनमत्यर्थं न्यस्तदृष्टिं सुतानने  ।  
मूर्छाकुलां यशोदं च कृष्णमाहात्मसञ्ज्ञया  ॥ विप्_५,७।३४ ॥  
किमिदं देवदेवेश भावो ऽयं मानुषस्त्वया  ।  
व्यज्यतेत्यन्तमात्मानं किमनन्तं न वोत्सि यत्  ॥ विप्_५,७।३५ ॥  
त्वमेव जगतो नाभिर् अराणामिव संश्रयः  ।  
कर्तापहर्ता पाता च त्रौलोक्यं त्वं त्रयीमयः  ॥ विप्_५,७।३६ ॥  
सेन्द्रै रुद्राग्निवसुभिर् आदित्यैर् मरुदश्विभिः  ।  
चिन्त्यसे त्वमचिन्त्यात्मन् समस्तैश् चैव योगिभिः  ॥ विप्_५,७।३७ ॥  
जगत्यर्थं जगन्नाथ भारावतरणेच्छया  ।  
अवतीर्णो ऽसि मर्त्येषु तवांशश्चाहमग्रजः  ॥ विप्_५,७।३८ ॥  
मनुष्यलीलां भगवन् भजता भवता सुराः  ।  
विडम्बयन्तस्त्वल्लीलां सर्व एव सहा सते  ॥ विप्_५,७।३९ ॥  
अवतार्य भवान्पूर्वं गोकुले तु सुराङ्गनाः  ।  
क्रीडार्थमात्मनः पश्चादवर्तीर्णो ऽसि शाश्वत  ॥ विप्_५,७।४० ॥  
अत्रावतीर्णयोः कृष्ण गोपा एव हि बान्धवाः  ।  
गोप्यश् च सीदतः कस्मादेतान्बन्धूनुपेक्षसे  ॥ विप्_५,७।४१ ॥  
दर्शितो मानुषो भावो दर्शितं बालचापलम्  ।  
तदयं दम्यतां कृष्ण दुष्टत्मा दशनायुधः  ॥ विप्_५,७।४२ ॥  
श्रीपराशर उवाच  
इति संस्मारितः कृष्णः स्मितभिन्नोष्ठसम्पुटः  ।  
आस्फोट्य मोचयामास स्वदेहं भोगिबन्धनात्  ॥ विप्_५,७।४३ ॥  
आनम्य चापि हस्ताभ्यामुभाभ्यां मध्यमं शिरः  ।  
आरुह्याभुग्नशिरसः प्रणनर्तोरुविक्रमः  ॥ विप्_५,७।४४ ॥  
प्राणाः फणे ऽभवंश्चास्य कृष्णस्याङ्घ्रिनिकुट्टनैः  ।  
यत्रोन्नतिं च कुरुते ननामास्य ततः शिरः  ॥ विप्_५,७।४५ ॥  
मूर्छामुपाययौ भ्रान्त्या नागः कृष्णस्य रेचकैः  ।  
दण्डपातनिपातेन ववाम रुधिरं बहु  ॥ विप्_५,७।४६ ॥  
तं विभिग्रशिरोग्रीवमास्येभ्यस्मुतशोणितम्  ।  
विलोक्य करुणं जग्मुस्तत्पत्न्यो मधुसूदनम्  ॥ विप्_५,७।४७ ॥  
नागपत्न्य ऊचुः  
ज्ञातो ऽसि देवदेवेश सर्वज्ञस्त्वमनुत्तमः  ।  
परं ज्योतिरचिन्त्यं यत्तदंशः परमेश्वरः  ॥ विप्_५,७।४८ ॥  
न समर्थाः सुराःस्तोतुं यमनन्यभवं विभुम्  ।  
स्वरूपवर्णनं तस्य कथं योषित्करिष्यति  ॥ विप्_५,७।४९ ॥  
यस्याखिलमहीर्व्योमजलाग्निपवनात्मकम्  ।  
ब्रह्माण्डमल्पकाल्पांशः स्तोष्यामस्तं कथं वयम्  ॥ विप्_५,७।५० ॥  
यमतो न विदुर्नित्यं यत्स्वरूपं हि योगिनः  ।  
परमार्थमणोरल्पं स्थूलात्स्थूलं नताः स्म तम्  ॥ विप्_५,७।५१ ॥  
न यस्य जन्मने धाता यस्य चान्ताय नान्तकः  ।  
स्थितिकर्ता न चान्योस्ति यस्य तस्मै नमःसदा  ॥ विप्_५,७।५२ ॥  
कोपः स्वल्पो ऽपि ते नास्ति स्थितिपालनमेव ते  ।  
कारणं कालिय स्यास्य दमने श्रुयतां वचः  ॥ विप्_५,७।५३ ॥  
स्त्रियोनुकम्प्याःसाधूनां मूढा दीनाश् च जन्तवः  ।  
यतस्ततोस्य दीनस्य क्षम्यतां क्षमतांवर  ॥ विप्_५,७।५४ ॥  
समस्त जगदावारो भवानल्पबलः फणी  ।  
त्वत्पादपीडितो जह्यान्मुहूर्तार्धन जीवितम्  ॥ विप्_५,७।५५ ॥  
क्व पन्नगोऽ ल्पवीर्यो ऽयं क्व भवान्भुवनाश्रयः  ।  
प्रीतिद्वेषौ समोत्कृष्टगोचरौ भवतो ऽव्यय  ॥ विप्_५,७।५६ ॥  
ततः कुरु जगत्स्वामिन्प्रसादमवसीदतः  ।  
प्राणांस्त्यजति नागो ऽयं भर्तृभिक्षा प्रदीयताम्  ॥ विप्_५,७।५७ ॥  
भुवनेश जगन्नाथ महापुरुषपूर्वज  ।  
प्राणांस्त्यजति नागो ऽयं भर्तृभिक्षां प्रयच्छ नः  ॥ विप्_५,७।५८ ॥  
वेदान्तवेद्य देवेश दुष्टदैत्यनिबर्हम  ।  
प्राणांस्त्यजति नागो ऽयं भर्तभिक्षा प्रदीयताम्  ॥ विप्_५,७।५९ ॥  
श्रीपराशर उवाच  
इत्युक्ते ताभिर् आश्वस्य क्लान्तदेहोपि पन्नगः  ।  
प्रसीद देवदेवेति प्राह वाक्यं शनैः शनैः  ॥ विप्_५,७।६० ॥  
कालिय उवाच  
तवाष्टगुणमैश्वर्यं नाथ स्वाभाविकं परम्  ।  
निरस्तातिशयं यस्य तस्य स्तोष्यामि कित्र्वहम्  ॥ विप्_५,७।६१ ॥  
त्वं परस्त्वं परस्याद्यः परं त्वत्तः परात्मक  ।  
परस्मात्परमो यस् त्वं तस्य स्तोष्यामि किन्न्व् अहम्  ॥ विप्_५,७।६२ ॥  
यस्माद्बह्माच रुद्रश् च चन्द्रेद्रमरुदश्विनः  ।  
वसवश् च सहादित्यैस् तस्य स्तोष्यामि कित्र्वहम्  ॥ विप्_५,७।६३ ॥  
एकावयवसूक्ष्मांशो यस्यैतदखिलं जगत्  ।  
कल्पनावयवस्यांशस्तस्य स्तोष्यामि कित्र्वहम्  ॥ विप्_५,७।६४ ॥  
सदसद्रूपिणो यस्य ब्रह्माद्यास् त्रिदशेश्वराः  ।  
परमार्थं न जानन्ति तस्य स्तोष्यामि कित्र्वहम्  ॥ विप्_५,७।६५ ॥  
ब्रह्माद्यौरर्चिते यस्तु गन्धपुष्पानुलेपनैः  ।  
नन्दनादिसमुद्भूतैः सोर्च्यते वा कथं मया  ॥ विप्_५,७।६६ ॥  
यस्यावताररूपाणि देवराजःसदार्चति  ।  
न वेत्ति परमं रूपं सोर्ऽच्यते वा कथं मया  ॥ विप्_५,७।६७ ॥  
विषयेभ्यः समावृत्त्य सर्वाक्षाणि च योगिनः  ।  
यमर्चयन्ति ध्यानेन सोर्ऽच्यते वा कथं मया  ॥ विप्_५,७।६८ ॥  
हृदि सङ्कल्प्य यद्रूपं ध्यानेनार्चन्ति योगिनः  ।  
भावपुष्पादिना नाथः सोर्च्यते वा कथं मया  ॥ विप्_५,७।६९ ॥  
सो ऽहं ते देवदेवेश नार्चनादौ स्तुतौ न च  ।  
सामर्थ्यवान् कृपामात्रमनोवृत्तिः प्रसीद मे  ॥ विप्_५,७।७० ॥  
सर्पजातिरियं क्रुरा यस्यां जातोस्मि केशव  ।  
तत्स्वभावो ऽयमत्रास्ति नापराधो ममाच्युत  ॥ विप्_५,७।७१ ॥  
सृज्यते भवता सर्वं तथा संह्रीयते जगत्  ।  
जातिरूपस्वभावाश् च सृज्यन्ते सृ-जता त्वया  ॥ विप्_५,७।७२ ॥  
यथाहं भवता सृष्टो जात्या रूपेण चेश्वर  ।  
स्वभावेन च साधुत्वं तथेदं चेष्टितं मया  ॥ विप्_५,७।७३ ॥  
यद्यन्यथा प्रवर्तेयं देवदेव ततो मयि  ।  
न्यायो दण्डनिपातो वै तवैववचनं यथा  ॥ विप्_५,७।७४ ॥  
तथाप्यज्ञे जगत्स्वामिन्दण्डं पातितवान्मयि  ।  
स श्लाघ्यो ऽयं परो दण्डस् त्वत्तो मे नान्यतो वरः  ॥ विप्_५,७।७५ ॥  
हतवीर्यो हतविषो दमितो ऽहं त्वयाच्युत  ।  
जीवितं दीयतामेकमाज्ञापय करोमि किम्  ॥ विप्_५,७।७६ ॥  
श्रीभगवानुवाच  
नात्र स्थेयन्त्वया सर्प कदाचिद्यमुनाजले  ।  
सपुत्रपरिवारस्त्वं समुद्रसलिलं व्रज  ॥ विप्_५,७।७७ ॥  
मत्पदानि च ते सर्प दृष्ट्वा मूर्धनि सागरे  ।  
गरुडः पन्नगरिपुस्त्वयि न प्रहरिष्यति  ॥ विप्_५,७।७८ ॥  
श्रीपराशर उवाच  
इत्युक्त्वा सर्पराजं तं मुमोच भगवान्हरिः  ।  
प्रणम्य सो ऽपि कृष्णाय जगाम पयसां निधिम्  ॥ विप्_५,७।७९ ॥  
पश्यतां सर्वभूतानां सभृत्यसुतबान्धवः  ।  
समस्तभार्यासहितः परित्यज्य स्वकं ह्रदम्  ॥ विप्_५,७।८० ॥  
गते सर्पे परिष्वज्य मृतं पुनरिवागतम्  ।  
गोपा मूर्धनि हार्देन सिषिचुर् नेत्रजैर् जलैः  ॥ विप्_५,७।८१ ॥  
कृष्णामाक्लिष्टकर्माणमन्ये विस्मितचेतसः  ।  
तुष्टुवुर्मुदिता गोपा दृष्ट्वा शिवजलां नदीम्  ॥ विप्_५,७।८२ ॥  
गीयमानः स गोपीभिश्चारितैः साधुचेष्टितैः  ।  
संस्तूयमानो गोपैश् च कृष्णो व्रजमुपागमत्  ॥ विप्_५,७।८३ ॥  
इति श्रीविष्णुमहापुराणे पञ्चमांशे सप्तमो ऽध्यायः (७)  
  
  
_____________________________________________________________  
  
  
श्रीपराशर उवाच  
गाः पालयन्तौ च पुनः सहितौ बलकेशवौ  ।  
भ्रममाणौ वने तस्मिन्रम्यं तालवनं गतौ  ॥ विप्_५,८।१ ॥  
तत्तु तालवनं दिव्यं धेनुको नाम दानवः  ।  
मृगमांसकृताहारः सदाध्यास्ते खराकृतिः  ॥ विप्_५,८।२ ॥  
तत्तु तालवनं पक्वफलसम्पत्समन्वितम्  ।  
दृष्ट्वा स्पृहान्विता गोपा फलादाने ऽब्रुवन्वचः  ॥ विप्_५,८।३ ॥  
गोपा ऊचुः  
हे राम हे कृष्ण सदा धेनुकेनैष रक्ष्यते  ।  
भूप्रदेशो यतस्तस्मात्पक्वानीमानि सन्ति वै  ॥ विप्_५,८।४ ॥  
फलानि पश्य तालानां गन्धामोदितदिंशि वै  ।  
वयमेतान्यभीप्सामः पात्यन्तां यदि रोचते  ॥ विप्_५,८।५ ॥  
श्रीपराशर उवाच  
इति गोपकुमाराणां श्रुत्वा सङ्कर्षणो वचः  ।  
एतत्कर्तव्यमित्युक्त्वा पातयामास तानि वै  ।  
कृष्णश् च पातयामास भुवितानि फलानि वै  ॥ विप्_५,८।६ ॥  
फलानां पततां शब्दमाकर्ण्य सुदुरासदः  ।  
आजगाम स दुष्टात्मा कोपाद्दैतेयगर्दभः  ॥ विप्_५,८।७ ॥  
पद्भ्यामुभाभ्यां स तदा पश्चिमाभ्यां बलं बली  ।  
जघानोरसि ताभ्यां च स च तेनाभ्यगृह्यत  ॥ विप्_५,८।८ ॥  
गृहीत्वा भ्रामयामास स्ॐऽबरे गतजीवितम्  ।  
तस्मिन्नेव स चिक्षेप वेगेन तृणराजनि  ॥ विप्_५,८।९ ॥  
ततः फलान्यनेकानि तालाग्रान्निपतन्खरः  ।  
पृथिव्यां पातयामास महावातो घनानिव  ॥ विप्_५,८।१० ॥  
अन्या नथ सजातीयानागतान्दैत्यगर्दभान्  ।  
कृष्णश्चिक्षेप तालाग्रे बलभद्रश् च लीलया  ॥ विप्_५,८।११ ॥  
क्षणेनालङ्कृता पृथ्वी पक्वैस् तलफलैस् तदा  ।  
दैत्य गर्दभदेहैश् च मैत्रेय शुशुभे ऽधिकम्  ॥ विप्_५,८।१२ ॥  
ततो गावो निराबाधास्तस्मिंस्तलवने द्विज  ।  
नवशष्वं सुखं चेरुर्यन्न भुक्तमभूत्पुरा  ॥ विप्_५,८।१३ ॥  
इति श्रीविष्णुमहापुराणे पञ्चमांशे ऽष्टमो ऽध्यायः (८)  
  
  
_____________________________________________________________  
  
श्रीपराशर उवाच  
तस्मिन्रासभदैतेये सानुगे विनिपातिते  ।  
सौम्यं तद्गोपगोपीनां रम्यं तालवनं बभौ  ॥ विप्_५,९।१ ॥  
ततस्तौ जातहर्षौ तु वसुदेवसुतावुभौ  ।  
हत्वा धेनुकदैतेयं भाण्डीरवटम् आगतौ  ॥ विप्_५,९।२ ॥  
क्ष्वेलमानौ प्रगायन्तौ विचिन्वन्तौ च पादपान्  ।  
चारयन्तौ च गा दूरे व्याहरन्तौ च नामभिः  ॥ विप्_५,९।३ ॥  
निर्योगपाशस्कन्धौ तौ वनमालाविभूषितौ  ।  
शुशुभाते महात्मानौ बलाशृङ्गाविवर्षभौ  ॥ विप्_५,९।४ ॥  
सुवर्णाञ्जनचूर्णाभ्यां तौ तदा रूषिताम्बरौ  ।  
महेन्द्रायुधसंयुक्तौ श्वेतकृष्णाविवाम्बुदौ  ॥ विप्_५,९।५ ॥  
चेरतुर्लौकसिद्धाभिः क्रीडाभिर् इतरेतरम्  ।  
समस्तलोकनाथानां नाथभूतौ भुवं गतौ  ॥ विप्_५,९।६ ॥  
मनुष्यधर्माभिरतौ मानयन्तौ मनुष्यताम्  ।  
तज्जातिगुणयुक्ताभिः क्रिडाभिश्चेरतुर्वनम्  ॥ विप्_५,९।७ ॥  
ततस्त्वान्दोलिकाभिश् च नियुद्धैश् च महाबलौ  ।  
व्यायामं चक्रतुस्तत्र क्षेपणीयैस् तथाश्मभिः  ॥ विप्_५,९।८ ॥  
तल्लिप्सुरसुरस्तत्र ह्युभयो रममाणयोः  ।  
आजगाम प्रलम्बाख्यो गोपवेषतिरोहितः  ॥ विप्_५,९।९ ॥  
सो ऽवगाहत निःशङ्कस्तेषां मध्यममानुषः  ।  
मानुषं वपुरास्थाय प्रलम्बो दानवोत्तमः  ॥ विप्_५,९।१० ॥  
तयोशिछ्द्रान्तरप्रेप्सुरविषह्यममन्यत  ।  
कृष्णं ततो रौहिणेयं हन्तुं चक्रे मनोरथम्  ॥ विप्_५,९।११ ॥  
हरिणाक्रीडनं नाम बालक्रीडनकं ततः  ।  
प्रकुर्वन्तो हि ते सर्वे द्वौद्वौ युगपदुत्थितौ  ॥ विप्_५,९।१२ ॥  
श्रीदाम्ना सह गोविन्दः प्रलम्बेन तथा बलः  ।  
गोपालौरपरैश् चान्ये गोपालाः पुप्लुवुस्ततः  ॥ विप्_५,९।१३ ॥  
श्रीदामानं ततः कृष्णः प्रलम्बं रोहिणीसुतः  ।  
जितवान्कृष्णपक्षीयैर् गोपैर् अन्ये पराजिताः  ॥ विप्_५,९।१४ ॥  
ते वाहयन्तस्त्वन्योन्यं भाण्डीरं वटमेत्य वै  ।  
पुनर्निववृतुःसर्वे येये तत्र परिजिताः  ॥ विप्_५,९।१५ ॥  
सङ्कर्षणं तु स्कन्धेन शीघ्रमुत्क्षिप्यदानवः  ।  
नभःस्थलं जगामाशु सचन्द्र इव वारिदः  ॥ विप्_५,९।१६ ॥  
असहन्रौहिणेयस्य स भारं दानवोत्तमः  ।  
ववृधे स महाकायः प्रावृषीव बलाहकः  ॥ विप्_५,९।१७ ॥  
सङ्कर्षणस्तु तं दृष्ट्वा दग्धशैलोपमाकृतिम्  ।  
स्रग्दामलम्बाभरणं मकुटाटोपमस्तकम्  ॥ विप्_५,९।१८ ॥  
रौद्रं शकटचक्राक्षं पादन्यास चलत्क्षितिम्  ।  
अभीतमनसा तेन रक्षसा रोहिणीसुतः  ।  
ह्रियमामस्ततः कृष्णमिदं वचनमब्रवीत्  ॥ विप्_५,९।१९ ॥  
कृष्णाकृष्ण ह्रियाम्येष पर्वतोदग्रमूर्तिना  ।  
केनापि पश्य दैत्येन गोपालच्छद्मरूपिणा  ॥ विप्_५,९।२० ॥  
यदत्र साम्प्रतं कार्यं मया मधुनिषूदन  ।  
तत्कथ्यतां प्रयात्येष दुरात्मातित्वरान्वितः  ॥ विप्_५,९।२१ ॥  
श्रीपराशर उवाच  
तमाह रामं गोविन्दःस्मितभिन्नोष्ठसम्पुटः  ।  
महात्मा रौहिणेयस्य बलवीर्यप्रमामावित्  ॥ विप्_५,९।२२ ॥  
श्रीकृष्ण उवाच  
किमयं मानुषो भावो व्यक्तमेवावलम्ब्यते  ।  
सर्वात्मन् सर्वगुह्यानां गुह्यगुह्यात्मना त्वया  ॥ विप्_५,९।२३ ॥  
स्मराशेषजगद्बीजकारणं कारणाग्रज  ।  
आत्मानमेकं तद्वच्च जगत्येकार्णवे च यत्  ॥ विप्_५,९।२४ ॥  
किं न वेत्सि यथाहं च त्वं चैकं कारणं भुवः  ।  
भारावतारणार्थाय मर्त्यलोकमुपागतौ  ॥ विप्_५,९।२५ ॥  
नभशिश्रस्तेम्बुवहाश् च केशाः पादौ क्षितिर्वत्र्क्रमनन्तवह्नि  ।  
सोमो मनस्ते श्वसितं समीरणो दिशश्चतस्रो ऽव्यय बाहवस्ते  ॥ विप्_५,९।२६ ॥  
सहस्रबत्र्क्रो भगवान्महात्मा सहस्रहस्ताङ्घ्रिशरीरभेदः  ।  
सहस्रपद्मोद्भवयोनिराद्यःसहस्रशस्त्वां मुनयो गृणन्ति  ॥ विप्_५,९।२७ ॥  
दिव्यं हि रूपं तव वेत्ति नान्यो देवैर् अशेषैर् अवताररूपम्  ।  
तदर्च्यते वेत्सि न किं यदन्ते त्वय्येव विश्वं लयमभ्युपैति  ॥ विप्_५,९।२८ ॥  
त्वया धृतेयं धरणी बिभर्ति चराचरं विश्वमनन्तमूर्ते  ।  
कृतादिभेदैरज कालरूपो निमेषपूर्वो जगदेतदत्सि  ॥ विप्_५,९।२९ ॥  
अत्तं यथा वडाववह्निनाम्बु हिमस्वरूपं परिगृह्य कास्तम्  ।  
हिमाचले भानुमत्ॐशुसङ्गाज्जलत्वमभ्येति पुनस्तदेव  ॥ विप्_५,९।३० ॥  
एवं त्वया संहरणे ऽत्तमेतज्जगत्समस्तं त्वदधीनकं पुनः  ।  
तवैव सर्गाय समुद्यतस्य जगत्त्वमभ्येत्यसुकल्पमीश  ॥ विप्_५,९।३१ ॥  
भवानहं च विश्वात्मन्नेकमेव च कारणम्  ।  
जगतोस्य जगत्यर्थे भेदेनावां व्यवस्थितौ  ॥ विप्_५,९।३२ ॥  
तत्स्मर्यताममेयात्मस्त्वयात्मा जहि दानवम्  ।  
मानुष्यमेवावलम्ब्य बन्धूनां क्रियतां हितम्  ॥ विप्_५,९।३३ ॥  
श्री पराशर उवाच  
इति संस्मारितो विप्र कृष्णेन सुमहात्मना  ।  
विहस्य पीडयामास प्रलम्बं बलवान्बलः  ॥ विप्_५,९।३४ ॥  
मुष्टिना सोहनन्मूर्ध्नि कोपसंरक्तलोचनः  ।  
तेन चास्य प्रहारेण बहिर्याते विलोचने  ॥ विप्_५,९।३५ ॥  
स निष्कासितमस्तिष्को मुखाच्छोणितमुद्वमन्  ।  
निपपात महीपृष्ठे दत्य वर्यो ममार च  ॥ विप्_५,९।३६ ॥  
प्रलम्बं निहतं दृष्ट्वा बलेनाद्भुतकर्मणा  ।  
प्रहृष्टास्तुष्टुवुर्गौपाःसाधुसाध्विति चाब्रुवन्  ॥ विप्_५,९।३७ ॥  
संस्तूयमानो गोपैस् तु रामो दैत्ये निपातिते  ।  
प्रलम्बं सह कृष्णेन पुनर्गोकुलमाययौ  ॥ विप्_५,९।३८ ॥  
इति श्रीविष्णुमहापुराणे पञ्चमांशे नवमो ऽध्यायः (९)  
  
  
_____________________________________________________________  
  
  
श्रीपराशर उवाच  
तयोर्विहरतोरेवं रामकेशवयोर्व्रजे  ।  
प्रावृड् व्यतीता विकसत्सरोजा चाभवच्छरत्  ॥ विप्_५,१०।१ ॥  
अवापुस्तापमत्यर्थं शफर्यः पल्वलोदके  ।  
पुत्रक्षेत्रादिसक्तेन ममत्वेन यथा गृही  ॥ विप्_५,१०।२ ॥  
मयुरा मौनमातस्थुः परित्यक्तमदा वने  ।  
असारतां परिज्ञाय संसारस्येव योगिनः  ॥ विप्_५,१०।३ ॥  
उत्सृज्य जलसर्वस्वं विमलाःसितमूर्तयः  ।  
तत्यजुश्चाम्बरं मेघा गृहं विज्ञानिनो यथा  ॥ विप्_५,१०।४ ॥  
शरत्सूर्यांशुतप्तानि ययुः शोषं सरांसि च  ।  
बह्वालम्बममत्वेन हृदयानीव देहिनाम्  ॥ विप्_५,१०।५ ॥  
कुमुदैः शरदम्भांसि योग्यतालक्षणं ययुः  ।  
अवबोधैर् मनांसीव समत्वममलात्मनाम्  ॥ विप्_५,१०।६ ॥  
तारकाविमले व्योम्नि रराजाखण्डमण्डलः  ।  
चन्द्रश्चरमदेहात्मा योगी साधुकुले यथा  ॥ विप्_५,१०।७ ॥  
शनकैः शनकैस् तीरं तत्यजुश् च जलाशयाः  ।  
ममत्वं क्षेत्रपुत्रादिरूढमुच्चैर् यथा बुधाः  ॥ विप्_५,१०।८ ॥  
पूर्वं त्यक्तैः सर्ॐभोभिर् हंसा योगं पुनर् ययुः  ।  
क्लेशैः कुयोगिनो शेषैर् अन्तरायहता इव  ॥ विप्_५,१०।९ ॥  
निभृतो भवदत्यर्थं समुद्रःस्तिमितोदकः  ।  
क्रमावाप्तमहायोगो विश्चलात्मा यथा यतिः  ॥ विप्_५,१०।१० ॥  
सर्वत्रातिप्रसन्नानि सलिलानि तथाभवन्  ।  
ज्ञाते सर्वगते विष्णौ मनांसीव सुमेधसाम्  ॥ विप्_५,१०।११ ॥  
बभूव निर्मलं व्योम शरदा ध्वस्ततोयदम्  ।  
योगाग्निदग्धक्लेशौघं योगिनामिव मानसम्  ॥ विप्_५,१०।१२ ॥  
सूर्यांशुजनितं तापं नित्ये तारापतिः शमम्  ।  
अहम्मानोद्भवं दुःखं विवेकः सुमहानिव  ॥ विप्_५,१०।१३ ॥  
नभसोब्दं भुवः पङ्कं कालुष्यं चाम्भसः शरत्  ।  
इन्द्रियाणीन्द्रियार्थेभ्यः प्रत्याहार इवाहरत्  ॥ विप्_५,१०।१४ ॥  
प्राणायाम इवाम्भोभिः सरसां कृतपूरकैः  ।  
अभ्यस्यते ऽनुदिवसं रेचकाकुम्भकादिभिः  ॥ विप्_५,१०।१५ ॥  
विमलाम्बरनक्षत्रे काले चाभ्यागते व्रजे  ।  
ददर्शेद्रो महारम्भायोद्यतांस्तान्व्रजौकसः  ॥ विप्_५,१०।१६ ॥  
कृष्णस्तानुत्सुकान्दृष्ट्वा गोपानुत्सवलालसान्  ।  
कौतूहलादिदं वाक्यं प्राह वृद्धान्महामतिः  ॥ विप्_५,१०।१७ ॥  
को ऽयं शक्रमहो नाम येन वो हर्ष आगतः  ।  
प्राह तं नन्दगोपश् च पृच्छन्तमतिसादरम्  ॥ विप्_५,१०।१८ ॥  
नन्दगोप उवाच  
मेघानां पयसां चेशो देवराजः शतक्रतुः  ।  
तेन सञ्चोदिता मेघा वर्षत्यंहुमयं रसम्  ॥ विप्_५,१०।१९ ॥  
तद्वृष्टिजनितं सस्यं वयमन्ये च देहिनः  ।  
वर्तयामोपयुञ्जानास्तर्पयामश् च देवताः  ॥ विप्_५,१०।२० ॥  
क्षीरवत्य इमा गावो वत्सवत्यश् च निर्वृताः  ।  
तेन संवर्धितैः सस्यैस् तुष्टाः पुष्टाः भवन्ति वै  ॥ विप्_५,१०।२१ ॥  
नासस्या नातृणा भूमिर्न बुभुक्षार्दितो जनः  ।  
दृश्यते यत्र दृस्यन्ते वृष्टिमन्तो बलाहकाः  ॥ विप्_५,१०।२२ ॥  
भौममे तत्पयो दुग्धं गोभिः सूर्यस्य वारिदैः  ।  
पर्जन्यःसर्वलोकस्योद्भवाय भुवि वर्षति  ॥ विप्_५,१०।२३ ॥  
तस्मात्प्रावृषि राजानःसर्वे शक्रं मुदा युताः  ।  
मखैः सुरेशमर्चन्ति वयमन्ये च मानवाः  ॥ विप्_५,१०।२४ ॥  
श्रीपराशर उवाच  
नन्दगोपस्य वचनं श्रुत्वेत्थं शक्रपूजने  ।  
रोषाय त्रिदशेन्द्रस्य प्राहदामोदरस्तदा  ॥ विप्_५,१०।२५ ॥  
न वयं कृषिकर्तारो वाणिज्याजीविनो न च  ।  
गावोस्मद्दैवतं तात वयं वनचरा यतः  ॥ विप्_५,१०।२६ ॥  
आन्विक्षिकी त्रयी वार्ता दण्डनितिस् तथा परा  ।  
विद्या चतुष्टयं चैतद्वार्तमात्रं शृणुष्व मे  ॥ विप्_५,१०।२७ ॥  
कृषिर्वणिज्या तद्वच्च तृतीयं पशुपालनम्  ।  
विद्या ह्येका महाभाग वार्ता वृत्तित्रयाश्रया  ॥ विप्_५,१०।२८ ॥  
कर्षकाणां कृषिर्वृत्तिः पण्यं विपणीजीविनाम्  ।  
अस्माकं गौः परावृत्तिर्वार्ताभेदैर् इयं त्रिभिः  ॥ विप्_५,१०।२९ ॥  
विद्यया यो यया युक्तस्तस्य सा दैवतं महत्  ।  
सैव पूज्यार्च नीया च सैव तस्योपकारिका  ॥ विप्_५,१०।३० ॥  
यो यस्य फलमश्रन्वै पूजयत्यपरं नरः  ।  
इह च प्रेत्य चैवासौ न तदाप्नोति शोभनम्  ॥ विप्_५,१०।३१ ॥  
कृष्यान्ता प्रथिता सीमा मीमान्तं च पुनर्वनम्  ।  
वनान्ता गिरयःसर्वे ते चास्माकं परा गतिः  ॥ विप्_५,१०।३२ ॥  
न द्वारबन्धावरणा न गृहक्षेत्रिणस् तथा  ।  
सुखिनस्त्वखिले लोके यथा वै चक्रचारिणः  ॥ विप्_५,१०।३३ ॥  
श्रूयन्ते गिरयश्चैव वनेस्मिन्कामरूपिणः  ।  
तत्तद्रूपं समास्थाय रमन्ते स्वेषु सानुषु  ॥ विप्_५,१०।३४ ॥  
यदा चैते प्रबाध्यन्ते तेषां ये काननौकसः  ।  
तदा सिंहादिरूपैस् तान्घातयन्ति महीधराः  ॥ विप्_५,१०।३५ ॥  
गिरीयज्ञस्त्वयं तस्माद्गोयज्ञश् च प्रवर्त्यताम्  ।  
किमस्माकं महेन्द्रेण गावः शैलाश् च देवताः  ॥ विप्_५,१०।३६ ॥  
मन्त्रयज्ञपरा विप्राःसीरयज्ञाश् च कर्षकाः  ।  
गिरिगोयज्ञशीलाश् च वयमद्रिवनाश्रयाः  ॥ विप्_५,१०।३७ ॥  
तस्माद्गोवर्धनः शैलो भवद्भिर् विविधार्हणैः  ।  
अर्च्यतां पूज्यतां मेध्यान्पशुन्हत्वा विधानतः  ॥ विप्_५,१०।३८ ॥  
सर्वघोषस्य सन्दोहो गृह्यतां मा विचार्यताम्  ।  
भोज्यन्तां तेन वै विप्रास् तथा ये चाभिवाञ्छकाः  ॥ विप्_५,१०।३९ ॥  
तत्रार्चिते कृते होमे भोजितेषु द्विजातिषु  ।  
शरत्पुष्पकृतापीडाः परिगच्छन्तु गोगणाः  ॥ विप्_५,१०।४० ॥  
एतन्मम मतं गोपाःसम्प्रीत्या क्रियते यदि  ।  
ततः कृता भवेत्प्रीतिर्गवामद्रेस् तथा मम  ॥ विप्_५,१०।४१ ॥  
श्रीपराशर उवाच  
इति तस्य वचः श्रुत्वा वन्दाद्यास्ते व्रजौकसः  ।  
प्रीत्युत्फुल्लमुखा गोपाःसाधुसाध्वित्यथाब्रुवन्  ॥ विप्_५,१०।४२ ॥  
शोभनं ते मतं वत्स यदेतद्भवतोदितम्  ।  
तत्करिष्यामहे सर्वं गिरियज्ञः प्रवर्त्यताम्  ॥ विप्_५,१०।४३ ॥  
तथा च कृतवन्तस्ते गिरियज्ञ व्रजौकसः  ।  
दधिपायसमांसाद्यैर् ददुः शैलबलिं ततः  ॥ विप्_५,१०।४४ ॥  
द्विजांश् च भोजयामासुस्शातशौऽथ सहस्रशः  ॥ विप्_५,१०।४५ ॥  
गावः शैलं ततश्चकुरर्चितास्ताः प्रदक्षिणम्  ।  
वृषभाश्चातिनर्दन्तःसतोया जलदा इव  ॥ विप्_५,१०।४६ ॥  
गिरिमूर्धनि कृष्णो ऽपि शैलोहमिति मूर्तिमान्  ।  
बुभुजेन्नं बहुतरं गोपवर्याहृतं द्विज  ॥ विप्_५,१०।४७ ॥  
स्वेनैव कृष्णो रूपेण गोपैः सह गिरेः शिरः  ।  
अधिरुह्यार्चयामास द्वितीयामात्मनस्तनुम्  ॥ विप्_५,१०।४८ ॥  
अन्तर्धानं गते तस्मिन्गोपा लब्ध्वा ततो वरान्  ।  
कृत्वा गिरीमखं गोष्ठं निजमब्याययुः पुनः  ॥ विप्_५,१०।४९ ॥  
इति श्रीविष्णुमहापुराणे पञ्चमांशे दशमो ऽध्यायः (१०)  
  
  
_____________________________________________________________  
  
  
श्रीपराशर उवाच  
मखे प्रतिहते शक्रो मैत्रेयातिरुषान्वितः  ।  
संवर्तकं नाम गणं तोयदानामथाब्रत्रीत्  ॥ विप्_५,११।१ ॥  
भोभो मेधा निशम्यैतद्वचनं गदतो मम  ।  
आज्ञानन्तरमेवाशु क्रियतामविचारितम्  ॥ विप्_५,११।२ ॥  
नन्दगोपःसुदुर्बुद्धिर्गोपैर् अन्यैः सहायवान्  ।  
कृष्णाश्रयं बलाध्मातो मखभङ्गमचीकरत्  ॥ विप्_५,११।३ ॥  
आजीवो याः परस्तेषां गावस्तस्य च कारणम्  ।  
तागावो वृष्टिपातेन पीड्यन्तां वचनान्मम  ॥ विप्_५,११।४ ॥  
अहम् अप्यद्रिशृङ्गाभं तुङ्गम् आरुह्य वारणम्  ।  
साहाय्यं वः करिष्यामि वाय्वम्बूत्सर्गयोजितम्  ॥ विप्_५,११।५ ॥  
श्रीपराशर उवाच  
इत्याज्ञप्तास् ततस् तेन मुमुचुस् ते बलाहकाः  ।  
वातवर्षं महाभीममभावाय गवां द्विज  ॥ विप्_५,११।६ ॥  
ततः क्षणेन पृथिवी ककुभ्ॐबरम् एव च  ।  
एकं धारामहासारपूरेणनाभवन्मुने  ॥ विप्_५,११।७ ॥  
विद्युल्लताकषाघातत्रस्तैर् इव घनैर् घनम्  ।  
नादापूरितदिक्चक्रैर् धारासारमपात्यत  ॥ विप्_५,११।८ ॥  
अन्धकारीकृते लोके वर्षद्भिर् अनिशं घनैः  ।  
अधश्चोर्ध्वं च तिर्यक् च जगदाप्यमिवाभवत्  ॥ विप्_५,११।९ ॥  
गावस्तु तेन पतता वर्षवातेन वागिना  ।  
धूताः प्राणाञ् जहुः सन्नत्रिकसक्थिसिरोधराः  ॥ विप्_५,११।१० ॥  
क्रोडेन वत्सान् आक्रम्य तस्थुर् अन्या महामुने  ।  
गावो विवत्साश् च कृता वारिपूरेण चापराः  ॥ विप्_५,११।११ ॥  
वत्साश् च दीनवदना वातकम्पितकन्धराः  ।  
त्राहित्राहीत्यल्पसब्दाः कृष्णमूचुरिवातुराः  ॥ विप्_५,११।१२ ॥  
ततस्तद्गोकुलं सर्वं गोगोपीगोपसङ्कुलम्  ।  
अतीवार्तं हरिर्दष्ट्वा मैत्रेयाचिन्तयत्तदा  ॥ विप्_५,११।१३ ॥  
एतत्कृतं महेन्द्रेण सखभङ्गविरोधिना  ।  
तदेतदखिलं गोष्ठं त्रातव्यमधुना माय  ॥ विप्_५,११।१४ ॥  
इमम् अद्रिमहं धैर्याद् उत्पाट्योरुशिखाघनम्  ।  
धारयिष्यामि गोष्ठस्य पृथुच्छत्रमिवोपरि  ॥ विप्_५,११।१५ ॥  
श्रीपराशर उवाच  
इति कृत्वामतिं कृष्णो गोवर्धनमहीधरम्  ।  
उत्पाट्यैककरेणेव धारयामास लीलया  ॥ विप्_५,११।१६ ॥  
गोपांश्चह हसञ्छौरिःसमुत्पाटितभूधरः  ।  
विशध्वमत्रत्वरिताः कृतं वर्षनिवारणम्  ॥ विप्_५,११।१७ ॥  
सुनिवातेषु देशेषु यथा जोषमिहास्यताम्  ।  
प्रविश्यतां न भेतव्यं गिरीपाताच्च निर्भयैः  ॥ विप्_५,११।१८ ॥  
इत्युक्तास्तेन ते गोपा विविशुर्गोधनैः सह  ।  
शकटारोपितैर् भाडैर् गोप्यश्चासारपीडिताः  ॥ विप्_५,११।१९ ॥  
कृष्णोपि तं दधारैव शैलमत्यन्तनिश्चलम्  ।  
व्रजौकवासिभिर् हर्षविस्मिताक्षैर् निरिक्षितः  ॥ विप्_५,११।२० ॥  
गोपगोपीजनैर् हृष्टैः प्रीतिविस्तारितेक्षणैः  ।  
संस्तूयमानचरितः कृष्णः शैलमधारयत्  ॥ विप्_५,११।२१ ॥  
सप्तरात्रं महामेधा ववर्षुर्नन्दगोकुले  ।  
इन्द्रेण चोदिता विप्र गोपानां नाशकारिणा  ॥ विप्_५,११।२२ ॥  
ततो धृते महाशैले परित्राते च गोकुले  ।  
मिथ्याप्रतिज्ञो बलभिद्वारयामास तान्घनान्  ॥ विप्_५,११।२३ ॥  
व्यभ्रे नभसि देवेन्द्रे वितथात्मवचस्यथ  ।  
निष्क्रम्य गोकुलं हृष्टं स्वस्थानं पुनरागमत्  ॥ विप्_५,११।२४ ॥  
मुमोच कृष्णोपि तदा गोवर्धनमहाचलम्  ।  
स्वस्थाने विस्मितमुखैर् दृष्टस् तैस् तु व्रजौकसैः  ॥ विप्_५,११।२५ ॥  
इति श्रीविष्णुमहापुराणे पञ्चमांश एकादशो ऽध्यायः (११)  
  
  
_____________________________________________________________  
  
  
श्रीपराशर उवाच  
धृते गोवर्धने शैले परित्राते च गोकुले  ।  
रोजयामास कृष्णस्यदर्शनं पाकशासनः  ॥ विप्_५,१२।१ ॥  
सो ऽधिरुह्य महानागम् ऐरावतम् अमित्रजित्  ।  
गोवर्धनगिरौ कृष्णं ददर्श त्रिदशेश्वरः  ॥ विप्_५,१२।२ ॥  
चारयन्तं महावीर्यं गास्तु गोपवपुर्धरम्  ।  
कृत्स्नस्य जगतो गोपं वृतं गोपकुमारकैः  ॥ विप्_५,१२।३ ॥  
गरुडं च ददर्शोच्चैर् अन्तर्धानगतं द्विज  ।  
कृतच्छायं हरेर्मूर्ध्नि पक्षाभ्यां पक्षिपुङ्गवम्  ॥ विप्_५,१२।४ ॥  
अवरुह्य स नागेन्द्रादेकान्ते मधुसूदनम्  ।  
शक्रःसस्मितमाहेदं प्रीतिविस्तारितेक्षणः  ॥ विप्_५,१२।५ ॥  
इन्द्र उवाच  
कृष्णकृष्ण शृणुष्वेदं यदर्थ महामागतः  ।  
त्वत्समीपं महाबाहो नैतच् चिन्त्यं त्वायान्यथा  ॥ विप्_५,१२।६ ॥  
भारावतारणार्थाय पृथिव्याः पृथिवीतले  ।  
अवतीर्णो ऽखिलाधार त्वमेव परमेश्वर  ॥ विप्_५,१२।७ ॥  
मखभङ्गविरोधेन मया गोकुलानाशकाः  ।  
समादिष्टा महामेघास्तैश् चेदं कदनं कृतम्  ॥ विप्_५,१२।८ ॥  
त्रातास्ताश् च त्वाया गावःसमुत्पाट्य महीधरम्  ।  
तेनाहं तोषितो वीरकर्मणात्यद्भुतेन ते  ॥ विप्_५,१२।९ ॥  
साधिनं कृष्ण देवानामहं मन्ये प्रयोजनम्  ।  
त्वयायमद्रिप्रवरः करेणैकेनयद्धृतः  ॥ विप्_५,१२।१० ॥  
गोभिश् च चोदितः कृष्ण त्वत्सकाशमिहागतः  ।  
त्वया त्राताभिर् अत्यर्थं युष्मत्सत्कारकारणात्  ॥ विप्_५,१२।११ ॥  
स त्वां कृष्णाभिषेक्ष्यामि गावं वाक्यप्रचोदितः  ।  
उपेन्द्रत्वे गवमिद्रो गोविन्दस्त्वं भविष्यसि  ॥ विप्_५,१२।१२ ॥  
श्रीपराशर उवाच  
अथोपवाह्यादादाय घण्टाम् ऐरावताद् गजात्  ।  
अभिषेकं तया चक्रे पवित्रजलपूर्णया  ॥ विप्_५,१२।१३ ॥  
क्रियमाणे ऽभिषेके तु गावः कृष्णस्य तत्क्षणात्  ।  
प्रस्नवोद्भूतदुग्धार्द्रां सद्यश्चक्रुर्वसुन्धराम्  ॥ विप्_५,१२।१४ ॥  
अभिषिच्य गवां वाक्यादुपेन्द्रं वै जनार्दनम्  ।  
प्रीत्या सप्रश्रयं वाक्यं पुनराह शचीपतिः  ॥ विप्_५,१२।१५ ॥  
गवामेतत्कृतं वाक्यं तथान्यदपि मे शृणु  ।  
यद्बवीमि महाभाग भारावतरणेच्छया  ॥ विप्_५,१२।१६ ॥  
ममांशः पुरुषव्याघ्र पृथिव्यां पृथिवीधर  ।  
अवतीर्णोर्ऽजुनोनाम संरक्ष्यो भवता सदा  ॥ विप्_५,१२।१७ ॥  
भारावतरणे साह्यं स ते वीरः करिष्यति  ।  
संरक्षणीयो भवता यथात्मा मधुसूदन  ॥ विप्_५,१२।१८ ॥  
श्रीभगवानुवाच  
जानामि भारते वंशे जातं पार्थं तवांशतः  ।  
तमहं पालयिष्यामि यावत्स्थास्यमि भूतले  ॥ विप्_५,१२।१९ ॥  
यावन्महीतले शक्र स्थास्याम्यहमरिन्दम  ।  
न तावदर्जुनं कश्चिद्देवेन्द्र युधि जेष्यति  ॥ विप्_५,१२।२० ॥  
कंसो नाम महाबाहुर्दैत्यो ऽरिष्टस्तथासुरः  ।  
केशी कुवलयापीडो नरकाद्यास् तथा परे  ॥ विप्_५,१२।२१ ॥  
हतेषु तेषु देवेन्द्र भविष्यति महाहवः  ।  
तत्र विद्धि सहस्राक्ष भारावतरणं कृतम्  ॥ विप्_५,१२।२२ ॥  
स त्वं गच्छ न सन्तापं पुत्रार्थे कर्तुमर्हसि  ।  
नार्जुनस्य रिपुः कश्चिन्ममाग्रे प्रभविष्यति  ॥ विप्_५,१२।२३ ॥  
अर्जुनार्थे त्वहं सर्वान्युधिष्ठिरपुरोगमान्  ।  
निवृत्ते भारते युद्धे कुन्त्यै दास्याम्यविक्षताम्  ॥ विप्_५,१२।२४ ॥  
श्रीपराशर उवाच  
इत्युक्तः सम्परिष्वज्य देवाराजो जनार्दनम्  ।  
आरुह्यौरावतं नागं पुनरेव दिवं ययौ  ॥ विप्_५,१२।२५ ॥  
कृष्णो हि सहितो गोभिर् गोपालैश् च पुनर्व्रजम्  ।  
आजगामाथ गोपीनां दृष्टिपूतेन वर्त्मना  ॥ विप्_५,१२।२६ ॥  
इति श्रीविष्णुमहापुराणे पञ्चमांशे द्वादशो ऽध्यायः (१२)  
  
  
_____________________________________________________________  
  
  
श्रीपराशर उवाच  
गते शक्रे तु गोपालाः कृष्णमक्लिष्टकारिणम्  ।  
ऊचुः प्रीत्या धृतं दृष्ट्वा तेन गोवर्धनाचलम्  ॥ विप्_५,१३।१ ॥  
वयमस्मान्महाभाग भगवन्महतो भयात्  ।  
गावश् च भवता त्राता गिरिधारणकर्मणा  ॥ विप्_५,१३।२ ॥  
बालक्रीडेयमतुला गोपालत्वं जुगुप्सितम्  ।  
दिव्यं च भवतः कर्म किमेतत्तात कथ्यताम्  ॥ विप्_५,१३।३ ॥  
कालीयो दमितस्तोये धेनुको विनिपातितः  ।  
धृतो गोवर्धनश्चायं शङ्कितानि मनांसि नः  ॥ विप्_५,१३।४ ॥  
सत्यं सत्यं हरेः पादौ शपामो ऽमित विक्रम  ।  
यथावद्वीर्यमालोक्य न त्वां मन्यामहे नरम्  ॥ विप्_५,१३।५ ॥  
प्रीतिःसस्त्रीकुमारस्य व्रजस्य त्वयि केशव  ।  
कर्म चेदमशक्यं यत्समस्तैस् त्रिदशेरपि  ॥ विप्_५,१३।६ ॥  
बालत्वं चातिवीर्यत्वं जन्म चास्मासु शोभनम्  ।  
चिन्त्यमानममेयात्मञ्छङ्कां कृष्ण प्रयच्छति  ॥ विप्_५,१३।७ ॥  
देवो वा दानवो वा त्वं यक्षो गन्धर्व एव वा  ।  
किमस्माकं विचारेण बान्धवो ऽसि नमोस्तु ते  ॥ विप्_५,१३।८ ॥  
श्रीपराशर उवाच  
क्षणं भूत्वा त्वसौ तूष्णीं किञ्चित्प्रणयकोपवान्  ।  
इत्य् एवम् उक्तस् तैर् गोपैः कृष्णो ऽप्य् आह महामतिः  ॥ विप्_५,१३।९ ॥  
श्रीभगवानुवाच  
मत्सम्बन्धेन वो गोपा यदि लज्जा न जायते  ।  
श्लाघ्यो वाहं ततः किं वो विचारेण प्रयोजनम्  ॥ विप्_५,१३।१० ॥  
यदि वो ऽस्ति मयि प्रीतिः श्लाघ्यो ऽहं भवतां यदि  ।  
तदात्मबन्धुसदृशी बुद्धिर्वः क्रियातां मयि  ॥ विप्_५,१३।११ ॥  
नाहं देवो न गान्धर्वो न यक्षो न च दानवः  ।  
अहं वो बान्धवो जातो नैतच्चिन्त्यमितो ऽन्यथा  ॥ विप्_५,१३।१२ ॥  
श्रीपराशर उवाच  
इति श्रुत्वा हरेर्वाक्यं बद्धमौनास्ततो वनम्  ।  
ययुर्गोपा महाभाग तस्मन्प्रणयकोपिनि  ॥ विप्_५,१३।१३ ॥  
कृष्णस्तु विमलं व्योम शरच्चन्द्रस्य चन्द्रिकाम्  ।  
तदा कुमुदिनीं फुल्लामामोदितदिगन्तराम्  ॥ विप्_५,१३।१४ ॥  
वनराजीं तथा कूजन्द्भृङ्गमालामनोहराम्  ।  
विलोक्य सह गोपीभिर् मनश्चक्रे रतिं प्रति  ॥ विप्_५,१३।१५ ॥  
विना रामेण मधुरमतीव वनिताप्रियम्  ।  
जगौ कलपदं शौरिस्तारमन्द्रकृतक्रमम्  ॥ विप्_५,१३।१६ ॥  
रम्यं गीतध्वनिं श्रुत्वा सन्त्यज्यावसथांस्तदा  ।  
आजग्मुस्त्वरिता गोप्यो यत्रास्ते मधुसूदनः  ॥ विप्_५,१३।१७ ॥  
शनैः शनैर् जगौ गोपी काचित्तस्य लयानुगम्  ।  
दत्तावधाना काचिच्च तमेव मनसास्मरत्  ॥ विप्_५,१३।१८ ॥  
काचित्कृष्णेतिकृष्णेति प्रोक्त्वा लज्जामुपाययौ  ।  
ययौ च काचित्प्रेमान्धा तत्पार्श्वमविलम्बितम्  ॥ विप्_५,१३।१९ ॥  
काचिच्चावसथस्यान्ते स्थित्वा दृष्ट्वा बहिर्गुरुम्  ।  
तन्मयत्वेन गोविन्दं दध्यौ मीलितलोचना  ॥ विप्_५,१३।२० ॥  
तच्चित्तविमलाह्लादक्षीणपुण्यचया तथा  ।  
तदप्राप्तिमहादुःखविलीनाशेषपातका  ॥ विप्_५,१३।२१ ॥  
चिन्तयती जगत्सूतिं परब्रह्मस्वरूपिणम्  ।  
निरुच्छ्वासतया मुक्तिं गतान्या गोपकन्यका  ॥ विप्_५,१३।२२ ॥  
गोपीपरिवृतो रात्रिं शरच्चन्द्रमनोरमाम्  ।  
मानयामास गोविन्दो रासारम्भरसोत्सुकः  ॥ विप्_५,१३।२३ ॥  
गोप्यश् च वृन्दशः कृष्णचेष्टास्वायत्तमूर्तयः  ।  
अन्यदेशं गते कृष्णे चेरुर्वृन्दावनान्तरम्  ॥ विप्_५,१३।२४ ॥  
कृष्णे निबद्धहृदया इदमूचुः परस्परम्  ॥ विप्_५,१३।२५ ॥  
कृष्णो ऽहमेष ललितं व्रजाम्यालोक्यतां गतिः  ।  
अन्या ब्रवीन्ति कृष्णस्य मम गीतिर्निशम्यताम्  ॥ विप्_५,१३।२६ ॥  
दुष्टकालिय तिष्ठात्र कृष्णोहमिति चापरा  ।  
बाहुमास्फोट्य कृष्णस्य लीलया सर्वमाददे  ॥ विप्_५,१३।२७ ॥  
अन्या ब्रवीति भो गोपा निःशङ्कैः स्थीयतामिति  ।  
अलं वृष्टिभयेनात्र धृतो गोवर्धनो मया  ॥ विप्_५,१३।२८ ॥  
धेनुको ऽयं मयाक्षिप्तो विचरन्तु यथेच्छया  ।  
गावो ब्रवीति चैवान्या कृष्णलीलानुसारिणी  ॥ विप्_५,१३।२९ ॥  
एवं नानाप्रकारासु कृष्णचेष्ट सु तास्तदा  ।  
गोप्यो व्यग्राःसमं चेरू रम्यं वृन्दावनान्तरम्  ॥ विप्_५,१३।३० ॥  
विलोक्यैका भुवं प्राह गोपी गोपवराङ्गना  ।  
पुलकाञ्चितसर्वाङ्गी विकासिनयनोत्पला  ॥ विप्_५,१३।३१ ॥  
ध्वजबज्राङ्कुशाब्जाङ्करेखावन्त्यालि पश्यत  ।  
पदान्येतानि कृष्णस्य लीलाललितगामिनः  ॥ विप्_५,१३।३२ ॥  
कापि तेन समायाता कृतपुण्या मदालसा  ।  
पदानि तस्याश्चैतानि घनान्यल्पतनूनि च  ॥ विप्_५,१३।३३ ॥  
पुष्पापचयमत्रोच्चैश् चक्रे दामोदरे ध्रुवम्  ।  
येनाग्राक्रान्तमात्राणि पदान्यत्र महात्मनः  ॥ विप्_५,१३।३४ ॥  
अत्रोपविश्य वै तेन काचित्पुष्पैर् अलङ्कृता  ।  
अन्यजन्मनि सर्वात्मा विष्णुर् अभ्यर्चितस् तया  ॥ विप्_५,१३।३५ ॥  
पुष्पबन्धनसम्मानकृतमानामपास्य ताम्  ।  
नन्दगोपसुतो यातो मार्गेणानेन पश्यत  ॥ विप्_५,१३।३६ ॥  
अनुयातैनमत्रान्या नितम्बभरमन्थरा  ।  
या गन्तव्ये द्रुतं याति निम्नपादाग्रसंस्थितिः  ॥ विप्_५,१३।३७ ॥  
हस्तन्यस्ताग्रहस्तेयं तेन याति तथा सखी  ।  
अनायत्तपदन्यासा लक्ष्यते पदपद्धतिः  ॥ विप्_५,१३।३८ ॥  
हस्तसंस्पर्शमात्रेण धूर्तेनैषा विमानिता  ।  
नैराश्यान्मन्दगामिन्या निवृत्तं लक्ष्यते पदम्  ॥ विप्_५,१३।३९ ॥  
नूनमुक्ता त्वरामीति पुनरेष्यामितेन्तिकम्  ।  
तेन कृष्णेन येनैषा त्वरिता पदपद्धतिः  ॥ विप्_५,१३।४० ॥  
प्रविष्टो गहनं कृष्णः पदमत्र न लक्ष्यते  ।  
निवर्तध्वं शशाङ्कस्य नैतद्दी धितिगोचरे  ॥ विप्_५,१३।४१ ॥  
निवृत्तास्तास्तदा गोप्यो निराशाः कृष्णदर्शने  ।  
यमुनातीरमासाद्य जगुस्तच्चरितं तथा  ॥ विप्_५,१३।४२ ॥  
ततो ददृशुरायान्तं विकासिमुखपङ्कजम्  ।  
गोप्यस् त्रैलोक्यगोप्तारं कृष्णमक्लिष्टचेष्टितम्  ॥ विप्_५,१३।४३ ॥  
काचिदालोक्य गोविन्दमायान्तमतिहर्षिता  ।  
कृष्णाकृष्णेति कृष्णेति प्राह नान्यदुदीरयत्  ॥ विप्_५,१३।४४ ॥  
काचिद्भ्रूभङ्गुरं कृत्वा ललाटफलकं हरिम्  ।  
विलोक्य नेत्रभृङ्गाभ्यां पपौ तन्मुखपङ्कजम्  ॥ विप्_५,१३।४५ ॥  
काचिदालोक्य गोविन्दं निमीलितविलोचना  ।  
तस्यैव रूपं ध्यायन्ती योगारूढेव सा बभौ  ॥ विप्_५,१३।४६ ॥  
ततः काञ्चित् प्रियालापैः काञ्चिद् भ्रूभङ्गवीक्षितैः  ।  
निन्ये ऽनुनयमन्यां च करस्पर्शेन माधवः  ॥ विप्_५,१३।४७ ॥  
ताभिः प्रसन्नचित्ताभिर् गोपीभिः सह सादरम्  ।  
ररास रासगोष्ठीभिर् उदारचरितो हरिः  ॥ विप्_५,१३।४८ ॥  
रासमण्डलबन्धोपि कृष्णपार्श्वमनुज्झता  ।  
गोपीजनेन नैवाभूदेकस्थानस्थिरात्मना  ॥ विप्_५,१३।४९ ॥  
हस्तेन गृह्य चैकैकां गोपीनां रासमण्डले  ।  
चकार तत्करस्पर्शनिमीलितदृशं हरिः  ॥ विप्_५,१३।५० ॥  
ततः प्रववृते रासश्चलद्वलयनिस्वनः  ।  
अनुयातशरत्काव्यगोयगीतिरनुक्रमात्  ॥ विप्_५,१३।५१ ॥  
कृष्णः शरच्चन्द्रमसं कौमुदीं कुमुदाकरम्  ।  
जगौ गोपीजनस्त्वेक कृष्णनाम पुनःपुनः  ॥ विप्_५,१३।५२ ॥  
परिवृत्तिश्रमेणैका चलद्वलयलापिनीम्  ।  
ददौ बाहुलतां स्कन्धे गोपी मधुनिघातिनः  ॥ विप्_५,१३।५३ ॥  
काचित्प्रविलसद्बाहुं परिरभ्य चुचुम्ब तम्  ।  
गोपीगीतस्तुतिव्याजान्निपुणा मधुसूदनम्  ॥ विप्_५,१३।५४ ॥  
गोपीकपोलसंश्लेषमभिगम्य हरेर्भुजौ  ।  
पुलकोद्गमसस्याय स्वेदाम्बुघनतां गतौ  ॥ विप्_५,१३।५५ ॥  
रासगेयं जगौ कृष्णो यावत्तारतरध्वनिः  ।  
साधु कृष्णेति कृष्णेति तावत्ता द्विगुणं जगुः  ॥ विप्_५,१३।५६ ॥  
गतेनुगमनं चक्रुर्वलनं सम्मुखं ययुः  ।  
प्रतिलोमानुलोमाभ्यां भेजुर्गौपाङ्गना हरिम्  ॥ विप्_५,१३।५७ ॥  
स तथा सह गोपीभी ररास मधुरूदनः  ।  
यथाब्दकोटिप्रतिमः श्रणस्तेन विनाभवत्  ॥ विप्_५,१३।५८ ॥  
ता वार्यमाणाः पतिभिः पितृभिर् भ्रातृभिस् तथा  ।  
कृष्णं गोपाङ्गना रात्रौ रमयन्ति रतिप्रियाः  ॥ विप्_५,१३।५९ ॥  
सो ऽपि कैशोरकवयो मानयन्मधुसूदनः  ।  
रेमे ताभिर् अमेयात्मा क्षपासुक्षपिताहितः  ॥ विप्_५,१३।६० ॥  
तद्भर्तृषु तथा तासु सर्वभूतेषु चेश्वरः  ।  
आत्मस्वरूपरूपो ऽसौ व्यापी वायुरिव स्थितः  ॥ विप्_५,१३।६१ ॥  
यथा समस्तभूतेषु नभोग्निः पृथिवी जलम्  ।  
वायुश्चात्मा तथैवासौ व्याप्य सर्वमवस्थितः  ॥ विप्_५,१३।६२ ॥  
इति श्रीविष्णुमहापुराणे पञ्चमांशे त्रयोदशोध्यायः (१३)  
  
  
_____________________________________________________________  
  
  
श्रीपराशर वाच  
प्रदोषाग्रो कदाचित्तु रासासक्ते जनार्दने  ।  
त्रासयन्समदो गौष्ठमरिष्टसमुपागमत्  ॥ विप्_५,१४।१ ॥  
स तोयतोयदच्छायस्तीक्ष्णशृङ्गोर्कलोचनः  ।  
खुराग्रपातैर् अत्यर्थं दारयन्धारणीतलम्  ॥ विप्_५,१४।२ ॥  
लेलिहानःसनिष्पेषं जिह्वयोष्ठौ पुनःपुनः  ।  
संरम्भाविद्धलाङ्गूलः कठिनस्कन्धबन्धनः  ॥ विप्_५,१४।३ ॥  
उदग्रककुदाभोगप्रमाणो दुरतिक्रमः  ।  
विण्मू६त्रलिप्तपृष्ठाङ्गो गवमुद्वेगकारकः  ॥ विप्_५,१४।४ ॥  
प्रलम्बकण्ठो ऽतिमुखस्तरुखाताङ्किताननः  ।  
पातयन्स गावं गर्भन्दैत्यो वृषभरूपधृक्  ॥ विप्_५,१४।५ ॥  
सूदयंस्तापसानुग्रो वनानटति यःसदा  ॥ विप्_५,१४।६ ॥  
ततस्तमतिघोराक्षमवेक्ष्यातिभयातुराः  ।  
गोपा गोपस्त्रियश्चैव कृष्णकृष्णेति चुक्रुशुः  ॥ विप्_५,१४।७ ॥  
सिंहनादं ततश् चक्रे तलशब्दं च केशवः  ।  
तच्छब्द श्रवणाच्चासौ दामोदरमुपाययौ  ॥ विप्_५,१४।८ ॥  
अग्रन्यस्तविषाणाग्रः कृष्णकुक्षिकृतेक्षणः  ।  
अभ्यधावत दुष्टात्मा कृष्णं वृषभदानवः  ॥ विप्_५,१४।९ ॥  
आयान्तं दैत्यवृषभं दृष्ट्वा कृष्णो महाबलः  ।  
न चचाल तदास्थानादवज्ञास्मितलीलया  ॥ विप्_५,१४।१० ॥  
आसन्नं चैव जग्राह ग्राहवन्मधुसूदनः  ।  
जघान जानुना कुक्षौ विषाणग्रहणाचलम्  ॥ विप्_५,१४।११ ॥  
तस्य दर्पबलं भङ्क्त्वा गृहीतस्य विषाणयोः  ।  
अपीडयदरिष्टस्य कण्ठं क्लिन्नमिवाम्बरम्  ॥ विप्_५,१४।१२ ॥  
उत्पाट्य शृङ्गमेकं तु तेनैवाताडयत्ततः  ।  
ममार स महादैत्यौ मुखाच्छोणितमुद्वमन्  ॥ विप्_५,१४।१३ ॥  
तुष्टुवुर् निहते तस्मिन् दैत्ये गोपा जनार्दनम्  ।  
जम्भे हते सहस्राक्षं पुरा देवगणा यथा  ॥ विप्_५,१४।१४ ॥  
इति श्रीविष्णुमहापुराणे पञ्चमांशे चतुर्दशोध्यायः (१४)  
  
  
_____________________________________________________________  
  
  
श्रीपराशर उवाच  
ककुद्मति हते ऽरिष्टे धेनुके विनिपातिते  ।  
प्रलम्बे निधनं नीते धृते गोवर्धनाचले  ॥ विप्_५,१५।१ ॥  
दमिते कालिये नागे भग्नेतुङ्गद्रुमद्वये  ।  
हतायां पूतनायां च शकटे परिवर्तिते  ॥ विप्_५,१५।२ ॥  
कंसाय नारदः प्राह यथावृत्तमनुक्रमात्  ।  
यशोदादेवकीगर्बपरिवृत्तद्यशेषतः  ॥ विप्_५,१५।३ ॥  
श्रुत्वा तत्सकलं कंसो नारदाद्देवदर्शनात्  ।  
वसुदेवं प्रति तदा कोपं चक्रे सुदुर्मतिः  ॥ विप्_५,१५।४ ॥  
सोतिकोपादुपालभ्य सर्वयादवसंसदि  ।  
जगर्ज यादवांश्चैव कार्यं चैतदचिन्तयत्  ॥ विप्_५,१५।५ ॥  
यावन्न बलमारूढौ रामकृष्णौ सुबालकौ  ।  
तावदेव मया वध्यावसाध्यौ रूढयौवनौ  ॥ विप्_५,१५।६ ॥  
चाणूरोत्र महावीर्यो मुष्टिकश् च महाबलः  ।  
एताभ्यां मल्लयुद्धेन मारयिष्याम दुर्मती  ॥ विप्_५,१५।७ ॥  
धनुर्महमहायोगव्याजेनानीय तौ व्रजात्  ।  
तथा तथा यतिष्यामि यास्येते सङ्क्षयं यथा  ॥ विप्_५,१५।८ ॥  
श्वफल्पतनयं शूरमक्रूरं यदुपुङ्गवम्  ।  
तयोरानयनार्थाय प्रेषयिष्यामि गोकुलम्  ॥ विप्_५,१५।९ ॥  
वृन्दा वनचरं घोरमादेक्ष्यामि च केशिनम्  ।  
तत्रैवासावतिबलस्तावुभौ घातयिष्यति  ॥ विप्_५,१५।१० ॥  
गजः कुवलायापीडो मत्सकाशमिहागतौ  ।  
घातयिष्यति वा गोषौ वसुदेवसुतावुभौ  ॥ विप्_५,१५।११ ॥  
श्रीपराशर उवाच  
इत्यालोच्य स दुष्टात्मा कंसो रामजनार्दनौ  ।  
हन्तुं कृतम् अर्तिवीराव् अक्रूरं वाक्यम् अवृब्रवीत्  ॥ विप्_५,१५।१२ ॥  
कंस उवाच  
भो भो दानपते वाक्यं क्रियतां प्रीतये मम  ।  
इतः स्यन्दनमारुह्य गम्यतां नन्दगोकुलम्  ॥ विप्_५,१५।१३ ॥  
वसुदेवसुतौ तत्र विष्णोर् अंशसमुद्भवौ  ।  
नाशाय किल सम्भूतौ मम दुष्टौ प्रवर्धतः  ॥ विप्_५,१५।१४ ॥  
धनुर्महो ममाप्यत्र चतुर्दश्यां भविष्यति  ।  
आनेयौ भवता गत्वा मल्लयुद्धाय तत्र तौ  ॥ विप्_५,१५।१५ ॥  
चाणूरमुष्टिकौ मल्लौ नियुद्धकुशलौ मम  ।  
ताभ्यां सहानयोर्युद्धं सर्वलोको ऽत्र पश्यतु  ॥ विप्_५,१५।१६ ॥  
गजः कुवलयापीडो महामात्रप्रचोदितः  ।  
स वा हनिष्यते पापौ वसुदेवात्मजौ शिशु  ॥ विप्_५,१५।१७ ॥  
तौ हत्वा वसुदेवं च नन्दगोपं च दुर्मतिम्  ।  
हनिष्ये पितरं चैनमुग्रसेनं सुदुर्मतिम्  ॥ विप्_५,१५।१८ ॥  
ततःसमस्तगोपानां गोधनान्यखिलान्यहम्  ।  
वित्तं चापहरिष्यामि दुष्टानां मद्वधैषिणाम्  ॥ विप्_५,१५।१९ ॥  
त्वामृते यादवाश्चैते द्विषो दानपते मम  ।  
एतेषां च वधायाहं यतिष्ये ऽनुक्रमात्ततः  ॥ विप्_५,१५।२० ॥  
तदा निष्कण्टकं सर्वं राज्यमेतदयादवम्  ।  
प्रसाधिष्ये त्वया तस्मान्मत्प्रीत्यै वीर गम्यताम्  ॥ विप्_५,१५।२१ ॥  
यथा च माहिषं सर्पिर्दधिचाप्युपहार्य वै  ।  
गोपाःसमानयन्त्वाशु तथा वाच्यास्त्वया च ते  ॥ विप्_५,१५।२२ ॥  
श्रीपराशर उवाच  
इत्याज्ञप्तस्तदाक्रूरोमहाभागवतो द्वज  ।  
प्रीतिमानभवत्कृष्णं श्वोद्रक्ष्यामीति सत्वरः  ॥ विप्_५,१५।२३ ॥  
तथेत्यक्त्वा च राजानं रथमारुह्य शोभनम्  ।  
निश्चक्राम ततः पुर्या मथुराया मधुप्रियः  ॥ विप्_५,१५।२४ ॥  
इति श्रीविष्णुमहापुराणे पञ्चमासे पञ्चदशो ऽध्यायः (१५)  
  
  
_____________________________________________________________  
  
  
श्रीपराशर उवाच  
केशी चापि बलोदग्रः कंसदूतः प्रचोदितः  ।  
कृष्णस्य निधनाकाङ्क्षी वृन्दावनमुपागमत्  ॥ विप्_५,१६।१ ॥  
स खुरक्षतभूपृष्ठःसटाक्षेपधुताम्बुदः  ।  
द्रुतविक्रान्तचन्द्रार्कमार्गो गोपानुपाद्रवत्  ॥ विप्_५,१६।२ ॥  
तस्य देषितशब्देन गोपाला दैत्यवाजिनः  ।  
गोप्यश् च भयसंविग्ना गोविन्दं शरणं ययुः  ॥ विप्_५,१६।३ ॥  
त्राहित्राहिति गोविन्दःश्रुत्वातेषां ततो वचः  ।  
सतोयजलदध्वानगम्भीरमिदमुक्तवान्  ॥ विप्_५,१६।४ ॥  
अलं त्रासेन गोपालाः केशिनः किं भयातुरैः  ।  
भविद्भिर् गोपजाती यैर् वीरवीर्यं विलोप्यते  ॥ विप्_५,१६।५ ॥  
किमनोनाल्पसारेण हषिताटोपकारिणा  ।  
दैतेयबलवाह्येन वल्गता दुष्टवाजिना  ॥ विप्_५,१६।६ ॥  
एह्येहि दुष्ट कृष्णो ऽहं पूष्णस्त्विव पिनाकधृत्  ।  
पातयिष्यामि दशनान्वदनादखिलांस्तव  ॥ विप्_५,१६।७ ॥  
इत्युक्त्वास्फोट्य गोविन्दः केशिनःसम्मुखं ययौ  ।  
विवृतास्यश् च सो ऽप्य् एनं दैतेयाश्व उपाद्रवत्  ॥ विप्_५,१६।८ ॥  
बाहुमाभोगितं कृत्वा मखे तस्य जनार्दनः  ।  
प्रवेशयामास तदा केशिनो दुष्टवाजिनः  ॥ विप्_५,१६।९ ॥  
केशिनो वदनं तेन विशता कृष्णबाहुना  ।  
शातिता दशनाः पेतुः सिताब्ब्रावयवा इव  ॥ विप्_५,१६।१० ॥  
कृष्णस्य ववृधे बाहुः केशिदेहगतो द्विज  ।  
विनाशाय यथा व्याधिरासम्भूतेरुपेक्षितः  ॥ विप्_५,१६।११ ॥  
विपाटितोष्ठो बहुलं सफेनं रुधिरं वमन्  ।  
सोक्षिणी विवृते चक्रे विशिष्टे मुक्तबन्धने  ॥ विप्_५,१६।१२ ॥  
जधान धरणीं पादैः शकृन्मूत्रं समुत्सृजन्  ।  
स्वेदार्द्रगात्रस्शान्तश् च निर्यत्नःसो ऽभवत्तदा  ॥ विप्_५,१६।१३ ॥  
व्यादितास्यमहांरन्ध्रःसो ऽसुरः कृष्णबाहुना  ।  
निपातितो द्विधा भूमौ वैद्युतेन यथा द्रुमः  ॥ विप्_५,१६।१४ ॥  
द्विपादे पृष्ठपुच्छार्ध श्रवणैकाक्षिनासिके  ।  
केशिनस्ते द्विधा भूते शकले द्वे विरेजतुः  ॥ विप्_५,१६।१५ ॥  
हत्वा तु केशिनं कृष्णो गोपालैर् मुदितैर् वृतः  ।  
अनायस्ततनुःस्वस्थो हसंस्तत्रैव तस्थिवान्  ॥ विप्_५,१६।१६ ॥  
ततो गोप्यश् च गोपाश् च हते केशिनि विस्मिताः  ।  
तुष्टुवुः पुण्डरीकाक्षमनुरागमनोरमम्  ॥ विप्_५,१६।१७ ॥  
अथाहान्तर्हितो विप्र नारदो जलदे स्थितः  ।  
केशिनं निहतं दृष्ट्वा हर्षनिर्भरमानसः  ॥ विप्_५,१६।१८ ॥  
साधुसाधु जगन्नाथ लीलयैव यदच्युत  ।  
निहतो ऽयं त्वया केशी क्लेशदस्त्रिदिवौकासाम्  ॥ विप्_५,१६।१९ ॥  
युद्धोत्सुकोहमत्यर्थं नरवाजिमहाहवम्  ।  
अभूतपूर्वमन्यत्र द्रष्टुं स्वर्गादिहागतः  ॥ विप्_५,१६।२० ॥  
कर्माण्यऽत्रावतारे ते कृतानि मधुसूदन  ।  
यानि तैर् विस्मितं चेतस्तोषमेतेन मे गतम्  ॥ विप्_५,१६।२१ ॥  
तुरङ्गस्यास्य शक्रोपि कृष्ण देवाश् च बिभ्यति  ।  
धुतकेसारजालस्य ह्रेषतो ऽभ्रावलोकिनः  ॥ विप्_५,१६।२२ ॥  
यस्मात्त्वयैष दुष्टात्मा हतः केशी जनार्दन  ।  
तस्मात्केशवनाम्ना त्वं लोके ख्यातो भविष्यसि  ॥ विप्_५,१६।२३ ॥  
स्वस्त्यस्तु ते गमिष्यामि कंसयुद्धे ऽधुना पुनः  ।  
परश्वो ऽह समेष्यामि त्वया केशिनिषूदन  ॥ विप्_५,१६।२४ ॥  
उग्रसेनसुते कंसे सानुगे विनिपातिते  ।  
भारावतारकर्ता त्वं पृथिव्या पृथिवीधर  ॥ विप्_५,१६।२५ ॥  
तत्रानेक प्रकाराणि युद्धानि पृथिवीक्षिताम्  ।  
द्रष्टव्यानि मया युष्मत्प्रणीतानि जनार्दन  ॥ विप्_५,१६।२६ ॥  
सो ऽहं यास्यामि गोविन्द देवकार्यं महत्कृतम्  ।  
त्वयैव विदितं सर्वं स्वस्ति ते ऽस्तु व्रजाम्यहम्  ॥ विप्_५,१६।२७ ॥  
नारदे तु गते कृष्णः सह गोपैः सभाजितः  ।  
विवेश गोकुलं गोपीनेत्रपानैकभाजनम्  ॥ विप्_५,१६।२८ ॥  
इति श्रीविष्णुमाहपुराणे पञ्चमांशे षोटशो ऽध्यायः (१६)  
  
  
_____________________________________________________________  
  
  
श्रीपराशर उवाच  
अक्रूरो ऽपि विनिष्क्रम्य स्यन्दनेनाशुगामिना  ।  
कृष्णसन्दर्शनाकाङ्क्षी प्रययौ नन्दगोकुलम्  ॥ विप्_५,१७।१ ॥  
चिन्तयामास चाक्रूरो नास्ति धन्यतरो मया  ।  
यो ऽहम् अंशावतीर्णस्य मुखं द्रक्ष्यामि चक्रिणः  ॥ विप्_५,१७।२ ॥  
अद्य मे सफलं जन्म सुप्रभाताभवन्निशा  ।  
यदुन्निद्राभपत्राक्षं विष्णोर्द्रक्ष्याम्यहं मुखम्  ॥ विप्_५,१७।३ ॥  
पापं हरति यत्पुंसां स्मृतं सङ्कल्पनामयम्  ।  
तत्पुण्डरीकनयनं विष्णोर्द्रक्ष्याम्यहं मुखम्  ॥ विप्_५,१७।४ ॥  
विनिर्जग्मुर्यतो वेदा वेदाङ्गान्यखिलानि च  ।  
द्रक्ष्यामि तत्परं धाम धाम्रां भगवतो मुखम्  ॥ विप्_५,१७।५ ॥  
यज्ञेषु यज्ञपुरुषः पुरुषैः पुरुषोत्तमः  ।  
इज्यते यो ऽखिलाधारस्तं द्रक्ष्यामि जगत्पतिम्  ॥ विप्_५,१७।६ ॥  
इष्ट्वा यमिन्द्रो यज्ञानां शतेनामरराजताम्  ।  
अवाप तमनन्तादिमहं द्रक्ष्यामि केशवम्  ॥ विप्_५,१७।७ ॥  
न ब्रह्म नेन्द्ररुद्राश्विवस्वादित्यमरुद्गणाः  ।  
यस्य स्वरूपं जानन्ति प्रत्यक्षं याति मे हरिः  ॥ विप्_५,१७।८ ॥  
सर्वात्मा सर्ववित् सर्वः सर्वभूतेष्व् अवस्थितः  ।  
योह्यऽचिन्त्यो ऽव्ययो व्यापी स वक्ष्यति मया सह  ॥ विप्_५,१७।९ ॥  
मत्स्य कूर्मवराहाश्वसिंहरूपादिभिः स्थितिम्  ।  
चकार जगतो यो ऽजः जगतो यो ऽजः सो ऽद्य मां प्रलपिष्यति  ॥ विप्_५,१७।१० ॥  
साम्प्रतं च जगत्स्वामी कार्यमात्महृदि स्थितम्  ।  
कर्तुं मनुष्यतां प्राप्तःस्वेच्छादेहधृदव्ययः  ॥ विप्_५,१७।११ ॥  
योनन्तः पृथिवीं धत्ते शेखरस्थितिसंस्थिताम्  ।  
सो ऽवतीर्णो जगत्यर्थे माम क्रूरेति वक्ष्यति  ॥ विप्_५,१७।१२ ॥  
पितृपुत्रसुहृद्भ्रातृमातृबन्धुमयीमिमाम्  ।  
यन्मायां नालमुत्तर्तुं जगत्तस्मै नमोनमः  ॥ विप्_५,१७।१३ ॥  
तरत्यविद्यां विततां हृदि यस्मिन्निवेशिते  ।  
योगमायाममेयाय तस्मै विद्यात्मने नमः  ॥ विप्_५,१७।१४ ॥  
यज्वभिर् यज्ञपुरुषो वासुदेवश् च सात्त्वतैः  ।  
वेदान्तवेदिभिर् विष्णुः प्रोच्यते यो नतोस्मि तम्  ॥ विप्_५,१७।१५ ॥  
यथा यत्र जगद्धाम्नि धातर्येतत्प्रतिष्ठितम्  ।  
सदसत्तेन सत्येन मय्यसौ यातु सौम्याताम्  ॥ विप्_५,१७।१६ ॥  
स्मृते सकलकल्याणभाजनं यत्र जायते  ।  
पुरुषस्तमजं नित्यं व्रजामि शरणं हरिम्  ॥ विप्_५,१७।१७ ॥  
श्रीपराशर उवाच  
इत्थं सञ्चिन्तयन्विष्णुं भक्तिनम्रात्ममानसः  ।  
अक्रूरो गोकुलं प्राप्तः किञ्चित्सूर्ये विराजति  ॥ विप्_५,१७।१८ ॥  
स ददर्श तदा कृष्णमादावादोहने गवाम्  ।  
वत्समध्यागतं फुल्लनी लोत्पलदलच्छविम्  ॥ विप्_५,१७।१९ ॥  
प्रफुल्लपद्मपत्राक्षं श्रीवत्साङ्कितवक्षसम्  ।  
प्रलम्बबाहुमायामतुङ्गोरस्थलमुन्नसम्  ॥ विप्_५,१७।२० ॥  
सविलासस्मिताधारं बिभ्राणं मुखपङ्कजम्  ।  
जुङ्गरक्तनखं पद्य्भां धरण्यां सुप्रतिःषितम्  ॥ विप्_५,१७।२१ ॥  
बिभ्राणं वाससी पीते वन्यपुष्पविभूषितम्  ।  
सेन्दुनीलाचलाभं तं सिताम्भोजावतंसकम्  ॥ विप्_५,१७।२२ ॥  
हंसकुन्देन्दुधवलं नीलाम्बरधरं द्विज  ।  
तस्यानु बलभद्रं च ददर्श यदुनन्दनम्  ॥ विप्_५,१७।२३ ॥  
प्रांशुमुत्तुङ्गबाह्वंसं विकासि मुखपङ्कजम्  ।  
मेघमालापरिवृतं कैलासाद्रिमिवापरम्  ॥ विप्_५,१७।२४ ॥  
तौ दृष्ट्वा विकसद्वक्त्रसरोजः स महामतिः  ।  
पुलकाञ्चितसर्वाङ्गस्तदाक्रूरो ऽजगद्धातरि भवन्मुने  ॥ विप्_५,१७।२५ ॥  
तदेतत्परमं धाम तदेतत्परमं पदम्  ।  
भगवद्वासुदेवांशो द्विधा यो ऽयं व्यवस्थितः  ॥ विप्_५,१७।२६ ॥  
साफल्यमक्ष्णोर्युगमेतदत्र दृष्टे जगद्धातरि यातमुच्चैः  ।  
अप्यङ्गमेतद्भगवत्प्रसादात्तदङ्गसङ्गे फलवन्मम स्यात्  ॥ विप्_५,१७।२७ ॥  
अप्येष पृष्ठे मम हस्तपद्मं करिष्यति श्रीमदनन्तमूर्तिः  ।  
यस्याङ्गुलिस्पर्शहताखिलाघैर् अवाप्यते सिद्धिरपास्तदोषा  ॥ विप्_५,१७।२८ ॥  
येनाग्निविद्युद्रविरश्मिमालाकरालमत्युग्रमपेत चक्त्रम्  ।  
चक्रं घ्नता दैत्यपतेर्हृतानि दैत्याङ्गनानां नयनाञ्जनानि  ॥ विप्_५,१७।२९ ॥  
यत्राम्बु विन्यस्य बलिर्मनोज्ञानवाप भोगान्वसुधातवलस्थः  ।  
तथामरत्वं त्रिदशाधिपत्वं मन्वन्तरं पूर्णमपेतशत्रुम्  ॥ विप्_५,१७।३० ॥  
अप्येष मां कंसपरिग्रहेण दोषास्पदीभूतमदोषदुष्टम्  ।  
कर्तामानोपहतं धिगस्तु तज्जन्म यत्साधुबहिष्कृतस्य  ॥ विप्_५,१७।३१ ॥  
ज्ञानात्मकस्यामलसत्त्वराशेरपेतदोषस्य सदा स्फुटस्य  ।  
किं वा जगत्यत्र समस्तपुंसामज्ञातमस्यास्ति हृदि स्थितस्य  ॥ विप्_५,१७।३२ ॥  
तस्मादहं भक्तिविनम्रचेता व्रजामि सर्वेश्वमीश्वराणाम्  ।  
अंशावतारं पुरुषोत्तमस्य ह्यनादिमध्यान्तमजस्य विष्णोः  ॥ विप्_५,१७।३३ ॥  
इति श्रीविष्णुमहापुराणे पञ्चमांशे सप्तशो ऽध्यायः (१७)  
  
  
_____________________________________________________________  
  
  
श्रीपराशर उवाच  
चिन्तयन्नितिगोविन्दमुपगम्य स यादवः  ।  
अक्रुरोस्मीति चरणौ ननाम शिरसा हरेः  ॥ विप्_५,१८।१ ॥  
सो ऽप्येनं ध्वजवज्राब्जकृतचिह्नेन पाणिना  ।  
संस्पृश्याकृष्य च प्रीत्य सुगाढं परिषस्वजे  ॥ विप्_५,१८।२ ॥  
कृतसंवन्दनौ तेन यथावद्बलकेशवौ  ।  
ततः प्रवीष्टौ संहृष्टौ तमादायात्ममन्दिरम्  ॥ विप्_५,१८।३ ॥  
सह ताभ्यां तदाक्रूरः कृतसंवन्दनादिकः  ।  
भुक्तभोज्यो यथान्याय्यमाचचक्षे ततस्तयोः  ॥ विप्_५,१८।४ ॥  
यथा निर्भत्सितस्तेन कंसेनानकदुन्दुभिः  ।  
यथा च देवकी देवी दानवेन दुरात्मना  ॥ विप्_५,१८।५ ॥  
उग्रसेने यथा कंसःस दुरात्मा च वर्तते  ।  
यं चैवार्थं समुद्दिश्य कंसेन तु विसर्जितः  ॥ विप्_५,१८।६ ॥  
तत्सर्वं विस्तराच्छुत्वा भगवान्देवकीसुतः  ।  
उवाचाखिलमप्येतज्ज्ञातं दानपते मया  ॥ विप्_५,१८।७ ॥  
करिष्ये तन्माहभाग यदत्रौपयिकं मतम्  ।  
विचिन्त्यं नान्यथैतत्ते विद्धि कंसं हतं मया  ॥ विप्_५,१८।८ ॥  
अहं रामश् च मथुरां श्वो यास्यावःसह त्वया  ।  
गोपवृद्धाश् च यास्यन्ति ह्यादायोपायनं बहु  ॥ विप्_५,१८।९ ॥  
निशेयं नीयतां वीर न चिन्तां कर्तुमर्हसि  ।  
त्रिरात्राभ्यन्तरे कंसं निहनष्यामि सानुगम्  ॥ विप्_५,१८।१० ॥  
श्रीपराशर उवाच  
समादिश्य ततो गोपानक्रूरो ऽपि च केशवः  ।  
सुष्वाप बलभद्रश् च नन्दगोपगृहे ततः  ॥ विप्_५,१८।११ ॥  
ततः प्रभाते विमले कृष्णरामौ महाद्युती  ।  
अक्रूरेण समं गन्तुमुद्यतौ मथुरां पुरीम्  ॥ विप्_५,१८।१२ ॥  
दृष्ट्वा गोपीजनःसास्रः श्लथद्वलयबाहुकः  ।  
निशश्वसातिदुःखार्तः प्राह परस्परम्  ॥ विप्_५,१८।१३ ॥  
मथुरां प्राप्य गोविन्दः कथं गोकुलमेष्यति  ।  
नगरस्त्रीकलालापमधु श्रोत्रेण पास्यति  ॥ विप्_५,१८।१४ ॥  
विलासिवाक्यपानेषु नागरीणां कृतास्पदम्  ।  
चित्तमस्य कथं भूयो ग्राम्यगोपीषु यास्यति  ॥ विप्_५,१८।१५ ॥  
सारं समस्तगोष्ठस्य विधिना हरता हरिम्  ।  
प्रहृतं गोपयोषित्सु निर्घृणेन दुरात्मना  ॥ विप्_५,१८।१६ ॥  
भावर्गभस्मितं वाक्यं विलासललिता गतिः  ।  
नागरीणामतीवैतत्कटाक्षेक्षितमेव च  ॥ विप्_५,१८।१७ ॥  
ग्राम्यो हरिरयं तासां विलासनिगडैर् युतः  ।  
भवतीनाम्पुनः पार्श्वं कया युक्त्या समेष्यति  ॥ विप्_५,१८।१८ ॥  
एषैष रथमारुह्य मथुरां याति केशवः  ।  
क्रूरेणाक्रूरकेणात्र निर्घृणेन प्रतारितः  ॥ विप्_५,१८।१९ ॥  
किं न वेत्ति नृशंसोयमनुरागपरं जनम्  ।  
येनैवमक्ष्णोराह्लादं नयत्यन्यत्र नो हरिम्  ॥ विप्_५,१८।२० ॥  
एष रामेण सहितः प्रयात्यत्यन्तनिर्घृणः  ।  
रथमारुह्य गोविन्दस्त्वर्यतामस्य वारणे  ॥ विप्_५,१८।२१ ॥  
गुरूणामग्रतो वक्तुं विं ब्रवीथ न नः क्षमम्  ।  
गुरवःकिं करिष्यन्ति दग्धानां विरहाग्निना  ॥ विप्_५,१८।२२ ॥  
नदङ्गोपमिखा गोपा गन्तुमेते समुद्यताः  ।  
नोद्यमं कुरुते कश्चिद्गोविन्दविनिवर्तने  ॥ विप्_५,१८।२३ ॥  
सुप्रभाताद्य रजनी मथुरावासयोषिताम्  ।  
पास्यन्त्यच्युतवक्त्राब्जं यासां नेत्रालिपङ्क्तयः  ॥ विप्_५,१८।२४ ॥  
धन्यास्ते पथि ये कृष्णमितो यान्त्यनिवारिताः  ।  
उद्वहिष्यन्ति पश्यन्तः स्वदेहं पुलकाञ्चितम्  ॥ विप्_५,१८।२५ ॥  
मथुरानगरीपौरनयनानां महोत्सवः  ।  
गोविन्दावयवैर् दृष्टैर् अतीवाद्य भविष्यति  ॥ विप्_५,१८।२६ ॥  
को नु स्वप्रःसभाग्याभिर् दृष्टस्ताभिर् अधोक्षजम्  ।  
विस्तारिकां तिनयना या द्रक्ष्यन्त्यनिवारिताः  ॥ विप्_५,१८।२७ ॥  
अहो गोपीजनस्यास्य दर्शयित्वा महानिधिम्  ।  
उत्कृत्तान्यत्र नेत्राणि विधिना करुणात्मना  ॥ विप्_५,१८।२८ ॥  
अनुरागेण शैथिल्यमस्मासु व्रजिते हरौः  ।  
शैथिल्यमुपयान्त्याशु करेषु वलयान्यपि  ॥ विप्_५,१८।२९ ॥  
अक्रूरः क्रूरहृदयः शीव्रं प्रेरयते हयान्  ।  
एव मार्तासु योषित्सु कृपा कस्य न जायते  ॥ विप्_५,१८।३० ॥  
एष कृष्णरथस्योच्चैश् चक्ररेणुर् निरीक्ष्यताम्  ।  
दूरीभूतो हरिर्येन सो ऽपि रेणुर्नलक्ष्यते  ॥ विप्_५,१८।३१ ॥  
श्रीपराशर उवाच  
इत्येवमतिहार्देन गोपीजननिरीक्षितः  ।  
तत्याज व्रजभूभागं सह रामेण केशवः  ॥ विप्_५,१८।३२ ॥  
गच्छन्तो जवनाश्वेन रथेन यमुनातटम्  ।  
प्रप्तमध्याह्नसमये रामाक्रूरजनार्दनाः  ॥ विप्_५,१८।३३ ॥  
अथाह कुष्ममक्रूरो भवद्य्भां तावदास्यताम्  ।  
यावत्करोमि कालिन्द्या आह्निकार्हणमम्भसि  ॥ विप्_५,१८।३४ ॥  
श्रीपराशर उवाच  
तथेत्युक्तस्ततस्नातःस्वाचान्तःस महामतिः  ।  
दध्यौ ब्रह्म परं विप्र ग्रविष्टो यमुनाजले  ॥ विप्_५,१८।३५ ॥  
फणासहस्रमालाढ्यं बलभद्रं ददर्श सः  ।  
कुन्दमालाङ्गमुन्निद्रपद्मपत्रायतेक्षणम्  ॥ विप्_५,१८।३६ ॥  
वृतं वासुकिरम्भाद्यैर् महद्भिः पवना शिभिः  ।  
संस्तूयमानमुद्गन्धिवनमालाविभूषितम्  ॥ विप्_५,१८।३७ ॥  
दधानमसिते वस्त्रे चारुरूपावतंसकम्  ।  
चारुकुण्डलिनं भान्तमन्तर्जलतले स्थितम्  ॥ विप्_५,१८।३८ ॥  
तस्योत्सङ्गे घनश्याममाताम्रायतलोचनम्  ।  
चतुर्बाहुमुदाराङ्गं चक्राद्यायुधभूषणम्  ॥ विप्_५,१८।३९ ॥  
पीते वसानं वसने चित्रमाल्योपशोभितम्  ।  
शक्रचापत-डिन्मालाविचित्रमिव तोयदम्  ॥ विप्_५,१८।४० ॥  
श्रीवत्सवक्षसं चारु स्फुरन्मकरकुण्डलम्  ।  
ददर्श कृष्णमक्लिष्टं पुण्डरीकावतंसकम्  ॥ विप्_५,१८।४१ ॥  
सनन्दनाद्यैर् मुनिभिः सद्धयोगैर् अकल्मषैः  ।  
सञ्चिन्त्यमानं तत्रस्थैर् नासाग्रन्यस्तलोचनैः  ॥ विप्_५,१८।४२ ॥  
बलकृष्णौ तथाक्रूरः प्रत्यभिज्ञाय विस्मितः  ।  
अचिन्तयद्रथाच्छीघ्रं कथमत्रागताविति  ॥ विप्_५,१८।४३ ॥  
विवक्षोस्तम्भयामास वाचं तस्य जनार्दनः  ।  
ततो निष्क्रम्य सलिलाद्रथमभ्यागतः पुनः  ॥ विप्_५,१८।४४ ॥  
ददर्श तत्र चैवोभौ रथस्योपरि निष्ठितौ  ।  
रामकृष्णौ यथापूर्वं मनुष्यवपुषान्वितौ  ॥ विप्_५,१८।४५ ॥  
निमग्नश् च पुनस् तोये ददर्श च तथैव तौ  ।  
संस्तूयमानौ गन्धर्वैर् मुनिसिद्धमहोरगैः  ॥ विप्_५,१८।४६ ॥  
ततो विज्ञातसद्भावःस तु दानपतिस्तदा  ।  
तुष्टाव सर्व विज्ञानमयमच्युतमीश्वरम्  ॥ विप्_५,१८।४७ ॥  
अक्रूर उवाच  
सन्मात्ररूपिणेतिन्त्यमहिम्रे परमात्मने  ।  
व्यापिने नैकरूपैकस्वरूपाय नमो नमः  ॥ विप्_५,१८।४८ ॥  
सर्वरूपाय ते ऽचिन्त्यहविर्भूताय ते नमः  ।  
नमो विज्ञानपाराय पराय प्रकृतेः प्रभोः  ॥ विप्_५,१८।४९ ॥  
भूतात्मा चेन्द्रियात्मा च प्रधानात्मा तथा भवान्  ।  
आत्मा च परमात्मा च त्वमेकः पञ्चधा स्थितः  ॥ विप्_५,१८।५० ॥  
प्रसीद सर्व सर्वात्म्न क्षराक्षरमयेश्वर  ।  
ब्रह्मविष्णुशिवाख्याभिः कल्पनाभिर् उदीरितः  ॥ विप्_५,१८।५१ ॥  
अनाख्येयस्वरूपात्मन्ननाख्येयप्रयोजन  ।  
अनाख्येन भिधानं त्वां नतोस्मि परमेश्वर  ॥ विप्_५,१८।५२ ॥  
न यत्र नाथ विद्यन्ते नामजात्यादिकल्पनाः  ।  
तद्ब्रह्म परमं नित्यमविकारि भवानजः  ॥ विप्_५,१८।५३ ॥  
न कल्पनामृतेर्थस्य सर्वस्याधिगमो यतः  ।  
ततः कृष्णच्युतानन्तविष्णुसञ्ज्ञाभिरिड्यते  ॥ विप्_५,१८।५४ ॥  
सर्वार्थस्त्वमज विकल्पनाभिर् एतैर् वाद्यैर् भवति हि यैर् अनन्तविश्वम्  ।  
विश्वात्मा त्वमिति विकारहीनमेतत्सर्वस्मिन्न हि भवतोस्ति किञ्चिदन्यत्  ॥ विप्_५,१८।५५ ॥  
त्वं ब्रह्मा पशुपतिर्यमा विधाता धाता त्वं त्रिदशपतिःसमीरणो ऽग्निः  ।  
तोयेशो धनपतिंरतकस्त्वमेको भिन्नार्थैर् जगदभिपासिशक्तिभेदैः  ॥ विप्_५,१८।५६ ॥  
विश्वं भवान्सृजति सूर्यगभस्तिरूपो विश्वेश ते गुणमयोयमतः प्रपञ्चः  ।  
रूपं परं सदिति वाचकमक्षरं यज्ज्ञानात्मने सदसते प्रणतो ऽस्मि तस्मै  ॥ विप्_५,१८।५७ ॥  
ॐ नमो वासुदेवाय नमःसङ्कर्षणाय च  ।  
प्रद्युम्नाय नमस्तुभ्यमनिरुद्धाय ते नमः  ॥ विप्_५,१८।५८ ॥  
इति श्रीविष्णुमहापुराणे पञ्चमांशे ऽष्टाशो ऽध्यायः (१८)  
  
  
_____________________________________________________________  
  
  
श्रीपराशर उवाच  
एवमन्तर्जले विष्णुमभिष्टूय स यादवः  ।  
अर्चयामास सर्वेशं धूपपुष्पैर् मनोमयैः  ॥ विप्_५,१९।१ ॥  
परित्यक्तान्यविषयो मनस्तत्र निवेश्य सः  ।  
ब्रह्मभूते चिरं स्थित्वा विरराम समाधिनः  ॥ विप्_५,१९।२ ॥  
कृतकृत्यमिवात्मानं मन्यमामौ महामतिः  ।  
आजगाम रथं भूयो निर्गम्य यमुनाम्भसः  ॥ विप्_५,१९।३ ॥                                                                                                                                                                                                                                                                                                                                                                                                                                                                                               
ददर्श रामकृष्णौ च यथापुर्वमवस्थितौ  ।  
विस्मिताक्षस्तदाक्रूरस्तं च कृष्णो ऽभ्यभाषत  ॥ विप्_५,१९।४ ॥  
श्रीकृष्ण उवाच  
नूनं ते दृष्टमाश्चर्यमक्रूर यमुनाजले  ।  
विस्मयोत्फुल्लनयनो भवान्संलक्ष्यते यतः  ॥ विप्_५,१९।५ ॥  
अक्रूर उवाच  
अन्तर्जले यदाश्चर्यं दृष्टं तत्र मयाच्युत  ।  
तदत्रापि हि पश्यामि मूर्तिमत्पुरतः स्थितम्  ॥ विप्_५,१९।६ ॥  
जगदेतन्महाश्चर्यरूपं यस्य महात्मनः  ।  
तेनाश्चर्यपरेणाहं भवता कृष्ण सङ्गतः  ॥ विप्_५,१९।७ ॥  
तत्किमेतेन मथुरां यास्यामो मधुसूदन  ।  
बिभेमि कंसाद्धिग्जन्म परिपिण्डोपजीविनाम्  ॥ विप्_५,१९।८ ॥  
इत्युक्त्वा चोदयामास स हयान् वातरंहसः  ।  
सम्प्राप्तश्चापि सायाह्ने सो ऽक्रूरो मथुरां पुरीम्  ॥ विप्_५,१९।९ ॥  
विलोक्य मथुरां कृष्णं रामं चाह स यादवः  ।  
पद्य्भां यातं महावीरौ रथेनैको विशाम्यहम्  ॥ विप्_५,१९।१० ॥  
गन्तव्यं वसुदेवस्य नो भवद्य्भां तथा गृहम्  ।  
युवयोर्हि कृते वृद्धःस कंसेन निरस्यते  ॥ विप्_५,१९।११ ॥  
श्रीपराशर उवाच  
इत्युक्त्वा प्रविवेशाथ सो ऽक्रूरो मथुरां पुरीम्  ।  
प्रविष्टौ रामकृष्णौ च राजमार्गमुपागतौ  ॥ विप्_५,१९।१२ ॥  
स्त्रीभिर् नरैश् च सानन्दं लोतनैर् अभिवीक्षितौ  ।  
जग्मतुर्लीलया वीरौ मत्तौ बालगजाविव  ॥ विप्_५,१९।१३ ॥  
भ्रममाणौ ततो दृष्ट्वा रजकं रङ्गकारकम्  ।  
अयोचेतां सूरूपाणि वासांसि रुचिराणि तौ  ॥ विप्_५,१९।१४ ॥  
कंसस्य रजकः सो ऽथ प्रसादारूढविस्मयः  ।  
बहून्याक्षेपवाक्यानि प्राहोच्चै रामकेशवौ  ॥ विप्_५,१९।१५ ॥  
ततस्तलप्रहारेण कृष्णस्तस्य दुरात्मनः  ।  
पातयामास रोषेण रजकस्य शिरो भुवि  ॥ विप्_५,१९।१६ ॥  
हत्वाऽदाय च वस्त्राणि पीतनीलाम्बरौ ततः  ।  
कृष्णरामौ मुदा युक्तौ मालाकारगृहं गतौ  ॥ विप्_५,१९।१७ ॥  
विकासिनेत्रयुगलो मालाकारोतिविस्मितः  ।  
एतौ कस्य सुतौ यातौ मैत्रेयाचिन्तयत्तदा  ॥ विप्_५,१९।१८ ॥  
पीतनीलाम्बरधरौ तौ दृष्ट्वातिमनोहरौ  ।  
स तर्कयामास तदा भुवं देवावुपागतौ  ॥ विप्_५,१९।१९ ॥  
विकासिमुखपद्माभ्यां ताभ्यां पुष्पाणि याचितः  ।  
भिवं विष्टभ्य हस्ताभ्यां पस्पर्श शिरसा महीम्  ॥ विप्_५,१९।२० ॥  
प्रसादपरमौ नाथौ मम गेहमुपागतौ  ।  
धन्यो ऽहमर्चयिष्यामीत्याह तौ माल्यजीवनः  ॥ विप्_५,१९।२१ ॥  
ततः प्रहृष्टवदनस्तयोः पुष्पणि कामतः  ।  
चारूण्येतान्यथैतानि प्रददौ स प्रलोभयन्  ॥ विप्_५,१९।२२ ॥  
पुनःपुनः प्रणम्योभौ मालाकारो नरोत्तमौ  ।  
ददौ पुष्पाणि चारूणि गन्धवन्त्यमलानि च  ॥ विप्_५,१९।२३ ॥  
मालाकाराय कृष्णो पि प्रसन्नः प्रददौ वरान्  ।  
श्रीस्त्वां मत्संश्रया भद्र न कदाचित्त्यजिष्यति  ॥ विप्_५,१९।२४ ॥  
बलहानिर्न ते सौम्य धनहानिरथापि वा  ।  
यावद्दिनानि तावच्च न नशिष्यति सन्ततिः  ॥ विप्_५,१९।२५ ॥  
भुक्त्वा च विपुलान्भोगांस्त्वमन्ते मत्प्रसादतः  ।  
ममानुस्मरणं प्राप्यदिव्यं लोकमवाप्स्यसि  ॥ विप्_५,१९।२६ ॥  
धर्मे मनश् च ते भद्र सार्वकालं भविष्यति  ।  
युष्मत्सन्ततिजातानां धीर्घमायुर्भविष्यति  ॥ विप्_५,१९।२७ ॥  
नोपसर्गादिकं दोषं युष्मत्सन्ततिसम्भवः  ।  
अवाप्स्यति महाभागा यावत्सूर्यो भविष्यति  ॥ विप्_५,१९।२८ ॥  
श्रीपराशर उवाच  
अत्युक्त्वा तद्गृहात्कृष्णो बलदेवसहायवान्  ।  
निर्जगाम मुनिश्रेष्ठ मालाकारेण पूजितः  ॥ विप्_५,१९।२९ ॥  
इति श्रीविष्णुमहापुराणे पञ्चमांश एकोनविशोध्यायः (१९)  
  
  
_____________________________________________________________  
  
  
श्रीपराशर उवाच  
राजमार्गे ततः कृष्णःसानुलेपनभाजनाम्  ।  
ददर्श कुब्जामायान्तीं नवयोवनगोचराम्  ॥ विप्_५,२०।१ ॥  
तामाह ललितं कृष्णः कस्येदमनुलेपनम्  ।  
भवत्या नीयते सत्यं वदेन्दीवरलोचने  ॥ विप्_५,२०।२ ॥  
सकामेनेव सा प्रोक्ता सानुरागा हरिं प्रति  ।  
प्राह सा ललितं कुब्जा तद्दर्शनबलात्कृता  ॥ विप्_५,२०।३ ॥  
कान्त कस्मान्न जानासि कंसेन विनियोजिताम्  ।  
नैकवक्रेति विख्यातामनुलेपनकर्मणि  ॥ विप्_५,२०।४ ॥  
नान्यपिष्टं हि कंसस्य प्रीतये ह्यनुलेपनम्  ।  
भवाम्यहमतीवास्य प्रसादधनभाजनम्  ॥ विप्_५,२०।५ ॥  
श्रीकृष्ण उवाच  
सुगन्धमेतद्राजार्हं रुचिरं रुचिरानने  ।  
आवयोर्गात्र सदृशं दीयतामनुलेपनम्  ॥ विप्_५,२०।६ ॥  
श्रीपराशर उवाच  
श्रुत्वैतदाह सा कुब्जा गृह्यतामिति सादरम्  ।  
अनुलेपनं च प्रददौ गात्रयोग्यमथोभयोः  ॥ विप्_५,२०।७ ॥  
भक्तिच्छेदानुलिप्ताङ्गौ ततस्तौ पुरुषर्षभौ  ।  
सेन्द्रचापौ व्यराजेतां सितकृष्णाविवाम्बुदौ  ॥ विप्_५,२०।८ ॥  
ततस्तां चुबुके शौरिरुल्लापन विधानवित्  ।  
उत्पाट्य तोलयामास व्द्यङ्गुलेनाग्रपाणिना  ॥ विप्_५,२०।९ ॥  
चकर्ष पद्य्भां च तदा ऋजुत्वं केशवो ऽनयत्  ।  
ततःसा ऋजुतां प्राप्तायोषितमभवद्वरा  ॥ विप्_५,२०।१० ॥  
विलासलिलितं प्राह प्रेमगर्भभरालसम्  ।  
वस्त्रे प्रगृह्य गोविन्दं मम गेहं व्रजेति वै  ॥ विप्_५,२०।११ ॥  
एवमुक्तस्तया शौरी रामस्यालोक्य चाननम्  ।  
प्रहस्य कुब्जां तामाह नैकवक्रामनिन्दिताम्  ॥ विप्_५,२०।१२ ॥  
आयास्ये भवतीगेहमिति तां प्रहसन्हरिः  ।  
विससर्ज जहासोच्चै रामस्यालोक्य चाननम्  ॥ विप्_५,२०।१३ ॥  
भक्तिभेदानुनिप्ताङ्गौ नीलपीताम्बरौ तु तौ  ।  
धनुःशालां ततो यातौ चित्रमाल्योपसोभितौ  ॥ विप्_५,२०।१४ ॥  
आयागं तद्धनूरत्नं ताभ्यां पृष्टैस् तु रक्षिभिः  ।  
आख्याते सहसा कृष्णो गृहीत्वा पूरयद्धनुः  ॥ विप्_५,२०।१५ ॥  
ततः पूरयता तेन भज्यमानं बलाद्धनुः  ।  
चकार सुमहच्छब्दं मथुरा येन पूरिता  ॥ विप्_५,२०।१६ ॥  
अनुयुक्तौ ततस्तौ तु भग्रे धनुषि रक्षिभिः  ।  
रक्षिसैन्यं निहत्योभौ निष्क्रान्तौ कार्मुकालयात्  ॥ विप्_५,२०।१७ ॥  
अक्रूरागमवृत्तान्तमुपलभ्य महद्धनुः  ।  
भग्नं श्रुत्वा च कंसो ऽपि प्राह चाणूरमुष्टिकौ  ॥ विप्_५,२०।१८ ॥  
कंस उवाच  
गोपालदारकौ प्राप्तौ भवद्य्भां तु ममाग्रतः  ।  
मल्लयुद्धेन हन्तव्यौ मम प्राणहरौ दि तौ  ॥ विप्_५,२०।१९ ॥  
नियुद्धे तद्विनाशेन भवद्भ्यां तोषितो ह्य् अहम्  ।  
दास्याम्यभिमतान्कामान्नान्यथैतौ महाबलौ  ॥ विप्_५,२०।२० ॥  
न्यायतोन्यायतो वापि भवद्य्भां तौ ममाहितौ  ।  
हन्ताव्यौ तद्वधाद्राज्यं सामान्यं वां भविष्यति  ॥ विप्_५,२०।२१ ॥  
इत्यादिश्य स तौ मल्लौ ततश्चाहूय हस्तिपम्  ।  
प्रोवाचोच्चैस् त्वया मल्लसमाजद्वारि कुञ्जरः  ॥ विप्_५,२०।२२ ॥  
स्थाप्यः कुवलयापीडस्तेन तौ गोपदारकौ  ।  
घातनीयौ नियुद्धाय रङ्गद्वारमुपागतौ  ॥ विप्_५,२०।२३ ॥  
तमप्याज्ञाप्य दृष्ट्वा च सर्वान्मञ्चानुपाकृतान्  ।  
आसन्नमरणः कंसः सूर्योदयमुदैक्षत  ॥ विप्_५,२०।२४ ॥  
ततः समस्तमञ्चेषु नागरःस तदा जनः  ।  
राजमञ्चेषु चारूढाःसह भृत्यैर् नराधिपाः  ॥ विप्_५,२०।२५ ॥  
मल्लप्राश्रिकवर्गश् च रङ्गमध्यसमीपगः  ।  
कृतः कंसेन कंसो ऽपि तुङ्गमञ्चे व्यवस्थितः  ॥ विप्_५,२०।२६ ॥  
अन्तःपुराणां मञ्चाश् च तथान्ये परिकल्पिताः  ।  
अन्ये च वारमुख्यानामन्ये नागरयोषिताम्  ॥ विप्_५,२०।२७ ॥  
नन्दगोपादयो गोपा मञ्चेष्व् अन्येष्व् अवस्थिताः  ।  
अक्रूरवसुदेवौ च मञ्चप्रान्ते व्यवस्थितौ  ॥ विप्_५,२०।२८ ॥  
नागरीयोषितां मध्ये देवकीपुत्रगर्धिनी  ।  
अन्तकाले ऽपि पुत्रस्य द्रक्ष्यामीति मुखं स्थिता  ॥ विप्_५,२०।२९ ॥  
वाद्यमानेषु तुर्येषु चाणूरे चातिवल्गति  ।  
हाहाकारपरे लोके ह्यास्फोटयति मुष्टिके  ॥ विप्_५,२०।३० ॥  
ईषद्धसन्तौ तौ वीरौ बलभद्रजनार्दनौ  ।  
गोपवेषधारौ वालौ रङ्गद्वारमुपागतौ  ॥ विप्_५,२०।३१ ॥  
ततः कुवलयापीडो महामात्रप्रचोदितः  ।  
अभ्यधावत वेगेन हन्तुं गोपकुमारकौ  ॥ विप्_५,२०।३२ ॥  
हाहाकारो महाञ्जज्ञे रङ्गमध्ये द्विजोत्तम  ।  
बलदेवो ऽनुजं दृष्ट्वा वचनं चेदम् अब्रवीत्  ॥ विप्_५,२०।३३ ॥  
हन्तव्यो हि महाभाग नागो ऽयं शत्रुचोदितः  ॥ विप्_५,२०।३४ ॥  
इत्युक्तःसो ऽग्रजेनाथ बलदेवेन वै द्विज  ।  
सिंहनादं ततश्चक्रे माधवः परवीरहा  ॥ विप्_५,२०।३५ ॥  
करेण करमकृष्य तस्य केशिनिषूदनः  ।  
भ्रमयामास तं शैरिर् ऐरावतसमं बले  ॥ विप्_५,२०।३६ ॥  
ईशोपि सर्वजगतां बाललीलानुसारतः  ।  
क्रीडित्वा सुचिरं कृष्णः कदिरन्तपदान्तरे  ॥ विप्_५,२०।३७ ॥  
उत्पाट्य वामदन्तं तु दक्षिणेनैव पाणिना  ।  
ताडयामास यन्तारं तस्यासीच्छतधा शिरः  ॥ विप्_५,२०।३८ ॥  
दक्षिण दन्तमुत्पाट्य बलभद्रो ऽपि तत्क्षणात्  ।  
स रोषस्तेन पार्श्वस्थान् गजपालानपोथयत्  ॥ विप्_५,२०।३९ ॥  
ततस्तूत्प्लुत्य वेगेन रौहिणेयो महाबलः  ।  
जघान वामपादेन मस्तके हस्तिनं रुषा  ॥ विप्_५,२०।४० ॥  
स पपात हतस्तेन बलभद्रेण लीलया  ।  
सहस्राक्षेण वज्रेण ताडितः पर्वतो यथा  ॥ विप्_५,२०।४१ ॥  
हत्वा कुवलयापीडं हस्त्यारोहप्रचोदितम्  ।  
मदासृगनुलिप्ताङ्गौ हस्तिदन्तवरायुधौ  ॥ विप्_५,२०।४२ ॥  
मृगमध्ये यथा सिंहौ गर्वलीलावलोकिनौ  ।  
प्रविष्टौ सुमहारङ्गं बलभद्रजनार्दनौ  ॥ विप्_५,२०।४३ ॥  
हाहाकारो महाञ्जज्ञे महारङ्गे त्वनन्तरम्  ।  
कृष्णो ऽयं बलभद्भोयमिति लोकस्य विस्मयः  ॥ विप्_५,२०।४४ ॥  
सो ऽयं येन हता घोरा पूतना बालघातिनी  ।  
क्षिप्तं तु शकटं येन भग्नौ तु यमलार्जुनौ  ॥ विप्_५,२०।४५ ॥  
सोयं यः कालियं नागं ममर्दारुह्य वालकः  ।  
धृतो गोवर्धनो येन सप्तरात्रं महागिरिः  ॥ विप्_५,२०।४६ ॥  
अरिष्टो धेनुकः केशी लीलयैव महात्मना  ।  
निहता येन दुर्वृत्ता दृश्यतामेष सो ऽच्युतः  ॥ विप्_५,२०।४७ ॥  
अयं चास्य महाबाहुर्बलभद्रो ऽग्रतो ऽग्रजः  ।  
प्रयाति लीलया योषिन्मनोनयननन्दनः  ॥ विप्_५,२०।४८ ॥  
अयं स कथ्यते प्राज्ञैः पुराणार्थविशारदैः  ।  
गोपालो यादवं वंशं मग्नमभ्यद्धरिष्यति  ॥ विप्_५,२०।४९ ॥  
अयं हि सर्वलोकस्य विष्णोरखिलजन्मनः  ।  
अवतीर्णो महीमंशो नूनं भारहरो भुवः  ॥ विप्_५,२०।५० ॥  
इत्येवं वर्णिते पौरै रामे कृष्णे च तत्क्षणात्  ।  
उरस्तताप देवक्याः स्नेहस्नुतपयोधरम्  ॥ विप्_५,२०।५१ ॥  
महोत्सवम् इवासाद्य पुत्राननविलोकनात्  ।  
युववे वसुदेवो ऽभूद्विहायाभ्यागतां जराम्  ॥ विप्_५,२०।५२ ॥  
विस्तारिताक्षियुगलो राजान्तःपुरयोषिताम्  ।  
नागारस्त्रीसमूहश् च द्रष्टुं न विरराम तम्  ॥ विप्_५,२०।५३ ॥  
सख्यः पश्यत कृष्णस्य मुखमत्यरुणेक्षणम्  ।  
गजयुद्धकृतायासस्वेदाम्बुकणिकचितम्  ॥ विप्_५,२०।५४ ॥  
विकासिशरदम्भोजमपश्यामजलोक्षितम्  ।  
परिभूयं स्थितं जन्म सफलं क्रियतां दृशः  ॥ विप्_५,२०।५५ ॥  
श्रीवत्साङ्कं महद्धाम बालस्यैतद्विलोक्यताम्  ।  
विपक्षक्षपणं वक्षो भुजयुग्यं च भामीनि  ॥ विप्_५,२०।५६ ॥  
किं न पश्यसि दुग्धेन्दुमृणालधवलाकृतिम्  ।  
बलभद्रमिमं नीलपरिधानमुपगतम्  ॥ विप्_५,२०।५७ ॥  
वल्गतामुष्टिकेनैव चाणूरेण तथा सखि  ।  
क्रीडतोबलभद्रस्य हरेर्हास्यं विलोक्यताम्  ॥ विप्_५,२०।५८ ॥  
सख्यः पश्यत चाणूरं नियुद्धार्थमयं हरिः  ।  
समुपैति न सन्त्यत्र किं वृद्धा मुक्तकारिमः  ॥ विप्_५,२०।५९ ॥  
क्व यौवनोन्मुखीभूतमुकुमारतनुर्हरिः  ।  
क्व वज्रकठिनाभोगशरीरो ऽयं महासुरः  ॥ विप्_५,२०।६० ॥  
इमौ सुललितैर् अङ्गैर् वर्तेते नवयौवनौ  ।  
दैतेयमल्लाश्चाणूरप्रमुखास्त्वतिदारुणाः  ॥ विप्_५,२०।६१ ॥  
नियुद्धप्राश्निकानां तु महानेष व्यतिक्रमः  ।  
यद्बालबलिनोर् युद्धं मध्यस्थैः समुपेक्ष्यते  ॥ विप्_५,२०।६२ ॥  
श्रीपारशर उवाच  
इत्थं पुरस्त्रीलोकस्व वदतश्चालयन्भुवम्  ।  
ववल्ग बद्धकक्ष्योन्तर्जनस्य भगवान्हरिः  ॥ विप्_५,२०।६३ ॥  
बलभद्रो ऽपि चास्फोट्य ववल्गललितं तथा  ।  
पदेपदे तथा भूमिर्यन्न शीर्णा तदद्भुतम्  ॥ विप्_५,२०।६४ ॥  
चाणूरेण ततः कृष्णो ययुधे ऽमितविक्रमः  ।  
नियुद्धकुशलो दैत्यौ बलभद्रेण मुष्टिकः  ॥ विप्_५,२०।६५ ॥  
सन्निपातावधूतैस् तु चाणूरेण समं हरिः  ।  
प्रक्षेपणैर् मुष्टिभिश् च कीलवज्रनिपातनैः  ॥ विप्_५,२०।६६ ॥  
पादोद्धूतैः प्रमृष्टैश् च तयोर्युद्धम् अभून् महत्  ॥ विप्_५,२०।६७ ॥  
अशस्त्रमतिघोरं तत् तयोर् युद्धं सुदारुणम्  ।  
बलप्राणविनिष्पाद्यं समाजोत्सवसन्निधौ  ॥ विप्_५,२०।६८ ॥  
यावद्यावच्च चाणूरो युयुधे हरिणा सह  ।  
प्रामहानिमवापाग्र्यां तावत्तवल्लवाल्लवम्  ॥ विप्_५,२०।६९ ॥  
कृष्णोपि युयुधे तेन लीलयैव जगन्मयः  ।  
खेदाच्चालयता कोपान्निजकेसरशेखरम्  ॥ विप्_५,२०।७० ॥  
बलक्षयं विवृद्धिं च दृष्ट्वा चाणूरकृष्णयोः  ।  
वारयामास तूर्याणि कंसः कोपपरायणः  ॥ विप्_५,२०।७१ ॥  
मृदङ्गादिषु तूर्येषु प्रतिषिद्धेषु तत्क्षणात्  ।  
खे सङ्गतान्यवाद्यन्त देवतूर्याण्यनेकशः  ॥ विप्_५,२०।७२ ॥  
जय गोविन्द चाणूरं जहि केशव दानवम्  ।  
अन्तर्धानगता देवास्तमूचुरतिहर्षिताः  ॥ विप्_५,२०।७३ ॥  
चाणूरेण चिरं कालं पीडित्वा मधुसूदनः  ।  
उत्पाट्य भ्रमयामास तद्वधाय कृतो द्यमः  ॥ विप्_५,२०।७४ ॥  
भ्रामयित्वा शतगुणं दैत्यमल्लममित्रजित्  ।  
भूभावात्फोटयामास गगने गतजीवितम्  ॥ विप्_५,२०।७५ ॥  
भूमावास्फोटितस्तेनचाणूरः शतधाभवत्  ।  
रक्तस्रावमहापङ्कां चकार च तदा भवम्  ॥ विप्_५,२०।७६ ॥  
बलदेवो ऽपि तत्कालं मुष्टिकेन महाबलः  ।  
ययुधे दैत्यमल्लेन चाणूरेण यथा हरिः  ॥ विप्_५,२०।७७ ॥                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                    
सो ऽप्येनं मुष्टिना मूर्ध्नि वक्षस्याहत्य जानुना  ।  
पातयित्वा धरापृष्ठे निष्पिपेष गतायुषम्  ॥ विप्_५,२०।७८ ॥  
कृष्ण स्तोशलकं भूयो मल्लराजं महाबलम्  ।  
वाममुष्टिप्रहारेण पातयामास भूतले  ॥ विप्_५,२०।७९ ॥  
चाणूरे नहते मल्ले मुष्टेके विनिपातिते  ।  
नीते क्षयं तोशलके सर्वे मल्लाः प्रदुद्रुवुः  ॥ विप्_५,२०।८० ॥  
ववल्गतुस्ततो रङ्गे कृष्णसङ्कर्षणावुभौ  ।  
समानवयसो गोपान्बलादाकृष्यहर्षितौ  ॥ विप्_५,२०।८१ ॥  
कंसो ऽपि कोपरक्ताक्षः प्राहोच्चैर् व्यायतान्नरान्  ।  
गोपावेतौ समाजौघान्निष्क्राम्येतां बलादितः  ॥ विप्_५,२०।८२ ॥  
नन्दो ऽपि गृह्यतां पापो निर्गलैर् आयसैर् इह  ।  
अवृद्धार्हैम दण्डेन वसुदेवो ऽपि बध्यताम्  ॥ विप्_५,२०।८३ ॥  
वल्गन्ति गोपाः कृष्णेन ये चेमे सहिताः पुराः  ।  
गावो निगृह्य तामेषां यच्चास्ति वसु किञ्चन  ॥ विप्_५,२०।८४ ॥  
एवमाज्ञापयानं तु प्रहस्य मधुसूदनः  ।  
उत्प्लुत्यारुह्य तं मञ्चं कंसं जग्राह वेगतः  ॥ विप्_५,२०।८५ ॥  
केशेष्वा कृष्य विगलत्किरीटमवनीतले  ।  
सं कंसं पातयामास तस्योपरि पपात च  ॥ विप्_५,२०।८६ ॥  
अशेषजगदाधारगुरुणा पततोपरि  ।  
कृष्णेन त्याजितः प्राणानुग्रसेनात्मजो नृपः  ॥ विप्_५,२०।८७ ॥  
मृतस्य केशेषु तदा गृहीत्वा मधुसूदनः  ।  
चकर्ष देहं कंसस्य रङ्गमध्ये महाबलः  ॥ विप्_५,२०।८८ ॥  
गौरवेमातिपतता परिघातेन कृष्यता  ।  
कृता कंसस्य देहेन वेगेनेव महाम्भसः  ॥ विप्_५,२०।८९ ॥  
कंसे गृहीते कृष्णेन तद्भ्राताभ्यागतो रुषा  ।  
सुनामा बल भद्रेण लीलयैव निपातितः  ॥ विप्_५,२०।९० ॥  
ततो हाहाकृतं सर्वमासीत्तद्रङ्गमण्डलम्  ।  
अवज्ञया हतं दृष्ट्वा कृष्णेन मथुरेश्वरम्  ॥ विप्_५,२०।९१ ॥  
कृष्णे ऽपि वसुदेवस्य पादौ जग्राह सत्वरः  ।  
देवक्याश् च महाबाहुर्बलदेवसहायवान्  ॥ विप्_५,२०।९२ ॥  
उत्थाप्य वसुदेवस्तं देवकी च जनार्दनम्  ।  
स्मृतजन्मोक्तवचनौ तावे व प्रणतौ स्थितौ  ॥ विप्_५,२०।९३ ॥  
श्रीवसुदेव उवाच  
प्रसीद सीदतां दत्तो देवानां यो वरः प्रभो  ।  
तथावयोः प्रसादेन कृतोद्धारःस केशव  ॥ विप्_५,२०।९४ ॥  
आराधितो यद्भगवानवतीर्णो गृहे मम  ।  
दुर्वृत्तनिधनार्थाय तेन नः पावितं कुलम्  ॥ विप्_५,२०।९५ ॥  
त्वमन्तः सर्वभूतानां सर्वभूतमयस्थितः  ।  
प्रवर्तेते समस्तात्मंस्त्वत्तो भूतभविष्यति  ॥ विप्_५,२०।९६ ॥  
यज्ञैस् त्वम् इज्यसे ऽचिन्त्य सर्वदेवमयाच्युत  ।  
त्वमेव यज्ञो यष्टा च यज्वनां परमेश्वरः  ॥ विप्_५,२०।९७ ॥  
समुद्भवःसमस्तस्य जगतस्त्वं जनार्दन  ॥ विप्_५,२०।९८ ॥  
सापह्नवं मम मनो यदेतत्त्वयि जायते  ।  
देवक्याश्चात्मजप्रीत्या तदत्यन्तविडम्बना  ॥ विप्_५,२०।९९ ॥  
त्वं कर्ता सर्वभूतानामनादिनिधनो भवान्  ।  
त्वं मनुष्यस्य कस्यैषा जिह्वा पुत्रेते वक्ष्यति  ॥ विप्_५,२०।१०० ॥  
जगदेतज्जगन्नाथ सम्भूतमखिलं यतः  ।  
कया युक्त्या विना मायां सो ऽस्मत्तः सम्भविष्यति  ॥ विप्_५,२०।१०१ ॥  
यस्मिन्प्रतिष्ठितं सर्वं जगत्स्थावरजङ्गमम्  ।  
स कोष्ठोत्सङ्गशयने मानुषो जाय ते कथम्  ॥ विप्_५,२०।१०२ ॥  
स त्वं प्रसीद परम्श्वर पाहि विश्वमंशावतारकरणैर् न ममासि पुत्रः  ।  
आब्रह्यपादपमिदं जगदेतदीश त्वत्तो विमोहयसि किं पुरुषोत्तमास्मान्  ॥ विप्_५,२०।१०३ ॥  
मायाविमोहितदृशा तनयो ममेति कंसाद्भायं कृतमपास्तभयो ऽतितीव्रम्  ।  
नितो ऽसि गोकुलमरातिभया कुलेन वृद्धिं गतो ऽसि मम नास्ति ममत्वमीश  ॥ विप्_५,२०।१०४ ॥  
कर्माणि रुद्रमरुदश्विशतक्रतूनां साध्यानि यस्य न भवन्ति निरीक्षितानि  ।  
त्वं विष्णुरीश जगतामुपकारहेतोः प्राप्तोसि नः परिगतो विगतो हि मोहः  ॥ विप्_५,२०।१०५ ॥  
इति श्रीविष्णुमहापुराणे पञ्चमांशे विंशोध्यायः (२०)  
  
  
_____________________________________________________________  
  
  
श्रीपराशर उवाच  
तौ समुत्पन्नविज्ञानौ भगवत्कर्मदर्शनात्  ।  
देवकी वसुदेवौ कुदृष्ट्वा मायां पुनर्हरिः  ।  
मोहाय यदुचक्रस्य विततान स वैष्णवीम्  ॥ विप्_५,२१।१ ॥  
उवाच चाम्ब हे तात चिरादुत्कण्ठितेन मे  ।  
भवन्तौ कंसभीतेन दृष्टौ सङ्कर्षणेन च  ॥ विप्_५,२१।२ ॥  
कुर्वतां याति यः कालो मातापित्रोरपूजनम्  ।  
तत्खण्डमायुषो व्यर्थमसाधूनां हि जायते  ॥ विप्_५,२१।३ ॥  
गुरुदेवद्विजातीनां मातापित्रोश् च पूजनम्  ।  
कुर्वतां सफलः कालो देहिनां तात जायते  ॥ विप्_५,२१।४ ॥  
तत्क्षन्तव्यमिदं सर्वमतिक्रमकृतं पितः  ।  
कंसवीर्यप्रतापाभ्यामावयोः परवश्ययोः  ॥ विप्_५,२१।५ ॥  
श्रीपराशर उवाच  
इत्युक्त्वाथ प्रणम्योभौ यदुवृद्धाननुक्रमात्  ।  
यथावदभिपूज्याथ चक्रतुः पौरमाननम्  ॥ विप्_५,२१।६ ॥  
कंसपत्न्यस्ततः कंसं परिवार्य हतं भुवि  ।  
विलेपुर्मातरश्चास्य दुःखशोकपरिप्लुताः  ॥ विप्_५,२१।७ ॥  
बहुप्रकारमस्वस्थाः पश्चात्तापातुरो हरिः  ।  
ताःसमाश्वासयामास स्वयमस्राविलेक्षमः  ॥ विप्_५,२१।८ ॥  
उग्रसेनं ततो बन्धामुमोच मधुसूदनः  ।  
अभ्यसिञ्चत्तदैवैनं निजराज्ये हतात्मजम्  ॥ विप्_५,२१।९ ॥  
राज्योभिषिक्तः कृष्णेन यदुसिंहःसुतस्य सः  ।  
चकार प्रेतकार्याणि ये चान्ये तत्र घातिताः  ॥ विप्_५,२१।१० ॥  
कृतौर्धदैहिकं चैनं सिंहासनगतं हरिः  ।  
उवाचाज्ञापय विभो यत्कार्यमविशङ्कितः  ॥ विप्_५,२१।११ ॥  
ययातिशापाद्वंशोयमराज्यार्हेपि साम्प्रतम्  ।  
मयि भृत्ये स्थिते देवनाज्ञापयतु किं नृपैः  ॥ विप्_५,२१।१२ ॥  
श्रीपराशर उवाच  
इत्युक्त्वा सो ऽस्मरद्वायुमाजगाम च तत्क्षणात्  ।  
उवाच चैनं भगवान्केशवः कार्यमानुषः  ॥ विप्_५,२१।१३ ॥  
गच्छेदं ब्रूहि वायो त्वमलं गर्वोण वासव  ।  
दीयतामुग्रसेनाय सुधर्मा भवता सभा  ॥ विप्_५,२१।१४ ॥  
कृष्णो ब्रवीति राजार्हमेतद्रत्नमनुत्तमम्  ।  
सूधर्माख्यसभायुक्तमस्यां यदुभिर् आसितुम्  ॥ विप्_५,२१।१५ ॥  
श्रीपराशर उवाच  
इत्युक्तः पवनो गत्वा सर्वमाह शचीपतिम्  ।  
ददौ सो ऽपि सुधर्माख्यां सभां वायोः पुरन्दरः  ॥ विप्_५,२१।१६ ॥  
वायुना चाहृतां दिव्यां सभां ते यदुपुङ्गवाः  ।  
बुभुजुःसर्वरत्नाढ्यां गोविन्दभुजसंश्रयाः  ॥ विप्_५,२१।१७ ॥  
विदिताखिलविज्ञानौ सर्वज्ञानमयावपि  ।  
शिष्याचार्यक्रमं वीरौ ख्यापयन्तौ सदूत्तमौ  ॥ विप्_५,२१।१८ ॥  
ततःसान्दीपनिं काश्यमवन्तीपुरवासिनम्  ।  
विद्यार्थं जग्मतुर्बालौ कृतोपनयनक्रमौ  ॥ विप्_५,२१।१९ ॥  
वेदाभ्यासकृतप्रीति सङ्कर्षणजनार्दनौ  ।  
तस्य शिष्यत्वमभ्येत्य गुरुवृत्तिपुरौ हि तौ  ।  
दर्शयाञ्चक्रतुर् वीरा वाचारमखिले जने  ॥ विप्_५,२१।२० ॥  
सरहस्यं धनुर्वेदं ससङ्ग्रहमधीयताम्  ।  
अहोरात्रचतुःषष्ट्या तदद्भुतमभूद्द्वूज  ॥ विप्_५,२१।२१ ॥  
सान्दीपनिरसम्भाव्यं तयोः कर्मातिमानुषम्  ।  
विचिन्त्य तौ तदा मेने प्राप्तौ चन्द्रदिवाकरौ  ॥ विप्_५,२१।२२ ॥  
साङ्गांश् च चतुरो वेदान्सर्वशास्त्राणि चैव हि  ।  
अस्त्रग्राममशेषं च प्रोक्तमात्रमवाप्य तौ  ॥ विप्_५,२१।२३ ॥  
ऊचुतुर्व्रियतां या ते दातव्या गुरुदक्षिमा  ॥ विप्_५,२१।२४ ॥  
सो ऽप्य् अतीन्द्रियमालोक्य तयोः कर्म महामति  ।  
अयाचत सृतं पुत्रं प्रभासे लवणार्णवे  ॥ विप्_५,२१।२५ ॥  
गृहीतास्त्रौ ततस्तौ तु सार्घ्यहस्तो महोदधिः  ।  
उवाच न मया पुत्रो हृतःसान्दीपनेरिति  ॥ विप्_५,२१।२६ ॥  
दैत्यः पञ्चजनो नाम शङ्खरूपः स बालकम्  ।  
जग्राह योस्ति सलिले ममैवा सुरसूदन  ॥ विप्_५,२१।२७ ॥  
श्रीपराशर उवाच  
इत्युक्त्वोन्तर्जलं गत्वा हत्वा पञ्चजनं च तम्  ।  
कष्णो जग्राह तस्यास्थिप्रभवं शङ्खमुत्तमम्  ॥ विप्_५,२१।२८ ॥  
यस्य नादेन दैत्यानां बलहानिरजायत  ।  
देवानां ववृधे तेजो यात्यधर्मश् च सङ्क्षयम्  ॥ विप्_५,२१।२९ ॥  
तं पाञ्चजन्यमापूर्य गत्वा यमपुरं हरिः  ।  
बलदेवश् च बलवाञ्जित्वा वैवस्वतं यमम्  ॥ विप्_५,२१।३० ॥  
तं बालं यातनासंस्थ यथापूर्वशरीरिणम्  ।  
पित्रे प्रदत्तवान्कृष्णो बलश् च बलिनां वरः  ॥ विप्_५,२१।३१ ॥  
मथुरां च पुनः प्राप्ताबुग्रसेनेन पालिताम्  ।  
प्रहृष्टपुरुषस्त्रीकामुभौ रामजनार्दनौ  ॥ विप्_५,२१।३२ ॥  
इति श्रीविष्णुमहापुराणे पञ्चमांश एवविंशोध्यायः (२१)  
  
  
_____________________________________________________________  
  
  
श्रीपराशर उवाच  
जरासन्धमुते कस उपयेमे महाबलः  ।  
अस्तिं प्राप्तिं च मैत्रेय चयोर्भर्तृहणं हरिम्  ॥ विप्_५,२२।१ ॥  
महा बलपरीवारो मगधाधिपतिर्बली  ।  
हन्तुमभ्याययौ कोपाज्जरासन्धःसयादवम्  ॥ विप्_५,२२।२ ॥  
उपेत्य मथुरां सो ऽथ रुरोध मगधेश्वरः  ।  
अक्षौहिणीभिः सैन्यस्य त्रयोविंशतिभिर् वृतः  ॥ विप्_५,२२।३ ॥  
निष्क्रम्याल्पपरीवारावुभौ रामजनार्दनौ  ।  
युयुधाते समं तस्य बलिनौ बलिसैनिकैः  ॥ विप्_५,२२।४ ॥  
ततो रामश् च कृष्णश् च मतिं चक्रतुरञ्जसा  ।  
आयुधानां पुराणानामादाने मुनिसत्तम  ॥ विप्_५,२२।५ ॥  
अनन्तरं हरेः शार्ङ्गं तूणी चाक्षयसायकौ  ।  
आकाशादागतौ विप्र तथा कौमोदकी गदा  ॥ विप्_५,२२।६ ॥  
हलं च बलभद्रस्य गगनादागतं महत्  ।  
मनसो ऽभिमतं विप्र सानन्दं मुसलं तथा  ॥ विप्_५,२२।७ ॥  
ततो युद्धे पराजित्य ससैन्यं सगधाधिपम्  ।  
पुरीं विविशतुर्वीरावुभौ रामजनार्दनौ  ॥ विप्_५,२२।८ ॥  
जिते तस्मिन्सुदुर्वृत्ते जरासन्धे महा मुने  ।  
जीवमाने गते कृष्णस्तेनामन्यत नाजितम्  ॥ विप्_५,२२।९ ॥  
पुनरप्याजगामाथ जरासन्धो बलान्वितः  ।  
जितश् च रामकृष्णाभ्यामपक्रान्तो द्विजोत्तम  ॥ विप्_५,२२।१० ॥  
दश चाष्टौ च सङ्ग्रमानेवमत्यन्तदुर्मदः  ।  
यदुभिर् मागधो राजा चक्रे कृष्णपुरोगमैः  ॥ विप्_५,२२।११ ॥  
सर्वेष्वेतेषु युद्धेषु यादवैः स पराजितः  ।  
अपक्राञ्चो जरासन्धःस्वल्पसैन्यैर् बलाधिकः  ॥ विप्_५,२२।१२ ॥  
न तद्बलं यादवानां विजितं यदनेकशः  ।  
तत् तु सन्निधिमाहात्म्यं विष्णोर् अंशस्य चक्रिणः  ॥ विप्_५,२२।१३ ॥  
मनुष्यधर्मशीलस्य लीला सा जगतीपतेः  ।  
अस्त्राण्यनेकरूपाणि यदरातिषु मुञ्चति  ॥ विप्_५,२२।१४ ॥  
मनसैव जगत्सृष्टिं संहारं च करोति यः  ।  
तस्यापिपक्षक्षपणे कियानुद्यमविस्तरः  ॥ विप्_५,२२।१५ ॥  
तथापि यो मनुष्याणां धर्मस्तमनुवर्तते  ।  
कुर्वन्बलवता सन्धिं हीनैर् युद्धं करोत्यसौ  ॥ विप्_५,२२।१६ ॥  
साम चोपप्रदानं च तथा भेदं च दर्शयन्  ।  
करोति दण्डपातं च क्वचिदेव पलायनम्  ॥ विप्_५,२२।१७ ॥  
मनुष्यदेहिनां चेष्टामित्येवमनुवर्तते  ।  
लीला जगत्पतेस्तस्य च्छन्दतः परिवर्तते  ॥ विप्_५,२२।१८ ॥  
इति  श्रीविष्णुमहापुराणे पञ्चमाशे द्वाविंशो ऽध्यायः (२२)  
  
  
_____________________________________________________________  
  
  
श्रीपराशर उवाच  
गार्ग्यं गोष्ठ्यां द्विजं श्यालःषण्ड इत्युक्तवान्द्विज  ।  
यदूनां सन्निधौ सर्वे जहसुर्यादवास्तदा  ॥ विप्_५,२३।१ ॥  
ततः कोपपरीतात्मा दक्षिणापथमेत्य सः  ।  
सुतमिच्छंस्तपस्तेपे यदुचक्रभयावहम्  ॥ विप्_५,२३।२ ॥  
आराधयन्महादेवं लोहचूर्णमभक्षयत्  ।  
ददौ वरं च तुष्टो ऽस्मै वर्षे तु द्वादशे हरः  ॥ विप्_५,२३।३ ॥  
सन्तोषयामास च तं यवनेशो ह्यनात्मजः  ।  
तद्योषित्सङ्गमाच्चास्य पुत्रो ऽभूदलिसन्निभः  ॥ विप्_५,२३।४ ॥  
तं कालयवनं नाम राये स्वे यवनेश्वरः  ।  
अभिषिच्य वनं यातो वज्रग्रकठिनोरसम्  ॥ विप्_५,२३।५ ॥  
स तु वीर्यमदोन्मत्तः पृथिव्यां बलिनो नृपान्  ।  
अपृच्छन्नारदस्तस्मै कथयामास यादवान्  ॥ विप्_५,२३।६ ॥  
म्लेच्छकोटिसहस्राणां सहस्रैः सो ऽभिसंवृतः  ।  
गजाश्वरथसम्पन्नैश् चकार परमोद्यमम्  ॥ विप्_५,२३।७ ॥  
प्रययौ स व्यवच्छिन्नं छिन्नयानो दिनेदिने  ।  
यादवान्प्रति सामर्षो मैत्रेय मथुरां पुरीम्  ॥ विप्_५,२३।८ ॥  
कृष्णो ऽपि चिन्तयामास क्षपितं यादवं बलम्  ।  
यवनेन रणे गम्यं मागधस्य भविष्यति  ॥ विप्_५,२३।९ ॥  
मागधस्य बलं क्षीणं स कालयवनो बली  ।  
हन्तैतदेवमायातं यदूनां व्यसनं द्विधा  ॥ विप्_५,२३।१० ॥  
तस्माद्दुर्गं करिष्यामि यदूनामरिदुर्जयम्  ।  
स्त्रियो ऽपि यत्र युद्धेयुः किं पुनर्वृष्णिपुङ्गवाः  ॥ विप्_५,२३।११ ॥  
मयि मत्ते प्रमत्ते वा सुप्ते प्रवसिते ऽपि वा  ।  
यादवाभिभवं दुष्टा मा कुर्वंस्त्वरयोधिकाः  ॥ विप्_५,२३।१२ ॥  
इति सञ्चिन्त्य गोविन्दो योजनानां महोदधिम्  ।  
ययाचे द्वादशपुरीं द्वारकां तत्र निर्ममे  ॥ विप्_५,२३।१३ ॥  
महोद्यानां महावप्रां तटाकशतशोभिताम्  ।  
प्रासादगृहसम्बाधामिन्द्रस्येवामरावतीम्  ॥ विप्_५,२३।१४ ॥  
मथुरावासिनं लोकं तत्रानीय जनार्दनः  ।  
आसन्ने कालयवने मथुरां च स्वयं ययौ  ॥ विप्_५,२३।१५ ॥  
बहिरावासिते सैन्ये मथुराया निरायुधः  ।  
निर्जगाम च गोविन्दो ददर्श यवनश् च तम्  ॥ विप्_५,२३।१६ ॥  
स ज्ञात्वा वासुदेवं तं बाहुप्रहरणं नृपः  ।  
अनुयातो महायोगी चेतोभिः प्राप्यते न यः  ॥ विप्_५,२३।१७ ॥  
तेनानुयातः कृष्णो ऽपि प्रविवेश महागुहाम्  ।  
यत्र शेते महावीर्यो मुचुकुन्दो नरेश्वरः  ॥ विप्_५,२३।१८ ॥  
सो ऽपि प्रविष्टो यवनो दृष्ट्वा शय्यागतं नृपम्  ।  
पादेन ताडयामास मत्वा कृष्णं सुदुर्मतिः  ॥ विप्_५,२३।१९ ॥  
उत्थाय मुचुकुन्दो ऽपि ददर्श यवनं नृपः  ॥ विप्_५,२३।२० ॥  
दृष्टमात्रश् च तेनासौ जज्वाल यवनोग्निना  ।  
तत्क्रोधजेन मैत्रेय भस्मीभूतश् च तत्क्षणात्  ॥ विप्_५,२३।२१ ॥  
स हि देवासुरे युद्धे गतो हत्वा महासुरान्  ।  
निद्रार्तःसुमहाकालं निद्रां वव्रे वरं सुरान्  ॥ विप्_५,२३।२२ ॥  
प्रोक्तश् च देवैः संसुप्तं यस्त्वामुत्थापयिष्यति  ।  
देहजेनाग्निना सद्यःस तु भस्मीभविष्यति  ॥ विप्_५,२३।२३ ॥  
एवं दग्ध्वा स तं पापं दृष्ट्वा च मधुसूदनम्  ।  
कस्त्वमित्याह सो ऽप्याह जातोहं शशिनः कुले  ।  
वसुदेवस्य तनयो यदोर्वंशसमुद्बवः  ॥ विप्_५,२३।२४ ॥  
मुचुकुन्दो ऽपि तत्रासौ वृद्धगर्ग्यावचो ऽस्मरत्  ॥ विप्_५,२३।२५ ॥  
संस्मृत्य प्रणिपत्यैनं सर्वं सर्वेश्वरं हरिम्  ।  
प्राह ज्ञातो भवान् विष्णोर् अंशस्त्वं परमेश्वर  ॥ विप्_५,२३।२६ ॥  
पुरा गार्ग्येण कथितमष्टाविंशतिमे युगे  ।  
द्वापरान्ते हरेर्जन्म यदुवंशे भविष्यति  ॥ विप्_५,२३।२७ ॥  
स त्वं प्राप्तो न सन्देहो मर्त्यानामुपकारकृत्  ॥ विप्_५,२३।२८ ॥  
तथाहि सुमहत्तेजो नालं सोढुमहं तव  ।  
तथाहि सजलाम्भोदनादधीरतरं तव  ।  
वाक्यं नमति चैवोर्वी युष्मत्पादप्रपीडिता  ॥ विप्_५,२३।२९ ॥  
देवासुरमहायुद्धे दैत्यसैन्यमहाभटाः  ।  
न सेहुर्मम ते जस्ते त्वत्तेजो न सहाम्यहम्  ॥ विप्_५,२३।३० ॥  
संसारपतितस्यैको जन्तोस्त्वं शरणं परम्  ।  
प्रसीद त्वं प्रपन्नार्तिहर नाशय मे ऽशुभम्  ॥ विप्_५,२३।३१ ॥  
त्वं पयो निधयः शैलसरितस्त्वं वनानि च  ।  
मेदिनी गगनं वायुरापोग्निस्त्वं तथा मनः  ॥ विप्_५,२३।३२ ॥  
बुद्धिरव्याकृतप्राणाः प्राणेशस्त्वं तथा पुमान्  ।  
पुंसः परतरं यच्च व्याप्य जन्म विकारवत्  ॥ विप्_५,२३।३३ ॥  
शब्दादिहीनमजरममेयं क्षयवर्जितम्  ।  
अवृद्धिनाशं तद्ब्रह्म त्वमाद्यन्तविवर्जितम्  ॥ विप्_५,२३।३४ ॥  
त्वत्तो ऽमराःसपितरो यक्षगन्धर्वकिन्नराः  ।  
सिद्धाश्चाप्सरसस्त्वत्तो मनुष्याः पशवः खगाः  ॥ विप्_५,२३।३५ ॥  
सरीसृपा मृगाःसर्वे त्वत्तःसर्वे महीरुहाः  ।  
यच्च भूतं भविष्यं च किञ्चिदत्र चराचरम्  ॥ विप्_५,२३।३६ ॥  
मूर्तामूर्तं तथा चापि स्थूलं सूक्ष्मतरं तथा  ।  
तत्सर्वं त्वं जगत्कर्ता नास्ति किञ्चित्त्वा या विना  ॥ विप्_५,२३।३७ ॥  
मया संसारचक्रे ऽस्मिन्भ्रमता भगवंस्तदा  ।  
तापत्रयाभिभूतेन न प्राप्ता निर्वृतिः क्विचित्  ॥ विप्_५,२३।३८ ॥                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                          
दुःखान्येव सुखानीति मृगतृष्णाजलाशयाः  ।  
मया नाथ गृहीतानि तानि तापाय मे ऽभवन्  ॥ विप्_५,२३।३९ ॥  
राज्यमुर्वी बलं कोशो मित्रपक्षस्तथात्मजाः  ।  
भार्या भृत्य जनो ये च शब्दाद्य विषयाः प्रभो  ॥ विप्_५,२३।४० ॥  
सुखबुद्ध्या मया सर्वं गृहीतमिदमव्ययम्  ।  
परिणामे तदेवेश तापात्मकमभून्मम  ॥ विप्_५,२३।४१ ॥  
देवलोकगतिं प्राप्तो नाथ देवगणो ऽपि हि  ।  
मत्तःसाहाय्यकामोभूच्छाश्वती कुत्र निर्वृतिः  ॥ विप्_५,२३।४२ ॥  
त्वामनाराध्य जगतां सर्वेषां प्रभवास्पदम्  ।  
शाश्वती प्राप्यते केन परमेश्वर निर्वृतिः  ॥ विप्_५,२३।४३ ॥  
त्वन्मायामूढमनसो जन्ममृत्युजरादिकान्  ।  
अवाप्य तापान्पश्यन्ति प्रेतराजमनन्तरम्  ॥ विप्_५,२३।४४ ॥  
ततो निजक्रियासूतिनरकेष्वतिदारुणम्  ।  
प्राप्नुवन्ति नरा दुःखमस्वरूपविदस्तव  ॥ विप्_५,२३।४५ ॥  
अहमत्यन्तविषयी मोहितस्तव मायया  ।  
ममत्वगर्वगर्तान्तर्भ्रमामि परमेश्वर  ॥ विप्_५,२३।४६ ॥  
सो ऽहं त्वां शरणमपारमप्रमेयं सम्प्राप्तः परमपदं यतो न किञ्चित्  ।  
संसारभ्रमपरितापतप्तचेतानिर्वाणे परिणतधाम्नि साभिलाषः  ॥ विप्_५,२३।४७ ॥  
इति श्रीविष्णुमहापुराणेच पञ्चमांशे त्रयोविंशो ऽध्यायः (२३)  
  
  
_____________________________________________________________  
  
  
श्रीपराशर उवाच  
इत्थंस्तुतस्तदा तेन मुचुकुन्देन धीमता  ।  
प्राहेशः सर्वभूतानामनादिनिधनो हरिः  ॥ विप्_५,२४।१ ॥  
श्रीभगवानुवाच  
यथाभिवाञ्छितान्दिव्यान्गच्छलोकान्नराधिप  ।  
अव्याहतपरैश्वर्यो मत्प्रसादोपबृंहितः  ॥ विप्_५,२४।२ ॥  
भुक्त्वा दिव्यन्महा भोगान्भविष्यसि महाकुले  ।  
जातिस्मरो मत्प्रसादात्ततोमोक्षमवाप्स्यसि  ॥ विप्_५,२४।३ ॥  
श्रीपराशर उवाच  
इत्युक्तः प्रणिपत्येशं जगतामच्युतं नृपः  ।  
गुहामुखाद्विनिष्क्रान्ततःस ददर्शाल्पकान्नरान्  ॥ विप्_५,२४।४ ॥  
ततः कलियुगं मत्वा प्राप्तं तप्तुं नृपस्तपः  ।  
नरनारायणस्थानं प्रययौ गन्धमादनम्  ॥ विप्_५,२४।५ ॥  
कृष्णोपि घातयित्वारिमुपायेन हि तद्वलम्  ।  
जग्राह मथुरामेत्य हस्त्यश्वस्यन्दनोज्ज्वलम्  ॥ विप्_५,२४।६ ॥  
आनीय चोग्रसेनाय द्वारवत्वां न्यवेदयत्  ।  
पराभिभवनिः शङ्कं बभूव च यदोः कुलम्  ॥ विप्_५,२४।७ ॥  
बलदेवो ऽपि मैत्रेय प्रशान्ताखिलविग्रहः  ।  
ज्ञातिदर्शनसोत्कण्ठः प्रययौ नन्दगोकुलम्  ॥ विप्_५,२४।८ ॥  
ततो गोपाश् च गोप्यश् च यथा पूर्वम् अमित्रजित्  ।  
तथैवाभ्यवदत्प्रम्णा बहुमानपुरःसरम्  ॥ विप्_५,२४।९ ॥  
स कैश्चित् सम्परिष्वक्तः कांश्चिच्च परिषस्वजे  ।  
हास्यं चक्रे समं कैश्चिद् गोपैर् गोपीजनैस् तथा  ॥ विप्_५,२४।१० ॥  
प्रियाण्यनेकान्यवदन् गोपास्तत्र हलायुधम्  ।  
गोप्यश् च प्रेमकुपिताः प्रोचुःसेर्ष्यमथापराः  ॥ विप्_५,२४।११ ॥  
गोप्यः पप्रच्छुरपरा नागरीजनवल्लभम्  ।  
कच्चिदास्ते सुखं कृष्णश्चलप्रेमलवात्मकः  ॥ विप्_५,२४।१२ ॥  
अस्मच्चेष्टामपहसन्न कच्चित्पुरयोषिताम्  ।  
सौभाग्यमान मधिकं करोति क्षणसौहृदः  ॥ विप्_५,२४।१३ ॥  
कच्चित्स्मरति नः कृष्णो गीतानुगमनं कलम्  ।  
अप्यसौ मातरं द्रष्टु सकृदप्यागमिष्यति  ॥ विप्_५,२४।१४ ॥  
अथ वा किं तदालापैः क्रियन्तामपराः कथाः  ।  
यस्यास्मभिर् विना तेन विनास्माकं भविष्यति  ॥ विप्_५,२४।१५ ॥  
पिता माता तथा भ्राता भर्ता बन्धुजनश् च किम्  ।  
सन्त्यक्तस्तत्कृतेस्माभिर् अकृतज्ञध्वजो हि सः  ॥ विप्_५,२४।१६ ॥  
तथापि कच्चिदालापमिहागमनसंश्रयम्  ।  
करोति कृष्णो वक्तव्यं भवता राम नानृतम्  ॥ विप्_५,२४।१७ ॥  
दामोदरो ऽसौ गोविन्दः पुरस्त्रीसक्तमानसः  ।  
अपेतप्रीतिरस्मासु दुर्दर्शः प्रतिभाति नः  ॥ विप्_५,२४।१८ ॥  
आमन्त्रितश् च कृष्णेति पुनर्दामोदरेति च  ।  
जहसुःसस्वरं गोप्यो हरिणा हृतचेतसः  ॥ विप्_५,२४।१९ ॥  
सन्देशैः साममधुरैः प्रेमगर्भैर् अगर्वितैः  ।  
रामेणाश्वासिता गोप्यः कृष्णस्यातिमनोहरैः  ॥ विप्_५,२४।२० ॥  
गोपैश् च पूर्ववद्रामः परिहासमनोहराः  ।  
कथाश्चकार रेमे च सह तैर् व्रजभूमिषु  ॥ विप्_५,२४।२१ ॥  
इति श्रीविष्णुमहापुराणे पञ्चमांशे चतुर्विंशोध्यायः (२४)  
  
  
_____________________________________________________________  
  
  
श्रीपराशर उवाच  
वने विचरतस् तस्य सह गोपैर् महात्मनः  ।  
मानुषच्छद्मरूपस्य शेषस्य धरणीधृतः  ॥ विप्_५,२५।१ ॥  
निष्पादितो रुकार्यस्य कार्योणोर्वीप्रचारिणः  ।  
उपभोगार्थमत्यर्थं वरुणः प्राह वारुणीम्  ॥ विप्_५,२५।२ ॥  
अभीष्टा सर्वदा यस्य मदिरे त्वं महौजसः  ।  
अनन्तस्योपभोगाय तस्य गच्छ मुदे शुभे  ॥ विप्_५,२५।३ ॥  
इत्युक्ता वारुणी तेन सन्निधानमथाकरेत्  ।  
वृन्दावनसमुत्पन्नकदं बतरुकोटरे  ॥ विप्_५,२५।४ ॥  
विचरन् बलदेवो ऽपि मदिरागन्धमुत्तमम्  ।  
आघ्राय मदिरातर्षमवापाथ वराननः  ॥ विप्_५,२५।५ ॥  
ततः कदम्बात्सहसामद्यधारां स लाङ्गली  ।  
पतन्तीं वीक्ष्य मैत्रेय प्रययौ परमां मुदम्  ॥ विप्_५,२५।६ ॥  
पपौ च गोपगोपीभिः समुपेतो मुदान्वितः  ।  
प्रगीयमानो ललीतं गीतवाद्यविशारदैः  ॥ विप्_५,२५।७ ॥  
स मत्तोत्यन्तघर्माम्भःकणिकामौक्तिकोज्ज्वलः  ।  
आगच्छ यमुने स्नातुमिच्छामीत्याह विह्वलः  ॥ विप्_५,२५।८ ॥  
तस्य वाचं नदी सा तु मत्तोक्तामवमत्य वै  ।  
नाजगाम ततः क्त्रुद्धो हलं जग्राह लाङ्गली  ॥ विप्_५,२५।९ ॥  
गृहीत्वा तां हलान्तेन चकर्ष मदविह्वलः  ।  
पापे नायासि नायासि गम्यतामिच्छयान्यतः  ॥ विप्_५,२५।१० ॥  
साकृष्टा सहसा तेन मार्गं सन्त्यज्य निम्रगा  ।  
यत्रास्ते बलभद्रो ऽसौ प्लावयामास तद्वनम्  ॥ विप्_५,२५।११ ॥  
शोरीरिणी तदाभ्येत्य त्रासविह्वललोचना  ।  
प्रसीदेत्यब्रवीद्रामं मुञ्च मां मुसलायुध  ॥ विप्_५,२५।१२ ॥  
ततस्तस्याः सुवचनमाकर्ण्य स हला युधः  ।  
सो ऽब्रवीदवजानासि मम शौर्यबले नदि  ।  
सो ऽहं त्वां हलपातेन नयिष्यामि सहस्रधा  ॥ विप्_५,२५।१३ ॥  
श्रीपराशर उवाच  
इत्युक्तयाति सन्त्रासात्तया नद्य प्रसादितः  ।  
भूभागे प्लाविते तस्मिन्मुमोच यमुनां बलः  ॥ विप्_५,२५।१४ ॥  
ततः स्नातस्य वै कान्तिर् अजायत महात्मनः  ॥ विप्_५,२५।१५ ॥  
अवतंसोत्पलं चारु गृहीत्वैकं च कुण्डलम्  ।  
वरुणप्रहितां चास्मै मालामम्लानपङ्कजाम्  ।  
समुद्राभे तथा वस्त्रे नीले लक्ष्मीरयच्छत  ॥ विप्_५,२५।१६ ॥  
कृतावतंसः स तदा चारुकुण्डलभूषितः  ।  
नीलाम्बरधरःस्रग्वी शुशुभे कान्तिसंयुतः  ॥ विप्_५,२५।१७ ॥  
इत्थं विभूषितो रेमे तत्र रामस् तथा व्रजे  ।  
मासद्वयेन यातश् च स पुनर्द्वारकां पुरीम्  ॥ विप्_५,२५।१८ ॥  
रेवतीं नाम तनयां रैवतस्य महीपतेः  ।  
उपयेमे बलस्तस्यां जज्ञाते निशितोल्मुकौ  ॥ विप्_५,२५।१९ ॥  
इति श्रीविष्णुमहापुराणे पञ्चमांशे पञ्चविंशोध्यायः (२५)  
  
  
_____________________________________________________________  
  
  
श्रीपराशर उवाच  
भीष्मकः कुण्डिने राजा विदर्भविषये ऽभवत्  ।  
रुक्मीतस्यभवत्पुत्रो रुक्मिणी च वरानना  ॥ विप्_५,२६।१ ॥  
रुक्मिणीं चकमे कृष्णःसा च तं चारुहीसिनि  ।  
न ददौ याचते चैनां रुक्मी द्वेषेण चक्रिणे  ॥ विप्_५,२६।२ ॥  
ददौ च शिशुपालाय जरासन्धप्रचोदितः  ।  
भीष्मको रुक्मिणा सार्ध रुक्मिणीमुरुविक्रमः  ॥ विप्_५,२६।३ ॥  
विवाहार्यं ततः सर्वे जरासन्धमुखा नृपाः  ।  
भीष्मकस्य पुरं जग्मुः शिशुपालप्रियैषिणः  ॥ विप्_५,२६।४ ॥  
कृष्णो ऽपि बलभद्राद्यैर् यदुभिः परिवारितः  ।  
प्रययौ कुण्डिनं द्रष्टुं विवाहं चैद्यभूभृतः  ॥ विप्_५,२६।५ ॥  
श्वो भाविनि विवाहे तु तां कन्यां हृतवान्हरिः  ।  
विपक्षभारम् आसज्य रामादिष्व् अथ बन्धुषु  ॥ विप्_५,२६।६ ॥  
ततश् च पैण्ड्रकश्र्श्रीमान्दन्तवक्रो विदूरथः  ।  
शिशुपालजरासन्धशाल्वाद्याश् च महीभृतः  ॥ विप्_५,२६।७ ॥  
कुपितास्ते हरिं हन्तुं चक्रुरुद्योगमुत्तमम्  ।  
निर्जिताश् च समागम्य रामाद्योर्यदुपुङ्गवैः  ॥ विप्_५,२६।८ ॥  
कुण्डिनं न प्रवेक्ष्यामि ह्यहत्वा युधि केशवम्  ।  
कृत्वा प्रतिज्ञां रुक्मी च हन्तुं कृष्णमनुद्रुतः  ॥ विप्_५,२६।९ ॥  
हत्वा बलं सनागाश्वं पत्तिस्यन्दनसङ्कुलम्  ।  
निर्जितः पातितश्चोर्व्यां लीलयैव स चक्रिणा  ॥ विप्_५,२६।१० ॥  
निर्जित्य रुक्मिणं सम्यगुपयेमे च रुक्मिणीम्  ।  
राक्षसेन विवाहेन सम्प्राप्तां मधुसुदनः  ॥ विप्_५,२६।११ ॥  
तस्यां जज्ञे च प्रद्युम्नो मदनांशःसवीर्यवान्  ।  
जहार शम्बरो यं वै यो जघान च शम्बरम्  ॥ विप्_५,२६।१२ ॥  
इति श्रिविष्णुमहापुराणे पञ्चमांशे षड्विशोध्यायः (२६)  
  
  
_____________________________________________________________  
  
  
श्रीमैत्रेय उवाच  
सम्बरेणहृतो वीरः प्रद्युम्नः स कथं मुने  ।  
शम्बरः स महावीर्यः प्रद्युम्नेन कथं हतः  ॥ विप्_५,२७।१ ॥  
यस्तेनापहृतः पूर्वं स कथं विजघान तम्  ।  
एतद्विस्तरतः श्रोतुमिच्छामि सरलं गुरो  ॥ विप्_५,२७।२ ॥  
श्रीपराशर उवाच  
षष्ठेह्नि जातमात्रं तु प्रद्युम्नं सूतिकागृहात्  ।  
ममैष हन्तेति मुने हृतवान्कालशम्बरः  ॥ विप्_५,२७।३ ॥  
हृत्वा चिक्षेप चैवैनं ग्राहोग्रे लवणार्णवे  ।  
कल्लोलजनितावर्ते सुघोरे मकारालये  ॥ विप्_५,२७।४ ॥  
पातितं तत्र चैवैको मत्स्यो जग्राह बालकम्  ।  
न ममार च तस्यापि जठराग्निप्रदीपितः  ॥ विप्_५,२७।५ ॥  
मत्स्यबन्धैश् च मत्स्यो ऽसौ मत्स्यैर् अन्यैः सह द्वज  ।  
घातितो ऽसूरवर्याय शम्बराय निवेदितः  ॥ विप्_५,२७।६ ॥  
तस्य माया वती नाम पत्नी सर्वगृहेश्वरी  ।  
कारयामास सूदानामाधिपत्यमनिन्दिता  ॥ विप्_५,२७।७ ॥  
दारिते मत्स्यजठरे सा ददर्शातिशोभनम्  ।  
कुमारं मन्मथतरोर्दग्धस्य प्रथमाङ्कुरम्  ॥ विप्_५,२७।८ ॥  
को ऽयं कथमयं मत्स्यजठरे प्रविवेशितः  ।  
इत्येवं कौनुपाविष्टां नन्वीं प्राहाथ नारदः  ॥ विप्_५,२७।९ ॥  
अयं समस्तजगतः स्थितिसंहारकारिणः  ।  
शम्बरेण हृतो विष्णोस्तनयः सूतिकागृहात्  ॥ विप्_५,२७।१० ॥  
क्षिप्तःसमुद्रे मत्स्येन निगीर्णस्ते गृहं गतः  ।  
नररत्नमिदं सुभ्रु विस्रब्धा परिपालय  ॥ विप्_५,२७।११ ॥  
श्रीपराशर उवाच  
नारदेनैवम् उक्ता सा पालयामास तं शिशुम्  ।  
बाल्यादेवातिरागेणरूपातिशयमोहिता  ॥ विप्_५,२७।१२ ॥  
स यदा यौवनाभोगभूषितो ऽभून्महामते  ।  
साभिलाषा तदा सापि बभूव गजगामिनि  ॥ विप्_५,२७।१३ ॥  
मायावती ददौ तस्मै मायाः सर्वा महामुने  ।  
प्रद्युम्नायानुरागान्धा तत्र्यस्तहृदयेक्षणा  ॥ विप्_५,२७।१४ ॥  
प्रसाज्जन्तीं तु तां प्राह स कार्ष्णिः कमलेभणाम्  ।  
मातृत्वमपहायाद्य किमेवं वर्तसे ऽन्यथा  ॥ विप्_५,२७।१५ ॥  
सा तस्मै कथयामासन पुत्रस्त्वं ममेति वै  ।  
तनयं त्वामयं विष्णोर्हृतवान्कालशम्बरः  ॥ विप्_५,२७।१६ ॥  
क्षिप्तः समुद्रे मत्स्यस्य सम्प्राप्तो जठरान्मया  ।  
सा हि रोदितिते माता कान्ताद्याप्यतिवत्सला  ॥ विप्_५,२७।१७ ॥  
श्रीपराशर उवाच  
इत्युक्तः शम्बरं युद्धे प्रद्युम्नः स समाह्वयत्  ।  
क्रोधाकुलीकृतमना युयुधे च महा बलः  ॥ विप्_५,२७।१८ ॥  
हत्वा सैन्यमशेषं तु तस्य दैत्यस्य यादवः  ।  
सप्तमाया व्यतिक्रम्य मायां प्रयुयुजे ऽष्टमीम्  ॥ विप्_५,२७।१९ ॥  
तया जघान तं दैत्यं मायया कालशम्बरम्  ।  
उत्पत्त्य च तया सार्धमाजगाम पितुः पुरम्  ॥ विप्_५,२७।२० ॥  
अन्तःपुरे निपतितं मायावत्या समन्वितम्  ।  
तं दृष्ट्वा कृष्ण सङ्कल्पा बभूवुः कृष्णयोषितः  ॥ विप्_५,२७।२१ ॥  
रुक्मिणी साभवत्प्रेम्णा सास्रदृष्टिरनिन्दिता  ।  
धन्याया खल्व् अयं पुत्रो वर्तते नवयौवने  ॥ विप्_५,२७।२२ ॥  
अस्मिन्वयसि पुत्रो मे प्रद्युम्नो यदि जीवति  ।  
सभाग्या जननी वत्स सा त्वाया का विभीषिता  ॥ विप्_५,२७।२३ ॥  
अथ वा यादृसः स्नेहो मम यादृग्वपुस्तव  ।  
हरेरपत्यं सुव्यक्तं भवान्वत्स भविष्यति  ॥ विप्_५,२७।२४ ॥  
श्रीपराशर उवाच  
एतस्मिन्नन्तरे प्राप्तःसह कृष्णेन नारदः  ।  
अन्तःपुरचरां देवीं रुक्मिणीं प्राह हर्षयन्  ॥ विप्_५,२७।२५ ॥  
एष ते तनयः सुभ्रु हत्वा शम्बरमागतः  ।  
हृतो येनाभवद्बालो भवत्याःसूतिकागृहात्  ॥ विप्_५,२७।२६ ॥  
इयं मायावती भार्या तनयस्यास्य ते सती  ।  
शम्बरस्य न भार्येयं श्रूयतामत्र कारणम्  ॥ विप्_५,२७।२७ ॥  
मन्मथे तु गते नाशं तदुद्भवपरयणा  ।  
शम्बरं मोहयामास मायारूपेण रूपिणी  ॥ विप्_५,२७।२८ ॥  
विहाराद्युपभोगेषु रूपं मायामयं शुभम्  ।  
दर्शयामास दैत्यस्य तस्येयं मदिरेक्षणा  ॥ विप्_५,२७।२९ ॥  
कामो ऽवतीर्णः पुत्रस्ते तस्येयं दयिता रतिः  ।  
विशङ्का नात्र कर्तव्या स्नुषेयं तव शोभने  ॥ विप्_५,२७।३० ॥  
ततो हर्षसमाविष्टौ रुक्मिणी केशवौतदा  ।  
नगरी च समस्ता सा साधुसाध्वित्यभाषत  ॥ विप्_५,२७।३१ ॥  
चिरं नष्टेन पुत्रेण सङ्गतां प्रेक्ष्य रुक्मिणीम्  ।  
अवाप विस्मयं सर्वो द्वारवत्यां तदा जनः  ॥ विप्_५,२७।३२ ॥  
इति श्रीविष्णुमहापुराणे पञ्चसांशे स्पतविंशोध्यायः (२७)  
  
  
_____________________________________________________________  
  
  
श्रीपराशर उवाच  
चारुदेष्णं सुदेष्णं च चारुदेहं च वीर्यवान्  ।  
सुषेणं चारुगुप्तं च भद्रचारुं तथा परम्  ॥ विप्_५,२८।१ ॥  
चारुविन्दं सुचारुं च चारुं चबलिनां वरम्  ।  
रुक्मिण्यजनयत्पुत्रान्कन्यां चारुमतीं तथा  ॥ विप्_५,२८।२ ॥  
अन्याश् च भार्याः कृष्णस्य बभूवुः सप्त शोभनाः  ।  
कालिदी मित्रविन्दा च सत्या चाग्नजिती तथा  ॥ विप्_५,२८।३ ॥  
देवी जाम्बवती चापि रोहिणी कामरूपिणी  ।  
मद्रराजसुता चान्या सुशीला शीलमण्डना  ॥ विप्_५,२८।४ ॥  
सत्राजिती सत्यभामा लक्ष्मणा चारुहासिनी  ।  
षोडशासन् सहस्राणि स्त्रीणामन्यानि चक्रिणः  ॥ विप्_५,२८।५ ॥  
प्रद्युम्नऽपि महावीर्यो रुक्मिणस्तनयां शुभाम्  ।  
स्वयम्बरे तां जग्राह सा च तं तनयं हरेः  ॥ विप्_५,२८।६ ॥  
तस्यामस्याभक्तपुत्रो महाबलपराक्रमः  ।  
अनिरुद्धो रणे रुद्धवीर्योदधिररिन्दमः  ॥ विप्_५,२८।७ ॥  
तस्यापि रुक्मिणः पौत्रीं वरयामास केशवः  ।  
दौहित्राय ददौ रक्मी तां स्पर्धन्नपि चक्रिणा  ॥ विप्_५,२८।८ ॥  
तस्या विवाहे रामाद्या यादवा हरिणा सह  ।  
कल्याणार्थं ततःसर्वे ये चान्ये भूभृतस् तथा  ।  
रुक्मिणी नगरं जग्मुर्नाम्ना भोजकटं द्विज  ॥ विप्_५,२८।९ ॥  
विवाहे तत्र निर्वृत्ते प्रद्युम्नस्य महात्मनः  ।  
कलिङ्गराजप्रमुखा रुक्मिणं वाक्यमब्रुवन्  ॥ विप्_५,२८।१० ॥  
अनक्षज्ञो हली द्युते तथास्य व्यसनं महत्  ।  
तज्जयामो बलं कस्माद्द्युतेनैनं महाबलम्  ॥ विप्_५,२८।११ ॥  
श्रीपराशर उवाच  
तथेति तानाह नृपान्रुक्मी बलमदान्वितः  ।  
सभायां सह रामेण चक्रे द्यूतं च वै तदा  ॥ विप्_५,२८।१२ ॥  
सहस्रमेकं निष्काणां रुक्मिणा विजितो बलः  ।  
द्वितीये ऽपिपणे चान्यत्सहस्रं रुक्मिणा जितः  ॥ विप्_५,२८।१३ ॥  
ततो दशसहस्राणि निष्काणां पणमाददे  ।  
बलभद्रो ऽजयत्तानि रुक्मी द्युतविदां वरः  ॥ विप्_५,२८।१४ ॥  
ततो जहास स्वनवत्कलिङ्गाधिपतिर्धिज  ।  
दन्तान् विदर्शयन् मूढो रुक्मी चाह मदोद्धतः  ॥ विप्_५,२८।१५ ॥  
अविद्यो ऽयं मया द्यूते बलभद्रः पराजितः  ।  
भुधैवाक्षावलेपान्धो यो ऽवमेने ऽक्षकोविदान्  ॥ विप्_५,२८।१६ ॥  
दृष्ट्वा कलिङ्गराजानं प्रकाशदशनाननम्  ।  
रिक्मिणं चापि दुर्वाक्यं कोपं चक्रे हलायुधः  ॥ विप्_५,२८।१७ ॥  
ततः कोपपरीतात्मा निष्ककोटिं समाददे  ।  
ग्लहं जग्राह रुक्मी च तदर्थेक्षानपातयत्  ॥ विप्_५,२८।१८ ॥  
अजयद्बलदेवस्तं प्राहोच्चैर् विजितं मया  ।  
मयेति रुक्मी प्राहोच्चैर् अलीकोक्तेर् अलं बल  ॥ विप्_५,२८।१९ ॥  
त्वयोक्तो ऽयं ग्लहःसत्यं न मयैषोनुमोदितः  ।  
एवं त्वया चेद्विजितं विजितं न मया कथम्  ॥ विप्_५,२८।२० ॥  
श्रीपराशर उवाच  
अथान्तरिक्षे वागुच्चेः प्राह गम्भीरनादिनी  ।  
बलदेवस्य तं कोपं वर्धयन्ती महात्मनः  ॥ विप्_५,२८।२१ ॥  
जितं बलेन धर्मेण रुक्मिणा भाषितं मृषा  ।  
अनुक्त्वापि वचः किञ्चित् कृत भवति कर्मणा  ॥ विप्_५,२८।२२ ॥  
ततो बलः समुत्थाय कोपसंरक्कलोचनः  ।  
जघानाष्टपदेनैव रिक्मिणं स महाबलः  ॥ विप्_५,२८।२३ ॥  
कलिङ्गराजं चादाय विस्फुरन्तं बलाद्बलः  ।  
बभञ्ज दन्तान्कुपितो यैः प्रकाशैर् जहास सः  ॥ विप्_५,२८।२४ ॥  
आकृष्य च महास्तम्भं जातरूपमयं बलः  ।  
जघान तान्ये तत्पक्षे भूभृतः कुपितो भृशम्  ॥ विप्_५,२८।२५ ॥  
ततो हाहाकृतं सर्वं पलायन परं द्विज  ।  
तद्राजमण्डलं भीतं बभूव कुपिते बले  ॥ विप्_५,२८।२६ ॥  
बलेन निहतं दृष्ट्वा रुक्मिणं मधुसूदनः  ।  
नोवाच किञ्चिन्मैत्रेय रुक्मिणी बलयोर्भयात्  ॥ विप्_५,२८।२७ ॥  
ततोनिरुद्धमादाय कृतदारं द्विजोत्तम  ।  
द्वारकामाजगामाथ यदुचक्रं च केशवः  ॥ विप्_५,२८।२८ ॥  
इति श्रीविष्णुमहापुराणे पञ्चमांशे ऽष्टाविंशोध्यायः (२८)  
  
  
_____________________________________________________________  
  
  
श्रीपराशर उवाच  
द्वारवत्यां स्थिते कृष्णे शक्रस्त्रिभुवनेश्वरः  ।  
आजगामाथ मैत्रेय मत्तैरावतपृष्ठगः  ॥ विप्_५,२९।१ ॥  
प्रविश्य द्वारकां सो ऽथ समेत्य हरिणा ततः  ।  
कथयामास दैत्यस्य नरकस्य विचोष्टितम्  ॥ विप्_५,२९।२ ॥  
त्वयानाथेन देवानां मनष्यत्वेपि तिष्ठता  ।  
प्रशमं सर्वदुःखानि नीतानि मधुसूदन  ॥ विप्_५,२९।३ ॥  
तपस्विव्यमनार्थाय सोरिष्टो धेनुकस् तथा  ।  
प्रवृत्तो यस् तथा केशीते सर्वे निहतास्त्वया  ॥ विप्_५,२९।४ ॥  
कंसः कुवलयापीडः पूतना बालघातिनी  ।  
नाशं नीतास्त्वया सर्वे ये ऽन्ये जगदुपद्रवाः  ॥ विप्_५,२९।५ ॥  
युष्मद्दोर्दडसम्भूतिपरित्राते जगत्त्रये  ।  
यज्वयज्ञांशसम्प्राप्त्या तृप्तिं यान्ति दिवौकसः  ॥ विप्_५,२९।६ ॥  
सो ऽहं साम्प्रतमायातो यन्निमित्तं जनार्दन  ।  
तच्छुत्वा तत्प्रतीकारप्रयत्नं कर्तुमर्हसि  ॥ विप्_५,२९।७ ॥  
भौमो ऽयं नरको नाम प्राग्ज्योतिषपुरेश्वरः  ।  
करोति सर्वभूतानाम् उपघातम् अरिन्दम  ॥ विप्_५,२९।८ ॥  
देवसिद्दसुरादीनां नृपाणां च नजार्दन  ।  
हृत्वा तु सो ऽसुरः कन्या रुरुधे निजमन्दिरे  ॥ विप्_५,२९।९ ॥  
छत्रं यत्सलिलस्रावि तज्जहार प्रचेतसः  ।  
मदंरस्य तथा शृङ्गं हृतवान्मणिपर्वतम्  ॥ विप्_५,२९।१० ॥  
अमृतस्त्राविणी दिव्ये मन्मातुः कृष्णकुञ्जले  ।  
जहार सो ऽसुरो दित्या वाञ्छत्यैरावतं गजम्  ॥ विप्_५,२९।११ ॥  
दुर्नीतमेतद्गोविन्दमया तस्य निवेदितम्  ।  
यदत्र प्रतिकर्तव्यं तत्स्वयं परिमृश्यताम्  ॥ विप्_५,२९।१२ ॥  
श्रीपराशस उवाच  
इतिश्रुत्वा स्मितं कृत्वा भगवान्देवकीसुतः  ।  
गृहीत्वा वासवं हस्ते समुत्तस्थौ वरासनात्  ॥ विप्_५,२९।१३ ॥  
सञ्चिन्त्यागतमारुह्य गरुडं गगनेचरम्  ।  
सत्यभामां समारोप्य ययौ प्राग्ज्योतिषं पुरम्  ॥ विप्_५,२९।१४ ॥  
आरुह्यौरावतं नागं शक्रो ऽपि त्रिदिवं ययौ  ।  
ततौ जगाम कृष्णश् च पश्यतां द्वारकौकसाम्  ॥ विप्_५,२९।१५ ॥  
प्राग्ज्योतिषपुरस्यापि समन्ताच्छतयोजनम्  ।  
आचिता मौरवैः पाशैः क्षुरान्तैर् भूर् द्विजोत्तम  ॥ विप्_५,२९।१६ ॥  
ताञ्चिच्छेद हरिः पाशान्क्षिप्त्वा चक्रं सुदर्शनम्  ।  
ततो मुरःसमुत्तस्थौ तं जघान च केशवः  ॥ विप्_५,२९।१७ ॥  
मुरस्य तनयान्सप्त सहस्रांस्तांस्ततो हरिः  ।  
चक्रधाराग्निनिर्दग्धांश्चकार शलभानिव  ॥ विप्_५,२९।१८ ॥  
हत्वासुरं हयग्रीवं तथा पञ्चजनं द्विज  ।  
प्राग्ज्योतिषपुरं धीमांस्त्वारावान्समुपाद्रवत्  ॥ विप्_५,२९।१९ ॥  
नरकेणास्य तत्राभून्महासैन्येन संयुगम्  ।  
कृष्णस्य यत्र गोविन्दो यत्र गोविन्दो जघ्ने दैत्यान्सहस्रशः  ॥ विप्_५,२९।२० ॥  
शस्त्रास्त्रवर्षं मुञ्चन्तं तं भौमं नरकं बली  ।  
क्षिप्त्वा चक्रं द्विधा चक्रे चक्री दैतेयचक्रहा  ॥ विप्_५,२९।२१ ॥  
हते तु नरके भूमिर्गृहीत्वादितिकुण्डले  ।  
उपतस्थे जगन्नाथं वाक्यं चेदमथाब्रवीत्  ॥ विप्_५,२९।२२ ॥  
पृथ्व्युवाच  
यदाहमुद्धृता नाथ त्वया सूकरमूर्तिना  ।  
त्वत्स्पर्शसम्भवः पुत्रस्तदायं मय्यजायत  ॥ विप्_५,२९।२३ ॥  
सो ऽयं त्वयैव दत्तो मे त्वयैब विनिपातितः  ।  
गृहाम कुण्डले चेमे पालयास्य च सन्ततिम्  ॥ विप्_५,२९।२४ ॥  
भारावतरणार्थाय ममैव भगवानिमम्  ।  
अंशेन लोकमायातः प्रसादसुमुखः प्रभो  ॥ विप्_५,२९।२५ ॥  
त्वं कर्ता च विकर्ता च संहर्ता प्रभवो ऽप्ययः  ।  
जगतान्त्वं जगद्रूपःस्तूयते ऽच्युत किं तव  ॥ विप्_५,२९।२६ ॥  
व्याप्तिव्याप्यं क्रियाकर्ता कार्यं च भगवान्यथा  ।  
सर्वभूतात्मभूतस्य स्तूयते तव किं तथा  ॥ विप्_५,२९।२७ ॥  
परमात्मा च भूतात्मा त्वमात्मा चाप्ययो भवान्  ।  
यथातथा स्तुतिर्नाथ किमर्थं ते प्रवर्तते  ॥ विप्_५,२९।२८ ॥  
प्रसीद सर्वभूतात्मन्नरकेण तु यत्कृतम्  ।  
तत्क्षम्यतामदोषाय त्वत्सुतस्त्वन्निपातितः  ॥ विप्_५,२९।२९ ॥  
श्रीपराशर उवाच  
तथेति चोक्त्वा धरणीं भगवान् भूतभावनः  ।  
रत्नानि नरकावासाज्जग्राह मुनिसत्तम  ॥ विप्_५,२९।३० ॥  
कन्यापुरे स कन्यानां षोडःशातुलविक्रमः  ।  
शताधिकानि ददृशे सहस्राणि महामुने  ॥ विप्_५,२९।३१ ॥  
चतुर्दंष्ट्रान्गजांश्चाग्र्यान् षट्सहस्रांश् च दृष्टवान्  ।  
काम्भोजानां तथाश्वानां नियुतान्येकविंशतिम्  ॥ विप्_५,२९।३२ ॥  
ताः कन्यास्तांस् तथा नागांस्तानश्वान् द्वारकां पुरीम्  ।  
प्रापयामास गोविन्दःसद्यो नरककिङ्करैः  ॥ विप्_५,२९।३३ ॥  
ददृशे वारुणं च्छत्रं तथैव मणिपर्वतम्  ।  
आरोपयामास हरिर्गरुडेपतगेश्वरे  ॥ विप्_५,२९।३४ ॥  
आरुह्य च स्वयं कृष्णः सत्यभामासहायवान्  ।  
अदित्याः कुण्डले दानुं जगाम त्रिदशालयम्  ॥ विप्_५,२९।३५ ॥  
इति श्रीविष्णुमहापुराणे पञ्चमांश एकोनत्रिन्ध्यायः (२९)  
  
  
_____________________________________________________________  
  
  
श्रीपराशर उवाच  
गरुडो वारुणं छत्रं तथैव मणिपर्वतम्  ।  
सभार्यं च हृषीकेशं लीलयैव वहन्ययौ  ॥ विप्_५,३०।१ ॥  
ततः शखमुपाध्मासीत्स्वर्गद्वारगतो हरिः  ।  
उपतस्थुस् तथा देवाःसार्घ्यहस्ता जनर्जनम्  ॥ विप्_५,३०।२ ॥  
स देवैर् अर्चितः कृष्णो देवमातुर्निवेशनम्  ।  
सिताभ्रशिखराकारं प्रविश्य ददृशे ऽदितिम्  ॥ विप्_५,३०।३ ॥  
स तां प्रणम्य शक्रेण सह ते कुण्डलोत्तमे  ।  
ददौ नरकनाशं च शशंसास्यै जनार्दनः  ॥ विप्_५,३०।४ ॥  
ततः प्रीताजगन्माता धातारं जगतां हरिम्  ।  
तुष्टवादितिरव्यग्रा कृत्वा तत्प्रवणं मनः  ॥ विप्_५,३०।५ ॥  
अदितिरुवाच  
नमस्ते पुण्डरीकाक्ष भक्तानामभयङ्कर  ।  
सनातनात्मन् सर्वात्मन् भूतात्मन् भूतभावन  ॥ विप्_५,३०।६ ॥  
प्रणेतर्मनसो बुद्धेरिन्द्रियाणां गुणात्मक  ।  
त्रिगुणातीत निर्द्वद्व शुद्धसत्त्व हृदि स्थित  ॥ विप्_५,३०।७ ॥  
सितदीर्घादिनिः शेषकल्पनापरिवर्जित  ।  
जन्मादिभिर् असंस्पृष्ट स्वप्नादिपरिवर्जित  ॥ विप्_५,३०।८ ॥  
सन्ध्यारात्रिरहो भूमिर्गगनं वायुरम्बु च  ।  
हुताशनो मनो बुद्धिर्भूतादिस्त्वं तथाच्युत  ॥ विप्_५,३०।९ ॥  
सर्गस्थितिविनाशानां कर्ता कर्तृपतिर्भवान्  ।  
ब्रह्मविष्णुशिवाख्याभिर् आत्ममूर्तिभिर् ईश्वर  ॥ विप्_५,३०।१० ॥  
देवा दैत्यास् तथा यक्षा राक्षसाः सिद्धपन्नगाः  ।  
कूष्माण्डाश् च पिसाचाश् च गन्धर्वा मनुजास् तथा  ॥ विप्_५,३०।११ ॥  
पशवश् च मृगाश्चैव पतङ्गाश् च सरीसृपाः  ।  
वृक्षगुल्मलताबह्व्यःसमस्तास्तृणजातयः  ॥ विप्_५,३०।१२ ॥  
स्थूला मध्यास् तथा सूक्ष्माःसूक्ष्मात्सूक्ष्मतराश् च ये  ।  
देहभेदा भवान् सर्वे ये केचित्पुर्गलाश्रयाः  ॥ विप्_५,३०।१३ ॥  
माया तवेयमज्ञातपरमार्थातिमोहिनी  ।  
अनात्मन्यात्मविज्ञानं यया मूढो निरुद्ध्यते  ॥ विप्_५,३०।१४ ॥  
अस्वे स्वमिति भावोत्र यत्पुंसामुपजायते  ।  
अहं ममेति भावो यत्प्रायेणैवाभिजायते  ।  
संसारमातुर् मायायास् तवैतन्नाथ चेष्टितम्  ॥ विप्_५,३०।१५ ॥  
यैः स्वधर्मपरैर् नाथ नरैर् आराधितो भवान्  ।  
ते तरन्त्यखिलामेतां मायामात्मविमुक्तये  ॥ विप्_५,३०।१६ ॥  
ब्रह्माद्याःसकला देवा मनुष्याः पशवस् तथा  ।  
विष्णुमाया महावर्तमोहान्धतमसावृताः  ॥ विप्_५,३०।१७ ॥  
आराध्य त्वामभीप्सन्ते कामानात्मभवक्षयम्  ।  
यदेते पुरुषा माया सैवेयं भगवंस्तव  ॥ विप्_५,३०।१८ ॥  
मया त्वं पुत्रकामिन्या वैरिपक्षजयाय च  ।  
आराधितो न मोक्षाय मायाविलसितं हि तत्  ॥ विप्_५,३०।१९ ॥  
कौपीनाच्छादनप्राया वाञ्छा कल्पद्रुमादपि  ।  
जायते यदपुण्यानां सोपराधः स्वदोषजः  ॥ विप्_५,३०।२० ॥  
तत्प्रसीदाखिलजगन्मायामोहकराव्यय  ।  
अज्ञानं ज्ञानसद्भावभूतं भूतेश नाशय  ॥ विप्_५,३०।२१ ॥  
नमस्ते चक्रहस्ताय शार्ङ्गहस्ताय ते नमः  ।  
नन्दहस्ताय ते विष्णो शङ्खहस्ताय ते नमः  ॥ विप्_५,३०।२२ ॥  
एतत्पश्यामि ते रूपं स्थूलचिह्नोपलक्षितम्  ।  
न जानामि परं यत्ते प्रसीद परमेश्वर  ॥ विप्_५,३०।२३ ॥  
श्रीपराशर उवाच  
अदित्यैवं स्तुतो विष्णुः प्रहस्याह सुरारणिम्  ।  
माता देवि त्वमस्माकं प्रसीद वरदा भव  ॥ विप्_५,३०।२४ ॥  
अदिदिरुवाच  
एवमस्तु यथेच्छा ते त्वमशेषैः सुरासुरैः  ।  
अजेयः पुरुषव्याघ्र सर्त्यलोके भविष्यसि  ॥ विप्_५,३०।२५ ॥  
श्रीपराशर उवाच  
ततः कृष्णस्य पत्नी च शक्रेण सहितादितिम्  ।  
सत्यभामा प्रणम्याह प्रसीदेति पुनः पुनः  ॥ विप्_५,३०।२६ ॥  
अदितिरुवाच  
मत्प३सादान्न ते सुभ्रु जरा वैरूप्यमेव वा  ।  
भविष्यत्यनवद्याङ्गि सुस्थिरं नवयौवनम्  ॥ विप्_५,३०।२७ ॥  
श्रीपराशर उवाच  
अदित्या तु कृतानुज्ञो देवराजो जनार्दनम्  ।  
यथावत्पूजयामास बहुमानपुरःसरम्  ॥ विप्_५,३०।२८ ॥  
शची च सत्यभामायै पारिजातस्य पुष्पकम्  ।  
न ददौ मानुषीं मत्वा स्वयं पुष्पैर् अलङ्कृता  ॥ विप्_५,३०।२९ ॥  
ततो ददर्श कृष्णो ऽपि सत्यभामासहायवान्  ।  
दवोद्यानानि हृद्यानि नन्दनादीनि सत्तम  ॥ विप्_५,३०।३० ॥  
ददर्श च सुगन्धाढ्यं मञ्जरीपुञ्जधारिणम्  ।  
नित्याह्लादकरं ताम्रबालपल्लवशोभितम्  ॥ विप्_५,३०।३१ ॥  
मथ्यमाने ऽमृते जातं जातरूपोपमत्वचम्  ।  
पारिजातं जगन्नाथः केशवः केशिसूदनः  ॥ विप्_५,३०।३२ ॥  
तुतोष परमप्रीत्या तरुराजमनुत्तमम्  ।  
तं दृष्ट्वा प्राह गोविन्दं सत्यभामा द्विजोत्तम  ।  
कस्मान्न द्वारकामेष नीयते कृष्ण पादपः  ॥ विप्_५,३०।३३ ॥  
यदि चेत्त्वद्वचः सत्यं त्वमत्यर्थं प्रियेति मे  ।  
मद्गेहनिष्कुटार्थाय तदयं नीयतां तरुः  ॥ विप्_५,३०।३४ ॥  
न मे जाम्बवती तादृगभीष्टा न च रुक्मिणी  ।  
सत्ये यथा त्वमित्युक्तं त्वया कृष्णासकृत्प्रियम्  ॥ विप्_५,३०।३५ ॥  
सत्यं तद्यदि गोविन्द नोपचारकृतं मम  ।  
तदस्तु पारिजातो ऽयं मम गेहविभूषणम्  ॥ विप्_५,३०।३६ ॥  
बिभ्रती पारिजातस्य केशपक्षेण मञ्जरीम्  ।  
सपत्नीनामहं मध्ये शोभेयमिति कामये  ॥ विप्_५,३०।३७ ॥  
श्रीपराशर उवाच  
इत्युक्तःस प्रहस्यैनां पारिजातं गरुत्मति  ।  
आरोपयामास हरिस्तमूचुर्वनरक्षिणः  ॥ विप्_५,३०।३८ ॥  
भो शची देवराजस्य महिषी तत्परीग्रहम्  ।  
पारिजातं न गोविन्द हर्तुमर्हसि पादपम्  ॥ विप्_५,३०।३९ ॥  
उत्पन्नो देवराजाय दत्तःसो ऽपि ददौ पुनः  ।  
महिष्यै सुमहाभाग देव्यै शच्यै कुरूहलात्  ॥ विप्_५,३०।४० ॥  
शचीविभूषणार्थाय देवैर् अमृतमन्थने  ।  
उत्पादितो ऽयं न क्षेमी गृहीत्वैनं गमिष्यसि  ॥ विप्_५,३०।४१ ॥  
देवराजो मुखप्रेक्षी यस्यास्तस्याः परिग्रहम्  ।  
मैढ्यात्प्रार्थयसे क्षेमी गृहीत्वैनं हि को व्रजेत्  ॥ विप्_५,३०।४२ ॥  
अवश्यमस्य देवेन्द्रो निष्कृतिं कृष्ण यास्यति  ।  
वज्रोद्यतकरं शक्रमनुयास्यन्ति चामराः  ॥ विप्_५,३०।४३ ॥  
तदलं सकलैर् देवैर् विग्रहेण तवाच्युत  ।  
विपाककटु यत्कर्म तन्न शंसन्ति पण्डिताः  ॥ विप्_५,३०।४४ ॥  
श्रीपराशर उवाच  
इत्युक्ते तैर् उवाचैतान् सत्यभामातिकोपिनी  ।  
का शची पारिजातस्य को वा शक्रःसुराधिपः  ॥ विप्_५,३०।४५ ॥  
सामान्यःसर्वलोकस्य यद्येषो ऽमृतमन्थने  ।  
समुत्पन्नस्तरुः कस्मादोको गृह्णाति वासवः  ॥ विप्_५,३०।४६ ॥  
यथा सुरा यथैवेन्दुर्यथा श्रीर्वनरक्षिणः  ।  
सामान्यःसर्वलोकस्य पारिजातस् तथा द्रुमः  ॥ विप्_५,३०।४७ ॥  
भर्तृ बहुमहागर्वाद्रुणद्ध्येनमथो शची  ।  
तत्कथ्यतामलं क्षान्त्या सत्वा हारयति द्रुमम्  ॥ विप्_५,३०।४८ ॥  
कथ्यतां च द्रुतं गत्वा पौलोम्या वचनं मम  ।  
सत्यभामा वदत्येतदितिगर्वोद्धताक्षरम्  ॥ विप्_५,३०।४९ ॥  
यदि त्वं दयिता भर्तुर्यदि वश्यः पतिस्तव  ।  
मद्भर्तुर्हरतो वृक्षं तत्कारय निवारणम्  ॥ विप्_५,३०।५० ॥  
जानामि ते पतिं शक्रं जानामि त्रिदशेश्वरम्  ।  
पारिजातं तथाप्येनं मानुषी हारयामि ते  ॥ विप्_५,३०।५१ ॥  
श्रीपराशर उवाच  
इत्युक्ता रक्षिणो गत्वा शच्याः प्रोचुर्यथोदितम्  ।  
श्रुत्वा चोत्साहयामास शची चक्रं सुराधिपम्  ॥ विप्_५,३०।५२ ॥  
ततःसमस्तदेवानां सैन्यैः परिवृतो हरिम्  ।  
प्रययौ पारिजातार्थमिन्द्रोयोद्धुं द्विजोत्तम  ॥ विप्_५,३०।५३ ॥  
ततः परिघनिस्त्रिंशगदाशूलवरायुधाः  ।  
बभूवुस्त्रिदसाःसज्जाः शक्रे वज्रकरे स्थिते  ॥ विप्_५,३०।५४ ॥  
ततो निरिक्ष्य गोविन्दो नागराजोपरि स्थितम्  ।  
शक्रं देवपरिवारं युद्धाय समुपस्थितम्  ॥ विप्_५,३०।५५ ॥  
चकार शङ्खनिर्घोषं दिशः शब्देन पूरयन्  ।  
मुमोच शरसङ्घातान् सहस्रायुतशः शितान्  ॥ विप्_५,३०।५६ ॥  
ततो दिशो नभश्चैव दृष्ट्वा शरशतैश्चितम्  ।  
मुमुचुस्त्रिदशाःसर्वे ह्यस्त्रशस्त्राम्यनेकशः  ॥ विप्_५,३०।५७ ॥  
एकैकमस्त्रं शस्त्रं च दैवैर् मुक्तं सहस्रशः  ।  
चिच्छेद लीलयैवेशो जगतां मधुसूदनः  ॥ विप्_५,३०।५८ ॥  
पाशं सलिलराजस्य समाकृष्यीरगात्पुनः  ।  
चकार खण्डशश्चञ्च्वा बालपन्नगदेहवत्  ॥ विप्_५,३०।५९ ॥  
यमेन प्रहितं दण्डं गदाविक्षेपखण्डितम्  ।  
पृथिव्यां पातयामास भगवान् देवकीसुतः  ॥ विप्_५,३०।६० ॥  
शिबिकां च धनेशस्य चक्रेण तिलशो विभुः  ।  
चकार शौरिरर्कं च दृषृदृष्टहतौजसम्  ॥ विप्_५,३०।६१ ॥  
नीतो ऽग्निः शीततां बाणैर् द्राविता वसवो दिशः  ।  
चक्रविच्छिन्नशुलाग्रा रुद्रा भुवि निपातिताः  ॥ विप्_५,३०।६२ ॥  
साध्या विश्वे ऽथ मरुतो गन्धर्वाश्चैव सा यकैः  ।  
शार्ङ्गिणा प्रेरितैर् अस्ता व्योम्नि शाल्मलितूलवत्  ॥ विप्_५,३०।६३ ॥  
गरुत्मानपि तुण्डेन पक्षाभ्यां च नखाङ्कुरैः  ।  
भक्षयंस्ताडयन् देवान् दारयंश् च चचार वै  ॥ विप्_५,३०।६४ ॥  
ततः शतसहस्रेण देवेन्द्रमधुसूदनौ  ।  
परस्परं ववर्षाते धाराभिर् इव तोयदौ  ॥ विप्_५,३०।६५ ॥  
ऐरावतेन गरुडो युयुधे तत्र सङ्कुले  ।  
देवैः समस्तैर् युयुधे शक्रेण च जनार्दनः  ॥ विप्_५,३०।६६ ॥  
भिन्नेष्वशेषबाणेषु शस्त्रेष्वस्त्रेषु च त्वरन्  ।  
जग्राह वासवो वज्रं कृष्णश्चक्रं सुदर्शनम्  ॥ विप्_५,३०।६७ ॥  
ततो हाहाकृतं सर्वं त्रैलोक्यं द्विजसत्तम  ।  
वज्रचक्रकरौ दृष्ट्वा देवाराजजनार्दनौ  ॥ विप्_५,३०।६८ ॥  
क्षिप्तं वज्रमथेन्द्रेण जग्राह भगवान्हरिः  ।  
न मुमोच तदा चक्रं शक्रं तिष्ठेति चाब्रवीत्  ॥ विप्_५,३०।६९ ॥  
प्रणष्टवज्रं देवेन्द्रं गरुडक्षतवाहनम्  ।  
सत्यभामाब्रवीद्वीरं पलायनपरायणम्  ॥ विप्_५,३०।७० ॥  
त्रैलोक्येश न ते युक्तं शचीभर्तुः पलायनम्  ।  
पारिजातस्रगाभोगा त्वामुपस्थास्यते शची  ॥ विप्_५,३०।७१ ॥  
कीदृशं देवराज्यं ते पारिजातिस्रगुज्ज्वलाम्  ।  
अपक्येतो यथापूर्वं ग्रणयाभ्यागतां शचीम्  ॥ विप्_५,३०।७२ ॥  
अलं शक्र प्रयासेन न व्रीडां गन्तुमर्हसि  ।  
नीयतां पारिजातोयं देवाःसन्तु गतव्यथाः  ॥ विप्_५,३०।७३ ॥  
परिगर्वावलेपेन बहुमानपुरःसरम्  ।  
न ददर्श गृहं यातामुपचारेण मां शची  ॥ विप्_५,३०।७४ ॥  
स्त्रीत्वादगुरुचित्ताहं स्वभर्तृश्लाघनापरा  ।  
ततः कृतवती शक्र भवता सह विग्रहम्  ॥ विप्_५,३०।७५ ॥  
तदल पारीजातेन परस्वेन हृतेन मे  ।  
रूपेण गर्विता सा तु भर्त्रा का स्त्री न गर्विता  ॥ विप्_५,३०।७६ ॥  
श्रीपराशर उवाच  
इत्युक्तो वै निववृते देवराजस्तया द्विज  ।  
प्राह चैनामलं चण्डि सख्युः खे दोक्तिविस्तरैः  ॥ विप्_५,३०।७७ ॥  
इन्द्र उवाच  
न चापि सर्गसंहारस्थितिकर्ताखिलस्य यः  ।  
जितस्य तेन मे व्रीडा जायते विश्वरूपिणा  ॥ विप्_५,३०।७८ ॥  
यस्माज्जगत्सकलमेतदनादिमध्याद्यस्मिन्यतश् च न भविष्यति सर्वभूतात्  ।  
तेनोद्भवप्रलयपालनकारणेन व्रीडा कथं भवति देवि निराकृतस्य  ॥ विप्_५,३०।७९ ॥  
सकलभुवनसूतिर्मूर्तिरल्पाल्पसूक्ष्माविदितसकलबैद्यैर् ज्ञायते यस्य नान्यैः  ।  
तमजमकृतमीशं शाश्वतं स्वेच्छयैनं जगदुपकृतिमर्त्यं को विजेतुं समर्थः  ॥ विप्_५,३०।८० ॥  
इति श्रीपिष्णुमहापुराणे पञ्चमांसे त्रिंशोध्यायः (३०)  
  
  
_____________________________________________________________  
  
  
श्रीपराशर उवाच  
संस्तुतो भगवानित्थं देवराजेन केशवः  ।  
प्रहस्य भावगम्भीरमुवाचेन्द्रं द्विजोत्तम  ॥ विप्_५,३१।१ ॥  
श्रीकृष्ण उवाच  
देवराजो भवानिन्द्रो वयं मर्त्या जगत्पते  ।  
क्षन्तव्यं भवतैवेदम् अपराधं कृतं मम  ॥ विप्_५,३१।२ ॥  
पारिजाततरुश्चायं नीयतामुचितास्पदम्  ।  
गृहीतोयं मया शक्र सत्यावचनकारणात्  ॥ विप्_५,३१।३ ॥  
वज्रं चेदं गृहाम त्वं यदत्र प्रहितं त्वया  ।  
तबैवैतत्प्रहरणं शक्र वैरिविदारणम्  ॥ विप्_५,३१।४ ॥  
इन्द्र उवाच  
विमोहयसि मामीश मर्त्यो ऽहमिति किं वदन्  ।  
जानीमस्त्वां भगवतो न तु सूक्ष्मविदो वयम्  ॥ विप्_५,३१।५ ॥  
यो ऽसि सो ऽसि जगत्त्रणप्रवृत्तौ नाथ संस्थितः  ।  
जगतः शल्यनिष्कर्षं करोष्यमुरसूदन  ॥ विप्_५,३१।६ ॥  
नीयतां पारीजातो ऽयं कृष्ण द्वारवतीम्पुरीम्  ।  
मर्त्यलोके त्वया त्यक्ते नायं संस्थास्यते भुवि  ॥ विप्_५,३१।७ ॥  
देवदेव जगन्नाथ कृष्ण विष्णो महाभुज  ।  
शङ्खचक्रगदापाणे क्षमस्वैतद् व्यतिक्रमम्  ॥ विप्_५,३१।८ ॥  
श्रीपराशर उवाच  
तथेत्युक्त्वा च देवेन्द्रमाजगाम भुवं हरिः  ।  
प्रसक्तैः सिद्धगन्धर्वैः स्तूयमानः सुरर्षिभिः  ॥ विप्_५,३१।९ ॥  
ततः शङ्खमुपाध्माय द्वारकोपरि संस्थितः  ।  
हर्षमुत्पादयामास द्वारकावासिनां द्वज  ॥ विप्_५,३१।१० ॥  
अवतीर्याथ गरुडात्सत्यभामा सहायवान्  ।  
निष्कुटे स्थापयामास पारिजातं महातरुम्  ॥ विप्_५,३१।११ ॥  
यम् अभ्येत्य जनः सर्वो जातिं स्मरति पौर्विकीम्  ।  
वास्यते यस्य पुष्पोत्थगन्धेनोर्वी त्रियोजनम्  ॥ विप्_५,३१।१२ ॥  
ततस्ते यादवाःसर्वे देहवन्धानमानुषान्  ।  
ददृशुः पादपे तस्मिन् कुर्वन्तो मखदर्शनम्  ॥ विप्_५,३१।१३ ॥  
किङ्करैः समुपानीतं हस्त्यश्वादि ततो धनम्  ।  
विभज्य प्रददौ कृष्णो बान्धवानां महामतिः  ॥ विप्_५,३१।१४ ॥  
कन्याश् च कृष्णे जग्राह नरकस्य परिग्रहान्  ॥ विप्_५,३१।१५ ॥  
ततः काले शुभे प्राप्ते उपयेमे जनार्दनः  ।  
ताः कन्या नरकेणासन्सर्वतो याःसमाहृताः  ॥ विप्_५,३१।१६ ॥  
एकस्मिन्नेव गोविन्दः काले तासां महामुने  ।  
जग्राह विधिवत्वाणीन्पृथग्गेहेषु धर्मतः  ॥ विप्_५,३१।१७ ॥  
षोडशस्त्रीसहस्राणि शतमेकं ततोधिकम्  ।  
तावन्ति चक्रेरूपाणि भगवान् मधुसूदनः  ॥ विप्_५,३१।१८ ॥  
एकैकमेव ताः कन्या मेनिरे मधुसूदनः  ।  
ममैव पाणिग्रहणं मैत्रेय कृतवानिति  ॥ विप्_५,३१।१९ ॥  
निशासुच जगत्स्रष्टा तासां गेहेषु केशवः  ।  
उवास विप्र सर्वासां विश्वरूपधरो हरिः  ॥ विप्_५,३१।२० ॥  
इति श्रीविष्णुमहापुराणे पञ्चमांश एकत्रिंशो ऽध्यायः (३१)  
  
  
_____________________________________________________________  
  
  
श्रीपराशर उवाच  
प्रद्युम्नाद्या हरेः पुत्रा रुक्मिण्यां क्वथितास्तव  ।  
भानुभौमेरिकाद्यंश् च सत्यभामा व्यजायत  ॥ विप्_५,३२।१ ॥  
दीप्तिमत्ताम्रपक्षाद्य रोहिण्यां कथिता हरेः  ।  
बभूवुर्जाम्बवत्यां च साम्बाद्या बाहुशालिनः  ॥ विप्_५,३२।२ ॥  
तनया भद्रविन्दाद्या नाग्नजित्यां महाबलाः  ।  
सङ्ग्रामजित्प्रधानास्तु शैब्यायां च हरेःसुताः  ॥ विप्_५,३२।३ ॥  
वृकाद्याश् च सुता माद्र्यां गात्रवत्प्रमुखान् सुतान्  ।  
अवाप लक्ष्माणा पुत्रान्कालिन्द्याश् च श्रुतादयः  ॥ विप्_५,३२।४ ॥  
अन्यासां चैव भार्याणां समुत्पन्नानि चक्रिणः  ।  
अष्टायुतानि पुत्राणां सहस्राणी शतं तथा  ॥ विप्_५,३२।५ ॥  
प्रद्युम्नः प्रथमस्तेषां सर्वेषां रुक्मिणीसुतः  ।  
प्रद्युम्नादनिरुद्धो ऽभूद्वज्रस्तस्मादजायत  ॥ विप्_५,३२।६ ॥  
अनिरुद्धो रणे ऽरुद्धो बलेः पौत्रीं महाबलः  ।  
उषाम्बाणस्य तनयामुपयेमे द्विजोत्तम  ॥ विप्_५,३२।७ ॥  
यत्र युद्धमभूद्धोरं हरिशङ्करयोर्महत्  ।  
छिन्नं सहस्रं बाहूनां यत्र बाणस्य चाक्रिणा  ॥ विप्_५,३२।८ ॥  
मैत्रेय उवाच  
कथं युद्दमभूद्ब्रह्यन्नुषार्थे हरकृष्णयोः  ।  
कथं क्षयं च बाणस्य बाहूनां कृतवान्हरिः  ॥ विप्_५,३२।९ ॥  
एतत्सर्वं महाभाग ममाख्यातुं त्वमर्हसि  ।  
महत्कौतूहलं जातं कथां श्रोतुमिमां हरेः  ॥ विप्_५,३२।१० ॥  
श्रीपराशर उवाच  
उषा बाणसुता विप्र पार्वतीं सह शम्भुना  ।  
क्रीडन्तीमुपलक्ष्योच्चैः स्पृहां चक्रे तदाश्रयाम्  ॥ विप्_५,३२।११ ॥  
ततःसकलचित्तज्ञा गौरी तामाह भामिनीम्  ।  
अलमत्यर्थतापेन भर्त्रा त्वमपि रंस्यसे  ॥ विप्_५,३२।१२ ॥  
इत्युक्ता सा तया चक्रे कदेति मतिमात्मनः  ।  
को वा भर्ता ममेत्याह पुनस्तामाह पार्वती  ॥ विप्_५,३२।१३ ॥  
पार्वत्युवाच  
वैशाखशुक्लद्वादश्यां स्वप्ने योभिभवं तव  ।  
करिष्यति स ते भर्ता राजपुत्रि भविष्यति  ॥ विप्_५,३२।१४ ॥  
श्रीपराशर उवाच  
तस्यां तिथाबुषास्वप्ने यथा देव्या समीरितम्  ।  
तथैवा भिभवं चक्रे कश्चिद्रागं च तत्र सा  ॥ विप्_५,३२।१५ ॥  
ततः प्रबुद्धा पुरुषमपश्यन्ती समुत्मुका  ।  
क्व गतेसीति निर्लज्जा मैत्रेयोक्तवती सखिम्  ॥ विप्_५,३२।१६ ॥  
बाणस्य मन्त्री कुम्भाण्डं चित्ररेखा च तत्सुता  ।  
तस्याःसख्यभवत्सा च प्राह कोयं त्वयोच्यते  ॥ विप्_५,३२।१७ ॥  
यदा लज्जाकुला नास्यै कथयामास सा सखी  ।  
तदा विश्वासमानीय सर्वमेवाभ्यवादयत्  ॥ विप्_५,३२।१८ ॥  
विदितार्थां तु तामाह पुनश्चोषा यथोदितम्  ।  
देव्या तथैव तत्प्राप्तौ यो ह्युपायः कुरुष्व तम्  ॥ विप्_५,३२।१९ ॥  
चित्रलेखोवाच  
दुर्विज्ञेयमिदं वक्तुं प्राप्तुं वापि न सक्यते  ।  
तथापि किञ्चत्कर्तव्यमुपकारं प्रिये तव  ॥ विप्_५,३२।२० ॥  
सप्ताष्टदिनपर्यन्तं तावत्कालः प्रतीक्ष्यताम्  ।  
इत्युक्त्वाभ्यन्तरं गत्वा उपायं तमथाकरोत्  ॥ विप्_५,३२।२१ ॥  
श्रीपराशर उवाच  
ततः पदे सुरान्दैत्यन्गन्धर्वांश् च प्रधानतः  ।  
मनुष्यांश् च विलिख्यास्यै चित्रलेखा व्यदर्शयत्  ॥ विप्_५,३२।२२ ॥  
अपास्य सा तु गन्धर्वांस् तथोरगसुरासुरान्  ।  
मनुष्येषु ददौ दृष्टिं तेष्व् अप्य् अन्धकवृष्णिषु  ॥ विप्_५,३२।२३ ॥  
कृष्णरामौ विलोक्यासीत् सुभ्रूर् लज्जाजडेव सा  ।  
प्रद्युम्नदर्शने व्रीडेदृष्टिं निन्येन्यतो द्विज  ॥ विप्_५,३२।२४ ॥  
दृष्टमात्रे ततः कान्ते प्रद्युम्नतनये द्विज  ।  
दृष्टत्यर्थविलासिन्या लज्जा क्वापि निराकृता  ॥ विप्_५,३२।२५ ॥  
सोयंसोयमितीत्युक्ते तया सा योगगामिनी  ।  
चित्रलेखाब्रजीदेनामुषां बाणसुरां तदा  ॥ विप्_५,३२।२६ ॥  
चित्रलेखोवाच  
अयं कृष्णस्य पौत्रस्ते भर्ता देव्या प्रसादितः  ।  
अनिरुद्ध इति ख्यातः प्रख्यातः प्रियदर्शनः  ॥ विप्_५,३२।२७ ॥  
प्राप्नोषि यदि भर्तारमिमं प्राप्तं त्वयाखिलम्  ।  
दुष्प्रवेशा पुरी पूर्वं द्वारका कृष्णपालिता  ॥ विप्_५,३२।२८ ॥  
तथापि यत्नाद्भर्तारमानयिष्यामि ते सखि  ।  
रहस्यमेतद्वक्तव्यं न कस्यचिदपि त्वया  ॥ विप्_५,३२।२९ ॥  
अचिरादागमिष्यामि सहस्व विरहं मम  ।  
ययौ द्वारवतीं चोषां समाश्वास्य ततः सखीम्  ॥ विप्_५,३२।३० ॥  
इति श्रीविष्णुमहापुराणे पञ्चमांशे द्वात्रिंशो ऽध्यायः (३२)  
  
  
_____________________________________________________________  
  
  
श्रीपराशर उवाच  
बाणोपि प्रणिपत्याग्रे मैत्रेयाह त्रिलोचनम्  ।  
देव बाहुसहस्रेण निर्विण्णोस्म्याहवं विना  ॥ विप्_५,३३।१ ॥  
कच्चिन्ममैषां बाहूनां साफल्यजनको रणः  ।  
भविष्यति विना युद्धं भाराय मम किं भुजैः  ॥ विप्_५,३३।२ ॥  
श्रीशङ्कर उवाच  
मयूरध्वजभङ्गस्ते यदा बाणा भविष्यति  ।  
पिशिताशिजनानन्दं प्रप्स्यसे त्वं तदा रणम्  ॥ विप्_५,३३।३ ॥  
श्रीपराशर उवाच  
ततः प्रणम्य वरदं शम्भुमभ्यागतो गृहम्  ।  
सभग्नं ध्वजमालोक्य हृष्टो हर्षं पुनर्ययौ  ॥ विप्_५,३३।४ ॥  
एतस्मिन्नेव काले तु योगविद्याबलेन तम्  ।  
अनिरुद्धमथानिन्ये चित्रलेखा वराप्सराः  ॥ विप्_५,३३।५ ॥  
कन्यान्तःपुरमभ्येत्य रममाणं सहोषया  ।  
विज्ञाय रक्षिणो गत्वा शशंसुर्दैत्यभूपते  ॥ विप्_५,३३।६ ॥  
व्यादिष्टं किङ्कराणां तु सैन्यं तेन महात्मना  ।  
जघान परिघं घोरमादाय परवीरहा  ॥ विप्_५,३३।७ ॥  
हतेषु तेषु बाणोपि रथस्थस्तद्वधोद्यतः  ।  
युध्यमानो यथाशक्ति यदुवीरेण निर्जितः  ॥ विप्_५,३३।८ ॥  
मायया युयुधे तेन स तदा मन्त्रिचोदितः  ।  
ततस्तं पन्नगास्त्रेण बबन्ध यदुनन्दनम्  ॥ विप्_५,३३।९ ॥  
द्वारवत्यां क्व यातो ऽसावनिरुद्धेति जल्पताम्  ।  
यदूनामाचचक्षे तं बद्धं बाणेन नारदः  ॥ विप्_५,३३।१० ॥  
तं शोशितपुरं नीतं श्रुत्वा विद्याविदग्धया  ।  
योषिता प्रत्ययं जग्मुर्यादवा नामरैर् इति  ॥ विप्_५,३३।११ ॥  
ततो गरुडमारुह्य स्मृतमात्रागतं हरिः  ।  
बलप्रद्युम्नसहितो बाणस्य प्रययौ पुरम्  ॥ विप्_५,३३।१२ ॥  
पुरप्रवेशे प्रमथैर् युद्धमासीन्महात्मनः  ।  
ययौ बाणपुराभ्याशं नीत्वा तान्सङ्क्षयं हरिः  ॥ विप्_५,३३।१३ ॥  
ततस्त्रिपादस्त्रिशिरा ज्वरो माहेश्वरो महान्  ।  
बाणरक्षार्थमभ्येत्य युयुधे शार्ङ्गधन्वना  ॥ विप्_५,३३।१४ ॥  
तद्भस्मस्पर्शसम्भूततापः कृष्णाङ्गसङ्गमात्  ।  
अवाप बलदेवोपि श्रममामीलितेक्षणः  ॥ विप्_५,३३।१५ ॥  
ततःस युद्ध्यमानस्तु सह देवेन शार्ङ्गिणा  ।  
वैष्णवेन ज्वरेणाशु कृष्णदेहान्निराकृतः  ॥ विप्_५,३३।१६ ॥  
नारायणभुजाघातपारिपीजनविह्वलम्  ।  
तं वीक्ष्य क्षम्यतामस्येत्याह देवः पितामहः  ॥ विप्_५,३३।१७ ॥  
ततश् च क्षान्तमेवेति प्रोक्त्वा तं वैष्णवं ज्वरम्  ।  
आत्मन्येवलयं निन्ये भगवान्मधुसूदनः  ॥ विप्_५,३३।१८ ॥  
ज्वर उवाच  
मम त्वाय समं युद्धं ये स्मरीष्यन्ति मानवाः  ।  
विज्वरास्ते भविष्यन्ती त्युक्त्वा चैनं ययौ ज्वरः  ॥ विप्_५,३३।१९ ॥  
ततोग्नीन्भगवान्पञ्च जित्वा नीत्वा तथा क्षयम्  ।  
दानवानां बलं कृष्णश्चूर्णयामास लीलया  ॥ विप्_५,३३।२० ॥  
ततःसमस्तसैन्येन दैतेयानां बलेःसुतः  ।  
युयुधे शङ्करश्चैव कार्त्तिकेयश् च शौरिणा  ॥ विप्_५,३३।२१ ॥  
हरिशङ्करयोर्युद्धमतीवासीत्सुदारुणम्  ।  
चुक्षुभुःस कला लोकाः शस्त्रास्त्रांशुप्रतापितिः  ॥ विप्_५,३३।२२ ॥  
प्रलयोयमशेषस्य जगतो नूनमागतः  ।  
मेनिरे त्रिदशास्तत्र वर्तमाने महारणे  ॥ विप्_५,३३।२३ ॥  
जृम्भ कास्त्रेण गोविन्दो जृम्भयामास शङ्करम्  ।  
ततः प्रणेमुर्दैतेयाः प्रमथाश् च समन्ततः  ॥ विप्_५,३३।२४ ॥  
जृम्भाभिभूतस्यु हरो रथोपस्थ उपाविशत्  ।  
न शशाक ततो योद्धुं कृष्णेनाक्लिष्टकर्मणा  ॥ विप्_५,३३।२५ ॥  
गरुजक्षतवाहश् च प्रद्युम्नास्त्रेण पीडितः  ।  
कृष्णहुङ्कारनिर्धूतशक्तिश्चापययौ गुहः  ॥ विप्_५,३३।२६ ॥  
जृम्भिते शङ्करे नष्टे दैत्यसैन्ये गुहे जिते  ।  
नीते प्रमथसैन्ये च सङ्क्षयं शार्ङ्गधन्वना  ॥ विप्_५,३३।२७ ॥  
नन्दिना सङ्गृहीताश्वमधिरूढो महारथम्  ।  
बाणस्तत्राययौ योद्धुं कृष्णकार्ष्णिबलैः सह  ॥ विप्_५,३३।२८ ॥  
बलभद्रो महावीर्यो बाणसैन्यमनेकधा  ।  
विव्याध बाणैः प्रभ्रश्य धर्मतश्चापलायत  ॥ विप्_५,३३।२९ ॥  
आकृष्य लाङ्गलाग्रेण मुकलेनाशु ताडितम्  ।  
बलं बलेन ददृशे बाणो बाणैश् च चक्रिणा  ॥ विप्_५,३३।३० ॥  
ततः कृष्णेन बाणस्य युद्धमासीत्सुदारुणम्  ॥ विप्_५,३३।३१ ॥  
समस्यतोरिषून्दीप्तान्कायत्राणविभेदिनः  ।  
कृष्णश्चिच्छेद बाणैस् तान् बाणेन प्रहिताञ्छितान्  ।  
विव्याध केशवं बाणो बाणं विव्याध चक्रधृक्  ॥ विप्_५,३३।३२ ॥  
मुमुचाते तथास्त्राणि बाणकृष्णौ जिगीषया  ।  
परस्परक्षतिकरौ लाघवादनिशं द्विज  ॥ विप्_५,३३।३३ ॥  
भिद्यमानेष्वशेषेषु शरेष्वस्त्रे च सीदति  ।  
प्राचुर्येण ततो बाणं हन्तुं चक्रे हरिर्मनः  ॥ विप्_५,३३।३४ ॥  
ततोर्कशतसङ्घाततेजसा सदृशद्युति  ।  
जग्राह दैत्यचक्रारिर्हरिश्चक्रं सुदर्शनम्  ॥ विप्_५,३३।३५ ॥  
मुञ्चतो बाणनाशाय ततश्चक्रं मधुद्विषः  ।  
नग्ना दैतेयविद्याभूत्कोटरी पुरतो हरेः  ॥ विप्_५,३३।३६ ॥  
तामग्रतो हरिर्दृष्ट्वा मीलिताक्षःसुदर्शनम्  ।  
मुमोच बाणमुद्दिश्य च्छेत्तुं बाहुवनं रिपोः  ॥ विप्_५,३३।३७ ॥  
क्रमेण तत्तु बाहूनां बाणस्याच्युतचोदितम्  ।  
छेदं चक्रे ऽसुरापास्तशस्त्रौ घक्षपणादृतम्  ॥ विप्_५,३३।३८ ॥  
छिन्ने बाहुवने तत्तु करस्थं मधुसूतनः  ।  
मुमुक्षुर्बाणनाशाय विज्ञातस्त्रिपुरद्विषा  ॥ विप्_५,३३।३९ ॥  
समुपेत्याह गोविन्दं सामपूर्वमुमापतिः  ।  
विलोक्य बामं दादडच्छेदासृक्स्राववर्षिणम्  ॥ विप्_५,३३।४० ॥  
शङ्कर उवाच  
कृष्णकृष्ण जगन्नाथ जाने त्वां पुरुषोत्तमम्  ।  
परेशं परमात्मानमनादिनिधनं हरिम्  ॥ विप्_५,३३।४१ ॥  
देवतिर्यङ्मनुष्येषु शरीरग्रहणात्मिका  ।  
लीलेयं सर्वभूतस्य तव चेष्टोपलक्षणा  ॥ विप्_५,३३।४२ ॥  
तत्प्रसीदाभयं दत्तं बाणस्यास्य मया प्रभो  ।  
तत्त्वाय नानृतं कार्यं यन्मया व्याहृतं वचः  ॥ विप्_५,३३।४३ ॥  
अस्मत्संश्रयदृप्तोयं नापराधी तवाव्यय  ।  
मया दत्तवरो दैत्यस्ततस्त्वां क्षमयाम्यहम्  ॥ विप्_५,३३।४४ ॥  
श्रीपराशर उवाच  
इत्युक्तः प्राह गोविदः शुलपाणिमुमापतिम्  ।  
प्रसन्नपदनो भूत्वा गतामर्षो ऽसुरं प्रति  ॥ विप्_५,३३।४५ ॥  
श्रीभगवानुवाच  
युष्मद्दत्तवरो बाणो जीवतामेष शङ्कर  ।  
त्वद्वाक्यगौरवादेतन्मया चक्रं निवर्तितम्  ॥ विप्_५,३३।४६ ॥  
त्वया यदभयं दत्तं तद्दत्तमखिलं मया  ।  
मत्तो ऽविभिन्नमात्मानं द्रष्टुमर्हसि शङ्कर  ॥ विप्_५,३३।४७ ॥  
योहं स त्वं जगच्चेदं सदेवासुरमानुषम्  ।  
मत्तो नान्यदशेषं यत्तत्त्वञ्ज्ञातुमिहार्हसि  ॥ विप्_५,३३।४८ ॥  
अविद्यामोहितात्मानः पुरुषा भिन्नदर्शिनः  ।  
वदन्ति भेदं पश्यन्ति चावयोरन्तरं हर  ॥ विप्_५,३३।४९ ॥  
प्रसन्नो ऽहं गमिष्यामि त्वं गच्छ वृषभध्वज  ॥ विप्_५,३३।५० ॥  
श्रीपराशर उवाच  
इत्युक्त्वा प्रययौ कृष्णः प्राद्युम्निर्यत्र तिष्ठति  ।  
तद्बन्धफणिनो नेशुर्गरुडानिलपोथिताः  ॥ विप्_५,३३।५१ ॥  
ततो ऽनिरुद्धमारोप्य सपत्नीकं गरुत्मति  ।  
आजग्मुर्द्वारकां रामकार्ष्णिदामोदराः पुरीम्  ॥ विप्_५,३३।५२ ॥  
पुत्रपौत्रैः परिवृतस्तत्र रेमे जनार्दनः  ।  
देवीभिः सततं विप्र भूभारतरमेच्छया  ॥ विप्_५,३३।५३ ॥  
इति श्रीविष्णुमहापुराणे पञ्चमांशे त्रयस्त्रिंशो ऽध्यायः (३३)  
  
  
_____________________________________________________________  
  
  
मैत्रेय उवाच  
चक्रे कर्म महच्छौरिर्बीभ्रणो मानुषीं तनुम्  ।  
जिगाय शक्रं शर्वं च सर्वान्देवांश् च लीलया  ॥ विप्_५,३४।१ ॥  
यच् चान्यद् अकरोत् कर्म दिव्यचेष्टविघातकृत्  ।  
तत्कथ्यतां महाभाग परं कौतूहलं हि मे  ॥ विप्_५,३४।२ ॥  
श्रीपराशर उवाच  
गदतो मम विप्रर्षे श्रूयतामिदमादरात्  ।  
नरावतारे कृष्णेन दग्धा वाराणसी यथा  ॥ विप्_५,३४।३ ॥  
पैण्ड्रको वासुदेवस्तु वासुदेवो ऽभवद्भुवि  ।  
अवतीर्मस्त्वमित्युक्तो जनैर् अज्ञानमोहितैः  ॥ विप्_५,३४।४ ॥  
स मेने वासुदेवोहमवतीर्णो महीतले  ।  
नष्टस्मृतिस्ततःसर्वं विष्णुचिह्नमचीकरत्  ॥ विप्_५,३४।५ ॥  
दूतं च प्रेषयामास कृष्णाय सुमहात्मने  ।  
त्यक्त्वा चक्रादिकं चिह्नं मदीयं नाम चात्मनः  ॥ विप्_५,३४।६ ॥  
वासुदेवात्मकं मूढ त्यक्त्वा सर्वमशेषतः  ।  
आत्मनो जीवितार्थाय ततो मे प्रणति व्रज  ॥ विप्_५,३४।७ ॥  
इत्युक्तःसम्प्रहस्यैनं दूतं प्राहजनार्दनः  ।  
निजचिह्नमहं चक्रं समुत्सृक्ष्ये त्वयीति वै  ॥ विप्_५,३४।८ ॥  
वाच्यश् च पैण्ड्रको गत्वा त्वया दूत वचो मम  ।  
ज्ञातस् त्वद्वाक्यसद्भावो यत्कार्यं तद्विधीयताम्  ॥ विप्_५,३४।९ ॥  
गृहीतचिह्नवेषोहमागमिष्यामि ते पुरम्  ।  
उत्स्रक्ष्यामि च तच्चक्रं निजचिह्नमसंशयम्  ॥ विप्_५,३४।१० ॥  
आज्ञापूर्वं च यदिदमागच्छेति त्वयोदितम्  ।  
सम्पादयिष्ये श्वस्तुभ्यं समागम्याविलम्बितम्  ॥ विप्_५,३४।११ ॥  
शरणं ते समभ्येत्य कर्तास्मि नृपते तथा  ।  
यथा त्वत्तो भयं भूयो न मे किञ्चिद् भविष्यति  ॥ विप्_५,३४।१२ ॥  
श्रीपराशर उवाच  
इत्युक्तेपगते दूते संस्मृत्याभ्यागतं हरिः  ।  
गरुत्मन्तमथारुह्य त्वरितस्तत्पुरं ययौ  ॥ विप्_५,३४।१३ ॥  
ततस्तु केशवोद्योगं श्रुत्वा काशीपतिस्तदा  ।  
सर्वसैन्यपरिवारः पार्ष्णिग्राह उपाययौ  ॥ विप्_५,३४।१४ ॥  
ततो बलेन महता काशीराजबलेन च  ।  
पैण्ड्रको वासुदेवो ऽसौ केशवाभिमुखो ययौ  ॥ विप्_५,३४।१५ ॥  
तं ददर्श हरिर्दूरादुदारस्यन्दने स्थितम्  ।  
चक्रहस्तं गदाशार्ङ्गबाहुं पाणिगताम्बुजम्  ॥ विप्_५,३४।१६ ॥  
स्रग्धरं पीतवसनं सुपर्मरचितध्वजम्  ।  
वक्षस्थले कृतं चास्य श्रीवत्सं ददृशे हरिः  ॥ विप्_५,३४।१७ ॥  
किरीटकुण्डलधरं नानारत्नोपशोभितम्  ।  
तं दृष्ट्वा भावगम्भीरं जहास गरुडध्वजः  ॥ विप्_५,३४।१८ ॥  
युयुधे च बलेनास्य हस्त्यश्वबलिना द्विज  ।  
निस्त्रिंशासिगदाशूलशक्तिकार्मुकशालिना  ॥ विप्_५,३४।१९ ॥  
क्षणेन शार्ङ्गनिर्मुक्तैः शरैर् अरिविदारणैः  ।  
गदाचक्रनिपातैश् च सूदयामास तद्बलम्  ॥ विप्_५,३४।२० ॥  
काशीराजबलं चैवं क्षयं नीत्वा जनार्दनः  ।  
उवाच पैण्ड्रकं मूढमात्मचिह्नोपलक्षितम्  ॥ विप्_५,३४।२१ ॥  
श्रीभगवानुवाच  
पैण्ड्रकोक्तं त्वया यत्तुदूतवक्त्रेण मां प्रति  ।  
समुत्सृजेति चिह्नानि तत्ते सम्पादयाम्यहम्  ॥ विप्_५,३४।२२ ॥  
चक्रमेतत्समुत्सृष्टं गदेयं ते विसर्जिता  ।  
गरुत्मानेष चोत्सृष्टःसमारोहतु ते ध्वजम्  ॥ विप्_५,३४।२३ ॥  
श्रीपराशर उवाच  
इत्युच्चार्य विमुक्तेन चक्रेणासौ विदारितः  ।  
पातितो गदया भग्नो ध्वजश्चास्य गरुत्मता  ॥ विप्_५,३४।२४ ॥  
ततो हाहाकृते लोके काशीपुर्यधिपो बली  ।  
युयुधे वासुदेवेन मित्रस्यापचितौ स्थितः  ॥ विप्_५,३४।२५ ॥  
ततः शार्ङ्गधनुर्मुक्तैश् छित्त्वा तस्य शिरः शरैः  ।  
काशीपुर्यां स चिक्षेप कुर्वंल्लोकस्य विस्मयम्  ॥ विप्_५,३४।२६ ॥  
हत्वा त पौड्रकं शौरि काशीराजं च सानुगम्  ।  
पुनर्द्वारवतीं प्राप्तो रेमे स्वर्गगतो यता  ॥ विप्_५,३४।२७ ॥  
तच्छिरः पतितं तत्रदृष्ट्वा काशीपतेः पुरे  ।  
जनः किमेतदित्याह च्छिन्नं केनेति विस्मितः  ॥ विप्_५,३४।२८ ॥  
ज्ञात्वा तं वासुदेवेन हतं तस्य सुतस्ततः  ।  
पुरोहितेन सहितस्तोषयामास शङ्करम्  ॥ विप्_५,३४।२९ ॥  
अविमुक्ते महाक्षेत्रे तोषितस्तेन शङ्करः  ।  
वरं वृणीष्वेति तदा तं प्रोवाच नृपात्मजम्  ॥ विप्_५,३४।३० ॥  
स वव्रे भगवन्कृत्या पितृहन्तुर्वधाय मे  ।  
समुतिष्ठतु कृष्णस्य त्वत्प्रसादान्महेश्वर  ॥ विप्_५,३४।३१ ॥  
श्रीपराशर उवाच  
एवं भविष्यतीत्युक्ते दक्षिणाग्नेरनन्तरम्  ।  
महाकृत्या समुत्तस्थौ तस्यैवाग्नेर्विनाशनी  ॥ विप्_५,३४।३२ ॥  
ततो ज्वालाकरालास्या ज्वलत्केशकपालिका  ।  
कृष्णकृष्णेति कुपिता कृत्या द्वारवरीं ययौ  ॥ विप्_५,३४।३३ ॥  
तामवेक्ष्य जनस्त्रासाद्विचलल्लोचनो मुने  ।  
ययौ शरण्यं जगतां शरणं मधुसूदनम्  ॥ विप्_५,३४।३४ ॥  
काशीराजसुतेनेयमाराध्य वृषभध्वजम्  ।  
उत्पादिता महाकृत्येत्यवगम्याथ चक्रिणा  ॥ विप्_५,३४।३५ ॥  
जहिकृत्यामिमामुग्रां वह्निज्वालाजटालकाम्  ।  
चक्रमुत्सृष्टमक्षेषु क्रीडासक्तेन लीलया  ॥ विप्_५,३४।३६ ॥  
तदग्निमालाजटिलज्वालोद्गारातिभीषणाम्  ।  
कृत्यामनुजगामाशु विष्णुचक्रं सुदर्शनम्  ॥ विप्_५,३४।३७ ॥  
चक्रप्रतापनिर्दग्धा कृत्या माहेश्वरी तदा  ।  
ननाश वेगिनी वेगात्तदप्यनुजगाम ताम्  ॥ विप्_५,३४।३८ ॥  
कृत्या वाराणसीमेव प्रविवेश त्वरान्विता  ।  
विष्णुचक्रप्रतिहतप्रभावा मुनिसत्तम  ॥ विप्_५,३४।३९ ॥  
ततः काशीबलं भूरि प्रमथानां तथा बलम्  ।  
समस्तशस्त्रास्त्रयुतं चक्रस्याभिमुखं ययौ  ॥ विप्_५,३४।४० ॥  
शस्त्रास्त्रमोक्षचतुरं दग्ध्वा तद्बलमोजसा  ।  
कृत्या गर्भमशेषां तां तदा वाराणसीम्पुरीम्  ॥ विप्_५,३४।४१ ॥  
सभूभृद्भृत्यपौरां तु साश्वमातङ्गमानवाम्  ।  
अशेषगोष्ठकोशां तां दुर्निरिक्ष्यां सुरैर् अपि  ॥ विप्_५,३४।४२ ॥  
ज्वालापरिष्कृताशेषगृहप्राकारचत्वराम्  ।  
ददाह तद्धरेश्चक्रं सकलामेव तां पुरीम्  ॥ विप्_५,३४।४३ ॥  
अक्षीणामर्षमत्युग्रं साध्यसाधनसस्पृहम्  ।  
तच्चक्रं प्रस्फुरद्दीप्ति विष्णोरभ्याययौ करम्  ॥ विप्_५,३४।४४ ॥  
इति श्रीविष्णुमहापुराणे पञ्जमांशे चतुस्त्रिंशो ऽध्यायः (३४)  
  
  
_____________________________________________________________  
  
  
मैत्रेय उवाच  
भूय एवाहमिच्छामि बलभद्रस्य धीमतः  ।  
श्रोतुं पराक्रमं ब्रह्मन् तन्ममाख्यातुमर्हसि  ॥ विप्_५,३५।१ ॥  
यमुनाकर्षणादीनि श्रुतानि भगवन्मया  ।  
तत्कथ्यतां महाभाग यदन्यत्कृतवान्बलः  ॥ विप्_५,३५।२ ॥  
श्रीपराशर उवाच  
मैत्रेय श्रुयतां कर्म यद्रामेणाभवत्कृतम्  ।  
अनन्ते नाप्रमेयेन शेषेण धरणीधृता  ॥ विप्_५,३५।३ ॥  
सुयोधनस्य तनयां स्वयंवरकृतक्षणाम्  ।  
बलादादत्तवान्वीरः साम्बो जाम्बवतीसुतः  ॥ विप्_५,३५।४ ॥  
ततः क्रुद्धामहावीर्याः कर्णदुर्योधनादयः  ।  
भीष्मद्रोणादयश्चैनं बबन्धुर्युधि निर्जितम्  ॥ विप्_५,३५।५ ॥  
तच्छुत्वा यादवाःसर्वे क्रोधं दुर्योधनादिषु  ।  
मैत्रेय चक्रुः कृष्णश् च तान्निहन्तुं महोद्यमम्  ॥ विप्_५,३५।६ ॥  
तान्निवार्य बलः प्राह मदलोलकलाक्षरम्  ।  
मोक्ष्यन्ति ते मद्वचनाद्यास्याम्येको हि कौरवान्  ॥ विप्_५,३५।७ ॥  
श्रीपराशर उवाच  
बलदेवस्ततो दृष्ट्वा नगरं नागसाह्वयम्  ।  
बाह्योपवनमध्ये ऽभून्न विवेश च तत्पुरम्  ॥ विप्_५,३५।८ ॥  
बलमागतमाज्ञाय भूपा दुर्योधनादयः  ।  
गामर्घ्यमुदकं चैव रामाय प्रत्यवेदयन्  ॥ विप्_५,३५।९ ॥  
गृहीत्वा विधिवत्सर्वं ततस्तानाह कौरवान्  ।  
आज्ञापयत्युग्रसेनःसाम्बमाशु विमुञ्चत  ॥ विप्_५,३५।१० ॥  
ततस्तद्वचनं श्रुत्वा भीष्मद्रोणादयो नृपाः  ।  
कर्मदुर्योधनाद्याश् च चुक्षुभुर्द्विजसत्तम  ॥ विप्_५,३५।११ ॥  
ऊचुश् च कुपिताःसर्वे बाह्लिकाद्याश् च कौरवाः  ।  
अराज्यार्हं यदोर्वशमवेक्ष्य मुसलायुध  ॥ विप्_५,३५।१२ ॥  
भोभोः किमेतद्भवता बलभद्रेरितं वचः  ।  
आज्ञां कुरुकुलोत्थानां यादवः कः प्रदास्यति  ॥ विप्_५,३५।१३ ॥  
उग्रसेनो ऽपि यद्याज्ञां कौरवाणां प्रदास्यति  ।  
तदलं पाण्डुरैश् छत्रैर् नृपयोग्यैर् विडम्बनैः  ॥ विप्_५,३५।१४ ॥  
तद्गच्छ बल मा वा त्वं साम्बमन्यायचेष्टितम्  ।  
विमोक्ष्यामो न भवतश्चोग्रसेनस्य शासनात्  ॥ विप्_५,३५।१५ ॥  
प्रणतिर्या कृतास्माकं मान्यानां कुकुरान्धकैः  ।  
न नाम सा कृता केयमाज्ञा स्वामिनि भृत्यतः  ॥ विप्_५,३५।१६ ॥  
गर्वमारोपिता यूयं समानासनभोजनैः  ।  
को दोषो भवतां नीतिर्यत्प्रीत्या नावलोकिता  ॥ विप्_५,३५।१७ ॥  
अस्माभिर् अर्घो भवतो योयं बल निवेदितः  ।  
प्रेम्णैतन्नैतदस्माकं कुलाद्युष्मत्कुलोचितम्  ॥ विप्_५,३५।१८ ॥  
श्रीपराशर उवाच  
इत्युक्त्वा कुरवः साम्बं मुञ्चामो न हरेःसुतम्  ।  
कृतैतनिश्चयस्तूर्णं विविशुर्गजसाह्वयम्  ॥ विप्_५,३५।१९ ॥  
मत्तः कोपेन चाघूर्मस्ततोधिक्षेपजन्मना  ।  
उत्थाय पार्ष्ण्या वसुधां जघान स हलायुधः  ॥ विप्_५,३५।२० ॥  
ततो विदारिता पृथ्वी पार्ष्णिघातान्महात्मनः  ।  
आस्फोटयामास तदा दिशः शब्देन पूरयन्  ॥ विप्_५,३५।२१ ॥  
उवाच चातिताम्राक्षो भृकुटीकुटिलाननः  ॥ विप्_५,३५।२२ ॥  
अह मदावलेपोयमसाराणां दुरात्मनाम्  ।  
कौरवाणां महीपत्वमस्माकं किल कालजम्  ।  
उग्रसेनस्य येनाज्ञां मन्यन्ते ऽद्यपि लङ्घनम्  ॥ विप्_५,३५।२३ ॥  
उग्रसेनः समध्यास्ते सुधार्मा न शचीपतिः  ।  
धिङ्मानुषशतोच्छिष्टे तुष्टिरेषां नृपासने  ॥ विप्_५,३५।२४ ॥  
पारिजाततरोः पुष्पमञ्जरीर्वनिताजनः  ।  
बिभर्ति यस्य भत्यानां सो ऽप्येषां न महीपतिः  ॥ विप्_५,३५।२५ ॥  
समस्तभूभृतां नाथ उग्रसेनः स तिष्ठतु  ।  
अद्य निष्कौरवामुर्वी कृत्वा यास्यामि तत्पुरीम्  ॥ विप्_५,३५।२६ ॥  
कर्णं दुर्योधनं द्रोणमद्य भीष्मं सबाह्लिकम्  ।  
दुःशसनादीन्भूरिं च भूरिश्रवसमेव च  ॥ विप्_५,३५।२७ ॥  
सोमदत्तं शलं चैव भीमार्जुनयुधिष्ठिरान्  ।  
यमौ च कौरवांश्चान्यान्हत्वा साश्वरथद्विपान्  ॥ विप्_५,३५।२८ ॥  
वीरमादाय तं साम्बं सपत्नीकं ततः पुरीम्  ।  
द्वारकामुग्रसेनादीन्गत्वा द्रक्ष्यामि बान्धवान्  ॥ विप्_५,३५।२९ ॥  
अथ वा कौरवावासं समस्तैः कुरुभिः सह  ।  
भागीरथ्यां क्षिपाम्याशु नगरं नागसाह्वयम्  ॥ विप्_५,३५।३० ॥  
श्रीपराशर उवाच  
इत्युक्त्वा मदरक्ताक्षः कर्षणाधोमुखं हलम्  ।  
प्राकारवप्रदुर्गस्य चकर्ष मुसलायुधः  ॥ विप्_५,३५।३१ ॥  
आघूर्णितं तत्सहसा ततो वै हास्तिनं पुरम्  ।  
दृष्ट्वा सङ्क्षुब्धहृदयाश्चुक्षुभुःसर्वकौरवाः  ॥ विप्_५,३५।३२ ॥  
रामराम महाबाहो क्षम्यतां क्षम्यतां त्वया  ।  
उपसंह्रियतां कोपः प्रसीद मुसलायुध  ॥ विप्_५,३५।३३ ॥  
एष साम्बःसपत्नीकस्तवनिर्यातितो बलात्  ।  
अविज्ञातप्रभावाणां क्ष्मयतामपराधिनाम्  ॥ विप्_५,३५।३४ ॥  
श्रीपराशर उवाच  
ततो निर्यातयामासुःसाम्बं पत्नीसमन्वितम्  ।  
निष्क्रम्य स्वपुरात्तूर्णं कौरवा मुनिपुङ्गव  ॥ विप्_५,३५।३५ ॥  
भीष्मद्रोणकृपादीनां प्रणम्य वदतां प्रियम्  ।  
क्षान्तमेव मयेत्याह बलो बलवतां वरः  ॥ विप्_५,३५।३६ ॥  
अद्याप्याघूर्णिताकारं लक्ष्यते तत्पुरं द्विज  ।  
एष प्रभावो रामस्य बलशौर्योपलक्षणः  ॥ विप्_५,३५।३७ ॥  
ततस्तु कौरवाःसाम्बं सम्पूज्य बलि ना सह  ।  
प्रेषयामासुरुद्वाहधनभार्यासमन्वितम्  ॥ विप्_५,३५।३८ ॥  
इति श्रीविष्णुमहापुराणे पञ्चमांशे पञ्चत्रिंशो ऽध्यायः (३५)  
  
  
_____________________________________________________________  
  
  
श्रीपराशर उवाच  
मैत्रेयैतद्बलं तस्य बलस्य बलशालिनः  ।  
कृतं यदन्यत्तेनाभूत्तदपि श्रूयतां त्वया  ॥ विप्_५,३६।१ ॥  
नरकस्यासुरेद्रस्य देवपक्षविरोधिनः  ।  
सखाभवन्महावीर्यो द्विविदो वानरर्षभः  ॥ विप्_५,३६।२ ॥  
वैरानुबन्धं बलवान्स चकार सुरान्प्रति  ।  
नरकं हतवान्कृष्णो देवराजेन चोदितः  ॥ विप्_५,३६।३ ॥  
करिष्ये सर्वदेवानां तस्मादेतत्प्रतीक्रियाम्  ।  
यज्ञविध्वंसनं कुर्वन् मर्त्यलोकक्षयं तथा  ॥ विप्_५,३६।४ ॥  
ततो विध्वंसयामास यज्ञानज्ञानमोहितः  ।  
बिभेद साधुमर्यादां क्षयं चक्रे च देहिनाम्  ॥ विप्_५,३६।५ ॥  
ददाह सवनान्देशान्पुरग्रमान्तराणि च  ।  
क्वचिच्च पर्वताक्षेपेर्ग्रमादीन्समचूर्णयत्  ॥ विप्_५,३६।६ ॥  
शैलानुत्पाट्य तोयेषु मुमोचाम्बुनिधौ तथा  ।  
पुनश्चार्मवमध्यस्थः क्षोभयामास सागरम्  ॥ विप्_५,३६।७ ॥  
तेन विक्षोभितश्चाब्धिरुद्वेलो द्विज जायते  ।  
प्लावयंस्तीरजान्ग्रमान्पुरादीनतिवेगवान्  ॥ विप्_५,३६।८ ॥  
कामरूपी महारूपी कृत्वा सस्यान्यशेषतः  ।  
लुठन्भ्रमणसम्मर्दैः सञ्चूर्मयति वानरः  ॥ विप्_५,३६।९ ॥  
तेन विप्रकृतं सर्वं जगदेतद्दुरात्मना  ।  
निःस्वाध्यायवषट्कारं मैत्रेयासीत्सुदुःखितम्  ॥ विप्_५,३६।१० ॥  
एकदारैवतोद्याने पपौ पानं हला युधः  ।  
रेवती च महाभागा तथैवान्या वरस्त्रियः  ॥ विप्_५,३६।११ ॥  
उद्गीयमानो विलसल्ललनामौलिमध्यगः  ।  
रेमे यदुकुलश्रेष्ठः कुबेर इव नन्दने  ॥ विप्_५,३६।१२ ॥  
ततःस वानरो ऽभ्येत्य गृहीत्वा सीरिणो हलम्  ।  
मुसलं च चकारास्य सम्मुखं च विडम्बनम्  ॥ विप्_५,३६।१३ ॥  
तथैव योषितां तासां जहासाभिमुखं कपिः  ।  
पानपूर्माश् च करकाञ्चिक्षेपाहत्य वै तदा  ॥ विप्_५,३६।१४ ॥  
ततः कोपपरीतात्मा भर्त्सयामास तं हली  ।  
तथापि तमवज्ञाय चक्रेकिलकिलध्वनिम्  ॥ विप्_५,३६।१५ ॥  
ततः स्मयित्वा स बलो जग्राह मुसलं रुषा  ।  
सो ऽपि शैलशिलां भीमां जग्राह प्लवगोत्तमः  ॥ विप्_५,३६।१६ ॥  
चिक्षेप स च तां क्षिप्तां मुसलेन सहस्रधा  ।  
विभेद यादवश्रेष्ठःसा पपात महीतले  ॥ विप्_५,३६।१७ ॥  
अथ तन्मुसलं चासौ समुल्लङ्घ्य प्लवङ्गमः  ।  
वेगेनागत्य रोषेण करेणोरस्यताडयत्  ॥ विप्_५,३६।१८ ॥  
ततो बलेन कोपेन मुष्टिना मूर्ध्नि ताडितः  ।  
पपात रुधिरोद्गारी द्विविदः क्षीणजीवितः  ॥ विप्_५,३६।१९ ॥  
पतता तच्छरीरेण गिरेः शृगमशीर्यत  ।  
मैत्रेय शतधा वज्रिवज्रेमेव विदारितम्  ॥ विप्_५,३६।२० ॥  
पुष्पवृष्टिं ततो देवा रामस्योपरि चिक्षिपुः  ।  
प्रशशंसुस्ततो ऽभ्येत्य साध्वेतत्ते महत्कृतम्  ॥ विप्_५,३६।२१ ॥  
अनेन दुष्टकपिना दैत्यपक्षोपकारिणा  ।  
जगन्निराकृतं वीर दिष्ट्या स क्षयमागतः  ॥ विप्_५,३६।२२ ॥  
इत्युक्त्वा दिवमाजग्मुर्देवा हृष्टःसगुह्यकाः  ॥ विप्_५,३६।२३ ॥  
श्रीपराशर उवाच  
एवंविधान्यनेकानि बलदेवस्य धीमतः  ।  
कर्माण्यपरिमेयानिशेषस्य धरणीभृतः  ॥ विप्_५,३६।२४ ॥  
इति श्रीविष्णुमहापुराणे पञ्चमांशे षट्त्रिंशोध्यायः (३६)                                                                                                                                                                                                                                                                                                                                                                                                                                                                                               
  
  
_____________________________________________________________  
  
  
श्रीपराशर उवाच  
एवं दैत्यवधं कृष्णे बलदेव सहायवान्  ।  
चक्रे दुष्टक्षितीशानां तथैव जगतः कृते  ॥ विप्_५,३७।१ ॥  
क्षितेश् च भारं भगवान्फाल्गुनेन समन्वितः  ।  
अवतारयामास विभुःसमस्ताक्षोहिणीवधात्  ॥ विप्_५,३७।२ ॥  
कृत्वा भारावतरमं भुवो हत्वाखिलान्नृपान्  ।  
शापव्याजेन विप्राणामुपसंहृतवान्कुलम्  ॥ विप्_५,३७।३ ॥  
उत्सृज्य द्वारकां कृष्णस्त्यक्त्वा मानुष्यमात्मनः  ।  
सांशो विष्णुमयं स्थानं प्रविवेश मुने निजम्  ॥ विप्_५,३७।४ ॥  
मैत्रेय उवाच  
स विप्रशापव्याजेन सञ्जह्रेस्वकुलं कथम्  ।  
कथं च मानुषं देहमुत्ससर्जजनार्दनः  ॥ विप्_५,३७।५ ॥  
श्रीपराशर उवाच  
विश्वमित्रस्तथाकण्वो नारदश्चमहामुनिः  ।  
पिण्डारके महारीर्थे दृष्ट्वा यदुकुमारकैः  ॥ विप्_५,३७।६ ॥  
ततस्ते यौवनोन्मत्ता भाविकार्यप्रचोदिताः  ।  
साम्बं जाम्बवतीपुत्रं भूषयित्वा स्त्रियं यथा  ॥ विप्_५,३७।७ ॥  
प्रश्रितास्तान्मुनीनूचुः प्रणिपातपुरःसरम्  ।  
इयं स्त्री पुत्रकामा वै ब्रूत किं जनयिष्यति  ॥ विप्_५,३७।८ ॥  
श्रीपराशर उवाच  
दिव्यज्ञानोपपन्नास्ते विप्रलब्धाः कुमारकैः  ।  
मुनयः कुपिताः प्रोचुर्मुसलं जनयिष्यति  ॥ विप्_५,३७।९ ॥  
सर्वयादवसंहारकारणं भुवनोत्तरम्  ।  
येनाखिलकुलोत्सादौ यादवानां भविष्यति  ॥ विप्_५,३७।१० ॥  
इत्युक्तास्ते कुमारास्तु आचचक्षुर्यथातथम्  ।  
उग्रसेनाय मुसलं जज्ञे साम्बस्य चोदरात्  ॥ विप्_५,३७।११ ॥  
तदुग्रसेनो मुसलमयश्चूर्णमकारयत्  ।  
जज्ञे तदेरकायूर्णं प्रक्षिप्तं तैर् महोदधौ  ॥ विप्_५,३७।१२ ॥  
मुसलस्याथ लोहस्य पूर्णितस्य तु यादवैः  ।  
खण्डं चूर्णितशेषं तु ततो यत्तोमराकृति  ॥ विप्_५,३७।१३ ॥  
तदप्यम्बुनिधौ क्षिप्तं मत्स्यो जग्राह जालिभिः  ।  
घातितस्योदरात्तस्य लुब्धो जग्रह तज्जाराः  ॥ विप्_५,३७।१४ ॥  
विज्ञातपरमार्थोपि भगवान्मधुसूदनः  ।  
नैच्छत्तदन्यथा कर्तुं विधिना यत्समीहितम्  ॥ विप्_५,३७।१५ ॥  
देवैश् च प्रहितो वायुः प्रणिपत्त्याह केशवम्  ।  
रजस्येवमहं दूतः प्रहितो भगवन्सुरैः  ॥ विप्_५,३७।१६ ॥  
वस्वश्विमरुदादित्यरुद्रसाध्यादिभिः सह  ।  
विज्ञापयति शक्रस्त्वां तदिदं श्रूयतां विभो  ॥ विप्_५,३७।१७ ॥  
भारावतरणार्थाय वर्षाणामधिकं शतम्  ।  
भगवानवतीर्णोत्र त्रिदशेःसह चोदितः  ॥ विप्_५,३७।१८ ॥  
दुर्वृत्ता निहता दैत्या भुवो भारो ऽवतारितः  ।  
त्वया मनाथास्त्रिदशा भवन्तु त्रिदिवे सदा  ॥ विप्_५,३७।१९ ॥  
तदतीतं जगन्नाथ वर्षाणामधिकं शतम्  ।  
इदानीं गम्यतां स्वर्गो भवता यदि रोचते  ॥ विप्_५,३७।२० ॥  
देवैर् विज्ञाप्यते देव तथात्रैव रतिस्तव  ।  
तत्स्थीयतां यथाकालमास्थेयमनुजीविभिः  ॥ विप्_५,३७।२१ ॥  
श्रीभगवानुवाच  
यत्त्वमात्थाखिलं दूत वेद्म्य् एतद् अहम् अप्य् उत  ।  
प्रारब्ध एव हि मया यादवानाम्परिक्षयः  ॥ विप्_५,३७।२२ ॥  
भुवो नाद्यापि भारो ऽयं यादवैरनिबर्हितैः  ।  
अवतार्य करोम्येतत् सप्तरात्रेण सत्वरः  ॥ विप्_५,३७।२३ ॥  
यथा गृहीतमम्भोधेर्दत्त्वाहं द्वारकाभुवम्  ।  
यादवानुपसंहृत्य यास्यामि त्रिदशालयम्  ॥ विप्_५,३७।२४ ॥  
मनुष्यदेहमुत्सृज्य सङ्कर्षमसहायवान्  ।  
प्राप्त एवास्मि मन्तव्यो देवेन्द्रेण तथामरैः  ॥ विप्_५,३७।२५ ॥  
जरासन्धादयो ये ऽन्ये निहता भारहेतवः  ।  
क्षितेस्तेभ्यः कुमारो ऽपि यदूनां नापचीयते  ॥ विप्_५,३७।२६ ॥  
तदेतं सुमहाभारम् अवतार्य क्षितेर् अहम्  ।  
यास्याम्यमरलोकस्य पालनाय ब्रवीहि तान्  ॥ विप्_५,३७।२७ ॥  
श्रीपराशर उवाच  
इत्युक्तो वासुदेवेन देवदूतः प्रणम्य तम्  ।  
मैत्रेय दिव्यया गत्या देवराजान्तिकं ययौ  ॥ विप्_५,३७।२८ ॥  
भगवानप्यथोत्पातान्दिव्यभौमान्तरिक्षजान्  ।  
ददर्श द्वारकापुर्यां विनाशाय दिवानिशम्  ॥ विप्_५,३७।२९ ॥  
तान्दृष्ट्वा यादवानाह पश्यध्वमतिदारुणान्  ।  
महोत्पाताञ्छमायैषां प्रभासं याम मा चिरम्  ॥ विप्_५,३७।३० ॥  
श्रीपराशर उवाच  
एवमुक्ते तु कृष्णेन यादवप्रवारस्ततः  ।  
महाभागवतः प्राह प्रणिपत्योद्धवो हरिम्  ॥ विप्_५,३७।३१ ॥  
भगवन्यन्मया कार्यं तदाज्ञापय साम्प्रतम्  ।  
मन्ये कुलमिदं सर्वं भगवान्संहरिष्यति  ॥ विप्_५,३७।३२ ॥  
नाशायास्य निमित्तानि कुलस्याच्युत लक्षये  ॥ विप्_५,३७।३३ ॥  
श्रीभगवानुवाच  
गच्छ त्वं दिव्यया गत्या मत्प्रसादसमुत्थया  ।  
यद्बदर्याश्रमं पुण्यं गन्धमादनपर्वते  ।  
नरनारायणस्थाने तत्पवित्रं महीतले  ॥ विप्_५,३७।३४ ॥  
मन्मना मत्प्रसादेन तत्र सिद्धिमवाप्स्यसि  ।  
अहं स्वर्गं गमिष्यामि ह्युपसंहृत्य वैकुलम्  ॥ विप्_५,३७।३५ ॥  
द्वारकां च मया त्यक्तां समुद्रः प्लावयिष्यति  ।  
मद्वेश्म चैकं मुक्त्वातु भयान्मत्तो जलाशये  ।  
तत्र सन्निहितश्चाहं भक्तानां हितकाम्यया  ॥ विप्_५,३७।३६ ॥  
श्रीपराशर उवाच  
इत्युक्तः प्रणिपत्यैनं जगामाशु तपेवनम्  ।  
नरनारायणस्थानं केशवेनानुमोदितः  ॥ विप्_५,३७।३७ ॥  
ततस्ते यादवाःसर्वे रथानारुह्य शीघ्रगान्  ।  
प्रभासं प्रययुःसार्धं कृष्णरामादिभिर् द्विज  ॥ विप्_५,३७।३८ ॥  
प्रभासं समनुप्राप्ताः कुकुरान्धकवृष्णयः  ।  
चक्रुस्तत्र महापानं वासुदेवेन चोदिताः  ॥ विप्_५,३७।३९ ॥  
पिबतां तत्र चैतेषां सङ्घर्षेण परस्परम्  ।  
अतिवादेन्धनो जज्ञे कलहाग्निः क्षयावहः  ॥ विप्_५,३७।४० ॥  
मैत्रेय उवाच  
स्वंस्वं वै भुञ्जतां तेषां कलहः किन्निमित्तकः  ।  
सङ्घर्षो वा द्विजश्रेष्ठ तन्ममाख्यातुमर्हसि  ॥ विप्_५,३७।४१ ॥  
श्रीपराशर उवाच  
मृष्टं मदीयमन्नं ते न मृष्टमिति जल्पताम्  ।  
मृष्टामृष्टकथा जज्ञे सङ्घर्षकलहौ ततः  ॥ विप्_५,३७।४२ ॥  
ततश्चान्योन्यमभ्येत्य क्रिधसंरक्तलोचनाः  ।  
जघ्नुः परस्परं ते तु शस्त्रैर् दैवबलात्कृताः  ॥ विप्_५,३७।४३ ॥  
क्षीणशस्त्राश् च जगृहुः प्रत्यासन्नामथैरकाम्  ॥ विप्_५,३७।४४ ॥  
एरका तु गृहीता वै वज्रभूतेव लक्ष्यते  ।  
तया परस्परं जघ्नुःसम्प्रहारे सुदारुणे  ॥ विप्_५,३७।४५ ॥  
प्रद्युम्नसाम्बप्रमुखाः कृतवर्माथ सात्यकिः  ।  
अनिरुद्धादयश्चान्ये पृथुर्विपृथुरेव च  ॥ विप्_५,३७।४६ ॥  
चारुवर्मा चारुकश् च तथाक्रूरादयो द्विज  ।  
एरकारूपिभिर् वज्रैस् ते निजघ्नुः परस्परम्  ॥ विप्_५,३७।४७ ॥  
निवारयामास हरिर्यादवांस्ते च केशवम्  ।  
सहायं मेनिरेरीणां प्राप्तं जघ्नुः परस्परम्  ॥ विप्_५,३७।४८ ॥  
कृष्णो ऽपि कुपितस्तेषामेरकामुष्टिमाददे  ।  
वधाय सो ऽपि मुसलं मुष्टर्लौहमभूत्तदा  ॥ विप्_५,३७।४९ ॥  
जघान तेन निःशेषान्यादवानाततायिनः  ।  
जघ्नुस्ते सहसाभ्येत्य तथान्येपि परस्परम्  ॥ विप्_५,३७।५० ॥  
ततश्चार्णवमध्येन जैत्रो ऽसौ चक्रिणो रथः  ।  
पश्यतो दारुकस्याथ प्रायादश्वैर् धृतो द्विज  ॥ विप्_५,३७।५१ ॥  
चक्रं गदा तथा शार्ङ्ग तूणीशङ्खोसिरेव च  ।  
प्रदक्षिणं हरिं कृत्वा जग्मुरादित्यवर्त्मना  ॥ विप्_५,३७।५२ ॥  
क्षणेन नाभवत्कश्चिद्यादवानामघातितः  ।  
ऋते कृष्णं महात्मानं दारुकं च महामुने  ॥ विप्_५,३७।५३ ॥  
चङ्क्रम्यमाणौ तौ रामं वृक्षमूले कृतासनम्  ।  
ददृशाते मुखाच्चास्य निष्क्रामन्तं महोरगम्  ॥ विप्_५,३७।५४ ॥  
निष्क्रम्य स मखात्तस्य महाभोगो भुजङ्गमः  ।  
प्रययावर्णवं सिद्धैः पुज्यमानस्तथोरगैः  ॥ विप्_५,३७।५५ ॥  
ततोर्घ्यमादाय तदा जलधिःसम्मुखं ययौ  ।  
प्रविवेश ततस्तोयं पूजितः पन्नगोत्तमैः  ॥ विप्_५,३७।५६ ॥  
दृष्ट्वा बलस्य निर्याणं दारुकं प्राह केशवः  ।  
इदं सर्वं समाचक्ष्व वसुदेवोग्रसेनयोः  ॥ विप्_५,३७।५७ ॥  
निर्याणं बलभद्रस्य यादवानां तथा क्षयम्  ।  
योगो स्थित्वाहमप्येतत्परित्यक्ष्ये कलेवरम्  ॥ विप्_५,३७।५८ ॥  
वाच्यश् च द्वारकावासी जनः सर्वस् तथाहुकः  ।  
यथोमां नगरीं सर्वां समुद्रः प्लावयिष्यति  ॥ विप्_५,३७।५९ ॥  
तस्माद्भवद्भिः सर्वैस् तु प्रतीक्ष्यो ह्यर्जुनागमः  ।  
न स्थेयं द्वारकामध्ये निष्क्रान्ते तत्र पाण्डवे  ॥ विप्_५,३७।६० ॥  
तेनैव सह गन्तव्यां यत्र याति स कौरवः  ॥ विप्_५,३७।६१ ॥  
गत्वा च ब्रूहि कैन्तेयमर्जुनं वचनान्मम  ।  
पालनीयस्त्वया शक्त्या जनो ऽयं मत्परिग्रहः  ॥ विप्_५,३७।६२ ॥  
त्वमर्जुनेन सहितो द्वारवत्यां तथा जनम्  ।  
गृहीत्वा यादि वज्रश् च यदुराजो भविष्यति  ॥ विप्_५,३७।६३ ॥  
श्रीपराशर उवाच  
इत्युक्तो दारुकः कृष्णं प्रणिपत्य पुनः पुनः  ।  
प्रदक्षिणं च बहुशः कृत्वा प्रायाद्यथोदितम्  ॥ विप्_५,३७।६४ ॥  
स च गत्वा तदाचष्ट द्वारकायां तथार्ऽजुनम्  ।  
आनिनाय महाबुद्धिर्वज्रं चक्रे तथा नृपम्  ॥ विप्_५,३७।६५ ॥  
भगवानपि गोविन्दो वासुदेवात्मकं परम्  ।  
ब्रह्मात्मनि समारोप्य सर्वभूतेष्वधारयत्  ।  
निष्प्रपञ्चे महाभाग संयोज्यात्मानमात्मनि  ।  
तुर्यावस्थसलीलं च शेतेस्म पुरुषोत्तमः  ॥ विप्_५,३७।६६ ॥  
सम्मानयन्द्विजवचो दुर्वासा यदुवाच ह  ।  
योगयुक्तो ऽभवत्पादं कृत्वा जानुनि सत्तम  ॥ विप्_५,३७।६७ ॥  
आययौ स जरानाम तदा तत्र स लुब्धकः  ।  
मुसलावशेषलोहैकसायकन्यस्ततोमरः  ॥ विप्_५,३७।६८ ॥  
स तत्पादं मृगाकरमवेक्ष्यारादविस्थितः  ।  
तले विव्याध तेनैव तोमरेण द्विजोत्तम  ॥ विप्_५,३७।६९ ॥  
ततश् च ददृशे तत्र चदुर्बाहुधरं नरम्  ।  
प्रणिपत्याह चैवैनं प्रसीदेति पुनः पुनः  ॥ विप्_५,३७।७० ॥  
अजानता कृतमिदं मया हरिणशङ्कया  ।  
क्षम्यतां मम पापेन दग्धं मां त्रातुमर्हसि  ॥ विप्_५,३७।७१ ॥  
श्रीपराशर उवाच  
ततस्तं भगवानाह न तेस्तु भयमण्वपि  ।  
गच्छ त्वं मत्प्रसादेन लुब्ध स्वर्गं सुरास्पदम्  ॥ विप्_५,३७।७२ ॥  
श्रीपराशर उवाच  
विमानमागतं सद्यस्तद्वाक्यसमनन्तरम्  ।  
आरुह्य प्रययौ स्वर्गं लुब्धकस्तत्प्रसादतः  ॥ विप्_५,३७।७३ ॥  
गते तस्मिन्सभगवान्संयोज्यात्मानमात्मनि  ।  
ब्रह्मभूते ऽव्ययेचिन्त्ये वासुदेवमये ऽमले  ॥ विप्_५,३७।७४ ॥  
अजन्मन्यमरे विष्णवाप्रमेये ऽखिलात्मनि  ।  
तत्याज मानुषं देहमतीत्य त्रिविधां गतिम्  ॥ विप्_५,३७।७५ ॥  
इति श्रीविष्णुमहापुराणे पञ्चमांशे सप्तत्रिंशोध्यायः (३७)  
  
  
_____________________________________________________________  
  
  
श्रीपराशर उवाच  
अर्जुनोपि तदान्वीक्ष्य रामकृष्णकलेवरे  ।  
संस्कारं लम्भयामास तथान्येषामनुक्रमात्  ॥ विप्_५,३८।१ ॥  
अष्टौ महिष्यः कथिता रुक्मिणीप्रमुखास्तु याः  ।  
उपगुह्य हरेर्देह विविशुस्ता हुताशनम्  ॥ विप्_५,३८।२ ॥  
रेवती चापि रामस्य देहमाश्लिष्य सत्तमा  ।  
विवेश ज्वलितं वाह्निं तत्सङ्गाह्लादशीतलम्  ॥ विप्_५,३८।३ ॥  
उग्रसेनस्तु तच्छुत्वा तथैवानकदुन्दुभिः  ।  
देवकी रोहिणी चैव विविशुर्जातवेदसम्  ॥ विप्_५,३८।४ ॥  
ततोर्जुनः प्रेतकार्यं कृत्वा तेषां यथाविधि  ।  
निश्चक्राम जनं सर्वे गृहीत्वा वज्रमेव च  ॥ विप्_५,३८।५ ॥  
द्वारवत्या विनिष्क्रान्ताः कृष्णपत्न्यः सहस्रशः  ।  
वज्रं जनं च कौतेयः पालयञ्छनकैर् ययौ  ॥ विप्_५,३८।६ ॥  
सभा सुधर्मा कृष्णेन कर्त्यलोके समुज्झिते  ।  
स्वर्गं जगाम मैत्रेय पारिजातश् च पादपः  ॥ विप्_५,३८।७ ॥  
यस्मिन्दिने हरिर्यातो दिवं सन्त्यज्य मेदिनीम्  ।  
तस्मिन्नेवावतीर्णो ऽयं कालकायो बली कलिः  ॥ विप्_५,३८।८ ॥  
प्लावयामास तां शून्यां द्वारकां च महोदधिः  ।  
वासुदेवगृहं त्वेकं न प्लावयति सागरः  ॥ विप्_५,३८।९ ॥  
नातिक्रान्तुमलं ब्रह्मंस्तदद्यापि महोदधिः  ।  
नित्यं सन्निहितस्तत्र भगवान्केशवो यतः  ॥ विप्_५,३८।१० ॥  
तदतीव महापुण्यं सर्वपातकनाशनम्  ।  
विष्णुश्रियान्वितं स्थानं दृष्ट्वा पामाद्विमुच्यते  ॥ विप्_५,३८।११ ॥  
पार्थः पञ्चनदे देशे बहुधान्यधनान्विते  ।  
चकार वासं सर्वस्य जनस्य मुनिसत्तमः  ॥ विप्_५,३८।१२ ॥  
ततो लोभःसमभवत्पार्थेनैकेन धन्विना  ।  
दृष्ट्वास्त्रियो नीयमाना दस्यूनां निहतेश्वराः  ॥ विप्_५,३८।१३ ॥  
ततस्ते पापकमाणो लोभोपहृतचेतसः  ।  
आभीरा मन्त्रयामासुःसमेत्यान्यन्तदुर्मदाः  ॥ विप्_५,३८।१४ ॥  
अयमेकोर्ऽजुनो धन्वी स्त्रीजनं निहतेश्वरम्  ।  
नयत्यस्मानतिक्रम्य धिगेतद्भवतां बलम्  ॥ विप्_५,३८।१५ ॥  
हत्वा गर्वसमारूढो भीष्मद्रोमजयद्रथान्  ।  
कर्णादींश् च न जानाति बलं ग्रामनिवासिनाम्  ॥ विप्_५,३८।१६ ॥  
यष्टिहस्तानवेक्ष्यास्मान्धनुष्पाणिःस दुर्मतिः  ।  
सर्वानेवावजानाति किं वो बाहुभिर् उन्नतैः  ॥ विप्_५,३८।१७ ॥  
ततो यष्टिप्रहरणादस्यवो लोष्टधारिणः  ।  
सहस्रशोभ्यधावन्त तं जनं निहतेश्वरम्  ॥ विप्_५,३८।१८ ॥  
ततो निर्भर्त्स्य कौतेयः प्राहाभीरान्हसन्निव  ।  
निवर्तध्वमधर्मज्ञा यदि न स्थ मुमूर्षवः  ॥ विप्_५,३८।१९ ॥  
अवज्ञाय वचस्तस्य जगृहुस्ते तदा धनम्  ।  
स्त्रीधनं चैव मैत्रेय विष्वक्सेन पिरग्रहम्  ॥ विप्_५,३८।२० ॥  
ततोर्जुनो धनुर्दिव्यं गाण्डीवमजरं युधि  ।  
आरोपयितुमारेभे न शशाक च वीर्यवान्  ॥ विप्_५,३८।२१ ॥  
चकार सज्यं कृच्छ्राच्चतच्चाभूच्छिथिलं पुनः  ।  
न सस्मार ततोस्त्राणि चिन्तयन्नपि पाण्डवः  ॥ विप्_५,३८।२२ ॥  
शरान्मुमोच चैतेषु पार्था वैरिष्वमर्षितः  ।  
त्वग्भेदं दे परं चक्रुरस्ता गाण्डीवधन्विना  ॥ विप्_५,३८।२३ ॥  
वह्निना ये ऽक्षया दत्ताः शरास्तेपि क्षयं ययुः  ।  
युद्ध्यतःसह गोपालैर् अर्जुनस्य भवक्षये  ॥ विप्_५,३८।२४ ॥  
अचिन्तयच्च कैन्तेयः कृष्णस्यैव हि तद्बलम्  ।  
यन्मया शरसङ्घातैः सकला भूभृतो हताः  ॥ विप्_५,३८।२५ ॥  
मिषतः पाण्डुपुत्रस्य ततस्ताः प्रमदोत्तमाः  ।  
आभीरैर् अपकृष्यन्त कामं चान्याः प्रदुद्रुवुः  ॥ विप्_५,३८।२६ ॥  
ततः शरेषु क्षीणेषु धनुष्कोट्या धनञ्जयः  ।  
जघान दस्यूंस्ते चास्य प्रहाराञ्जहसुर्मुने  ॥ विप्_५,३८।२७ ॥  
प्रेक्षतस्तस्य पार्थस्य पुष्ण्यन्धकवरस्त्रियः  ।  
जग्मुरादाय ते म्लेच्छाः समस्ता मुनिसत्तम  ॥ विप्_५,३८।२८ ॥  
ततःसुदुःखितो जिष्णुः कष्टं कष्टमिति ब्रुवन्  ।  
अहो भगवतानेन मुष्टोस्मीति रुरोद वै  ॥ विप्_५,३८।२९ ॥  
तद्धनुस्तानि शस्त्राणि स रथस्ते च वाजिनः  ।  
सर्वमेकपदे नष्टं दानमश्रोत्रिये यथा  ॥ विप्_५,३८।३० ॥  
अहोतिबलबद्दैवं विना तेन महात्मना  ।  
यदसामर्थ्ययुक्तेपि निचवर्गे जयप्रदम्  ॥ विप्_५,३८।३१ ॥  
तौ बाहू स च मे मुष्टिः स्थानं तत्सोस्मि चार्जुनः  ।  
पुण्येनैव विना तेन गतं सर्वमसारताम्  ॥ विप्_५,३८।३२ ॥  
ममार्जुनत्वं भीमस्य भीमत्वं तत्कृते ध्रुवम्  ।  
विना तेन यदा भीरैर् जितोहं रथिनां वरः  ॥ विप्_५,३८।३३ ॥  
श्रीपराशर उवाच  
इत्थं वदन्ययौ जिष्मुरिद्रप्रस्थं पुरोत्तमम्  ।  
चकार तत्र राजानं वज्रं यादवनन्दनम्  ॥ विप्_५,३८।३४ ॥  
स ददर्श ततो व्यासं फाल्गुनः काननाश्रयम्  ।  
तमुपेत्य महाभागं विनयेनाब्यवादयत्  ॥ विप्_५,३८।३५ ॥  
तं वन्दमानं चरणाववलोक्य मुनिश्चिरम्  ।  
उवाच वाक्यं विच्छायः कथमद्य त्वमीदृशः  ॥ विप्_५,३८।३६ ॥  
अवीरजोनुगमनं ब्रह्महत्या कृताथ वा  ।  
दृढाशाभङ्गदुःखीव भ्रष्टच्छायो ऽसि साम्प्रतम्  ॥ विप्_५,३८।३७ ॥  
सान्तानिकादयो वाते याचमाना निराकृताः  ।  
अगम्यस्त्रीरतिर्वा त्वं येनासि विगतप्रभः  ॥ विप्_५,३८।३८ ॥  
भुङ्ते ऽप्रदायविप्रेभ्यो मृष्टमेकोथ वा भवान्  ।  
किं वा कृपणवित्तानि हृतानि भवतार्ऽजुन  ॥ विप्_५,३८।३९ ॥  
कचिन्नु शुर्पवातस्य गोचरत्वं गतोर्ऽजुन  ।  
दुष्टचक्षुर्हतो वासि निःश्रीकः कथमन्यथा  ॥ विप्_५,३८।४० ॥  
स्पृष्टो नखाम्भसा वाथ घटवार्युक्षितोपि वा  ।  
केन त्वं वासि विच्छायो न्यूनैर् वा युधि नीजातः  ॥ विप्_५,३८।४१ ॥  
श्रीपराशरौवाच  
ततः पार्थो विनिश्वास्य श्रूयतां भगवन्निति  ।  
प्रोक्त्वा यथावदाचष्टे व्यासायात्मपराभवम्  ॥ विप्_५,३८।४२ ॥  
अर्जुन उवाच  
यद्बलं यच्च मत्तेजो यद्वीर्यं यः पराक्रमः  ।  
या श्रीश्छाया च नः सोस्मान्परित्यज्य हरिर्गतः  ॥ विप्_५,३८।४३ ॥  
ईश्वरेणापि महता स्मितपूर्वाभिभाषिणा  ।  
हीना वयं मुने तेन जातास्तृणमया इव  ॥ विप्_५,३८।४४ ॥  
अस्त्राणां सायकानां च गाण्डीवस्य तथा मम  ।  
सारता याभवन्मूर्तिःस गतः पुरुषोत्तमः  ॥ विप्_५,३८।४५ ॥  
यस्यावलोकनादस्माञ्छ्रीर्जयः सम्पदुन्नतिः  ।  
न तत्याज स गोविन्दस्त्यक्त्वास्मान्भगवान्गतः  ॥ विप्_५,३८।४६ ॥  
भीष्मद्रोणाङ्गराजाद्या स् तथा दुर्योधनादयः  ।  
यत्प्रभावेन निर्दग्धाः स कृष्णस्त्यक्तवान्भुवम्  ॥ विप्_५,३८।४७ ॥  
निर्यौवना गतश्रीका नष्टच्छायेव मेदिनी  ।  
विभाति तात नैकोहं विरहे तस्य चक्रिणः  ॥ विप्_५,३८।४८ ॥  
यस्य प्रभावाद्भीष्माद्यैर् मय्य् अग्नौ शलभायतम्  ।  
विना तेनाद्य कृष्णेन गोपालौरस्मि निर्जितः  ॥ विप्_५,३८।४९ ॥  
गाण्डीवस्त्रिषु लोकेषु ख्यातिं यदनुभावतः  ।  
गतस्तेन विनाऽभीरलगुडैः स तिरस्कृतः  ॥ विप्_५,३८।५० ॥  
स्त्रीसहस्राण्यनेकानि मन्नाथानि महामुने  ।  
यततो मम नीतानि दस्युभिर् लगुडायुधैः  ॥ विप्_५,३८।५१ ॥  
आनीयमानमाभीरैः कृष्ण कृष्णावरोधनम्  ।  
हृतं यष्टिप्रहरणैः परिभूय बलं मम  ॥ विप्_५,३८।५२ ॥  
निःश्रीकता न मे चित्रं यज्जीवामि तदद्भुतम्  ।  
नीचावमानपङ्काङ्की निर्लज्जोस्मि पितामह  ॥ विप्_५,३८।५३ ॥  
व्यास उवाच  
अलं ते व्रीडया पार्थ न त्वं शोचितुम् अर्हसि  ।  
अवेहि सर्वभूतेषु कालस्य गतिरीदृशी  ॥ विप्_५,३८।५४ ॥  
कालो भवाय भूतानामभवाय च पाण्डव  ।  
कालमूलम् इदं ज्ञात्वा भव स्थैर्यपरो ऽर्जुन  ॥ विप्_५,३८।५५ ॥  
नद्यः समुद्रा गिरयःसकला च वसुन्धरा  ।  
देवा मनुष्याः पशवस्तरवश् च सरीसृपाः  ॥ विप्_५,३८।५६ ॥  
सृष्टाः कालेन कालेन पुनर् यास्यन्ति सङ्क्षयम्  ।  
कालात्मकमिदं सर्वं ज्ञात्वा शममवाप्नुहि  ॥ विप्_५,३८।५७ ॥  
कालस्वरूपी भगवान्कृष्णः कमललोचनः  ।  
यच्चात्थ कृष्णमाहात्म्यं तत्तथैव धनञ्जय  ॥ विप्_५,३८।५८ ॥  
भारावतारकार्यार्थमवतीर्णस्य मेदिनीम्  ।  
भाराक्रान्ता धरा याता देवानां समितिं पुरा  ॥ विप्_५,३८।५९ ॥  
तदर्थमवतीर्णो ऽसौ कालरूपी जनार्दनः  ।  
तच्च निष्पादिनं कार्यमशेषा भूभुजो हताः  ॥ विप्_५,३८।६० ॥  
वष्ण्यन्धककुलं सर्वं तथा पार्थोपसंहृतम्  ।  
न किञ्चिदन्यत्कर्तव्यं तस्य भूमितले प्रभोः  ॥ विप्_५,३८।६१ ॥  
अतो गतःस भगवान्कतकृत्यो यथेच्छया  ।  
सृष्टिं सर्गे करोत्येष देवदेवः स्थितौ स्थितिम्  ।  
अन्तेन्ताय समर्थोयं साम्प्रतं वै यथा गतः  ॥ विप्_५,३८।६२ ॥  
तस्मात्यार्थ न सन्तापस्त्वया कार्यः पराभवे  ।  
भवन्ति भावाः कालेषु पुरुषाणां यतः स्तुतिः  ॥ विप्_५,३८।६३ ॥  
त्वयैकेन हता भीष्मद्रोणकर्मादयो रणे  ।  
तेषामर्जुन कालोत्थः किं न्यूनाभिभवो न सः  ॥ विप्_५,३८।६४ ॥  
विष्णोस्तस्य प्रभावेण यथा तेषां पराभवः  ।  
कृतस्तथैव भवतो दस्युभ्यः स पराभवः  ॥ विप्_५,३८।६५ ॥  
स देवेशः शरीराणि समाविश्य जगत्स्थितिम्  ।  
करोति सर्वभूतानां नाशमन्ते जगत्पतिः  ॥ विप्_५,३८।६६ ॥  
भगोदये ते कैन्तेय सहायो ऽभूज्जनार्दनः  ।  
तथान्ते तद्विपक्षास्ते केशवेन विनाशिताः  ॥ विप्_५,३८।६७ ॥  
कः श्रद्दद्ध्यात्सगाङ्गोयान्हन्यास्त्वं कौरवानिति  ।  
आभीरेभ्यश् च भवतः कः श्रद्दध्यात्पराभवम्  ॥ विप्_५,३८।६८ ॥  
पार्थैतत्सर्वभूतस्य हरेर्लीलाविचोष्टितम्  ।  
त्वया यत्कौरावा ध्वस्ता यदाभीरैर् भवाञ्जितः  ॥ विप्_५,३८।६९ ॥  
गृहीता दस्युभिर् याश् च भवाञ्छोचति ताःस्त्रियः  ।  
एतस्याहं यथावृत्तं कथयामि तवार्जुन  ॥ विप्_५,३८।७० ॥  
अष्टावकः पुरा विप्रो जलवासरतो ऽभवत्  ।  
बहून्वर्षगणान्पार्थ गृणन्ब्रह्म सनातनम्  ॥ विप्_५,३८।७१ ॥  
जितेष्वसुरसङ्घषु मेरुपृष्ठे महोत्सवः  ।  
बभूव तत्र गच्छन्त्यो ददृशुस्तं सुरस्त्रियः  ॥ विप्_५,३८।७२ ॥  
रम्भातिलोत्तमाद्यास्तु शतशो ऽथ सहस्रशः  ।  
तुष्टुवुस्तं महात्मानं प्रशशंसुश् च पाण्डव  ॥ विप्_५,३८।७३ ॥  
आकण्ठमग्नं सलिले जटाभारवहं मुनिम्  ।  
विनयावनताश्चैनं प्रणेमुस्तोत्रतत्पराः  ॥ विप्_५,३८।७४ ॥  
यथायथा प्रसन्नो ऽसौ तुष्टुवुस्तं तथातथा  ।  
सर्वास्ताः कौरवश्रेष्ठ तं वरिष्ठं द्विजन्मनाम्  ॥ विप्_५,३८।७५ ॥  
अष्टावक्र उवाच  
प्रसन्नो ऽहं महाभागा भवतीनां यदिष्यते  ।  
मत्तस्तद्व्रयतां सर्वं प्रदास्याम्यतिदुर्लभम्  ॥ विप्_५,३८।७६ ॥  
रम्भातिलोत्तमाद्यास्तं वैदिक्योप्सरसोब्रुवन्  ।  
प्रसन्ने त्वय्यपर्याप्तं किमस्माकमिति द्विज  ॥ विप्_५,३८।७७ ॥  
इतरास्त्वब्रुवन्विप्र प्रसन्नो भगवान्यदि  ।  
तदिच्छामः पतिं प्राप्तुं विप्रेन्द्र पुरुषोत्तम  ॥ विप्_५,३८।७८ ॥  
व्यास उवाच  
एवं भविष्यतीत्युक्त्वा ह्युत्ततार जलान्मुनिः  ।  
तमुत्तीर्णं च दृदृशुर्विरूपं वक्रमष्टधा  ॥ विप्_५,३८।७९ ॥  
तं दृष्ट्वा गूहमानानां यासां हासः स्फुटो ऽभवत्  ।  
ताः शशाप मुनिः कोपमवाप्य कुरुनन्दन  ॥ विप्_५,३८।८० ॥  
यस्माद्विकृतरूपं मां मत्वा हीसा वमानना  ।  
भवतीभिः कृता तस्मादेतं शापं ददामि वः  ॥ विप्_५,३८।८१ ॥  
मत्प्रसादेन भर्तारं लब्ध्वा तु पुरुषोत्तमम्  ।  
मच्छापोपहताःसर्वा दस्युहस्तं गमिष्यथ  ॥ विप्_५,३८।८२ ॥  
व्यास उवाच  
इत्युदीरितमाकर्ण्य मुनिस्ताभिः प्रसादितः  ।  
पुनःसुरेद्रलोकं वै प्राह भूयो गमिष्यथ  ॥ विप्_५,३८।८३ ॥  
एवं तस्य मुनेः शापादष्टावक्रस्य चक्रिणम्  ।  
भर्तारं प्राप्य ता याता दस्युहस्तं सुराङ्गनाः  ॥ विप्_५,३८।८४ ॥  
तत्त्वाय नात्र कर्तव्यः शोको ऽल्पोपि हि पाण्डव  ।  
तेनैवाखिलनाथेन सर्वं तदुपसंहृतम्  ॥ विप्_५,३८।८५ ॥  
भवतां चोपसंहार आसन्नस्तेन पाण्डव  ।  
बलं लेजस् तथा वीर्यं माहात्म्यं चोपसंहृतम्  ॥ विप्_५,३८।८६ ॥  
जातस्य नियतो मृत्युः पतनं च तथोन्नतेः  ।  
विप्रयोगावमानस्तु संयोगः सञ्चये क्षयः  ॥ विप्_५,३८।८७ ॥  
विज्ञाय न बुधाः शोकं न हर्षमुपयान्ति ये  ।  
तेषामेवेतरे चेष्टां शिक्षन्तःसन्ति तादृशाः  ॥ विप्_५,३८।८८ ॥  
तस्मात् त्वया नरश्रेष्ठ ज्ञात्वैतद्भ्रातृभिः सह  ।  
परित्यज्याखिलं तन्त्रं गन्तव्यं तपसे वनम्  ॥ विप्_५,३८।८९ ॥  
तद्रच्छ धर्मराजाय निवेद्यौतद्वचो मम  ।  
परश्वो भ्रातृभिः सार्ध यथा यासि तथा कुरु  ॥ विप्_५,३८।९० ॥  
इत्युक्तोभ्येत्य पार्थाभ्यां यमाभ्यां च सहार्जुनः  ।  
दृष्टं चैवानुभूतं च सर्वमाख्यातवांस् तथा  ॥ विप्_५,३८।९१ ॥  
व्यासवाक्यं च ते सर्वे श्रुत्वार्जुनमुखेरितम्  ।  
राज्ये परीक्षितं कृत्वा ययुः पाण्डुसुता वनम्  ॥ विप्_५,३८।९२ ॥  
इत्येतत्तव मैत्रेय विस्तरेण मयोदितम्  ।  
जातस्य यद्यदोर्वशे वासुदेवस्य चेष्टितम्  ॥ विप्_५,३८।९३ ॥  
यश्चैतच्चरितं तस्य कृष्णस्य शृमुयात्सदा  ।  
सर्वपापविनिर्मुक्तो विष्णुलोकं स गच्छति  ॥ विप्_५,३८।९४ ॥  
इति श्रीविष्णुमहापुराणे पञ्चमाशे ऽष्टत्रिंशो ऽध्यायः (३८)  
इति श्रीविष्णुमहापुराणे विष्णुचित्त्यात्मप्रकाशाख्य श्रीधरीयव्याख्याद्वयोपेते पञ्च मांशः समाप्तः  ।  
  
  
_____________________________________________________________  
  
  
अथ श्रीविष्णुमहापुराणे विष्णुचित्त्यात्मप्रकाशाख्यश्रीधरीय व्याख्याद्वयोपेते षष्ठांशः प्रारभ्यते  ।  
श्रीमते रामानुजाय नमः  
मैत्रेय उवाच  
व्याख्याता भवता सर्गवंशमन्वन्तरस्थितिः  ।  
वंशानुचरितं चैव विस्तरेण महामुने  ॥ विप्_६,१।१ ॥  
श्रोतुमिच्छाम्यहं त्वत्तो यथावदुपसंहृतिम्  ।  
महाप्रलयसञ्ज्ञां च कल्पान्ते च महामुने  ॥ विप्_६,१।२ ॥  
श्रीपराशर उवाच  
मैत्रेय श्रूयतां मत्तो यथावदुपसंहृतिः  ।  
कल्पान्ते प्राकृते चैव प्रलयो जायते यथा  ॥ विप्_६,१।३ ॥  
अहोरात्रं पितॄणां तु मासो ऽब्दस्त्रिदिवौकसाम्  ।  
चतुर्युगमहस्रे तु ब्रह्मणो वै द्विजोत्तम  ॥ विप्_६,१।४ ॥  
कृतं त्रेता द्वापरं च कलिश्चेति चतुर्युगम्  ।  
दिव्यैर् वर्षसहस्रैस् तु तद्द्वादशभिर् उच्यते  ॥ विप्_६,१।५ ॥  
चतुर्युगाण्य् अशेषाणि सदृशानि स्वरूपतः  ।  
आद्यं कृतयुगं मुक्त्वा मैत्रेयान्त्यं तथा कलिम्  ॥ विप्_६,१।६ ॥  
आद्ये कृतयुगे सर्गो ब्रह्मणा क्रियते यथा  ।  
क्रियते चोपसंहारस्तथांऽते च कलौ युगे  ॥ विप्_६,१।७ ॥  
मैत्रेय उवाच  
कलेःस्वरूपं भगवन्विस्तराद्वक्तुमर्हसि  ।  
धर्मश् चतुष्पाद् भगवान् यस्मिन् विप्लवम् ऋच्छति  ॥ विप्_६,१।८ ॥  
श्रीपराशर उवाच  
कलेःस्वरूपं मैत्रेय यद्भवाञ्छ्रोतु मिच्छति  ।  
तन्निबोध समासेन वर्तते यन्महामुने  ॥ विप्_६,१।९ ॥  
वर्णाश्रमाचारवती प्रवृत्तिर्न कलौ नृणाम्  ।  
न सामऋग्यजुर्धर्मविनिष्पादनहैतुकी  ॥ विप्_६,१।१० ॥  
विवाहा न कलौ धर्म्या न शिष्यगुरुसंस्थितिः  ।  
न दाम्पत्यक्रमो नैव वह्निदेवात्मकः क्रमः  ॥ विप्_६,१।११ ॥  
यत्र कुत्र कुले जातो बली सर्वेश्वरः कलौ  ।  
सर्वेभ्य एव वर्णेभ्यो योग्यः कन्यावरोधने  ॥ विप्_६,१।१२ ॥  
येन केन च योगेन द्विजातिर्दीक्षितः कलौ  ।  
यैव सैव च मैत्रेय प्रायश्चित्तं कलौ क्रिया  ॥ विप्_६,१।१३ ॥  
सर्वमेव कलौ शास्त्रं यस्य यद्वजनं द्विज  ।  
देवता च कलौ सर्वा सर्वःसर्वस्य चाश्रमः  ॥ विप्_६,१।१४ ॥  
उपवासस्तथाऽयासौ वित्तोत्सर्गस्तपः कलौ  ।  
धर्मो यथाभिरुचितैर् अनुष्ठनैर् अनुष्ठितः  ॥ विप्_६,१।१५ ॥  
वित्तेन भविता पुंसां स्वल्पेनाढ्यमदः कलौ  ।  
स्त्रीणां रूपमदश्चैवं केशैर् एव भविष्यति  ॥ विप्_६,१।१६ ॥  
मुवर्णमणिरत्नादौ वस्त्रे चोपक्षयं गते  ।  
कलौ स्त्रियो भविष्यन्ति तदा केशैर् अलङ्कृताः  ॥ विप्_६,१।१७ ॥  
परित्यक्ष्यन्ति भर्तारं वित्तहीनं तथा स्त्रियः  ।  
भर्ता भविष्यति कलौ वित्तवानेव योषिताम्  ॥ विप्_६,१।१८ ॥  
यो वै ददाति बहुलं स्वं स स्वामी सदा नृणाम्  ।  
स्वामित्वहेतुःसम्बन्धो न चाभिजनता तथा  ॥ विप्_६,१।१९ ॥  
गृहान्ता द्रव्य्सङ्घाता द्रव्यान्ता च तथा मतिः  ।  
अर्थाश्चात्मोपभोग्यान्ता भविष्यन्ति कलौ युगे  ॥ विप्_६,१।२० ॥  
स्त्रियः कलौ भविष्यन्ति स्वैरिण्यो ललितस्पृहाः  ।  
अन्यायादाप्तवित्तेषु पुरुषाः स्पृहयालबः  ॥ विप्_६,१।२१ ॥  
अभ्यर्थितापि सुहृदा स्वार्थमेव निरीक्ष्यते  ।  
पणार्धार्धाद्धमात्रे ऽपि करिष्यन्ति तथा स्पृहाम्  ॥ विप्_६,१।२२ ॥  
समानपौरुषं चेतो भुवि विप्रेषु वै कलौ  ।  
क्षीरप्रदानसम्बन्धि भावि गोषु च गौरवम्  ॥ विप्_६,१।२३ ॥  
अनावृष्टिभयप्रायाः प्रजाः क्षुद्भयकातराः  ।  
भविष्यन्ति तदा सर्वे गगनासक्तदृष्टयः  ॥ विप्_६,१।२४ ॥  
कन्दमूलफलाहारास्तापसा इव मानवाः  ।  
आत्मानं घातयिष्यन्ति ह्यनावृष्ट्यादिदुःखिताः  ॥ विप्_६,१।२५ ॥  
दुर्भिक्षमेव सततं तथा क्लेशमनीश्वराः  ।  
प्राप्स्यन्ति व्याहतसुखप्रमोदा मानवाः कलौ  ॥ विप्_६,१।२६ ॥  
अस्नानभोजिनो नाग्निदेवतातिथिपूजन्नम्  ।  
करिष्यन्ति कलौ प्राप्ते न च पिण्डोदकक्रियाम्  ॥ विप्_६,१।२७ ॥  
लोलुपा ह्रस्वदेहाश् च बह्वन्नादनतत्पराः  ।  
बहुप्रजाल्पभाग्याश् च भविष्यन्ति कलौ स्त्रियः  ॥ विप्_६,१।२८ ॥  
उभाभ्यामपि पाणिभ्यां शिरःकण्डूयनं स्त्रियः  ।  
कुर्वन्त्यो गुरुभर्तॄणाम् आज्ञां भर्त्स्यन्त्यनादराः  ॥ विप्_६,१।२९ ॥  
स्वपोषणपराः क्षुद्रा देहसंस्कारवर्जिताः  ।  
परुषानृतभाषिण्यो भविष्यन्ति कलौ स्त्रियः  ॥ विप्_६,१।३० ॥  
दुःशीला दुष्टशीलेषु कुर्वन्त्यःसततं स्पृहाम्  ।  
असद्वृत्ता भविष्यन्ति पुरुषेषु कुलाङ्गनाः  ॥ विप्_६,१।३१ ॥  
वेदादानं करिष्यन्ति बटवश्चाकृतव्रताः  ।  
गृहस्थाश् च न होष्यन्ति न दास्यन्त्युचितान्यपि  ॥ विप्_६,१।३२ ॥  
वानप्रस्था भविष्यन्ति ग्राम्याहारपरिग्रहाः  ।  
भिक्षवश्चापि मित्रादिस्नेहसम्बन्धयन्त्रणाः  ॥ विप्_६,१।३३ ॥  
अरक्षितारो हर्तारः शुल्कव्याजेन पार्थिवाः  ।  
हारिणो जनवित्तानां सम्प्राप्ते तु कलौ युगे  ॥ विप्_६,१।३४ ॥  
योयो ऽश्वरथनागाढ्यःस स राजा भविष्यति  ।  
यश् च यश्चाबलः सर्वः स स भृत्यः कलौ युगे  ॥ विप्_६,१।३५ ॥  
वैश्याः कृषिवणिज्यादि सन्त्यज्य निजकर्म यत्  ।  
शूद्रवृत्त्या प्रवर्त्स्यन्ति कारुकर्मोपजीविनः  ॥ विप्_६,१।३६ ॥  
भैक्षव्रतपराः शूद्रा प्रव्रज्यालिङ्गिनो ऽधमाः  ।  
पाषण्डसंश्रयां वृत्तिमाश्रयिष्यन्ति सत्कृताः  ॥ विप्_६,१।३७ ॥  
दुर्भिक्षकरपीडाभिर् अतीवोपद्रुता जनाः  ।  
गोधूमान्नयवान्नाढ्यान्देशान्यास्यन्ति दुःखिताः  ॥ विप्_६,१।३८ ॥  
वेदमार्गे प्रलीने च पाषण्डाढ्ये ततो जने  ।  
अधर्मवृद्ध्या लोकानामल्पमायुर्भविष्यति  ॥ विप्_६,१।३९ ॥  
अशास्त्रविहितं घोरं तप्यमानेषु वै तपः  ।  
नरेषु नृपदोषेण बाल्ये मृत्युर्भविष्यति  ॥ विप्_६,१।४० ॥  
भविता योषितां सूतिः पञ्चषट्मप्तवार्षिकी  ।  
नवाष्टदशवर्षाणां मनुष्याणां तथा कलौ  ॥ विप्_६,१।४१ ॥  
पलितोद्भवश् च भविता तथा द्वादशवार्षिकः  ।  
नातिजीवति वै कश्चित्कलौ वर्षाणि विंशतिः  ॥ विप्_६,१।४२ ॥  
अल्पप्रज्ञा वृथालिङ्गा दुष्टान्तःकरणाः कलौ  ।  
यतस्ततो विनङ्क्ष्यन्ति कालेनाल्पेन मानवाः  ॥ विप्_६,१।४३ ॥  
यदायादा हि मैत्रेय हानिर्धर्मस्य लक्ष्यते  ।  
तदातदा कलेर्वृद्धिरनुमेया विचक्षणैः  ॥ विप्_६,१।४४ ॥  
यदायदा हि पांषडवृद्धिर्मैत्रेय लक्ष्यते  ।  
तदातदा कलेर्वृद्धिरनुमेया महात्मभिः  ॥ विप्_६,१।४५ ॥  
यदायदा सतां हीनिर्वेदमार्गानुसारिणाम्  ।  
तदातदा कलेर्वृद्धिरनुमेया विचक्षणैः  ॥ विप्_६,१।४६ ॥  
प्रारम्भाश्चावसीदन्ति यदा धर्मभृतां नृणाम्  ।  
तदानुमेयं प्राधान्यं कलेर् मैत्रेय पण्डितैः  ॥ विप्_६,१।४७ ॥  
यदायाद न यज्ञानामीश्वरः पुरुषोत्तमः  ।  
इज्यते पुरुषैर् यज्ञैस् तदा ज्ञेयं कलेर् बलम्  ॥ विप्_६,१।४८ ॥  
न प्रीतिर्वेदवादेषु पाषण्डेषु यदा रतिः  ।  
कलेर्वृद्धिस्तदा प्राज्ञैर् अनुमेया विचक्षणैः  ॥ विप्_६,१।४९ ॥  
कलौ जगत्पतिं विष्णुंसर्वस्रष्टारमीश्वरम्  ।  
नार्चयिष्यन्ति मैत्रेय पाषण्डोपहता जनाः  ॥ विप्_६,१।५० ॥  
किं देवैः किं द्विजैर् वेदैः किं शौचे नाम्बुजन्मना  ।  
इत्येवं विप्रवक्ष्यन्ति पाषण्डोपहता जनाः  ॥ विप्_६,१।५१ ॥  
स्वल्पाम्बुवृष्टिः पर्जन्यः सस्यं स्वल्पफलं तथा  ।  
फलं तथाल्पसारं च विप्र प्राप्ते कलौ युगे  ॥ विप्_६,१।५२ ॥  
शाणीप्रायाणि वस्त्राणि शमीप्राया महीरुहाः  ।  
शूद्रप्रायास् तथा वर्णा भविष्यन्ति कलौ युगे  ॥ विप्_६,१।५३ ॥  
अणुप्रायाणि धान्यानि चाज्यप्रायं तथा पयः  ।  
भविष्यति कलौ प्राप्ते ह्यौशीरं चानुलेपनम्  ॥ विप्_६,१।५४ ॥  
श्वश्रूश्वशुरभूयिष्ठा गुरवश् च नृणां कलौ  ।  
श्यालाद्य हारिभार्याश् च सृहृदो मुनिसत्तम  ॥ विप्_६,१।५५ ॥  
कस्य माता पिता कस्य यथा कर्मानुगः पुमान्  ।  
इति चोदाहरिष्यन्ति श्वशुरानुगतानराः  ॥ विप्_६,१।५६ ॥  
वाङ्मनःकायगैर् दोषैर् अभिभूताः पुनः पुनः  ।  
नराः पापान्यनुदिनं करिष्यन्त्यल्पमेधसः  ॥ विप्_६,१।५७ ॥  
निःसत्त्वानामशौचानां निह्रीकाणां तथा नृणाम्  ।  
यद्यद्दुःखाय तत्सर्वं कलिकाले भविष्यति  ॥ विप्_६,१।५८ ॥  
निःस्वाध्यायवषट्कारे स्वधास्वाहाविवर्जिते  ।  
तदा प्रविरलो धर्मः क्वचिल्लोके निवत्स्यति  ॥ विप्_६,१।५९ ॥  
तत्राल्पेनैव यत्नेन पुण्यस्कन्धमनुत्तमम्  ।  
करोतियः कृतयुगे क्रियते तपसा हि सः  ॥ विप्_६,१।६० ॥  
इति श्रीविष्णुमहापुराणे षष्ठांशे प्रथमो ऽध्यायः  
  
  
_____________________________________________________________  
  
  
श्रीपराशर उवाच  
व्यासश्चाह महाबुद्धिर्यदत्रैव हि वस्तुनि  ।  
तच्छ्रूयतां महाभागा गदतो मम तत्त्वतः  ॥ विप्_६,२।१ ॥  
कस्मिन्काले ऽल्पको धर्मो ददानि सुमहत्फलम्  ।  
मुनीनां पुण्यवादो ऽभूत्कैश् चासौ क्रियते सुखम्  ॥ विप्_६,२।२ ॥  
सन्देहनिर्णयार्थाय वेदव्यासं महामुनिम्  ।  
ययुस्ते संशयं प्रष्टुं मैत्रेय मुनिपुङ्गवाः  ॥ विप्_६,२।३ ॥  
दृदृशुस्ते मुनिं तत्र जाह्नवीसलिले द्विज  ।  
वेदव्यासं महाभागमर्धस्नातं सुतं मम  ॥ विप्_६,२।४ ॥  
स्नानावसानं ते तस्य प्रतीक्षन्तो महर्षयः  ।  
तस्थुस् तीरे महानद्यास् तरुषण्डम् उपाश्रिताः  ॥ विप्_६,२।५ ॥  
मग्नो ऽथ जाह्नवीतोयादुत्थायाह सुतो मम  ।  
शुद्रःसाधुः कलिःसाधुरित्येवं शृण्वतां वचः  ।  
तेषां मुनीनां भूयश् च ममज्ज स नदीजले  ॥ विप्_६,२।६ ॥  
साधुसाध्विति चोत्थाय शूद्र धन्योसि चाब्रवीत्  ॥ विप्_६,२।७ ॥  
निमग्नश् च समुत्थाय पुनः प्राह महामुनिः  ।  
योषितः साधु धन्यास्तास्ताब्यो धन्यतरोस्तिकः  ॥ विप्_६,२।८ ॥  
ततः स्नात्वा यथान्यायमाचान्तं च कृतक्रियम्  ।  
उपतस्थुर्महाभागं मुनयस्ते सुतं मम  ॥ विप्_६,२।९ ॥  
कृतसंवन्दनांश्चाह कृतासनपरिग्रहान्  ।  
किमर्थ मागता यूयमिति सत्यवतीसुतः  ॥ विप्_६,२।१० ॥  
श्रीपराशर उवाच  
तमूचुःसंशयं प्रष्टं भवन्तं वयमागताः  ।  
अलं तेनास्तु तावन्नः कथ्यतामपरं त्वया  ॥ विप्_६,२।११ ॥  
कलिःसाध्विति यत्प्रोक्तं शूद्रः साध्विति योषितः  ।  
यदाह भगवान्त्साधु धन्याश्चेति पुनः पुनाः  ॥ विप्_६,२।१२ ॥  
तत् सर्वं श्रोतुम् इच्छामो न चेद् गुह्यं महामुने  ।  
तत्कथ्यतां ततो हृत्स्थं पृच्छामस्त्वां प्रयोजनम्  ॥ विप्_६,२।१३ ॥  
श्रीपराश उवाच  
इत्युक्तो मुनिभिर् व्यासः प्रहस्येदमथाब्रवीत्  ।  
श्रूयतां भो मुनिश्रेष्ठा यदुक्तं साधुसाध्विति  ॥ विप्_६,२।१४ ॥  
व्यास उवाच  
यत्कृते दशभिर् वर्षैस् त्रेतायां हायनेन तत्  ।  
द्वापरे तच्च मासेन ह्यहोरात्रेण तत्कलौ  ॥ विप्_६,२।१५ ॥  
तपसो ब्रह्मचर्यस्य जपादेश् च फलं द्विजाः  ।  
प्राप्नोति पुरषस्तेन कलिःसाध्विति भाषितम्  ॥ विप्_६,२।१६ ॥  
ध्यायन्कृते यजन्यज्ञैस् त्रेतायां द्वापरेर्ऽचयन्  ।  
यदाप्नोति तदाप्नोति कलौ सङ्कीर्त्य केशवम्  ॥ विप्_६,२।१७ ॥  
धर्मोत्कर्षमतीवात्र प्राप्नोति पुरुषः कलौ  ।  
अल्पायासेन धर्मज्ञास्तेन तुष्टोस्म्यहं कलेः  ॥ विप्_६,२।१८ ॥  
व्रतचर्यापरैर् ग्राह्या वेदाः पूर्वं द्विजातिभिः  ।  
ततःस धर्मसम्प्राप्तैर् यष्टव्यं विधिवद् धनैः  ॥ विप्_६,२।१९ ॥  
वृथा कथा वृथा भोज्यं वृथेज्या च द्विजन्मनाम्  ।  
पतनाय ततो भाव्यं तैस् तु संयमिभिः सदा  ॥ विप्_६,२।२० ॥  
असम्यक्करणे दोषस्तेषां सर्वेषु वस्तुषु  ।  
भोज्यपेयादिकं चैषां नेच्छाप्राप्तिकरं द्विजाः  ॥ विप्_६,२।२१ ॥  
पारतन्त्र्यं समस्तेषु तेषां कार्येषु वै यतः  ।  
जयन्ति ते निजांल्लोकान्क्लेशेन महताद्विजाः  ॥ विप्_६,२।२२ ॥  
द्विजशुश्रूषयैवैष पाकयज्ञाधिकारवान्  ।  
निजाञ्जयति वै लोकाञ्छूद्रो धन्यतरस्ततः  ॥ विप्_६,२।२३ ॥  
भक्ष्याभक्ष्येषु नास्यास्ति पेयापेयेषु वै यतः  ।  
नियमो मुनिशार्दूलास्तेनासौ साध्वितीरितः  ॥ विप्_६,२।२४ ॥  
स्वधर्मस्याविरोधेन नरैर् लब्धं धनं सदा  ।  
प्रतिपादनीयं पात्रेषु यष्टव्यं च यथाविधि  ॥ विप्_६,२।२५ ॥  
तस्यार्जने महाक्लेशः पालने च द्विजोत्तमाः  ।  
तथासद्विनियोगेन विज्ञातं गहनं नृणाम्  ॥ विप्_६,२।२६ ॥  
एवमन्यैस् तथा क्लेशैः पुरुषा द्विजसत्तमाः  ।  
निजाञ्जयन्ति वै लोकान्प्राजापत्यादिकान्क्रमात्  ॥ विप्_६,२।२७ ॥  
योषिच्छुश्रूषणाद्भर्तुः कर्मणा मनसा गिरा  ।  
तद्धिता शुभमाप्नोति तत्सालोक्यं यतो द्विजाः  ॥ विप्_६,२।२८ ॥  
नातिक्लेशेन महता तानेव पुरुषो यथा  ।  
तृतीयं व्याहृतं तेन मया साध्विति योषितः  ॥ विप्_६,२।२९ ॥  
एतद्वः कथितं विप्रायन्निमित्तमिहागतः  ।  
तत्पृच्छतः यथाकामं सव बक्ष्यामि वः स्फुटम्  ॥ विप्_६,२।३० ॥  
ऋषयस्ते ततः प्रोचुर्यत्प्रष्टव्यं महामुने  ।  
अस्मिन्नेव च तत्प्रश्ने यथावत्कथितं त्वया  ॥ विप्_६,२।३१ ॥  
श्रीपराशर उवाच  
ततः प्रहस्य तानाह कृष्णद्वैपायनोमुनिः  ।  
विस्मयोत्फुल्लनयनांस्तापसांस्तानुपागतान्  ॥ विप्_६,२।३२ ॥  
मयैष भवतां प्रश्रो ज्ञातो दिव्येन चक्षुषा  ।  
ततोहं वः प्रसङ्गेन साधुसाध्विति भाषितम्  ॥ विप्_६,२।३३ ॥  
स्वल्पेन हि प्रत्यनेनधर्मःसिध्यति वै कलौ  ।  
नरैर् आत्मगुणाम्भोभिः क्षलिताखिलकिल्बिषैः  ॥ विप्_६,२।३४ ॥  
शुद्रैश् च द्विजशुश्रूषातत्परैर् द्विजसत्तमाः  ।  
तथा स्त्रीभिर् अनाया सात्पतिशुश्रूषयैव हि  ॥ विप्_६,२।३५ ॥  
ततस्त्रितयमप्येतन्मम धन्यतरं मतम्  ।  
धर्मसम्पादने क्लेशो द्विजातीनां कृतादिषु  ॥ विप्_६,२।३६ ॥  
भवद्भिर् यद् अभिप्रेतं तदेतत्कथितं मया  ।  
अपृष्टेनापि धर्मज्ञाः किमन्यत्क्रियतां द्विजाः  ॥ विप्_६,२।३७ ॥  
श्रीपराशर उवाच  
ततःसम्पूज्य ते व्यासं प्रशशंसुः पुनः पुनः  ।  
यथागतन्द्विजा जग्मुर्व्यासोक्तिकृतनिश्चयाः  ॥ विप्_६,२।३८ ॥  
भवतो ऽपि महाभाग रहस्यं कथितं मया  ।  
अत्यन्तदुष्टस्य कलेरयमेको महान्मुणः  ॥ विप्_६,२।३९ ॥  
यच्चाहं भवता पृष्टो जगतामुपसंहृतिम्  ।  
प्राकृतामन्तरालां च तामप्येष वदामि ते  ॥ विप्_६,२।४० ॥  
इति श्रीविष्णुमाहपुराणे षष्ठांशे द्वितीयो ऽध्यायः (२)  
  
  
_____________________________________________________________  
  
  
श्रीपराशर उवाच  
सर्वेषामेव भूतानां त्रिविधः प्रतिसञ्चरः  ।  
नैमित्तिकः प्राकृतिकः तथैवात्यन्तिको लयः  ॥ विप्_६,३।१ ॥  
ब्राह्मो नैमित्तिकस्तेषां कल्पान्ते प्रतिसञ्चरः  ।  
आत्यन्तिकस्तु मोक्षाख्यः प्राकृतो द्विपरार्धकः  ॥ विप्_६,३।२ ॥  
मैत्रेय उवाच  
परार्धसङ्ख्यां भगवन्ममाचक्ष्व यया तु सः  ।  
द्विगुणीकृतया ज्ञेयः प्राकृतः प्रतिसञ्चरः  ॥ विप्_६,३।३ ॥  
श्रीपराशर उवाच  
स्थानात्स्थानं दशगुणमेकस्माद्रण्यते द्विज  ।  
ततोष्टादशमे भागे परार्धमभिधीयते  ॥ विप्_६,३।४ ॥  
परार्धद्विगुणं यत्तु प्राकृतःस लयो द्विज  ।  
तदाव्यक्तेखिलं व्यक्तं स्वहेतौ लयमेति वै  ॥ विप्_६,३।५ ॥  
निमेषो मानुषो यो ऽसौ मात्रामात्राप्रमाणतः  ।  
तैः पञ्चदशभिः काष्ठा त्रिंशत्काष्ठ कला स्मृता  ॥ विप्_६,३।६ ॥  
नाडिका तु प्रमाणेन सा कला दश पञ्च च  ॥ विप्_६,३।७ ॥  
उन्मानेनाम्भसःसा तु पलान्यर्धत्रयोदश  ।  
मागधेन तु मानेन जलप्रस्थस्तु स स्मृतः  ।  
हेममाषैः कृतच्छिद्रचतुर्भिश्चातुरङ्गुलैः  ॥ विप्_६,३।८ ॥  
नाडिकाभ्यामथ द्वाभ्यां मुहूर्तो द्विजसत्तम  ।  
अहोरात्रं मुहुर्तास्तु त्रिंशन्मासो दिनैस् तथा  ॥ विप्_६,३।९ ॥  
मासैर् द्वादशभिर् वर्षमहोरात्रं तुतद्दिवि  ।  
त्रिभिर् वर्षशतैर् वर्षं षष्ट्या चैवासुरद्विषाम्  ॥ विप्_६,३।१० ॥  
तैस् तु द्वादशसाहस्त्रैश् चतुर्युगमुदाहृतम्  ।  
चतुर्युगसहस्रं तु कथ्यते ब्रह्मणो दिनम्  ॥ विप्_६,३।११ ॥  
स कल्पस्तत्र मनवश्चतुर्दश महामुने  ।  
तदन्ते चैव मैत्रेय ब्राह्मो नेमित्तिको लयः  ॥ विप्_६,३।१२ ॥  
तस्य स्वरूपमत्युग्रं मैत्रेय गदतो मम  ।  
शृणुष्व प्राकृतं भूयस्तव वक्ष्याम्यहं लयम्  ॥ विप्_६,३।१३ ॥  
चतुर्युगसहस्रान्ते क्षीणप्राये महीतले  ।  
अनावृष्टिरतीवोग्रा जायते शतवार्षिकी  ॥ विप्_६,३।१४ ॥  
ततो यान्यल्पसाराणि तानि सत्त्वान्यशेषतः  ।  
क्षयं यान्ति मुनिश्रेष्ठ पार्थिवान्यनुपीजनात्  ॥ विप्_६,३।१५ ॥  
ततः सभगवान्विष्णु रुद्ररूपधरो ऽव्ययः  ।  
क्षयाय यतते कर्तुमात्मस्थाःसकलाः प्रजाः  ॥ विप्_६,३।१६ ॥  
ततः स भगवान् विष्णुर् भानोः सप्तसु रश्मिषु  ।  
स्थितः पिबत्यशेषाणि जलानि मुनिसप्तम  ॥ विप्_६,३।१७ ॥  
पीत्वाम्भांसि समस्तानि प्राणिभूमिगतान्यपि  ।  
शोषं नयति मैत्रेय समस्तं पृथिवीतलम्  ॥ विप्_६,३।१८ ॥  
समुद्रान्सारितः शैलनदीप्रस्रवणानि च  ।  
पातालेषु च यत्तोयं तत्सर्वं नयति क्षयम्  ॥ विप्_६,३।१९ ॥  
ततस्तस्यानुभावेन तोयाहारोपबृंहिताः  ।  
त एव रश्मयःसप्त जायन्ते सप्त भास्कराः  ॥ विप्_६,३।२० ॥  
अधश्चोर्ध्वं च ते दीप्ता स्ततःसप्त दिवाकराः  ।  
दहन्त्यशषं त्रैलोक्यं सपातालतलं द्विज  ॥ विप्_६,३।२१ ॥  
दह्यमानं तु तैर् दीप्तैस् त्रैलोक्यं द्विज भास्करैः  ।  
साद्रिनद्यर्णवाभोगं निस्नेहमभिजायते  ॥ विप्_६,३।२२ ॥  
ततो निर्दग्धवृक्षाम्बुत्रैलोक्यमाखितं द्विज  ।  
भवत्येषा च वसुधा कूर्मपृष्ठोपमाकृतिः  ॥ विप्_६,३।२३ ॥  
ततः कालाग्निरुद्रो ऽसौ भूत्वा सर्वहरो ऽनलः  ।  
शेषाहिश्वाससम्भूतः पातालानि दहत्यधः  ॥ विप्_६,३।२४ ॥  
पातालानि समस्तानि स दग्ध्वा ज्वलनो महान्  ।  
भूमिमभ्येत्य सकलं बभस्ति वसुधातलम्  ॥ विप्_६,३।२५ ॥  
भुवर्लोकं ततःसर्वं स्वर्लोकं च सुदारुणः  ।  
ज्वालामालामहावर्तस्तत्रैव परिवर्तते  ॥ विप्_६,३।२६ ॥  
अम्बरीषमिवाभाति त्रैलोक्यमखिलं तदा  ।  
ज्वालावर्तपरिवारमुपक्षीणचराचरम्  ॥ विप्_६,३।२७ ॥  
ततस्तापपरीतास्तु लोकद्वयनिवासिनः  ।  
कृताधिकारागच्छन्ति महर्लोकं महामुने  ॥ विप्_६,३।२८ ॥  
तस्मादपि महातापतप्ता लोकात्ततः परम्  ।  
गञ्च्छन्ति जनलोकं ते दशावृत्त्या परैषिणः  ॥ विप्_६,३।२९ ॥  
ततो दग्ध्वा जगत्सर्वं रुद्ररूपीजनार्दनः  ।  
मुखनिश्वासजान्मेघान्करोति मुनिसत्तम  ॥ विप्_६,३।३० ॥  
ततो गजकुलप्रख्यास्तडित्वन्तो ऽतिनादिनः  ।  
उत्तिष्ठन्ति तथा व्योम्निघोराःसंवर्तका घनाः  ॥ विप्_६,३।३१ ॥  
केचिन्नीलोत्पलश्यामाः केचित्कुमुदसन्निभाः  ।  
धूम्रवर्णा घनाः केचित्केचित्पीताः पयो धराः  ॥ विप्_६,३।३२ ॥  
केचिद्रासभवर्णाभा लाक्षारसनिभास् तथा  ।  
केचिद्वैडूर्यसङ्काशा इन्द्रनीलनिभाः क्वचित्  ॥ विप्_६,३।३३ ॥  
शङ्खकुन्दनिभाश् चान्ये जात्यं जननिभाः परे  ।  
इन्द्रगोपनिभाः केचित् ततः शखिनिभास् तथा  ॥ विप्_६,३।३४ ॥  
मनःशिलाभाः केचिद् वै हरितालनिभाः परे  ।  
चाषपत्रनिभाः केचिदुत्तिष्ठन्ते महाघनाः  ॥ विप्_६,३।३५ ॥  
केचित्पुरवराकाराः केचित्पर्वतसन्निभाः  ।  
कूटागारनिभाश्चान्ये केचित्स्थलनिबा घनाः  ॥ विप्_६,३।३६ ॥  
महारावा महाकायाः पूरयन्ति नभःस्थलम्  ।  
वर्षन्तस्ते महासारास्तमग्निमतिभैरवम्  ।  
शमयन्त्यखिलं विप्र त्रैलोक्यान्तरधिष्ठितम्  ॥ विप्_६,३।३७ ॥  
नष्टे चाग्नौ च सततं वर्षमाणा ह्यहर्निशम्  ।  
प्लावयन्ति जगत् सर्वम् अम्भोबिर् मुनिसत्तम  ॥ विप्_६,३।३८ ॥  
धाराभिर् अतिमात्राभिः प्लावयित्वाखिलां भुवम्  ।  
भुवर्लोकं तथेवोर्धू प्लावयन्ति हि ते द्विज  ॥ विप्_६,३।३९ ॥  
अन्धकारीकृते लोके नष्टे स्थावरजङ्गमे  ।  
वर्षति ते महामेघा वर्षाणामधिकं शतम्  ॥ विप्_६,३।४० ॥  
एवं भवति कल्पान्ते समस्तं मुनिसत्तम  ।  
वासुदेवस्य माहात्म्यान्नित्यस्य परमात्मनः  ॥ विप्_६,३।४१ ॥  
इति श्रीविष्णुमहापुराणे षष्ठांशे तृतीयो ऽध्यायः (३)  
  
  
_____________________________________________________________  
  
  
श्रीपराशर उवाच  
सप्तर्शिस्थानामाक्रम्य स्थितेम्भसि महामुने  ।  
एकार्णवं भवत्येतत्त्रैलोक्यमखिलं ततः  ॥ विप्_६,४।१ ॥  
मुखनिश्वासजो विष्णोर्वायुस्ताञ्जलदांस्ततः  ।  
नाशयन्वाति मैत्रेय वर्षाणामपरं शतम्  ॥ विप्_६,४।२ ॥  
सर्वभूतमयो ऽचिन्त्यो भगवान्भूतभावनः  ।  
अनादिरादिर्विश्वस्य पीत्वा वायुमशेषतः  ॥ विप्_६,४।३ ॥  
एकार्णवे ततस्तस्मिञ्छेषशय्यागतः प्रभुः  ।  
ब्रह्मरूपधरः शेते भगवानादिकृद्धरिः  ॥ विप्_६,४।४ ॥  
जनलोकगतैः सिद्धैः समकाद्यैर् अभिष्टुतः  ।  
ब्रह्मलोकगतैश् चैव चिन्त्यमानो मुमुक्षुभिः  ॥ विप्_६,४।५ ॥  
आत्ममायामयीं दिव्यां योगनिद्रां समास्थितः  ।  
आत्मानं वासुदेवाख्यं चिन्तयन्मधुसूदनः  ॥ विप्_६,४।६ ॥  
एष नैमित्तिको नाम मैत्रेयः प्रतिसञ्चरः  ।  
निमित्तं तत्र यच्छेते ब्रह्मरूपधरो हरिः  ॥ विप्_६,४।७ ॥  
यदा जागर्ति सर्वात्मा स तदा चेष्टते जगत्  ।  
निमीलत्येतदखिलं मायाशय्यां गते ऽच्युते  ॥ विप्_६,४।८ ॥  
पद्मयोनेर्दिनं यत्तु चतुर्युगसहस्रवत्  ।  
एकार्णवीकृते लोके तावती रात्रिरिष्यते  ॥ विप्_६,४।९ ॥  
ततः प्रबुद्धो रात्र्यन्ते पुनःसृष्टिं करोत्यजः  ।  
ब्रह्मस्वरूपधृग्विष्णुर्यथा ते कथितं पुरा  ॥ विप्_६,४।१० ॥  
इत्येष कल्पसंहारो ऽवान्तरप्रलयो द्विज  ।  
नैमित्तिकस्ते कथितः प्राकृतः शृण्वतः परम्  ॥ विप्_६,४।११ ॥  
अनावृष्ट्यादिसम्पर्कात् कृते सङ्क्षालने मुने  ।  
समस्तेष्वेव लोकेषु पातालेष्वखिलेषु च  ॥ विप्_६,४।१२ ॥  
महदादेर्विकारस्य विशेषान्तस्य सङ्क्षये  ।  
कृष्णेच्छाकारिते तस्मिन्प्रवृत्ते प्रतिसञ्चरे  ॥ विप्_६,४।१३ ॥  
आपो ग्रसन्ति वै पूर्वं भूमेर्गन्धात्मकं गुणम्  ।  
आत्तगन्धा ततो भूमिः प्रलयत्वाय कल्पते  ॥ विप्_६,४।१४ ॥  
प्रणष्टे गन्धतन्मात्रे भवत्युर्वी जलात्मिका  ।  
आपस्तदा प्रवृद्धास्तु वेगवत्यो महास्वनाः  ॥ विप्_६,४।१५ ॥  
सर्वमापूरयन्तीदं तिष्ठन्ति विचरन्ति च  ।  
सलिलेनोर्मिमालेन आलोकान्तात्समन्ततः  ॥ विप्_६,४।१६ ॥  
अपामपि गुणो यस्तु ज्योतिषा पीयते तु सः  ।  
नश्यन्त्यापस्ततस्ताश् च रसतन्मात्रसङ्क्षयात्  ॥ विप्_६,४।१७ ॥  
ततश्चापो हृतरसाज्योतिषं प्राप्नुवन्ति वै  ।  
अग्नावस्थे तु सलिले तेजसा सर्वतो वृते  ॥ विप्_६,४।१८ ॥  
स चाग्निः सर्वतो व्याप्य चादत्ते तज्जलं तथा  ।  
सर्वमापूर्यतेर्चिर्भिस् तदा जगदिदं शनैः  ॥ विप्_६,४।१९ ॥  
अर्चिर्भिः संवृते तस्मिंस्तिर्यगूर्ध्वमधस्तदा  ।  
ज्योतिषो ऽपि परं रूपं वायुरत्ति प्रभाकरम्  ॥ विप्_६,४।२० ॥  
प्रलीने च ततस्तस्मिन्वायुभूते ऽखिलात्मनि  ।  
प्रनष्टे रूपतन्मात्रे हृतरूपो विभावसुः  ॥ विप्_६,४।२१ ॥  
प्रशाम्यति तदाज्योतिर्वायुर्देधूयते महान्  ।  
निरा लोके तथा लोके वाय्ववस्थे च तेजसि  ॥ विप्_६,४।२२ ॥  
ततस्तु मूलमासाद्य वायुःसम्भवमात्मनः  ।  
ऊर्ध्वं चाधश् च तिर्यक्च दोधवीति दिशो दश  ॥ विप्_६,४।२३ ॥  
वायोरपि गुणं स्पर्शमाकाशो ग्रसते ततः  ।  
प्रशाम्यति ततो वायुः खं तु तिष्ठत्यनावृतम्  ॥ विप्_६,४।२४ ॥  
अरूपरसमस्पर्शमगन्धं न च मूर्तिमत्  ।  
सर्वमापूरयच्चैव सुमहात्तत्प्रकाशते  ॥ विप्_६,४।२५ ॥  
भूतेन्द्रियेषु युगपद्भूतादौ संस्थितेषु वै  ।  
अबिमानात्मको ह्येष भूतादिस्तामसःस्मृतः  ॥ विप्_६,४।२७ ॥  
भीतादिं ग्रसते चापि महान्वे बुद्धिलक्षणः  ॥ विप्_६,४।२८ ॥  
उर्वी महंश् च जगतः प्रतिन्तर्बाह्यतस् तथा  ॥ विप्_६,४।२९ ॥  
एवं सप्त महाबुद्धे क्रमात्प्रकृतयःस्मृताः  ।  
प्रत्याहारे तु ताःसर्वाः प्रविशन्ति परस्परम्  ॥ विप्_६,४।३० ॥  
येनेदमावृतं सर्वमण्डमप्सु प्रलीयते  ।  
सप्तद्वीपसमुद्रान्तं सप्तलोकं सपर्वतम्  ॥ विप्_६,४।३१ ॥  
उदकावरणं यत्तु ज्योतिषा पीयते तु तम्  ।  
ज्योतिर्वायौ लयं याति यात्याकाशे समीरमः  ॥ विप्_६,४।३२ ॥  
आकाशं चैव भूतादिर्ग्रसते तं तथा महान्  ।  
महान्तमेभिः सहितं प्रकृतिर्ग्रसते द्विज  ॥ विप्_६,४।३३ ॥  
गुमसाम्यमनुद्रिक्तमन्यूनं च महामुने  ।  
प्रोच्यते प्रकतिर्हेतुः प्रधानङ्कारणं परम्  ॥ विप्_६,४।३४ ॥  
इत्येषा प्रकृतिःसर्वा व्यक्ताव्यक्तस्वरूपिणी  ।  
व्यक्तस्वरूपमव्यक्ते तस्मान्मैत्रेय लीयते  ॥ विप्_६,४।३५ ॥  
एकः शुद्धो ऽक्षरो नित्यःसर्वव्यापी तथा पुमान्  ।  
सो ऽप्य् अंशःसर्वभूतस्य मैत्रेय परमात्मनः  ॥ विप्_६,४।३६ ॥  
न सन्ति यत्र सर्वेशे नामजात्यादिकल्पनाः  ।  
सत्तामात्रत्मके ज्ञेये ज्ञानात्मन्यात्मनः परे  ॥ विप्_६,४।३७ ॥  
तद्ब्रह्म परमं धाम परमात्मा स चेश्वरः  ।  
स विष्णुःसर्वमेवेदं यतो नावर्तते यतिः  ॥ विप्_६,४।३८ ॥  
प्रकृतिर्या मयाख्याता व्यक्ताव्यक्तस्वरूपिणी  ।  
पुरुषश्चाप्युभावेतौ लियते परमात्मनि  ॥ विप्_६,४।३९ ॥  
परमात्मा च सर्वेषामाधारः परमेश्वरः  ।  
विष्णुनामा स वेदेषु वेदान्तेषु च गीयते  ॥ विप्_६,४।४० ॥  
प्रवृत्तं च निवृत्तं च द्विविधङ्कर्म वैदिकम्  ।  
ताभ्यामुभाभ्यां पुरुषैः सर्वमूर्तिःस इज्यते  ॥ विप्_६,४।४१ ॥  
ऋग्यजुःसामभिर् मार्गैः प्रवृत्तेरिज्यते ह्यसौ  ।  
यज्ञेश्वरो यज्ञपुमान्पुरुषैः पुरुषोत्तमः  ॥ विप्_६,४।४२ ॥  
ज्ञानात्मा ज्ञानयोगेन ज्ञानमूर्तिः स चेज्यते  ।  
निवृत्ते योगिभिर् मार्गे विष्णुर्मुक्तिफलप्रदः  ॥ विप्_६,४।४३ ॥  
ह्रस्वदीर्घप्लुतैर् यत्तु किञ्चिद्वस्त्वभिधीयते  ।  
यच्च वाचामविषयं तत्सर्वं विष्णुरव्ययः  ॥ विप्_६,४।४४ ॥  
व्यक्तःस एव चाव्यक्तःस एव पुरुषोत्तमः  ।  
परमात्मा च विश्वात्मा विश्वरूपधरोहरिः  ॥ विप्_६,४।४५ ॥  
व्यक्ताव्यक्तात्मिका तस्मिन्प्रकृतिःसम्प्रलीयते  ।  
पुरुषश्चापि मैत्रेय व्यापिन्यव्याहतात्मनि  ॥ विप्_६,४।४६ ॥  
द्विपरार्धात्मकः कालः कथितो यो मया तव  ।  
तदहस्तस्य मैत्रेय विष्णोरीशस्य कथ्यते  ॥ विप्_६,४।४७ ॥  
व्यक्ते च प्रकृतौ लीने प्रकृत्यां पुरुषे तथा  ।  
तत्र स्थिते निशा चास्य तत्प्रमाणा महामुने  ॥ विप्_६,४।४८ ॥  
नैवाहस्तस्य न निशा नित्यस्य परमात्मनः  ।  
उपचारस्तथाप्येष तस्येशस्य द्विजोच्यते  ॥ विप्_६,४।४९ ॥  
इत्येष तव मैत्रेय कथितः प्राकृतो लयः  ।  
आत्यन्तिकमथो ब्रह्मन्निबोध प्रतिसञ्चरम्  ॥ विप्_६,४।५० ॥  
इति श्रीविष्णुमहापुराणे षष्ठांशे चतुर्थो ऽध्यायः (४)  
  
  
_____________________________________________________________  
  
  
श्रीपराशर उवाच  
आध्यात्मिकादि मैत्रेय ज्ञात्वा तापत्रयं बुधः  ।  
उत्पन्नज्ञानवैराग्यं प्राप्नोत्यात्यन्तिकं लयम्  ॥ विप्_६,५।१ ॥  
आध्यात्मिकोपि द्विविधः शरीरो मानसस् तथा  ।  
शरीरो बहुभिर् भेदैर् भिद्यते श्रुयतां च सः  ॥ विप्_६,५।२ ॥  
शिरोरोगप्रतिश्यायज्वरशूलभगन्दरैः  ।  
गुल्मार्शः श्वययुश्वासच्छर्द्यादिभिर् अनेकधा  ॥ विप्_६,५।३ ॥  
तथाक्षिरोगातीसारकुष्ठाङ्गामयसञ्ज्ञितैः  ।  
भिद्यते देहजस्तापो मानसं श्रोतुमर्हसि  ॥ विप्_६,५।४ ॥  
कामक्रोधभयद्वेषलोभमोहविषादजः  ।  
शोकासूयावमानेर्ष्यामात्सर्यादिमयस् तथा  ॥ विप्_६,५।५ ॥  
मानसो ऽपि द्विजश्रेष्ठ तापो भवति नैकधा  ।  
इत्येवमादिभिर् भेदैस् तापो ह्याध्यात्मिकः स्मृतः  ॥ विप्_६,५।६ ॥  
मृगपक्षिमनुष्याद्यैः पिशाचोरगराक्षसैः  ।  
सरीसृपाद्यैश् च नृणां जायते चाधिभौतिकः  ॥ विप्_६,५।७ ॥  
शीतवा तोष्णवार्षाबुबैद्युतादिसमुद्भवः  ।  
तापो द्विजवरश्रेष्ठैः कथ्यते चाधिदैविकः  ॥ विप्_६,५।८ ॥  
गर्भजन्मजराज्ञानमृत्युनारकजं तथा  ।  
दुःखं सहस्रशो भेदैर् भिद्यते मुनिसत्तम  ॥ विप्_६,५।९ ॥  
सुकुमारतनुर्गर्भे जन्तुर्बहुमलावृते  ।  
उल्वसंवेष्टितो भुग्नपृष्ठग्रीवास्थिसंहतिः  ॥ विप्_६,५।१० ॥  
अत्यम्लकटुतीक्ष्मोष्णलवणैर् मातृभोजनैः  ।  
अत्यन्ततापैर् अत्यर्थं वर्धमानातिवेदनः  ॥ विप्_६,५।११ ॥  
प्रसारणाकुञ्चनादौ नाङ्गानां प्रभुरात्मनः  ।  
शकृन्मूत्रमहापङ्कशायी सर्वत्र पीडितः  ॥ विप्_६,५।१२ ॥  
निरुच्छ्वासः सचैतन्यः स्मरञ् जन्मशतान्य् अथ  ।  
आस्ते गर्भे ऽतिदुःखेन निजकर्मनिबन्धनः  ॥ विप्_६,५।१३ ॥  
जायमानः पुरीषासृङ्मूत्रशुक्राविलाननः  ।  
प्राजापत्येन वातेन पीड्यमानास्थिबन्धनः  ॥ विप्_६,५।१४ ॥  
अधोमुखो वै क्रियते प्रबलैः सूतिमारुतैः  ।  
क्लेशान्निष्क्रान्तिमाप्नोति जठरान्मातुरातुरः  ॥ विप्_६,५।१५ ॥  
मुर्छामवाप्य महतीं संस्पृष्टो बाह्यवायुना  ।  
विज्ञानभ्रंशमाप्नोति जातश् च मुनिसत्तम  ॥ विप्_६,५।१६ ॥  
कण्टकैर् इव तुन्नाङ्गः क्रकचैर् इव दारितः  ।  
पूतिव्रणान्निपतितो धरण्यां क्रिमिको यथा  ॥ विप्_६,५।१७ ॥  
कण्डूयने ऽपि चाशक्तः परिवर्तेप्यनीश्वरः  ।  
स्नानपानादिकाहारम् अप्य् आप्नोति परेच्छया  ॥ विप्_६,५।१८ ॥  
अशुचिप्रस्तरे सुप्तः कीटद्रंशादिभिस् तथा  ।  
भक्ष्यमाणो ऽपि नैवैषां समर्थो विनिवारणे  ॥ विप्_६,५।१९ ॥  
जन्मदुःखान्यनेकानि जन्मनोनन्तरिणी च  ।  
बालभावे यदा प्नोति ह्याधिभौतादिकानि च  ॥ विप्_६,५।२० ॥  
अज्ञानतमसाच्छन्नो मूढान्तःकरणो नरः  ।  
न जानाति कुतः कोहं क्वाहं गन्ता किमात्मनः  ॥ विप्_६,५।२१ ॥  
केनबन्धेन बद्धोहं कारणं किमकारणम्  ।  
किं कार्यं किमकार्यं वा किं वाच्यं किं च नोच्यते  ॥ विप्_६,५।२२ ॥  
को धर्मः कश् च वाधर्मः कस्मिन्वर्ते ऽथ वा कथम्  ।  
किं कर्तव्यमकर्तव्यं किं वा किङ्गुणदोषवत्  ॥ विप्_६,५।२३ ॥  
एवं पशुसमैर् मुढैर् अज्ञानप्रभवं महत्  ।  
अवाप्यते नरैर् दुःखं शिश्रोदरपरायणैः  ॥ विप्_६,५।२४ ॥  
अज्ञानं तामसो भावः कार्यारम्भप्रवृत्तयः  ।  
अज्ञानिनां प्रवर्तन्ते कर्मलोपास्ततो द्विज  ॥ विप्_६,५।२५ ॥  
नरकं कर्मणां लोपात्फलमाहुर्मनीषिणः  ।  
तस्मादज्ञानिनां दुःखमिह चामुत्र चोत्तमम्  ॥ विप्_६,५।२६ ॥  
जराजर्जरदेहश् च शिथिलावयवः पुमान्  ।  
विचलच्छीर्णदशनो वलिस्नायुशिरावृतः  ॥ विप्_६,५।२७ ॥  
दूरप्रनष्टनयनो व्योमान्तर्गततारकः  ।  
नासाविवलनिर्यातलोमपुञ्जश्चलद्वपुः  ॥ विप्_६,५।२८ ॥  
प्रकटीभूतसर्वास्थिर्नतपृष्ठास्थिसंहतिः  ।  
उत्सन्नजठराग्नित्वाद् अल्पाहारो ऽप्लचेष्टितः  ॥ विप्_६,५।२९ ॥  
कृच्छ्राच्चङ्क्रमणोत्थानशयनासनचेष्टितः  ।  
मन्दीभवच्छ्रोत्रनेत्रःस्रवल्लालाविलाननः  ॥ विप्_६,५।३० ॥  
अनायत्तैः समस्तैश् च करणेर्मरणोन्मुखः  ।  
तत्क्षणेप्यनुभूतानामस्मर्तऽखिलवस्तुनाम्  ॥ विप्_६,५।३१ ॥  
सकृदुच्चारिते वाक्ये समुद्भूत महाश्रमः  ।  
श्वासकाशसमुद्भूतमहायासप्रजागरः  ॥ विप्_६,५।३२ ॥  
अन्येनोत्थाप्यते ऽन्येन तथा संवेश्यते जरी  ।  
भृत्यात्मपुत्रदाराणामवामानास्पदी कृतः  ॥ विप्_६,५।३३ ॥  
प्रक्षीणाखिलशौचश् च विहाराहारसस्पृहः  ।  
हास्यः परिजनस्यापि निर्विण्णाशेषबान्धवः  ॥ विप्_६,५।३४ ॥  
अनुभूतमिवान्यस्मिञ्जन्मन्यात्मविचेष्टितम्  ।  
संस्मरन्यौवने दीर्घं निश्वसत्यभितापितः  ॥ विप्_६,५।३५ ॥  
एवमादीनि दुःखानि जरायामनुबूय वै  ।  
मरणे यानि दुःखानि प्राप्नोति शृणुतान्यपि  ॥ विप्_६,५।३६ ॥  
श्लथद्ग्रीवाङ्घ्रिहस्ते ऽथ व्याप्तो वेपथुना भृशम्  ।  
मुहुर्ग्लानिः परवशो मुहुर्ज्ञानलवान्वितः  ॥ विप्_६,५।३७ ॥  
हिरण्यधान्यतनयभार्याभृत्यगृहादिषु  ।  
एते कथं भविष्यन्तीत्यतीव ममताकुलः  ॥ विप्_६,५।३८ ॥  
मर्मभिद्भिर् भहारोगैः क्रकचैर् इव दारुणैः  ।  
शरैर् इवान्तकस्योग्रैश् छद्यमानासुबन्धनः  ॥ विप्_६,५।३९ ॥  
परिवर्तितताराक्षो हस्तपादं मुहुः क्षिपन्  ।  
संशुष्यमाणताल्वोष्ठपुटो घुरघुरायते  ॥ विप्_६,५।४० ॥  
निरुद्धकण्ठो दोषौघैर् उदानश्वसापीडितः  ।  
तापेन महता व्याप्तस्तृषा चार्तस् तथा क्षुधा  ॥ विप्_६,५।४१ ॥  
क्लेशादुत्क्रान्तिमाप्नोति यमकिङ्करपीडितः  ।  
ततश् च यातनादेहं क्लेशेन प्रतिपद्यते  ॥ विप्_६,५।४२ ॥  
एतान्यन्यानि चोग्राणि दुःखानि मरणे नृणाम्  ।  
शृणुष्व नरके यानि प्राप्यन्ते पुरुषैर् मृतैः  ॥ विप्_६,५।४३ ॥  
याम्यकिङ्करपाशादिग्रहणं दण्डताडनम्  ।  
यमस्य दर्शनं चोग्रमुग्रमार्गविलोकनम्  ॥ विप्_६,५।४४ ॥  
करम्भवालुकावह्नियन्त्रशस्त्रासिभीषणे  ।  
प्रत्येकं नरकेयाश् च यातना द्विज दुःसहाः  ॥ विप्_६,५।४५ ॥  
क्रकचैः पाट्यमानानां मूषायां चापि दह्यताम्  ।  
कुठारैः कृत्यमानानां भूमौ चापि निखन्यताम्  ॥ विप्_६,५।४६ ॥  
शूलेष्वारोप्यमाणानं व्याघ्रवक्त्रे प्रवेश्यताम्  ।  
गृध्रैः सम्भक्ष्यमाणानां द्वीपिभिश्चोपभूज्यताम्  ॥ विप्_६,५।४७ ॥  
क्वाथ्यतां तैलमध्ये च क्लिद्यतां क्षारकर्दमे  ।  
उच्चान्निपात्यमानानां क्षिप्यतां क्षेपयन्त्रकैः  ॥ विप्_६,५।४८ ॥  
नरके यानि दुःखानि पापहेतूद्भवानि वै  ।  
प्राप्यन्ते नारकैर् विप्र तेषां सङ्ख्या न विद्यते  ॥ विप्_६,५।४९ ॥  
न केवलं द्विजश्रेष्ठ नरके दुःखपद्धतिः  ।  
स्वगम्पि पातभीतस्त क्षयिष्णोर्नास्ति निर्वृतिः  ॥ विप्_६,५।५० ॥  
पुनश् च गर्भे भवति जायते च पुनः पुनः  ।  
गर्भे विलीयते भूयो जायमानो ऽस्तमेति वै  ॥ विप्_६,५।५१ ॥  
जातमात्रश् च म्रियते बालभावे ऽथ यौवने  ।  
मध्यमं वा वयः प्राप्य वार्धके वाथ वा मृतिः  ॥ विप्_६,५।५२ ॥  
यावज्जीवति तावच्च दुःखैर् नानाविधैः प्लुतः  ।  
तं तु कारणपक्ष्मौघैर् आस्ते कार्पासबीजवत्  ॥ विप्_६,५।५३ ॥  
द्रव्यनाशे तथोत्पत्तौ पालने च सदा नृणाम्  ।  
भवन्त्यनेकदुःखानि तथैवेष्टविपत्तिषु  ॥ विप्_६,५।५४ ॥  
यद्यत्प्रीतिकरं पुंसां वस्तु मैत्रेय जायते  ।  
तदेव दुःखवृक्षस्य बीजत्वमुपगच्छति  ॥ विप्_६,५।५५ ॥  
कलत्रपुत्रमित्रार्थगृहक्षेत्रधनादिकैः  ।  
क्रियते न तथा भूरि सुखं पुंसां यथा सुखम्  ॥ विप्_६,५।५६ ॥  
इति संसारदुःखार्कतापतापितचेतसाम्  ।  
विमुक्तिपादपच्छायामृते कुत्र सुखं नृणाम्  ॥ विप्_६,५।५७ ॥  
तदस्य त्रिविधस्तऽपि दुःखजातस्य वै मम  ।  
गर्भजन्मजराद्येषु स्थानेषु प्रभविष्यतः  ॥ विप्_६,५।५८ ॥  
निरस्तातिशयाह्लादसुखभावैकलक्षणा  ।  
भेषजं भगवत्प्राप्तिरेकान्तात्यन्तिकी मता  ॥ विप्_६,५।५९ ॥  
तस्मात् तत्प्राप्तये यत्नः कर्तव्यः पण्डितैर् नरैः  ।  
तत्प्राप्तिहेतुर्ज्ञानं च कर्म चोक्तं महामुने  ॥ विप्_६,५।६० ॥  
आगमोत्थं विवेकाच्च द्विधा ज्ञानं तद् उच्यते  ।  
शब्दब्रह्मागममयं परं ब्रह्म विवेकजम्  ॥ विप्_६,५।६१ ॥  
अन्धं तम इवाज्ञानं दीपवच्चेन्द्रियोद्भवम्  ।  
यथा सूर्यस् तथा ज्ञानं यद्विप्रर्षे विवेकजम्  ॥ विप्_६,५।६२ ॥  
मनुरप्याह वेदार्थं स्मृत्वा यन्मुनिसत्तम  ।  
तदेतच्छ्रूयतामत्र सम्बन्धे गदतो मम  ॥ विप्_६,५।६३ ॥  
द्वे ब्रह्मणी वेदितव्ये शब्दब्रह्म परं च यत्  ।  
शब्दब्रह्मणि निष्णातः परं ब्रह्माधिगच्छति  ॥ विप्_६,५।६४ ॥  
द्वे वै विद्ये वेदितव्ये इति चाथर्वणी श्रुतिः  ।  
परया त्वक्षरप्राप्तिरृग्वेदादिमयापरा  ॥ विप्_६,५।६५ ॥  
यत् तद् अव्यक्तम् अजरम् अचिन्त्यम् अजम् अव्ययम्  ।  
अनिर्देश्यमरूपं च पाणिपादाद्यसंयुतम्  ॥ विप्_६,५।६६ ॥  
विभु सर्वगतं नित्यं भूतयोनिरकारणम्  ।  
व्याप्य व्याप्तं यतः सर्वं यद् वै पश्यन्ति सूरयः  ॥ विप्_६,५।६७ ॥  
तद्ब्रह्म तत्परं धाम तद् ध्येयं मोक्षकाङ्क्षिभिः  ।  
श्रुतिवाक्योदितं सूक्ष्मं तद्विष्णोः परमं पदम्  ॥ विप्_६,५।६८ ॥  
तदेव भगवद्वाच्यं स्वरूपं परमात्मनः  ।  
वाचको भगवच्छब्दस्तस्याद्यस्वाक्षयात्मनः  ॥ विप्_६,५।६९ ॥  
एवं निगदितार्थस्त तत्तत्त्वं तस्य तत्त्वतः  ।  
ज्ञायते येन तज्ज्ञानं परमन्यत्त्रयीमयम्  ॥ विप्_६,५।७० ॥  
अशब्दगोचरस्यापि तस्य वै ब्रह्मणो द्विज  ।  
पूजायां भगवच्छब्दः क्रियते ह्युपचारतः  ॥ विप्_६,५।७१ ॥  
शुद्धे महाविभूत्वाख्ये परे ब्रह्मणि शब्दिते  ।  
मैत्रेय भगवच्छब्दःसर्वकारणकारणे  ॥ विप्_६,५।७२ ॥  
सम्भर्तेति तथा भर्ता भकारोर्थद्वयान्वितः  ।  
नेता गमयता स्रष्टा गकारार्थस् तथा मुने  ॥ विप्_६,५।७३ ॥  
ऐश्वर्यस्य समग्रस्य वीर्यस्य यशसः श्रियः  ।  
ज्ञानवैराग्ययोश्चैव षण्णां भग इतीरणा  ॥ विप्_६,५।७४ ॥  
वसन्ति तत्र भूतानि भूतात्मन्यखिलात्मनि  ।  
स च भूतेष्वशेषेषु वकारार्थस्ततो ऽव्ययः  ॥ विप्_६,५।७५ ॥  
एवमेष महाञ्छब्दो मैत्रेय भगवानिति  ।  
परमब्रह्मभूतस्य वासुदेवस्य नान्यगः  ॥ विप्_६,५।७६ ॥  
तत्र पूज्यपदार्थोक्तिपरिभाषासमन्वितः  ।  
शब्दो ऽयं नोपचारेण त्वन्यत्र ह्य् उपचारतः  ॥ विप्_६,५।७७ ॥  
उत्पत्तिं प्रलयं चैव भूतानामागतिं गतिम्  ।  
वेत्ति विद्यामाविद्यां च स वाच्यो भगवानिति  ॥ विप्_६,५।७८ ॥  
ज्ञानशक्तिबलैश्वयवीर्यतेजांस्यशेषतः  ।  
भगवच्छब्दवाच्याति विना हेयैर् गुणादिभिः  ॥ विप्_६,५।७९ ॥  
सर्वाणि तत्र भूतानि वसान्ति परमात्मनि  ।  
भूतेषु च स सर्वात्मा वासुदेवस्ततः स्मृतः  ॥ विप्_६,५।८० ॥  
खाण्डिक्यजनकायाह पृष्टः केशिध्वजः पुरा  ।  
नाभव्याख्यामनन्तस्य वासुदेवस्य तत्त्वतः  ॥ विप्_६,५।८१ ॥  
भूतेषु वसते स्ॐऽतर्वसन्त्यत्र च तानि यत्  ।  
धाता विधाता जगतां वासुदेवस्ततः प्रभुः  ॥ विप्_६,५।८२ ॥  
स सर्वभूतप्रकृतिं विकारान्गुणादिदोशांश् च मुने व्यतीतः  ।  
अतीतसर्वावरणोखिलात्मा तेनास्तृतं यद्भुवनान्तराले  ॥ विप्_६,५।८३ ॥  
समस्तकल्याणगुणात्मको ऽसौ स्वशक्तिलेशावृतभूतवर्गः  ।  
इच्छागृहीताभिमतोरुदेहःसंसाधिताशेषजगद्वितो यः  ॥ विप्_६,५।८४ ॥  
तेजोबलैश्वर्यमहावबोध सुवीर्यशक्त्यादिगुणैकराशिः  ।  
परः पराणां सकला न यत्र क्लेशादयःसन्ति परावरेशे  ॥ विप्_६,५।८५ ॥  
स ईश्वरो व्यष्टिसमष्टिरूपो व्यक्तस्वरूपः  ।  
सर्वेश्वरःसर्वदृक् सर्वविच्च समस्तशक्तिः परमेश्वराख्यः  ॥ विप्_६,५।८६ ॥  
सञ्ज्ञायते येन तदस्तदोषं शुद्धं परं निर्मलमेकरूपम्  ।  
सन्दृश्यते वाप्यवगम्यते वा तज्ज्ञानमज्ञानमतोन्यदुक्तम्  ॥ विप्_६,५।८७ ॥  
इति श्रीविष्णुमहापुराणे षष्ठांशे पञ्चमो ऽध्यायः (५)  
  
  
_____________________________________________________________  
  
  
श्रीपराशर उवाच  
स्वाध्यायसंयमाभ्यां स दृश्यते पुरुषोत्तमः  ।  
तत्प्राप्तिकारणं ब्रह्म तद् एतद् इति पठ्यते  ॥ विप्_६,६।१ ॥  
स्वाध्यायाध्योगमासीत योगात्स्वाध्यायमावसेत्  ।  
स्वाध्याययोगसम्पत्त्या परमात्मा प्रकाशते  ॥ विप्_६,६।२ ॥  
तदीक्षणाय स्वाध्यायश्चक्षुर्योगस् तथा परम्  ।  
न मां स चक्षुषा द्रष्टुं ब्रह्मभूतःस शक्यते  ॥ विप्_६,६।३ ॥  
मैत्रेय उवाच  
भगवंस्तमहं योगं ज्ञातुमिच्छामि तं वद  ।  
ज्ञाते यत्राखिलाधारं पश्येयं परमेश्वरम्  ॥ विप्_६,६।४ ॥  
श्रीपराशर उवाच  
यथा केशिध्वजः प्राह खाण्डिक्याय महात्मने  ।  
नजकाय पुरा योग तमहं कथयामि ते  ॥ विप्_६,६।५ ॥  
मैत्रेय उवाच  
खाण्डिक्य को ऽभवद्ब्रह्मन्को वा केशिध्वजः कृती  ।  
कथं तयोश् च संवादो योगसम्बन्धकारणात्  ॥ विप्_६,६।६ ॥  
श्रीपराशर उवाच  
धर्मध्वजो वै जनक स्तस्य पुत्रो ऽमितध्वजः  ।  
कृतध्वजश् च नाम्नासीत्सदाध्यात्मरतिर्नृपः  ॥ विप्_६,६।७ ॥  
कृतध्वजस्य पुत्रो ऽभूत्ख्यातः केशिध्वजो नृपः  ।  
पुत्रोमितध्वजस्यापि खाण्डिक्यजनको ऽभवत्  ॥ विप्_६,६।८ ॥  
कर्ममार्गेण खाण्डिक्यः पृतिव्यामभवत्पतिः  ।  
केशिध्वजो ऽप्यतीवासीदात्मविद्याविशारदः  ॥ विप्_६,६।९ ॥  
तावुभावपि चैवास्तां विजिगीषू परस्परम्  ।  
केशिध्यजेन खाण्डिक्यःस्वराज्यादवरोपितः  ॥ विप्_६,६।१० ॥  
पुरोधसा मन्त्रिभिश् च समवेतो ऽल्पसाधनः  ।  
राज्यान्निराकृतःसो ऽथ दुर्गारण्यचरो ऽभवत्  ॥ विप्_६,६।११ ॥  
इयाह सो ऽपि सुबहून्यज्ञाञ्ज्ञानव्यपाश्रयः  ।  
ब्रह्मविद्यामधिष्ठाय तर्त्तु मृत्युमविद्यया  ॥ विप्_६,६।१२ ॥  
एकदा वर्त्तमानस्य यागो योगविदां वर  ।  
घर्मधेनुं जघानोग्रः शार्दुलो विजने वने  ॥ विप्_६,६।१३ ॥  
ततो राजा हतां श्रुत्वा धनुं व्याघ्रेण चर्त्विजः  ।  
प्रायश्चितं स पप्रच्छ किमत्रेति विधीयताम्  ॥ विप्_६,६।१४ ॥  
तेप्यूचुर्न वयं विद्म कशेरुः पृच्छतामिति  ।  
कशेरुरपि तेनोक्तस्तथैव प्राह भार्गवम्  ॥ विप्_६,६।१५ ॥  
शुनकं पृच्छ राजैन्द्र नाहं वेद्मि स वेत्स्यति  ।  
स गत्वा कमपृच्छच्च सो ऽप्य् आह शृणु यन्मुने  ॥ विप्_६,६।१६ ॥  
न केशरुर्न चैवाहं न चैकःसाम्प्रतं भुवि  ।  
वेत्त्येक एव त्वच्छत्रुः खाण्डिक्यो यो जितस्त्वया  ॥ विप्_६,६।१७ ॥  
स चाह तं व्रजाम्येष प्रष्टुमात्मरीपुं मुने  ।  
प्राप्त एव महायज्ञो यदि मां स हनिष्यति  ॥ विप्_६,६।१८ ॥  
प्रायश्चित्तमशेषेण स चेत्पृष्टो वदिष्यति  ।  
ततश्चाविकलो योगो मुनिश्रेष्ठ भविष्यति  ॥ विप्_६,६।१९ ॥  
श्रीपराशर उवाच  
इत्युक्त्वा रथमारुह्य कृष्णाजिनधरो नृपः  ।  
वनं जगाम यत्रास्ते स खाण्डिक्यो महामतिः  ॥ विप्_६,६।२० ॥  
तमापतन्तमालोक्य खाण्डिक्यो रिपुमात्मनः  ।  
प्रोवाच क्रोधताम्राक्षःसमारोपितकार्मुकः  ॥ विप्_६,६।२१ ॥  
खाण्डिक्य उवाच  
कृष्णाजिनं त्वं कवचमाबध्यास्मान्हनिष्यसि  ।  
कृष्णाजिनधरे वेत्सि न मयि प्रहरिष्यति  ॥ विप्_६,६।२२ ॥  
मृगाणां वद पृष्ठेषु मूढ कृष्णाजिनं न किम्  ।  
येषां मया त्वाय चोग्राः प्रहिताः शितसायकाः  ॥ विप्_६,६।२३ ॥  
स त्वामहं हनिष्यामि न मे जीवन्विमोक्ष्यसे  ।  
आतताय्यसि दुर्बुद्धे मम राज्यहरो रिपुः  ॥ विप्_६,६।२४ ॥  
केशिध्वज उवाच  
खाण्डिक्य संशयं प्रष्टुं भवन्तमहामागतः  ।  
न त्वां हन्तुं विचार्यैतत्कोपं बाणं विमुञ्च वा  ॥ विप्_६,६।२५ ॥  
श्रीपराशर उवाच  
ततःस मन्त्रिभिः सार्धमेकान्ते सपुरोहितः  ।  
मन्त्रयामास खाण्डिक्यःसर्वैर् एव महामतिः  ॥ विप्_६,६।२६ ॥  
तमूचुर्मत्रिणो वध्यो रिपुरेष वशं गतः  ।  
हते ऽस्मिन् पृथिवी सर्वा तव वश्या भविष्यति  ॥ विप्_६,६।२७ ॥  
खाण्डिक्यश्चाह तान्सर्वानेवमेतन्न संशयः  ।  
हतेस्मिन्पृतिवी सर्वा मम वश्या भविष्यति  ॥ विप्_६,६।२८ ॥  
परलोकजयस्तस्य पृथिवी सकला मम  ।  
न हन्मि चेल्लोकजयो मम तस्य वसुन्धरा  ॥ विप्_६,६।२९ ॥  
नाहं मन्ये लोकजयादधिका स्याद्वसुन्धरा  ।  
परलोकजयो ऽनन्तःस्वल्पकालो महीजयः  ॥ विप्_६,६।३० ॥  
तस्मान्नैनं हनिष्यामि यत्पृच्छति वदामि तत्  ॥ विप्_६,६।३१ ॥  
श्रीपराशर उवाच  
ततस्तमब्युपेत्याह खाण्डिक्यजनको रिपुम्  ।  
प्रष्टव्यं यत्त्वाय सर्वं तत्पृच्छस्व वदाम्यहम्  ॥ विप्_६,६।३२ ॥  
श्रीपराशर उवाच  
ततः सर्वं यथावृत्तं घर्मधेनुवधं द्विज  ।  
कथांयत्वा स पप्रच्छ प्रायश्तित्तं हि तद्गतम्  ॥ विप्_६,६।३३ ॥  
स चाचष्ट यथान्यायं द्विज केशिध्वजाय तत्  ।  
प्रायश्चित्तमशेषेण यद्धै तत्र विधीयते  ॥ विप्_६,६।३४ ॥  
विदितार्थःस तेनैव ह्यनुज्ञातो महात्मना  ।  
यागभूमिम् उपागम्य चक्रे सर्वाः क्रियाः क्रमात्  ॥ विप्_६,६।३५ ॥  
क्रमेण विधिवद्यागं नीत्वा सो ऽवभृथाप्लुतः  ।  
कृतकृत्यस्ततो भूत्वा चिन्तयामास पार्थिवः  ॥ विप्_६,६।३६ ॥  
पूजिताश् च द्विजाःसर्वे सदस्या मानिता मया  ।  
तथैवार्थिजनो ऽप्य् अर्थैर् यो ऽर्जितो ऽभिमतैर् मया  ॥ विप्_६,६।३७ ॥  
यथार्हमस्य लोकस्य मया सर्वं विचेष्टितम्  ।  
अनिष्पन्नक्रियं चेतस्तथापि मम किं यथा  ॥ विप्_६,६।३८ ॥  
इत्थं सञ्चिन्तयन्नैव सस्मार स महीपतिः  ।  
खाण्डिक्याय न दत्तेति मया वै गुरुदक्षिणा  ॥ विप्_६,६।३९ ॥  
स जगाम तदा भूयो रथमारुह्य पार्थिवः  ।  
मैत्रेय दुर्गगहनं खाण्डिक्यो यत्र संस्थितः  ॥ विप्_६,६।४० ॥  
खाण्डिक्यो ऽपि पुनर्दृष्ट्वा तमायान्तं धृतायुधम्  ।  
तस्थौ हन्तुं कृतमतिस्तमाह स पुनर्नृपः  ॥ विप्_६,६।४१ ॥  
भो नाहं ते ऽपराधाय प्राप्तः खाण्डिक्य मा क्रुद्धाः  ।  
गुरोर्निक्रयदानाय मामवेहि त्वमागतम्  ॥ विप्_६,६।४२ ॥  
निष्पादितो मया यागः सम्यक्त्वदुपदेशतः  ।  
सो ऽहं ते दातुमिच्छामि वृणीष्व गुरुदक्षिणाम्  ॥ विप्_६,६।४३ ॥  
श्रीपराशर उवाच  
भूयस्य मन्त्रिभिः सार्धं मन्त्रयामास पार्थिवः  ।  
गुरुनिष्क्रयकामो ऽयं किं मया प्रार्थ्यतामिति  ॥ विप्_६,६।४४ ॥  
तमूचुर्मत्रिणो राज्यमशंषं प्रार्थ्यतामयम्  ।  
शत्रिभिः प्रार्थ्यते राज्यमना यासितसैनिकैः  ॥ विप्_६,६।४५ ॥  
प्रहस्य तानाह नृपःस खाण्डिक्यो महामतिः  ।  
स्वल्पकालं महीपाल्यं मादृशैः प्रार्थ्यते कथम्  ॥ विप्_६,६।४६ ॥  
एवमेतद्भवन्तो ऽत्र ह्यर्थसाधनमन्त्रिणः  ।  
परमार्थः कथं को ऽत्र यूयं नात्र विचक्षणाः  ॥ विप्_६,६।४७ ॥  
श्रीपराशर उवाच  
इत्युक्त्वा समुपेत्यैनं स तु केशिध्वजं नृपः  ।  
उवाच किमवश्यं त्वं ददासि गुरुदक्षिणाम्  ॥ विप्_६,६।४८ ॥  
बाढमित्येव तेनोक्तः खाण्डिक्यस्तमथाब्रवीत्  ।  
भवानद्यात्म विज्ञानपरमार्थविचक्षणः  ॥ विप्_६,६।४९ ॥  
यदि चेद्दीयते मह्यं भवता गुरुनिष्क्रयः  ।  
तत्क्लेशप्रशमायालं यत्कर्म तदुदीरय  ॥ विप्_६,६।५० ॥  
इति श्रीविष्णुमहापुराणे षष्ठांशे षष्ठोध्यायः (६)  
  
  
_____________________________________________________________  
  
  
केशिध्वज उवाच  
न प्रार्थितं त्वया कस्मादस्मद्राज्यमकण्टकम्  ।  
राज्यलाभाद्विना नान्यत्क्षत्रियाणा मतिप्रियम्  ॥ विप्_६,७।१ ॥  
खाण्डिक्य उवाच  
केशिध्वज निबोध त्वं मया न प्रार्थितं यतः  ।  
राज्यमेतदशेषं ते यत्र गृध्नन्त्यपण्डिताः  ॥ विप्_६,७।२ ॥  
क्षत्रियाणामयं धर्मो यत्प्रजापरिपालनम्  ।  
वधश् च धर्मयुद्धेन स्वराज्यपरिपन्थिनाम्  ॥ विप्_६,७।३ ॥  
तत्राशक्तस्य मे दोषो नैवास्त्यपहृते त्वया  ।  
बन्धायैव भवत्येषा ह्यविद्याप्यक्रमोज्झिता  ॥ विप्_६,७।४ ॥  
अल्पोपभोगलिप्सार्थम् इयं राज्यस्पृहा मम  ।  
अन्येषां दोषज सैव धर्मं वै नानुरुध्यते  ॥ विप्_६,७।५ ॥  
न याच्ञा क्षत्रबन्धूनां धर्मयैतत्सतां मतम्  ।  
अतो न याचितं राज्यमविद्यान्तर्गतं तव  ॥ विप्_६,७।६ ॥  
राज्ये गृध्नन्त्यविद्वांसो ममत्वाहृतचेतसः  ।  
अहम्मानमहापानमदमत्ता न मादृशाः  ॥ विप्_६,७।७ ॥  
श्रीपराशर उवाच  
प्रहृष्टःसाध्विति ततः प्राह केशिध्वजो नृपः  ।  
खाण्डिक्यजनकं प्रीत्या श्रूयतां वचनं मम  ॥ विप्_६,७।८ ॥  
केशिध्वज उवाच  
अहं ह्यविद्यया कृत्युं तर्तुकामः करोमि वै  ।  
राज्यं यागांश् च विविधान्योगैः पुण्यक्षयं तथा  ॥ विप्_६,७।९ ॥  
तदिदं ते मनो दिष्ट्या विवेकैश्वर्यतां गतम्  ।  
तच्छ्रूयतामविद्यायाःस्वरूपं कुलनन्दन  ॥ विप्_६,७।१० ॥  
अनात्मन्यात्मबुद्धिर्या चास्वे स्वमिति या मतिः  ।  
संसारतरुसम्भूतिबीजमेतद्द्विधा स्थितम्  ॥ विप्_६,७।११ ॥  
पञ्चभूतात्मके देहे देही मोहतमोवृतः  ।  
अहं ममैतदित्युच्चैः कुरुते कुमतिर्मतिम्  ॥ विप्_६,७।१२ ॥  
आकाशवाय्वग्निजलपृथिवीभ्यः पृथक् स्थिते  ।  
आत्मन्यात्ममयं भावं कः करोति कलेवरे  ॥ विप्_६,७।१३ ॥  
कलेवरोपभोग्यंहि गृहक्षेत्रादिकं च कः  ।  
अदेहे ह्यात्मनि प्राज्ञे ममेदमिति मन्यते  ॥ विप्_६,७।१४ ॥  
इत्थं च पुत्त्रपौत्त्रेषु तद्देहोत्पादितेषु कः  ।  
करोति पण्डितःस्वाम्यमनात्मनि कलेवरे  ॥ विप्_६,७।१५ ॥  
सर्वं देहोपभोगाय कुरुते कर्म मानवः  ।  
देहश्चान्यो यदा पुंसस्तदा बन्धाय तत्परम्  ॥ विप्_६,७।१६ ॥  
मृण्मयं हि यथा गेहं लिप्यते वै मृदम्भसा  ।  
पार्थिवो ऽयं तथा देहो मृदम्ब्वालेपनस्थितः  ॥ विप्_६,७।१७ ॥  
पञ्जभूतत्मकैर् भोगोः पञ्चभूतात्मकं वपुः  ।  
आप्यायते यदि ततः पुंसो भोगो ऽत्र किं कृतः  ॥ विप्_६,७।१८ ॥  
अनेकजन्मसाहस्रीं संसारपदवीं व्रजन्  ।  
मोहश्रमं प्रयातो ऽसौ वासनरेमुकुण्ठितः  ॥ विप्_६,७।१९ ॥  
प्रक्षाल्यते यदा सोस्य रेणुज्ञानोष्णवारिणा  ।  
तदा संसारपान्थस्य याति मोहश्रमः शमम्  ॥ विप्_६,७।२० ॥  
मोहश्रमे शमं याते स्वस्थान्तःकरणः पुमान्  ।  
अनन्यातिशयाबाधं परं निर्वाणमृच्छति  ॥ विप्_६,७।२१ ॥  
निर्वाणमय एवायम् आत्मा ज्ञानमयो ऽमलः  ।  
दुःखाज्ञानमया धर्माः प्रकृतेस् ते तु नात्मनः  ॥ विप्_६,७।२२ ॥  
जलस्य नाग्निसंसर्गस्थालीसङ्गात्तथापि हि  ।  
शब्दोद्रेकादिकान्धर्मांस्तत्करोति यथा नृप  ॥ विप्_६,७।२३ ॥  
तथात्मा प्रकृतेःसङ्गादहम्मानादिदूषितः  ।  
भजते प्राकृतान् धर्मान् अन्यस् तेभ्यो हि सो ऽव्ययः  ॥ विप्_६,७।२४ ॥  
तदेतत्कथितं बीजमविद्याया मया तव  ।  
क्लेशानां च क्षयकरं योगादन्यन्न विद्यते  ॥ विप्_६,७।२५ ॥  
खाण्डिक्य उवाच  
तं ब्रवीहि महाभाग योगं योगविदुत्तम  ।  
विज्ञातयोगशास्त्रार्थस्त्वमस्यां निमिसन्ततौ  ॥ विप्_६,७।२६ ॥  
केशिध्वज उवाच  
योगस्वरूपं खाण्डिक्य श्रूयतां गदतो मम  ।  
यत्र स्थितो न च्यवते प्राप्य ब्रह्मलयं मुनिः  ॥ विप्_६,७।२७ ॥  
मन एव मनुष्याणां कारणं बन्धमोक्षयोः  ।  
बन्धाय विषयासङ्गि मुक्त्यै निर्विषयं मनः  ॥ विप्_६,७।२८ ॥  
विषयेभ्यः समाहृत्य विज्ञानात्मामनो मुनिः  ।  
चिन्तयेन्मुक्तये तेन ब्रह्मभूतं परेश्वरम्  ॥ विप्_६,७।२९ ॥  
आत्मभावं नयत्येनं तद्बह्य ध्यायिनं मुनिम्  ।  
विकार्यमात्मनः शक्त्या लोहमाकर्षको यथा  ॥ विप्_६,७।३० ॥  
आत्मप्रयत्नसापेक्षा विशिष्टा या मनोगतिः  ।  
तस्य ब्रह्मणि संयोगो योग इत्यभिधीयते  ॥ विप्_६,७।३१ ॥  
एवमत्यन्तवैशिष्ट्ययुक्तधर्मोपलक्षणः  ।  
यस्य योगःस वै योगी मुमुक्षुरभिधीयते  ॥ विप्_६,७।३२ ॥  
योगयुक् प्रथमं योगी युञ्जानो ह्यभिधीयते  ।  
विनिष्पन्नसमाधिस्तु परं ब्रह्मोपलब्धिमान्  ॥ विप्_६,७।३३ ॥  
यद्यन्तरायदोषेण दूष्यते चास्य मानसम्  ।  
जन्मान्तरैर् अभ्यसतो मुक्तिः पुर्वस्य जायते  ॥ विप्_६,७।३४ ॥  
विनिष्पन्नसमाधिस्तु मुक्तिं तत्रैव जन्मनि  ।  
प्राप्नोति योगी योगाग्निदग्धकर्मचयो ऽचिरात्  ॥ विप्_६,७।३५ ॥  
ब्रह्मचर्यमहिंसां च सत्यास्तेयापरिग्रहान्  ।  
सेवेत योगी निष्कामो योग्यतां स्वमनो नयन्  ॥ विप्_६,७।३६ ॥  
स्वाध्यायशौचसन्तोषतपांसि नियतात्मवान्  ।  
कुर्वीत ब्रह्मणि तथा परस्मिन्प्रवणम्मनः  ॥ विप्_६,७।३७ ॥  
एते यमाःसनियमाः पञ्च पञ्च च कीर्तिताः  ।  
विशिष्टफलदाः काम्या निष्कामानां विमुक्तिदाः  ॥ विप्_६,७।३८ ॥  
एकं भद्रासनादीनां समास्थाय गुणैर् युतः  ।  
यमाख्यैर् नियमाख्यैश् च युञ्जीत नियतो यतिः  ॥ विप्_६,७।३९ ॥  
प्राणाख्यमनिलं वश्यमभ्यासात्कुरुते तु यत्  ।  
प्राणायामःसविज्ञेयःसबीजो ऽबीज एव च  ॥ विप्_६,७।४० ॥  
परस्परेणाभिभवं प्राणापानौ यथानिलौ  ।  
कुरुतःसद्विधानेन तृतीयःसंयमात्तयोः  ॥ विप्_६,७।४१ ॥  
तस्य चालम्बनवतः स्थूलरूपं द्विजोत्तम  ।  
आलम्बनमनन्तस्य योगिनो ऽभ्यसतः स्मृतम्  ॥ विप्_६,७।४२ ॥  
शब्दादिष्वनुरक्तानि निगृह्याक्षाणि योगवित्  ।  
कुर्याच्चित्तानुकारीणि प्रत्याहारपरायणः  ॥ विप्_६,७।४३ ॥  
वश्यता परमा तेन जायतेति चलात्मनाम्  ।  
इन्द्रियाणामवश्यैस् तैर् न योगी योगसाधकः  ॥ विप्_६,७।४४ ॥  
प्राणयामेन पवने प्रत्याहारेण चेन्द्रिये  ।  
वशीकृते ततः कुर्यात्स्थितं चेतः शुभाश्रये  ॥ विप्_६,७।४५ ॥  
खाडिक्य उवाच  
कथ्यतां मे महाभागा चेतसो यः शुभाश्रयः  ।  
यदाधारमशेषं तद्धन्ति दोषमलोद्भवम्  ॥ विप्_६,७।४६ ॥  
केशिध्वाज उवाच  
आश्रयश्चेतसो ब्रह्म द्विधा तच्चस्वभावतः  ।  
भूप मूर्तममूर्तं च परं चापरमेव च  ॥ विप्_६,७।४७ ॥  
त्रिविधा भावना भूप विश्वमेतन्निबोधताम्  ।  
ब्रह्माख्या कर्मसञ्ज्ञा च तथा चैवोभयात्मिका  ॥ विप्_६,७।४८ ॥  
कर्मभावात्मिका ह्येकाब्रह्मभावात्मिका परा  ।  
उभयात्मिका तथैवान्या त्रिविधा भावभावना  ॥ विप्_६,७।४९ ॥  
सनन्दनादयो ये तु ब्रह्मभावनया युताः  ।  
कर्मभावनया चान्ये देवाद्याः स्थावरावराः  ॥ विप्_६,७।५० ॥  
हिरण्यगर्भादिषु च ब्रह्मकर्मात्मिका द्विधा  ।  
बोधाधिकारयुक्तेषु विद्यते भावभावना  ॥ विप्_६,७।५१ ॥  
अक्षीणेषु समस्तेषु विशेषज्ञानकर्मसु  ।  
विश्वमेतत्परं चान्यद्भेदभिन्नदृशां नृणाम्  ॥ विप्_६,७।५२ ॥  
प्रत्यस्तमितभेदं यत्सत्तामात्रमगोचरम्  ।  
वचसामात्मसंवेद्यं तज्ज्ञानं ब्रह्मसञ्ज्ञितम्  ॥ विप्_६,७।५३ ॥  
तच्च विष्णोः परं रूपमरूपाख्यमनुत्तमम्  ।  
विश्वस्वरूपवैरूप्यलक्षणं परमात्मनः  ॥ विप्_६,७।५४ ॥  
न तद्योगयुजा शक्यं नृप चिन्तयितुंयतः  ।  
ततःस्थूलं हरे रूपं चिन्तयेद्विश्वगोचरम्  ॥ विप्_६,७।५५ ॥  
हिरण्यगर्भो भगवान्वासुदेवः प्रजापतिः  ।  
मरुतो वसवो रुद्रा भास्करास्तारका ग्रहाः  ॥ विप्_६,७।५६ ॥  
गन्धर्वयक्षदैत्याद्यःसकला देवयोनयः  ।  
मनुष्याः पशवः शैलाःसमुद्राःसरितो द्रुमाः  ॥ विप्_६,७।५७ ॥  
भूप भूतान्यशेषाणि भूतानां ये च हेतवः  ।  
प्रधानादिविशेषान्तं चेतनाचेतनात्मकम्  ॥ विप्_६,७।५८ ॥  
एकपादं द्विपादं च बहुपादमपादकम्  ।  
मूर्तमेतद्धरे रूपं भावनात्रितयात्मकम्  ॥ विप्_६,७।५९ ॥  
एतत्सर्वमिदं विश्वं जगदेतच्चराचरम्  ।  
परब्रह्मस्वरूपस्य विष्णोः शक्तिसमन्वितम्  ॥ विप्_६,७।६० ॥  
विष्णुशक्तिः परा प्रोक्ता क्षेत्रज्ञाख्या तथापरा  ।  
अविद्याकर्मसञ्ज्ञान्या तृतीया शक्तिरिष्यते  ॥ विप्_६,७।६१ ॥  
यया क्षेत्रज्ञशक्तिःसा वेष्टिता नृपसर्वगा  ।  
संसारतापानखिलानवाप्रोत्यतिसन्ततान्  ॥ विप्_६,७।६२ ॥  
तया तिरोहितत्वाच्च शक्तिः क्षेत्रज्ञसञ्ज्ञिता  ।  
सर्वभूतेषु भूपाल तारतम्येनलक्ष्यते  ॥ विप्_६,७।६३ ॥  
अप्राणवत्सुस्वल्पा सा स्थावरेषु ततो ऽधिका  ।  
सरीसृपेषु तेभ्योपि ह्यतिशक्त्या पतत्त्रिषु  ॥ विप्_६,७।६४ ॥  
पातत्त्रिम्भ्यो मृगास्तेभ्यस्तच्छक्त्या पशवो ऽधिकाः  ।  
पशुभ्यो मनुजाश्चातिशक्त्या पुंसः प्रभाविताः  ॥ विप्_६,७।६५ ॥  
तेभ्योपि नागगन्धर्वयक्षाद्या देवता नृप  ॥ विप्_६,७।६६ ॥  
शक्रःसमस्तदेवेभ्यस्ततश्चातिप्रजापतिः  ।  
हिरण्यगर्भो ऽपि ततः पुंसः शक्त्युपलक्षितः  ॥ विप्_६,७।६७ ॥  
एतान्यशेषरूपाणि तस्य रूपाणि पार्थिव  ।  
यतस्तच्छक्तियोगेन युक्तानि नभसा यथा  ॥ विप्_६,७।६८ ॥  
द्वितीयं विष्णुसञ्ज्ञस्य योगिध्येयं महामते  ।  
अमूर्तं ब्रह्मणो रूपं यत् सद् इत्यु च्यते बुधैः  ॥ विप्_६,७।६९ ॥  
समस्ताः शक्तयश्चैता नृप यत्र प्रतिष्ठिताः  ।  
तद्विश्वरूपवैरूप्यं रूपम् अन्यद् धरेर् महत्  ॥ विप्_६,७।७० ॥  
समस्तशक्तिरूपाणि तत्करोति जनेश्वर  ।  
देवतिर्यङ्मनुष्यादिचेष्टावन्ति स्वलीलया  ॥ विप्_६,७।७१ ॥  
जगतामुपकाराय न सा कर्मनिमित्तजा  ।  
चेष्टा तस्याप्रमेयस्य व्यापिन्यव्याहतात्मिका  ॥ विप्_६,७।७२ ॥  
तद्रूपं विश्वरूपस्य तस्य योगयुजा नृप  ।  
चिन्त्यमात्मविशुद्ध्यर्थं सर्वकिल्बिषनाशनम्  ॥ विप्_६,७।७३ ॥  
यथाग्निरुद्धतशिखः कक्षं दहति सानिलः  ।  
तथा चित्तस्थितो विष्णुर्योगिनां सर्वकिल्बिषम्  ॥ विप्_६,७।७४ ॥  
तस्मात्समस्तशक्तीनामाधारे तत्र चेतसः  ।  
कुर्वीत संस्थितिं सा तु विज्ञेया शुद्धधारणा  ॥ विप्_६,७।७५ ॥  
शुभाश्रयस्य चित्तस्य सर्वगस्याचलात्मनः  ।  
त्रिभावभाघनातीतो मुक्तये योगिनो नृप  ॥ विप्_६,७।७६ ॥  
अन्ये तु पुरुषव्याघ्र चेतसो ये व्यापाश्रयाः  ।  
अशुद्धास्ते समस्तास्तु देवाद्याः कर्मयोनयः  ॥ विप्_६,७।७७ ॥  
मूर्तं भगवतो रूपं सर्वापाश्रयनिस्पृहम्  ।  
एषा वै धारण प्रोक्ता यच्चित्तं तत्र धार्यते  ॥ विप्_६,७।७८ ॥  
यच्च मूर्तं हरे रूपं यादृक्चिन्त्यं नराधिप  ।  
तच्छ्रूयतामनाधारा धारमा नोपपद्यते  ॥ विप्_६,७।७९ ॥  
प्रसन्नवदनं चारुपद्मपत्रोपमेक्षणम्  ।  
सुकपोलं सुविस्तीर्णललाटफलकोज्ज्वलम्  ॥ विप्_६,७।८० ॥  
समकर्णान्तविन्यस्तचारुकुण्डलभूषणम्  ।  
कम्बुग्रीवं सुवीस्तीर्णश्रीवत्साङ्कितवक्षसम्  ॥ विप्_६,७।८१ ॥  
वलित्रिभङ्गिना मग्ननाभिना ह्युदरेण च  ।  
प्रलम्बाष्टभुजं विष्णुमथवापि चतुर्भुजम्  ॥ विप्_६,७।८२ ॥  
समस्थितोरुजङ्घं च सुस्थिताङ्घ्रिवराम्बुजम्  ।  
चिन्तयेद्ब्रह्मभूतं तं पीतनिर्मलवाससम्  ॥ विप्_६,७।८३ ॥  
किरीटहारकेयूरकटकादिविभूषितम्  ॥ विप्_६,७।८४ ॥  
शार्ङ्गशङ्खगदाखड्गचक्राक्षवलयान्वितम्  ।  
वरदाभयहस्तं च मुद्रिकारत्नभूषितम्  ॥ विप्_६,७।८५ ॥  
चिन्तयेत्तन्मयो योगी समाधायात्ममानसम्  ।  
तावद्यावदृढीभूता तत्रैव नृप धारणा  ॥ विप्_६,७।८६ ॥  
व्रजतस्तिष्ठतोन्यद्वा स्वेच्छया कर्म कुर्वतः  ।  
नापयाति यदा चित्तत्सिद्धां मन्येत तां तदा  ॥ विप्_६,७।८७ ॥  
ततः शङ्खगदाचक्रशर्ङ्गीदिरहितं बुधः  ।  
चिन्तयेद्भगवद्रूपं प्रशान्तं साक्षसूत्रकम्  ॥ विप्_६,७।८८ ॥  
सा यदा धारणा तद्वदवस्थानवती ततः  ।  
किरिटकेयूरमुखैर् भूषणै रहितं स्मरेत्  ॥ विप्_६,७।८९ ॥  
तदेकावयवं देवं चेतसा हि पुनर्बुधः  ।  
कुर्यात्ततो ऽवयविनि प्रणिधानपरो भवेत्  ॥ विप्_६,७।९० ॥  
तद्रूपप्रत्यया चैका सन्ततिश्चान्यनिःस्पृहा  ।  
तद्ध्यानं प्रथमैर् अङ्गैः षड्भिर् निष्पाद्यते नृप  ॥ विप्_६,७।९१ ॥  
तस्यैव कल्पनाहीनं स्वरूपग्रहणं हियत्  ।  
मनसा ध्याननिष्पाद्यं समाधिःसो ऽभिधीयते  ॥ विप्_६,७।९२ ॥  
विज्ञानं प्रापकं प्राप्ये परे ब्रह्मणि पार्थिव  ।  
प्रापणीयस्तथैवात्मा प्रक्षीणाशेषभावनः  ॥ विप्_६,७।९३ ॥  
क्षेत्रज्ञः करणी ज्ञानं करणं तस्य तेन तत्  ।  
निष्पाद्य मुक्तिकार्यं वै कृतकृत्यं निवर्तते  ॥ विप्_६,७।९४ ॥  
तद्भावभावमापन्नस्ततो ऽसौ परमात्मना  ।  
भवत्यभेदी भेदश् च तस्याज्ञानकृतो भवेत्  ॥ विप्_६,७।९५ ॥  
विभेदजनके ज्ञाने नाशमात्यन्तिकं गते  ।  
आत्मनो ब्रह्मणो भेदम सन्तं कः करीष्यति  ॥ विप्_६,७।९६ ॥  
इत्युक्तस्ते मया योगः खाण्डिक्य परिपृच्छतः  ।  
सङ्क्षेपविस्तराभ्यां तु किमन्यत्क्रियतां तव  ॥ विप्_६,७।९७ ॥  
खाण्डिक्य उवाच  
कथिते योगसद्भावे सर्वमेव कृतं मम  ।  
तवोपदेशेनाशेषो नष्टश्चित्तमलो यतः  ॥ विप्_६,७।९८ ॥  
ममेति यन्मया चोक्तमसदेतन्न चान्यथा  ।  
नरेद्र गदितुं शक्यमपि विज्ञेयवेदिभिः  ॥ विप्_६,७।९९ ॥  
अहं ममेत्यविद्येयं व्यवहारस्तथानयोः  ।  
परमार्थस्त्वसंलापो गोचरे वचसां न यः  ॥ विप्_६,७।१०० ॥  
तद्गच्छ श्रेयसे सर्वं ममैतद्भवता कृतम्  ।  
यद्विमुक्तिप्रदो योगः प्रोक्तः केशिध्वजाव्ययः  ॥ विप्_६,७।१०१ ॥  
श्रीपराशर उवाच  
यथार्हं पूजया तेन खाण्डिक्येन स पूजितः  ।  
आजगाम पुरं ब्रह्मंस्ततः केशिध्वजो नृपः  ॥ विप्_६,७।१०२ ॥  
खाण्डिक्यो ऽपि सुतं कृत्वा राजानं योगसिद्दये  ।  
वनं जगाम गोविन्दे विनिवेशितमानसः  ॥ विप्_६,७।१०३ ॥  
तत्रैकान्तमतिर्भूत्वा यमादिगुणसंयुतः  ।  
विष्ण्वाख्ये निर्मले ब्रह्मण्य् अवाप नृपतिर् लयम्  ॥ विप्_६,७।१०४ ॥  
केशिध्वजो विमुक्त्यर्थं स्वकर्मक्षपणोन्मुखः  ।  
बुभुजे विषयान्कर्म चक्रे चानभिसंहितम्  ॥ विप्_६,७।१०५ ॥  
अकल्याणोपभोगैश् च क्षीणपापो ऽमलस् तथा  ।  
अवाप सिद्धिमत्यन्तां तापक्षयफलां द्विज  ॥ विप्_६,७।१०६ ॥  
इति श्रीविष्णुमहापुराणे षष्ठांशे सप्तमो ऽध्यायः (७)  
  
  
_____________________________________________________________  
  
  
श्रीपराशर उवाच  
इत्येष कथितःसम्यक् तृतीयः प्रतिसञ्चरः  ।  
आत्यन्तिको विमुक्तिर्या लयो ब्रह्मणि शाश्वते  ॥ विप्_६,८।१ ॥  
सर्गश् च प्रतिसर्गश् च वंशमन्वन्तराणि च  ।  
वंशानुचरितं चैव भवतो गदितं मया  ॥ विप्_६,८।२ ॥  
पुरामं बैष्णवं चैतत्सर्वकिल्बिषनाशनम्  ।  
विशिष्टं सर्वशास्त्रेभ्यः पुरुषार्थोपपादकम्  ॥ विप्_६,८।३ ॥  
तुभ्यं यथावन्मैत्रेय प्रोक्तं शुश्रुषवे ऽव्ययम्  ।  
यदन्यदपि वक्तव्यं तृत्पृच्छाद्य वदामि ते  ॥ विप्_६,८।४ ॥  
मैत्रेय उवाच  
भगवन्कथितं सर्वं यत्पृष्टोसि मया मुने  ।  
श्रुतं चैतन्मया भक्त्या नान्यत्प्रष्टव्यमस्ति मे  ॥ विप्_६,८।५ ॥  
विच्छिन्नाःसर्वसन्देहा वैमल्यं मनसः कृतम्  ।  
त्वत्प्रसादान्मया ज्ञाता उत्पत्तिस्थितिसङ्क्षयाः  ॥ विप्_६,८।६ ॥  
ज्ञातश् च त्रिविधो राशिः शक्तिश् च त्रिविधा गुरो  ।  
विज्ञाता सा च कार्त्स्न्येन त्रिविधा भावभावना  ॥ विप्_६,८।७ ॥  
त्वत्प्रसादान्मया ज्ञातं ज्ञेयमन्यैर् अलं द्विज  ।  
यदेतदखिलं विष्णोर्जगन्न व्यतिरिच्यते  ॥ विप्_६,८।८ ॥  
कृतार्थोहमसन्देहस्त्वत्प्रसादान्महामुने  ।  
वर्णधर्मादयो धर्मा विदिता यदशेषतः  ॥ विप्_६,८।९ ॥  
प्रवृत्तं च निवृत्तं च ज्ञानं कर्ममयाखिलम्  ।  
प्रसीद विप्रप्रवर नान्यत्प्रष्टव्यमस्ति मे  ॥ विप्_६,८।१० ॥  
यदस्य कथनायासैर् यो ऽर्जितो ऽसि मया गुरो  ।  
तत्क्षम्यतां विशेषोस्ति न सतां पुत्रशिष्ययोः  ॥ विप्_६,८।११ ॥  
श्रीपराशर उवाच  
एतत्ते यन्मयाख्यातं पुराणं वेदसम्मतम्  ।  
श्रुते ऽस्मिन्सर्वदोषोत्थः पापराशिः प्रणश्यति  ॥ विप्_६,८।१२ ॥  
सर्गश् च प्रतिसर्गश् च वंशमन्वन्तरामि च  ।  
वंशानुचरितं कृत्स्नं मयात्र तव कीर्तितम्  ॥ विप्_६,८।१३ ॥  
अत्र देवास् तथा दैत्या गन्धर्वोरगराक्षसाः  ।  
यक्षविद्याधराःसिद्धाः कथ्यन्ते ऽप्सरसस् तथा  ॥ विप्_६,८।१४ ॥  
मुनयो भावितात्मानः कथ्यन्ते तपसान्विताः  ।  
चातुर्वण्यं तथा पुंसा विशिष्टचरितानिच  ॥ विप्_६,८।१५ ॥  
पुण्याः प्रदेशा मेदिन्याः पुण्या नद्यो ऽथ सागराः  ।  
पर्वताश् च महापुण्याश्चरितानि च धीमताम्  ॥ विप्_६,८।१६ ॥  
वर्णधर्मादयो धर्मावेदशास्त्राणि कृत्स्नशः  ।  
येषां संस्मरमात्सद्यःसर्वपापैः प्रमुच्यते  ॥ विप्_६,८।१७ ॥  
उत्पत्तिस्थितिनाशानां हेतुर्यो जगतो ऽव्ययः  ।  
स सर्वभूतःसर्वात्मा कथ्यते भगवान्हरिः  ॥ विप्_६,८।१८ ॥  
अवशेनापि यन्नाम्नि कीर्तिते सर्वपातकैः  ।  
पुमान्विमनच्ये सद्यःसिंहत्रस्तैर् मृगैर् इव  ॥ विप्_६,८।१९ ॥  
यन्नामकीर्तनं भक्त्या विलायनमनुत्तमम्  ।  
मैत्रेयासेषपापानां धातूनामिव पावकः  ॥ विप्_६,८।२० ॥  
कलिकल्मषमत्युग्रं नरकार्त्तिप्रदं नृणाम्  ।  
प्रयाति विलयं सद्यःसकृद्यत्र च संस्मृते  ॥ विप्_६,८।२१ ॥  
हिरण्यगर्भदेवेन्द्ररुद्रादित्याश्विवायुभिः  ।  
पावकैर् वसुभिः साध्यैर् विश्वेदेवादिभिः सुरैः  ॥ विप्_६,८।२२ ॥  
यक्षरक्षोरगैः सिद्धैर् दैत्यगन्धर्वदानवैः  ।  
अप्सरोभिस् तथा तारानक्षत्रैः सकलैर् ग्रहैः  ॥ विप्_६,८।२३ ॥  
सप्तर्षिभिस् तथा धिष्ण्यैर् धिष्ण्याधिपतिभिस् तथा  ।  
ब्रह्मणाद्यैर् मनुष्यैश् च तथैव पशुभिर् मृगैः  ॥ विप्_६,८।२४ ॥  
सरीसृपैर् विहङ्गैश् च पलाशाद्यैर् महीरुहैः  ।  
वनाग्निसागरसरित्पातालैः ससुराग्निभिः  ॥ विप्_६,८।२५ ॥  
शब्दादिभिश्चसहितं ब्रह्माण्डमखिलं द्विज  ।  
मेरोरिवाणुर्यस्यैतद्यन्मयं च द्विजोत्तम  ॥ विप्_६,८।२६ ॥  
स सर्वः सर्ववित्सर्वस्वरूपो रूपवर्जितः  ।  
भगवान्कीर्तितो विष्णुरत्र पापप्रणाशनः  ॥ विप्_६,८।२७ ॥  
यदश्वमेधावभृथे स्नातः प्राप्नोति वै फलम्  ।  
मानवस्तदवाप्नोति श्रुत्वैतन्मुनिसत्तम  ॥ विप्_६,८।२८ ॥  
प्रयागे पुष्करेचैव कुरुक्षेत्रे तथार्ऽणवे  ।  
कृतोपवासः प्राप्नोति तदस्य श्रवणान्नरः  ॥ विप्_६,८।२९ ॥  
यदग्निहोत्रे सुहुते वर्षेणाप्नोति मानवः  ।  
महापुण्यफलं विप्र तदस्य श्रवणात्सकृत्  ॥ विप्_६,८।३० ॥  
यज्ज्येष्ठसुक्लद्वादश्यां स्नात्वा वै यमुनाजले  ।  
मथुरायां हरिं दृष्ट्वा प्राप्नोति पुरुषः फलम्  ॥ विप्_६,८।३१ ॥  
तदाप्नोत्यखिलं सम्यगध्यायं यः शृणोति वै  ।  
पुराणस्यास्य विप्रर्ष केशवार्पितमानसः  ॥ विप्_६,८।३२ ॥  
यमुनासलिलस्नातः पुरुषो मुनिसत्तम  ।  
ज्येष्ठामूले सिते पक्षे द्वादश्यां समुपोषितः  ॥ विप्_६,८।३३ ॥  
समभ्यर्च्याच्युतं सम्यङ् मथुरायां समादितः  ।  
अश्वमेधस्य यज्ञस्य प्राप्नोत्यविकलं फलम्  ॥ विप्_६,८।३४ ॥  
आलोक्यर्धिमथान्येषामुन्नीतानां स्ववंशजैः  ।  
एतत्किलोचुरप्येषां पितरः सपितामहाः  ॥ विप्_६,८।३५ ॥  
कच्चिदस्मत्कुले जातः कालिन्दीसलिलाप्लुतः  ।  
अर्तयिष्यति गोविन्दं मथुरायामुपोषितः  ॥ विप्_६,८।३६ ॥  
ज्योष्ठामूले सिते पक्षे केनैवं वयमप्युत  ।  
परामृद्धिमवाप्स्यामस्तारिताःस्वकुलोद्भवैः  ॥ विप्_६,८।३७ ॥  
ज्येष्ठामूले सिते पक्षे समभ्यर्च्य जनार्दनम्  ।  
धन्यानां कुलजः पिण्डान्यमुनायां प्रदास्यति  ॥ विप्_६,८।३८ ॥  
तस्मिन्काले समभ्यर्च्य तत्र कृष्णं समाहितः  ।  
दत्त्वा पिण्डं पितृभ्यश् च यमुनासलिलाप्लुतः  ॥ विप्_६,८।३९ ॥  
यदाप्नोति नरः पुण्यं तारयन्स्वपितामहान्  ।  
श्रुत्वाध्यायं तदाप्नोति पुराणस्यास्य शक्तितः  ॥ विप्_६,८।४० ॥  
एतत्संसारभीरूणां परित्राणमनुत्तमम्  ।  
श्राव्याणां परमं श्राव्यं पवित्राणामनुत्तमम्  ॥ विप्_६,८।४१ ॥  
दुःस्वप्ननाशनं नॄणां सर्वदुष्टनिबर्हणम्  ।  
मङ्गलं मङ्गलानां च पुत्रसम्पत्प्रदायकम्  ॥ विप्_६,८।४२ ॥  
इदमार्षं पुरा प्राह ऋभवे कमलोद्भवः  ।  
ऋभुः प्रियव्रतायाह स च भागुरये ऽबवीत्  ॥ विप्_६,८।४३ ॥  
भागुरिस्तम्भमित्राय दधीचाय स चोक्तवान्  ।  
सारस्वताय तेनोक्तं भृगुःसारस्वतेन च  ॥ विप्_६,८।४४ ॥  
भृगुणा पुरुकुत्साय नर्मदायै स चोक्तवान्  ।  
नर्मदा धृतराष्ट्रायनागायापूरणाय च  ॥ विप्_६,८।४५ ॥  
ताभ्यां च नागराजाय प्रोक्तं वासुकये द्विज  ।  
वासुकिः प्राह वत्साय वत्सश्चाश्वतराय वै  ॥ विप्_६,८।४६ ॥  
कम्बलाय च तेनोक्तमेलापुत्राय तेन वै  ॥ विप्_६,८।४७ ॥  
पातालं समनुप्राप्तः ततो वेदशिरा मुनिः  ।  
प्राप्तवानेतदखिलं स च प्रमतये ददौ  ॥ विप्_६,८।४८ ॥  
दत्तं प्रमतिना चैतज्जातुकर्णाय धीमते  ।  
जातुकर्णेन चैवोक्तमन्येषां पुण्यकर्मणाम्  ॥ विप्_६,८।४९ ॥  
पुलस्त्यवरदानेन ममाप्येतत्स्मृतिं गतम्  ।  
मयापि तूभ्यं मैत्रेय यथावत्कथितं त्बिदम्  ॥ विप्_६,८।५० ॥  
त्वमप्येतच्छिनीकाय कलेरन्ते वदिष्यसि  ॥ विप्_६,८।५१ ॥  
इत्येतत्परमं गुह्यं कलिकल्मषनाशनम्  ।  
यः शृणोति नरो भक्त्या सर्वपापैः प्रमुच्यते  ॥ विप्_६,८।५२ ॥  
समस्ततीर्थस्नानानि समस्तामरसंस्तुतिः  ।  
कृता तेन भवेदेतद्यः शृणोतिदिनेदिते  ॥ विप्_६,८।५३ ॥  
कपिलादानजनितं पुम्यमत्यन्तदुर्लभम्  ।  
श्रुत्वैतस्य दशाध्यायानवाप्नोति न संशयः  ॥ विप्_६,८।५४ ॥  
यस्त्वेतत्सकलं शृणोतिपुरुषः कृत्वा मनस्यच्युतं सर्वं सर्वमयं समस्तजगतामाधारमात्माश्रयम्  ।  
ज्ञानज्ञेयमनादिमन्तरहितं सर्वामराणां हितं स प्राप्नोति न संशयोस्त्यविकलं यद्वाजिमेधे फलम्  ॥ विप्_६,८।५५ ॥  
यत्रादौ भगवांश्चराचरगुरुर्मध्ये तथान्ते च स ब्रह्मज्ञानमयो ऽच्युतो ऽखिलजगन्मध्यान्तसर्गप्रभुः  ।  
ततसर्वं पुरुषः पवित्रममलं शृण्वन्पठन्वाचयन्प्राप्नोत्यस्ति न तत्फलं त्रिभुवनेष्वेकान्तसिद्धिर्हरिः  ॥ विप्_६,८।५६ ॥  
यस्मिन्न्यस्तमनिर्न याति नरकं स्वर्गो ऽपि यच्चिन्तने विघ्नो यत्र निवेशितात्ममनसो ब्राह्मो ऽपि लोको ऽल्पकः  ।  
मुक्तिं चेतसि यःस्थितो मलधियां पुंसां ददात्यव्ययः किं चित्रं यदघं प्रयाति विलयं तत्राच्युते कीर्तिते  ॥ विप्_६,८।५७ ॥  
यज्ञैर् यज्ञविदो यजन्ति सततं यज्ञेश्वरं कर्मिणो यं वै ब्रह्ममयं परावरमयं ध्यायन्ति च ज्ञानिनः  ।  
यं सञ्चित्य न जायते न म्रियते नो वर्धते हीयते नैवासन्न च सद्भवत्यति ततः किं वा हरेः श्रूयताम्  ॥ विप्_६,८।५८ ॥  
कव्यं यः पुतृरूपधृग्विधिहुतं हव्यं च भुक्तं विभुर्देवत्वे भगवाननादिनिधनःसावहास्वधासञ्ज्ञिते  ।  
यस्मिन्ब्रह्मणि सर्वशक्तिनिलये मानानि नो मानिनां विष्ठायै प्रभवन्ति हन्ति कलुषं श्रोत्रं स यातो हरिः  ॥ विप्_६,८।५९ ॥  
नान्तोस्ति यस्य न च यस्य समुद्भवो ऽस्ति वृद्धिर्न यस्य परिणामविवर्जितस्य  ।  
नापक्षयं च समुपैत्यविकारि वस्तु यस्तं नतोस्मि पुरुषोत्ममीशमीड्यम्  ॥ विप्_६,८।६० ॥  
तस्यैव योनु गुमभुग्बहुधैक एव सुद्धोप्यशुद्ध इव भाति हि मूर्तिभेदैः  ।  
ज्ञानान्वितःसकलसत्त्वविभूतिकर्ता तस्मै नमोस्तु पुरुषाय सदाव्ययाय  ॥ विप्_६,८।६१ ॥  
ज्ञानप्रवृत्तिनियमैक्यमयाय पुंसो भोगप्रदानपटवे त्रिगुणात्मकाय  ।  
अव्याकृताय भवबावनकारणाय वन्दे स्वरूपभवनाय सदाजराय  ॥ विप्_६,८।६२ ॥  
व्योमानिलाग्निजलभूरचनामयाय शब्दादिभोग्यविषयोपनयक्षमाय  ।  
पुंसःसमस्तकरणैर् उपकारकाय व्यक्ताय सूक्ष्मबृहदात्मवते नतोस्मि  ॥ विप्_६,८।६३ ॥  
इति विविधमजस्य यस्य रूपं प्रकृतिपरात्ममयं सनातनस्य  ।  
प्रदिशतु भगवानशेषपुंसां हरिरपजन्मजरादिकां सिद्धिम्  ॥ विप्_६,८।६४ ॥  
इति श्रीविष्णुमहापुराणे षष्ठांशे ऽष्टमो ऽध्यायः (८)  
  
समाप्तो ऽयं षष्ठांशः  
इति श्रीविष्णुमहापुराणं समाप्तम्  
  
  
  
  
  
