---
title: Narada-Purana (or Naradiya-Purana), Part 1

---
## Intro

Narada-Purana (or Naradiya-Purana), Part 1  

Narada-Purana (or Naradiya-Purana), Part 1  
  
Input by members of the Sansknet project  
(www.sansknet.org)  
  
This GRETIL version has been converted from a custom Devanagari encoding.  
Therefore, word boundaries are usually not marked by blanks.  
These and other irregularities cannot be standardized at present.  
  
After many corrections, the text is still in need of proof-reading!  

## पाठः

ऋषय ऊचुः  
कथं सनत्कुमारस्तु नारदाय महात्मने  ।  
प्रोक्तवान्सकलान्धर्मान्कथं तौ मिलितावुभौ  ॥ नर्प्_१,२।१ ॥  
कस्मिन्स्थाने स्थितौ सूत तावुभौ ब्रह्मवादिनौ  ।  
हरिगीतसमुद्गाने चक्रतुस्तद्वदस्व नः  ॥ नर्प्_१,२।२ ॥  
सूत उवाच  
सनकाद्या महात्मानो ब्रह्मणो मानसाः सुताः  ।  
निर्ममा निरहङ्काराः सर्वे ते ह्यूध्वरेतसः  ॥ नर्प्_१,२।३ ॥  
तेषां नामानि वक्ष्यामि समकश्च सनन्दनः  ।  
सनस्फुमारश्च विभुः सनातम इति स्मृतः  ॥ नर्प्_१,२।४ ॥  
विष्णुभक्ता महात्मानो ब्रह्मध्यानपरायणाः  ।  
सहस्रसूर्यसङ्काशाः सत्यसन्धा मुमुक्षवः  ॥ नर्प्_१,२। ५॥  
एकदा मेरुशृङ्गं ते प्रस्थिता ब्रह्मणः सभाम्  ।  
इष्टं मार्गे ऽथ ददृशुः गङ्गां विष्णिपदीं द्विजाः  ॥ नर्प्_१,२।६ ॥  
तां निरीक्ष्य समुद्युक्ताः स्त्रातुं सीताजले ऽभवन्  ।  
एतस्मिन्नन्तरे तत्र देवर्षिर्नारदो मुनिः  ॥ नर्प्_१,२।७ ॥  
आजगाम द्विजश्रेष्ठा दृष्ट्वा भ्रान्तॄन्स्वकाग्रजान्  ।  
तान्दृष्ट्वा स्त्रातुमुद्युक्तान्नमस्कृत्य कृताञ्जितिः  ॥ नर्प्_१,२।८ ॥  
गुणन्नामानि सप्रेमभक्तियुक्तो मधुद्विषः  ।  
नारायणाच्युतानन्त वासुदेव जनार्दन  ॥ नर्प्_१,२।९ ॥  
यज्ञेश यज्ञपुरुष कृष्ण विष्णो नमो ऽस्तु ते  ।  
पद्माक्ष कमलाकान्त गङ्गाजनक केशव  ।  
क्षिरोदशायिन्देवेश दामोदर नमो ऽस्तु ते  ॥ नर्प्_१,२।१० ॥  
श्रीराम विष्णो नरसिंह वामन प्रद्युम्नसङ्कर्पण वात्पदेव  ।  
अजानिरुद्धामलरुङ्मुरारं त्वं पाहि नः सर्वभयादजस्त्रम्  ॥ नर्प्_१,२।११ ॥  
इत्युच्च रन्हरेर्नाम नत्वा तान्स्वाग्रजान्मुनीन्  ।  
उपासीनश्च तैः सार्द्धं सस्नौ प्रीतिसमन्वितः  ॥ नर्प्_१,२।१२ ॥  
ते षां चापि तु सीताया जले लोकमलाप हे  ।  
स्त्रात्वा सन्तर्त्य देवर्षिपितन्विगतकल्मषाः  ॥ नर्प्_१,२।१३ ॥  
उत्तीर्य्य सन्ध्योपास्त्यादि कृत्वाचारं स्वकं द्विजाः  ।  
कथां प्रचक्रुर्विविधाः नारायण गुणाश्रिताः  ॥ नर्प्_१,२।१४ ॥  
कृतत्रियेषु मुनिषु गङ्गातीरे मनोरमे  ।  
चकारनारदः प्रश्नं नानाख्यानकयान्तरे  ॥ नर्प्_१,२।१५ ॥  
नारद उवाच  
सर्वज्ञाः स्थ मुनिश्रेष्ठाः भगवद्भक्तितत्पराः  ।  
यूयं सर्वे जगन्नाथा भगवन्तः सनातनाः  ॥ नर्प्_१,२।१६ ॥  
लोकोद्धारपरान्युष्मान्दीनेषु कृतसौहृदान्  ।  
पृच्छे ततो वदत मे भगवल्लक्षणं बुधाः  ॥ नर्प्_१,२।१७ ॥  
येनेदमखिलं जातं जगत्स्थावरजङ्गमम्  ।  
गङ्गापादोदकं यस्य स कथं ज्ञायते हरिः  ॥ नर्प्_१,२।१८ ॥  
कथं च त्रिविधं कर्म सफलं जायते नृणाम् ॥    
ज्ञानस्य लक्षण ब्रूत तपसश्चापि मानदाः  ॥ नर्प्_१,२।१९ ॥  
अतिथेः पूजनं वापि येन विष्णुः प्रसीदति  ।  
एवमादीनि गुह्यानि हरितुष्टिकराणि च  ।  
अनुगृह्य च मां नाथास्तत्त्वतो वक्तुमर्हथ  ॥ नर्प्_१,२। २० ॥  
शौनक उवाच  
नमः पराय देवाय परस्मात्परमात्र च  ।  
परावर निवासाय सगुणायागुणाय च  ॥ नर्प्_१,२।२१ ॥  
अमायायात्मसञ्ज्ञाय माचिने विश्वरुपिणे  ।  
योगीश्वराय योगाय योगगम्याय विष्णवे  ॥ नर्प्_१,२।२२ ॥  
ज्ञानाय ज्ञानगम्याय सर्वज्ञानैकहेतवे  ।  
ज्ञाचेश्वराय ज्ञेयाय ज्ञात्रे विज्ञानसम्पदे  ॥ नर्प्_१,२।२३ ॥  
ध्यानाय ध्यानगम्याय ध्यातृपातहराय च  ।  
ध्यानेश्वराय सुधियेध्येयध्यातृस्वरुपिणे  ॥ नर्प्_१,२।२४ ॥  
आदित्यवचन्द्राग्निविधातृदेवाः सिद्धाश्च यक्षासुरनागसङ्घाः  ।  
यच्छक्तियुक्तास्तमजं पुराणं सत्यं स्तुतीशं सततं नतो ऽस्मि  ॥ नर्प्_१,२।२५ ॥  
यो ब्रह्मरुपी जगतां विधाता स एव पाता द्विजविष्णुरुपी  ।  
कल्पान्तरुद्राख्यतमुः स देवः शेतेंऽघ्रिपानस्तमजं भजामि  ॥ नर्प्_१,२।२६ ॥  
यन्नामसङ्कीर्त्तनतो गजेन्द्रो ग्राहोग्रबन्धान्मुमुचे स देवः  ।  
विराजमानः स्वपदे पराख्ये तं विष्णुमाद्यं शरणं प्रपद्ये  ॥ नर्प्_१,२।२७ ॥  
शिवस्वरुपी शिवभक्ति भाजां यो विष्णुरुपी हरिभावितानाम्  ।  
सङ्कल्पपूर्वात्मकदेहहेतुस्तंस्तमेव नित्यं शरणं प्रपद्ये  ॥ नर्प्_१,२।२८ ॥  
यः केशिहन्ता नरकान्तकश्च बालो भुजाग्रेण दधार गोत्रम्  ।  
देवं च भूमारविनोदशीलं तं वासुदेवं सततं नतो ऽस्मि  ॥ नर्प्_१,२।२९ ॥  
लेभे ऽवतीर्योग्रनृसिंहरुपीयोदैत्यवक्षः कठिनं शिलावत्  ।  
विदार्यसंराक्षितवान्स्वभक्तं प्रह्लादमीशं तमजं मनामि  ॥ नर्प्_१,२।३० ॥  
व्योमादिभिर्मूषितमात्मसञ्ज्ञं निरञ्जनं नित्यममेयतत्त्वम्  ।  
जगद्विधातारमकर्मकं च परं पुराणं पुरुषम नतो ऽस्मि  ॥ नर्प्_१,२।३१ ॥  
ब्रह्मेन्द्ररुद्रानिलवायुमर्त्यगन्धर्वयक्षासुरदेवसङ्घैः  ।  
स्वमूर्तिभेदैः स्थित एक ईशस्तमादिमात्मा नमहं भजामि  ॥ नर्प्_१,२।३२ ॥  
यतो भिन्नमिदं सर्वं समुद्भूतं स्थितं च वै  ।  
यस्मिन्नेष्यति पश्चाच्च तमस्ति शरणं गतः  ॥ नर्प्_१,२।३३ ॥  
यः स्थितो विश्वरुपेण सङ्गीवात्र प्रतीयते  ।  
असङ्गी परिपूर्णश्च तमस्मि शरणं गतः  ॥ नर्प्_१,२।३४ ॥  
हृदि स्थितो ऽपि यो देवो मायया मोहितात्मनाम्  ।  
न ज्ञायते परः शुद्धस्तमस्मि शरणं गतः  ॥ नर्प्_१,२।३५ ॥  
सर्वसङ्गनिवृत्तानां ध्यानयोगरतात्मनाम्  ।  
सर्वत्र भाति ज्ञानात्मा तमस्मि शरणं गतः  ॥ नर्प्_१,२।३६ ॥  
दधार मन्दारं पृष्टे निरोदे ऽमृतमन्थने  ।  
देवतानां हितार्थाय तं कूर्मं शरणं गतः  ॥ नर्प्_१,२।३७ ॥  
द्रष्ट्राङ्कुरेण यो ऽनन्तः समुद्धृत्यार्णवाद्धराम्  ।  
तस्थाविदं जगत्कृत्स्नं वाराहं तं नतो ऽस्म्यहम्  ॥ नर्प्_१,२।३८ ॥  
प्रह्लादं गोपयन्दैत्यं शिलातिकठिनोरसम्  ।  
विदार्य हतवान्यो हि तं नृसिंहं नतो ऽस्म्यहम्  ॥ नर्प्_१,२।३९ ॥  
लब्ध्वा वैरोचनेर्भूमिं द्वाभ्यां पद्भ्यामतीत्य यः  ।  
आब्रह्मभुवनं पादात्सुरेभ्यस्तं नतो ऽजितम्  ॥ नर्प्_१,२।४० ॥  
हैहयस्यापराधेन ह्येकविंशतिसङ्ख्यया  ।  
क्षत्रियान्वयभेत्ता यो जामदग्न्यं नतो ऽस्मि तम्  ॥ नर्प्_१,२।४१ ॥  
आविर्भूतश्चतुर्द्धा यः कपिभिः परिवारितः  ।  
हतवान्राक्षसानीकं रामचन्द्रं नतो ऽस्म्यहम्  ॥ नर्प्_१,२।४२ ॥  
मूर्तिद्वयं समाश्रित्य भूभारमपहृत्य च  ।  
सञ्जहार कुलं स्वं यस्तं श्रीकृष्णप्यहं भजे  ॥ नर्प्_१,२।४३ ॥  
भूम्यादिलोकत्रितयं सन्तृत्पात्मानमात्मनि  ।  
पश्यन्ति निर्मलं शुद्धं तमीशानं भजाम्यहम्  ॥ नर्प्_१,२।४४ ॥  
युगान्ते पापिनो शुद्धान्भित्त्वा तीक्ष्णसुधारया  ।  
स्थापयामास यो धर्मं कृतादौ तन्नमाम्यहम्  ॥ नर्प्_१,२।४५ ॥  
एवमादीन्यनेकानि यस्य रुपाणि पाण्डवाः  ।  
न शक्यं तेन सङ्ख्यातुं कोट्यब्दैरपि तं भजे  ॥ नर्प्_१,२।४६ ॥  
महिमानं तु यन्नाम्नः परं गन्तुं मुनीश्वराः  ।  
देवासुराश्च मनवः कथं तं श्रुल्लको भजे  ॥ नर्प्_१,२।४७ ॥  
यन्नामश्रवणेनापि महापातकिनो नराः  ।  
पवित्रतां प्रपद्यन्ते त कथं स्तौमि चाल्पधीः  ॥ नर्प्_१,२।४८ ॥  
यथाकथञ्चिद्यन्नम्नि कीर्तिते वा श्रुते ऽपि वा  ।  
पापिनस्तु विशुद्धाः स्युः शद्धा मोक्षमवान्पुयुः  ॥ नर्प्_१,२।४९ ॥  
आत्मन्यात्मानमाधाय योगिनो गतकल्मशाः  ।  
पश्यन्ति यं ज्ञानरुपं तमस्मि शरणं गतः  ॥ नर्प्_१,२।५० ॥  
साङ्ख्याः सर्वेषु पश्यन्ति परिपूरणान्तकं हरिम्  ।  
तमादिदेवमजरं ज्ञानरुपं भजाम्यहम्  ॥ नर्प्_१,२।५१ ॥  
सर्वसत्त्वमयं शान्तं सर्वद्रष्टारमीश्वरम्  ।  
सहस्रशीर्षकं देवं वन्दे भावात्मकं हरिम्  ॥ नर्प्_१,२।५२ ॥  
यद्भूतं यच्च वै भाव्यं स्थावरं जङ्गमं जगत्  ।  
दशाङ्गुलं यो ऽत्स्यतिष्टत्तमीशमजरं भदे  ॥ नर्प्_१,२।५३ ॥  
अणोरणीयांसमजं महतश्च महत्तरम्  ।  
गुह्याद्गुह्यतमं देवं प्रणमामि पुनः पुनः  ॥ नर्प्_१,२।५४ ॥  
ध्यातः स्मृतः पूजितो वा शृतः प्रणमितो ऽपि वा  ।  
स्वपदं यो ददातीशस्तं वन्दे पुरुषोत्तमम्  ॥ नर्प्_१,२।५५ ॥  
इति स्तुवन्तं परमं पेरेशं हर्षाम्बुसंरुद्धविलोचनास्ते  ।  
मुनीश्वरा नारदसंयुतास्तु सनन्दनाद्याः प्रपुदं प्रजग्मुः  ॥ नर्प्_१,२।५६ ॥  
य इदं प्रातरुत्याय पाठेद्वै पौरुपं स्तवम्  ।  
सर्वपापविशुद्धात्मा विष्णुलोकं स गच्छति  ॥ नर्प्_१,२।५७ ॥  
  
इति श्रीबृहन्नारदीयपुराणे पूर्वभागे प्रथमपादे सनत्कुमारनारदसंवादे नारदकृतविष्णुस्तुतिर्नाम द्वितीयोध्यायः  

_____________________________________________________________  

नारद उवाच  
कथं ससर्ज ब्रह्मादीनादिदेवः पुरा विभुः  ।  
तन्ममाख्याहि सनक सर्वज्ञो ऽस्ति यतो भवान्  ॥ नर्प्_१,३।१ ॥  
श्रीसनक उवाचा  
नारायणो ऽक्षरो ऽनन्तः सर्वव्यापी निरञ्जनः  ।  
तेनेदमखिलं व्यात्पं जगत्स्थावरजङ्गमम्  ॥ नर्प्_१,३।२ ॥  
आदिसर्गे महाविष्णुः स्वप्रकाशो जगन्मयः  ।  
गुणभेदमधिष्ठाय मूर्त्तित्रिकमवासृजत्  ॥ नर्प्_१,३।३ ॥  
सृष्ट्यर्थं तु पुरा देवो दक्षिणाङ्गात्प्रजापतिम्  ।  
मध्येरुद्राख्यमीथानं जगदन्तकरं मुने  ॥ नर्प्_१,३।४ ॥  
पालनायास्य जगतो वामाङ्गाद्विष्णुमव्ययम्  ।  
तमादिदेवमजरं केचिदाहुः शिवाभिधम्  ।  
केचिद्विष्णुं सदा सत्यं ब्रह्माणं केचिदूचिरे  ॥ नर्प्_१,३।५ ॥  
तस्य शक्तिः परा विष्णोर्जगत्कार्यप्रवर्तिनी  ।  
भावाभावस्वरुपा सा विद्याविद्येति गीयते  ॥ नर्प्_१,३।६ ॥  
यदा विश्वं महाविष्णोर्भिन्नत्वेन प्रतीयते  ।  
तदा ह्यविद्या संसिद्धा भवेद्दुःखस्य साधनम्  ॥ नर्प्_१,३।७ ॥  
ज्ञातृज्ञेयाद्युपाधिस्ते यदा नश्यति नारद  ।  
सर्वैकभावना बुद्धिः सा विद्येत्यभिधीयते  ॥ नर्प्_१,३।८ ॥  
एषं माया महाविष्णोर्भिन्ना संसारदायिनी  ।  
अभेदबुद्ध्या दृष्टा चेत्संसारक्षयकारिणी  ॥ नर्प्_१,३।९ ॥  
विष्णुशक्तिसमुद्भूतमेतत्सर्वं वराचम्म्  ।  
यस्माद्भिन्नमिदं सर्वं यच्चेङ्गेद्यच्चनेङ्गति  ॥ नर्प्_१,३।१० ॥  
उपाधिभिर्यथाकाशो भिन्नत्वेन प्रतीयते  ।  
अविद्योपाधियोगेनतथेदमखिलं जगत्  ॥ नर्प्_१,३।११ ॥  
यथा हरिर्जगद्यापी तस्य शक्तिस्तथा मुने  ।  
दाहशक्तिर्यथाङ्गारे स्वाश्रयं व्याप्य तिष्टति  ॥ नर्प्_१,३।१२ ॥  
उमेति केचिदाहुस्तां शक्तिं लक्ष्मीं तथा परे  ।  
भारतीत्यपरे चैनां गिरिजेत्यम्बिकेति च  ॥ नर्प्_१,३।१३ ॥  
दुर्गेति भद्रकालीति चण्डी माहेश्वरीत्यपि  ।  
कौमारी वैष्णवी चेति वाराह्येन्द्री च शाम्भवी  ॥ नर्प्_१,३।१४ ॥  
ब्राह्मीति विद्याविद्येति मायेति च तथा परे  ।  
प्रकृतिश्च परा चेति वदन्ति परमर्षस्यः  ॥ नर्प्_१,३।१५ ॥  
शेषशक्तिः परा विष्णोर्जगत्सर्गादिकारिणी  ।  
व्यक्ताव्यक्तस्वरुपेण जगह्याप्य व्यवस्थिता  ॥ नर्प्_१,३।१६ ॥  
प्रकृतिश्चपुमांश्चैव कालश्चेति विधिस्थितिः  ।  
सृष्टिस्थितिविनाशानामेकः कारणतां गतः  ॥ नर्प्_१,३।१७ ॥  
येनेदमखिलं जातं ब्रह्मरुपधरेण वै  ।  
तस्मात्परतरो देवो नित्यैत्यभिधीयते  ॥ नर्प्_१,३।१८ ॥  
रक्षां करोति यो देवो नित्य इत्यभिधीयते  ।  
रक्षां करोति यो देवो जगतां परतः पुमान्  ॥ नर्प्_१,३।१९ ॥  
तस्मात्परतरं यत्तदव्ययं परमं पदम्  ॥ नर्प्_१,३।२० ॥  
अक्षरो निर्गुणः शुद्धः परिपूर्णः सनातनः  ।  
यः परः कालपुपाख्यो योगिध्येयः परात्परः  ॥ नर्प्_१,३।२१ ॥  
परमात्मा परानन्दः सर्वोपाधिविवर्जितः ।  
ज्ञानैकवेद्यः परमः सञ्चिदानन्दविग्रहः  ॥ नर्प्_१,३।२२ ॥  
यो ऽसौ शुद्धो ऽपि परमो ह्यहॄङ्कारेण संयुतः  ।  
देहीति प्रोच्यते मूढैरहो ऽज्ञानविडम्बनम्  ॥ नर्प्_१,३।२३ ॥  
स देवः परमः शुद्धः सत्त्वदिगुणभेदतः  ।  
मूर्तित्रयं समापन्नः सृष्टिस्थित्यन्तकारणम्  ॥ नर्प्_१,३।२४ ॥  
यो ऽसौ ब्रह्मा जगत्कर्ता यन्नाभिकमलोद्भवः  ।  
स एवानन्दरुपात्मा तस्मान्नास्त्यपरो मुने  ॥ नर्प्_१,३।२५ ॥  
अन्तर्यामी जगद्यापी सर्वसाक्षी निरञ्जनः  ।  
भिन्नाभिन्नस्वरुपेण स्थितो वै परमेश्वरः  ॥ नर्प्_१,३।२६ ॥  
यस्य शक्तिर्महामाया जगद्विस्त्रम्भधारिणी  ।  
विश्वोत्पत्तेर्निदानत्वात्प्रकृतिः प्रोच्यते बुधैः  ॥ नर्प्_१,३।२७ ॥  
आदिसर्गे महाविष्णोर्लोकान्कर्त्तुं समुद्यतः  ।  
प्रकृतिः पुरुषश्चेति कालश्चेति त्रिधा भवेत्  ॥ नर्प्_१,३।२८ ॥  
पश्यन्ति भावितात्मानो यं ब्रह्मत्यभिसञ्ज्ञितम्  ।  
शुद्धं यत्परमं धाम तद्विष्णोः परमं पदम्  ॥ नर्प्_१,३।२९ ॥  
एवं शुद्धो ऽक्षरो ऽनन्तः कालरुपी महेश्वरः  ।  
गुणरुपीगुणाधारोजगतामादिकृद्विभुः  ॥ नर्प्_१,३।३० ॥  
प्रतृतिः क्षोभमापन्ना पुरुषाख्ये जगद्गुरौ  ।  
महान्प्रादुरभूद्धुद्धिस्ततो ऽहं समवर्त्तत  ॥ नर्प्_१,३।३१ ॥  
अहॄङ्काराश्च सूक्ष्माणि तन्मात्राणीन्द्रियाणि च  ।  
तन्मात्रेभ्यो हि जातानि भूतानि जगतः कृते  ॥ नर्प्_१,३।३२ ॥  
आकाशवाय्यग्रिजलभूमयो ऽब्जभावात्मज  ।  
यथाक्रमं कारणतामेकैकस्योपयान्ति च  ॥ नर्प्_१,३।३३ ॥  
ततो ब्रह्मा जगद्धाता तामसानसृजत्प्रभुः  ।  
तिर्यग्योनिगताञ्जन्तून्पशुपक्षिमृगादिकान्  ॥ नर्प्_१,३।३४ ॥  
तमप्यसाधकं मत्वा देवसर्गं सनातनात्  ।  
ततो वैमानुषं सर्गं कल्पयामास पह्मजः  ॥ नर्प्_१,३।३५ ॥  
ततो दक्षादिकान्पुत्रान्सृष्टिसाधनतत्परान्  ।  
एभिः पुत्रैरिदं व्याप्तं सदेवासुरमानुषम्  ॥ नर्प्_१,३।३६ ॥  
भुर्भुवश्च तथा स्वश्च महश्वैव जनस्तथा  ।  
तपश्च सत्यमित्येवं लोकाः सत्योपरि स्थिताः  ॥ नर्प्_१,३।३७ ॥  
अतलं वितलं चैव सुतलं च तलातलम्  ।  
महातलं च विप्रेन्द्र ततो ऽधच्च रसातलम्  ॥ नर्प्_१,३।३८ ॥  
पातालं चेति सप्तैव पातालानि क्रमादधः  ।  
एष सर्वेषु लोकेषु लोकनाथांश्च सृष्टवान्  ॥ नर्प्_१,३।३९ ॥  
कुलाचलान्नदीश्चासौ तत्तल्लोकनिवासिनाम्  ।  
वर्त्तनादीनि सर्वाणि यथायोग्यम्मकल्पयत्  ॥ नर्प्_१,३।४० ॥  
भूतले मध्यगो मेरुः सर्वदेवसमाश्रयः  ।  
लोकालोकश्च भूम्यन्ते तन्मध्ये सत्प सागराः  ॥ नर्प्_१,३।४१ ॥  
द्वीपाश्च सत्प विप्रेन्द्र द्वीपे कुलाचलाः  ।  
बाह्या नद्यश्च विख्याता जनाश्चामरसन्निभाः  ॥ नर्प्_१,३।४२ ॥  
जम्बूप्लक्षाभिधानौ च शाल्मलश्च कुशस्तथा  ।  
क्रौञ्चशाकौ पुष्करश्च ते सर्वे देवभूमयः  ॥ नर्प्_१,३।४३ ॥  
एते द्वीपाः समुद्रैस्तु सत्पसत्पभिरावृताः  ।  
लवणेक्षुसुरासर्पिर्दधिक्षीरजलैः समम्  ॥ नर्प्_१,३।४४ ॥  
एते द्वीपाः समुद्राश्च पूर्वस्मादुत्तरेराः  ।  
ज्ञेया द्विगुणविस्तरा लोकालोकाञ्च पर्वतात्  ॥ नर्प्_१,३।४५ ॥  
क्षारोदधेरुपत्तरं यद्धि माद्रेश्चैव दक्षिणाम्  ।  
ज्ञेयं तद्भारतं वर्षं सर्वकर्मफलप्रदम्  ॥ नर्प्_१,३।४६ ॥  
अत्र कर्माणि कुर्वन्ति त्रिविधानि तु नारद  ।  
तत्फलं भुज्यते चैव भोगभूमिधनक्रमात्  ॥ नर्प्_१,३।४७ ॥  
भारते तु कृतं कर्म शुभं वाशुभमेव च  ।  
तत्फलं क्षयि विप्रेन्द्र भुज्यते ऽन्यत्रजन्तुभिः  ॥ नर्प्_१,३।४८ ॥  
अद्यापि देवा इच्छन्ति जन्म भारतभूतले  ।  
सञ्चितं सुमहत्पुण्यमक्षय्यममलं शुभम्  ॥ नर्प्_१,३।४९ ॥  
कदा लभामहे जन्म वर्षभारतभूमिषु  ।  
कदा पुण्येन महता यास्याम परमं पदम्  ॥ नर्प्_१,३।५० ॥  
दानैर्वाविविधैर्यज्ञैस्तपोभिर्वाथवा हरिम्  ।  
जगदीशंसमेष्यामो नित्यानन्दमनामयम्  ॥ नर्प्_१,३।५१ ॥  
यो भारतभुवं प्राप्य विष्णुपूजापरो भवेत्  ।  
न तस्य सदृशो ऽन्यो ऽस्ति त्रिषु लोकेषु नारदा  ॥ नर्प्_१,३।५२ ॥  
हरिकीर्तनशीलो वा तद्भक्तानां पियो ऽपि वा  ।  
शुक्षषुर्वापि महतः सवेद्यो दिविजैरपि  ॥ नर्प्_१,३।५३ ॥  
हरिपूजारतो नित्यं भक्तः पूजास्तो ऽषि वा  ।  
भक्तोच्छिष्टान्नसेवी च याति विष्णोः परं पदम्  ॥ नर्प्_१,३।५४ ॥  
नारायणेति कृष्णेति वासुदेवेति यो वदेत्  ।  
अहिंसादिपरः शन्तिः सो ऽपि वन्द्यः सुरोत्तमैः  ॥ नर्प्_१,३।५५ ॥  
शिवेति नीलकण्ठेति शङ्करेतिच यः स्मरेत्  ।  
सर्वभूतहितो नित्यं सो ऽभ्यर्च्यो दिविजैः स्मृतः  ॥ नर्प्_१,३।५६ ॥  
गुरुभक्तः शिवध्यानी स्वाश्रमाचारतत्परः  ।  
अनसूयुःशुचिर्दक्षो यः सो ऽप्यर्च्यःसुरेश्वरैः  ॥ नर्प्_१,३।५७ ॥  
ब्राह्मणानां हितकरः श्रध्दावान्वर्णधर्मयोः  ।  
वेदवादरतो नित्यं स ज्ञेयः पङ्किपावनः  ॥ नर्प्_१,३।५८ ॥  
अभेददर्शी देवेशे नारायणशिवात्मके  ।  
सर्वं यो ब्रह्मण नित्यमस्मदादिषु का कथा  ॥ नर्प्_१,३।५९ ॥  
गोषु क्षान्तो ब्रह्मचारी परनिन्दाविवर्जितः  ।  
अपरिग्रहशी लश्च देवपूज्यः स नारद  ॥ नर्प्_१,३।६० ॥  
स्तेयादिदोषविमुखः कृतज्ञः सत्यवाक् शुचिः  ।  
परोपकारनिरतः पूजनीयः सुरासुरैः  ॥ नर्प्_१,३।६१ ॥  
वेदार्थश्रवणे बुद्धिः पुराणश्रवणे तथा  ।  
सत्सङ्गे ऽपि च यस्यास्ति सो ऽपि वन्द्यः सुरोत्तमैः  ॥ नर्प्_१,३।६२ ॥  
एवमादीन्यनेकानि कर्माणि श्रद्धयान्वितः  ।  
करोति भारते वर्षे सम्बन्धो ऽस्माभिरेव च  ॥ नर्प्_१,३।६३ ॥  
एतेष्वन्यतमो विप्रमात्मानं नारभेत्तु यः  ।  
स एव दुष्कृतिर्मूढो नास्त्यन्यो ऽस्मादचेतनः  ॥ नर्प्_१,३।६४ ॥  
सम्प्राप्य भारते जन्म सत्कर्म सुपराङ्मुखः  ।  
पीयूषकलशं सुक्त्वा विषभाण्डमुपाश्रितः  ॥ नर्प्_१,३।६५ ॥  
श्रुतिस्मृत्युदितैर्द्धर्मैर्नात्मानं पावयेत्तु यः  ।  
स एवात्मविधाती स्यात्पापिनामग्रणीर्मुने  ॥ नर्प्_१,३।६६ ॥  
कर्मभूमिं समासाद्य यो न धर्मं समाचरेत्  ।  
स च सर्वाधमः प्रोक्तो वेदविद्भिर्मुनीश्वर  ॥ नर्प्_१,३।६७ ॥  
शुभं कर्म समुत्सृज्य दुष्कर्माणि करोति यः  ।  
कामधेनुं परित्यज्य अर्कक्षीरं सं मार्गति  ॥ नर्प्_१,३।६८ ॥  
एवं भारतभूभागं प्रशंसन्ति दिवौकसः  ।  
ब्रह्माद्या अपि विप्रेन्द्र स्वभोगक्षयभीरवः  ॥ नर्प्_१,३।६९ ॥  
तस्मात्पुण्यतमं ज्ञेयं भारतं वर्षमुत्तमम्  ।  
देवानां दुर्लभं वापि सर्वकर्मफलप्रदम्  ॥ नर्प्_१,३।७० ॥  
अस्मिन्पुण्ये च भूभागे यस्तु सत्कर्मसूद्यतः  ।  
न तस्य सदृशं कश्चित्रिषु विद्यते  ॥ नर्प्_१,३।७१ ॥  
अस्मिञ्जातो नरो यस्तु स्वङ्कर्मक्षपणोद्यतः  ।  
नररुपपरिच्छन्नः स हरिर्नात्र संशयः  ॥ नर्प्_१,३।७२ ॥  
परं लोकफलं प्रेप्सुः किर्यात्कर्माण्यतन्द्रितः  ।  
निवेद्य हरये भक्त्या तत्फलं ह्यक्षयं स्मृतम्  ॥ नर्प्_१,३।७३ ॥  
विरागी चेत्कर्मफलेष्वपि किञ्चित्र कारयेत्  ।  
अर्पयेत्सुकृतं कर्म प्रीयतामितिं मे हरिः  ॥ नर्प्_१,३।७४ ॥  
आब्रह्मभुवनाल्लोकाः पुनरुत्पत्तिदायकाः  ।  
फलागृध्नुः कर्मणां तत्प्रात्प्रोति परमं पदम्  ॥ नर्प्_१,३।७५ ॥  
वेदोदितानि कर्माणि कुर्यादीश्वरतुष्टये  ।  
यथाश्रमं त्यक्तुकामः प्रान्पोति पदमव्ययम्  ॥ नर्प्_१,३।७६ ॥  
निष्कामो वा सकामो वा कुर्यात्कर्म यथाविधि  ।  
स्वाश्रमाचारशून्यश्च पतितः प्रोच्यते बुधैः  ॥ नर्प्_१,३।७७ ॥  
सदाचारपरो विप्रो वर्द्धते ब्रह्मतेजसा  ।  
तस्य विष्णुश्च तुष्टः स्याद्भक्तियुक्तस्य नारद  ॥ नर्प्_१,३।७८ ॥  
भारते जन्म सम्प्राप्य नात्मानं तारयेतु यः  ।  
पच्यते निरये धोरे स त्वाचन्द्राक्रतारकम्  ॥ नर्प्_१,३।७९ ॥  
वासदेवपरो धर्मो वासुदेवपरं तपः  ।  
वासुदेवपरं ज्ञानं वासुदेवपरा गतिः  ॥ नर्प्_१,३।८० ॥  
वासुदेवात्मकं सर्वं जगत्स्थावरजङ्गमम्  ।  
आब्रह्मस्तम्बपर्यन्तं तस्मादन्यत्र विद्यते  ॥ नर्प्_१,३।८१ ॥  
स एव धाता त्रिपुरान्तकश्च स एव देवासुरयज्ञरुपः  ।  
स एवब्रह्माण्डमिदं ततो ऽन्यन्न किञ्चिदस्ति व्यतिरिक्तरुपम्  ॥ नर्प्_१,३।८२ ॥  
अस्मात्परं नापरमस्ति किञ्चिद्यस्मादणीयान्नतथा महीयान्  ।  
व्यात्पं हि तेनेदमिदं विचित्रं तं देवदेवं प्रणमेत्समीङ्यम्  ॥ नर्प्_१,३।८३ ॥  
  
इति श्रीबृहन्नारदीयपुराणे पूर्वभागे प्रथमपादे सृष्टिभरतखण्डप्राशस्त्यभूगोलानां वर्णनं नाम तृतीयो ऽध्यायः  

_____________________________________________________________  

सनक उवाच  
श्रद्धापूर्वाः सर्वधर्मा मनोरथफलप्रदाः  ।  
श्रद्धयासाध्यते सर्वं श्रद्धया तुष्यते हरिः  ॥ नर्प्_१,४।१ ॥  
भक्तिर्भक्त्यैव कर्त्तव्यातथा कर्माणि भक्तितः  ।  
कर्मश्चद्धाविहीनानि न सिध्यन्तिं द्विजो तमाः  ॥ नर्प्_१,४।२ ॥  
यथाऽलोको हि जन्तूनां चेष्टाकारणतां गतः  ।  
तथैव सर्वसिद्धीनां भक्तिः परमकारणम्  ॥ नर्प्_१,४।३ ॥  
यथा समस्त लोकानां जीवनं सलिलं स्मृतम्  ।  
तथा समस्तसिद्धीनां जीवनं भक्तिरिष्यते  ॥ नर्प्_१,४।४ ॥  
यथा भूमिं समाश्रित्य सर्वे जीवन्ति जन्तवः  ।  
तथा भक्तिं समाश्रित्य सर्वकार्य्याणि साधयेत्  ॥ नर्प्_१,४।५ ॥  
श्रद्धावांल्लभते धर्म्मं श्रद्धावातर्थमाप्नुयात्  ।  
श्रद्धया साध्यते कामः श्रद्धावान्मोक्षमान्पुयात्  ॥ नर्प्_१,४।६ ॥  
न दानैर्न तपोभिर्वा यज्ञैर्वा बहुदक्षिणैः  ।  
भक्तिहीनेर्मुनिश्चेष्ठ तुष्यते भगवान्हरिः  ॥ नर्प्_१,४।७ ॥  
मेरुमात्रसुवर्णानां कोटिकोटिसहस्रशः  ।  
दत्ता चाप्यर्थनाशाय यतोभक्तिविवर्जिता  ॥ नर्प्_१,४।८ ॥  
अभक्त्या यत्तपस्तप्तैः केवलं कायशोषणम्  ।  
अभक्त्या यद्धुतं हव्यं भस्मनि न्यस्तहव्यवत्  ॥ नर्प्_१,४।९ ॥  
यत्किञ्चित्कुरुते कर्म्मश्रद्धयाप्यणुमात्रुमात्रकम् ।।  
तन्नाम जायते पुंसां शाश्वतं प्रतीदायकम्  ॥ नर्प्_१,४।१० ॥  
अश्वमेघसहस्रं वा कर्म्म वेदोदितं कृतम्  ।  
तत्सर्वं निष्फलं ब्रह्मन्यदि भक्तिविवर्जितम्  ॥ नर्प्_१,४।११ ॥  
हरिभक्तिः परा नॄणां कामधेनूपमा स्मृता  ।  
तस्यां सत्यां पिबन्त्यज्ञाः संसारगरलं ह्यहो  ॥ नर्प्_१,४।१२ ॥  
असारभूते संसारे सारमेतदजात्मज  ।  
भगवद्भक्तसङ्गश्च हरिभक्तिस्तितिक्षुता  ॥ नर्प्_१,४।१३ ॥  
असूयोपेतमनसां भक्तिदानादिकर्म्म यत्  ।  
अवेहि निष्फलं ब्रहंस्तेषां दूरतरो हरिः  ॥ नर्प्_१,४।१४ ॥  
परिश्रियाभितत्पानां दम्भाचाररतात्मनाम्  ।  
मृषा तु कुर्वतां कर्म तेषां दूरतरो हरिः  ॥ नर्प्_१,४।१५ ॥  
पृच्छतां च महाधर्म्मान्वदतां वै मृषा च तान्  ।  
धर्मेष्वभक्तिमनसां तेषां दूरतरो हरिः  ॥ नर्प्_१,४।१६ ॥  
वेदप्रणिहितो धर्म्मो धर्म्मो वेदो नारायणः परः  ।  
तत्राश्रद्धापरा ये तु तेषां दूरतरो हरिः  ॥ नर्प्_१,४।१७ ॥  
यस्य धर्म्मविहीनानि दिनान्यायान्ति यान्ति च  ।  
स लोहकारभस्त्रेव श्वसन्नपि न जीवति  ॥ नर्प्_१,४।१८ ॥  
धर्मार्थकाममोक्षाख्याः पुरुषार्थाः सनातनाः  ।  
श्रद्धावतां हि सिध्यन्ति नान्यथा ब्रह्मनन्दना  ॥ नर्प्_१,४।१९ ॥  
स्वाचारमनतिक्रम्य हरिभक्तिपरो हि यः  ।  
स याति विष्णुभवनं यद्वै पश्यन्ति सूरयः  ॥ नर्प्_१,४।२० ॥  
कुर्वन्वेदोदितान्धर्म्मान्मुनीन्द्र स्वाश्रमोचितान्  ।  
हरिध्यानपरोयस्तु स याति परमं पदम्  ॥ नर्प्_१,४।२१ ॥  
आचारप्रभवो धर्मः धर्म्मस्य प्रभुरच्युतः  ।  
आश्रमाचारयुक्तेन पूजितः सर्वदा हरिः  ॥ नर्प्_१,४।२२ ॥  
यः स्वाचारपरिभ्रष्टः साङ्गवेदान्तगो ऽपि वा  ।  
स एव पतितो ज्ञेयो यतः कर्मबहिष्कृतः  ॥ नर्प्_१,४।२३ ॥  
हरिभक्तिपरि वापि हरिध्यानपरो ऽपि वा  ।  
भ्रष्टो यः स्वाश्रमाचारात्पतितः सो ऽभिधीयते  ॥ नर्प्_१,४।२४ ॥  
वेदो वा हरिभक्तिर्वा भक्तिर्वापि महेश्वरे  ।  
आचारात्पतितं मूढं न पुनाति द्विजोत्तम  ॥ नर्प्_१,४।२५ ॥  
पुण्यक्षेत्राभिगमनं पुण्यतीर्थनिषेवणम्  ।  
यज्ञो वा विविधो ब्रह्मंस्त्यक्ताचारन्न रक्षति  ॥ नर्प्_१,४।२६ ॥  
आचारात्प्राप्यते स्वर्ग आचारात्प्राप्यते सुखम्  ।  
आचारात्प्राप्यते मोक्ष आचारात्किं न लभ्यते  ॥ नर्प्_१,४।२७ ॥  
आचाराणान्तु सर्वेषां योगानां चैव सत्तम्  ।  
हरिभक्तेपरि तथा निदानं भक्तिरिष्यते  ॥ नर्प्_१,४।२८ ॥  
भक्त्यैव पूज्यते विष्णुर्वाञ्छितार्थफलप्रदः  ।  
तस्मात्समस्तलोकानां भक्तिर्मातेति गीयते  ॥ नर्प्_१,४।२९ ॥  
जीवन्ति जन्तवः सर्वे यथा मातराश्रिताः  ।  
तथा भक्तिं समाश्रित्य सर्वे जीवन्ति धार्म्मिकाः  ॥ नर्प्_१,४।३० ॥  
स्वाश्रमाचारयुक्तस्य हरिभक्तिर्यदा भवेत्  ।  
न तस्य त्रिषु लोकेषु सदृशो ऽस्त्यजनन्दन  ॥ नर्प्_१,४।३१ ॥  
भक्त्या सिध्यन्ति कर्म्माणि कर्म्माणि कर्म्माभिस्तुष्यते हरिः  ।  
तस्मिंस्तुष्टे भवेज्ज्ञानं ज्ञानान्मोक्षमवाप्यते  ॥ नर्प्_१,४।३२ ॥  
भक्तिस्तु भगवद्भक्तसङ्गेन खलु जायते  ।  
तत्सङ्गं प्राप्यते पुम्भिः सुकृतैः पूर्वसञ्चितैः  ॥ नर्प्_१,४।३३ ॥  
वर्णाश्रमाचाररता भगवद्भक्तिलालसाः  ।  
कामादिदोषनिर् मुक्तास्ते सन्तो लोकशिक्षकाः  ॥ नर्प्_१,४।३४ ॥  
सस्तङ्गः परमो ब्रह्मन्न लभ्येताकृतात्मनाम्  ।  
यदि लभ्येत विज्ञेयं पुण्यं जन्मान्तरार्जितम्  ॥ नर्प्_१,४।३५ ॥  
पूर्वार्जितानि पापानि नाशमायान्ति यस्य वै  ।  
सत्सङ्गतिर्भवेत्तस्य नान्यथा घटते हि सा  ॥ नर्प्_१,४।३६ ॥  
रविर्हि रशिमजालेन दिवा हन्तिबहिस्तमः  ।  
सन्तः सूक्तिमरीच्योश्चान्तर्ध्वान्तं हि सर्वदा  ॥ नर्प्_१,४।३७ ॥  
दुर्लभाः पुरुषा लोके भगवद्भक्तिलालसाः  ।  
तेषां सङ्गो भवेद्यस्य तस्य शान्तिर्हि शाश्वती  ॥ नर्प्_१,४।३८ ॥  
नारद उवाच  
किंलक्षणा भागवतास्ते च किं कर्म्म कुर्वते  ।  
तेषां लोको भवेत्कीदृक्तत्सर्वं ब्रूहि तत्त्वतः  ॥ नर्प्_१,४।३९ ॥  
त्वं हि भक्तो रमेशस्य देवदेवस्य चित्रिणः  ।  
एतान्निगदितुं शक्तस्त्वतो नास्त्यधिको ऽपरः  ॥ नर्प्_१,४।४० ॥  
सनक उवाच  
शृणु ब्रह्मन्परं गुह्यं मार्कण्डेयस्य धीमनः ञ  ।  
यमुवाच जगन्नाथो योगनिद्राविमोचितः  ॥ नर्प्_१,४।४१ ॥  
यो ऽसौ विष्णुः परं ज्योतिर्देवदेवः सनातनः  ।  
जगत्कर्त्ता शिवब्रह्म स्वरुपवान्  ॥ नर्प्_१,४।४२ ॥  
युगान्ते रौद्ररुपेण ब्रह्माण्डग्राहितः  ।  
जगत्येकार्णवीभूते नष्टे स्थावरजङ्गमे  ॥ नर्प्_१,४।४३ ॥  
भगवानेव शेषात्मा शेते वटदले हरिः  ।  
असङ्ख्याताब्जजन्माद्यैराभूषिततनूरूहः  ॥ नर्प्_१,४।४४ ॥  
पादाङ्गुष्टाग्रनिर्यातगङ्गाशीताम्बुपावनः  ।  
सूक्ष्मात्सूक्ष्मतरो देवो ब्रह्माण्डग्रासम्बृंहितः  ॥ नर्प्_१,४।४५ ॥  
वटच्छदे शयानो ऽभूत्सर्वशक्तिसमन्वितः  ।  
तस्मिन्स्थाने महाभागो नारायणपरायणः  ।  
मार्कण्डेयः स्थिनस्तस्य लीलाः पश्यन्महे शितुः  ॥ नर्प्_१,४।४६ ॥  
ऋषय ऊचुः  
तस्मिन्काले महाघोरे नष्टे स्थावरजङ्गमे  ।  
हरिरेकः स्थित इति मुने पूर्वं हि शुश्रुम  ॥ नर्प्_१,४।४७ ॥  
जगत्येकार्णवीभूते नष्टे स्थावरञ्जगमे  ।  
सर्वग्रस्तेन हरिणा किमर्थं सो ऽवशेषितः  ॥ नर्प्_१,४।४८ ॥  
परं कौतूहलं ह्यत्रं वर्त्तते ऽतीव सूत नः  ।  
हरिकीर्तिसुधापाने कस्यालस्यं प्रजा यते  ॥ नर्प्_१,४।४९ ॥  
सूत उवाच  
आसीन्मुनिर्महाभागो मृकण्डुरिति विश्रुतः  ।  
शालग्रामे महातीर्थे सो ऽतप्यत महातपाः  ॥ नर्प्_१,४।५० ॥  
युगानाम युतं ब्रह्मन्गृणन्ब्रह्म सनातनम् ॥ट  
निराहारः क्षमायुक्तः सत्यसन्धो जितेन्द्रियः  ॥ नर्प्_१,४।५१ ॥  
आत्मवत्सर्वभूतानि पश्यन्विषयनिःस्पृहः  ।  
सर्वभूतहितो दान्त स्तताप सुमहत्तपः  ॥ नर्प्_१,४।५२ ॥  
तत्तापःशङ्किताः सर्वे देवा इन्द्रादयस्तदा  ।  
परेशं शरणं जग्मुर्नारायणमनामयम्  ॥ नर्प्_१,४।५३ ॥  
क्षीराब्धेरुत्तरं तीरं सम्प्राप्यत्रिविवौकसः  ।  
तुष्टुवुर्देवदेवेशं पह्मनाभं जगद्गुरुम्  ॥ नर्प्_१,४।५४ ॥  
देवा ऊचुः  
नारायणाक्षरानन्त शरणागतपालक  ।  
मृकण्डुतपसा त्रस्तान्पाहि नः शरणागतान्  ॥ नर्प्_१,४।५५ ॥  
जय देवाधिदेवेश जय शङ्खगदाधर  ।  
जयो लोकस्वरुपाय जयो ब्रह्माण्डहेतवे  ॥ नर्प्_१,४।५६ ॥  
नमस्ते देवदेवेश नमस्ते लोकपावन  ।  
नमस्ते लोकनाथाय नमस्ते लोकसाक्षिणे  ॥ नर्प्_१,४।५७ ॥  
नमस्ते ध्यानगम्याय नमस्ते ध्यानहेतवे  ।  
नमस्ते ध्यानरुपाय नमस्ते ध्यानपाक्षिणे  ॥ नर्प्_१,४।५८ ॥  
केशिहन्त्रे नमस्तुभ्यं मधुहन्त्रे परात्मने  ।  
नमो भूम्यादिरूपाय नमश्चैतन्यरुपिणे  ॥ नर्प्_१,४।५९ ॥  
नमो ज्येष्टाय शुद्धाय निर्गुणाय गुणात्मने  ।  
अरुपाय स्वरुपाय बहुरुपाय ते नमः  ॥ नर्प्_१,४।६० ॥  
नमो ब्रह्मण्यदेवाय गोब्राह्मणहिताय च  ।  
जगद्धिताय कृष्णाय गोविन्दाय नमोनमः  ॥ नर्प्_१,४।६१ ॥  
नमो हिक्षमगर्भाय नमो ब्रह्मादिरुपिणे  ।  
नमः सूर्य्यादिरुपाय हव्यकव्यभुजे नमः  ॥ नर्प्_१,४।६२ ॥  
नमो नित्याय वन्द्याय सदानन्दैकरुपिणे  ।  
नमः स्मृतार्तिनाशाय भूयो भूयो नमो नमः  ॥ नर्प्_१,४।६३ ॥  
एवं देवस्तुतिं श्रुत्वा भगवान्कमलापतिः  ।  
प्रत्यक्षतामगात्तेषां शङ्कचत्रगदाधरः  ॥ नर्प्_१,४।६४ ॥  
विकचाम्बुजपत्राक्षं सूर्य्यकोटिसमप्रभम्  ।  
सर्वालङ्कारसंयुक्तं श्रीवत्साङ्कितवक्षसम्  ॥ नर्प्_१,४।६५ ॥  
पीताम्बरधरं सौम्यं स्वर्णयज्ञोपवीतिनम्  ।  
स्तृयमानं मुनिवरैः पार्षदप्रवरावृत्तम्  ॥ नर्प्_१,४।६६ ॥  
तं दृष्य्वा देवसङ्घास्ते तत्तेजोहततेजसः  ।  
नमश्चक्रुर्मुदा युक्ता अष्टाङ्गौरवनिं गताः  ॥ नर्प्_१,४।६७ ॥  
ततः प्रसन्नो भगवान्मेघगम्भीरनिस्वनः  ।  
उवाच प्रीणयन्देवान्नतानिन्द्रपुरोगमान्  ॥ नर्प्_१,४।६८ ॥  
श्रीभगवानुवाच  
जाने वो मानसं दुःखं मृकण्डुतपसोङ्गम्  ।  
युष्मान्न बाधते देवाः स ऋषिः सज्जनाग्राणीः  ॥ नर्प्_१,४।६९ ॥  
सम्पद्भिः संयुता वापि विपद्भिश्चापि सज्जनाः  ।  
सर्वथान्यं न बाधन्ते स्वप्ने ऽपि सुरसत्तमाः  ॥ नर्प्_१,४।७० ॥  
सततं बाध्यमानो ऽपि विषयाख्यैररातिभिः  ।  
अविधायात्मनो रक्षामन्यान्द्वेष्टि कथं सुधीः  ॥ नर्प्_१,४।७१ ॥  
तापत्रयाभिधानेन बाध्यमानो हि मानवः  ।  
अन्यं क्रीडयितुं शक्तः कथं भवति सत्तमः  ॥ नर्प्_१,४।७२ ॥  
कर्मणा मनसा वाचा बाधते यः सदा परान्  ।  
नित्यं कामादिभिर्युक्तो मूढधीः प्रोच्यते तु सः  ॥ नर्प्_१,४।७३ ॥  
यो लोकहितकृन्मर्त्यो गतासुर्यो विमत्सरः  ।  
निःशङ्गः प्रोच्यते सद्भिरिहामात्र च सत्तमाः  ॥ नर्प्_१,४।७४ ॥  
सशङ्कः सर्वदा दुःखी निःशङ्कः सुखमान्पुयात्  ।  
गच्छध्वं स्वालयं स्वस्थाः क्रीडयिष्यति वो न सः  ॥ नर्प्_१,४।७५ ॥  
भवतां रक्षकश्चाहं विहरध्वं यथासुखम्  ।  
इति दत्वा वरं तेषामतसीकुसुमप्रभः  ॥ नर्प्_१,४।७६ ॥  
पश्यतामेव देवानां तत्रैवान्तरधीयत  ।  
तुष्टात्मानः सुरगणां ययुर्नाकं यथागतम्  ॥ नर्प्_१,४।७७ ॥  
मृकण्डोरपि तुष्टात्मा हरिः प्रत्यक्षतामगात्  ।  
अरुपं परमं ब्रह्मस्वप्रकाशं निरञ्जनम्  ॥ नर्प्_१,४।७८ ॥  
अतसीपुष्पसङ्काशं पीतवाससमच्यचुतम्  ।  
दिव्यायुधधरं दृष्ट्वा मृकण्डुर्विस्मितो ऽभवत्  ॥ नर्प्_१,४।७९ ॥  
ध्यानादुन्मील्य नयनं अपश्यद्धरिमग्रतः  ।  
प्रसन्नवदनं शान्तं धातारं विश्वतेजसम्  ॥ नर्प्_१,४।८० ॥  
रोमाञ्चितशरीरो ऽसावानन्दाश्रुविलोचनः  ।  
ननाम दण्डवद्भूमौ देवदेव सनातनम्  ॥ नर्प्_१,४।८१ ॥  
अश्रुभिः क्षालयंस्तस्य चरणौ हर्षसम्भवैः  ।  
शिरस्यञ्चलिमाधाय स्तोतुं समुपचक्रमे  ॥ नर्प्_१,४।८२ ॥  
मृकण्डुरुवाच  
नमः परेशाय परात्मरुपिणे परात्परस्प्रात्परतः पराय  ।  
अपारपाराय परानुकर्त्रे नमः परेभ्यः परपारणाय  ॥ नर्प्_१,४।८३ ॥  
यो नामजात्यादिविकल्पहीनः शब्दादिदोषव्यतिरेकरुपः  ।  
बहुस्वरुपो ऽपि निरञ्जनो यस्तमीशमीढ्यं परमं भजामि  ॥ नर्प्_१,४।८४ ॥  
देवान्तवेद्यं पुरुषं पुराणं हिरण्यगर्भादिजगत्स्वरुपम्  ।  
अनूपमं भक्ति जनानुकम्पिनं भजामि सर्वेश्वरमादिमीड्यम्  ॥ नर्प्_१,४।८५ ॥  
पश्यन्ति यं वीतसमस्तदोषा ध्यानैकनिष्ठा विगतस्पृहाश्च  ।  
निवृत्तमोहाः परमं पवित्रं नतो ऽस्मि संसारनिर्वर्त्तकं तम्  ॥ नर्प्_१,४।८६ ॥  
स्मृतार्तिनाशनं विष्णुं शरणागतपालकम्  ।  
जगत्सेव्यं जगाद्धाम परेशं करुणाकरम्  ॥ नर्प्_१,४।८७ ॥  
एवं स्तुतः स भगवान्विष्णुस्तेन महर्षिणा  ।  
अवाप परमां तुष्टिं शङ्खचक्रगदाधरः  ॥ नर्प्_१,४।८८ ॥  
अयालिङ्ग्य मुनिं देवश्चतुर्भिर्दीर्घबाहुभिः  ।  
उवाच परमं प्रीत्या वरं बरय सुव्रत  ॥ नर्प्_१,४।८९ ॥  
प्रीतो ऽस्मि तपसा तेन स्तोत्रेण च तवानघ  ।  
मनसा यदभिप्रेतं वरं वरय सुव्रत  ॥ नर्प्_१,४।९० ॥  
मृकण्डुरूवाच  
देवदेव जगन्नाथ कृतार्थो ऽस्मि न संशयः  ।  
त्वद्दर्शनमपुण्यानां दुर्लभं च यतः स्मृतम्  ॥ नर्प्_१,४।९१ ॥  
ब्रह्माद्या यं न वश्यन्ति योगिनः संशितव्रताः  ।  
धर्मिष्टा दीक्षिताश्वापि वीतरागा विमत्सराः  ॥ नर्प्_१,४।९२ ॥  
तं पश्यामि परं धाम किमतो ऽन्यं वरं वृणे  ।  
एतेनैव कृतार्थो ऽस्मि जनार्दन जगद्धरो  ॥ नर्प्_१,४।९३ ॥  
यत्रामस्मृतिमात्रेण महापातकिनो ऽपि ये  ।  
तत्पदे परमं यान्नि ते दृष्ट्वा किषुनाच्युत  ॥ नर्प्_१,४।९४ ॥  
श्रीभगवानुवाच  
सत्यत्प्रुक्तं त्वया ब्रह्मान्प्रीनो ऽस्मि तव पण्डित  ।  
मदृर्शनं हि विफलं न कदाचिद्भविष्यति  ॥ नर्प्_१,४।९५ ॥  
विष्णिर्भक्तकुटुम्बीति वदन्ति विवुधाः सदा  ।  
तदेव पालयिष्यामि मज्जनो नानृतं वदेत्  ॥ नर्प्_१,४।९६ ॥  
तस्मात्त्वत्तपसातुष्टो यास्यामि तव पुत्रताम्  ।  
समस्तगुणसंयुक्तो दीर्घजीवी स्वरुपवान्  ॥ नर्प्_१,४।९७ ॥  
मम जन्म कुले यस्य कतत्कुलं मोक्षगामि वै  ।  
मयि तुष्टे मुनिश्रेष्ठ किमसाध्यं जगत्रये  ॥ नर्प्_१,४।९८ ॥  
इत्युक्त्वा देवदेवशो मुनेरतस्य समीक्षतः  ।  
अन्तर्दधे मृकण्डुश्च तपसः समवर्तत  ॥ नर्प्_१,४।९९ ॥  
  
इति श्रीबृहन्नारदीयपुराणे पूर्वभागे प्रथमपादे भक्तिवर्णनप्रसङ्गेन मार्कण्डेयचरितारम्भो नाम चतुर्थो ऽध्यायः  

_____________________________________________________________  

नारद उवाच  
ब्रह्मन्कथं स भगवान्मृकण्डोः पुत्रतां गतः  ।  
किं चकार च तद्ब्रुहि हरिर्भार्गववंशजः  ॥ नर्प्_१,५।१ ॥  
श्रूयते चपुराणेषु मार्कण्डेयो महामुनिः  ।  
अपश्यद्वैष्णवीं मायां चिरञ्जीव्यस्य सम्प्लवे  ॥ नर्प्_१,५।२ ॥  
सनक उवाच  
श्रुणु नारद वक्षअयामि कथामेतां सनातनीम्  ।  
विष्णुभक्तिसमायुक्तां मार्कुण्डेयमुनिं प्रति  ॥ नर्प्_१,५।३ ॥  
तपसो ऽन्ते मृकण्डुस्ते मृकण्डुस्तु भार्यामुदूह्य सत्तमः  ।  
गार्हस्थ्यमकरोद्धृष्टः शान्तो दान्तः कृतार्थकः  ॥ नर्प्_१,५।४ ॥  
तस्य भार्या शुचिर्दक्षा नित्यं पतिपरायणा  ।  
मनसा वचसा चापि देहेन च पतिव्रता  ॥ नर्प्_१,५।५ ॥  
काले दधार सा गर्भं हरितेज्ॐशसम्भवम्  ।  
रुषुवे दशमासान्ते पुत्रं तेजस्विनां परम्  ॥ नर्प्_१,५।६ ॥  
स ऋषिः परमप्रीतो दृष्ट्वा पुत्रं सुलक्षणम्  ।  
जातकं कारयामास मङ्गलं विधिपूर्वकम्  ॥ नर्प्_१,५।७ ॥  
स बालो ववृधे तत्र शुक्लपक्ष इवीडुपः  ।  
ततस्तु पञ्चमे वर्षे उपनीय मुदान्वितः  ॥ नर्प्_१,५।८ ॥  
शिक्षां चकार विप्रेन्द्र वैदिकीं धर्मसंहिताम्  ।  
नमस्कार्या द्विजाः पुत्र सदादृष्टा विधानतः  ॥ नर्प्_१,५।९ ॥  
त्रिकालं सूर्यमभ्यर्च्य सलिलाञ्चलिदानतः  ।  
वैदिकं कर्म तर्तव्यं वेदाध्ययनपूर्वकम्  ॥ नर्प्_१,५।१० ॥  
ब्रह्मचर्येण तपसा पूजनीयो हरिः सदा  ।  
निषिद्धं वर्जनीयं स्यादृष्टसम्भाषणादिकम्  ॥ नर्प्_१,५।११ ॥  
साधुभिः सह वस्तव्यं विष्णुभक्तिपरैः सदा  ।  
न द्वेषः कस्यचित्कार्यः सर्वेषां हितमाचरेत्  ॥ नर्प्_१,५।१२ ॥  
इज्याध्यंयनदानानि सदा कार्याणि ते सुत  ।  
एवं पित्रा समादिष्टो मार्कण्डेयो मुनीश्वरः  ॥ नर्प्_१,५।१३ ॥  
चचार धर्मं सततं सदा सञ्चिन्तयन्हरिम्  ।  
मार्कण्डेयो महाभागो दयावान्धर्मवत्सलः  ॥ नर्प्_१,५।१४ ॥  
आत्मवान्सत्यसन्धश्च मार्तण्डसदृशप्रभः  ।  
वशीं शान्तो महाज्ञानी सर्वतत्त्वार्थकोविदः  ॥ नर्प्_१,५।१५ ॥  
तपश्चचारं महामच्युतप्रीतिकारणम्  ।  
आराधितो जगन्नाथो माक्रण्डेयेन धीमता  ॥ नर्प्_१,५।१६ ॥  
पुराणसंहितां कर्त्तुदत्तवान्वरमच्युतः  ।  
मार्कण्डेयो मुनि तपश्चचारं परममच्युतप्रीतिकारणम्  ।  
मार्कण्डेयो मुनिस्तस्मान्नारायण इति स्मृतः  ॥ नर्प्_१,५।१७ ॥  
चिरजीवी महाभक्तो देवदेवस्य चक्रिणः  ।  
जगत्येकार्णवीभूते स्वप्रभावं जनार्द्दनः  ॥ नर्प्_१,५।१८ ॥  
तस्य दर्शयितुं विग्रास्तं न संहृतवान्हरिः  ।  
मृकण्डुतनयो धीमान्विष्णुभक्तिसमन्वितः  ॥ नर्प्_१,५।१९ ॥  
तस्मिञ्जले महाघोरे स्थितवाञ्छीर्णपत्रवत्  ।  
मार्कण्डेयः स्थितस्तावद्यावच्छेते हरिः स्वयम्  ॥ नर्प्_१,५।२० ॥  
तस्य प्रमाणं वक्ष्यामि कालस्य वदतः श्रुणु  ।  
दशभिः पञ्चभिश्चैव निमेषैः परिकीर्तिता  ॥ नर्प्_१,५।२१ ॥  
काष्टातत्रिंशतो ज्ञेया कला पह्मजनन्दन  ।  
तत्रिंशतो क्षणो ज्ञेयस्तैः पङ्भर्घटिका स्मृता  ॥ नर्प्_१,५।२२ ॥  
तद्वयेन मुहूर्त्तं स्याद्दिनं तत्रिंशता भवेत्  ।  
त्रिंशद्दिनेर्भवेन्यासः पक्षद्वितयसंयुतः  ॥ नर्प्_१,५।२३ ॥  
ऋतुर्मासद्वयेन स्यात्तत्रयेणायनं स्मृतम्  ।  
तद्दयेन भवेदब्दः स देवानां दिनं भवेत्  ॥ नर्प्_१,५।२४ ॥  
उत्तरं दिवसं प्राहू रात्रिर्वै दक्षिणायनम्  ।  
मानुषेणैव मासेन पितॄणां दिनमुच्यते  ॥ नर्प्_१,५।२५ ॥  
तस्मात्सुर्येन्दुसंयोगे ज्ञातव्यं कल्पमुत्तमम्  ।  
दिव्यैर्वर्षसहस्रैर्द्वादशभिर्दैवतं युगम्  ॥ नर्प्_१,५।२६ ॥  
दैवे युगसहस्रे द्वे ब्राह्मः कल्पौ तु तौ नृणाम्  ।  
एकसत्पतिसङ्ख्यातैर्दिव्यैर्मन्वन्तरं युगैः  ॥ नर्प्_१,५।२७ ॥  
चतुर्द्दशभिरेतैश्च ब्रह्मणो दिवसम्मुने  ।  
यावत्प्रमाणं दिवसं तावद्रात्रिः प्रकीर्तिता  ॥ नर्प्_१,५।२८ ॥  
नाशमायाति विप्रेन्द्र तस्मिन्काले जगन्नयम्  ।  
मनुषेण सहस्रेण यत्प्रमाणं भवेच्छृणु  ॥ नर्प्_१,५।२९ ॥  
चतुर्युगसहस्राणि ब्रह्मणो दिवसं मुने  ।  
तद्वन्मासो वत्सरश्च ज्ञेयस्तस्यापि वेधसः  ॥ नर्प्_१,५।३० ॥  
परार्द्धद्वयकालस्तु तन्मतेन भवेद्विजाः  ।  
विष्णोरहस्तु विज्ञेयं तावद्रात्रिः प्रकीर्तिता  ॥ नर्प्_१,५।३१ ॥  
मृकण्डुतनयस्तावत्स्थितः सञ्जीर्णपर्णवत्  ।  
तस्मिन्घोरे जलमये विष्णुशक्त्युपबृंहितः  ।  
आत्मानं परमं ध्यायन्स्थितवान्हरिसान्निधौ  ॥ नर्प्_१,५।३२ ॥  
  
अथ काले समायाते योगनिद्राविमोचितः  ।  
सृष्टवान्ब्रह्मरुपेण जगदेतच्चराचरम्  ॥ नर्प्_१,५।३३ ॥  
संहृतं तु जलं वीक्ष्य सृष्टं विश्वं मृकण्डुजः  ।  
विस्मितः परमप्रीतो ववन्दे चरणौ हरेः  ॥ नर्प्_१,५।३४ ॥  
शिरस्यञ्जलिमाधाय मार्कण्डेयो महामुनिः  ।  
तुष्टाव वाग्भिरिष्टाभिः सदानन्दैकविग्रहम्  ॥ नर्प्_१,५।३५ ॥  
मार्कण्डेय उवाच  
सहस्रशिरसं देवं नारायणमनामयम्  ।  
वासुदेवमनाधारं प्रणतो ऽस्मिजनार्दनम्  ॥ नर्प्_१,५।३६ ॥  
अमेयमजरं नित्यं सदानन्दैकविग्रहम्  ।  
अप्रतर्क्यमनिर्देश्यं प्रणतो ऽस्मि जनार्द्दनम्  ॥ नर्प्_१,५।३७ ॥  
अक्षरं परमं नित्यं विशाक्षं विश्वसम्भवम्  ।  
सर्वतत्त्वमयं शान्तं प्रणतो ऽस्मि जनार्द्दनम्  ॥ नर्प्_१,५।३८ ॥  
पुराणं पुरुषं सिद्धं सर्वज्ञानैकभाजनम्  ।  
परात्परतरं रुपं प्रणतो ऽस्मि जनार्द्दनम्  ॥ नर्प्_१,५।३९ ॥  
परञ्ज्योतिः परं धाम पवित्रं परमं पदम्  ।  
सर्वैकरुपं परमं प्रणतो ऽस्मि जनार्द्दनमम्  ॥ नर्प्_१,५।४० ॥  
तं सदानन्दचिन्मात्रं पराणां परमं पदम्  ।  
सर्वं सनातनं श्रेष्ठं प्रणतो ऽस्मि जनार्द्दनम्  ॥ नर्प्_१,५।४१ ॥  
सगुणं निर्गुणं शान्तं मायातीतं सुमायिनम्  ।  
अरुपं बहुरुपं तं प्रणतो ऽस्मि जनार्द्दनम्  ॥ नर्प्_१,५।४२ ॥  
यत्रतद्भगवान्विश्वं सृजत्यवत्ति हन्ति च  ।  
तमादिदेवमीशानं प्रणतो ऽस्मि जनार्द्दनम्  ॥ नर्प्_१,५।४३ ॥  
परेश परमानन्द शरणागतवत्सल  ।  
त्राहि मां करुणासिन्धो मनोतीति नमो ऽस्तुते  ॥ नर्प्_१,५।४४ ॥  
एवं स्तवन्तं विप्रेन्द्रं मार्कण्डेयजगद्गुरुम्  ।  
उवाच परया प्रीत्या शङ्खचक्रगदाधरः  ॥ नर्प्_१,५।४५ ॥  
श्रीभगवानुवाच  
लोके भागवता ये च भगवद्भक्तमानसाः  ।  
तेषां तुष्टो न सन्देहो रक्षाम्येतांश्च सर्वदा  ॥ नर्प्_१,५।४६ ॥  
अहमेव द्विजश्रेष्ठ नित्यं प्रच्छन्नविग्रहः  ।  
भगवद्भक्तरुपेण लोकाक्रक्षामि सर्वदा  ॥ नर्प्_१,५।४७ ॥  
मार्कण्डेय उवाच  
किंलक्षणा भागवता जायन्ते केन कर्म्मणा  ।  
एतदिच्छाम्यदं श्रोतुं कौतुहलपरो यतः  ॥ नर्प्_१,५।४८ ॥  
श्रीभगवानुवाचा  
लक्षणं भागवतानां श्रुणुष्व मुनिसत्तम्  ।  
वक्तुं तेषां प्रभावं हि शक्यते नाब्दकोटिभिः  ॥ नर्प्_१,५।४९ ॥  
यो हिताः सर्वजन्तूनां गतासूया अअमत्सरा  ।  
विशिनो निस्पृहाः शान्तास्ते वै भागवतोत्तमाः  ॥ नर्प्_१,५।५० ॥  
कर्म्मणा मनसा वाचा परपीडां न कुर्वते  ।  
अपरिग्रहशीलाश्च ते वै भागवताः स्मृताः  ॥ नर्प्_१,५।५१ ॥  
सत्कथाश्रवणे येषां वर्तते सात्त्विकी मतिः  ।  
तद्भक्तविष्णुभक्ताश्च ते वै भागवतोत्तमाः  ॥ नर्प्_१,५।५२ ॥  
मातापित्रोश्च शुश्रुषां कुर्वन्ति ये नरोत्तमाः  ।  
गङ्गाविश्वेश्वरधिया ते वै भागवतोत्तमाः  ॥ नर्प्_१,५।५३ ॥  
ये तु देवार्च्चनरता ये तु तत्साधकाः स्मृताः  ।  
पूजां दृष्ट्वानुमोदन्ते ते वै भागवतोत्तमाः  ॥ नर्प्_१,५।५४ ॥  
व्रतिनां च यतीनां च परिचर्यापराशअच ये  ।  
वियुक्तपरनिन्दाश्च ते व भागवतोत्तमाः  ॥ नर्प्_१,५।५५ ॥  
सर्वेषां हितवाक्यानि ये वदन्ति नरोत्तमाः  ।  
ये गुणग्राहिणो लोके ते वै भागवताः स्मृताः  ॥ नर्प्_१,५।५६ ॥  
आत्मवत्सर्वभूतानि ये पश्यन्ति नरोत्तमाः  ।  
तुल्याः शत्रुषु मित्रेषु ते वै भागवतोत्तमाः  ॥ नर्प्_१,५।५७ ॥  
धर्म्मशास्त्रप्रवक्तारः सत्यवाक्यरताश्च ये  ।  
सतां शुश्रूषवो ये च ते वै भागवतोत्तमाः  ॥ नर्प्_१,५।५८ ॥  
व्याकुर्वते पुराणानि तानि शृण्वन्ति ये तथा  ।  
तद्वक्तरि च भक्ता ये ते वै भागवतोत्तमाः  ॥ नर्प्_१,५।५९ ॥  
ये गोब्राह्मणशुश्रूषआं कुर्वते सततं नराः  ।  
तीर्थयात्रापरा ये च ते वै भागवतोत्तमाः  ॥ नर्प्_१,५।६० ॥  
अन्येषामुदयं दृष्ट्वा ये ऽभिनवन्दन्ति मानवाः  ।  
हरिनामपरा ये च ते वै भागवतोत्तमाः  ॥ नर्प्_१,५।६१ ॥  
आरामारोपणरतास्तडापरिरक्षकाः  ।  
कासारकूपकर्त्तारस्ते वै भागवतोत्तमाः  ॥ नर्प्_१,५।६२ ॥  
ये वै तडागकर्त्तारो देवसह्मानि कुर्वते  ।  
गोयत्रीनिरता ये च ते वै भागवतोत्तमाः  ॥ नर्प्_१,५।६३ ॥  
ये ऽभिनन्दन्ति नामानि हरेः श्रुत्वातिहर्षिताः  ।  
रोमाञ्चितशरीराश्च ते वै भागवतोत्तमाः  ॥ नर्प्_१,५।६४ ॥  
तुलसीकावनं दृष्ट्वा ये नमस्कुर्वते नराः  ।  
तत्काष्टाङ्कितकर्णा ये ते वै भागवतोत्तमाः  ॥ नर्प्_१,५।६५ ॥  
तुलसीगन्धमाघ्राय सन्तोषं कुर्वते तु ये  ।  
तन्मूलमृत्तिकां ये च ते वै भागवतोत्तमाः  ॥ नर्प्_१,५।६६ ॥  
आश्रमाचाचरनिरतास्तथैवातिथिपूजकाः  ।  
ये च वेदार्थवक्तारस्ते वै भागवतोत्तमाः  ॥ नर्प्_१,५।६७ ॥  
शिवाप्रियाः शिवासक्ताः शिवपादार्च्चने रताः  ।  
त्रिपुण्ड्रधारिणो ये च ते वै भागवतोत्तमाः  ॥ नर्प्_१,५।६८ ॥  
व्याहरन्ति च नामानि हरेः शम्भोर्महात्मनः  ।  
रुद्राक्षालङ्कृता ये च ते वै भागवतोत्तमाः  ॥ नर्प्_१,५।६९ ॥  
ये यजन्ति महादेवं ऋतुभिर्बहुदक्षिणैः  ।  
हरिं वा परया भक्त्या ते वै भागवतोत्तमाः  ॥ नर्प्_१,५।७० ॥  
विदितानि च शास्त्राणि परार्थं ग्रवदन्ति ये  ।  
सर्वत्र गुणभाजो ये ते वै भागवताः स्मृताः  ॥ नर्प्_१,५।७१ ॥  
शिवे च परमेशे च विष्णौ च परमात्मनि  ।  
समबुद्ध्या प्रवर्त्तन्ते ते वै भागवताः स्मृताः  ॥ नर्प्_१,५।७२ ॥  
शिवाग्रिकार्यनिरताः पञ्चाक्षरजपे रताः  ।  
शिवध्यानरता ये च ते वै भागवतोत्तमाः  ॥ नर्प्_१,५।७३ ॥  
पानीयदाननिरता ये ऽन्नदानरतास्तथा  ।  
एकादर्शीव्रतरता वै भागवतोत्तमाः  ॥ नर्प्_१,५।७४ ॥  
गोदाननिरता ये च कन्यादानरताश्च ये  ।  
मदर्थं कर्म्मकर्त्तारस्ते वै भागवतोत्तमाः  ॥ नर्प्_१,५।७५ ॥  
एते भागवता विप्र केचिदत्र प्रकीर्तिताः  ।  
मयापि गदितुं शक्या नाब्दकोटिशतैरपि  ॥ नर्प्_१,५।७६ ॥  
तस्मात्त्वमपि विप्रेन्द्र सुशीलो भव सर्वदा  ।  
सर्वभूताश्रयो दान्तो मेत्रो धर्म्मपरायणः  ॥ नर्प्_१,५।७७ ॥  
पुनर्युगान्तपर्य्यन्तं धर्म्मं सर्वं समाचरन्  ।  
मन्मूर्त्तिध्याननिरतः परं निर्वाणमाप्स्यसि  ॥ नर्प्_१,५।७८ ॥  
एवं मृकण्डुपुत्रस्य स्वभक्तस्य कृपानिधिः  ।  
दत्त्वा वरं स देवेशस्तत्रैवान्तरधीयत  ॥ नर्प्_१,५।७९ ॥  
मार्कण्डेयो महाभागो हरिभक्तिरतः सदा  ।  
चचार परमं धर्ममीजे च विधिवन्मखैः  ॥ नर्प्_१,५।८० ॥  
शालप्रामे महाक्षेत्रे तताप परमं तपः  ।  
ध्यानक्षपितकर्मा तु परं निर्वाणमात्पवान्  ॥ नर्प्_१,५।८१ ॥  
तस्माज्जन्तुषु सर्वेषु हितकृद्धरिपूजकः  ।  
ईप्सिवं मनसा यद्यनत्तदान्प्रोत्यसंशयम्  ॥ नर्प्_१,५।८२ ॥  
सनक उवाच  
एतत्सर्वं निगदितं त्वया पृष्टं द्विजोत्तम  ।  
भगवद्भक्ति माहात्म्यं किमन्यच्छ्रोतुमिच्छसि  ॥ नर्प्_१,५।८३ ॥  
  
इति श्रीबृहन्नारदीयपुराणे पूर्वभागे प्रथमपादे मार्कण्डेयवर्णनं नाम पञ्चमो ऽध्यायः  

_____________________________________________________________  

सूत उवाच  
भगवद्भक्तिमाहात्म्यं श्रुत्वा प्रीतस्तु नारदः  ।  
पुनः पप्रच्छ सनकं ज्ञानविज्ञानपारगम्  ॥ नर्प्_१,६।१ ॥  
नारद उवाच  
क्षेत्राणामुत्तमं क्षेत्रं तीर्थानां च तथोत्तमम्  ।  
परया दयया तथवं ब्रूहिं शास्त्रार्थपारग  ॥ नर्प्_१,६।२ ॥  
सनक उवाच  
शुणु ब्रह्मन्तरं गुह्यं सर्वसम्पत्करं परम्  ।  
दुःस्वन्पनाशनं पुण्यं धर्म्यं पापहरं शुभम्  ॥ नर्प्_१,६।३ ॥  
श्रोतव्यं मुनिभिर्नित्यं दुष्टग्रहनिवारणम्  ।  
सर्वरोगप्रशमनमायुर्वर्ध्दनकारणम्  ॥ नर्प्_१,६।४ ॥  
क्षेत्राणामुत्तमं क्षेत्रं तीर्थानां च तथोत्तमम्  ।  
गङ्गायमुनयोर्योगं वदन्ति परमर्षयः ॥ नर्प्_१,६।५ ॥  
सितासितोदकं तीर्थं ब्रह्माद्याः सर्वदेवताः  ।  
मुनयो मनवश्चैव सेवन्ते पुण्यकाङ्क्षिणः ॥ नर्प्_१,६।६ ॥  
गङ्गा पुण्यनदी ज्ञेया यतो विष्णुपदोद्भवा  ।  
रविजा यमुना ब्रह्मंस्तयोर्योगः शुभावहः ॥ नर्प्_१,६।७ ॥  
स्मृतार्तिनाशिनी गङ्गा नदीनां प्रवरा मुने  ।  
सर्वपापक्षयकरी सर्वोपद्र वनाशिनी ॥ नर्प्_१,६।८ ॥  
यानि क्षेत्राणि पुण्यानि समुद्रान्ते महीतले  ।  
तेषां पुण्यतमं ज्ञेयं प्रयागाख्यं महामुने  ॥ नर्प्_१,६।९ ॥  
इयाज वेधा यज्ञेन यत्र देवं रमापतिम्  ।  
तथैव मुनयः सर्वे चक्रश्च विविधान्मखान्  ॥ नर्प्_१,६।१० ॥  
सर्वतीर्थाभिषेकाणि यानि पुण्यानि तानि वै  ।  
गङ्गाबिन्द्वभिषेकस्य कलां नार्हन्ति षोडशीम्  ॥ नर्प्_१,६।११ ॥  
गङ्गा गङ्गेति यो ब्रूयाद्योजनानां शते स्थितः  ।  
सो ऽपि मुच्येत पापेभ्यः किमु गङ्गाभिषेकवान्  ॥ नर्प्_१,६।१२ ॥  
विष्णुपादोद्भवा देवी विश्वेश्वरशिरः स्थिता  ।  
संसेव्या मुनिभिर्देवः किं पुनः पामरैर्जनै  ॥ नर्प्_१,६।१३ ॥  
यत्सैकतं ललाटे तु ध्रियते मनुजोत्तमैः  ।  
तत्रैव नेत्रं विज्ञेयं विध्यर्द्धाधः समुज्ज्वलत्  ॥ नर्प्_१,६।१४ ॥  
यन्मज्जन महापुण्यं दुर्लभं त्रिदिवौकसाम्  ।  
सारुप्यदायकं विष्णोः किमस्मात्कथ्यते परम  ॥ नर्प्_१,६।१५ ॥  
यत्र स्त्राताः पापिनो ऽपि सर्वपापविवर्जिताः  ।  
महद्विमानमारुढाः प्रयान्ति परमं पदम्  ॥ नर्प्_१,६।१६ ॥  
यत्र स्नाता महात्मानः पितृमातृकुलानि वै  ।  
सहस्राणि समुद्धृत्य विष्णुलोके व्रजन्ति वै  ॥ नर्प्_१,६।१७ ॥  
स स्नातः सर्वतीर्थेषु यो गङ्गां स्मरति द्विच  ।  
पुण्यक्षेत्रेषु सर्वेषौ स्थितवान्नात्र संशयः  ॥ नर्प्_१,६।१८ ॥  
यत्र स्नातं नरं दृष्ट्वा पापो ऽपि स्वर्गभूमिभाक्  ।  
मदङ्गस्पर्शेमात्रेण देवानामाधपो भवेत्  ॥ नर्प्_१,६।१९ ॥  
तुलसीमूलसम्भूता द्विजपादोद्भावा तथा  ।  
गङ्गोद्भवा तु मृल्लोकान्नयत्यच्युतरुपताम्  ॥ नर्प्_१,६।२० ॥  
गङ्गा च तुलसी चैव हरिभक्तिरचञ्चला  ।  
अत्यन्तदुर्ल्लभा नॄणां भक्तिर्द्धर्मप्रवक्तरि  ॥ नर्प्_१,६।२१ ॥  
सद्धर्मवक्तुः पदसम्भवां मृदं गङ्गोद्भवां चैव तथा तुलस्याः  ।  
मूलोद्भवां भक्तियुतो मनुष्यो धृत्वा शिरस्येति पदं च विष्णोः  ॥ नर्प्_१,६।२२ ॥  
कदा यास्याम्यहं गङ्गां कदा पश्यामि तामहम्  ।  
वाञ्च्छत्यपि च यो ह्येवं सो ऽपि विष्णुपदं व्रजेत्  ॥ नर्प्_१,६।२३ ॥  
गङ्गाया महिमा ब्रह्मन्वक्तुं वर्षशतैरपि  ।  
न शक्यते विष्णुनापि किमन्यैर्बहुभाषितैः  ॥ नर्प्_१,६।२४ ॥  
अहो माया जगत्सर्वं मोहयत्येतदद्भुतम्  ।  
यतो वै नरकं यान्ति गङ्गानात्रि स्थिते ऽपि हि  ॥ नर्प्_१,६।२५ ॥  
संसारदुःख विच्छेदि गङ्गानाम प्रकीर्तितम्  ।  
तथा तुलस्या भक्तिश्च हरिकीर्तिप्रवक्तरि  ॥ नर्प्_१,६।२६ ॥  
सकृदप्युच्चरेद्यस्तु गङ्गेत्येवाक्षरद्वयम्  ।  
सर्वपापविनिर्मुक्तो विष्णुलोकं स गच्छति  ॥ नर्प्_१,६।२७ ॥  
योजनत्रितयं यस्तु गङ्गायामधिगच्छति  ।  
सर्वपापविनिर्मुक्तः सूर्यलोकं समेति हि  ॥ नर्प्_१,६।२८ ॥  
सेयं गङ्गा महापुण्या नदी भक्त्या निषेविता  ।  
मेषतौलिमृगाकर्षु पावयत्यखिलं जगत्  ॥ नर्प्_१,६।२९ ॥  
गोदावरी भीमरथी कृष्णा रेवा सरस्वती  ।  
तुङ्गभद्रा च कावेरी कालिन्न्दी बाहुदा तथा  ॥ नर्प्_१,६।३० ॥  
वेत्रवती ताम्रपर्णी सरयूश्च द्विजोत्तम  ।  
एवमादिषु तीर्थेषु गङ्गा मुख्यतमा स्मृता  ॥ नर्प्_१,६।३१ ॥  
यथा सर्वगतो विष्णुर्जगव्द्याप्य प्रतिष्टितः  ।  
तथेयं व्यापिनी गङ्गा सर्वपापप्रणाशिनी  ॥ नर्प्_१,६।३२ ॥  
अहो गङ्गा जगद्धात्री स्नानपानादिभिर्जगत्  ।  
पुनाति पावनीत्येषा न कथं सेव्यते नृभिः  ॥ नर्प्_१,६।३३ ॥  
तीर्थानामुत्तमं तीर्थं क्षेत्राणां क्षेत्रमुत्तमम्  ।  
वाराणसीति विख्यातं सर्वदेवनिषेवितम्  ॥ नर्प्_१,६।३४ ॥  
ते एव श्रवणे धन्ये संविदाते बहुश्रुतम्  ।  
इह श्रुतिमतां पुंसां काशी याभ्यां श्रुतासकृत्  ॥ नर्प्_१,६।३५ ॥  
ये यं स्मरन्ति संस्थानमविमुक्तं द्विजोत्तमम्  ।  
निर्धूतसर्वपापास्ते शिवलोकं व्रजन्ति वै  ॥ नर्प्_१,६।३६ ॥  
योजनानां शतस्थो ऽपि अविमुक्तं स्मरेद्यदि  ।  
बहुपातकपूर्णो ऽपि पदं गच्छत्यनामयम्  ॥ नर्प्_१,६।३७ ॥  
प्राणप्रयाणसमये यो ऽविमुक्तं स्मरेद्वूज  ।  
सो ऽपि पापविनिर्मुक्तः शैवं पदमवान्पुयात्  ॥ नर्प्_१,६।३८ ॥  
काशीस्मरणजं पुण्यं भुक्त्वा स्वर्गे तदन्ततः  ।  
पृथिव्यामेकराडू भूत्वा काशीं प्राप्य च मुक्तिभाक्  ॥ नर्प्_१,६।३९ ॥  
बहुनात्र किमुक्तेन वाराणस्या गुणान्प्रति  ।  
नामापि गृह्णातां काश्याश्चतुर्वर्गो न दूरतः  ॥ नर्प्_१,६।४० ॥  
गङ्गायमुनयोर्योगो ऽधिकः काश्या अपि द्विजा  ।  
यस्य दर्शनमात्रेण नरा यान्ति परां गतिम्  ॥ नर्प्_१,६।४१ ॥  
मकरस्थे रवौ गङ्गा यत्र कुत्रावगाहिता  ।  
पुनाति स्त्रानपानाद्यैर्नयन्तीन्द्रपुरं जगत्  ॥ नर्प्_१,६।४२ ॥  
यो गङ्गां भजते नित्यं शङ्करो लोकशङ्करः  ।  
लिङ्गरुपीं कथं तस्या महिमा परिकीर्त्यते  ॥ नर्प्_१,६।४३ ॥  
हरिरुपधरं लिङ्गं लिङ्गरुपधरो हरिः  ।  
ईषदप्यन्तरं नास्ति भेदकृच्चानयोः कुधीः  ॥ नर्प्_१,६।४४ ॥  
अनादिनिधने देवे हरिशङ्करसञ्ज्ञिते  ।  
अज्ञानसागरे मग्ना भेदं कुर्वन्ति पापिनः  ॥ नर्प्_१,६।४५ ॥  
यो देवो जगतामशः कारणानां च कारणम्  ।  
युगान्ते निगदन्त्येतद्रुद्ररुपधरो हरिः  ॥ नर्प्_१,६।४६ ॥  
रुद्रो वै विष्णुरुपेण पालयत्यखिलञ्जगत्  ।  
ब्रह्मरुपेण सृजति प्रान्तेः हयेतत्रयं हरः  ॥ नर्प्_१,६।४७ ॥  
हरिशङ्करयोर्मध्ये ब्रह्मणश्चापि यो नरः  ।  
भेदं करोति सो ऽभ्येति नरकं भृशदारुणम्  ॥ नर्प्_१,६।४८ ॥  
हरं हरिं विधातारं यः पश्यत्येकरुपिणम्  ।  
स याति परम्मानन्दं शास्त्राणामेष विष्वयः  ॥ नर्प्_१,६।४९ ॥  
यो ऽसावनादिः सर्वज्ञो जगतामादिकृद्विभुः  ।  
नित्यं सन्निहितस्तत्र लिङ्गरुपी जनार्दनः  ॥ नर्प्_१,६।५० ॥  
काशीविश्वेश्वरं लिङ्गज्योतिर्लिङ्गं तदुच्यते  ।  
तं दृष्ट्वा परमं ज्योतिराप्रोति मनुजोत्तमः  ॥ नर्प्_१,६।५१ ॥  
काशीप्रदक्षिणा येन कृता त्रैलोक्यपावनी  ।  
सत्पद्वीपासाब्धिशैला भूः परिक्रमितामुना  ॥ नर्प्_१,६।५२ ॥  
धातुमृद्दारपाषाणलेख्याद्या मूर्तयो ऽमलाः  ।  
शिवस्य वाच्युतस्यापि तासु सन्निहितो हरिः  ॥ नर्प्_१,६।५३ ॥  
तुलसीकाननं यत्र यत्र पह्मवनं द्विजा  ।  
पुराणपठनं यत्र यत्र सन्निहितो हरिः  ॥ नर्प्_१,६।५४ ॥  
पुराणसंहितावक्ता हरिरित्यभिधीयते  ।  
तद्भक्तिं कुर्वतां नॄणां गङ्गास्त्रानां दिने दिने  ॥ नर्प्_१,६।५५ ॥  
पुराणश्रवणे भक्तिर्गङ्गास्त्रानसमा द्विज  ।  
तद्वक्तरि च या भक्तिः सा प्रयागोपमा स्मृता  ॥ नर्प्_१,६।५६ ॥  
पुराणधर्मकथनैर्यः समुद्धरते जगत्  ।  
संसारसागरे मग्नं स हरिः परिकीर्तितः  ॥ नर्प्_१,६।५७ ॥  
नास्ति गङ्गासमं तीर्थं नास्ति मातृसमो गुरुः  ।  
नास्ति विष्णुसमं दैवं नास्ति तत्त्वं गुरोः परम्  ॥ नर्प्_१,६।५८ ॥  
वर्णानां ब्राह्मणः श्रेष्ठस्तारकाणां यथा शशी  ।  
यथा पयोधिः सिन्धूनां तथा गङ्गा परा स्मृता  ॥ नर्प्_१,६।५९ ॥  
नास्ति शान्तिसमो बन्धुर्नास्ति सत्यात्परं तपः  ।  
नास्ति मोक्षात्परो लाभो नास्ति गङ्गासमा नदी  ॥ नर्प्_१,६।६० ॥  
गङ्गायाः परमं नाम पापारण्यदवानलः  ।  
भवव्याधिहरा गङ्गा तस्मात्सेव्या प्रयन्ततः  ॥ नर्प्_१,६।६१ ॥  
गायत्री जाह्नवी चोभे सर्वपापहरे स्मृते  ।  
एतयोर्भक्तिहीनो यस्तं विद्यात्पतितं द्विज  ॥ नर्प्_१,६।६२ ॥  
गायत्री छन्दसां माता माता लोकस्य जाह्नवी  ।  
उभे ते सर्वपापानां नाशकारणतां गते  ॥ नर्प्_१,६।६३ ॥  
यस्य प्रसन्ना गायत्री तस्य गङ्गा प्रसीदति  ।  
विष्णुशक्तियुते ते द्वे समकामप्रसिद्धेदे  ॥ नर्प्_१,६।६४ ॥  
धर्मार्थकामरुपाणां फलरुपे निरञ्जने  ।  
सर्वलोकानुग्रहार्थं प्रवर्तेते महोत्तमे  ॥ नर्प्_१,६।६५ ॥  
अतीव दुर्ल्लभा नॄणां गायत्री जाह्नवी तथा  ।  
तथैव तुलसीभक्तिर्हरिभक्तिश्च सात्त्विकी  ॥ नर्प्_१,६।६६ ॥  
अहो गङ्गा महाभागा स्मृता पापप्रणाशिनी  ।  
हरिलोकप्रदा दृष्टा पीता सारुप्यदायिनी  ।  
यत्र स्त्राता नरा यान्ति विष्णोः पदमनुत्तमम्  ॥ नर्प्_१,६।६७ ॥  
नारायणो जगद्धाता वासुदेवः सनातनः  ।  
गङ्गास्त्रानपराणां तु वाञ्छितार्थफलप्रदः  ॥ नर्प्_१,६।६८ ॥  
गङ्गाजलकरणेनापि यः सिक्तो मनुजोत्तमः  ।  
सर्वपापविनिर्मुक्तः प्रयाति परमं पदम्  ॥ नर्प्_१,६।६९ ॥  
यद्विन्दुसेवनादेव सगरान्वयसम्भवः  ।  
विसृज्यराक्षसं भावं सम्प्रात्पः परमं पदम्  ॥ नर्प्_१,६।७० ॥  
  
इति श्रीवृहन्नारदीयपुराणे पूर्वभागे प्रथमपादे गङ्गामाहात्म्यं नाम षष्टो ऽध्यायः  

_____________________________________________________________  

नारद उवाच  
को ऽसौ राक्षसभावाद्धि मोचितः सगरावन्वये  ।  
सगरः को मुनिश्रेष्ठ तन्म्रमाख्यातुमर्हसि  ॥ नर्प्_१,७।१ ॥  
सनक उवाच  
श्रुणुष्व मुनिशार्दूल गङ्गामाहात्म्यमुत्तमम्  ।  
यज्जलस्पर्शमात्रेण पावितं सागरं कुलम्  ।  
गतं विष्णुपदं विप्र सर्वलोकोत्तमोत्तमम्  ॥ नर्प्_१,७।२ ॥  
आसीद्रविकुले बाहुर्नाम वृकात्मजः  ।  
बुभुजे पृथिवीं सर्वां धर्मतो धर्मतत्परः  ॥ नर्प्_१,७।३ ॥  
ब्रह्मणाः क्षत्रिया वैश्याः शूद्राश्चान्ये च जन्तवः  ।  
स्थापिताः स्वस्वधर्मेषु तेन बाहुर्विशाम्पतिः  ॥ नर्प्_१,७।४ ॥  
अश्वमेधैरियाजासौ सत्पद्वीपेषु सत्पभिः  ।  
अतर्प्पयद्भूमिदेवान् गोभूस्वर्णाशुकादिभिः  ॥ नर्प्_१,७।५ ॥  
अशासन्नीतिशास्त्रेण यथेष्टं परिपन्थिनः  ।  
मेने कृतार्थमात्मानमन्यातपनिवारणम्  ॥ नर्प्_१,७।६ ॥  
चन्दनानि मनोज्ञानि बलिं यत्सर्वदा जनाः  ।  
भूषिता भूषणौर्दिव्यैस्तद्राष्ट्रे सुखिनो मुने  ॥ नर्प्_१,७।७ ॥  
अकृष्टपच्या पृथिवी फलपुष्पसमन्विता  ॥ नर्प्_१,७।८ ॥  
ववर्ष भूमौ देवेन्द्रः काले काले मुनिश्वरः  ।  
आधर्मनिरतापाये प्रजा धर्मेण रक्षिताः  ॥ नर्प्_१,७।९ ॥  
एकदा तस्य भूपस्य सर्वसम्पद्विनाशकृत्  ।  
अहॄङ्कारो महाञ्जज्ञे सासूयो लोपहेतुकः  ॥ नर्प्_१,७।१० ॥  
अहं राजा समस्तानां लोकानां पालको बली  ।  
कर्त्ता महाक्रतूनां च मत्तः पूज्यो ऽस्ति को ऽपरः  ॥ नर्प्_१,७।११ ॥  
अहं विचक्षणः श्रीमाञ्जिताः सर्वे मयरयः  ।  
वेदवेदाङ्गतत्त्वज्ञो नीतिशास्त्र विशारदः  ॥ नर्प्_१,७।१२ ॥  
अजेयो ऽव्याहतैश्वर्यो मत्तः को ऽन्यो ऽधिको भुवि  ।  
अहॄङ्कारपरस्यैवं जातासूया परेष्वपि  ॥ नर्प्_१,७।१३ ॥  
असूयातो ऽभवत्कामस्तस्य राज्ञो मुनीश्वर  ।  
एषु स्थितेषु तु नरो विनाषं यत्यसंशयम्  ॥ नर्प्_१,७।१४ ॥  
यौवनं धनसम्पत्तिः प्रभुत्वमविवेकिता  ।  
एकैकमप्यनर्थाय किमु यत्र चतुष्टयम्  ॥ नर्प्_१,७।१५ ॥  
तस्यासूया नु महती जाता लोकविरोधिनी  ।  
स्वदेहनाशिनी विग्र सर्वसम्पद्विनाशिनी  ॥ नर्प्_१,७।१६ ॥  
असूयाविष्टमनसि यदि सम्पत्प्रवर्त्तते  ।  
तुषाग्निं वायुसंयोगमिव जानीहि सुव्रत  ॥ नर्प्_१,७।१७ ॥  
असूयोपेतमनसां दम्भाचारवतां तथा  ।  
परुषोक्तिरतानां च सुखं नेह परत्र च  ॥ नर्प्_१,७।१८ ॥  
असूयाविष्टचित्ता नां सदा निष्ठुरभाषिणाम्  ।  
प्रियावा तनया वापि बान्धवा अप्यरातयः  ॥ नर्प्_१,७।१९ ॥  
मनोभिलाषं कुरुते यः समीक्ष्य परस्त्रियम्  ।  
स स्वसम्पद्विनाशाय कुठारो नात्र संशयः  ॥ नर्प्_१,७।२० ॥  
यः स्वश्रेयोविनाशाय कुर्याद्यत्नं नरो मुने  ।  
सर्वेषां श्रेयसं दृष्ट्वा स कुर्यान्मत्सूरं कुधीः  ॥ नर्प्_१,७।२१ ॥  
मित्रापत्यगृहक्षेत्र धनधान्यपषुष्वपि  ।  
हानिमिच्छन्नरः कुर्यादसूयां सततं द्विज  ॥ नर्प्_१,७।२२ ॥  
अथ तस्याविनीतस्य ह्यसूयाविष्टचेतसः  ।  
हैहयास्ताललजङ्घाश्च बलिनो ऽरातयो ऽभवन्  ॥ नर्प्_१,७।२३ ॥  
यस्यानुकूलो लक्ष्मीशः सौभाग्यं तस्य वर्द्धते  ।  
स एव विमुखो यस्य सौभाग्यं तस्य हीयते  ॥ नर्प्_१,७।२४ ॥  
तावत्पुत्राश्च पौत्राश्च धनधान्यगृहादयः  ।  
यावदीक्षेत लक्ष्मीशः कृपापाङ्गेन नारद  ॥ नर्प्_१,७।२५ ॥  
अपि मूर्खान्धबधिरजडाः शूरा विवेकिनः  ।  
श्लाध्या भवन्ति विप्रेन्द्र प्रेक्षिता माधवेन ये  ॥ नर्प्_१,७।२६ ॥  
सौभाग्यं तस्य हीयेत यस्यासूयादिलाञ्छनम्  ।  
जायते नात्र सन्देहो जन्तुद्वेषो विशेषतः  ॥ नर्प्_१,७।२७ ॥  
सततं यस्य कस्यापि यो द्वेषं कुरुते नरः  ।  
तस्य सर्वाणि नश्यन्ति श्रेयांसि मुनिसतम्  ॥ नर्प्_१,७।२८ ॥  
असूया वर्द्धते यस्य तस्य विष्णुः पराङ्मुखः  ।  
धनं धान्यं मही सम्पनद्विश्यति ततो ध्रुवम्  ॥ नर्प्_१,७।२९ ॥  
विवेकं हन्त्यहॄङ्कारस्त्वविवेकात्तु जीविनाम्  ।  
आपदः सम्भवन्त्येवेत्यहॄङ्कारं त्यजेत्ततः  ॥ नर्प्_१,७।३० ॥  
अहं कारो भवेद्यस्य तस्य नाशो ऽतिवेगतः  ।  
असूयाविसृष्टमनसस्तस्य राज्ञः परैः सह  ॥ नर्प्_१,७।३१ ॥  
आयोधनमभीद्धोरं मासमेकं निरन्तरम्  ।  
हैहयैस्तालजङ्घैश्च रिपुभिः स पराजितः  ॥ नर्प्_१,७।३२ ॥  
स तु बाहुस्ततो दुःखी अन्तर्वत्न्या स्वभार्यया  ।  
अवाप परमां तुष्टिं तत्र दृष्ट्वा महत्सरः  ॥ नर्प्_१,७।३३ ॥  
असूयोपेतमनसस्तस्य भावं निरीक्ष्य च  ।  
सरोगतविहङ्गास्ते लीनाश्चित्रमिदं महत्  ॥ नर्प्_१,७।३४ ॥  
अहो कष्टमहो रुपं घोरमत्र समागतम्  ।  
विशन्तस्त्वरया वासमित्यूचुस्ते विहङ्गमाः  ॥ नर्प्_१,७।३५ ॥  
सो ऽवगाह्यसरोभूपः पत्नीभ्यां सहितो मुता  ।  
पीत्वा जलं च सुखदं वृक्षमूलमुपाश्रितः  ॥ नर्प्_१,७।३६ ॥  
तस्मिन्बाहौ वनं याते तेनैव परिरक्षिताः  ।  
दुर्गुणान्विगणय्यास्यधिग्धिगित्यब्रुवन्प्रजाः  ॥ नर्प्_१,७।३७ ॥  
यो वा को वा गुणी मर्त्यः सर्वश्वाध्यतरोद्विजः  ।  
सर्वसम्पत्समायुक्तो ऽप्यगुणीनिन्दितो जनैः  ॥ नर्प्_१,७।३८ ॥  
अपकीर्तिसमो मृत्युर्लोकेष्वन्यो न विद्यते  ।  
यदा बाहुर्वनं यातस्तदा तद्रागगा जनाः  ।  
सन्तुष्टिं परमां याता दवथौ विगते यथा  ॥ नर्प्_१,७।३९ ॥  
निन्दातो बहुशो बाहुर्मृतवत्काननेस्थितः  ।  
निहत्य कर्म च यशो लोके द्वजवरोत्तम  ॥ नर्प्_१,७।४० ॥  
नास्त्यकीर्तिसमो मृत्युर्मास्ति क्रोधसमो रिपुः  ।  
नास्ति निन्दासमं पापं नास्ति मोहसमासवः  ॥ नर्प्_१,७।४१ ॥  
नास्त्यसूयासमा कीर्तिर्नास्ति कामसमो ऽनलः  ।  
नास्ति रागसमः पाशो नास्ति सङ्गसमं विषम्  ॥ नर्प्_१,७।४२ ॥  
एवं विलप्यबहुधा बाहुरत्यन्तदुःखितः  ।  
जीर्णाङ्गोमनसस्तापाद् वृद्धभावादभूदसौ  ॥ नर्प्_१,७।४३ ॥  
गते बहुतिथे काले और्वाश्रमसमीपतः  ।  
स बाहुर्व्याधिना ग्रस्ते ममार मुनिसत्तम  ॥ नर्प्_१,७।४४ ॥  
तस्य भार्या च दुःखार्ता कनिष्ठा गर्भिणी तदा  ।  
चिरं विलप्य बहुधा सहगन्तुं मनो दधे  ॥ नर्प्_१,७।४५ ॥  
समानीय चसैधांसि चितां कृत्वातिदुःखिता  ।  
समारोप्य तन्पूरुढं स्वयं समुपचक्रमे  ॥ नर्प्_१,७।४६ ॥  
एतस्मिन्नन्तरे धीमनौर्वस्तेजोनिधिर्मुनिः  ।  
एतद्विज्ञातवान्सर्वं परमेण समाधिना  ॥ नर्प्_१,७।४७ ॥  
भूतं भव्यं वर्त्तमानं त्रिकालज्ञामुनीश्वराः  ।  
गतासूया महात्नानः पश्यन्तिज्ञान चक्षुषा  ॥ नर्प्_१,७।४८ ॥  
तपोभिस्तेजसां राशिरौर्वपुण्यसमो मुनिः  ।  
सम्प्रात्पस्तत्र साध्वी च यत्र बाहुप्रिया स्थिता  ॥ नर्प्_१,७।४९ ॥  
चितामारोढुमुद्युक्तां तां दृष्ट्वा मुनिसत्तमः  ।  
प्रोवाच धर्ममूलानि वाक्यानि मुनिसत्तमः  ॥ नर्प्_१,७।५० ॥  
और्व उवाच  
राजवर्यप्रिये साध्वि मा कुरुष्वातिसाहसम्  ।  
तवोदरे चक्रवर्ती शनुहन्ता हि तिष्टति  ॥ नर्प्_१,७।५१ ॥  
बालापत्याश्च गर्भिण्यो ह्यदृष्टऋतवस्तथा  ।  
  
रजस्वला राजसुतेनारोहति चिन्ताशुभो  ॥ नर्प्_१,७।५२ ॥  
ब्रह्महत्यादिपापानां प्रोक्ता निष्कृतिरुत्तमैः  ।  
दाम्भिनोनिन्दकस्यापि भ्रूणघ्रस्य न निष्कृतिः  ॥ नर्प्_१,७।५३ ॥  
नास्तिकस्य कृतन्घस्य धर्मोपेक्षाकरस्य च  ।  
विश्वासघातकस्यापि निष्कृतिर्नास्ति सुव्रते  ॥ नर्प्_१,७।५४ ॥  
तस्मादेतन्महत्पापं कर्त्तुं नार्हसि शोभने  ।  
यदेतद्दुःखमुत्पन्नं तत्सर्वं शान्तिमेष्यति  ॥ नर्प्_१,७।५५॥  
इत्युक्ता मुनिना साध्वी विश्वस्य तदनुग्रहम्  ।  
विललापातिदुःखार्ता समुह्यधवपत्कुजौ  ॥ नर्प्_१,७।५६ ॥  
और्वो ऽपि तां पुनः प्राह सर्वशास्त्रार्थकोविदुः  ।  
मारोदीराज ननये श्रियमग्र्ये गमिष्यसि  ॥ नर्प्_१,७।५७ ॥  
मा भुं चास्त्रमाहाभागेप्रेतो दाह्यो ऽद्य सज्जनैः  ।  
तस्माच्छोकं परित्यज्य कुरु कालोचिता क्रि पाम्  ॥ नर्प्_१,७।५८ ॥  
पण्डिते वापिमूर्खे वा दरिद्रे वाश्रियान्विते  ।  
दुर्वृत्ते वा सुवृत्ते वा मृत्योःसर्वत्रतुल्यता  ॥ नर्प्_१,७।५९ ॥  
नगरे वा तथामन्ये दैन्यमत्रातिरिच्यते  ॥ नर्प्_१,७।६० ॥  
यद्यत्पुरातनं कर्मतत्तदेर्विह युज्यते  ।  
कारणं दैवमेवात्र मन्ये सोपाधिका जनाः  ॥ नर्प्_१,७।६१ ॥  
गर्भे वा बाल्यभावे वा यौवने वापि वार्द्धके  ।  
मृत्योर्वशं प्रयातव्यं जन्तुभिः कमलानने  ॥ नर्प्_१,७।६२ ॥  
हन्ति पाति च गोविन्द्रो जन्तून्कर्मवशे स्थितान्  ।  
प्रवादं रोपयन्त्यज्ञा हेतुमात्रेषु जन्तुषु  ॥ नर्प्_१,७।६३ ॥  
तस्मादुःखं परित्यज्य सुखिती भव सुव्रते  ।  
कुरु पत्युश्च कर्माणि विवेकेन स्थिरा भव  ॥ नर्प्_१,७।६४ ॥  
एतच्छरीरं दुःखानां व्याधीनामथुतैर्गृतम्  ।  
सुखाभासं बहुक्लेशं कर्मपाशेन यन्त्रितम्  ॥ नर्प्_१,७।६५ ॥  
इत्याश्चास्य महाबुद्धिस्तया कार्याण्यकारयत्  ।  
त्यक्तशोका च सा तन्वी नता प्राह मुनीश्वरम्  ॥ नर्प्_१,७।६६ ॥  
किमत्र चित्रं यत्सन्तः परार्थफलकाङ्क्षिणः  ।  
नहि द्रुमाश्च भोगार्थं फलन्ति जगतीतले  ॥ नर्प्_१,७।६७ ॥  
यो ऽन्यदुःखानि विज्ञाय साधुवाक्यैः प्रबोधयेत्  ।  
स एव विष्णुःसत्त्वस्थो यतः परिहिते स्थितः  ॥ नर्प्_१,७।६८ ॥  
अन्य दुःखेन यो दुःखी यो ऽन्यहर्षेण हर्षितः  ।  
स एव जगतामीशो नररुपधरो हरिः  ॥ नर्प्_१,७।६९ ॥  
सद्भिः श्रुतानि शास्त्राणि परदुःखविमुक्तये  ।  
सर्वेषां दुःखनाशाय इति सन्तो वदन्ति हि  ॥ नर्प्_१,७।७० ॥  
यत्र सन्तः प्रवर्त्तते तत्र दुःखं न बाधते  ।  
वर्तते यत्र मार्ताण्डः कथं तत्रतमो भवेत्  ॥ नर्प्_१,७।७१ ॥  
इत्येवं वादिनी सा तु स्वपत्युश्चापराः क्रियाः  ।  
चकार तत्सरस्तीरे मुनिप्रोक्तविधानतः  ॥ नर्प्_१,७।७२ ॥  
स्थिते तत्र मुनौ राजा देवराडिव सञ्ज्वलन्  ।  
चितामध्याद्विनिष्क्रम्य विमानवरमास्थितः  ।  
प्रपेदे परमं धाम नत्वा चौर्वं मुनीश्वरम्  ॥ नर्प्_१,७।७३ ॥  
महापातकयुक्ता वा युक्ता वा चोपपातकैः  ।  
परं पदं प्रयान्त्येव महद्भिरवलोकिताः  ॥ नर्प्_१,७।७४ ॥  
कलेवरं वा तद्भस्म तद्धूमं वापि सत्तम  ।  
यदि पश्यति पुण्यात्मा स प्रयाति परां गतिम्  ॥ नर्प्_१,७।७५ ॥  
पत्युः कृतक्रिया सा तु गत्वाश्रमपदम्मुनेः  ।  
चकार तस्य शुश्रूषां सपत्न्या सह नारद्  ॥ नर्प्_१,७।७६ ॥  
  
इति श्रीबृहन्नारदीयपुराणे पूर्वभागे प्रथमपादे गङ्गामाहात्म्यं नाम सत्पमो ऽध्यायः  

_____________________________________________________________  

सनक उवाच  
एवमौर्वाश्रमे ते द्वे बाहुभार्ये मुनीश्वर  ।  
चक्राते भक्तिभावेन शुश्रूषआं प्रतिवासररम्  ॥ नर्प्_१,८।१ ॥  
गते वर्षार्ध्दके काले ज्येष्ठा राज्ञी तु या द्विज  ।  
तस्याः पापमतिर्जाता सपत्न्याः सम्पदं प्रति  ॥ नर्प्_१,८।२ ॥  
ततस्तया गरो दत्तः कनिष्ठायै तु पापया  ।  
न स्वप्रभावं चक्रे वै गरो मुनिनिषेवया  ॥ नर्प्_१,८।३ ॥  
भूलेपनादिभिः सम्यग्यतः सामुदिनं मुनेः  ।  
चकार सेवां तेनासौ जीर्णपुण्येन कर्मणा  ॥ नर्प्_१,८।४ ॥  
ततो मास त्रये ऽतीते गरेण सहितंसुतम्  ।  
सुषाव सुशुभे काले शुश्रूषानष्टकिल्बिषा  ॥ नर्प्_१,८।५ ॥  
अहो सत्सङ्गतिर्लोके किं पापं न विनाशयेत्  ।  
न तदातिसुखं किं वा नराणां पुण्यकर्मणाम्  ॥ नर्प्_१,८।६ ॥  
ज्ञानाज्ञानकृतं पापं यच्चान्यत्कारीतं परैः  ।  
तत्सर्वं नाशयत्याशु परिचर्या महात्मनाम्  ॥ नर्प्_१,८।७ ॥  
जडो ऽपि याति पूज्यत्वं सत्सङ्गाज्जगतीतलं  ।  
कलामात्रो ऽपि शीताशुः शम्भुना स्वीकृतो यथा  ॥ नर्प्_१,८।८ ॥  
सत्सङ्गतिः परामृद्धिं ददाति हि नृणां सदा  ।  
इहामुत्र च विग्नेन्द्र सन्तः पूज्यतमास्ततः  ॥ नर्प्_१,८।९ ॥  
अहो महग्दुणान्वक्तुं कः समर्थो मुनीश्वरा  ।  
गर्भं प्रात्पो गरो जीर्णो मासत्रयमहो ऽद्भुतम्  ॥ नर्प्_१,८।१० ॥  
गरेण सहितं पुत्रं दृष्ट्वा तेजोनिधिर्मुनिः  ।  
जातकर्म चचकारासौ तन्नाम सगरेति च  ॥ नर्प्_१,८।११ ॥  
पुपोष सगरं बालं तन्माता प्रीतिपूर्वकम्  ।  
चौलोपवीतकर्माणि तथा चक्रे मुनीश्वरः  ॥ नर्प्_१,८।१२ ॥  
शास्त्राण्यध्यापयामास राजयोग्यानि मन्त्रवित्  ।  
समर्थं सगरं दृष्ट्वा किञ्चिदुद्भिन्नशैशवम्  ॥ नर्प्_१,८।१३ ॥  
मन्त्रवत्सर्व शास्त्रास्त्रं दत्तवान्स मुनीश्वरः  ।  
सगरः शिक्षितस्तेन सम्यगौर्वर्षिणा मुने  ॥ नर्प्_१,८।१४ ॥  
बभूव बलवान्धर्मि कृतज्ञो गुणवान्सुधीः  ।  
धर्मज्ञः सो ऽपि सगरो मुनेरमिततेजसः  ।  
सभित्कुशांवुपुष्पादि प्रत्यहं समुपानयत्  ॥ नर्प्_१,८।१५ ॥  
स कदाचिद्गुणिनिधिः प्रणिपत्य स्वमातरम्  ।  
उवाच प्राञ्जलिर्भूत्वा सगरो विनयान्वितः  ॥ नर्प्_१,८।१६ ॥  
सगर उवाच  
मातर्गतः पिता कुत्र किन्नामा कस्य वंशजः  ।  
तत्सर्वं मेसमाचक्ष्व श्रोतुं कौतूहलं मम  ॥ नर्प्_१,८।१७ ॥  
पित्रा विहीना ये लोके जीवन्तो ऽपि मृतोपमाः  ॥ नर्प्_१,८।१८ ॥  
दरीद्रो ऽपि पिता यस्य ह्यास्ते स धनदोपमः  ।  
यस्य माता पिता नास्ति सुखं तस्य न विद्यते  ॥ नर्प्_१,८।१९ ॥  
धर्महीनो यथा मूर्खः परत्रेह च निन्दितः  ।  
मातापितृविहीनस्य अज्ञस्याप्यविवेकिनः  ।  
अपुत्रस्य वृथां जन्म ऋणग्रस्तस्य चैव हि  ॥ नर्प्_१,८।२० ॥  
चन्द्रहीना यथा रात्रिः पह्महीनं यथा सरः  ।  
पतिहीना यथा नारी पितृहीनस्तथा शिशुः  ॥ नर्प्_१,८।२१ ॥  
धर्महीनो यथा जन्तुः कर्महीनो यथा गृही  ।  
पशुहीनो यथा वैश्यस्तया पित्रा विनार्भक्तः  ॥ नर्प्_१,८।२२ ॥  
सत्यहीनं यथा वाक्यं साधुहीना यथा सभा  ।  
तपो यथा दयाहीनं सथा पित्रा विवार्भकः  ॥ नर्प्_१,८।२३ ॥  
वृक्षहीनं यथारण्यं जलहीना यथा नदी  ।  
बेदहीनो यथा वाजी तथा पित्रा विनार्भक्तः  ॥ नर्प्_१,८।२४ ॥  
यथा लगुतरो लोके मातर्याव्ञापरो नरः  ।  
तथा पित्रा विहीनस्तु बहुदुःखान्वितः सुतः  ॥ नर्प्_१,८।२५ ॥  
इतीतितं सुतेनैषा श्रुत्वा निःश्वास्य दुःखिता  ।  
सम्पृष्टं तद्यथावृत्तं सर्वं तस्मै न्यवेदयत्  ॥ नर्प्_१,८।२६ ॥  
तच्छुत्वा सगरः क्रुद्धः कोपसंरक्त लोचनः  ।  
हनिष्यामीत्यरातीन्स प्रतिज्ञामकरोत्तदा  ॥ नर्प्_१,८।२७ ॥  
प्रदक्षिणीकृत्य मुनिं जननीं च प्रणम्य सः  ।  
प्रस्थापितः प्रतस्थे च तेनैव मुनिना वदा  ॥ नर्प्_१,८।२८ ॥  
और्वाश्रमाद्रिनिष्क्रान्तः सगरः सत्यवाक् शुचिः  ।  
वशिष्टं स्वकुलाचार्यं प्रात्पः प्रीतिसमन्वितः  ॥ नर्प्_१,८।२९ ॥  
प्रणम्य गुरवे तस्मै विशिष्टाय महात्मने  ।  
सर्वं विज्ञापत्रामास ज्ञानदृष्ट्या विजानते  ॥ नर्प्_१,८।३० ॥  
ऐन्द्रास्त्रं वारुणं ब्राह्ममाग्रेयं सगरो नृपः  ।  
तेनैव मुनिनावाप खड्गं वज्रोपमं धनुः  ॥ नर्प्_१,८।३१ ॥  
ततस्तेनाभ्यनुज्ञातः सगरः सौमनस्यवान्  ।  
आशीर्भिरर्चितः सद्यः प्रतस्थे प्रणिपत्य तम्  ॥ नर्प्_१,८।३२ ॥  
एकेनैव तु चापेन स शूरः परिपन्थिनः  ।  
सपुत्रपौत्रान्सगणानकरोत्स्वर्गासिनः  ॥ नर्प्_१,८।३३ ॥  
तच्चापमुक्तबाणाग्निसन्ततास्तदरातवः  ।  
केचिद्विनष्टा सन्त्रस्तास्तथा चान्ये प्रदुद्रुवुः  ॥ नर्प्_१,८।३४ ॥  
केचिद्विशीर्ण केशाश्चवल्मीकोपरि संस्थिताः  ।  
तृणान्यभक्षयन्केचिन्नग्राश्च विविशुर्जनलम्  ॥ नर्प्_१,८।३५ ॥  
शकाश्च यवनाश्वेवतथा चान्ये महीभृतः  ।  
सत्वरं शरणं जग्मुर्वशिष्टं प्राणलोलुपाः  ॥ नर्प्_१,८।३६ ॥  
जितक्षितिर्बाहुपुत्रो रिपून्गुरुसमीपगान्  ।  
चारैर्विज्ञातवान्सद्यः प्रात्प श्चाचार्यसन्निधिम्  ॥ नर्प्_१,८।३७ ॥  
तमागतं बाहुसुतं निशम्य मुनिर्वशिष्टः शरणागतांस्तान्  ।  
त्रातुं च शिष्याभिहितं च कर्तुं विवारयामास तदा क्षणेन  ॥ नर्प्_१,८।३८ ॥  
चकार मुण्डाञ्शबरान्यवनांल्लम्बमूर्द्धजान्  ।  
अन्धांश्च श्मश्रुलान्सर्वान्मुण्डान्वेदवहिष्कृतान्  ॥ नर्प्_१,८।३९ ॥  
वसिष्टमुनिना तेन हतप्रायान्निरीक्ष्य सः  ।  
प्रहसन्प्राह सगरः स्वगुरुं तपसो निधिम्  ॥ नर्प्_१,८।४० ॥  
॥ सागर उवाच  
भो भो गुरो दुराचारानेतान्रक्षसि तान्वृथा  ।  
सर्वथाहं हनिष्यामि मत्पितुर्देशहारकान्  ॥ नर्प्_१,८।४१ ॥  
उपेक्षेत समर्थः सन्धर्मस्य परिपन्थिनः  ।  
स एव सर्वनाशाय हेतुभूतो न संशयः  ॥ नर्प्_१,८।४२ ॥  
बान्धवं प्रथमं मत्वा दुर्जताः सकलं जगत्  ।  
त एव बलहीनाश्चेद्भजन्ते ऽत्यन्तसाधुताम्  ॥ नर्प्_१,८।४३ ॥  
अहो मायाकृतं कर्म खलाः कश्मलचेतसः  ।  
तावत्कुर्वन्ति कार्याणि यावत्स्यात्प्रबलं बलम्  ॥ नर्प्_१,८।४४ ॥  
दासभावं च शत्रूणां वारस्त्रीणां च सौहृदम्  ।  
साधुभावं च सर्पाणां श्रेयस्कामो न विश्वसेत्  ॥ नर्प्_१,८।४५ ॥  
प्रहासं कुर्वते नित्यं यान्दन्तान्दर्शयन्खलाः  ।  
तानेव दर्शयन्त्याशु स्वसामर्थ्य विपर्यये  ॥ नर्प्_१,८।४६ ॥  
पिशुना जिह्वया पूर्वं परुषं प्रवदन्ति च  ।  
अतीव करुणं वाक्यं वदन्त्येव तथाबलाः  ॥ नर्प्_१,८।४७ ॥  
श्रेयस्कामो भवेद्यस्तु नीतिशास्त्रार्थकोविदः  ।  
साधुत्वं समभावं च खलानां नैव विश्वसेत्  ॥ नर्प्_१,८।४८ ॥  
दुर्जनं प्रणतिं यान्ते मित्रं कैतवशीलितम्  ।  
दुष्टां भार्यां च विश्वस्तो मृत एव न संशयः  ॥ नर्प्_१,८।४९ ॥  
मा रक्ष तस्मादेतान्वै गोरुपव्याघ्रकर्मिणः  ।  
हत्वैतानखिलान् दुष्टांस्त्वत्प्रसादान्महीं भजे  ॥ नर्प्_१,८।५० ॥  
वशिष्टस्तद्वचः श्रुत्वा सुप्रीतो मुनिसत्तमः  ।  
कराभ्यां सगस्ययाङ्गं स्पृशन्निदमुवाच ह  ॥ नर्प्_१,८।५१ ॥  
वसिष्ट उवाच  
साधु साधु महाभाग सत्यं वदसि सुव्रत  ।  
तथापि मद्वचऋ श्रुत्वा परां शान्तिं लभिष्यसि  ॥ नर्प्_१,८।५२ ॥  
मयैते निहिताः पूर्वं त्वत्प्रतिज्ञाविरोधिनः  ।  
हातानां हनवे कीर्तिः का समुत्पद्यते वद  ॥ नर्प्_१,८।५३ ॥  
भूमीश जन्तवः सर्वे कर्मपाशेन यन्त्रिताः  ।  
तथापि पापैर्निहताः किमर्थं हंसि तान्पुनः  ॥ नर्प्_१,८।५४ ॥  
देहस्तु पापजनितः पूर्वपमेवैनसा हतः  ।  
आत्मा ह्यभेद्यः पूर्णत्वाच्छास्त्राणामेष निश्चयः  ॥ नर्प्_१,८।५५ ॥  
स्वकर्मफलभोगानां हेतुमात्रा हि जन्तवः  ।  
कर्माणि दैवमूलानि देवाधीनमिदं जगत्  ॥ नर्प्_१,८।५६ ॥  
आत्मा ह्यभेद्यः रक्षिता दुष्टशिक्षिता  ।  
ततो नरैरस्वतन्त्रैः किं कार्यं साध्यते वद  ॥ नर्प्_१,८।५७ ॥  
शरीरं पापसम्भूतं पापेनैव प्रवर्तते  ।  
पापमूलमिदं ज्ञात्वा कथं हन्तुं समुद्यतः  ॥ नर्प्_१,८।५८ ॥  
आत्मा शुद्धो ऽपि देहस्थो देहीति प्रोच्यते बुधैः  ।  
तस्मादिदं वपुर्भूप पापमूलं न संशयः  ॥ नर्प्_१,८।५९ ॥  
पापमूलवपुर्हन्तुः का कीर्तिस्तव बाहुज  ।  
भविष्यतीति निश्चित्य नैतान्हिंसीस्ततः सुत  ॥ नर्प्_१,८।६० ॥  
इति श्रुत्वा गुरोर्वाक्यं विरराम स कोपतः  ।  
स्पृशन्करेण सगरं नन्दनं मुनयस्तदा  ॥ नर्प्_१,८।६१ ॥  
अथाथर्वनिधिस्तस्य सगरस्य महात्मनः  ।  
राज्याभिषेकं कृतवान्मुनिभिः सह सुव्रतैः  ॥ नर्प्_१,८।६२ ॥  
भार्याद्वयं च तस्यासीत्केशिनी सुमति स्तथा  ।  
काश्यपस्य विदर्भस्य तनये मुनसत्तम  ॥ नर्प्_१,८।६३ ॥  
राज्ये प्रतिष्टिते दृष्ट्वा मुनिरौर्वस्तपोनिधिः  ।  
वनादागत्य राजानं सम्भाष्य स्वाश्रमं ययौ  ॥ नर्प्_१,८।६४ ॥  
कदाचित्तस्य भूपस्य भार्याभ्यां प्रार्थितोमुनिः  ।  
वरं ददावपत्यार्थमौर्वो भार्गवमन्त्रवित्  ॥ नर्प्_१,८।६५ ॥  
क्षणं ध्यानस्थितो भूत्वा त्रिकालज्ञो मुनीश्वरः  ।  
केशितीं सुमतिं चैव इदमाह प्रहर्षयम्  ॥ नर्प्_१,८।६६ ॥  
और्व उवाच  
एका वंशधरं चैकमन्या षड्युतानि च  ।  
अपत्यार्थं महाभागे वृणुतां च यथेप्सितम्  ॥ नर्प्_१,८।६७ ॥  
अथ श्रुत्वा वचस्तस्य मुनेरौर्वस्य नारद  ।  
केशिन्येकं सुतं वव्रे वंशसन्तानकारणम्  ॥ नर्प्_१,८।६८ ॥  
षष्टिसहस्राणि सुमत्या ह्यभवन्सुताः  ।  
नाम्नासमञ्जाः केशिन्यास्तनयो मुनिसत्तम  ॥ नर्प्_१,८।६९ ॥  
असमञ्जास्तु कर्माणि चकारोन्मत्तचेष्टितः  ।  
तं दृष्ट्वा सागराः सर्वे ह्यासन्दुर्वृत्तचेतसः  ॥ नर्प्_१,८।७० ॥  
तद्वालभावं सन्दुष्टं ज्ञात्वा बाहुसुतो नृपः  ।  
चिन्तयामास विधिवत्पुत्रकर्म विगर्हिनम्  ॥ नर्प्_१,८।७१ ॥  
अहो कष्टतरा लोके दुर्जनानां हि सङ्गतिः  ।  
कारुकैस्ताड्यते वह्णिरयःसंयोगमात्रतः  ॥ नर्प्_१,८।७२ ॥  
अंशुमान्नाम तनयो बभूव ह्यसमञ्जसः  ।  
शास्त्रज्ञो गुणवान्धर्मी पितामहहिते रतः  ॥ नर्प्_१,८।७३ ॥  
दुर्वृत्ताः सागराः सर्वे लोकोपद्रव कारिणः  ।  
अनुष्टानवतां नित्यमन्तराया भवन्ति ते  ॥ नर्प्_१,८।७४ ॥  
हुतानि यानि यज्ञेषु हवींषि विधित्रद्दिजैः  ।  
बुभुजे तानि सर्वाणि निराकृत्य दिवौकसः  ॥ नर्प्_१,८।७५ ॥  
स्वर्गादाहृत्य सवतं रम्भाद्या देवयोषितः  ।  
भजन्ति सागरास्ता वै कचग्रहबलात्कृताः  ॥ नर्प्_१,८।७६ ॥  
पारिजातादिवृक्षाणां पुष्पाण्याहृत्य ते खलाः  ।  
भूषयन्ति स्वदेहानि मद्यपानपरायणाः  ॥ नर्प्_१,८।७७ ॥  
साधुवृत्तीः समाजह्नुः सदाचाराननाशयन्  ।  
मित्रैश्च योद्रुमारब्धा बलिनो ऽत्यन्तपापिनः  ॥ नर्प्_१,८।७८ ॥  
एतद्दृष्ट्वातिदुःखार्ता देवा इन्द्रपुरोगमाः  ।  
विचारं परमं चक्रुरेतेषुं नाशहेतवे  ॥ नर्प्_१,८।७९ ॥  
निश्चित्य विवुधाः सर्वे पातालान्तरगोचरम्  ।  
कपिलं देवदेवेशं ययुः प्रच्छन्नरुपिणः  ॥ नर्प्_१,८।८० ॥  
ध्यायन्तमात्मनात्मानं परानैदैकविग्रहम्  ।  
प्राणम्य दण्डवद्रूमौ तुष्टुवुव्रिदशास्ततः  ॥ नर्प्_१,८।८१ ॥  
देवा ऊचुः  
नमस्ते योगिने तुभ्यां साङ्ख्ययोगरताय च  ।  
नररुपप्रतिच्छिन्नविष्णवे जिष्णवे नमः  ॥ नर्प्_१,८।८२ ॥  
नमः परेशभक्ताय लोकानुग्रहहेतवे  ।  
संसारारण्यदावाग्रे धर्मपालनसेतवे  ॥ नर्प्_१,८।८३ ॥  
महते वीतरागाय तुभ्यं भूयो नमो नमः  ।  
सागरैः पीडितानस्मांस्त्रायस्व शरणागतान्  ॥ नर्प्_१,८।८४ ॥  
कपिल उवाच  
ये तु नाशमिहेच्छन्ति यशोबलधनायुषाम्  ।  
त एव लोकान्बाधन्ते नात्राश्वार्यं सुगेतमाः  ॥ नर्प्_१,८।८५ ॥  
यस्तु बाधितुमिच्छेत जनान्निरपराधिनः  ।  
तं विद्यात्सर्वलोकेषु पापभोगरतं सुराः  ॥ नर्प्_१,८।८६ ॥  
कर्मणा मनसा वाचा यस्त्वन्यान्बाधते सदा  ।  
तं हन्ति दैवमेवाशु नात्र कार्या विचारणा  ॥ नर्प्_१,८।८७ ॥  
अल्पैरहोभिरे वैते नाशमेष्यन्ति सागराः  ।  
इत्युक्तं मुनिना तेन कपिलेन महात्मना  ।  
प्रणम्य तं यथान्यायं गता नाकं दिवौकसः  ॥ नर्प्_१,८।८८ ॥  
अत्रान्तरे तु सगरोवसिष्टाद्यैर्महर्षिभिः  ।  
आरेभे हयमेधाख्यं यज्ञं कर्त्तुमनुत्तमम्  ॥ नर्प्_१,८।८९ ॥  
तद्यज्ञे योजितं सत्पिमपहृत्य सुरेश्वरः  ।  
पाताले स्थापयामास कपिलो यत्र तिष्टति  ॥ नर्प्_१,८।९० ॥  
गूढविग्रहशक्रेण हृतमश्वं तु सागराः  ।  
अन्वेष्टुं बभ्रभुर्लोकान् भूरादींश्च सुविस्मिताः  ॥ नर्प्_१,८।९१ ॥  
अहष्टसत्पयस्ते च पातालं गन्तु मुद्यताः  ।  
चख्नुर्महीतलं सर्वमेकैको योजनं पृथक्  ॥ नर्प्_१,८।९२ ॥  
मृत्तिकां खनितां ते चौदधितीरे समाकिरन्  ।  
तद्वारेण गताः सर्वे पातालं सगरात्मजाः  ॥ नर्प्_१,८।९३ ॥  
विचिन्वन्ति हयं तत्र मदोन्मत्ता विचेतसः  ॥ नर्प्_१,८।९४ ॥  
तत्रापश्यन्महात्मानं कोटिसूर्यसमप्रभम्  ।  
कपिलं ध्याननिरतं वाजिनं च तदन्तिके  ॥ नर्प्_१,८।९५ ॥  
ततः सर्वे तु संरब्धा मुनिं दृष्ट्वातिवेगतः  ।  
हन्तुमुद्युक्तमनसो विद्रवन्तः समासदन्  ॥ नर्प्_१,८।९६ ॥  
हन्यतां हन्यतामेष वध्यतां वध्यतामयम्  ।  
गुह्यतां गृह्यतामाशु इत्यूचुस्ते परस्परम्  ॥ नर्प्_१,८।९७ ॥  
हृताश्वं साधुभावेन बकवद्ध्यानतत्परम्  ।  
सन्ति चारो खला लोके कुर्वन्त्याडम्बरं महत्  ॥ नर्प्_१,८।९८ ॥  
इत्युच्चरन्तो जहसुः कपिलं ते मुनीश्वरम्  ।  
समस्तेन्द्रियसन्दोहं नियम्यात्मानमात्मनि  ॥ नर्प्_१,८।९९ ॥  
आस्थितः कपिलस्तेषां तत्कर्म ज्ञातवान्नहि  ॥ नर्प्_१,८।१०० ॥  
आसन्नमृत्यवस्ते तु विनष्टमतयो मुनिम्  ।  
पद्भिः सन्ताडयामासुर्बुहूं च जगृहुः परे  ॥ नर्प्_१,८।१०१ ॥  
ततस्त्यक्तसमाधिस्तु स मुनिर्विस्मितस्तदा  ।  
उवाच भावगम्भीरं लोकोपद्रवकारिणः  ॥ नर्प्_१,८।१०२ ॥  
ऐश्वर्यमदमत्तानां क्षुधितानां च कामिनाम्  ।  
अहॄङ्कारविमूढानां विवेको नैव जायते  ॥ नर्प्_१,८।१०३ ॥  
निधेराधारमात्रेण मही ज्वलति सर्वदा  ।  
तदेव मानवा भुक्त्वा ज्वलन्तीति किमद्भुतम्  ॥ नर्प्_१,८।१०४ ॥  
किमत्र चित्रं सुजनं बाधन्ते यदि दुर्जनाः  ।  
महीरुहां श्चानुतटे पातयन्ति नदीरयाः  ॥ नर्प्_१,८।१०५ ॥  
यत्र श्रीर्यौंवनं वापि शारदा वापि तिष्टति  ।  
तत्राश्रीर्वृद्धता नित्यं मुर्खत्वं चापि जायते  ॥ नर्प्_१,८।१०६ ॥  
अहो कनकमाहात्म्यमाख्यातुं केन शक्यते  ।  
नामसाम्यादहो चित्रं धत्तूरो ऽपिमदप्रदः  ॥ नर्प्_१,८।१०७ ॥  
भवेद्यदि खलस्य श्रीः सैव लोकविनाशिनी  ।  
यथा सखाग्नेः पवनः पन्नगस्य यथा विषम्  ॥ नर्प्_१,८।१०८ ॥  
अहो धनमदान्दस्तु पश्यन्नपि न पश्यति  ।  
यदि पश्यत्यामहितं स पश्यति न संशयः  ॥ नर्प्_१,८।१०९ ॥  
इत्युक्त्वा कपिलः क्रुद्धो नेत्राभ्यां ससृजे ऽनलम्  ।  
स वह्निः सागरान्सर्वान्भस्मसादकरोत्क्षणात्  ॥ नर्प्_१,८।११० ॥  
यन्नेत्रजानलं दृष्ट्वा पातालतलवासिनः  ।  
अकालप्रलयं मत्वा चुक्रुशुः शोकलालसाः  ॥ नर्प्_१,८।१११ ॥  
तदग्नितापिताः सर्वे दन्दशूकाश्च राक्षसाः  ।  
सागरं विविशुः शीघ्रं सतां कोपो हि दुःसहः  ॥ नर्प्_१,८।११२ ॥  
अथ तस्य महीपस्य समागम्याध्वरं तदा  ।  
देवदूत उवाचेदं सर्वं वृत्तं हि यक्षते  ॥ नर्प्_१,८।११३ ॥  
एतत्समाकर्ण्य वचः सगरः सर्ववित्प्रभुः  ।  
दैवेन शिक्षिता दुष्टा इत्युवाचाति हर्षितः  ॥ नर्प्_१,८।११४ ॥  
माता वा जनको वापि भ्राता वा तनयो ऽपि वा  ।  
अधर्मं कुरुते यस्तु स एव रिपुरिष्यते  ॥ नर्प्_१,८।११५ ॥  
यस्त्वधर्मेषु निरतः सर्वलोकविरोधकृत्  ।  
तं रिपुं परमं विद्याच्छास्त्राणामेष निर्णयः  ॥ नर्प्_१,८।११६ ॥  
सगरः पुत्रनाशे ऽपि न शुशोच मुनीश्वरः  ।  
दुर्वृत्तनिधनं यस्मात्सतामुत्साह कारणम्  ॥ नर्प्_१,८।११७ ॥  
यज्ञेष्वनधिकारत्वादपुत्राणामिति स्मृतेः  ।  
पौत्रं तमंशुमन्तं हि पुत्रत्वे कतवान्प्रभुः  ॥ नर्प्_१,८।११८ ॥  
असमञ्जःसुतं तु सुधीयं वाग्विदांवरम्  ।  
युयोज सारविद्भूयो ह्यश्चानयनकर्मणि  ॥ नर्प्_१,८।११९ ॥  
स गतस्तद्विलद्वारे दृष्ट्वा तं मुनिपुङ्गवम्  ।  
कपिलं तेजसांराशिं साष्टाङ्गम्प्रणनामहा  ॥ नर्प्_१,८।१२० ॥  
कृताञ्जलिपुटो भूत्वा विनये नाग्रतः स्थितः  ।  
उवाच शान्तमनसं देवदेवं सनातनम्  ॥ नर्प्_१,८।१२१ ॥  
अंशुमानुवाच  
दौःशील्यं यत्कृतं ब्रह्मन्मत्पितृव्यैः क्षमस्वतत्  ।  
परोपकारनिरताः क्षमासारा हि साधवः  ॥ नर्प्_१,८।१२२ ॥  
दुर्जनेष्वपि सत्त्वेषु दयां कुर्वन्ति साधवः  ।  
नहि संहरतेज्योत्स्नां चन्द्रश्चाण्डालवेश्मनः  ॥ नर्प्_१,८।१२३ ॥  
बाध्यमानो ऽपि सुजनः सर्वेषां सुखकृद्भवेत्  ।  
ददाति परमां तुष्टिं भक्ष्यमाणो ऽमरैः शशी  ॥ नर्प्_१,८।१२४ ॥  
दारितश्छिन्न एवापि ह्यामोदेनैव चन्दनः  ।  
सौरभं कुरुते सर्वं तथैव सुजनोजनः  ॥ नर्प्_१,८।१२५ ॥  
क्षान्त्या च तपसा चारैस्तद्गुणज्ञा मुनीश्वराः  ।  
सञ्जातं शासितुं लोकांस्त्वां विदुः पुरुषोत्तम  ॥ नर्प्_१,८।१२६ ॥  
नमो ब्रह्मन्मुने तुभ्यं नमस्ते ब्रह्ममूर्त्तये  ।  
नमो ब्रह्मण्यशीलाय ब्रह्मध्यानपराय च  ॥ नर्प्_१,८।१२७ ॥  
इति स्तुतो मुनिस्तेन प्रसन्नवदनस्तदा  ।  
वरं वरय चेत्याह प्रसन्नो ऽस्मि तवानघ  ॥ नर्प्_१,८।१२८ ॥  
एवमुक्ते तु मुनिना ह्यंशुमान्प्रणिपत्यतम्  ।  
प्रापयास्मत्पितॄन्ब्राह्मं लोकमित्यभ्यभाषत  ॥ नर्प्_१,८।१२९ ॥  
ततस्तस्यादिसन्तुष्टो मुनिः प्रोवाच सादरम्  ।  
गङ्गामानीय पौत्रस्ते नयिष्यति पितॄन्दिवम्  ॥ नर्प्_१,८।१३० ॥  
त्वत्पौत्रेण समानीता गङ्गा पुण्यजला नदी  ।  
कृत्वैतान्धूतपापान्वै नयिष्यति परं पदम्  ॥ नर्प्_१,८।१३१ ॥  
प्रापयैनं हयं वत्स यतः स्यात्पूर्णमध्वरम्  ।  
पितामहान्तिकं प्राप्य साश्वं वृत्तं न्यवेदयत्  ॥ नर्प्_१,८।१३२ ॥  
सगरस्तेन पशुना तं यज्ञं ब्रह्मणैः सह  ।  
विधाय तपसा विष्णुमाराध्यापपदंहरेः  ॥ नर्प्_१,८।१३३ ॥  
जज्ञे ह्यंशुमतः पुत्रो दिलीप इति विश्रुतः  ।  
तस्माद्भगीरथो जातो यो गङ्गामानयद्दिवः  ॥ नर्प्_१,८।१३४ ॥  
भगीरथस्य तपसा तुष्टो ब्रह्मा ददौ मुने  ।  
गङ्गां भगीरथायाः चिन्तयामा स धारणे  ॥ नर्प्_१,८।१३५ ॥  
ततश्च शिवमाराध्य तद्द्वारा स्वर्णदीं भुवम्  ।  
आनीय तज्जलैः स्पृष्ट्वा पूतान्निन्ये दिवं पितॄन्  ॥ नर्प्_१,८।१३६ ॥  
भगीरथान्वये जातः सुदसो नाम भूपतिः  ।  
यस्य पुत्रो मित्रसहः सर्वलोकेषु विश्रुतः  ॥ नर्प्_१,८।१३७ ॥  
वशिष्टशापात्प्रात्पः स सौदासो राक्षसीं तनुम्  ।  
गङ्गाबिन्दुनिषेवेणम्पुनर्मुक्तो नृपो ऽभवत्  ॥ नर्प्_१,८।१३८ ॥  
  
इति श्रीबृहन्नारदीयपुराणे पूर्वभागे प्रथमपादे गङ्गामाहात्म्यं नाम अष्टमो ऽध्यायः  

_____________________________________________________________  

नारद उवाच  
शत्पः कथं वसिष्टेन सौन्दासो नृपसत्तमः  ।  
गङ्गाबिन्दूभिषेकेण पुनः शुद्धो ऽबयत्कथम्  ॥ नर्प्_१,९।१ ॥  
सर्वमेतदशेषेण भ्रातर्मे वक्तुमह्रसि  ।  
शृण्वतां वदतां चैव गङ्गाख्यानं शुभावहम्  ॥ नर्प्_१,९।२ ॥  
सनक उवाच  
सौदासः सर्वधर्मज्ञः सर्वज्ञो गुणवाञ्छुचिः  ।  
बुभुजे पृथिवीं सर्वां पितृवद्रञ्जयन्प्रजाः  ॥ नर्प्_१,९।३ ॥  
सगेरण यथा पूर्वं महीयं सत्पसागरा  ।  
रक्षिता तद्वदमुना सर्वधर्माविरोधिना  ॥ नर्प्_१,९।४ ॥  
पुत्रपौत्रसमायुक्तः सर्वैश्वर्यसमन्वितः  ।  
त्रिंशदष्टसहस्राणि बुभुजे पृथिवीं युवा  ॥ नर्प्_१,९।५ ॥  
सौदासस्त्वेकदा राजा मृगयाभिरतिर्वनम्  ।  
विवेश्व सबलः सम्यक् शोधितं ह्यासमन्त्रिभिः  ॥ नर्प्_१,९।६ ॥  
निषादैः सदितस्तत्र विनिघ्रन्मूगलञ्चयम्  ।  
आससाद नदीं रेवां धर्मज्ञः स पिपासितः  ॥ नर्प्_१,९।७ ॥  
सुदासतनयस्तत्र स्नात्वा कृत्वाह्निकं मुने  ।  
भुक्त्वा च मन्त्रिभिः सार्ध्दं तां निशां तत्र चावसत्  ॥ नर्प्_१,९।८ ॥  
ततः प्रातः समुथाय कृत्वा पौर्वाह्निकीं क्रियाम्  ।  
बभ्राम मन्त्रिसहितो नर्मदातीरजे वने  ॥ नर्प्_१,९।९ ॥  
वनाद्वनान्तरं गच्छन्नेक एव महीपत्तिः  ।  
आकर्णकृष्टबाणः सत् कृष्णसारं समन्वगात्  ॥ नर्प्_१,९।१० ॥  
दूरसैन्यो ऽश्वमारूढः स राजानुव्रजन्मृगम्  ।  
व्याघ्रद्वयं गुहासंस्थमपश्थमपश्यत्सुरते रतम्  ॥ नर्प्_१,९।११ ॥  
मृगपृष्टं परित्यज्य व्याघ्रयोः सम्मुखं ययौ  ।  
धनुःसंहितबाणेन तेनासौ शरशास्त्रवित्  ॥ नर्प्_१,९।१२ ॥  
तां व्याघ्रीं पातयामास तीक्ष्णाग्रनतपर्वणा  ।  
पतमाना तु साव्याघ्री षट्रत्रिंशद्योजनायता  ॥ नर्प्_१,९।१३ ॥  
तडित्वद्धोरनिर्घोषा राक्षसी विकृताभवत्  ।  
पतितां स्वप्रियां वीक्ष्य द्विषन्स व्याघ्रराक्षसः  ॥ नर्प्_१,९।१४ ॥  
प्रतिक्रियां करिष्यामीत्युक्तवा चान्तर्दधे तदा  ।  
राजा तु भयसंविग्नो वनेसैन्यं समेत्य च  ॥ नर्प्_१,९।१५ ॥  
तद्रृत्तं कथयन्सर्वान्स्वां पुरीं स न्यवर्त्तत  ।  
शङ्कमानस्तु तद्रक्षःकृत्या द्राजा सुदासजः  ॥ नर्प्_१,९।१६ ॥  
परितत्याज मृगयां ततः प्रभृति नारद  ।  
गते बहुतिथे काले हयमेधमखं नृपः  ॥ नर्प्_१,९।१७ ॥  
समारेभे प्रसन्नात्मा वशिष्टाद्यमुनीश्वरैः  ।  
तत्र ब्रह्मादिदेवेभ्यो हविर्दत्त्वा यथाविधि  ॥ नर्प्_१,९।१८ ॥  
समाप्य यज्ञनिष्क्रान्तो वशिष्टः स्त्रातको ऽपि च  ।  
अत्रान्तरे राक्षसो ऽसौ नृपहिसितभार्यकः  ।  
कर्तुं प्रतिक्रियां राज्ञे समायातोरुषान्वितः  ॥ नर्प्_१,९।१९ ॥  
स राक्षसस्तस्य गुरौ प्रयाते वशिष्टवेषं तु तदैव धृत्वा  ।  
राजानमभ्येत्य जगाद भोक्ष्ये मांसं समिच्छाम्यहमित्युवाच  ॥ नर्प्_१,९।२० ॥  
भूयः समास्थाय स सूदवषं पक्त्वामिषं मानुपमस्य वादात्  ।  
स्थितश्च राजापि हरि यपात्रे धृत्वा गुरोरागमनं प्रतीक्षन्  ॥ नर्प्_१,९।२१ ॥  
तन्मांसं हेमपात्रस्थं सौदासो विनयान्वितः  ।  
समागताय गुरुवे ददौ तस्मौ ससादरम्  ॥ नर्प्_१,९।२२ ॥  
तं दृष्ट्वा चिन्तयामास गुरुः किमिति विस्मितः  ॥ नर्प्_१,९।२३ ॥  
अपश्यन्मानुषं मासं परमेण समाधिना  ।  
अहो ऽस्य राज्ञो दौःशील्यमभक्ष्यं दत्तवान्मम  ॥ नर्प्_१,९।२४ ॥  
इति विरमयमापन्नः प्रमन्युरभवन्मुनिः  ।  
अभो ऽज्यं मद्विघाताय दत्त हि पृथिवीपते  ॥ नर्प्_१,९।२५ ॥  
तस्मात्तवापि भवतु ह्येतदेव हि भोजनम्  ।  
नृमांसं रक्षसामेव भोज्यं दत्तं मम त्वया  ॥ नर्प्_१,९।२६ ॥  
तद्याहि राक्षसत्वं त्वं तदाहारोचितं नृपा  ।  
इति शापं ददत्यस्मिन्सौदासो भयविह्वूलः  ॥ नर्प्_१,९।२७ ॥  
आज्ञत्पो भवतैवेति सकम्पो ऽस्म व्यजिज्ञपत्  ।  
भूराशृ चिन्तयामास वशिष्टस्तेन नोदितः  ॥ नर्प्_१,९।२८ ॥  
रक्षसा वञ्चितं भूपं ज्ञातवान् दिव्यचक्षुषा  ।  
राजापि जलमादाय वशिष्टं शप्तुमुद्यतः  ॥ नर्प्_१,९।२९ ॥  
समुद्यतं गुरुं शप्तं दृष्ट्वा भूयो रुषान्वितम्  ।  
मदयन्ती प्रियातस्य प्रत्युवाचाथ सुव्रता  ॥ नर्प्_१,९।३० ॥  
मदयन्त्युवाच  
भो भो क्षत्रियदायाद कोप संहर्तुमर्हसि  ।  
त्वया यत्कर्म भोक्तव्यं तत्प्रात्पं नात्र संशयः  ॥ नर्प्_१,९।३१ ॥  
गुरु तुकृत्य हुङ्कृत्य यो वदेन्मृढधीर्नरः  ।  
अरण्ये निर्जले देश स भवेद्धह्यराक्षसः  ॥ नर्प्_१,९।३२ ॥  
जितेन्द्रिया जितक्रोधा गुरु शुश्रूषणे रताः  ।  
प्रयान्ति ब्रह्मसदनमिति शास्त्रेषु निश्चयः  ॥ नर्प्_१,९।३३ ॥  
तयोक्तो भूपतिः कोपं त्यक्त्वा भार्यां ननन्द च  ।  
जलं कुत्र क्षिपामीति चिन्तयामास चात्मना  ॥ नर्प्_१,९।३४ ॥  
तज्जलं यत्र संसिक्तं तद्भवेद्भस्म निश्चितम्  ।  
इति मत्वा जलं तत्तु पादयोर्न्यक्षिपत्स्वयम्  ॥ नर्प्_१,९।३५ ॥  
तज्जलस्पशिमात्रेण पादौ कल्माषतां गतौ  ।  
कल्माषपाद इत्येवं ततः प्रभृति विस्तृतः  ॥ नर्प्_१,९।३६ ॥  
कल्माषपादो मतिमान् प्रिययाश्चासितस्तदा  ।  
मनसा सो ऽतिभीतस्तु ववन्दे चरणं गुरोः  ॥ नर्प्_१,९।३७ ॥  
उवाच च प्रपन्नस्तं प्राञ्जलिर्नयकोविदः  ।  
क्षमस्व भगवन्सर्वं नापराधः कृतो मया  ॥ नर्प्_१,९।३८ ॥  
तच्छुत्वोवाच भूपालं मुनिर्निःश्वस्य दुःखितः  ।  
आत्मानं गर्हयामास ह्यविवेकपरायणम्  ॥ नर्प्_१,९।३९ ॥  
अविवेरो हि सर्वेषामापदां परमं पदम्  ।  
विवेकरहितो लोके पशुरेव न संशयः  ॥ नर्प्_१,९।४० ॥  
राज्ञा त्वजानता नूनमेतत्कर्मोचितं कृतम्  ।  
विवेकरहितो ऽज्ञो ऽहं यतः पापं समाचरेत्  ॥ नर्प्_१,९।४१ ॥  
विवेकनियतो याति यो वा को वापि निर्वृत्तिम्  ।  
विवेकहीनमान्पोति को वा यो वाप्यनिर्वृतिम्  ॥ नर्प्_१,९।४२ ॥  
इत्युक्तवा चात्मनात्मानं प्रत्युवाच मुनिर्नृपम्  ।  
नात्यन्तिङ्कं भवेदेतद्दादशाब्दं भविष्यति  ॥ नर्प्_१,९।४३ ॥  
गङ्गाबिन्दूभिषिक्तस्तु त्यक्त्त्वा वै राक्षसीं तनुम्  ।  
पूर्वरुपं त्वमापन्नो भोक्ष्यसे मेदिनीमिमाम्  ॥ नर्प्_१,९।४४ ॥  
तद्विन्दुसेकसम्भूतज्ञानेन गतकल्मषः ॥    
हरिसेवापरो भूत्वा परां शान्तिं गमिष्यसि  ॥ नर्प्_१,९।४५॥शुभावहम्   
इत्युक्त्वाथर्वविद्भूपं वशिष्टः स्वाश्रमं ययौ  ।  
राजापि दुःखसम्पन्नो राक्षसीं तानुमाश्रितः  ॥ नर्प्_१,९।४६ ॥  
क्षुत्पपासाविशेषार्तो नित्यं क्रोधपरायणः  ।  
कृष्णक्षपाद्युतिर्भीमो बभ्राम विजने वने  ॥ नर्प्_१,९।४७ ॥  
मृगांश्च विविधांस्तत्र मानुषांश्च सरीसृपान्  ।  
विहङ्गमान्प्लवङ्गांश्च प्रशस्तांस्तानभक्षयत्  ॥ नर्प्_१,९।४८ ॥  
अस्थिभिर्बहुभिर्भूयः पीतरक्तकलेवरैः  ।  
रक्तान्तप्रेतकेशैशअच चित्रासीद्भूर्भयङ्करी  ॥ नर्प्_१,९।४९ ॥  
ऋतुत्रये स पृथिवीं शतयो जनविस्तृताम्  ।  
कृत्वातिदुःखितां पश्चाद्वनान्तरमुपागमत्  ॥ नर्प्_१,९।५० ॥  
तत्रापि कृतवान्नित्यं नरमांसाशनं सदा  ।  
जगाम नर्मदातीरं मुनिसिद्धनिषेवितम्  ॥ नर्प्_१,९।५१ ॥  
विचरन्नर्मदातीरे सर्वलोकभयङ्करः  ।  
अपश्यत्कञ्चन मुनिं रमन्तं प्रियया सह  ॥ नर्प्_१,९।५२ ॥  
क्षुधानलेन सन्तत्पस्तं मुनिं समुपाद्रवत्  ।  
जाग्राह चातिवेगेन व्याधो मृगशिशं यथा  ॥ नर्प्_१,९।५३ ॥  
ब्राह्मणी स्वपतिं वीक्ष्य निशाचरकरस्थितम्  ।  
शिरस्यञ्जलिमाधाय प्रोवाच भयविह्वाला  ॥ नर्प्_१,९।५४ ॥  
ब्राह्मण्युवाच  
भो भो नृपतिशार्दूल त्राहि मां भयविह्वलाम्  ।  
प्राणप्रिय प्रदानेन कुरु पूर्णं मनोरथम्  ॥ नर्प्_१,९।५५ ॥  
नान्मा मित्रसहस्त्वं हि सूर्यवंशसमुद्भवः  ।  
न राक्षसस्ततो ऽनाथां पाहि मां विजने वने  ॥ नर्प्_१,९।५६ ॥  
या नारी भर्त्तृरहिता जीवत्यपि मृतोपमा  ।  
तथापि बालवैधव्यं किं वक्ष्याम्यरिमर्दन  ॥ नर्प्_१,९।५७ ॥  
न मातापितरौ जाने नापि बन्धुं च कञ्चन  ।  
पतिरेव परो बन्धुः परमं जीवनं मम  ॥ नर्प्_१,९।५८ ॥  
भवान्येत्त्यखिलान्धर्मान्योषितां वर्त्तनं यथा  ।  
त्रायस्व बन्धुरहितां बालापत्यां जनेश्वर  ॥ नर्प्_१,९।५९ ॥  
कथं जीवामि पत्यास्मिन्हीना हि विजने वने  ।  
दुहिताहं भगवतस्त्राहि मां पतिदानतः  ॥ नर्प्_१,९।६० ॥  
प्रणदानात्परं दानं न भूतं न भविष्यति  ।  
वदन्तीति महाप्राज्ञाः प्राणदानं कुरुष्व मे  ॥ नर्प्_१,९।६१ ॥  
इत्युक्तावा सा पपातास्य राक्षसस्य पदाग्रतः  ।  
एवं सम्प्रार्थ्यमानो ऽपि ब्राह्मण्या राक्षसो द्विजम्  ॥ नर्प्_१,९।६२ ॥  
अभक्षयकृष्णसारशिशुं व्याघ्रो यथा बलात्  ॥ नर्प्_१,९।६२ ॥  
ततो विलप्य बहुधा तस्य पत्नी पतिव्रता  ।  
पूर्वशापहतं भूपमशपत्क्रोधिता पुनः  ॥ नर्प्_१,९।६३ ॥  
पतिं मे सुरतासक्तं यस्माद्धिंसितवान्बलात्  ।  
तस्मात्स्त्रीसङ्गमं प्रात्पस्त्वमपि प्राप्स्यसे मृतिम्  ॥ नर्प्_१,९।६४ ॥  
शत्वैवं ब्राह्मणी क्रुद्धा पुनः शापान्तरं ददौ  ।  
राक्षसत्वं ध्रुवं ते ऽस्तु मत्पतिर्भक्षितो यतः  ॥ नर्प्_१,९।६५ ॥  
सो ऽपि शापद्वयं श्रुत्वा तया दत्तं निशाचरः  ।  
प्रमन्युः प्राहि विसृजन्कोपादङ्गारसञ्चयम्  ॥ नर्प्_१,९।६६ ॥  
दुष्टे कस्मात्प्रदत्तं मेवृथा शापद्वयं त्वया  ।  
एकस्यैवापराधस्य शापस्त्वेको ममोचितः  ॥ नर्प्_१,९।६७ ॥  
यस्मात्क्षिपसि दुष्टाग्येमयि शापन्तरं ततः  ।  
पिशाचयोनिमद्यैव याहि पुत्रसमन्विता  ॥ नर्प्_१,९।६८ ॥  
तेनैवं ब्रह्मणी शत्पा पिशाचत्वं तदा गता  ।  
क्षुधार्ता सुस्वरं भीमारुरोदापत्यसंयुता  ॥ नर्प्_१,९।६९ ॥  
राक्षसश्च पिशाची च क्रोशन्तौ निर्जने वने  ।  
जग्मतुर्नर्मदातीरे वनं राक्षससेवितम्  ॥ नर्प्_१,९।७० ॥  
औदासीन्यं गुरौ कृत्वा राक्षसीं तनुमा श्रितः  ।  
तत्रास्ते दुःखसन्तत्पः कश्चिल्लोकविरोधकृत्  ॥ नर्प्_१,९।७१ ॥  
राक्षसं च पिशाचीं च दृष्ट्वा रववटमागतौ  ।  
उवाच क्रोधबहुलो वटस्थो ब्रह्मराक्षसः  ॥ नर्प्_१,९।७२ ॥  
किमर्थमागतौ भीमौ युवां मत्स्थानमीप्सितम्  ।  
ईदृशौ केन पापेन जातौ मे ब्रुवतां ध्रुवम्  ॥ नर्प्_१,९।७३ ॥  
सौदासस्तद्वचः श्रुत्वातया यच्चात्मना कृतम्  ।  
सर्वं निवेदयित्वास्मै पश्चादेतदुवाच ह  ॥ नर्प्_१,९।७४ ॥  
सौदास उवाच  
कस्त्वं वद महाभाग त्वया वै किं कृतं पुरा  ।  
सख्युर्ममाति स्नेहेन तत्सर्वं वक्तुमर्हसि  ॥ नर्प्_१,९।७५ ॥  
करोति वञ्चनं मित्रे यो वा को वापि दुष्टधीः  ।  
स हि पापपालं भुङ्क्ते यातनास्तु युगायुतम्  ॥ नर्प्_१,९।७६ ॥  
जन्तूनां सर्वदुःखानि क्षीयन्ते मित्रदर्शनात्  ।  
तस्मान्मित्रेषु मतिमान्न कुर्याद्वंयनं कदा  ॥ नर्प्_१,९।७७ ॥  
कल्माषपादेनेत्युक्तो वटस्थो ब्रह्मराक्षसः  ।  
उवाच प्रीतिमापन्नो धर्मवाक्यानि नारद  ॥ नर्प्_१,९।७८ ॥  
ब्रह्मराक्षस उवाच  
अहमासं पुरा विप्रो मागधो वेदपारगः  ।  
सोमदत्त इति ख्यातो नान्मा धर्मपरायणः  ॥ नर्प्_१,९।७९ ॥  
प्रमत्तो ऽहं महाभाग विद्यया वयसा धनैः  ।  
औदासीन्यं गुरोः कृत्वा प्रात्पवानीदृशीं गतिम्  ॥ नर्प्_१,९।८० ॥  
नलभे ऽहं सुखं किं चिज्जिताहारो ऽतिदुःखितः  ।  
मया तु भक्षिता विप्राः शतशो ऽथ सहस्रशः  ॥ नर्प्_१,९।८१ ॥  
क्षुत्पिपासापरो नित्यमन्तस्तापेन पीडितः  ।  
जगत्रासकरो नित्यं मांसाशनपरायणः  ॥ नर्प्_१,९।८२ ॥  
गुर्ववज्ञा मनुष्याणां राक्षसत्वप्रदायिनी  ।  
मयानुभूतमेतद्धि ततः श्रीमान्न चाचरेत्  ॥ नर्प्_१,९।८३ ॥  
कल्माषपाद उवाच  
गुरुस्तु कीदृशः प्रोक्तः कस्त्वयाश्लाघितः पुरा  ।  
तद्वदस्व सरवे सर्वं परं कौतूहलं हि मे  ॥ नर्प्_१,९।८४ ॥  
ब्रह्मराक्षस उवाच  
गुरवः सन्ति बहवः पूज्या वन्द्याश्च सादरम्  ।  
यातानहं कथयिष्यामि शृणुष्वैकमनाः सरवे  ॥ नर्प्_१,९।८५ ॥  
अध्यापकश्च वेदानां वेदार्थयुतिबैधकः  ।  
शास्त्रवक्ता धर्मवक्ता नीतिशास्त्रोपदेशकः  ॥ नर्प्_१,९।८६ ॥  
मन्त्रोपदेशव्याख्याख्याकृद्वेदसदंहृत्तथा  ।  
व्रतोपदेशकश्चैव भयत्रातान्नदो हि च  ॥ नर्प्_१,९।८७ ॥  
श्वशुरो मातुलश्चैव ज्येष्ठभ्राता पिता तथा  ।  
उपनेता निषेक्ता च संस्कर्त्ता मित्रसत्तम  ॥ नर्प्_१,९।८८ ॥  
एते हि गुरवः प्रोक्ताः पूज्या वन्द्यश्च सादरम्  ॥ नर्प्_१,९।८९ ॥  
कल्माषपाद उवाच  
गुरवो बहवः प्रोक्ता एतेषां कतमो वरः  ।  
तुल्याः सर्वे ऽप्युत सरवे तद्यथावद्धि ब्रूहि मे  ॥ नर्प्_१,९।९० ॥  
ब्रह्मराक्षस उवाच  
साधु साधु महाप्राज्ञ यत्पृष्टं तद्वदामि ते  ।  
गुरुमाहात्म्यकथनं श्रवणं चानुमोदनम्  ॥ नर्प्_१,९।९१ ॥  
सर्वेषां श्रेय आधत्ते तस्माद्वक्ष्यामि साम्प्रतम्  ।  
एते समानपूजार्हाः सर्वदा नात्र संशयः  ॥ नर्प्_१,९।९२ ॥  
तथापि श्रुणु वक्ष्यामि शास्त्राणां सारनिश्चयम्  ।  
अध्यापकाश्च वेदानां मन्त्रव्याख्याकृतस्तथा  ॥ नर्प्_१,९।९३ ॥  
पिता च धर्मवक्ता च विशेषगुरवः स्मृताः एतेषामपि भूपाल शृणुष्व प्रवरं गुरुम् ॥  ॥ नर्प्_१,९।९४ ॥  
सर्वशास्त्रार्थतत्वज्ञैर्भाषितं प्रवदामि ते  ।  
यः पुराणानि वदति धर्मयुक्तानि पणडितः  ॥ नर्प्_१,९।९५ ॥  
संसारपाशविच्छेदकरणानि स उत्तमः  ।  
देवपूजार्हकर्माणि देवतापूजने फलम्  ॥ नर्प्_१,९।९६ ॥  
जायते च पुराणेभ्यस्तस्मात्तानीह देवताः  ।  
सर्ववेदार्थसाराणि पुराणानीति भूपते  ॥ नर्प्_१,९।९७ ॥  
वदन्ति मुनयश्चैव तदूक्ता परमो गुरुः  ।  
यः संसारार्णत्वं तर्त्तुमुद्योगं कुरुते नरः  ॥ नर्प्_१,९।९८ ॥  
श्रुणुयात्स पुराणानि इति शास्त्रविभागकृत्  ।  
प्रोक्तवान्सर्वधर्माश्च पुराणेषु महीपते  ॥ नर्प्_१,९।९९ ॥  
तर्कस्तु वादहेतुः स्यान्नीतिस्त्वैहिकसाधनम्  ।  
पुराणानि महाबुद्धे इहामुत्र सुखाय हि  ॥ नर्प्_१,९।१०० ॥  
यः शृणोति पुराणानि सततं भक्तिसंयुतः  ।  
तस्य स्यान्निर्मला बुद्धिर्भूयो धर्मपरायणः  ॥ नर्प्_१,९।१०१ ॥  
पुराणश्रवणाद्भक्तिर्जायते श्रीपतौ शुभा  ।  
विष्णुभक्तनृणां भूप धर्मे बुद्धिः प्रवर्त्तते  ॥ नर्प्_१,९।१०२ ॥  
धर्मात्पापानि नश्यन्ति ज्ञानं शुद्धं च जायते  ।  
धर्मार्थकाममोक्षाणां ये फलान्यभिलिप्सवः  ॥ नर्प्_१,९।१०३ ॥  
श्रुणुयुस्ते पुराणानि प्राहुरित्थं पुराविदः  ।  
अहं तु गौतममुनेः सर्वज्ञाद्रूह्यवादिनः  ॥ नर्प्_१,९।१०४ ॥  
श्रुतवान्सर्वधर्मार्थ गङ्गातीरे मनोरमे  ।  
कदाचित्परमेशस्य पूजां कर्त्तुमहं गतः  ॥ नर्प्_१,९।१०५ ॥  
उपस्थितायापि तस्मै प्रणामं न ह्यकारिषम्  ।  
स तु शान्तो महाबुद्धिर्गौन्तमस्तेजसां निधिः  ॥ नर्प्_१,९।१०६ ॥  
मन्त्रोदितानि कर्मणि करोतीतिमुदं य यौ  ।  
यस्त्वर्चितो मया देवः शिवः सर्वजगद्गुरुः  ॥ नर्प्_१,९।१०७ ॥  
गुर्ववज्ञा कृतायेन राक्षसन्त्वे नियुक्तवान्  ।  
ज्ञानतो ऽज्ञानतो वापि यो ऽवज्ञां कुरुते गुरोः  ॥ नर्प्_१,९।१०८ ॥  
तस्यैवाशु प्रणश्यन्ति धीविद्यार्थात्मजक्रियाः  ।  
शुश्रूषां कुरुते यस्तु गुरुणां सादरं नरः  ॥ नर्प्_१,९।१०९ ॥  
तस्य सम्पद्भवेद्भूप इति प्राहुर्विपश्चितः  ।  
तेन शापेन दग्धो ऽहमन्तश्चैव क्षधाग्निना  ॥ नर्प्_१,९।११० ॥  
मोक्षं कदा प्रयास्यामि न जाने नृपसत्तम  ।  
एवं वदति विप्रेन्द्र वटस्थे ऽस्मिन्निशाचरे  ॥ नर्प्_१,९।१११ ॥  
धर्मशास्त्रप्रसङ्गेन तयोः पापं क्षयं गतम्  ।  
एतस्मिन्नन्तरे प्रात्पः कश्चिद्विप्रो ऽतिधार्मिकः  ॥ नर्प्_१,९।११२ ॥  
कलिङ्गदेशसम्भूतो नान्म्रा गर्ग इति स्मृतः  ।  
वहन्गङ्गाजलं स्कन्धे स्तुवन् विश्वेश्वरं प्रभुम्  ॥ नर्प्_१,९।११३ ॥  
गायन्नामानि तस्यैव मुदा हृष्टतन् रुहः  ।  
तमागतं मुनिं दृष्ट्वा पिशाचीराक्षसौ च तौ  ॥ नर्प्_१,९।११४ ॥  
प्रात्पा नः पारणेत्युक्त्वा प्राद्ववन्नूर्ध्वबाहवः  ।  
तेन कीर्तितनामानि श्रुत्वा दूरे व्यवस्थिताः  ।  
अशक्तास्तं धर्षयितुमिदमूचुश्च राक्षसाः  ॥ नर्प्_१,९।११५ ॥  
अहो विप्र महाभाग नमस्तुभ्य महात्मने  ।  
नामकीर्तनमाहात्म्याद्राक्षसा दूरगावयम्  ॥ नर्प्_१,९।११६ ॥  
अस्माभिर्भक्षिताः पूर्वं विप्राः कोटिसहस्रः  ।  
नामप्रावरणं विप्र रक्षति त्वां महाभययात्  ॥ नर्प्_१,९।११७ ॥  
नामश्रवणमात्रेण राक्षसा अपि भो वयम्  ।  
परां शान्तिं समापन्ना महिम्ना ह्यच्युतस्य वै  ॥ नर्प्_१,९।११८ ॥  
सर्वथा त्वं महाभाग रागादिरुहितोह्यसि  ।  
गङ्गाजलाभिषेकेण पाह्यस्मात्पातकोच्चयात् ॥ नर्प्_१,९।११९ ॥  
हरिसे वापरो भूत्वा यश्चात्मानं तु तारयेत्  ।  
स तारयेनगत्सर्वमिति शंसन्ति सूरयः  ॥ नर्प्_१,९।१२० ॥  
अवहाय हरेर्नाम घोरसंसारभेषजम्  ।  
केनोपायेन लभ्येत मुक्तिः सर्वत्र दुर्लभा  ॥ नर्प्_१,९।१२१ ॥  
लोहोडुपेन प्रतरन्निमजत्युदके यथा  ।  
तयैवाकृतपुण्यास्तु तारयन्ति कथं परान्  ॥ नर्प्_१,९।१२२ ॥  
अहो चरित्रं महतां सर्वलोकसुखा वहम्  ।  
यथा हि सर्वलोकानामानन्दाय कलानिधिः  ॥ नर्प्_१,९।१२३ ॥  
पृथिव्यां यानि तीर्थानि पवित्राणि द्विजोत्तम्  ।  
तानि सर्वाणि गङ्गायाः कणस्यापि समानिन  ॥ नर्प्_१,९।१२४ ॥  
तुलसीदलप्रदलसम्मिश्रमपि सर्षपमात्रकम्  ।  
गङ्गाजलं पुनात्येव कुलानामेकविंशतिम्  ॥ नर्प्_१,९।१२५ ॥  
तस्माद्विप्र महाभाग सर्वशास्त्रार्थकोविद  ।  
गङ्गाजलप्रदानेन पाह्मस्मान्पापकर्मिणः  ॥ नर्प्_१,९।१२६ ॥  
इत्याख्यातं राक्षसैस्तैर्गङ्गामाहात्म्यमुत्तमम्  ।  
निशम्य विस्मया विष्टो बभूव द्विजसतमः  ॥ नर्प्_१,९।१२७ ॥  
एषामपीद्दशी भक्तिर्गङ्गायां लोकमातरि  ।  
किमु ज्ञानप्रभावाणां महतां पुण्यशालिनाम्  ॥ नर्प्_१,९।१२८ ॥  
अथासौ मनसा धर्मं विनिश्चित्य द्रिजोत्तमः  ।  
सर्वपूतहितो भक्तः प्राप्रोतीति परं पदम्  ॥ नर्प्_१,९।१२९ ॥  
ततो विप्रः कृपाविष्टो गङ्गाजलप्रनुत्तममम्  ।  
तुलसीदलसम्मिश्रं तेषु रक्षःस्वसेचयत्  ॥ नर्प्_१,९।१३० ॥  
राक्षसास्तेन सिक्तास्तु सर्षपोपमबिन्दुना  ।  
विमृज्य राक्षसं भावमभवन्देवतोपमाः  ॥ नर्प्_१,९।१३१ ॥  
ब्राह्मणं सम्यक्ते जग्मुर्हस्तथैव च  ।  
कोटिसूर्यप्रतीकाशा बभूवुर्विवुधर्षभाः  ॥ नर्प्_१,९।१३२ ॥  
शङ्खचक्रगदाचिह्ना हरिसारुप्यमागताः  ।  
स्तुवन्तो ब्राह्मणं सम्यक्ते जग्मुर्ह रिमान्दिरम्  ॥ नर्प्_१,९।१३३ ॥  
राजा कल्माषपादस्तु निजरुपं समास्थितः  ।  
जगाम महतीं चिन्तां दृष्ट्वा तान्मुक्तिगानधान्  ॥ नर्प्_१,९।१३४ ॥  
तस्मिन् राज्ञि सुदुःखार्ते गूढरुपा सरस्वती  ।  
धर्ममूलं महावाक्यं बभाषे ऽगाधया गिरा  ॥ नर्प्_१,९।१३५ ॥  
भो भो राजन्महाभाग न दुःखं गन्तुमर्हसि  ।  
राजस्तवापि भागान्ते महच्छ्रेयो भविष्यति  ॥ नर्प्_१,९।१३६ ॥  
सत्कर्मधूतपापा ये हरिभक्तिपरायणाः  ।  
प्रयान्ति नात्र सन्देहस्तद्विष्णोः परमं पदम्  ॥ नर्प्_१,९।१३७ ॥  
सर्वभूतदयायुक्ता धर्ममार्गप्रवर्तिनः  ।  
प्रयान्ति परमं स्थानं गुरुपूजापरायणाः  ॥ नर्प्_१,९।१३८ ॥  
इतीरितं समाकर्ण्य भारत्या नृपसतमः  ।  
मनसा निर्वृत्तिं प्राप्यसस्मार च गुरोर्वचः  ॥ नर्प्_१,९।१३९ ॥  
स्तुवन्गुरुं च तं विग्नं हरिं चैवातिहर्षितः  ।  
पीर्ववृत्तं च विप्राय सर्वं तस्मै न्यवेदयत्  ॥ नर्प्_१,९।१४० ॥  
ततो नृपस्तु कालिङ्गं प्रणम्य विधिर्वमुने  ।  
नामानि व्याहरन्विष्णोः सद्यो वाराणसीं ययौ  ॥ नर्प्_१,९।१४१ ॥  
षण्मासं तत्र गङ्गायां स्नात्वा दृष्ट्वा सदानिवम्  ।  
ब्राह्मणीदत्तश पात्तु मुक्तो मित्रसहो ऽभवत्  ॥ नर्प्_१,९।१४२ ॥  
ततस्तु स्वपुरीं प्रात्पो वसिष्टेन महात्मना  ।  
अभिषिक्तो मुनुश्रेष्ठ स्वकं राज्यमपालयत्  ॥ नर्प्_१,९।१४३ ॥  
पालयित्वा महीं कृत्स्त्रां भुक्त्वा भोगान्स्त्रियं विना  ।  
वशिष्टात्प्राप्य सन्तानं गतो मोक्षं नृपोत्तमः  ॥ नर्प्_१,९।१४४ ॥  
नैतच्चित्रं द्विजश्रेष्ठ विष्णोर्वाराणसीगुणान्  ।  
गृणञ्छृण्वन्स्मरन्गङ्गां पीत्वा मुक्तो भवेन्नरः  ॥ नर्प्_१,९।१४५ ॥  
तस्मान्माहिम्ने विप्रेन्द्र गङ्गायाः शक्यते नहि  ।  
पारं गन्तुं सुराधीशैर्ब्रह्मविष्णुशिवरपि  ॥ नर्प्_१,९।१४६ ॥  
यन्नामस्मरणादेव महापातककोटिभिः  ।  
विमुक्तो ब्रह्मसदनं नरो याति न संशयः  ॥ नर्प्_१,९।१४७ ॥  
गङ्गा गङ्गेति यन्नाम सकृदप्युच्यते यदा  ।  
तदैव पापनिमुक्तो ब्रह्मलोके महीयते  ॥ नर्प्_१,९।१४८ ॥  
  
इति श्रीबृहन्नारदीयपुराणे पूर्वभागे प्रथमपादे गङ्गा माहात्म्ये नवमो ऽध्यायः  

_____________________________________________________________  

नारद उवाच  
विष्णुपादाग्रसम्भूता या गङ्गेत्यभिधीयते  ।  
तदुत्पत्तिं वद भ्रातरनुग्राह्यो ऽस्मि ते यदि  ॥ नर्प्_१,१०।१ ॥  
सनक उवाच  
शृणु नारद वक्ष्यामि गङ्गोत्पत्तिं तवानघ  ।  
वदृतां शृण्वतां चैंव पुण्यदां पापनाशिनीम्  ॥ नर्प्_१,१०।२ ॥  
आसीदिन्द्रादिदेवानां जनकः कश्यपो मुनिः  ।  
दक्षात्मजे तस्य भार्ये दितिश्चादितिरेव च  ॥ नर्प्_१,१०।३ ॥  
अगदितिर्देवमातास्ति दैत्यानां जननी दितिः  ।  
ते तयोरात्मजा विप्र परस्परजयैषिणः ॥ नर्प्_१,१०।४ ॥  
सदा सपूर्वदेवास्तु यतो दैत्याः प्रकीर्तिताः  ।  
आदिर् दैत्यो दितेः पुत्रो हिरण्यकशिपुर्बली  ॥ नर्प्_१,१०।५ ॥  
प्रह्लादस्तस्य पुत्रो ऽभूत्सुमहान्दैत्यसत्तमः  ।  
विरोचन स्तस्य सुतो बभूव द्विजभक्तिमान्  ॥ नर्प्_१,१०।६ ॥  
तस्य पुत्रो ऽतितेजस्वी बलिरासीत्प्रतापवान्  ।  
स एव वाहिनीपालो दैत्यानामभवन्मुनेः  ॥ नर्प्_१,१०।७ ॥  
बलेन महता युक्तो बुभुजे मेदिनीमिमाम्  ।  
विजित्य वसुधां सर्वां स्वर्गं जेतुं मनो दधे  ॥ नर्प्_१,१०।८ ॥  
गजाश्च यस्यायुतकोटिलक्षास्तावन्त एवाश्चरथा मुनीन्द्र  ।  
गजेगजे पञ्चशती पदातेः किं वर्ण्यते तस्य चमूर्वरिष्टा  ॥ नर्प्_१,१०।९ ॥  
अमात्यकोट्यग्रसरावमात्यौ कुम्भाण्डनामाप्यथ कूपकर्णः  ।  
पित्रा समं शौर्यपराक्रमाभ्यां बाणो बलेः पुत्रशतग्रजो ऽभूत्  ॥ नर्प्_१,१०।१० ॥  
बलिः सुराञ्जेतुमनाः प्रवृत्तः सैन्येन युक्तो महता प्रतस्थे  ।  
ध्वजातपर्त्रैर्गगनाबुराशेस्तरङ्गविद्युत्स्मरणं प्रकुर्वन्  ॥ नर्प्_१,१०।११ ॥  
अवाप्य वृत्रारिपुरं सुरारी रुरोघ दैत्यैर्मृगराजगाढैः  ।  
सुरश्च युद्धाय पुरात्तथैव विनिर्ययुर्वज्रकरादयश्च  ॥ नर्प्_१,१०।१२ ॥  
ततः प्रववृते युद्धं घोरं गीर्वाणदैत्ययो  ।  
कल्पान्तमेघानिर्धोषं डिण्डिम्मध्वनिसम्भ्रमम्  ॥ नर्प्_१,१०।१३ ॥  
मुमुचुः शरजालानि दःत्याः सुमनसां बले  ।  
देवाश्च दैत्यसेनासु सङ्ग्रामे ऽत्यन्तदारुणे  ॥ नर्प्_१,१०।१४ ॥  
जहि दारय भिन्धीते छिन्धि मारय ताडय  ।  
इत्येवं सुमहान्घोषो वदतां सेनयोरभूत्  ॥ नर्प्_१,१०।१५ ॥  
शरदुन्दुभिनिध्वानैः सिंहनादैः सिंहनादैः सुरद्विषाम्  ।  
भाङ्कारैः स्यन्दनानां च बाणक्रेङ्गारनिःस्वनैः  ॥ नर्प्_१,१०।१६ ॥  
अश्वानां हेषितैश्चैव गजानां बृंहितैस्तथा  ।  
टङ्गारैर्धनुषां चैव लोकः शब्दत्मयो ऽभवत्  ॥ नर्प्_१,१०।१७ ॥  
सुरासुरविनिर्मुक्तबाणनिष्पेषजानले  ।  
अकालप्रलयं मेने निरीक्ष्य सकलं जगत्  ॥ नर्प्_१,१०।१८ ॥  
बभौ देवद्विषां सेना स्फुरच्छस्त्रौघधारिणी  ।  
चलद्विद्युन्निभा रात्रिश्छादिता जलदैरिव  ॥ नर्प्_१,१०।१९ ॥  
तस्मिन्युद्धे महाधोरैर्गिरीन् क्षित्पान् सुरारिभिः  ।  
नाराचैश्चूर्णयामासुर्वेवास्ते लघुविक्रमाः  ॥ नर्प्_१,१०।२० ॥  
केचित्सताडयामासुर्नागैर्नागान्रथान्रथैः  ।  
अश्वैरश्वांश्च केचित्तु गदादण्डैरथार्द्दयन्  ॥ नर्प्_१,१०।२१ ॥  
परिधैस्ताडिताः केचित्पेतुः शोणितकर्द्दमे  ।  
समुक्त्रान्तासवः केचिद्विमानानि समाश्रिताः  ॥ नर्प्_१,१०।२२ ॥  
ये दैत्या निहता देवैः प्रसह्य सङ्गरे तदा  ।  
ते देवभावमापन्ना दैतेयान्समुपाद्रवन्  ॥ नर्प्_१,१०।२३ ॥  
अथ दैत्यगणाः क्रुद्वास्तड्यमानाः सुर्वैर्भृशम्  ।  
शस्त्रैर्बहुविधैर्द्देवान्निजध्नुरतिदारुणाः  ॥ नर्प्_१,१०।२४ ॥  
दृषद्भिर्भिदिपालैश्च खड्गैः परशुतोमरैः  ।  
परिधैश्छुरिकाभिश्च कुन्तैश्चक्रैश्च शङ्कुभिः  ॥ नर्प्_१,१०।२५ ॥  
मुसलैरङ्कुशेश्वैव लाङ्गलैः पट्टिशैस्तथा  ।  
शक्त्योपलैः शतघ्रीभिः पाशैश्च तलमुष्टिभिः  ॥ नर्प्_१,१०।२६ ॥  
शूलैर्नालीकनाराचैः क्षेपणीयैःसमुद्ररैः  ।  
रथाश्वनागपदगैः सङ्कुलो ववृधे रणः  ॥ नर्प्_१,१०।२७ ॥  
देवाश्च विविधास्त्राणि दैतेयेभ्यः समाक्षिपन्  ।  
एवमष्टसहस्राणि युद्धमासीत्सुदारुणम्  ॥ नर्प्_१,१०।२८ ॥  
अथ दैत्यबले वृद्धे पराभूता दिवौकसः  ।  
सुरलोकं परित्यतज्य सर्वे भीताः प्रदुद्रुवुः  ॥ नर्प्_१,१०।२९ ॥  
नररुपपरिच्छन्ना विचेरु रवनीतले  ।  
वैरोचनिस्त्रिभुवनं नारायणपरायणः  ॥ नर्प्_१,१०।३० ॥  
बुभुजे ऽव्याहतैश्चर्यप्रवृद्धश्रीर्महाबलः  ।  
इत्याज चाश्वमेघैः स विष्णुप्रीणनतत्परः  ॥ नर्प्_१,१०।३१ ॥  
इन्द्रत्वं चाकरोत्स्वर्गे दिक्पालत्वं तथैव च  ।  
देवानां प्रीणनार्थाय यैः क्रियन्ते द्विजैर्मखाः  ॥ नर्प्_१,१०।३२ ॥  
तेषु यज्ञेषु सर्वेषु हविर्भुङ्क्ते स दैत्यराट्  ।  
अदितिः स्वात्मजान्वीक्ष्य देवमातातिदुःखिता  ॥ नर्प्_१,१०।३३ ॥  
वृथात्र निवसामीति मत्वागाद्धिमवद्गिरम्  ।  
शक्रस्यैश्वर्यमिच्छन्ती दैत्यानां च पराजयम्  ॥ नर्प्_१,१०।२४ ॥  
हरिध्यानपरा भूत्वा तपस्तेपे ऽतिदुष्करम्  ।  
किञ्चित्कालं समासीना तिष्टन्ती च ततः परम्  ॥ नर्प्_१,१०।३५ ॥  
पादेनैकेन सुचिरं ततः पादाग्रमात्रतः  ।  
कञ्चित्कालं फलाहारा ततः शीर्णदलाशना  ॥ नर्प्_१,१०।३६ ॥  
ततो जलाशमा वायुभोजनाहारवर्जिता  ।  
सञ्चिदानन्दसन्दोहं ध्यायत्यात्मानमत्मना  ॥ नर्प्_१,१०।३७ ॥  
दिव्याब्दानां सहस्रं सा तपो ऽतप्यत नारद  ।  
दुरन्तं तत्तपः श्रुत्वा दैतेया मायिनो ऽदितिम्  ॥ नर्प्_१,१०।३८ ॥  
देवतारुपमास्थाय सम्प्रोचुर्बलिनोदिताः  ।  
किमर्थं तप्यते मातः शरीरपरिशोषणम्  ॥ नर्प्_१,१०।३९ ॥  
यदि जनन्ति दैतेया महहुखं ततो भवेत्  ।  
त्यजेदं दुःखबहुलं कायशोषणकारणम्  ॥ नर्प्_१,१०।४० ॥  
प्रयाससाध्यं सुकृतं न प्रशंसन्ति पण्डिताः  ।  
शरीरं यन्ततो रक्ष्यं धर्मसाधनतत्परैः  ॥ नर्प्_१,१०।४१ ॥  
ये शरीरमुपेक्षन्ते ते स्युरात्मविघातिनः  ।  
सुखं त्वं तिष्ट सुभगे पुत्रानस्मान्न खेदय  ॥ नर्प्_१,१०।४२ ॥  
मात्रा हीना जना मातर्मृतप्राया न संशयः  ।  
गावो वा पशवो वापियत्र गावो महीरुहाः  ॥ नर्प्_१,१०।४३ ॥  
न लभन्ते सुखं किञ्चिन्मात्रा हीना मृतोपमाः  ।  
दरिद्रो वापि रोगी वा देशान्तरगतो ऽपि वा  ॥ नर्प्_१,१०।४४ ॥  
मातुर्दर्शनमात्रेण लभते परमां मुदम्  ।  
अन्ने वा सलिले वापि धनादौ वा प्रियासु च  ॥ नर्प्_१,१०।४५ ॥  
कदाचिद्विमुखो याति जनो मातरि को ऽपि न  ।  
यस्य माता गृहे नास्ति यत्र धर्मपरायणा  ।  
साध्वी च स्त्री पतिप्राणा गन्तव्यं तेन वै वनम्  ॥ नर्प्_१,१०।४६ ॥  
धर्मश्च नारायणभक्तिहीनां धनं च सद्भोगविवर्जितं हि  ।  
गृहं च मार्यातनयेर्विहीनं यथा तथा मातृविहीनमर्त्यः  ॥ नर्प्_१,१०।४७ ॥  
तस्माद्देवि परित्राहि दुःखार्तानात्मजांस्तवा  ।  
इत्युक्ताप्यदितिर्दैप्यैर्न चचाल समाधितः  ॥ नर्प्_१,१०।४८ ॥  
एवमुक्त्वासुराः सर्वे हरिध्यानपरायणाम्  ।  
निरीक्ष्य क्रोधसंयुक्ता हन्तुं चक्रुर्मनोरथम्  ॥ नर्प्_१,१०।४९ ॥  
कल्पान्तमेघनिर्घोषाः क्रोधसंरक्तलोचनाः  ।  
दंष्ट्रग्रैरसृजन्वह्निं सो ऽदहत्काननं क्षणात्  ॥ नर्प्_१,१०।५० ॥  
शतयोजनविस्तीर्णं नानाजीवसमाकुलम्  ।  
तेनैव दग्धा दैतेया ये प्रधर्षयितुं गताः  ॥ नर्प्_१,१०।५१ ॥  
सैवावशिष्टा जननी सुराणामब्दाच्छतादच्युतसक्तचिता  ।  
संरक्षिता विष्णुसुदर्शनेन दैत्यान्तकेन स्वजनानुकम्पिना  ॥ नर्प्_१,१०।५२ ॥  
  
इति श्रीबृहन्नारदीयपुराणे पूर्वभागे प्रथमपादे गङ्गात्पत्तौ बलिकृतदेवपराजयवर्णनन्नाम दशमो ऽध्यायः  

_____________________________________________________________  

नारद उवाच  
अहो ह्यत्यद्भुतं प्रोक्तं त्वया भ्रातरिदं मम  ।  
स वह्निरदितिं मुक्त्वा कथं तानदहत्क्षणात्  ॥ नर्प्_१,११।१ ॥  
वदादितेर्महासत्त्वं विशेषाश्चर्यकारणम्  ।  
परोपदेशनिरताः सज्जना हि मुनीश्वराः  ॥ नर्प्_१,११।२ ॥  
सनक उवाच  
शृणु नारद माहात्म्यं हरिभक्तिरतात्मनाम्  ।  
हरिध्यानपरान्साधून्कः समर्थः प्रबाधितुम्  ॥ नर्प्_१,११।३ ॥  
हरिभक्तिपरो यत्र तत्र ब्रह्मा हरिः शिवः  ।  
देवाः सिद्धा मुनीश्वाश्च नित्यं तिष्टन्ति सत्तमाः  ॥ नर्प्_१,११।४ ॥  
हरिरास्ते महाभाग हृदये शान्तचेतसाम्  ।  
हरिनामपराणां च किमु ध्यानरतात्मनाम्  ॥ नर्प्_१,११।५ ॥  
शिवपूजारतो वापि विष्णुपूजापरो ऽपि वा  ।  
यत्र तिष्टति तत्रैव लक्ष्मीः सर्वाश्च देवताः  ॥ नर्प्_१,११।६ ॥  
यत्र पूजापरो विष्णोर्वह्निस्तत्र न बाधते  ।  
राजा वा तस्करो वापि व्याधयश्च न सन्ति हि  ॥ नर्प्_१,११।७ ॥  
प्रेताः पिशाचाः कूष्माण्डग्रहा बालग्रहास्तथा  ।  
डाकिन्यो राक्षसाश्चैव न बाधन्ते ऽच्युतार्चकम्  ॥ नर्प्_१,११।८ ॥  
परपीडारता ये तु भूतवेतालकादयः  ।  
नश्यन्ति यत्र सद्भक्तो हरिलक्ष्म्यर्चने रतः  ॥ नर्प्_१,११।९॥ट  
जितेन्द्रियः सर्वहितो धर्मकर्मपरायणः  ।  
यत्र तिष्टति तत्रैव सर्वतीर्थानि देवताः  ॥ नर्प्_१,११।१० ॥  
निमिषं निमिषार्द्धं वा यत्र तिष्टन्ति योगिनः  ।  
तत्रैव सर्वश्रेयांसि तत्तीर्थं तत्तपोवनम्  ॥ नर्प्_१,११।११ ॥  
यन्नामोच्चारणादेव सर्वे नश्यन्त्युपद्रवाः  ।  
स्तोत्रैर्वाप्यर्हणाभिर्वा किमु ध्यानेन कथ्यते  ॥ नर्प्_१,११।१२ ॥  
एवं तेनाग्निना विप्र दग्धं सासुरकाननम्  ।  
सादितिर्नैव दग्धाभूद्विष्णुचक्राभिर क्षिता  ॥ नर्प्_१,११।१३ ॥  
ततः प्रसन्नवदनः पह्मपत्रायतेक्षणः  ।  
प्रादुरासीत्समीपे ऽस्याः शङ्खचक्रगदाधरः  ॥ नर्प्_१,११।१४ ॥  
ईषद्वास्यस्फुरद्दन्तप्रभाभाषितदिङ्मुखः  ।  
स्पृशन्करेण पुण्येन प्राह कश्यपवल्लभाम्  ॥ नर्प्_१,११।१५ ॥  
श्रीभगवाननुवाच  
देवमातः प्रसन्नो ऽस्मि तपसाराधितस्त्वया  ।  
चिरं श्रान्तासि भद्रं ते भविशष्यति न संशयः  ॥ नर्प्_१,११।१६ ॥  
वरं वरय दास्यामि यत्ते मनसि रोचते  ।  
मा भैर्भद्रे महाभागे ध्रुवं श्रेयो भविष्यति  ॥ नर्प्_१,११।१७ ॥  
इत्युक्तादेवमाता सा देवदेवेन चक्रिणा  ।  
तुष्टाव प्रणिपत्यैनं सर्वलोकसुखावहम्  ॥ नर्प्_१,११।१८ ॥  
अदितिरुवाच  
नमस्ते देवदेवेश सर्वव्यापिञ्जनार्दना  ।  
सत्त्वादिगुणभेदेन लोकव्यापारकारण  ॥ नर्प्_१,११।१९ ॥  
नमस्ते बहुपरुपायारुपाय च महात्मने  ।  
सर्वैकरुपरुपाय निर्गुणाय गुणात्मने  ॥ नर्प्_१,११।२० ॥  
नमस्ते लोकनाथाय परमज्ञानरुपिणे  ।  
सद्भक्तजनवात्सल्यशालिने मङ्गलात्मने  ॥ नर्प्_१,११।२१ ॥  
यस्यावताररुपाणि ह्यर्चयन्ति मुनीश्वराः  ।  
तमादिपुरुषं देवं नमामि ह्यर्थसिद्धये  ॥ नर्प्_१,११।२२ ॥  
श्रुतयो यं न जानन्ति न जानन्ति च सूरयः  ।  
तं नमामि जगद्धेतुं समायं चाप्यमायिनम्  ॥ नर्प्_१,११।२३ ॥  
यस्यावलोकनं चित्रं मायोपद्रवकारणम्  ।  
जगद्रूपं जगद्धेतुं तं वन्दें सर्ववन्दितम्  ॥ नर्प्_१,११।२४ ॥  
यत्पादाम्बुजकिञ्जल्कसेवारक्षितमस्तकाः  ।  
अवापुः परमां सिद्धिं तं वन्दे कमलाधवम्  ॥ नर्प्_१,११।२५ ॥  
यस्य ब्रह्मादयो देवा महिमानं न वै विदुः  ।  
अत्यासन्नं च भक्तानां तं वन्दे भक्तसङ्गिनम्  ॥ नर्प्_१,११।२६ ॥  
यो देवस्त्यक्तसङ्गानां शान्तानं करुणार्णवः  ।  
करोति ह्यात्मनः सङ्गं तं देवं सङ्गवर्जितम्  ॥ नर्प्_१,११।२७ ॥  
यज्ञेश्वरं यज्ञकर्मसु निष्टितम्  ।  
नमामि यज्ञफलदं यज्ञकर्मप्रबोधकम्  ॥ नर्प्_१,११।२८ ॥  
अजामिलो ऽपि पापात्मा यन्नामोच्चारणादनु  ।  
प्रात्पवान्परमं धाम तं वन्दे लोकसाक्षिणम्  ॥ नर्प्_१,११।२९ ॥  
हरिरुपी महादेवः शिवरुपी जनार्दनः  ।  
इति लोकस्य नेता यस्तं नमामि जगद्गुरुम्  ॥ नर्प्_१,११।३० ॥  
ब्रह्माद्या अपि देवेशा यन्मायापाशयन्त्रिताः  ।  
न जानन्ति परं भावं तं वन्दे सर्वनायकम्  ॥ नर्प्_१,११।३१ ॥  
ह्यत्पह्मस्थो ऽपिञ्योग्यानां दूरस्थ इव भासते  ।  
प्रमाणातीतसद्भावस्तं वन्दे ज्ञानसाक्षिणम्  ॥ नर्प्_१,११।३२ ॥  
यन्मुखः द्र्वाह्यणो जातो बाहुभ्यां क्षत्रियो ऽजनि  ।  
ऊर्वोर्वैश्यः समुत्पन्नः पद्यां शूद्रो ऽभ्यजायत  ॥ नर्प्_१,११।३३ ॥  
मनसश्चन्द्रमा जातो जातः सूर्यश्च चक्षुषः  ।  
मुखादग्निस्तर्थेन्द्रश्च प्राणाद्वायुरजायत  ॥ नर्प्_१,११।३४ ॥  
ऋग्यजुःसामरुपाय सत्यस्वरगतात्मने  ।  
षडङ्गरुपिणे तुभ्यं भूयोभूयो नमो नमः  ॥ नर्प्_१,११।३५ ॥  
त्वमिन्द्रः पवनः सोमस्त्वमीशानस्त्वमन्तकः  ।  
त्वमग्निर्निरृतिश्चैव वरुणस्त्वं दिवाकरः  ॥ नर्प्_१,११।३६ ॥  
देवाश्च स्थावराश्चैव पिशाचाश्चैव राक्षसाः  ।  
गिरयः सिद्धगन्धर्वानद्यो भूमिश्च सागराः  ॥ नर्प्_१,११।३७ ॥  
त्वमेव जगतामीशो यत्रासि त्वं परात्परः  ।  
त्वद्रूपमखिलं देव तस्मान्नित्यं नमो ऽस्तु ते  ॥ नर्प्_१,११।३८ ॥  
अनाथानाथ सर्वज्ञ भूतदेवेन्द्रविग्रह  ।  
दैतेयैर्बाधितान्पुत्रान्मम पाहि जनार्दन  ॥ नर्प्_१,११।३९ ॥  
इति स्तुत्वा देवमाता देवं नत्वा पुनः पुनः  ।  
उवाच प्राञ्जलिर्भूत्वा हर्षाश्रुक्षालितस्तनी  ॥ नर्प्_१,११।४० ॥  
अनुग्राह्यास्मि देवेंश त्वया सर्वादिकारण  ।  
अकण्टकां श्रियां देहि मत्सुतानां दिवौकसाम्  ॥ नर्प्_१,११।४१ ॥  
अन्तर्य्यामिञ्जगद्रूप सर्वज्ञा परमेश्वर  ।  
अज्ञातं किं तव श्रीश किं मामीहयसि प्रभो  ॥ नर्प्_१,११।४२ ॥  
तथापि तव वक्ष्यामि यन्मे मनसि रोचते  ।  
वृथापुत्रास्मि देवेश दैतेयैः परिपीडिता  ॥ नर्प्_१,११।४३ ॥  
तान्न हिंसितुमिच्छामि यतस्ते ऽपि सुता मम  ।  
तानहत्वा श्रियं देहि मत्सुतेभ्यः सुरेश्वर  ॥ नर्प्_१,११।४४ ॥  
इत्युक्तो देवेदेवेशः पुनः प्रीतिमुपागतः  ।  
उवाच हर्षयन्विप्र देवमातरमादरात्  ॥ नर्प्_१,११।४५ ॥  
श्रीभगवानुवाच  
प्रीतो ऽस्मि देवि भद्रं ते भविष्यामि सुतो ह्यहम्  ।  
यतः सपन्तिपुत्रेषु वात्सल्यं देवि दुर्लभम्  ॥ नर्प्_१,११।४६ ॥  
त्वया तु यत्कृतं स्तोत्रं तत्पठान्ति नरास्तु ये  ।  
तेषां सम्पद्वरा पुत्रा न हीयन्ते कदाचन  ॥ नर्प्_१,११।४७ ॥  
त्वात्मजे वान्यपुत्रे वा यः समत्वेन वर्तते  ।  
न तस्य पुत्रशोकः स्यादेष धर्मः सनातनः  ॥ नर्प्_१,११।४८ ॥  
अदितिरुवाच  
ताह वोढुं क्षमा देव त्वामाद्यपुरुषं परम्  ।  
असङ्ख्याताण्डरोमाणं सर्वेशं सर्वकारणम्  ॥ नर्प्_१,११।४९ ॥  
यत्प्रभावं न जानन्ति श्रुतयः सर्वदेवताः  ।  
तमहं देवदेवेशं धारयाम किथं प्रभो  ॥ नर्प्_१,११।५० ॥  
अणोरणीयांसमजं परात्परतरं प्रभुम्  ।  
धारयामि कथं देव त्वामहं पुरुषोत्तमम्  ॥ नर्प्_१,११।५१ ॥  
महायातकयुक्तो ऽपि यन्नामस्मृतिमात्रतः  ।  
मुच्यते स कथं देवोग्राम्येषु जनिमर्हति  ॥ नर्प्_१,११।५२ ॥  
यथा शूकरमत्स्याद्या अवतारास्तव प्रभो  ।  
तथायमपि को वेद तव विश्वेश चेष्टितम्  ॥ नर्प्_१,११।५३ ॥  
त्वत्पादपह्मप्रणतात्वन्नामस्मृतितत्परा  ।  
त्वामेव चिन्तये देव यथेच्छासि तथा कुरु  ॥ नर्प्_१,११।५४ ॥  
सनक उवाच  
तयोक्तं वचनं श्रुत्वा देवदेवो जनार्दनः  ।  
दत्त्वाभयं देवमातुरिदं वचनमब्रवीत्  ॥ नर्प्_१,११।५५ ॥  
श्रीभगवानुवाच  
सत्यमुक्तं महाभागे त्वया नास्त्यत्र संशयः  ।  
तथापि शृणु वक्ष्यामि गुह्याद्गुह्यतरं शुभे  ॥ नर्प्_१,११।५६ ॥  
रागद्वेषविहीना ये मद्भक्ता मत्परायणाः  ।  
वंहति सततं तें मां गतासूया अदाम्भिकाः  ॥ नर्प्_१,११।५७ ॥  
परोपतापविमुखाः शिवभक्तिपरायणः  ।  
मत्कथाश्रवणासक्ता वहन्ति सततं हि माम्  ॥ नर्प्_१,११।५८ ॥  
पतिव्रताः परिप्राणाः पतिभक्तिपरायणाः  ।  
वहन्ति सततं देवि स्त्रियो ऽपि त्यक्तप्रत्सराः  ॥ नर्प्_१,११।५९ ॥  
मातापित्रोश्च शुश्रूषुर्गुरुभक्तो ऽतिथिप्रियः  ।  
हितकृद्वाह्यणानां यः स मां वहति सर्वदा  ॥ नर्प्_१,११।६० ॥  
पुण्यतीर्थरता नित्यं सत्सङ्गनिरतास्तथा  ।  
लोकानुग्रहशीलाश्च सततं ते वहन्ति माम्  ॥ नर्प्_१,११।६१ ॥  
परोपकारविरताः परद्रव्यपराङ्मुखाः  ।  
नषुंसकाः परस्त्रीषु ते वहन्ति च मां सदा  ॥ नर्प्_१,११।६२ ॥  
तुलस्युपासनरताः सदा नामपरायणाः  ।  
गोरक्षणपरा ये च सततं मां वहन्ति ते  ॥ नर्प्_१,११।६३ ॥  
प्रतिग्रहनिवृत्ता ये परान्नविमुखास्तथा  ।  
अन्नोदकप्रदातारो वहॄन्ति सततं हि माम्  ॥ नर्प्_१,११।६४ ॥  
त्वं तु देवि पतिप्राणा साध्वी भूतहिते रता  ।  
सम्प्राप्य पुत्रभावं ते साधयिष्ये मनोरथम्  ॥ नर्प्_१,११।६५ ॥  
इत्युक्त्वा देवेदेवशो ह्यदितिं देवमातरम्  ।  
दत्त्वा कण्ठगतां मालामभयं च तिरोदधे  ॥ नर्प्_१,११।६६ ॥  
सा तु संहृष्टमनसा देवसीर्दक्षनन्दिनी  ।  
प्रणम्य कमलाकान्तं पुनः स्वस्थआनमाव्रजत्  ॥ नर्प्_१,११।६७ ॥  
ततो ऽदितिर्महाभागा सुप्रीता लोकवन्दिता  ।  
असूत समये पुत्रं सर्वलोकनमस्कृतम्  ॥ नर्प्_१,११।६८ ॥  
शङ्गचक्रधरं शान्तं चन्द्रमण्डलमध्यगम्  ।  
सुधाकलशदध्यन्नकरं वामनसञ्ज्ञितम्  ॥ नर्प्_१,११।६९ ॥  
सहस्रादित्यसङ्काशं व्याकोशकमलेक्षणम्  ।  
सर्वाभरणंसंयुक्तं पीताम्बरधरं हरिम्  ॥ नर्प्_१,११।७० ॥  
स्तुत्यं मुनिगणैर्युक्तं सर्वलोकैकनायकम्  ।  
आविर्भूतं हरिं ज्ञात्वा कश्यपो हर्षविह्वलः  ।  
प्रणम्य प्रञ्जलिर्भूत्व स्तोतुं समुपचक्रमे  ॥ नर्प्_१,११।७१ ॥  
कश्यप उवाच  
नमोनमस्ते ऽखिलकारणाय नमोनमस्ते ऽखैलपालकाय  ।  
नमोनमस्ते ऽमरनायकाय नमोनमो दैतेयविनाशनाय  ॥ नर्प्_१,११।७२ ॥  
नमोनमो भक्तजनप्रियाय नमोनमः सज्जनरञ्जिताय  ।  
नमोनमो दुर्जननाशनाय नमो ऽस्तु तस्मै जगदीश्वराय  ॥ नर्प्_१,११।७३ ॥  
नमोनमः कारणवामनाय नारायणायामितविक्रमाय  ।  
सशार्ङ्गचक्रासिगदाधाराय नमो ऽस्तु तस्मै पुरुषोत्तमाय  ॥ नर्प्_१,११।७४ ॥  
नमः पयोराशिनिवासनाय नमो ऽस्तु सद्धृत्कमलस्थिताय  ।  
नमो ऽस्तु सूर्याद्यमितप्रभाय नमोनमः पुण्यकथागताय  ॥ नर्प्_१,११।७५ ॥  
नमोनमोर्ऽकेन्दुविलोचनाय नमो ऽस्तु ते यज्ञफलप्रदाय  ।  
नमो ऽस्तु यज्ञाङ्गविराजिताय नमो ऽस्तु ते सज्जनवल्लभाय  ॥ नर्प्_१,११।७६ ॥  
नमो जगत्कारणकारणाय नमो ऽस्तु शब्दादिविवर्जिताय  ।  
नमो ऽस्तु ते दिव्यसुखप्रदाय नमो नमो भक्तमनोगताय  ॥ नर्प्_१,११।७७ ॥  
नमो ऽस्तु ते ध्वान्तविनाशकाय नमो ऽस्तु शब्दादिविवर्जिताय  ।  
नमो ऽस्तु ते ध्वान्तविनाशकाय मन्दरधारकाय  ।  
नमो ऽस्तु ते यज्ञवराहनाम्ने नमो हिरण्याक्षविदारकाय  ॥ नर्प्_१,११।७८ ॥  
नमो ऽस्तु ते वामनरुपभाजे नमो ऽस्तु ते क्षत्रकुलान्तकाय  ।  
नमो ऽस्तु ते रावणमर्दनाय नमो ऽस्तु ते नन्दसुताग्रजाय  ॥ नर्प्_१,११।७९ ॥  
नमस्ते कमलाकान्त नमस्ते सुखदायिने  ।  
स्मृतार्तिनाशिने तुभ्यं भूयो भूयो नमोनमः  ॥ नर्प्_१,११।८० ॥  
यज्ञेश यज्ञविन्यास यज्ञविन्घविनाशन  ।  
यज्ञरुप यजद्रूप यज्ञाङ्गं त्वां यजाम्यहम्  ॥ नर्प्_१,११।८१ ॥  
इति स्तुतः स देवेशो वामनो लोकपावनः  ॥  
उवाच प्रहसन्हर्षं वर्ध्दयन्कश्यपस्य सः  ॥ नर्प्_१,११।८२ ॥  
श्रीभगवानुवाच  
तात तुष्टो ऽस्मि भद्रं ते भविष्यति सुरार्चिता  ।  
अचिरात्साधयिष्यामि निखिलं त्वन्मनोरथम्  ॥ नर्प्_१,११।८३ ॥  
अहं जन्मद्वये त्वेवं युवयोः पुत्रघतां गतः  ।  
अस्मिञ्जन्मन्यपि तथा सादयाम्युत्तमं सुखम्  ॥ नर्प्_१,११।८४ ॥  
अत्रान्तरे बलिर्दैत्यो दीर्घसत्रं महामखम्  ।  
आरेभे गुरुणा युक्तः काव्येन च मुनीश्वरैः  ॥ नर्प्_१,११।८५ ॥  
तस्मिन्मखे समाहूतो विष्णुर्लक्ष्मीसमन्वितः  ।  
हविः स्वीकरणार्थाय ऋषिभिर्ब्रह्मवादिभिः  ॥ नर्प्_१,११।८६ ॥  
प्रवृद्धैश्वर्यर्दैत्यस्य वर्त्तमाने महाक्रतौ  ।  
आमन्त्र्य मातापितरौ स बटुर्वामनो ययौ  ॥ नर्प्_१,११।८७ ॥  
स्मितेन मोहयंल्लोकं वामनो भक्तवत्सलः  ।  
हविर्भोक्तुमिवायातो बलेः प्रत्यक्षतो हरिः  ॥ नर्प्_१,११।८८ ॥  
दुर्वृत्तो वा सुवृत्तो वा जडो वायं हितो ऽपि वा  ।  
यो भक्तियुक्तस्तस्यान्तः सदा सन्निहितो हरिः  ॥ नर्प्_१,११।८९ ॥  
आयान्तं वामनं दृष्ट्वा ऋषयो ज्ञानचक्षौषः  ।  
ज्ञात्वा नारायणं देवमुद्ययुः सभ्यसंयुताः  ॥ नर्प्_१,११।९० ॥  
एतज्ज्ञात्वा दैत्यगुरुरेकान्ते बलिमब्रवीत्  ।  
स्वसारमविचार्यैव खलाः कार्याणि कुर्वते  ॥ नर्प्_१,११।९१ ॥  
शुक्र उवाच  
भो भो दैत्यपते सौम्य ह्यपहर्ता तव श्रियम्  ।  
विष्णुर्वामनरुपेण ह्यदितेः पुत्रातां गतः  ॥ नर्प्_१,११।९२ ॥  
तवाध्वरं स आयाति त्वया तस्यासुरेश्वर  ।  
न किञ्चिदपि दातव्यं मन्मतं शृणु पण्डित  ॥ नर्प्_१,११।९३ ॥  
आत्मबुद्धिः सुखकरी गुरुबुद्धिर्विशेषतः  ।  
परबुद्धिर्विनाशाय स्त्रीबुध्दिः प्रलयङ्करी  ॥ नर्प्_१,११।९४ ॥  
शत्रूणां हितकृतद्यस्तु स हन्तव्यो विशेषतः  ॥ नर्प्_१,११।९५ ॥  
बलिरुवाच  
एवं गुरो न वक्तव्यं धर्ममार्गविरोधतः  ।  
यदादत्ते स्वयं विष्णुः किमस्मादधिकं वरम्  ॥ नर्प्_१,११।९६ ॥  
कुर्वन्ति विदुषो यज्ञान्विष्णुप्रीणनकारणात्  ।  
स चेत्साक्षाद्धविर्भोगी मत्तः को ऽभ्यधिको भुवी  ॥ नर्प्_१,११।९७ ॥  
दरिद्रेणापि यत्किञ्चिद्दीयते विष्णवे गुरो  ।  
तदेव परमं दानं दत्तं भवति चाक्षयम्  ॥ नर्प्_१,११।९८ ॥  
स्मृतो ऽपि परया भक्त्या पुनाति पुरुषोत्तमः  ।  
येन केनाप्यर्चितश्वेद्ददाति परमां गतिम्  ॥ नर्प्_१,११।९९ ॥  
हरिर्हरति पापानिदुष्टचित्तैरपि स्मृतः  ।  
अनिच्छयापि संस्पृष्टो दहत्येव हि पावकः  ॥ नर्प्_१,११।१०० ॥  
जिह्वाग्रे वसते यस्य हरि रित्यक्षरद्वयम्  ।  
स विष्णुलोकमान्पोति पुनरावृत्तिदुर्लभम्  ॥ नर्प्_१,११।१०१ ॥  
गोविन्देति सदा ध्यायेद्यस्तु रागादिवर्जितः  ।  
स याति विष्णुभवनमिति प्राहुर्मनीषिणः  ॥ नर्प्_१,११।१०२ ॥  
अग्नौ वा ब्रह्मणे वापिहूयते यद्वविर्गुरो  ।  
हरिभक्त्या महाभाग तेन विष्णुः प्रसीदति  ॥ नर्प्_१,११।१०३ ॥  
अहं तु हरितुष्य्यर्थं करोम्यध्वरमुत्तमम्  ।  
स्वयमायाति चेद्विष्णुः कृतार्थो ऽस्मि न संशयः  ॥ नर्प्_१,११।१०४ ॥  
एवं वदति दैत्यन्द्रे विष्णुर्वामनरुपधृक्  ।  
प्रविवेशाध्वरस्थानं हुतवह्निमनोरमम्  ॥ नर्प्_१,११।१०५ ॥  
तं दृष्ट्वा कोटिसूर्याभं योग्यावयवसुन्दरम्  ।  
वामनं सहसोत्थाय प्रत्यगृह्णात्कृताञ्जलिः  ॥ नर्प्_१,११।१०६ ॥  
दत्त्वासनं च प्रक्षाल्य पादौ वामनरुपिणम्  ।  
सकुटुम्बो वहन्मूर्ध्ना परमां मुदमात्पवान्  ॥ नर्प्_१,११।१०७ ॥  
विष्णवे ऽस्मै जगद्धान्मे दत्त्वार्घ्यं विधिवदूलिः  ।  
रोमाञ्चिततनुर्भूत्वा हर्षाश्रुनयनो ऽब्रवीत्  ॥ नर्प्_१,११।१०८ ॥  
बलिरुवाच  
अद्य मे सफलं जन्म अद्य मे सफलो मरवः  ।  
जीवितं सफलं मे ऽद्य कृतार्थो ऽस्मि न संशयः  ॥ नर्प्_१,११।१०९ ॥  
अमोघामृतवृष्टिर्मे समायातातिदुर्लभा  ।  
त्वदागमनमात्रेण ह्यनायासो महोत्सवः  ॥ नर्प्_१,११।११० ॥  
एते च ऋषयः सर्वे कृतार्थां नात्र संशयः  ।  
यैः पूर्वं हि तपस्तप्तं तदद्य सफलं प्रभो  ॥ नर्प्_१,११।१११ ॥  
कृतार्थो ऽस्मि कृतार्थो ऽस्मि कृतार्थो ऽस्मि न संशयः  ।  
तस्मात्तुभ्यं नमस्तुभ्यं नमस्तुभ्यं नमस्तुभ्यं नमोनमः  ॥ नर्प्_१,११।११२ ॥  
त्वदाज्ञया त्वन्नियोगं साधयामीति मन्मनः  ।  
अत्युत्साहसमायुक्तं समाज्ञापय मां प्रभो  ॥ नर्प्_१,११।११३ ॥  
एवमुर्के दीक्षितेन प्रहसन्वामनो ऽब्रवीत्  ।  
देहि मे तपसि स्थातुं भूमिं त्रिपदसम्मिताम्  ॥ नर्प्_१,११।११४ ॥  
एतच्छृआत्वा बलिः प्राह राज्यं याचितवान्नहि  ।  
ग्रामं वा नगरं चापि धनं वा किं कृतं त्वया  ॥ नर्प्_१,११।११५ ॥  
तन्निशम्य बलिं प्राह विष्णुः सर्वशरीरभृत्  ।  
आसन्नभ्रष्टराज्यस्य वैराग्यं जनमन्निवा  ॥ नर्प्_१,११।११६ ॥  
श्रीभगवानुवाच  
शृणु दैत्यन्द्र वक्ष्यामि गुह्याद्गुह्यतमं परम्  ।  
सर्वसङ्गविहीनानां किमर्थैः साध्यतेवद  ॥ नर्प्_१,११।११७ ॥  
अहं तु सर्वभूतानामन्तर्यामीति भावय  ।  
मयि सर्वमिदं दैत्य किमन्यैः साध्यते वद  ॥ नर्प्_१,११।११८ ॥  
रागद्वेषविहीनानां शान्तानां त्यक्तमायिनाम्  ।  
नित्यानन्दस्वरुपाणां किमन्यैः साध्यते धनैः  ॥ नर्प्_१,११।११९ ॥  
आत्मवत्सर्वभूतानि पश्यतां शान्तचेतसाम्  ।  
अभिन्नमात्मनः सर्वं को दाता दीयते च किम्  ॥ नर्प्_१,११।१२० ॥  
पृथ्वीयं क्षत्रियवशा इति शास्त्रेषु निश्चितम्  ।  
तदाज्ञायां स्थिताः सर्वे लभन्ते परमं सुखम्  ॥ नर्प्_१,११।१२१ ॥  
दातव्यो मुनिभिश्चापि षष्टांशो भूभुजे बले  ।  
महीयं ब्राह्मणानां तु दातव्या सर्व यत्नतः  ॥ नर्प्_१,११।१२२ ॥  
भूमिदानस्य माहात्म्यं न भूतं न भविष्यति  ।  
परं निर्वाणमान्पोति भूमिदो नात्र संशयः  ॥ नर्प्_१,११।१२३ ॥  
स्वल्पामपि महीं दत्त्वा श्रोत्रियायाहिताग्नये  ।  
ब्रह्मलोकमवाप्नोति पुनरावृत्तिदुर्लभम्  ॥ नर्प्_१,११।१२४ ॥  
भूमिदः सर्वदः प्रोक्तो भूमिदो मोक्षभाग्भवेत्  ।  
अतिदानं तु तज्ज्ञेयं सर्वपापप्राणाशनम्  ॥ नर्प्_१,११।१२५ ॥  
महापातकयुक्तो वा युक्तो वा सर्वपातकैः  ।  
दशहस्तां महीं दत्त्वा सर्वपापैः प्रमुच्यते  ॥ नर्प्_१,११।१२६ ॥  
सत्पात्रे भूमिदाता यः सर्वदानफलं लभेत्  ।  
भूमिदानसमं नान्यत्रिषु लोकेषु विद्यते  ॥ नर्प्_१,११।१२७ ॥  
द्विजाय वृत्तिहीनाय यः प्रदद्यान्महीं बले  ।  
तस्य पुण्यफलं वक्तुं न क्षमो ऽब्दशतैरहम्  ॥ नर्प्_१,११।१२८ ॥  
सक्ताय देवपूजासु वृत्तिहीनाय दैत्यप  ।  
स्वल्पामपि महीं दद्याद्यः स विष्णुर्न संशयः  ॥ नर्प्_१,११।१२९ ॥  
इक्षुगोधूम तुवरीपूगवृक्षादिसंयुता  ।  
पृथ्वी प्रदीयते येन स विष्णुर्नात्र संशयः  ॥ नर्प्_१,११।१३० ॥  
वृत्तिहीनाय विप्राय दरिद्राय कुटुम्बिने  ।  
स्वल्पामपि महीन्दत्त्वा विष्णुसायुज्यमान्पुयात्  ॥ नर्प्_१,११।१३१ ॥  
सक्ताय देवपूजासु विप्रायाढकिकां महीम्  ।  
दत्त्वा लभेत गङ्गायां त्रिरात्रस्नानजं फलम्  ॥ नर्प्_१,११।१३२ ॥  
विप्राय वृत्तिहीनाय सदाचाररताय च  ।  
द्रोणिकां पृथिवीं दत्त्वा यत्फलं लभते शृणु  ॥ नर्प्_१,११।१३३ ॥  
गङ्गातीर्थाश्वमेधानां शतानि विधिवन्नरः  ।  
कृत्वा यत्फलमान्पोति तदाप्नोति स पुष्कलम्  ॥ नर्प्_१,११।१३४ ॥  
ददाति खारिकां भूमिं दरिद्राय द्विजाय यः  ।  
तस्य पुण्यं प्रवक्ष्यामि वदतो मे निशामय  ॥ नर्प्_१,११।१३५ ॥  
अश्वमेधसहस्राणि वाजपेयशतानि च  ।  
विधाय जाह्नवीतीरे पत्फलं तल्लभेद्धुवम्  ॥ नर्प्_१,११।१३६ ॥  
भूमिदानं महादानमतिदानं प्रकीर्त्तितम्  ।  
सर्वपापप्रशमनमपवर्गफलप्रदम्  ॥ नर्प्_१,११।१३७ ॥  
अत्रोतिहासं वक्ष्यामि शृणु दैत्यकुलेश्वर  ।  
यच्छुत्वा श्रद्धया युक्तो भूमिदानफलं लभेत्  ॥ नर्प्_१,११।१३८ ॥  
आसीत्पुरा द्विजवरो ब्राह्मकल्पे महामतिः  ।  
दरिद्रो वृत्तिहीनश्च नाम्ना भद्रमतिर्बले  ॥ नर्प्_१,११।१३९ ॥  
श्रुतानि सर्वशास्त्राणि तेन वेददिवानिशम्  ।  
श्रुतानि च पुराणानि धर्मशास्त्राणि सर्वशः  ॥ नर्प्_१,११।१४० ॥  
अभवंस्तस्य षट्पत्न्यः श्रुतिः सिन्धुर्यशोवती  ।  
कामिनी मालिनी चैव शोभा चेति प्रकीर्तिताः  ॥ नर्प्_१,११।१४१ ॥  
आसु पन्तीषु तस्यासञ्चत्वरिंशच्छतद्वयम्  ।  
पुत्राणामसुरश्रेष्ठ सर्वे नित्यं बुभुक्षिताः  ॥ नर्प्_१,११।१४२ ॥  
अकिञ्चनो भद्रमतिः क्षुधार्त्तानात्मजान्प्रियाः  ।  
पश्यन्स्वयं क्षुधार्त्तश्च विललापाकुलेन्द्रियः  ॥ नर्प्_१,११।१४३ ॥  
धिग्जन्म भाग्यरहितं धिग्जन्म धनवर्जितम्  ।  
धिग्जन्म धर्मरहितं धिग्जन्म ख्यातिवर्जितम्  ॥ नर्प्_१,११।१४४ ॥  
नरस्य बह्वपत्यस्य धिग्जन्मैश्वर्यवार्जितम्  ।  
अहो गुणाः सौम्यता च विद्वत्ता जन्म सत्कुले  ॥ नर्प्_१,११।१४५ ॥  
दारिद्याम्बुधिमग्नस्य सर्वमेतन्न शोभते  ।  
प्रियाः पुत्राश्चपौत्राश्च बान्धवा भ्रातरस्तथा  ॥ नर्प्_१,११।१४६ ॥  
शिष्याश्च सर्वमनुजास्त्यजन्त्यैश्वर्यवार्जितम्  ।  
चाण्डालो वा द्विजो वापि भाग्यवानेव पूज्यते  ॥ नर्प्_१,११।१४७ ॥  
दरिद्रः पुरुषो लोके शववल्लोकनिन्दितः  ।  
अहो सम्पत्सम्मायुक्तो निष्टुरो वाप्यनिष्ठुरः  ॥ नर्प्_१,११।१४८ ॥  
गुणहीनो ऽपि गुणवान्मूर्खो वाप्यथ पण्डितः  ।  
ऐश्वर्यगुणयुक्तश्चेत्पूज्य एव न संशयः  ॥ नर्प्_१,११।१४९ ॥  
अहो दरिद्रता दुःखं तत्राप्याशातिदुःखदा  ।  
आशाभिभूताः पुरुषा दुःखमश्नुवते ऽक्षयम्  ॥ नर्प्_१,११।१५० ॥  
आशयादासा ये दासास्ते सर्वलोकस्य  ।  
आशा दासी येषां तेषां दासायते लोकः  ॥ नर्प्_१,११।१५१ ॥  
मानो हि महतां लोके धनमक्षयमुच्यते  ।  
तस्मिन्नाशाख्यरिपुणा माने नष्टे दरिद्रता  ॥ नर्प्_१,११।१५२ ॥  
सर्वशास्त्रार्थवेत्तापि दरिद्रो भाति मूर्खवत्  ।  
नैष्किञ्चन्यमहाग्राहग्रस्तानां को विमोचचकः  ॥ नर्प्_१,११।१५३ ॥  
अहो दुःखमहो दुःखमहो दुःखं दरिद्रता  ।  
तत्रापि पुत्रभार्याणां बाहुल्यमतिदुःखदम्  ॥ नर्प्_१,११।१५४ ॥  
एवमुक्त्वा भद्रमतिः सर्वशास्त्रार्थपारगः  ।  
अन्यमैश्वर्यदं धर्मं मनसाचिन्तयत्तदा  ॥ नर्प्_१,११।१५५ ॥  
भूमिदानं विनिश्चित्य सर्वदानोत्तमोत्तमम्  ।  
दानेन यो ऽनुमन्ताति स एव कृतवान्पुरा  ॥ नर्प्_१,११।१५६ ॥  
प्रापकं परमं धर्मं सर्वकामफलप्रदम्  ।  
दानानामुत्तमं दानं भूदानं परिकीर्तितम्  ॥ नर्प्_१,११।१५७ ॥  
यद्दत्त्वा समवान्पोति यद्यदिष्टतमं नरः  ।  
इति निश्चत्य मतिमान्धीरो भद्रमतिर्बले  ॥ नर्प्_१,११।१५८ ॥  
कौशाम्बीन्नाम नगरीं कलत्रापत्ययुग्ययौ  ।  
सुघोषनामविप्रेन्द्रं सर्वैश्वर्यसमन्वलितम्  ॥ नर्प्_१,११।१५९ ॥  
गत्वा याचितवान्भूमिं पञ्चहस्तायतां बले  ।  
सुघोषो धर्मनिरतस्तं निरीक्ष्य कुटुम्बिक्रम्  ॥ नर्प्_१,११।१६० ॥  
मनसा प्रीयमाणेन समभ्यर्च्येदमब्रवीत्  ।  
कृतार्थो ऽहं भद्रमते सफलं मम जन्म च  ॥ नर्प्_१,११।१६१ ॥  
मत्कुल पावनं जातं त्वदनुग्रहतो द्विज  ।  
इत्युक्त्वा तं समभ्यर्च्य सुघोषो धर्मतत्परः  ॥ नर्प्_१,११।१६२ ॥  
पञ्चहस्तमितां भूमिं ददौ तस्मै महामतिः  ।  
पृथिवी वैष्णवी पुण्या पृथिवीं विष्णुपालिता  ॥ नर्प्_१,११।१६३ ॥  
पृथिव्यास्तु प्रदानेन प्रीयतां मे जनार्दनः  ।  
मन्त्रेणानेन दैत्येन्द्र सुघोषस्तं द्विजोत्तमम्  ॥ नर्प्_१,११।१६४ ॥  
विष्णुबुद्ध्या समभ्यर्च्य तावतीं पृथिवीं ददौ  ।  
सो ऽपि भद्रमतिर्विप्रो धीमता याचितां भुवम्  ॥ नर्प्_१,११।१६५ ॥  
दत्तवान्हरिभक्ताय श्रोत्रियाय कुटुम्बिने  ।  
सुघोषो भूमिदानेन कोटिवंशसमन्वितः  ॥ नर्प्_१,११।१६६ ॥  
प्रपेदे विष्णुभवनं यत्र गत्वा न शोचति  ।  
बले भद्रमतिश्चापि यतः प्रार्थितवाञ्छ्रियम्  ॥ नर्प्_१,११।१६७ ॥  
स्थितवान्विष्णुभवने सकुटुम्बो युगायुतम्  ।  
तथैव ब्रह्मसदने स्थित्वा कोटियुगायुतम्  ॥ नर्प्_१,११।१६८ ॥  
ऐन्द्रं पदं समासाद्य स्थितवान्कल्पपञ्चकम्  ।  
ततो भुवं समासाद्य सर्वैश्वर्यसमन्वितः  ॥ नर्प्_१,११।१६९ ॥  
जातिस्मरो महाभागो बुभुजे भोगमुत्तमम्  ।  
ततो भद्रमतिर्दैत्य निष्कामो विष्णुतत्परः  ॥ नर्प्_१,११।१७० ॥  
पृथिवीं वृत्तिहीनेभ्यो ब्रह्मणेभ्यः प्रदत्तवान्  ।  
तस्य विष्णुः प्रसन्नात्मा तत्त्वैशअवर्यमनुत्तमम्  ॥ नर्प्_१,११।१७१ ॥  
कोटिवंशसमेतस्य ददौ मोक्षमनुत्तमम्  ।  
तस्माद्दैत्यपते मह्यं सर्वधर्मपरायण  ॥ नर्प्_१,११।१७२ ॥  
तपश्चरिष्येमोक्षाय देहि मे त्रिपदां महीम्  ।  
वैरोचनिस्ततो दृष्टः कलशं जलपूरितम्  ॥ नर्प्_१,११।१७३ ॥  
आददे पृथिवीं दातुं वर्णिने वामनाय  ।  
विष्णुः सर्वगतोज्ञात्वा जलधारावरोधिनम्  ॥ नर्प्_१,११।१७४ ॥  
काव्यं हस्तस्थदर्भाग्रं तच्छरे सन्न्यवेशयत्  ।  
दर्भाग्रे ऽभून्महाशास्त्रं कोटिसूर्यसमप्रभम्  ॥ नर्प्_१,११।१७५ ॥  
अमोधं ब्रह्ममत्युग्रं काव्याक्षिग्रासलोलुपम्  ।  
आयाय भार्गवसुरानसुरानेकचक्षुषा  ॥ नर्प्_१,११।१७६ ॥  
पश्येति वान्दिदेशे च दर्भाग्रं शस्त्रसन्निभम्  ।  
बलिर्ददौ महाविष्णोर्महीं त्रिपदसम्मिताम्  ॥ नर्प्_१,११।१७७ ॥  
ववृधे सो ऽपि विश्वात्मा आब्रह्मभुवनं तदा  ।  
अमिमीत महीं द्वाभ्यां पद्भ्यां विश्वतनुर्हरिः  ॥ नर्प्_१,११।१७८ ॥  
स आब्रह्मकटाहान्तपदान्येतानि सप्रभः  ।  
पादाङ्कुष्टाग्रनिर्भिन्नं ब्रह्माण्डं विभिदे द्विधा  ॥ नर्प्_१,११।१७९ ॥  
तद्दारा बाह्यसलिलं बहुधारं समागतम्  ।  
धौतविष्णुपदं तोयं निर्मलं लोकपावनम्  ॥ नर्प्_१,११।१८० ॥  
अजाण्डबाह्यनिलयं धारारुपमवर्त्तत  ।  
तज्जलं पावनं श्रेष्ठं ब्रह्मादीन्पावयत्सुरान्  ॥ नर्प्_१,११।१८१ ॥  
सत्पर्षिसेवितं चैव न्यपतन्मेरुमूर्द्धनि  ॥ नर्प्_१,११।१८२ ॥  
एतद्दष्ट्वाद्भुतं कर्म ब्रह्माद्या देवतागणाः  ।  
ऋषयो मनवश्चैव ह्यस्तुवन्हर्षविह्वलाः  ॥ नर्प्_१,११।१८३ ॥  
देवा ऊचुः  
नमः परेशाय परात्मरुपिणे परात्परायापररुपधारिणे  ।  
ब्रह्मात्मने ब्रह्मरतात्मबुद्धये नमो ऽस्तु ते ऽव्याहतकर्मशीलिने  ॥ नर्प्_१,११।१८४ ॥  
परेश परमानन्द परमात्मन्परात्पर  ।  
सर्वात्मने जगन्मूर्त्ते प्रमाणातीत ते नमः  ॥ नर्प्_१,११।१८५ ॥  
विश्वतश्वक्षुषे तुभ्यं विश्वतो बाहवे नमः  ।  
विश्वतः शिरसे चैव विश्वतो गतये नमः  ॥ नर्प्_१,११।१८६ ॥  
एवंर स्तुतो महाविष्णुर्ब्रह्माद्यैः स्वर्द्दवौकसाम्  ।  
दत्त्वाभयं च मुमुदे देवदेवः सनातनः  ॥ नर्प्_१,११।१८७ ॥  
विरोचनात्मजं दैत्यं पदैकार्थं बबन्ध ह  ।  
ततः प्रपन्नं तु बलिं ज्ञात्वा चास्मै रसातलम्  ।  
ददौ तद्वारपालश्च भक्तवश्यो बभूव ह  ॥ नर्प्_१,११।१८८ ॥  
नारद उवाच  
रसातले महाविष्णुर्विरोचनसुतस्य वै  ।  
किं भोज्यं कल्पयामास घोरे सर्पभयाकुले  ॥ नर्प्_१,११।१८९ ॥  
सनक उवाच  
अमन्त्रितं हविर्यत्तु हूयते जातवेदसि  ।  
अपात्रे दीयते यच्च तद्धोरं भोगसाधनम्  ॥ नर्प्_१,११।१९० ॥  
हुतं हविरशुचिना दृत्तं सत्कर्म यत्कृतम्  ।  
तत्सर्वं तत्र भोगार्हमधः पातफलप्रदम्  ॥ नर्प्_१,११।१९१ ॥  
एवं रसातलं विष्णुर्बलये सासुराय तु  ।  
दत्त्वाभयं च सर्वेषां सुराणां त्रिदिवं ददौ  ॥ नर्प्_१,११।१९२ ॥  
पूज्यमानो ऽमरगणैः स्तूयमानो महर्षिभिः  ।  
गन्धर्वैर्गीयमानश्च पुनर्वामनतां गतः  ॥ नर्प्_१,११।१९३ ॥  
एतद्दृष्ट्वा महत्कर्ममुनो ब्रह्मवादिनः  ।  
परस्परे स्मितमुखाः प्रणेभुः पुरुषोत्तमम्  ॥ नर्प्_१,११।१९४ ॥  
सर्वभूतत्मको विष्णुर्वामनत्वमुपागतः  ।  
मोहयन्निखिलं लोकं प्रपेदे तपसे वनम्  ॥ नर्प्_१,११।१९५ ॥  
एवं प्रभावा सा देवी गङ्गा विष्णुपदोद्भवा  ।  
यस्याः स्मरणमात्रेण मुच्यते सर्वपातकैः  ॥ नर्प्_१,११।१९६ ॥  
इदं तु गङ्गामाहात्म्यं यः पठे च्छृणुयादपि  ।  
देवालये नदीतीरे सो ऽश्वमेधफलं लभेत्  ॥ नर्प्_१,११।१९७ ॥  
  
इति श्रीबृहन्नारदीयपुराणे पूर्वभागे प्रथमपादे गङ्गोत्पत्तिर्गङ्गामाहात्म्यं नामैकादशो ऽध्यायः  

_____________________________________________________________  

नातद उवाच  
श्रुतं तु गङ्गामाहात्म्यं वाञ्छितं पापनाशनम्  ।  
अधुना लक्षणं ब्रूहि भ्रातर्मे दानपात्रघयोः  ॥ नर्प्_१,१२।१ ॥  
सनक उवाच  
सर्वेषामेव वर्णानां ब्रह्मणः परमो गुरुः  ।  
तस्मै तानानि देयानि दत्तस्यानन्त्यमिच्छता  ॥ नर्प्_१,१२।२ ॥  
ब्राह्मणः प्रतिगृह्णीयात्सर्वतो भयवर्जितः  ।  
न कदापि क्षत्रविशो गृह्णीयातां प्रतिग्रहम्  ॥ नर्प्_१,१२।३ ॥  
चण्डस्य पुत्रहीनस्य दम्भाचाररतस्य च  ।  
स्वकर्मत्यागिनश्चापि दत्तं भवति निष्फलम्  ॥ नर्प्_१,१२।४ ॥  
परदाररतस्यापि परद्रव्याभिलिषिणः  ।  
नक्षत्रसूचकस्यापि दत्तं भवति निष्फलम्  ॥ नर्प्_१,१२।५ ॥  
असूयाविष्टमनसः कृतन्घस्य च मायिनः  ।  
अयाज्ययाजकस्यापि दत्तं भवति निष्फलम्  ॥ नर्प्_१,१२।६ ॥  
नित्यं याच्ञापरस्यापि हिंसकस्य खलस्य च  ।  
रसविक्रयिणश्वैव दत्तं भवति निष्फलम्  ॥ नर्प्_१,१२।७॥ नामैका द  
वेदविक्रयिणश्चापि स्मृतिविक्रयिणस्तथा  ।  
धर्मविक्रयिणो विप्र दत्तं भवति निष्फलम्  ॥ नर्प्_१,१२।८ ॥  
गानेन जीविका यस्य यस्य भार्या च पुश्चली  ।  
परोपतापिनश्चापि दत्तं भवति निष्फलम्  ॥ नर्प्_१,१२।९ ॥  
असिजीवी मषीजीवी देवलो ग्रामयाजकः  ।  
धावको वा भवेत्तेषां दत्तं भवति निष्फलम्  ॥ नर्प्_१,१२।१० ॥  
पाककर्तुः परस्यार्थे कवये गदहारिणे  ।  
अभक्ष्य भक्षकस्यापि दत्तं भवति निष्फलम्  ॥ नर्प्_१,१२।११ ॥  
शूद्रान्नभोजिनश्चैव शूद्राणां शवदाहिनः  ।  
पैंश्वलान्नभुजश्चापि दत्तं भवति निष्फलम्  ॥ नर्प्_१,१२।१२ ॥  
नामविक्रयिणो विष्णोः सन्ध्याकर्म्मोर्ज्झितस्य च  ।  
दुष्प्रतिग्रहदग्धस्य दत्तं भवति निष्फलम्  ॥ नर्प्_१,१२।१३ ॥  
दिवाशयनशीलस्य तथा मैथुनकारिणः  ।  
सध्याभोजिन एवापिदत्तं भवति निष्फलम्  ॥ नर्प्_१,१२।१४ ॥  
महापातकयुक्तस्य त्यक्तस्य ज्ञातिबान्धवैः  ।  
कुण्डस्य चापि गोलस्य दत्तं भवति निष्फलम्  ॥ नर्प्_१,१२।१५ ॥  
परिवत्तेः शठस्यापि परिवत्तुः प्रमादिनः  ।  
स्त्रीजितस्यातिदुष्टस्य दत्तं भवित निष्फलम्  ॥ नर्प्_१,१२।१६ ॥  
मद्यमांसाशिनश्चापि स्त्रीविटस्यातिलोभिनः  ।  
चौरस्य पिशुनस्यापि दत्तं भवति निष्फलम्  ॥ नर्प्_१,१२।१७ ॥  
ये केचित्पापनिरता निन्दिताः सुजनैः सदा  ।  
न तेभ्यः प्रतिगृह्णीयान्न च वद्याद्दिजोत्तम  ।  
सत्कर्मनिरतायापि देयं यत्नेन नारद  ॥ नर्प्_१,१२।१८ ॥  
यद्दानं श्रद्धया दत्तं तथा विष्णुसमर्पणम्  ।  
याचितं वापि पात्रेण भवेत्तद्दानमुत्तमम्  ॥ नर्प्_१,१२।१९ ॥  
परलोकं समुद्दश्य ह्यैहिकं वापि नारद  ।  
यद्दानं दीयते पात्रे तत्काम्यं मध्यमं स्मृतम्  ॥ नर्प्_१,१२।२० ॥  
दग्भेन चापि हिंसार्थं परस्याविधिनापि च  ।  
क्रुद्धेनाश्रद्धयापात्रे तद्दानं मध्यमं स्मृतम्  ॥ नर्प्_१,१२।२१ ॥  
अधमं बलितोषायमध्यमं स्वार्थसिद्धये  ।  
उत्तमं हरिप्रीत्यर्थं प्राहुर्वेदविदां वराः  ॥ नर्प्_१,१२।२२ ॥  
दानभोगविनाशाश्च रायः स्युर्गतयस्त्रिधा  ॥ नर्प्_१,१२।२३ ॥  
यो ददाति च नोभुक्ते तद्धनं नाशकारणम्  ।  
धनं धर्मफलं विप्र धर्मो माधवतुष्टिकृत्  ॥ नर्प्_१,१२।२४ ॥  
तरवः किं न जीवन्ति ते ऽपि लोके परार्थकाः  ।  
यत्र मूलफलैर्वृक्षाः परकार्यं प्रकुर्वते  ॥ नर्प्_१,१२।२५ ॥  
मनुष्या यदि विप्राग्थ्र न परार्थास्तदा मृताः  ।  
परकार्यं न ये मर्त्याः कायेनापि धनेन वा  ॥ नर्प्_१,१२।२६ ॥  
मनसा वचसा वापि ते ज्ञेयाः पापकृत्तमाः  ।  
अत्रेतिहासं वक्ष्यामि शृणु नारद तत्त्वतः  ॥ नर्प्_१,१२।२७ ॥  
यत्र दानादिकानां तु लक्षणं परिकीर्तितम्  ।  
गङ्गामाहात्म्यसहितं सर्वपापप्रणाशनम्  ॥ नर्प्_१,१२।२८ ॥  
भगीरथस्य धर्मस्य संवादं पुण्यकारणम्  ।  
आसीद्भगीरथो राजा सगरान्वयसम्भवः  ॥ नर्प्_१,१२।२९ ॥  
शशास पृथिवीं मेतां सत्पद्वीपां ससागराम्  ।  
सर्वधर्मरतो नित्यं सत्यसन्धः प्रतापवान्  ॥ नर्प्_१,१२।३० ॥  
कन्दर्पसद्दशो रुपे यायजृको विचक्षणः  ।  
प्रालेयाद्रिसमो धैर्ये धर्मे धर्मसमो नृपः  ॥ नर्प्_१,१२।३१ ॥  
सर्वलक्षणसम्पन्नः सर्वशास्त्रार्थपारगः  ।  
सर्वसम्पत्समायुक्तः सर्वानन्दकरो मुने  ॥ नर्प्_१,१२।३२ ॥  
आतिथ्यप्रयतो नित्यं वासुदेवार्चनेरतः  ।  
पराक्रमी गुणनिधिर्मैत्रः कारुणिकः सधीः  ॥ नर्प्_१,१२।३३ ॥  
एतादृशं तं राजानं ज्ञात्वा दृष्टो भगीरथम्  ।  
धर्मराजो द्विजश्रेष्ठ कदाचिद्द्रष्टुमागतः  ॥ नर्प्_१,१२।३४ ॥  
समागतं धर्मराजमर्हयामास भूपतिः  ।  
शास्त्रदृष्टेन विधिना धर्मः प्री उवाच तम्  ॥ नर्प्_१,१२।३५ ॥  
धर्मराज उवाच  
राजन्धर्मविदां श्रेष्ठप्रसिद्धो ऽसि जगत्त्रये  ।  
धर्मराजो ऽथ कीर्तिं ते श्रुत्वा त्वां द्रष्टुमागतः  ॥ नर्प्_१,१२।३६ ॥  
सन्मार्गनिरतं सत्यं सर्वभूतहिते रतम्  ।  
द्रष्टुमिच्छन्ति विबुधारतवो त्कुष्टगुणप्रियाः  ॥ नर्प्_१,१२।३७ ॥  
कीर्तिर्नीतिश्च सम्पत्तिर्वर्तते यत्र भूपते  ।  
वसन्ति तत्र नियतं गुणाःसन्तश्च देवताः  ॥ नर्प्_१,१२।३८ ॥  
अहो राजन्महाभाग शोभनीचरितं तव  ।  
सर्वभूतहितत्वादि मादृशामपि दुर्लभम्  ॥ नर्प्_१,१२।३९ ॥  
इत्युक्तवन्तं तं धर्मं प्रणिपत्य भगीरथः  ।  
प्रोवाच विनयाविष्टः संहृष्टः श्लक्ष्णया गितं  ॥ नर्प्_१,१२।४० ॥  
भगीरथ उवाच  
भगवन्सर्वधर्मज्ञ समदर्शित् सुरेश्वर  ।  
कृपया परयाविष्टो यत्पृच्छामि वदस्व तत्  ॥ नर्प्_१,१२।४१ ॥  
धर्मा कीदृग्विधाः प्रोक्ताः के लोका धर्मशालिनाम्  ।  
कियत्यो यातनाः प्रोक्ताः केषां ताः परिकीर्तिताः  ॥ नर्प्_१,१२।४२ ॥  
त्वया सम्माननीया ये शासनीयाश्च ये यथा  ।  
तत्सर्वं मे महाभाग विस्तराद्वक्तुमर्हसि  ॥ नर्प्_१,१२।४३ ॥  
धर्मराज उवाच  
साधु साधु महावुद्धे मतिस्ते विमलोर्जिता  ।  
धर्माधर्मान्प्रवक्ष्यामितत्त्वतः शृणु भक्तितः  ॥ नर्प्_१,१२।४४ ॥  
धर्मा बहुविधाः प्रोक्ताः पुण्यलोकप्रदायकाः  ।  
तथैव यातनाः प्रोक्ता असङ्ख्या घोरदर्शताः  ॥ नर्प्_१,१२।४५ ॥  
विस्तराद्गदितुं नालमपि वर्षशतायुतैः  ।  
तस्मातंसमासतो वक्ष्ये धर्माधर्ममिदर्शनम्  ॥ नर्प्_१,१२।४६ ॥  
तथैव यातनां वै महापुण्यं प्रकीर्ततम्  ।  
तथैवाध्यात्मविदुषो दत्तं भवति चाक्षयम्  ॥ नर्प्_१,१२।४७ ॥  
कुटुम्बिनं या शास्त्रज्ञं श्रोत्रियं वा गुणान्वितम्  ।  
यो दत्त्वा स्यापयेदृतिं तस्य पुण्यफलं शृणु  ॥ नर्प्_१,१२।४८ ॥  
मातृताः पितृतश्चैव द्विजः कोटिकुलन्वितः  ।  
निर्विश्य विष्णुभवनं कल्पं तत्रैव मादते  ॥ नर्प्_१,१२।४९ ॥  
गण्यन्ते पांसवो भूमेर्गण्यन्ते वृष्टिविन्दवः  ।  
न गण्यन्ते विधात्रापि ब्रहह्मवृत्तिफलानि वै  ॥ नर्प्_१,१२।५० ॥  
समस्तदेवतारुपो ब्राह्मणः परिकीर्तितः  ।  
जीवनं ददतस्तस्य कः पुण्यं गदितुं क्षमः  ॥ नर्प्_१,१२।५१ ॥  
यो विप्रहितकृन्नित्यं स सर्वान्कृतवान्मखान्  ।  
स स्त्रातः सर्वतीर्थेषु तत्पं तेनाखिलं तपः  ॥ नर्प्_१,१२।५२ ॥  
यो ददस्वेति विप्राणां जीवनं प्रेरयेत्परम्  ।  
सो ऽपि तत्फलमाप्नोति किमन्यैर्बहुभाषितैः  ॥ नर्प्_१,१२।५३ ॥  
तडागं कारयेद्यस्तु स्वयमेवापरेण वा  ।  
वक्तुं तत्पुण्यसङ्ख्यानं नालं वर्षशतायुषा  ॥ नर्प्_१,१२।५४ ॥  
एकश्चेदध्वगो राजंस्तडागस्य जलं पिबेत्  ।  
कत्कर्तुः सर्वपापानि नश्यन्त्येव न संशयः  ॥ नर्प्_१,१२।५५ ॥  
एकाहमषि यत्कुर्याद्भूमिस्थमुदकं नरः  ।  
स मुक्तः सर्वपापेभ्यः शतवर्षं वसेद्दिवि  ॥ नर्प्_१,१२।५६ ॥  
कर्तुं तडागं यो मर्त्यः साह्यकः शक्तितो भवेत्  ।  
सो ऽपि तत्फलनाप्नोति तुष्टः प्रेरक एव च  ॥ नर्प्_१,१२।५७ ॥  
मृदं सिद्धार्थमात्रां वा तडागाद्यो वहिः क्षिपेत्  ।  
तिष्टत्यब्दशतं स्वर्गे विमुक्तः पापकोटिभिः  ॥ नर्प्_१,१२।५८ ॥  
देवता यस्य तुष्यन्ति गुरवो वा नृपोत्तम  ।  
तडागपुण्यभाक्स स्यादित्येषा शाश्वती श्रुतिः  ॥ नर्प्_१,१२।५९ ॥  
इति हासं प्रवक्ष्यामि तवात्र नृपसत्तम  ।  
यं शृत्वा सर्वपायेभ्यो मुच्यते नात्र संशयः  ॥ नर्प्_१,१२।६० ॥  
गौडदेशे ऽतिविख्यातो राजासीद्वीरभद्रकः  ।  
महाप्रतीपी विद्यावान्सदा विप्रप्रपूजकः  ॥ नर्प्_१,१२।६१ ॥  
वेदशास्त्रकुलाचारयुक्तो मित्रक्विर्धनः  ।  
तस्य राज्ञी महाभागा नान्मा चम्पकमञ्जरी  ॥ नर्प्_१,१२।६२ ॥  
तस्य राज्ञो महामात्याः कृत्माकृस्यविचारणाः  ।  
धर्माणां धर्मशास्त्रेस्तु सदा कुर्वन्ति निश्चयम्  ॥ नर्प्_१,१२।६३ ॥  
प्रायश्चित्तं चिकित्त्सां च ज्योतिषे धर्मनिर्णयम्  ।  
विनाशास्त्रेण यो ब्रूयात्तमाहुर्ब्रह्मघातकम्  ॥ नर्प्_१,१२।६४ ॥  
इति निश्चित्य मनसा मन्वादीरितधर्म्कान्  ।  
आचार्येभ्यः सदा भूपः शृणोति विधिपूर्वकम्  ॥ नर्प्_१,१२।६५ ॥  
न को ऽप्यन्यायवर्ती तस्य राज्ये ऽवरो ऽपि च  ।  
धर्मेण पाल्यमानस्य तस्य देशस्य भूपतेः  ॥ नर्प्_१,१२।६६ ॥  
जातं समत्वं स्वर्गस्य सौराज्यस्य शुभावहम्  ।  
स चैकदा तु नृपतिर्मृगयायां महावने  ॥ नर्प्_१,१२।६७ ॥  
मन्त्र्यादिभिः परिवृतो बभ्राम मध्यभास्करम्  ।  
दैवादाखेटशून्यस्य ह्यतिश्रान्तस्य तत्र वै  ॥ नर्प्_१,१२।६८ ॥  
नृपरीतस्य सञ्जातं सरसो दर्शनं नृप  ।  
ततः शुष्कां तु सरसीं दृष्ट्वा तत्र व्यचिन्तयत्  ॥ नर्प्_१,१२।६९ ॥  
किमयं सरसीशृङ्गेभुवः केन  विनिर्मिता  ।  
कथं जलं भवेदत्र येन जीवेदयं नृपः  ॥ नर्प्_१,१२।७० ॥  
ततो बुद्धिः समभवत्खाते तस्या नृपोत्तम  ।  
हस्तमात्रं ततो गर्त्तं खात्वा तोयमवात्पवान्  ॥ नर्प्_१,१२।७१ ॥  
तेन तोयेन पीतेन राज्ञस्तृत्पिरजायत  ।  
मन्त्रिणश्चापि भूमिश बुद्धिसागरसञ्ज्ञिनः  ॥ नर्प्_१,१२।७२ ॥  
स बुद्धिसागरो भूपं प्राह धर्मार्थकोविदः  ।  
राजन्नियं पुष्करिणी वर्षाजलवती पुरा  ॥ नर्प्_१,१२।७३ ॥  
अद्यैनां बद्धवप्रां च कर्त्तुं जाता मतिर्मम  ।  
तद्भवान्मोदतां देव दत्तादाज्ञां च मे ऽनघ  ॥ नर्प्_१,१२।७४ ॥  
इति श्रुत्वा वचस्तस्य मन्त्रिणो नृपसत्तमः  ।  
मुमुदे ऽतितरां भूपः स्वयं कर्तुं समुद्यतः  ॥ नर्प्_१,१२।७५ ॥  
तमेव मन्त्रिणां तत्र युयोज शुभकर्मणि  ।  
ततो राजाज्ञया सो ऽपि बुद्धिसागरको मुदा  ॥ नर्प्_१,१२।७६ ॥  
सरसीं सागरं कर्त्तुमुद्यतः पुण्यकृत्तमः  ।  
धनुषां चैव पञ्चाशत्सर्वतो विस्तृतायताम्  ॥ नर्प्_१,१२।७७ ॥  
सरसीं बद्धसु शिलां चकारागाधशम्बराम्  ।  
तां विनिर्माय सरसीं राज्ञे सर्वं न्यवेदयत्  ॥ नर्प्_१,१२।७८ ॥  
तस्यां ततः प्रभृति वै सर्वे ऽपि वनचारिणः  ।  
पान्थाः पिपासिता भूप लभन्ते स्म जलं शुभम्  ॥ नर्प्_१,१२।७९ ॥  
कदाचित्स्वायुषश्चान्ते स मन्त्री बुद्धिसागरः  ।  
प्रमृतो गतवांल्लोकं लोकशास्तुर्मम प्रभो  ॥ नर्प्_१,१२।८० ॥  
तदर्थं तु मया पृष्टो धर्मो धर्मलिपिङ्करः  ।  
चित्रगुत्पस्तु तत्कर्म मह्यं सर्वं न्यवेदयत्  ॥ नर्प्_१,१२।८१ ॥  
उपदेष्टा स्वयं चासौ धर्मकार्यस्य भूपतेः  ।  
तस्माद्धर्मविमानं तु समारोढुमिहार्हति  ॥ नर्प्_१,१२।८२ ॥  
इत्युक्ते चित्रगुत्पेन समाज्ञत्पो मया नृप  ।  
विमानं धर्मसञ्ज्ञं तु आरोढुं बुद्धिसागरः  ॥ नर्प्_१,१२।८३ ॥  
अथ कालान्तरे राजन्सराजा वीरभद्रकः  ।  
मृतो गतो मम स्थानं नमश्चक्रे मुदान्वितः  ॥ नर्प्_१,१२।८४ ॥  
मया तु तत्र तस्यापि पृष्टं कर्माखिलं नृप  ।  
कथितं चित्रगुत्पेन धर्मं सरसिसम्भवम्  ॥ नर्प्_१,१२।८५ ॥  
तदा सम्यङ्मया राजा बोधितो ऽभूद्यथाशृणु  ।  
अधित्यकायां भूपाल सैकतस्य गिरेः परा  ॥ नर्प्_१,१२।८६ ॥  
लावकेनामुनाचञ्च्वा खातं द्व्यङ्ङ्गुप्रम्बुनि  ।  
ततः कालान्तरे तेन वाराहेण नृपोत्तम  ॥ नर्प्_१,१२।८७ ॥  
खनितं हस्तमात्रं तु जलं तुण्डेन चात्मनः  ।  
ततो ऽन्यदामुया काल्याहस्त युग्ममितः कृतः  ॥ नर्प्_१,१२।८८ ॥  
खातो जले महाराज तोयं मासद्वयं स्थितम्  ।  
पीतं क्षुद्रैर्वनचरैः सत्त्वैस्तृष्णासमाकुलैः  ॥ नर्प्_१,१२।८९ ॥  
ततो वर्षत्रायान्ते तु गजतानेन सुव्रत  ।  
हस्तत्रयमितः खातः कृतस्तत्राधिकं जलम्  ॥ नर्प्_१,१२।९० ॥  
मासत्रये स्थितं तच्च पयो जीवैर्वनेचरैः  ।  
भवांस्तत्र समायातो जलशोषाद नन्तरम्  ॥ नर्प्_१,१२।९१ ॥  
मासे तत्र तु सम्प्रात्पं हस्तं खात्वा जलं नृप  ।  
ततस्तस्योपदेशेन मन्त्रिणो नृपते त्वया  ॥ नर्प्_१,१२।९२ ॥  
पञ्चाशद्धनुरुत्खातं जातं ततत्र महाजलम्  ।  
पुनः शिलाभिः सुदृढं बद्धं जातं महत्सरः  ।  
वृक्षाश्च रोपितास्तत्र सर्वलोकोपकारिणः  ॥ नर्प्_१,१२।९३ ॥  
तेन स्वस्वेन पुण्येन पञ्चैते जगतीपते  ।  
विमानं धर्म्यमारुढास्त्वमाण्येनं समारुह  ॥ नर्प्_१,१२।९४ ॥  
इति वाक्यं समाकर्ण्य मम राजा स भूमिप  ।  
आरुरोह विमानं तत्षष्ठो राजा समांशभाक्  ॥ नर्प्_१,१२।९५ ॥  
इति ते सर्वमाख्यातं तडागजनितं फलम्  ।  
श्रुत्वैतन्मुच्यते पापादाजन्ममरणान्तिकात्  ॥ नर्प्_१,१२।९६ ॥  
यो नरः श्रद्धयो युक्तो व्याख्यातं श्रुणुयात्पठेत्  ।  
सो ऽप्याप्नोत्यखिलं पुण्यं सरोनिर्माणसम्भवम्  ॥ नर्प्_१,१२।९७ ॥  
  
इति श्रीबृहन्नारदीयपुराणे पूर्वभागे प्रथमपादे धर्माख्याने द्वादशो ऽध्यायः  

_____________________________________________________________  

धर्मराज उवाच  
देवतायतनं यस्तु कुरुते कारयत्यपि  ।  
शिवस्यापि हरेर्वापि तस्य पुण्यफलं शृणु  ॥ नर्प्_१,१३।१ ॥  
मातृतः पितृतश्चैव लक्षकोटिकुलान्वितः  ।  
कल्पत्रयं विष्णुपदे तिष्टत्येव न संशयः  ॥ नर्प्_१,१३।२ ॥  
मृदैव कुरुते यस्तु देवतायतनं निरः  ।  
मृदैव कुरुते यस्तु देवतायतनं नरः  ।  
यावत्पुण्यं भवेत्तस्य तन्मे निगदतः शृणु  ॥ नर्प्_१,१३।३ ॥  
दिव्यदेहधरो भूत्वा विमानवरमास्थितः  ।  
कल्पत्रयं विष्णुपदे तिष्टत्येव न संशयः  ॥ नर्प्_१,१३।४ ॥  
मृदैव कुरुते यस्तु देवतायतनं नरः  ।  
यावत्पुण्यं भवेत्तस्य तन्मे निगदतः शृणु  ॥ नर्प्_१,१३।५ ॥  
दिव्यदेहधरो भूत्वा विमानवरमास्थितः  ।  
कल्पत्रयं विष्णुपदे स्थित्वा ब्रह्मपुरं व्रजेत्  ॥ नर्प्_१,१३।६ ॥  
कल्पवद्वयं स्थितस्तत्र पुनः कल्पं वसेद्दिवि  ।  
ततस्तु योगिनामेव कुले जातो दयोन्विताः  ॥ नर्प्_१,१३।७ ॥  
वैष्णवं योगमास्थाय मुक्तिं व्रजति शाश्वतीम्  ।  
दारुभिः कुरुते यस्तु तस्य स्याद्दिगुणं फलम्  ॥ नर्प्_१,१३।८ ॥  
त्रिगुणं चेष्टकाभिस्तु शिलाभिस्तच्चतुर्गणम्  ।  
स्फुटिकाभिः शिलाभिस्तु ज्ञेयं दशगुणोत्तरम्  ॥ नर्प्_१,१३।९ ॥  
तान्मीभिस्तच्छतगुणं हेम्ना कोटिगुणं भवेत्  ।  
देवालयं तडागं वा ग्रामं वा पालयेत्तु यः  ॥ नर्प्_१,१३।१० ॥  
कर्तुः शतगुणं तस्य पुण्यं भवति भूपते  ।  
देवालयस्य शुश्रूषां लेपसेचनमण्डनैः  ॥ नर्प्_१,१३।११ ॥  
कुर्याद्यत्सततं भक्त्या तस्य पुण्यमनन्तकम्  ।  
वेतनाद्विष्टितो वापि पुण्यकर्मप्रवर्त्तिताः  ॥ नर्प्_१,१३।१२ ॥  
ते गच्छन्ति धराधाराः शाश्चतं वैष्णवं पदम्  ।  
ताडागार्द्धफलं राजन्कासारे परिकीर्तितम्  ॥ नर्प्_१,१३।१३ ॥  
कूपे पादफलं ज्ञेयं वाप्यां पद्माकरोन्मितम्  ।  
वापीशतगुणं प्रोक्तं कुल्यायां भूपतेः फलम्  ॥ नर्प्_१,१३।१४ ॥  
दृषद्भिस्तुधनीःकुर्यान्मृदा निष्किञ्चनो जनः  ।  
तयोः फलं समानं स्यादित्याह कमलोद्भवः  ॥ नर्प्_१,१३।१५ ॥  
दद्यादाढ्यास्तु नगरं हस्तमात्रमकिञ्चनः  ।  
भुवं तयोः समफलं प्राहुर्वेदविदो जनाः  ॥ नर्प्_१,१३।१६ ॥  
धनाढ्यः कुरुते यस्तु तडागं फलसाधनम्  ।  
दरिद्रः कुरुते कूपं समं पुण्यं प्रकीर्तितम्  ॥ नर्प्_१,१३।१७ ॥  
आश्रमं कारयेद्यस्तु बहुजन्तूपकारकम्  ।  
स याति ब्रह्मभुवनं कुलत्रयसमन्वितः  ॥ नर्प्_१,१३।१८ ॥  
धेनुर्वा ब्रह्मणो वापि यो वा को वापि भूपते  ।  
क्षणार्द्धं तस्य छायायां तिष्टन्स्वर्गं नयत्यमुम्  ॥ नर्प्_१,१३।१९ ॥  
आरामकारका राजन्देवतागृहकारिणः  ।  
तडागग्रामकर्त्तारः पूज्यन्ते हरिणा सह  ॥ नर्प्_१,१३।२० ॥  
सर्वलोकोपकारार्थं पुष्पारामं जनेश्वरा  ।  
कुर्वते देवतार्थं वा तेषां पुण्यफलं शृणु  ॥ नर्प्_१,१३।२१ ॥  
तत्र यावन्ति पर्णानि कुसुमानि भवन्ति च  ।  
तावद्वर्षाणि नाकस्थो मोदते कुलकोटिभिः  ॥ नर्प्_१,१३।२२ ॥  
प्राकारकारिणस्तस्य कण्टकावरणप्रदाः  ।  
प्रयान्ति ब्रह्मणः स्थानं युगानामेकसत्पतिम्  ॥ नर्प्_१,१३।२३ ॥  
तुलसीरोपणं ये तु कुर्तते मनुजे श्वर  ।  
तेषां पुण्यफलं राजन्वदतो मे निशामय  ॥ नर्प्_१,१३।२४ ॥  
सत्पकोटिकुलैर्युक्तो मातृतः पितृतस्तथा  ।  
वसेत्कल्पशतं साग्रं नारायणपदं नृप  ॥ नर्प्_१,१३।२५ ॥  
ऊर्द्धपुण्ड्रधरो यस्तु तुलसीमूलमृत्स्त्रया  ।  
गोपिकाचन्दनेनापि चित्रकूटमृदापि वा  ।  
गङ्गामृतिकया चैव तस्य पुण्यफलं शृणु  ॥ नर्प्_१,१३।२६ ॥  
विमानवरमारुढो गन्धर्वाप्सरसां गणैः  ।  
सङ्गीयमानचरितो मोदते विष्णुम्मदिरे  ॥ नर्प्_१,१३।२७ ॥  
पत्राणि तुलसीमूलाद्यावन्ति पतितानि वै  ।  
तावन्ति ब्रह्महत्यादिपातकानि हतानि च  ॥ नर्प्_१,१३।२८ ॥  
तुलस्यां सेचयेद्यस्तु जलं चुलुकमात्रकम्  ।  
क्षीरोदवासिना सार्द्धं वसेदाचन्द्रतारकम्  ॥ नर्प्_१,१३।२९ ॥  
ददाति ब्राह्मणानां यः कोमलं तुलसीदलम्  ।  
स याति ब्रह्मसदने कुलत्रितयतसंयुतः  ॥ नर्प्_१,१३।३० ॥  
शालप्रामेर्ऽपयेद्यस्तु तुलस्यास्तु दलानि च  ।  
स वसेद्विष्णुभवने यावदाभूतसम्प्लवम्  ॥ नर्प्_१,१३।३१ ॥  
कण्टकावरणं यस्तु प्राकारं वापि कारयेत्  ।  
सो ऽप्येकविंशतिकुलैर्मोदते विष्णुमन्दिरे  ॥ नर्प्_१,१३।३२ ॥  
यो ऽर्च्चयेद्धरिपादाब्जं तुलस्याः कोमलैर्दलैः  ।  
न तस्य पुनरावृत्तिर्विष्णुलोकान्नरेश्वर  ॥ नर्प्_१,१३।३३ ॥  
द्वादश्यां पौर्णमास्यां यः क्षीरेण स्नापयेद्धरिम्  ।  
कुलायुतयुतः सो ऽपि मोदते वैष्णवे पदे  ॥ नर्प्_१,१३।३४ ॥  
प्रस्थमात्रेण पयसा यः स्नापयति केशवम्  ।  
कुलायुतायुतयुतः सो ऽपि विष्णुपुरे वसेत्  ॥ नर्प्_१,१३।३५ ॥  
घृतप्रस्थेन यो विष्णुं द्वादश्यां स्नापयेन्नरः  ।  
कुलकोटियुतो राजन्सायुज्यं लभते हरेः  ॥ नर्प्_१,१३।३६ ॥  
पञ्चामृतेन यः स्नानमेकादश्यां तु कारयेत्  ।  
विष्णोः सायुज्यकं तस्य भवेत्युलशतायुतैः  ॥ नर्प्_१,१३।३७ ॥  
एकादश्यां पौर्णमास्यां द्वादश्यां वा नृपोत्तम  ।  
नालिकेरोदकैर्विष्णुं स्नापयेत्तत्फलं शृणु  ॥ नर्प्_१,१३।३८ ॥  
दशजन्मार्जितैः पापैर्विमुक्तो नृपसत्तम  ।  
शतद्वयकुलैर्युक्तो मोदते विष्णुना सह  ॥ नर्प्_१,१३।३९ ॥  
इक्षुतोयेन देवेशं यः स्नापयति भूपते  ।  
केशवं लक्षपितृभिः सार्द्धं विष्णुपदं व्रजेत्  ॥ नर्प्_१,१३।४० ॥  
पुष्पोदकेन गोविन्दं तथा गन्धोदकेन च  ।  
स्नापयित्वा हरिं भक्त्या वैष्णवं पदमान्पुयात्  ॥ नर्प्_१,१३।४१ ॥  
जलेन वस्त्रपूतेन यः स्नापयति माधवम्  ।  
सर्वपापविनिर्मुक्तो विष्णुना सह मोदते  ॥ नर्प्_१,१३।४२ ॥  
क्षीराद्यैः स्नापयेद्यस्तु रविसङ्क्रमणे हरिम्  ।  
स वसेद्विष्णुसदने त्रिसत्पपुरुषैः सह  ॥ नर्प्_१,१३।४३ ॥  
शुक्लपक्षे चतुर्द्दश्यामष्टम्यां पूर्णिमादिने  ॥ नर्प्_१,१३।४४ ॥  
एकादश्यां भानुवारे द्वादश्यां पञ्चमीतिथौ  ।  
सोमसूर्योपरागे च मन्वादिषुयुगादिषु  ॥ नर्प्_१,१३।४५ ॥  
अर्द्धोदये च सूर्यस्य पुष्यार्के रोहिणीबुधे  ।  
तथैव शनिरो हिण्यां भौमाश्विन्यां तथैव च  ॥ नर्प्_१,१३।४६ ॥  
शन्यां भृवभृगे चैवभृगुरेवुरेवतिसङ्गमे  ।  
तथा बुधानुराधायां श्रवणार्के तथैव च  ॥ नर्प्_१,१३।४७ ॥  
तथा च सोमश्रवणे हस्तयुक्ते बृहस्पतौ  ।  
बुधाष्टम्यां बुधाषाढे पुण्ये विने तथा  ॥ नर्प्_१,१३।४८ ॥  
स्त्रापये त्पयसा विष्णुं शान्तिमान् वाग्यतः शुचिः  ।  
घृतेन मधुना वापि दध्ना वा तत्फलं शृणु  ॥ नर्प्_१,१३।४९ ॥  
सर्वयज्ञफलं प्राप्ये सर्वपापविवपर्जितः  ।  
वसेष्टिष्णुपुरे सार्दं त्रिसत्पपुरुषैर्मृप  ॥ नर्प्_१,१३।५० ॥  
तत्रैव ज्ञानमासाद्य योगिनामपि दुर्लभम्  ।  
मोक्षमाप्रोति नृपते पुनरावृत्तिदुर्लभम्  ॥ नर्प्_१,१३।५१ ॥  
कृष्णपक्षे चतुर्दशअयां सोमवारे च भूपते  ।  
शिवं संस्त्राप्य दुग्धेन शिवसायुज्यमान्पुयात्  ॥ नर्प्_१,१३।५२ ॥  
नालिकेरोदकेनापि शिवं संस्त्राप्य भक्तितः  ।  
अष्टम्यामिन्दुवारे वा शिवसायुज्यमश्नुते  ॥ नर्प्_१,१३।५३ ॥  
शुक्लपक्षे चतुर्दश्यामष्यम्यां वापि भूपते  ।  
घृतेन मधुना स्त्राप्य शिवां तत्साम्यतां व्रजेत्  ॥ नर्प्_१,१३।५४ ॥  
तिलतैलेन संस्त्राप्य विष्णुं वा शिवमेवं च  ।  
स याति तत्तत्सारुप्यं पितृभिः सह सत्पभिः  ॥ नर्प्_१,१३।५५ ॥  
शिवमिश्रुरसेनापि यः स्नापयति भघक्तितः  ।  
शिवलोके वसेत्कल्पं ससत्पपुरुषैः सह  ॥ नर्प्_१,१३।५६ ॥  
घृतेन स्नापयेल्लिङ्गमुत्थाने द्वादशीदिने  ।  
क्षीरेण वा महाभाग तत्फलं शृणु मद्गिरा  ॥ नर्प्_१,१३।५७ ॥  
जन्मायुतकृतकैः पापैर्दर्मुक्तो मनुजो नृप  ।  
कोटि सङ्ख्यं समुद्धृकत्य स्वकुलं शिवतां व्रजेत्  ॥ नर्प्_१,१३।५८ ॥  
सम्पूज्य गन्धकुसुमैर्विष्णुं विष्णुतिथौ नृप  ।  
जन्मायुतार्जितैः पापैर्मुक्तो व्रजति तत्पदम्  ॥ नर्प्_१,१३।५९ ॥  
पद्मपुष्पेण यो विष्णुं शिवां वा पूजयेन्नरः  ।  
स याति विष्णुभवनं कुलकोटिसमन्वितः  ॥ नर्प्_१,१३।६० ॥  
हरिं च केतकीपुष्पैः शिवं धत्तूरजैर्निशि  ।  
सम्पूज्य पापनिर्मुक्तो वसेद्भिष्णुपुरे युगम्  ॥ नर्प्_१,१३।६१ ॥  
हरिं तु चाम्पकैः पुर्ष्पेरर्कष्पैश्च शङ्करम्  ।  
समभ्यर्च्य महाराज तत्तत्सालोक्यमान्पुयात्  ॥ नर्प्_१,१३।६२ ॥  
शङ्कर स्याथवा विष्णोर्घृतयुक्तं च गुगगुलुम्  ।  
दत्त्वा धूपे नरो भक्त्या सर्वपापैः प्रमुच्यते  ॥ नर्प्_१,१३।६३ ॥  
तिलतैलान्वितं दीपं विष्णोर्वा शङ्करस्य वा  ।  
दत्त्वा नरः सर्वकामान्मम्प्राप्नोति नृपोत्तम  ॥ नर्प्_१,१३।६४ ॥  
घृतेन दीपं यो दद्याच्छङ्करायाथ विष्णवे  ।  
स मुक्तः सर्वपापेभ्यो गङ्गास्नानफलं लभेत्  ॥ नर्प्_१,१३।६५ ॥  
ग्रामयेन वापि तैलेन राजन्नन्येन वा पुनः  ।  
दीपं तत्त्वा महाविष्णोः शिवस्यापि फलं शृणु  ॥ नर्प्_१,१३।६६ ॥  
सर्वपापविनिर्मुक्तः सर्वैश्वर्यसमन्वितः  ।  
तत्तत्सालोक्यमाप्नोति त्रिःभत्पपुरुषान्वितः  ॥ नर्प्_१,१३।६७ ॥  
यद्यदिष्टतमं भोज्यं तत्तदीशाय विष्णवे  ।  
दत्त्वा तत्तत्पदं याति चत्वारिशत्कुलान्वितः  ॥ नर्प्_१,१३।६८ ॥  
यद्यदिष्टतमं वस्तु नतद्विप्राय दापयेत्  ।  
स याति विष्णुभवनं पुनरावृत्तिदुर्लभम्  ॥ नर्प्_१,१३।६९ ॥  
भ्रूणहास्वर्णदानेन शुद्धो भवति भूपते  ।  
अन्नतोयसमन्दानं न भूतं न भविष्यति  ॥ नर्प्_१,१३।७० ॥  
अन्नदः प्राणदः प्रोक्तः प्राणदश्चापि सर्वदः  ।  
सर्वदानफलं यस्मादन्नदस्य नृपोत्तम  ॥ नर्प्_१,१३।७१ ॥  
अन्नदो ब्रह्मसदनं यातिवंशायुतान्वितः  ।  
न तस्य पुनरावृत्तिरिति शास्त्रेषु निश्चितम्  ॥ नर्प्_१,१३।७२ ॥  
सद्यस्तुष्टिकरं ज्ञेयं जलदानं यतो ऽधिकम्  ।  
अन्नदानान्नृपश्रेष्ठ निर्दिष्टं श्रह्मवादिभिः  ॥ नर्प्_१,१३।७३ ॥  
महापातकयुक्तो वा युक्तो वाप्युपपातकैः  ।  
जलदो मुच्यते तेभ्य इत्याह कमलोद्भवः  ॥ नर्प्_१,१३।७४ ॥  
शरीरमन्नाजं प्राहुः प्राणामप्यन्नजान्विदुः  ।  
तस्मादन्नप्रदो ज्ञेयः प्राणदः पृथिवीपते  ॥ नर्प्_१,१३।७५ ॥  
यद्यतुष्टिकरं दानं सर्वकामफलप्रदम्  ।  
तस्मादन्नसमं दानं नास्ति भूपाल भूपले  ॥ नर्प्_१,१३।७६ ॥  
अन्नदस्य कुले जाता आसहंस्त्र नृपोत्म  ।  
नपकं ते न पशअयन्ति तस्मादन्नप्रदो वरः  ॥ नर्प्_१,१३।७७ ॥  
पादाभ्यङ्गम्भक्तियुक्तो यो ऽतिथेः कुरुते नरः  ।  
स स्नातः सर्वतीर्थेषु गङ्गास्नानपुरःसरम्  ॥ नर्प्_१,१३।७८ ॥  
तैलाभ्यङ्गं महाराज ब्राह्मणानां करोति यः  ।  
स स्त्रातो ऽष्टशतं साग्रं गङ्गायां नात्र संशयः  ॥ नर्प्_१,१३।७९ ॥  
रोगितान्ब्रह्माणान्यस्तु प्रेम्णा रक्षति रक्षकः  ।  
स कोटिकुलसंयुक्तो वसेद्वूह्यपुरे युगम्  ॥ नर्प्_१,१३।८० ॥  
यो रक्षेत्पृथिवीपाल रङ्गं वा रोगिणं नरम्  ।  
तस्य विष्णुः प्रसन्नात्मा सर्वान्कामान्प्रयच्छति  ॥ नर्प्_१,१३।८१ ॥  
मनसा कर्मणा वाचा यो रक्षेदामयान्वितम्  ।  
सर्वान्कामानवान्पोति सर्वेपापविवार्जितः  ॥ नर्प्_१,१३।८२ ॥  
यो ददाति महीपाल निवासं ब्राह्मणाय वै  ।  
तस्य प्रसन्नो देवेशः स्वलोकं सम्प्रयच्छति  ॥ नर्प्_१,१३।८३ ॥  
ब्राह्मणायं ब्रह्मविदे यो दद्याद्गां पयस्विनीम्  ।  
स यातिब्रह्मसदनमन्येषामतिदुर्लभम्  ॥ नर्प्_१,१३।८४ ॥  
अन्येभ्यः प्रतिगृह्यापि यो द्द्याद्गां पयस्विनीम्  ।  
तस्य पुण्यफलं वक्तुं नाहं शक्तो ऽस्मि पण्डित  ॥ नर्प्_१,१३।८५ ॥  
कपिलां वेदविदुषे यो ददाति पयस्विनीम्  ।  
स एव रुद्रो भूपाल सर्वपापविवर्जितः  ॥ नर्प्_१,१३।८६ ॥  
विप्राय वेदविदुषे दद्यादुभयतोमुखीम्  ।  
यस्तस्य पुण्यं सङ्ख्यातु न शक्तो ऽब्दशतैरपि  ॥ नर्प्_१,१३।८७ ॥  
तस्य पुण्यफलं राजञ्शृणु वक्ष्यामि तत्त्वतः  ।  
एकतः क्रतवः सर्वे समग्रवरदक्षिणाः  ॥ नर्प्_१,१३।८८ ॥  
एकतो भयभीतस्यत प्राणिनः प्राणरक्षणम्  ।  
संरक्षति महीपाल यो विप्रं भयविह्वलम्  ॥ नर्प्_१,१३।८९ ॥  
स स्नातः सर्वतीर्थेषु सर्वयज्ञेषु दीक्षितः  ।  
वस्त्रदो रुद्रभवनं कन्यादो ब्रह्मणः पदम्  ॥ नर्प्_१,१३।९० ॥  
हेमदो विष्णु भवनं प्रयाति स्वकुलान्वितः  ।  
यस्तु कन्यामलङ्कृत्य ददात्यध्यात्मवेदिने  ॥ नर्प्_१,१३।९१ ॥  
शतवंशसमायुक्तः स व्रजेद्रूह्यणः पदम्  ।  
कार्तिक्यां पौर्णमास्यां वा आषाढ्यां वापि भूपते  ॥ नर्प्_१,१३।९२ ॥  
वृषभं शिवतुष्ट्यर्थमुत्सृजेत्तत्फलं शृणु  ।  
सत्पजन्मार्जितैः पापैर्विमुक्तो रुद्ररुपभाक्  ॥ नर्प्_१,१३।९३ ॥  
कुलसत्पतिसंयुक्तो रुद्रेण सह मोदते  ।  
शिवलिङ्गाङ्कितं कृत्वा महिषं यः समुत्सृजेत्  ॥ नर्प्_१,१३।९४ ॥  
न तस्य यातनालोको भवेन्नृपतिसत्तम्  ।  
ताम्बूलदानं यः कुर्याच्छक्तितो नृपसत्तम  ॥ नर्प्_१,१३।९५ ॥  
तस्य विष्णुः प्रसन्नात्मा ददात्यायुर्यशः श्रियम्  ।  
क्षीरोदो घृतदश्चैव मधुदो दधिदस्तथा  ॥ नर्प्_१,१३।९६।।  
दिव्याब्दायुतपर्यन्तंस्वर्गलोके महीयते  ।  
प्रयाति ब्रह्मसदनमिक्षुदाता नृपोत्तम  ॥ नर्प्_१,१३।९७ ॥  
गन्धदः पुण्यफलदः प्रयाति ब्रह्मणः पदम्  ।  
गुडेक्षुरसदश्चैव प्रयाति क्षीरसागरम्  ॥ नर्प्_१,१३।९८ ॥  
भटानां जलदो याति सूर्यलोकमनुत्तमम्  ।  
विद्यादानेन सायुज्यं माधवस्य व्रजेन्नरः  ॥ नर्प्_१,१३।९९ ॥  
विद्यादानं महीदानं गोदानं चोत्तमोत्तमम्  ।  
नरकादुद्धरन्त्येव जपवाहनदोहनात्  ॥ नर्प्_१,१३।१०० ॥  
  
सर्वेषामपि दानानां विद्यादानं विशिष्यते  ।  
विद्यादानेन सायुज्यं विष्णोर्याति नृपोत्तम  ॥ नर्प्_१,१३।१०१ ॥  
नरस्त्विन्न्धनदानेन मुच्यते ह्युपपातकैः  ।  
शालग्रामशिलादानं महादानं प्रकीर्तितम्  ॥ नर्प्_१,१३।१०२ ॥  
यद्दत्त्वा मोक्षमान्पोति लिङ्गदानं तथा स्मृतम्  ।  
ब्रह्माण्ड कोटिदानेन यत्फलं लभते नरः  ॥ नर्प्_१,१३।१०३ ॥  
तत्फलं समवान्पोति लिङ्गदानान्न संशयः  ।  
शालग्रामशिलादाने ततो ऽपि द्विगुणं फलम्  ॥ नर्प्_१,१३।१०४ ॥  
शाल ग्रामशिलारूपी विष्णुरेवेति विश्रुतः  ।  
यो ददाति नरो दानं गृहतां प्रभो  ॥ नर्प्_१,१३।१०५ ॥  
गङ्गास्त्रानफलं तस्य निश्चितं नृप जायते  ।  
रत्नान्वितसवर्णस्य प्रदानेन नृपोत्तम  ॥ नर्प्_१,१३।१०६ ॥  
भुक्तिमुक्तिमवान्पोति महादानं यतः स्मृतम्  ।  
नरो माणिक्यदानेन परं मोक्षमवान्पुयात्  ॥ नर्प्_१,१३।१०७ ॥  
घ्रुवलोकमवान्पोति वज्रदानेन मानवः  ।  
स्वर्गं विद्रुमदानेन रुद्रलोकमवान्पुयात्  ॥ नर्प्_१,१३।१०८ ॥  
प्रयाति यानदानेन मुक्तादानेन चैन्दवम्  ।  
वैडूर्यदो रुद्रलोकं पुष्परागप्रदस्तथा  ॥ नर्प्_१,१३।१०९ ॥  
पुष्परागप्रदानेन सर्वत्र सुखमश्नुते  ।  
अश्वसान्निध्यं चिरं व्रजति भूमिप  ॥ नर्प्_१,१३।११० ॥  
गजदानेन महता सर्वान्कामानवान्पुयात्  ।  
प्रयाति यानदानेन स्वर्गं स्वर्यानमास्थितः  ॥ नर्प्_१,१३।१११ ॥  
महिषीदो जयत्येव ह्यपमृकत्युं न संशयः  ।  
गवां तृणप्रदानेन रुद्रलोकमवान्पुयात्  ॥ नर्प्_१,१३।११२ ॥  
वारुणं लोकमान्पोति महीश लवणप्रदः  ।  
स्वश्रमाचारनिरताः सर्वभूतहितेरताः  ॥ नर्प्_१,१३।११३ ॥  
अदाम्भिका गतासूयाः प्रयान्ति बग्रह्मणः पदम्  ।  
परोपदेश निरता वीतरागा विमत्साराः  ॥ नर्प्_१,१३।११४ ॥  
हरिपादार्चनरताः प्रयान्ति सदनं हरेः  ।  
सत्सङ्गाह्लादनिरताः सत्कर्मसु सदोद्यताः  ॥ नर्प्_१,१३।११५ ॥  
परापवादविमुखाः प्रायान्ति हरिमन्दिरम्  ।  
नित्यं हितकरा ये तु ब्राह्मणेषु च गोषु च  ॥ नर्प्_१,१३।११६ ॥  
परस्त्रीसङ्गविमुखा न पश्यन्ति यमालयम्  ।  
जितेन्द्रिया जिताहारा गोषु क्षान्ताः सुशीलिनः  ॥ नर्प्_१,१३।११७ ॥  
ब्राह्मणेषु क्षमाशीलाः प्रयान्ति भवनं हरेः  ।  
अग्निशुश्रूषवश्चैव गुरुशुश्रूषकास्तथा  ॥ नर्प्_१,१३।११८ ॥  
पतिशुश्रूषणरता न वै संसृतिभागिनः  ।  
सदा देवार्चनरता हरिनमपरायणाः  ॥ नर्प्_१,१३।११९ ॥  
प्रतिग्रहनिवृत्ताश्च प्रयान्ति परमं पदम्  ।  
अनाथं विप्रकुणपं ये दहेयुर्नृपोत्तम  ॥ नर्प्_१,१३।१२० ॥  
अश्वमेधसहस्राणां फलमश्नुवते सदा  ।  
पत्रैः पुर्ष्पेः फलैर्वापि जलैर्वा मनुजेश्वर  ॥ नर्प्_१,१३।१२१ ॥  
पूजया रहितं लिङ्गमचर्यत्तेत्फलं शृणु  ।  
अप्सरोगणगन्धर्वैः स्तूयमानो विमानगः  ॥ नर्प्_१,१३।१२२ ॥  
प्रयाति शिवसान्निध्यमित्याह कमलोद्भवः  ।  
चुलुकोदकमात्रेण लिङ्गं संस्नाप्य भूमिप  ॥ नर्प्_१,१३।१२३ ॥  
लक्षाश्वमेधजं पुण्यं सम्प्रान्पोति न संशयः  ।  
पूजया रहितं लिङ्गं कुसुमैर्योर्ऽचयेत्सुधीः  ॥ नर्प्_१,१३।१२४ ॥  
अश्वमेधायुतफलं भवेत्तस्य जनेश्वर  ।  
भक्ष्यैर्भोज्यैः फलैर्वापि शून्यं लिङ्गं प्रपूज्य च  ॥ नर्प्_१,१३।१२५ ॥  
शिवसायुज्यमान्पोति पुनरावृत्तिवर्जितम्  ।  
पूजया रहितं विष्णुं योर्ऽचयेदकर्वंशज  ॥ नर्प्_१,१३।१२६ ॥  
जलेनापि स सालोक्यं विष्णोर्याति नरोत्तम  ।  
देवतायतने यस्तु कुर्यात्सम्मार्जनं सुधीः  ॥ नर्प्_१,१३।१२७ ॥  
यावत्पांसु युगावासं वैष्णवे मन्दिरेलभेत्  ।  
शीर्णं स्फटिकलिङ्गन्तु यः सन्दध्यान्नृपोत्तम  ॥ नर्प्_१,१३।१२८ ॥  
शतजन्मार्जितैः पापैर्मुच्यते स तु मानवः  ।  
यस्तु देवालये राजन्नपि गोचर्ममात्रकम्  ॥ नर्प्_१,१३।१२९ ॥  
जलेन सिञ्चिद्भूभागं सो ऽपि स्वर्गं लभेन्नरः  ।  
गन्धोदकेन यः सिञ्चेद्देवतायतने भुवम्  ॥ नर्प्_१,१३।१३० ॥  
यावत्कणानुकल्पं तु तिष्ठेत देवसन्निधौ  ।  
मृदा धातुविकारैर्वा यो लिम्पेद्देवतागृहम्  ॥ नर्प्_१,१३।१३१ ॥  
स कोटिकुलमुद्धृत्य याति साम्यं मधुद्विषः  ।  
शिलाचूर्णेन यो मर्त्यो देवागारं तु लोपयेत्  ॥ नर्प्_१,१३।१३२ ॥  
स्वस्तिकादीनि वा कुर्यात्तस्य पुण्यमनन्तकम्  ।  
यः कुर्याद्दीपरचनां देवतायतने नृप  ॥ नर्प्_१,१३।१३३ ॥  
तस्य पुण्यं प्रसङ्ख्यातुं नोत्सहे ऽब्दशतैरपि  ।  
अखण्डदीपं यः कुर्याद्विष्णोर्वा शङ्करस्य च  ॥ नर्प्_१,१३।१३४ ॥  
क्षणे क्षणे ऽश्वमेधस्य फलं तस्य न दुर्लभम्  ।  
अर्चितं शङ्करं दृष्ट्वा विष्णुं वापि नमेत्तु यः  ॥ नर्प्_१,१३।१३५ ॥  
स विष्णुभवनं प्राप्य मोदते च युगायुतम्  ।  
देव्याः प्रदक्षिणामेकां सत्प सूर्यस्य भूमिप  ॥ नर्प्_१,१३।१३६ ॥  
तिस्त्रो विनायकस्यापि चतस्त्रो विष्णुमन्दिरे  ।  
कृत्वा तत्तद्गृहं प्राप्य मोदते युगलक्षकम्  ॥ नर्प्_१,१३।१३७ ॥  
यो विष्णोर्भक्तिभावेन तथैव गोद्विजस्य च  ।  
प्रदक्षिणां चररेत्तस्य ह्यश्वमेधः पदे पदे  ॥ नर्प्_१,१३।१३८ ॥  
काश्यां महेश्वरं माहेश्वरं लिङ्गं सम्पूज्य प्रणमेत्तु यः  ।  
न तस्य विद्यते कृत्यं संसृतिर्नैव जायते  ॥ नर्प्_१,१३।१३९ ॥  
शिवं प्रदक्षिणं कृत्वा सव्येनैव विधानतः  ।  
नरो न च्यवते स्वर्गाच्छङ्करस्य प्रसादतः  ॥ नर्प्_१,१३।१४० ॥  
स्तुत्वा स्तोत्रैर्जगन्नाथं नारायणमनामयम्  ।  
सर्वान्कामानवान्पोति मनसा यद्यदिच्छति  ॥ नर्प्_१,१३।१४१ ॥  
देवतायतने यस्तु भक्तियुक्तः प्रनृत्यति  ।  
गायते वा स भूपाल रुद्रलोके च मुक्तिभाक्  ॥ नर्प्_१,१३।१४२ ॥  
ये तु वाद्यं प्रकुर्वन्ति देवतायतने नराः  ।  
ते हंसयानमारुढा व्रजन्ति ब्रह्मणः पदम्  ॥ नर्प्_१,१३।१४३ ॥  
करतालं प्रकुर्वन्ति देवतायतने तु येते  ।  
सर्वपापनिर्मुक्ता विमानस्था युगायुतम्  ॥ नर्प्_१,१३।१४४ ॥  
देवतायतने ये तु घण्टानादं प्रकुर्वते  ।  
तेषां पुण्यं निगदितुं न समर्थः शिवः स्वयम्  ॥ नर्प्_१,१३।१४५ ॥  
भेरीमृदङ्गपटहमुरजैश्व सडिण्डिमैः  ।  
सम्प्रीणयन्ति देवेशं तेषां पुण्यफलं शृणु  ॥ नर्प्_१,१३।१४६ ॥  
देवस्त्रीगणसंयुक्ताः सर्वकामैः समर्चिताः  ।  
स्वर्गलोकमनुप्राप्य मोदन्ते कल्पपञ्चकम्  ॥ नर्प्_१,१३।१४७ ॥  
देवतामन्दिरे कुर्वन्नरः शङ्खरवं नृप  ।  
सर्वपापविनिर्मुक्तो विष्णुना सह मोदते  ॥ नर्प्_१,१३।१४८ ॥  
तालकांस्यादिनिनदं कुर्वन् विष्णुगृहे नरः  ।  
सर्वपापविनिर्मुक्तो विष्णुलोकमवान्पुयात्  ॥ नर्प्_१,१३।१४९ ॥  
यो देवः सर्वदृग्विष्णुर्ज्ञानरुपी निरञ्जनः  ।  
सर्वधर्मफलं पूर्णं सन्तुष्टः प्रददाति च  ॥ नर्प्_१,१३।१५० ॥  
यस्य स्मरणमात्रेण देवदेवस्य चक्रिणः  ।  
सफलानि भवन्त्येव सर्वकर्माणि भूपते  ॥ नर्प्_१,१३।१५१ ॥  
परमात्मा जगन्नाथः सर्वकर्म्मफलप्रदः  ।  
सत्कर्मकर्तृभिर्नित्यं स्मृतः सर्वार्तिनाशनः  ।  
  
तमुद्दिश्य कृतं यच्च तदानन्त्याय कल्पते  ॥ नर्प्_१,१३।१५२ ॥  
धर्माणि विष्णुश्च फलानि विष्णुः कर्माणि विष्णुश्च फलानि भोक्ता  ।  
कार्यं च विष्णुः करणानि विष्णुरस्मान्न किञ्चिव्द्यतिरिक्तमस्ति  ॥ नर्प्_१,१३।१५३ ॥  
  
इति श्रीबृहन्नारदीयपुराणे पूर्वभागे प्रथमपादे धर्मानुकथनं नाम त्रयोदशो ऽध्यायः  

_____________________________________________________________  

धर्मराज उवाच  
श्रुतिस्मृत्युदितं धर्मं वर्णानामनुपूर्वशः  ।  
प्रब्रवीमि नृपश्रेष्ठ तं शृणुष्व समाहितः  ॥ नर्प्_१,१४।१ ॥  
यो भुञ्जानो ऽशुचिं वापि चाण्डालं पतितं स्पृशेत्  ।  
क्रोधादज्ञानतो वापिं तस्य वक्ष्यामि निष्कृतिम्  ॥ नर्प्_१,१४।२ ॥  
त्रिरात्रं वाथ षड्रात्रं यथासङ्ख्यं समाचरेत्  ।  
स्नानं त्रिषवणं विप्रपञ्चगव्येन शुध्यति  ॥ नर्प्_१,१४।३ ॥  
भुञ्जानस्य तु विप्रस्य कदाचजित्स्त्रवते गुदम्  ।  
उच्छिष्टत्वे ऽशुचित्वे च तस्य शुद्धिं वदामि ते  ॥ नर्प्_१,१४।४ ॥  
पूर्वं कृत्वा द्विजः शौचं पश्चादप उपस्पृशेत्  ।  
अहोरात्रोषितो भूत्वा पञ्चगव्येन शुध्यति  ॥ नर्प्_१,१४।५ ॥  
  
निगिरन्यदि मेहेत भुक्त्वा वा मेहने कृते  ।  
अहोरात्रोषितो भूत्वा जुहुयात्सर्पिषानलम्  ॥ नर्प्_१,१४।६ ॥  
यदा भोजनकाले स्यादशुचिर्ब्राह्मणः क्वचित्  ।  
भूमौ निधाय तं ग्रासं स्त्रात्वा शुद्धिमवान्पुयात्  ॥ नर्प्_१,१४।७ ॥  
भक्षयित्वा तु तद् आसमुपवालेन शुद्ध्यति  ।  
अशित्वा चैव तत्सर्वं त्रिरात्रमशुचिर्भवेत्  ॥ नर्प्_१,१४।८ ॥  
अश्रतश्चेद्वमिः स्याद्वै ह्यस्वस्थस्त्रिश्रतं जपेत्  ।  
स्वस्थस्त्रीणि सहस्राणि गायत्र्याः शोधनं परम्  ॥ नर्प्_१,१४।९ ॥  
चाण्डालैः श्वपर्चैः स्पृष्टो विण्मूत्रे च कृते द्विजः  ॥ नर्प्_१,१४।१० ॥  
त्रिरात्रं तु प्रकुर्वीत भुक्तोच्छिष्टः षहाचरेत्  ।  
उदक्यां सूतिकांवापि संस्पृशेदन्त्यजो यदि  ॥ नर्प्_१,१४।११ ॥  
त्रिरात्रेण विशुद्धिः स्यादिति शातातपो ऽब्रवीत्  ।  
रजस्वला तु संस्पृष्टा श्वभिर्मातङ्गवायसैः  ॥ नर्प्_१,१४।१२ ॥  
निराहारा शुचिस्तिष्टेत्काले स्नानेन शुद्ध्यति  ।  
रजस्वले यदा नार्यावन्योन्यं स्पृशतः क्वचित्  ॥ नर्प्_१,१४।१३ ॥  
शुद्धेते ब्रह्मकूर्चेन ब्रह्मकूर्चेन चोपरि  ।  
उच्छिष्टेन च संस्पृष्टो यो न स्नानं समाचरेत्  ॥ नर्प्_१,१४।१४ ॥  
ऋतौ तु गर्भं शङ्कित्वा स्नानं मैथुनिनः स्मृतम्  ।  
अनॄतौ तु स्त्रियं गत्वा शौचं मूत्रपुरूषवत्  ॥ नर्प्_१,१४।१५ ॥  
उभावप्यशुची स्यातां दम्पती याभसङ्गतौ  ।  
शयनादुत्थिता नारी शुचिः स्यादशुचिः पुमान्  ॥ नर्प्_१,१४।१६ ॥  
भर्त्तुः शरीरशुश्रूषां दौरात्म्यादप्रकुर्वती  ।  
दण्ड्या द्वादशकं नारी वर्षं त्याज्या धनं विना  ॥ नर्प्_१,१४।१७ ॥  
त्यजन्तो पतितान्बगन्धून्दण्ड्यानुत्तमसाहसम्  ।  
पिता हि पतितः कामं न तु माता कदाचन  ॥ नर्प्_१,१४।१८ ॥  
आत्मानं घातयेद्यस्तु रज्ज्वादिभिरुपक्रमैः  ।  
मृते मेध्येन लेत्पव्यो जीवतो द्विशतं दमः  ॥ नर्प्_१,१४।१९ ॥  
दण्ड्यास्तत्पुत्रमित्राणि प्रत्येकं पाणिकं दमम्  ।  
प्रायश्चित्तं ततः कुर्युर्यथाशास्त्रप्रचोदितम्  ॥ नर्प्_१,१४।२० ॥  
जलाग्न्युद्वन्धनभ्रष्टाः प्रव्रज्यानाशकच्युताः  ।  
विषप्रपतनध्वस्ताः शस्त्रघातहताश्च ये  ॥ नर्प्_१,१४।२१ ॥  
न चैते प्रव्रत्यवसिताः सर्वलोकबहिष्कृताः  ।  
चान्द्रायणेन शुद्ध्यन्न्ति तत्पकृच्छ्रद्वयेन वा  ॥ नर्प्_१,१४।२२ ॥  
उभयावसितः पापश्यामच्छबलकाच्च्युतः  ।  
चान्द्रायणाभ्यां शुद्ध्येत दत्त्वा धेनुं तथा वृषम्  ॥ नर्प्_१,१४।२३ ॥  
स्वशृगालप्लवङ्गाद्यैर्मानुषैश्च रतिं विना  ।  
स्पृष्टः स्त्रात्वा शुचिः सद्यो दिवा सन्ध्यासु रात्रिषु  ॥ नर्प्_१,१४।२४ ॥  
अज्ञानाद्वा तु यो भुक्त्वा चाण्डालान्नं कथञ्चन  ।  
गोमूत्रयावकाहारो मासार्द्धेन विशुद्ध्यति  ॥ नर्प्_१,१४।२५ ॥  
गोब्राह्मणगृहं दग्ध्वा मृतं चोद्वन्धनादिना  ।  
पाशं छित्वा तथा तस्य कृच्छ्रमेकं चरेद्दिजः  ॥ नर्प्_१,१४।२६ ॥  
चाण्डालपुल्पसानां च भुक्त्वा हत्वा च योषितम्  ।  
कृच्छ्रार्ध्दमाचरेज्ज्ञानादज्ञानादैन्दवद्वयम्  ॥ नर्प्_१,१४।२७ ॥  
कोपालिकान्नभोक्तृआणां तन्नारीगामिनां तथा  ।  
अगम्यागमने विप्रो मद्यगो मांसभक्षणे  ॥ नर्प्_१,१४।२८ ॥  
तत्पकृच्छ्रपरिक्षित्पो मौर्वीहोमेन शुद्ध्यति  ।  
महापातककर्त्तारश्चत्वारो ऽथ विशेषतः  ॥ नर्प्_१,१४।२९ ॥  
अग्निं प्रविश्य शुद्ध्यन्तिस्थित्वावा महति क्रतौ  ।  
रहस्यकरणो ऽप्येवं मासमभ्यस्य पुरुषः  ॥ नर्प्_१,१४।३० ॥  
अघमर्षणसूक्तं वा शुद्ध्येदन्तर्जले जपन्  ।  
रजकश्चर्मकारश्च नटो बुरुड एव च  ॥ नर्प्_१,१४।३१ ॥  
कैवर्त्तमेदभिल्लाश्व सत्पैते ह्यन्त्यजाः स्मृताः  ।  
भुक्त्वा चैषां स्त्रियो गत्वा पीत्वा यःप्रतिगृह्यते  ॥ नर्प्_१,१४।३२ ॥  
कृच्छ्रार्द्धमाचरेज्ज्ञानादैन्दवद्वयम्  ।  
मातरं गुरुपत्नीं च दुहितृभगिनीस्नुषाः  ॥ नर्प्_१,१४।३३ ॥  
सङ्गम्य प्रविशेदग्निं नान्याशुद्धिर्विधीयते  ।  
राज्ञीं प्रव्रजितां धात्रीं तथावर्णोत्तमामपि  ॥ नर्प्_१,१४।३४ ॥  
गत्वाकृच्छ्रद्वयं कुर्यात्सगोत्रामभिगम्य च  ।  
अमूषु पितृगोत्रासु मातृगोत्रगतासु च  ॥ नर्प्_१,१४।३५ ॥  
पददारेषु सर्वेषु कृच्छ्रार्द्धं तपनं चरेत्  ।  
वेश्याभिगमने पापं व्यपोहन्ति द्विजा स्तथा  ॥ नर्प्_१,१४।३६ ॥  
पीत्वा सकृत्सुतत्पं च पञ्चरात्रं कुशोदकम्  ।  
गुरुतल्पगतो कुर्यार्द्बाह्मणो विधिवद्रूतम्  ॥ नर्प्_१,१४।३७ ॥  
गोन्घस्य केचिदिच्छन्ति केचिच्चैवावकीर्णिनः  ।  
दण्डादूर्ध्वं प्रहारेण यस्तु गां विनिपातयेत्  ॥ नर्प्_१,१४।३८ ॥  
द्विगुणं गोव्रतं तस्य प्रायश्चितं विशोधयेत्  ।  
अङ्गुष्ठमात्रस्थूलस्तु बाहुमात्रघप्रमाणकः  ॥ नर्प्_१,१४।३९ ॥  
सार्द्रकःसपालाश्च गोदण्डः परिकीर्त्तितः  ।  
गवां निपातने चैव गर्भो ऽपि सम्भवेद्यदि  ॥ नर्प्_१,१४।४० ॥  
एकैकशश्वरेत्कृच्छ्रं एषा गोन्घस्य निष्कृतिः  ।  
बन्धने रोधने चैव पोषणे वा गवां रुजाम्  ॥ नर्प्_१,१४।४१ ॥  
सम्पद्यते चेन्मरणं निमित्तेनैव लिप्यते  ।  
मूर्च्छितः पतितो वापि दण्डेनाभिहतस्ततः  ॥ नर्प्_१,१४।४२ ॥  
उत्थाय षट्पदं गच्छेत्सत्प पञ्चदशापि वा  ।  
ग्रासं वा यदि गृह्णीयात्तोयं वापि पिबेद्यदि  ॥ नर्प्_१,१४।४३ ॥  
सर्वव्याधिप्रनष्टानां प्रायश्चित्तं न विद्यते  ।  
कष्टलोष्टाश्मभिर्गावः शस्त्रैर्वा निहता यदि  ॥ नर्प्_१,१४।४४ ॥  
प्रायश्चित्तं स्मृतं तत्र शस्त्रे निगद्यते  ।  
काष्टे सान्तपनं प्रोक्तं प्राजापत्यं तु लोष्टके  ॥ नर्प्_१,१४।४५ ॥  
तत्पकृच्छ्रं तु पाषाणे शस्त्रे चाप्यतिकृच्छ्रकम्  ।  
औषधं स्नेहमाहारं दद्याद्गोब्राह्मणेषु च  ॥ नर्प्_१,१४।४६ ॥  
दीयमाने विपत्तिः स्यात्प्रायश्चित्तं तदा नहि  ।  
तैलभेषजपाने च भेषजानां च भक्षणे  ॥ नर्प्_१,१४।४७ ॥  
निशल्यकरणे चैव प्रायश्चित्तं न विद्यते  ।  
वत्सानां कण्ठबन्धेन क्रिययाभेषजेन तु  ॥ नर्प्_१,१४।४८ ॥  
सायं सङ्गोपनार्थं च त्वदोषो रोषबन्धयोः  ।  
पादे चैवास्य रोमाणि द्विपादे श्मश्रु केवलम्  ॥ नर्प्_१,१४।४९ ॥  
त्रिपादे तु शिखावर्तं मूले सर्वं समाचरेत्  ।  
सर्वान्केशान्समुद्धृत्य छेदयेदङ्गुलद्वयम्  ॥ नर्प्_१,१४।५० ॥  
एवमेव तु नारीणां मुण्डनं शिरसः स्मृतम्  ।  
न स्तिया वपनं कार्यं न च वीरासनं स्मृतम्  ॥ नर्प्_१,१४।५१ ॥  
न च गोष्टे निवासो ऽस्ति न गच्छन्तीमनुव्रजेत्  ।  
राजा वा राजपुत्रघो वा ब्राह्मणो वा बहुश्रुतः  ॥ नर्प्_१,१४।५२ ॥  
अकृत्वा वपनं तेषां प्रायश्चित्तं विनिर्द्दिशेत्  ।  
केशानां रक्षघणार्थं च द्विगुणं व्रतमादिशेत्  ॥ नर्प्_१,१४।५३ ॥  
द्विगुणे गतु व्रते चीर्णे द्विगुणा व्रतदक्षिणा  ॥ नर्प्_१,१४।५४ ॥  
पापं न क्षीयते हन्तुर्दाता च नरकं व्रजेत्  ।  
अश्रौतस्मार्तविहितं प्रायश्चित्तं वदन्ति ये  ॥ नर्प्_१,१४।५५ ॥  
तान्धर्मविन्घकर्तॄंश्च राजा दण्डेन पीडयेत्  ।  
न चैतान्पीडयेद्राजा कथञ्चित्काममोहितः  ॥ नर्प्_१,१४।५६ ॥  
तत्पापं शतधाभूत्वा तमेव परिसर्पति  ।  
प्रायश्चित्ते ततश्चीर्णे कुर्याद्ब्राह्मणभोजनम्  ॥ नर्प्_१,१४।५७ ॥  
विंशतिर्गा वृषं चैकं दद्यात्तेषां च दक्षिणाम्  ।  
क्रिमिभिस्तृण सम्भूतैर्मक्षिकादिनिपातितैः  ॥ नर्प्_१,१४।५८ ॥  
कृच्छ्रार्द्धं स प्रकुर्वीत शक्त्या दद्याञ्च दक्षिणाम्  ।  
प्रायश्चित्तं च कृत्वा वै भोजयित्वा द्विजोत्तमान्  ॥ नर्प्_१,१४।५९ ॥  
सुवर्णमानिकं दद्यात्ततः शुद्धिर्विधीयते  ।  
चाण्डालश्वपचैः स्पृष्टे निशि स्नानं विधीयते  ॥ नर्प्_१,१४।६० ॥  
न वसेत्तत्र रात्रौ तु सद्यः स्नानेन शुद्ध्यति  ।  
वसेदथ यदा रात्रावज्ञानादविचक्षणः  ॥ नर्प्_१,१४।६१ ॥  
तदा तस्य तु तत्पापं शतधा परिवर्तते  ।  
उद्गच्छन्ति च नक्षत्राण्युपरिष्टाच्च ये ग्रहाः  ॥ नर्प्_१,१४।६२ ॥  
संस्पृष्टे रश्मिभिस्तेषामुदकस्नानमाचरेत्  ।  
याश्चान्तर्जलवल्मीकमूषिकोषरवर्त्मसु  ॥ नर्प्_१,१४।६३ ॥  
  
श्मशाने शौचशेषे च न ग्राह्याः सत्प मृत्तिकाः  ।  
इष्टापूर्तं तु कर्त्तव्यं ब्राह्मणेन प्रयत्नतः  ॥ नर्प्_१,१४।६४ ॥  
इष्टेन लभते स्वर्गं मोक्षं पूर्त्तेन चान्पुयात्  ।  
वित्तक्षेपो भवेदिष्टं तडागं पूर्त्तमुच्यते  ॥ नर्प्_१,१४।६५ ॥  
आरामश्च विशेषेण देवद्रोण्यस्तथैव च  ।  
वापीकूपतडागानि देवतायतनानि च  ॥ नर्प्_१,१४।६६ ॥  
पतितान्युद्धरेद्यस्तु स पूर्वफलमश्नुते  ।  
शुक्लाया आहरेन्मूत्रं कृष्णाया गोः शकृत्तथा  ॥ नर्प्_१,१४।६७ ॥  
ताम्रायाश्च पयो ग्राह्यं श्वेतायाश्च दधि स्मृतम्  ।  
कपिलाया घृतं ग्राह्यं महापातकनाशनम्  ॥ नर्प्_१,१४।६८ ॥  
कुशैस्तीर्थनदीतौयैः सर्वद्रव्यं पृथक् पृथक्  ।  
आहृत्य प्रणवेनैव उत्थाप्य प्रणवेन च  ॥ नर्प्_१,१४।६९ ॥  
प्रणवेन समालोड्य प्रणवेनैव सम्पिबेत्  ।  
पालाशे मध्यमे पर्णे भाण्डे ताम्रमये शुभे  ॥ नर्प्_१,१४।७० ॥  
पिबेत्पुष्करपर्णे वा मृन्मये वा कुशोदकम्  ।  
  
सूतके तु समुत्पन्ने द्वितीये समुपस्थिते  ॥ नर्प्_१,१४।७१ ॥  
द्वितीये नास्ति दोषस्तु प्रथमेनैव शुध्यति  ।  
जातेन शुध्यते जातं मृतेन मृतकं तथा  ॥ नर्प्_१,१४।७२ ॥  
गर्भसंस्त्रवणे मासे त्रीण्यहानि विनिर्दिशेत्  ॥ नर्प्_१,१४।७३ ॥  
रात्रिभिर्मासतुल्याभिर्गर्भस्त्रावे विशुद्ध्यति  ।  
रजस्युपरते साध्वी स्ननेन स्त्री रजस्वला  ॥ नर्प्_१,१४।७४ ॥  
स्वगोत्राद्भृश्यते नारी विवाहात्सत्पमे पदे  ।  
स्वामिगोत्रेण कर्त्तव्यास्तस्याः पिण्डोदकक्रियाः  ॥ नर्प्_१,१४।७५ ॥  
उद्देश्यं पिण्डदाने स्यात्पिण्डे पिण्डे द्विनामतः  ।  
षण्णां देयास्त्रयः पिण्डा एवं दाता न मुह्यति  ॥ नर्प्_१,१४।७६ ॥  
स्वेन भर्त्रा सहस्राब्दं माताभुक्ता सुदैवतम्  ।  
पितामह्यपि स्वेनैव स्वेनैव प्रपितामही  ॥ नर्प्_१,१४।७७ ॥  
वर्षे तु कुर्वीत मातापित्रोस्तु सत्कृतिम्  ।  
अदैवं भोजयेच्छ्राद्धं पिण्डमेकं तु निर्वपेत्  ॥ नर्प्_१,१४।७८ ॥  
नित्यं नैमित्तिकं काम्यं वृद्धिश्राद्धमथापरम्  ।  
पार्वणं चेति विज्ञेयं श्राद्धं पञ्चविधं बुधैः  ॥ नर्प्_१,१४।७९ ॥  
ग्रहोपरागे सङ्क्रान्तौ पर्वोत्स वमलालये  ।  
निर्वपेर्त्रीन्नरः पिण्डानेकमेव मृते ऽहनि  ॥ नर्प्_१,१४।८० ॥  
अनूढ न पृथक्कन्या पिण्डे गोत्रे च सूतके  ।  
पाणिग्रहणमन्त्राभ्यां स्वगोत्राद्भ्रश्यते ततः  ॥ नर्प्_१,१४।८१ ॥  
येन येन तु वर्णेन या कान्या परिणीयते  ।  
तत्समं सूतकं याति तथापिण्डोदके ऽपि च  ॥ नर्प्_१,१४।८२ ॥  
विवाहे चैव संवृत्ते चतुर्थे ऽहनिरात्रिषु  ।  
एकत्वं सा व्रजेद्भर्तुः पिण्डे गोत्रे च सूतके  ॥ नर्प्_१,१४।८३ ॥  
प्रथमे ऽङ्नि द्वितीये वा तृतीये वा चतुर्थके  ।  
  
अस्थिसञ्चयनं कार्यं बन्धुभिर्हितबुद्धिभिः  ॥ नर्प्_१,१४।८४ ॥  
चतुर्थे पञ्चमे चैव सत्पमे नवमे तथा  ।  
अस्थिसञ्चयनं प्रोक्तं वर्णानामनुपूर्वशः  ॥ नर्प्_१,१४।८५ ॥  
एकादशाहे प्रेतस्य यस्य चोत्सृज्यते वृषः  ।  
मुच्यते प्रेतलोकात्स स्वर्गलोके महीयते  ॥ नर्प्_१,१४।८६ ॥  
नाभिमात्रे जले स्थित्वा हृदयेन तु चिन्तयेत्  ।  
आगच्छन्तु मे पितरो गृह्णन्त्वेताआजाञ्जलीन्  ॥ नर्प्_१,१४।८७ ॥  
हस्तौ कृत्वा तु संयुक्तौ पूरचित्वा जलेन च  ।  
गोशृङ्गमात्रमुद्धृत्य जलमध्ये विनिः क्षिपेत्  ॥ नर्प्_१,१४।८८ ॥  
आकाशे च क्षिपेद्वारि वारिस्थो दक्षघिणामुखः  ।  
पितॄणां स्थानमाकाशं दक्षिणादिक् तथैव च  ॥ नर्प्_१,१४।८९ ॥  
आपो देवगणाः प्रोक्ता आपः पितृगणास्तथा  ।  
तस्मादस्य जलं देयं पितॄणां हितमिच्छता  ॥ नर्प्_१,१४।९० ॥  
दिवासूर्यांशुसन्तत्पं रात्रौ नक्षत्रमारुतैः  ।  
मध्ययोरप्युभाभ्यां च पवित्रं सर्वदा जलम्  ॥ नर्प्_१,१४।९१ ॥  
स्वभावयुक्तमव्यक्तममेध्येन सदा शुचिः  ।  
भाण्डस्थं धरणीस्थं वा पवित्रं सर्वदा जलम्  ॥ नर्प्_१,१४।९२ ॥  
देवतानां पितॄणां च जलं दद्याज्जलाञ्जलीन्  ।  
असंस्कृतप्रमीतानां स्थले दद्याद्विचक्षणः  ॥ नर्प्_१,१४।९३ ॥  
श्रद्धे हवनकाले च दद्यादेकेन पाणिना  ।  
उभाभ्यां तर्पणे दद्यादेष धर्मो व्यवस्थितः  ॥ नर्प्_१,१४।९४ ॥  
  
इति श्रीबृहन्नारदीयपुराणे पूर्वभागे प्रथमपादे धर्मशान्तिनिर्देशो नाम चतुर्दशो ऽध्यायः  

_____________________________________________________________  

धर्मराज उवाच  
पाप भेदान्प्रवक्ष्यामि यथा स्थूलाश्च यातनाः  ।  
शृणुष्व धैर्यमास्थाय रौद्रा ये नरका यतः  ॥ नर्प्_१,१५।१ ॥  
पापिनो ये दुरात्मानो नरकाग्निषु सन्ततम्  ।  
पच्यन्ते येषु तान्वक्ष्ये भयङ्करफलप्रदान्  ॥ नर्प्_१,१५।२ ॥  
तपनोवालुकाकुम्भौमहारौरवरौरवौ  ।  
कुम्भघीपाको निरुच्छ्वासः कालसूत्रः प्रमर्दनः  ॥ नर्प्_१,१५।३ ॥  
असिपत्रवनं घोरं लालाभक्षोहिमोत्कटः  ।  
मूषावस्था वसाकूपस्तथा वैतरणी नदी  ॥ नर्प्_१,१५।४ ॥  
भक्ष्यन्ते मूत्रपानं च पुरीषह्लद एव च  ।  
तत्पशूलं तत्पशिला शाल्मलीद्रुम एव च  ॥ नर्प्_१,१५।५ ॥  
तथा शोणितकूपश्च घोरः शोणितभोजनः  ।  
स्वमांसभोजनं चैव वह्निज्वालानिवेशनम्  ॥ नर्प्_१,१५।६ ॥  
शिलावृष्टिः शस्त्रवृष्टिर्वह्निवृष्टिस्तथैव च  ।  
क्षारोदकं चोष्णतोयं तत्पायः पिण्डभभणम्  ॥ नर्प्_१,१५।७ ॥  
अथ शिरःशोषणं च मरुत्प्रपतनं तथा  ।  
तथा पाशाणवर्णं च कृमिभोजनमेव च  ॥ नर्प्_१,१५।८ ॥  
क्षारो दपानं भ्रमणं तथा क्रकचदारणम्  ।  
पुरीषलेपनं चैव पुरीषस्य च भोजनम्  ॥ नर्प्_१,१५।९ ॥  
रेतः पानं महाघोरं सर्वसन्धिषुदाहनम्  ।  
धूमपानं पाशबन्धं नानाशूलानुलेपनम्  ॥ नर्प्_१,१५।१० ॥  
अङ्गारशयनं चैव तथा मुसलमर्द्दनम्  ।  
बहूनि काष्ठयन्त्राणि कषणं छेदनं तथा  ॥ नर्प्_१,१५।११ ॥  
पतनोत्पतनं चैव गदादण्डादिपीहनम्  ।  
गजदन्तप्रहरणं नानासर्पैश्च दंशनम्  ॥ नर्प्_१,१५।१२ ॥  
शीताम्बुसेचनं चैव नासायां च मुखे तथा  ।  
घोरक्षाराम्बुपानं च तथा लवणभक्षणम्  ॥ नर्प्_१,१५।१३ ॥  
स्त्रायुच्छेदं स्नायुबन्धमस्थिच्छेदं तथैव च  ।  
क्षाराम्बुपूर्णरन्ध्राणां प्रवेशं मांसभोजनम्  ॥ नर्प्_१,१५।१४ ॥  
पित्तपानं महाघोरं तथैवःश्लेष्मभोजनम्  ।  
वृक्षाग्रात्पातनञ्चैव जलान्तर्मज्जनं तथा  ॥ नर्प्_१,१५।१५ ॥  
पाषाणधारणं चैव शयनं कण्टकोपरि  ।  
पिपीलिकादंशनं च वृश्चिकैश्चापि पीडनम्  ॥ नर्प्_१,१५।१६ ॥  
व्याघ्रपीडा शिवापीडा तथा महिषमीडनम्  ।  
कर्द्दमे शयनं चैव दुर्गन्धपरिपूरणम्  ॥ नर्प्_१,१५।१७ ॥  
बहुशश्चार्धशयनं महातिक्तनिषेवणम्  ।  
अत्युष्णतैलपानं च महाकटुनिषेवणम्  ॥ नर्प्_१,१५।१८ ॥  
कषायोदकपानं च तत्पपाषाणतक्षणम्  ।  
अत्युष्णशीतस्नानं च तथा दशनशीर्णनम्  ॥ नर्प्_१,१५।१९ ॥  
तत्पायः शयनं चैव ह्ययोभारस्य बन्धनम्  ।  
एवमाद्यामहाभाग यातनाः कोटिकोटिशः  ॥ नर्प्_१,१५।२० ॥  
अपि वर्षसहस्रेण नाहं निगदितुं क्षमः  ।  
एतेषु यस्य यत्प्रात्पं पापिनः क्षितिरक्षक  ॥ नर्प्_१,१५।२१ ॥  
तत्सर्वं सम्प्रपक्ष्यामि तन्मे निगदतः शृणु  ।  
ब्रह्महा च सुरापी च स्तेयी च गुरुतल्पगः  ॥ नर्प्_१,१५।२२ ॥  
महापातकिनस्त्वेते तत्संसर्गी च पञ्चमः  ।  
पन्तिभेदीवृथापाकी नित्यं ब्रह्मणदूषकः  ॥ नर्प्_१,१५।२३ ॥  
  
आदेशी वेदविक्रेता पञ्चैते ब्रह्मधातकाः  ।  
ब्रह्मणं यः समाहूय दास्यामीति धनादिकम्  ।  
एश्चान्नास्तीति यो ब्रुयात्तमाहुर्ब्रह्मघातिनम्  ॥ नर्प्_१,१५।२४ ॥  
स्नानार्थं पूजनार्थं वा गच्छतो ब्राह्मणस्य यः  ।  
समायात्यन्तरायत्वं तमाहुर्ब्रह्मधातिनम्  ॥ नर्प्_१,१५।२५ ॥  
पस्निन्दासु निरतश्चात्मोत्कर्षरतश्व यः  ।  
असत्यनिरतश्वचैव ब्रह्महा परिकीर्तितः  ॥ नर्प्_१,१५।२६ ॥  
अधर्मस्यानुमन्ता च ब्रह्महा परिकीर्तितः  ।  
अन्योद्वेगरतश्चैव अन्येषां दोषसूवकः  ॥ नर्प्_१,१५।२७ ॥  
दम्भाचाररतश्वैव ब्रह्महेत्यभिधीयते ।  
नित्यं प्रतिग्रहरतस्तथा प्राणिवधे रतः  ॥ नर्प्_१,१५।२८ ॥  
अधर्मस्यानुममन्ता च ब्रह्महा परिकीर्तितः  ।  
ब्रह्महत्या समं पापमेव बहुविधं नृप  ॥ नर्प्_१,१५।२९ ॥  
सुरापानसमं पापं प्रवक्ष्यामि समासतः  ।  
गणान्नभोजनं चैव गणिकानां निषेवणम्  ॥ नर्प्_१,१५।३० ॥  
पतितान्नादनं चैव सुरापानसमं स्मृतम्  ।  
उपासमापरित्यागो देवलानां च भोजनम्  ॥ नर्प्_१,१५।३१ ॥  
सुरापयोषित्संयोगः सुरापानसमः स्मृतः  ।  
यः शूद्रेण समाहतो भोजनं कुरुते द्विजः  ॥ नर्प्_१,१५।३२ ॥  
सुरापी स हि विज्ञेयः सर्वधर्मबहिष्कृतः  ।  
यः शूद्रेणाभ्यनुज्ञातः प्रेष्यकर्म करिति च  ॥ नर्प्_१,१५।३३ ॥  
सुरापान समं पापं लभते स नराधमः  ।  
एवं बहुविधं पापं सुरापानसमं स्मृतम्  ॥ नर्प्_१,१५।३४ ॥  
हेमस्तेयसमं पापं प्रवक्ष्यामि निशामय  ।  
कन्दमूलफलानां च कस्तूरी पटवाससाम्  ॥ नर्प्_१,१५।३५ ॥  
सदा स्तेयं च रत्नानां स्वर्णस्तेयसमं स्मृतम्  ।  
ताम्रायस्त्रपुकांस्यानामाज्यस्य मधुनस्तथा  ॥ नर्प्_१,१५।३६ ॥  
स्तेयं सुगन्धद्रव्याण्णां स्वर्णस्तेयसमं स्मृतम्  ।  
क्रमुकस्यापिहरणमम्भसां चन्दनस्य च  ॥ नर्प्_१,१५।३७ ॥  
पर्णरसापहरणं स्वर्णस्तेयसमं स्मृतम्  ।  
  
पितृयज्ञपरित्यागो धर्मकार्यविलोपनम्  ॥ नर्प्_१,१५।३८ ॥  
यतीर्नां निन्दतं चैव स्वर्णस्तेयसमं स्मृतम्  ।  
भक्ष्याणां चापहरणं धान्यानां हरणं तथा  ॥ नर्प्_१,१५।३९ ॥  
रुद्राक्षहरणं चैव स्वर्णस्तेयसमं स्मृतम्  ।  
भागीनीगमनं चैव पुत्रस्त्रीगमनं तथा  ॥ नर्प्_१,१५।४० ॥  
रजस्वलादिगमनं गुरुतल्पसमं स्मृतम्  ।  
हीनजात्याभिगमनं मद्यपस्त्रीनिषेवणम्  ॥ नर्प्_१,१५।४१ ॥  
परस्त्रीगमनं चैव गुरुतल्पसमं स्मृतम्  ।  
भ्रातृस्त्रीगमनं चैव वयस्यस्त्रीनिषेवणम्  ॥ नर्प्_१,१५।४२ ॥  
विश्वस्तागमनं चैव गुरुतल्पसमं स्मृतम्  ।  

अकाले कर्मकरणं पुत्रीगमन मेव च  ॥ नर्प्_१,१५।४३ ॥  
धर्मलोपः शास्त्रनिन्दा गुरुतल्पसमं स्मृतम्  ।  
इत्येवमादयो राजन्महापातकसञ्ज्ञिताः  ॥ नर्प्_१,१५।४४ ॥  
एतेष्वेकतमेनापि सङ्गकृत्तत्समो भवेत्  ।  
यथाकथञ्चित्पापानामेतेषां परमर्षिभिः  ॥ नर्प्_१,१५।४५ ॥  
शान्तैस्तु निष्कृतिर्दृष्टा प्रायश्चितादिकल्पनैः  ।  
प्रायश्चित्तविहीनानि पापानि शृणु भूपते  ॥ नर्प्_१,१५।४६ ॥  
समस्तपापतुल्यानि महानरकदानि च  ।  
ब्रह्महत्यादिपापानां कथञ्चिन्निष्कृतिर्भवेत्  ॥ नर्प्_१,१५।४७ ॥  
ब्रह्मणं द्वेष्टि यस्तस्य निष्कृतिर्नास्ति कुत्रचित्  ।  
विश्वस्तघातिनं चैव कृतन्घानां नरेश्वर  ॥ नर्प्_१,१५।४८ ॥  
शूद्रस्त्रीसङ्गिनां चैव निष्कृतिर्नास्ति कुत्रचित्  ।  
शूद्रान्नपुष्टदेहानां वेदनिन्दारतात्मनाम्  ॥ नर्प्_१,१५।४९ ॥  
सत्कथानिन्दकानाञ्च नेहामुत्रचनिष्कृतिः  ॥ नर्प्_१,१५।५० ॥  
बौद्धालयं विशेद्यस्तु महापद्यपि वैद्विजः  ।  
  
नतस्यनिष्कृतिर्दृष्टाप्रायश्चितशतैरपि  ॥ नर्प्_१,१५।५१ ॥  
बौद्धाः पाषण्ण्डिनः प्रोक्ता यतो वेदविनिन्दकाः  ।  
तस्माद्विजस्तान्नेक्षेत यतो धर्मबहिष्कृताः  ॥ नर्प्_१,१५।५२ ॥  
ज्ञानतो ऽज्ञानतो वापि द्विजो बोद्धालयं विशेत्  ।  
ज्ञात्वा चेन्निष्कृतिर्नास्ति शास्त्राणामिति निश्वयः  ॥ नर्प्_१,१५।५३ ॥  
एतेषां पापबाहुल्यान्नरकं कोटिकल्पकम्  ।  
प्रायश्चित्तविहीनानि प्रोक्तान्यन्यानि च प्रभो  ॥ नर्प्_१,१५।५४ ॥  
पापानि तेषां नरकान्गदतो मे निशामय  ॥ नर्प्_१,१५।५५ ॥  
महापातकिनस्तेषु प्रत्येकं युगवासिनः  ।  
तदन्ते पृथिवीमेत्य सत्पजन्मसु गर्दभाः  ॥ नर्प्_१,१५।५६ ॥  
ततः श्वानो विद्धदेहा भवेयुर्दशजन्मसु  ।  
आशताब्दं विट्कृमयः सर्पा द्वादशजन्मसु  ॥ नर्प्_१,१५।५७ ॥  
ततः सहस्रजन्मानि मृगाद्याः पशवो नृप  ।  
शताब्दं स्थावराश्चैव ततो गोधाशरीरिणः  ॥ नर्प्_१,१५।५८ ॥  
ततस्तु सत्पजन्मानि चण्डालाः पापकारिणः  ।  
ततः षोडश जन्मानि शूद्राद्या हीनजातयः  ॥ नर्प्_१,१५।५९ ॥  
ततस्तु जन्मद्वितये दरिद्राव्याधिपीडिताः  ।  
प्रतिग्रहपरा नित्यं ततो निरयगाः पुनः  ॥ नर्प्_१,१५।६० ॥  
असूयाविष्टमनसो रौरवे नरके स्मृतम्  ।  
तत्र कल्पद्वयं स्थित्वा चाण्डालाः शतजन्मसु  ॥ नर्प्_१,१५।६१ ॥  
मा ददस्वेति यो ब्रूयाद्गवान्गिब्राह्मणेषु च  ।  
शुनां योनिशतं गत्वा चाण्डालेषूपजायते  ॥ नर्प्_१,१५।६२ ॥  
ततो विष्ठाकृतिमिश्चैव ततो व्याघ्रस्त्रिजन्मसु  ।  
तदन्ते नरकं याति युगानामेकविंशतिम्  ॥ नर्प्_१,१५।६३ ॥  
परनिन्दापरा ये च ये च निष्ठुरभाषिणः  ।  
दानानां विन्घकर्त्तारस्तेषां पापफलं शृणु  ॥ नर्प्_१,१५।६४ ॥  
मुशलोलू खलाभ्यां तु चूर्ण्यन्ते तस्करा भृशम्  ।  
तदन्ते तत्पपाषाणग्रहणं वत्सरत्रघयम्  ॥ नर्प्_१,१५।६५ ॥  
ततश्च कालसूत्रेण भिद्यन्ते सत्प वत्सरान्  ।  
शोचन्तः स्वृनिकर्माणि परद्रव्यापहारकाः  ॥ नर्प्_१,१५।६६ ॥  
कर्मणा तत्र पच्यन्ते नरकान्गिषु सन्ततम्  ॥ नर्प्_१,१५।६७ ॥  
परस्वसूचकानां च नरकं शृणु दारुणम्  ।  
यावद्युगसहस्रं तु तत्पायः पिण्डभक्षणम्  ॥ नर्प्_१,१५।६८ ॥  
सम्पीड्यते च रसना सन्दंशैर्भृशदारुणैः  ।  
निरुच्छ्वासं महाघोरे कल्पार्द्धं निवसन्ति ते  ॥ नर्प्_१,१५।६९ ॥  
परस्त्रीलोलुपानां च नरकं कथयामि ते  ।  
तत्पताम्रस्त्रियस्तेन सुरुपाभरणैर्युताः  ॥ नर्प्_१,१५।७० ॥  
यादृशीस्तादृशीस्ताश्च रमन्ते प्रसभं बहु  ।  
विद्ववन्तं भयेनासां गृह्णन्ति प्रसभं च तम्  ॥ नर्प्_१,१५।७१ ॥  
कथयन्तश्च तत्कर्म नयन्ते नरकान्क्रमात्  ।  
अन्यं भजन्ते भूपाल पतिं त्यक्त्वा च याः स्त्रियः  ॥ नर्प्_१,१५।७२ ॥  
तत्पायःपुरुशास्तास्तु तत्पायःशयनेबलात्  ।  
पातयित्वा रमन्ते च बहुकालं बलान्विताः  ॥ नर्प्_१,१५।७३ ॥  
ततस्तैर्योषितो मुक्ता हुताशनसमोज्ज्वलम्  ।  
अ यः स्तम्भं समाश्सिष्य तिष्ठन्त्यब्दसहस्रकम्  ॥ नर्प्_१,१५।७४ ॥  
ततः क्षारोदकस्नानं क्षारोदकनिषेवणम्  ।  
तदन्ते नरकान् सर्वान् भुञ्जते ऽब्दशतं शतम्  ॥ नर्प्_१,१५।७५ ॥  
यो हन्ति ब्राह्मणं गां च क्षत्रियं च नृपोत्तमम्  ।  
स चापि यातनाः सर्वा भुङ्क्ते कल्पेषु पञ्चसु  ॥ नर्प्_१,१५।७६ ॥  
यः शृणोति महन्निन्दां सादरं तत्फलं शृणु  ।  
तेषां कर्णेषु दाप्यन्ते तत्पायः कीलसञ्चयाः  ॥ नर्प्_१,१५।७७ ॥  
ततश्च तेषु छिद्रेषु तैलमत्युष्णमुल्बणम्  ।  
पूर्यते च ततश्चापिं कुम्भीपाकं प्रपद्यते  ॥ नर्प्_१,१५।७८ ॥  
नास्तिकानां प्रवक्ष्यामि विमुखानां हरे हरौ  ।  
अब्दानां कोटिपर्यन्तं लवणं भुञ्जते हि ते  ॥ नर्प्_१,१५।७९ ॥  
ततश्च कल्पपर्यन्तं रौरवे तत्पसैकते  ।  
भज्यन्ते पापकर्मणो ऽन्येप्येवं नराधिप  ॥ नर्प्_१,१५।८० ॥  
ब्राह्मणन्ये निरीक्षन्ते कोपदृष्ट्या नराधमाः  ।  
तत्पसूचीसहस्रेण चक्षुस्तेषां प्रसूर्यते  ॥ नर्प्_१,१५।८१ ॥  
ततः क्षाराम्बुधाराभिः सेच्यन्ते नृपसत्तम  ।  
ततश्च क्रकर्चेर्घोरैर्भिद्यन्ते पापकर्म्मणः  ॥ नर्प्_१,१५।८२ ॥  
विश्वासघातिनां चैव मर्यादाभेदिनां तथा  ।  
परान्नलोल्लुपानां च नरकं शृणु दारुणम्  ॥ नर्प्_१,१५।८३ ॥  
स्वमांसभोजिनो नित्यं भक्षमाणाः श्वभिस्तु ते  ।  
नरकेषु समस्तेषु प्रत्येकं ह्यब्दवासिनः  ॥ नर्प्_१,१५।८४ ॥  
प्रतिग्रहरता ये च ये वै नक्षत्रपाठकाः  ।  
ये च देवलकान्नानां भोजिनस्ताञ्शृणुष्व मे  ॥ नर्प्_१,१५।८५ ॥  
राजन्नाकल्पपर्यन्तं यातनास्वासु दुःखिताः  ।  
पच्यन्ते सततं पापाविष्टा भोगरताः सदा  ॥ नर्प्_१,१५।८६ ॥  
ततस्तैलेन पूर्यन्ते कालसूत्रप्रपीडिताः  ।  
ततः क्षारोदकस्नानं मूत्रविष्टानिषेवणम्  ॥ नर्प्_१,१५।८७ ॥  
तदन्ते भुवमासाद्य भवन्ति म्लेच्छजातयः  ।  
अन्योद्वेगरता ये तु यान्ति वैतरणीं नदीम्  ॥ नर्प्_१,१५।८८ ॥  
त्यक्तपञ्चमहायज्ञा लालाभक्षं व्रजन्ति हि  ।  
उपासनापरित्यागी रौरवं नरकं व्रजेत्  ॥ नर्प्_१,१५।८९ ॥  
विप्रग्रामकरादानं कुर्वतां शृणु भूपते  ।  
यातनास्वासु पच्यन्ते वावदाचन्द्रतारकम्  ॥ नर्प्_१,१५।९० ॥  
ग्रामेषु भूपालवरो यः कुर्यादधिकं करम्  ।  
स सहस्रकुलो भुङ्क्तेनरकं कल्पपञ्चसु  ॥ नर्प्_१,१५।९१ ॥  
विप्रग्रामकरादाने यो ऽनुमन्तातु पापकृत्  ।  
स एव कृतवान् राजन्ब्रह्महत्यासहस्रकम्  ॥ नर्प्_१,१५।९२ ॥  
कालसूत्रे महाघोरे स वसेद्दिचतुर्युगम्  ।  
अयोनौ च वियोनौ च पशुयोनौ च यो नरः  ॥ नर्प्_१,१५।९३ ॥  
त्यजेद्रेतो महापापी सरेतोभोजनं लभेत्  ।  
वसाकूपं ततः प्राप्य स्थित्वा दिव्याब्दसत्पकम्  ॥ नर्प्_१,१५।९४ ॥  
रेतोभोजी भवेन्मर्त्यः सर्वलोकेषु निन्दितः  ।  
उपवासदिने राजन्दन्तधावनकृन्नरः  ॥ नर्प्_१,१५।९५ ॥  
स घोरं नरकं यातिव्याघ्रपक्षं चतुर्युगम्  ।  
यः स्वकर्मपरित्यागी पाषण्डीत्युच्यते बुधैः  ॥ नर्प्_१,१५।९६ ॥  
तत्सङ्गकृतमोघः स्यात्तावुभावतिपापिनौ  ।  
कल्पकोटिसहस्रेषु प्रान्पुतो नरकान्क्रमात्  ॥ नर्प्_१,१५।९७ ॥  
देवद्रव्यापहर्त्तारो गुरुद्रव्यापहारकाः  ।  
ब्रह्महत्याव्रतसमं दुष्कृतं भुञ्जते नृप  ॥ नर्प्_१,१५।९८ ॥  
अनाथधनहर्त्तारो ह्यनाथं ये द्विषन्ति च  ।  
कल्पकोटिसहस्राणि नरके ते वसन्ति च  ॥ नर्प्_१,१५।९९ ॥  
स्त्रीशूद्राणां समीपे तु ये वेदाध्ययने रताः  ।  
तेषां पापफलं वक्ष्ये शृणुष्व सुसमाहितः  ॥ नर्प्_१,१५।१०० ॥  
अधःशीर्षोर्ध्वपादाश्च कीलिताः स्तम्भघकद्वये  ।  
ध्रूम्रपानरता नित्यं तिष्ठन्त्याब्रह्मवत्सरम्  ॥ नर्प्_१,१५।१०१ ॥  
जले देवालये वापि यस्त्यजेद्देहजं मलम्  ।  
भ्रूणहत्यासमं पापं सम्प्रान्पोत्यतिदारुणम्  ॥ नर्प्_१,१५।१०२ ॥  
दन्तास्थिकेशनखरान्ये त्यज्यन्त्यमरालये  ।  
जले वा भुक्तशेषं च तेषां पापफलं शृणु  ॥ नर्प्_१,१५।१०३ ॥  
प्रासप्रोता हलैर्भिन्ना आर्त्तरावविराविणः  ।  
अत्युष्णतैलपाके ऽतितप्यन्ते भृशदारुणे  ॥ नर्प्_१,१५।१०४ ॥  
कुर्वन्ति दुःखसन्तत्पास्ततो ऽन्येषु व्रजन्ति च  ।  
ब्रह्मसंहरते यस्तु गन्धकाष्टं तथैव च  ॥ नर्प्_१,१५।१०५ ॥  
स याति नरकं घोरं यावदाचन्द्रतारकम्  ।  
ब्रह्मस्वहरणं राजन्निहामात्र च दुःखदम्  ॥ नर्प्_१,१५।१०६ ॥  
इहसम्पद्विनाशायपरत्रनरकाय च  ।  
  
कूटसाक्ष्यंवदेद्यस्तु तस्य पापफलंशृणु  ॥ नर्प्_१,१५।१०७ ॥  
स याति यातनाः सर्वा यावदिन्द्राश्चतुर्दश  ।  
इहपुत्राश्च विनश्यन्ति परघत्र च  ॥ नर्प्_१,१५।१०८ ॥  
रौरवं नरकं भुङ्क्ते ततो ऽन्यानपि च क्रमात्  ।  
ये चातिकामिनो मर्त्या ये च मिथ्याप्रवादिनः  ॥ नर्प्_१,१५।१०९ ॥  
तेषां सुखे जलौका स्तु पूर्य्यन्ते पन्नगोपमाः  ।  
एवं षष्टिसहस्राब्दे ततः क्षाराम्बगुसेचनम्  ॥ नर्प्_१,१५।११० ॥  
ये वृथामांसनिरततास्ते यान्ति क्षारकर्दमम्  ।  
ततो गजैर्निपातत्यन्ते मरुत्प्रपतनं यथा  ॥ नर्प्_१,१५।१११ ॥  
तदन्ते भवमासाद्य हीनाङ्गाः प्रभवन्ति च  ।  
यस्त्वृतौ नाभिगच्छेत स्वस्त्रिंय मनुजेश्वर  ॥ नर्प्_१,१५।११२ ॥  
स याति रौरवं घोरं ब्रह्महकत्यां च विन्दति  ।  
अन्याचाररतं दृष्ट्वा यः शक्तो न निवारयेत्  ॥ नर्प्_१,१५।११३ ॥  
तत्पापं समवान्पोति नरकं तावुभावपि  ।  
पापिनां पापगणनां कृत्वान्येभ्यो दिशन्ति विन्दति  ॥ नर्प्_१,१५।११४ ॥  
  
अस्तित्वे तुल्यपापास्ते मिथ्यात्वे द्विगुणा नृप  ।  
अपापे पातकं यस्तु समरोप्य विनिन्दति  ॥ नर्प्_१,१५।११५ ॥  
स याति नरकं घोरं यावञ्चर्द्रार्कतारकम्  ।  
पापिनां निन्द्यमानानां पापार्द्धं क्षयमेति च  ॥ नर्प्_१,१५।११६ ॥  
यस्तु व्रतानि सङ्गृह्य असमाप्य परित्यज्येत्  ।  
सो ऽसिपत्रे ऽनुभूयार्तिं हीनाङ्गोजायते भुवि  ॥ नर्प्_१,१५।११७ ॥  
अन्यैः सङ्गृह्यमाणानांव्रतानां विन्घकृन्नरः  ।  
अतीव दुःखदंरौद्रं स याति श्लोष्मभोजनम्  ॥ नर्प्_१,१५।११८ ॥  
न्याये च धर्मशिक्षायां पक्षपातं करोति यः  ।  
न तस्य निष्कृतिर्भूयः प्रायश्चित्तायुतैरपि  ॥ नर्प्_१,१५।११९ ॥  
अभोज्यभोजी सम्प्राप्यं विङ्भोज्यं तु समायुतम्  ।  
ततश्चण्डालयोनौ तु गोमांसाशी सदा भवेत्  ॥ नर्प्_१,१५।१२० ॥  
अवमान्य द्विजान्वाग्भिर्ब्रह्महत्यां च विन्दति  ।  
सर्वाश्चयातना भुक्त्वा चाण्डालो दशजन्मसु  ॥ नर्प्_१,१५।१२१ ॥  
विग्राय दीयमाने तु यस्तु विन्घं समाचरेत्  ।  
ब्रह्महत्यासमं तेन कर्त्तव्यं व्रतमेव च  ॥ नर्प्_१,१५।१२२ ॥  
  
अपहृत्य पःस्यार्थं यः परेभ्यः प्रयच्छति  ।  
अपहर्त्ता तु निरयी यस्यार्थस्तस्य तत्फलम्  ॥ नर्प्_१,१५।१२३ ॥  
प्रतिश्रुत्याप्रदानेन लालाभक्षं व्रजेन्नरः  ।  
यतिनिन्दापरो राजन् शिलानमात्रे प्रयाति हि  ॥ नर्प्_१,१५।१२४ ॥  
आरामच्छेदिनो यान्ति युगानामेकविंशतिम्  ।  
श्वभोजनं ततः सर्वा भुञ्जते यातनाः क्रमात्  ॥ नर्प्_१,१५।१२५ ॥  
देवतागृहभेत्तारस्तडागानां च भूपते  ।  
पुष्पारामभिदश्चैव यां गतिं यान्ति तच्छृणु  ॥ नर्प्_१,१५।१२६ ॥  
यातनास्वासु सर्वासु पच्यन्ते वै पृथक् पृथक्  ।  
ततश्च विष्टाकृमयः कल्पानामेकविंशतिम्  ॥ नर्प्_१,१५।१२७ ॥  
  
ततश्चाण्डालयोनौ तु शतजन्मानि भूपते  ।  
ग्रामविध्वं सकानां तु दाहकानां च लुम्पताम्  ॥ नर्प्_१,१५।१२८ ॥  
महत्पापं तदादेष्टुं न क्षमो ऽहं निजायुषा  ।  
उच्छिष्टभोजिनो ये च मित्रद्रोहपराश्व ये  ॥ नर्प्_१,१५।१२९ ॥  
एतेषां यातनास्तीव्रा भवन्त्याचन्द्रतारकम्  ।  
उच्छिन्नपितॄदेवेज्या वेन्दमार्गबहिःस्थिताः  ॥ नर्प्_१,१५।१३० ॥  
पापानां यातानानां च धर्माणां चापि भूपते  ।  
एवं बहुविधा भूप यातनाः पापकारिणणाम्  ॥ नर्प्_१,१५।१३१ ॥  
तेषां तासां च सङ्ख्यानं कर्त्तुं नासमहं प्रभो  ।  
पापानां यातनानां च धर्माणां चापि भूपते  ॥ नर्प्_१,१५।१३२ ॥  
सङ्ख्यां निगदितुं लोके कः क्षमो विष्णुना विना  ।  
एतेषां सर्वपापानां धर्मशास्त्रविधानतः  ॥ नर्प्_१,१५।१३३ ॥  
प्रायश्चित्तेषु चीर्णेषु पापराशिः प्रणश्यति  ।  
प्रायश्चित्तानि कार्याणि समीपे कमलापतेः  ॥ नर्प्_१,१५।१३४ ॥  
न्यूनातिरिक्तकृत्यानां सम्पूर्तिकरणाय च  ।  
गङ्गा चतुलसी चैव सत्सङ्गो हरिकीर्त्तनम्  ॥ नर्प्_१,१५।१३५ ॥  
अनसूया ह्यहिंसा च सर्वेप्येते हि पापहाः  ।  
विष्ण्वर्पितानि कर्माणि सफलानि भवन्ति हि  ॥ नर्प्_१,१५।१३६ ॥  
अनर्प्पितानि कर्माणि भस्मविन्यस्तद्रव्यवत्  ।  
नित्यं नैमित्तिकं काम्यं यच्चान्यन्मोक्षमाधनम्  ॥ नर्प्_१,१५।१३७ ॥  
विष्णौ समार्पितं सर्वं सात्त्विकं सफलं भवेत्  ।  
हरिभक्तिः परा नृणां सर्वं पापप्राणाशिनी  ॥ नर्प्_१,१५।१३८ ॥  
सा भक्तिद्रशधा ज्ञेया पापारण्यदवोपमा  ।  
तामसै राजसैश्वैव सात्त्विकैश्च नृपोत्तम  ॥ नर्प्_१,१५।१३९ ॥  
यच्चान्यस्य विनाशार्थं भजनं श्रीपतेर्नृप  ।  
सा तामस्यधमा भक्तिः खलभावधरा यतः  ॥ नर्प्_१,१५।१४० ॥  
योर्ऽचयेत्कैतवधिया स्वैरिणी स्वपतिं यथा  ।  
नारायणं जगन्नाथं तामसी मध्यमा तु सा  ॥ नर्प्_१,१५।१४१ ॥  
देवापूजापरान्दृष्ट्वा मात्सर्याद्योर्ऽचयेद्धीरम्  ।  
सा भक्तिः पृथिवीपाल तामसी चोत्तमा स्मृता  ॥ नर्प्_१,१५।१४२ ॥  
धनधान्यादिकं यस्तु प्रार्थयन्नर्चयेद्वरिम्  ।  
श्रद्धया परया युक्तः सा राजस्यधमा स्मृता  ॥ नर्प्_१,१५।१४३ ॥  
यः सर्वलोकविख्यातकीर्तिमुद्दिश्य माधवम्  ।  
अर्चयेत्परया भक्त्या सा मध्या राजसी मता  ॥ नर्प्_१,१५।१४४ ॥  
सालोक्यादि पदं यस्तु समुद्दिश्यार्चयेद्धरिम्  ।  
सा राजस्युत्तमा भक्तिः कीर्तिता पृथिवीपते  ॥ नर्प्_१,१५।१४५ ॥  
यस्तु स्वकृतपापानां क्षयार्थं प्रार्चयेद्वरिम्  ।  
श्रद्धया परयोपेतः सा सात्त्विक्यधमा स्मृता  ॥ नर्प्_१,१५।१४६ ॥  
हरेरिदं प्रियमिति शुश्रूषां कुरुते तु यः  ।  
श्रद्धया संयुतो भूयः सात्त्विकी मध्यमा तु सा  ॥ नर्प्_१,१५।१४७ ॥  
विधिबुद्ध्यार्चयेद्यस्तु दासवच्छ्रीपतिं नृप  ।  
भक्तीनां प्रवरा सा तु उत्तमा सात्त्विकी स्मृता  ॥ नर्प्_१,१५।१४८ ॥  
महीमानं हरेर्यस्तु किञ्चित्कृत्वा प्रियो नरः  ।  
तन्मयत्वेन सन्तुष्टः सा भक्तिरुत्तमोत्तमा  ॥ नर्प्_१,१५।१४९ ॥  
अहमेव परो विष्णुर्मयिसर्वमिदं जगत्  ।  
इति यः सततं पश्येत्तं विद्यादुत्तमोत्तमम्  ॥ नर्प्_१,१५।१५० ॥  
एवं दशविधा भक्तिः संसारच्छेदकारिणी  ।  
तत्रापि सात्त्विकी भक्तिः सर्वकामफल प्रदा  ॥ नर्प्_१,१५।१५१ ॥  
तस्माच्छृणुष्व भूपाल संसारविजिगीषथुणा  ।  
स्वकर्मणो विरोधेन भक्तिः कार्या जनार्दने  ॥ नर्प्_१,१५।१५२ ॥  
यः स्वधर्मं परित्यज्य भक्तिमात्रेण जीवति  ।  
न तस्य तुष्यते विष्णुराचारेणैव तुष्यते  ॥ नर्प्_१,१५।१५३ ॥  
सर्वागमानामाचारः प्रथमं परिकल्पते  ।  
आचारप्रभवो धर्मो धर्मस्य प्रभुरच्युतः  ॥ नर्प्_१,१५।१५४ ॥  
तस्मात्कार्या हरेर्भक्तिः स्वर्धमस्याविरोधिनी  ।  
सदाचारविहीनानां धर्मा अप्यसुखप्रदाः  ॥ नर्प्_१,१५।१५५ ॥  
स्वधर्महीना भक्तिश्वाप्यकृतैव प्रकीर्तिता  ।  
यत्तु पृष्टं त्वया भूयस्तत्सर्वं गदितं मया  ॥ नर्प्_१,१५।१५६ ॥  
तस्माद्धर्मपरो भूत्वा पूजयस्व जनार्दनम्  ।  
नारायणमणीयांसं सुखमेष्यसि शाश्वकतम्  ॥ नर्प्_१,१५।१५७ ॥  
शिव एव हरिः साक्षाद्धरिरेव शिवः स्वयम्  ।  
द्वयोरन्तरदृग्याति नरकारन्कोटिशः खलः  ॥ नर्प्_१,१५।१५८ ॥  
तस्माद्विष्णुं शिवं वापि समं बुद्धा समर्चय  ।  
भेदकृद्दुःखमाप्नोति इह लोके परत्रघ च  ॥ नर्प्_१,१५।१५९ ॥  
यदर्थमहमायातस्त्वत्समीपं जनाधिप  ।  
तत्ते वक्ष्यामि सुमते सावधानं निशामय  ॥ नर्प्_१,१५।१५० ॥  
आत्मघातकपाप्मानो दग्धाः कपिलकोपतः  ।  
वसन्ति नरके ते तु राजंस्तव पितामहाः  ॥ नर्प्_१,१५।१६१ ॥  
तानुद्धर महाभाग गङ्गानयनकर्मणा  ।  
गङ्गा सर्वाणि पापानि नाशयत्येव भूपते  ॥ नर्प्_१,१५।१६२ ॥  
केशास्थिनखदन्दाश्च भस्मापिर नृपसत्तम  ।  
नयति विष्णुसदनं स्पृष्टा गाङ्गेनर वारिणा  ॥ नर्प्_१,१५।१६३ ॥  
यस्यास्थि भस्म वा राजन् गङ्गायां क्षिप्यते नरैः  ।  
स सर्वपापनिर्मुक्तः प्रयाति भवनं हरेः  ॥ नर्प्_१,१५।१६४ ॥  
यानि कानि च पापानि प्रोक्तानि तव भूपते  ।  
तानि कर्माणिर नश्यन्ति गङ्गाबिन्द्वभिषेचनात्  ॥ नर्प्_१,१५।१६५ ॥  
सनक उवाच  
इत्युक्त्वा मुनिशार्दूल महाराजं भगीरथम्  ।  
धर्मात्मानं धर्मराजः सद्यश्वान्तर्दधेतदा  ॥ नर्प्_१,१५।१६६ ॥  
स तु राजा महाप्राज्ञः सर्वशास्त्रार्थपारगाः  ।  
निक्षिप्य पृथिवीं सर्वां सचिवेषु ययौ वनम्  ॥ नर्प्_१,१५।१६७ ॥  
तुहिनाद्रौ ततो गत्वा नरनारायणाश्रमात्  ।  
पश्चिमे तुहिनाक्रान्ते शृङ्गेषोडशयोजने  ॥ नर्प्_१,१५।१६८ ॥  
तपस्तप्त्वानयामास गङ्गां त्रैलोक्यपावनीम्  ॥ नर्प्_१,१५।१६९ ॥  
  
इति श्रीबृहन्नारदीयपुराणे पूर्वभागे प्रथमपादे धर्माख्याने धर्मराजोपदेशेन भगीरथस्य गङ्गानयनोद्यमवर्णनं नाम पञ्चदशो ऽध्यायः  

_____________________________________________________________  

नारद उवाच  
हिमवद्गिरिमासाद्य किं चकार महीपतिः  ।  
कथमानीतवान्गङ्गामेतन्मे वक्तुमर्हसि  ॥ नर्प्_१,१६।१ ॥  
सनक उवाच  
भगीरथो महाराजो जटाचीरधरो मुने  ।  
गच्छन्हिमाद्रिं तपसे प्राप्तो गोदावरी तटम्  ॥ नर्प्_१,१६।२ ॥  
तत्रापश्यन्महारण्ये भृगोराश्रममुत्तमम्  ।  
कृष्णसारसमाकीर्णं मातङ्गगणसेवितम्  ॥ नर्प्_१,१६।३ ॥  
भ्रमद्भूमरसङ्घुष्टं कूजद्विहगसङ्कुलम्  ।  
व्रजद्वराहनिकरं चमरीपुच्छवीचितम्  ॥ नर्प्_१,१६।४ ॥  
नृत्यन्मयूरनिकरं सारङ्गादिनिषेवितम्  ।  
प्रवर्द्धितमहावृक्षं मुनिकन्याभिरादरात्  ॥ नर्प्_१,१६।५ ॥  
शालतालतमालाढ्यं नूनहिन्तालमण्डितम्  ।  
मालतीयूथिकाकुन्दचम्पकाशअवत्थभूषितम्  ॥ नर्प्_१,१६।६ ॥  
उत्पुल्लकुसुमोपेत मृषिसङ्घनिषेवितम्  ।  
वेदशास्त्रमहाघोषमाश्रमं प्राविशद्भुगोः  ॥ नर्प्_१,१६।७ ॥  
गृणन्तं परम ब्रह्म वृत्तं शिष्यगणैर्मुनिम्  ।  
तेजसा सूर्यसदृशं भृगुं तत्र ददर्श सः  ॥ नर्प्_१,१६।८ ॥  
प्रणनामाथ विप्रेन्द्रं पादसङ्ग्रहणादिना  ।  
आतिथ्यं भृगुरप्यस्य चक्रे सन्मानपूर्वकम्  ॥ नर्प्_१,१६।९ ॥  
कृतातिथ्यक्रियो राजा भृगुणा परमर्षिणा  ।  
उवाच प्राञ्जलिर्भूत्वा विनयान्मुनिपुङ्गवम्  ॥ नर्प्_१,१६।१० ॥  
भगीरथ उवाच  
भगवन्सर्वधर्मज्ञ सर्वशास्त्रविशारद  ।  
पृच्छामि भवभीतो ऽहं नृणामुद्धारकारणम्  ॥ नर्प्_१,१६।११ ॥  
भगवांस्तुष्यते येन कर्मणा मुनिसत्तम  ।  
तन्ममाख्याहि सर्वज्ञ अनुग्राह्यो ऽस्मि ते यति  ॥ नर्प्_१,१६।१२ ॥  
भृगुरुवाच  
राजंस्तवेप्सितं ज्ञातं त्वं हि पुण्यवतां वरः  ।  
अन्यथा स्वकुलं सर्वं कथमुद्धर्त्तुमर्हसि  ॥ नर्प्_१,१६।१३ ॥  
यो वा को वापि भूपाल स्वकुलं शुभकर्मणा  ।  
उद्धर्त्तकामस्तं विद्यान्नररुपधरं हरिम्  ॥ नर्प्_१,१६।१४ ॥  
कर्मणा येन देवेशो नृणामिष्टफलप्रदः  ।  
तत्प्रवक्ष्यामि राजेन्द्र शृणुष्व सुसमाहितः  ॥ नर्प्_१,१६।१५ ॥  
भव सत्यपरो राजन्न हिंसानिरतस्तथा  ।  
सर्वभूतहितो नित्यं मानृतं वद वै क्वचित्  ॥ नर्प्_१,१६।१६ ॥  
त्यज दुर्जनसंसर्गं भज साधुसमागमम्  ।  
कुरु पुण्यमहोरात्रं स्मर विष्णुं सनातनम्  ॥ नर्प्_१,१६।१७ ॥  
कुरु पूजां महाविष्णोर्याहि शान्ति मनुत्तमाम्  ।  
द्वादशाष्टाक्षरं मन्त्रं जय श्रेयो भविष्यति  ॥ नर्प्_१,१६।१८ ॥  
भगीरथा उवाच  
सत्यं तु कीदृशं प्रोक्तं सर्वभूतहितं मुने  ।  
अनृतं कीदृशं प्रोक्तं दुर्जनाश्चापि कीदृशाः  ॥ नर्प्_१,१६।१९ ॥  
साधवः कीदृशाः प्रोक्तास्तथा पुण्यं च कीदृशम्  ।  
स्मर्तव्यश्च कथं विष्णुस्तस्य पूजा च कीदृशी  ॥ नर्प्_१,१६।२० ॥  
शान्तिश्च कीदृशी प्रोक्ता को मन्त्रो ऽष्टाक्षरो मुने  ।  
को वा द्वादशवर्णश्च मुने तत्त्वार्थकोविद  ॥ नर्प्_१,१६।२१ ॥  
कृपां कृत्वा मयि परां सर्वं व्याख्यातमर्हसि  ।  
भृगुरुवाच  
साधु साधुमहाप्राज्ञ तव बुद्धिरनुत्तमा  ॥ नर्प्_१,१६।२२ ॥  
यत्पृष्टो ऽहं त्वया भूप तत्सर्वं प्रवदामि ते  ।  
यथार्थकथनं यत्तत्सत्यमाहुर्विपश्चितः  ॥ नर्प्_१,१६।२३ ॥  
धर्माविरोधतो वाच्यं तद्धि धर्मपरायणैः  ।  
देशकालादि विज्ञाय स्वयमस्याविरोधतः  ॥ नर्प्_१,१६।२४ ॥  
यद्वचः प्रोच्यते सद्भिस्तस्तत्यमभिधीयते  ।  
सर्वेषामेव जन्तूनामक्लेषजननं हि तत्  ॥ नर्प्_१,१६।२५ ॥  
अहिंसा सा नृप प्रोक्ता सर्वकामप्रदायिनी  ।  
कर्मकार्यसहायत्वमकार्यपरिपन्थिता  ॥ नर्प्_१,१६।२६ ॥  
सर्वलोकहितत्वं वै प्रोच्यते धर्मकोविदैः  ।  
इच्छानुवृत्तकथनं धर्माधर्मविवेकिनः  ॥ नर्प्_१,१६।२७ ॥  
अनृतं तद्धि विज्ञेय सर्वश्रेयोविरोधि तत्  ।  
ये लोके द्वेषिणो मूर्खाः कुमार्गरतबुद्धयः  ॥ नर्प्_१,१६।२८ ॥  
ते राजन्दुर्ज्जना ज्ञेयाः सर्वधर्मबहिष्कृताः  ।  
धर्माधर्मविवेकेन वेदमार्गानुसारिणः  ॥ नर्प्_१,१६।२९ ॥  
सर्वलोकहितासक्ताः साधवः परिकीर्त्तिताः  ।  
हरि भक्तिकरं यत्तत्सद्भिश्च परिरञ्चितम्  ॥ नर्प्_१,१६।३० ॥  
आत्मनः प्रीतिजनकं तत्पुण्यं परिकीर्त्तितम्  ।  
सर्वं जगदिदं विष्णुर्वष्णुः सर्वस्य कारणम्  ॥ नर्प्_१,१६।३१ ॥  
अहं च विष्णुर्यज्ज्ञानं तद्विष्णुस्म रणं विदुः  ।  
सर्वदेवमयो विष्णुर्विधिना पूजयामि तम्  ॥ नर्प्_१,१६।३२ ॥  
इति या भवति श्रद्धा सा तद्भक्तिः प्रकीर्तिताः  ।  
सर्वभूतमयो विष्णुः परिपूर्णः सनातनः  ॥ नर्प्_१,१६।३३ ॥  
इत्यभेदेन या बुद्धिः समता सा प्रकीर्त्तिता  ।  
समता शत्रुमित्रेषु वशित्वं च तथा नृप  ॥ नर्प्_१,१६।३४ ॥  
यदृच्छालाभसन्तुष्टिः सा शान्तिः परिकीर्तिता  ।  
एते सर्वे समाख्यातास्तपः सिद्धिप्रदा नृणाम्  ॥ नर्प्_१,१६।३५ ॥  
समस्तपापराशीनां तरसा नाशहेतवः  ।  
अष्टाक्षरं महामन्त्रं सर्वपापप्रणाशनम्  ॥ नर्प्_१,१६।३६ ॥  
वक्ष्यामि तव राजेन्द्र पुरुषार्थैकसाधनम्  ।  
विष्णोः प्रियकरं चैव सर्वसिद्धिप्रदायकम्  ॥ नर्प्_१,१६।३७ ॥  
नमो नारायणायेति जपेत्प्रणक्पूर्वकम्  ।  
नमो भगवते प्रोच्य वासुदेवाय तत्परम्  ॥ नर्प्_१,१६।३८ ॥  
प्रणवाद्यं महाराज द्वादशार्णमुदाहृतम्  ।  
द्वयोः समं फलं राजन्नष्टद्वादशवर्णयोः  ॥ नर्प्_१,१६।३९ ॥  
प्रवृत्तौ च निवृत्तौ च साम्यमुद्दिष्टमेतयोः  ।  
शङ्खचचक्रधरं शान्तं नारायणमनामयम्  ॥ नर्प्_१,१६।४० ॥  
लक्ष्मीसंश्रितवामाङ्कं तथाभयकरं प्रभुम्  ।  
किरीटकुण्डलधरं नानामण्डनशोभितम्  ॥ नर्प्_१,१६।४१ ॥  
भ्राजत्कौस्तुभमालाढ्यं श्रीवत्साङ्कितवक्षसम्  ।  
पीताम्बरधरं देवं सुरासुरनमस्कृतम्  ॥ नर्प्_१,१६।४२ ॥  
ध्यायेदनादिनिधनं सर्वकामफलप्रदम्  ।  
अन्तर्यामी ज्ञानरुपी परिपूर्णः सनातनः  ॥ नर्प्_१,१६।४३ ॥  
एतत्सर्वं समाख्यातं यत्तु पुष्टं त्वया नृप  ।  
स्वस्ति ते ऽस्तु तपः सिद्धिं गच्छ लब्धुं यथासुखम्  ॥ नर्प्_१,१६।४४ ॥  
एवमुक्तो महीपालो भृगुणा परमर्षिणा  ।  
परमां प्रीतिमापन्नः प्रपेदेतपसे वनम्  ॥ नर्प्_१,१६।४५ ॥  
हिमवद्गिरिमासाद्य पुण्यदेशे मनोहरे  ।  
नादेश्वरे महाक्षेत्रे तपस्तेपे ऽतिदुश्चरम्  ॥ नर्प्_१,१६।४६ ॥  
राजा त्रिषवणस्नायी कन्दमूलफलाशनः  ।  
कृतातिथ्यर्हणश्चापि नित्यं होमपरायणः  ॥ नर्प्_१,१६।४७ ॥  
सर्वभूतहितः शान्तो नारायणपरायणः  ।  
पत्रैः पुष्पैः फलैस्तोयैस्त्रिकालं हरिपूजकः  ॥ नर्प्_१,१६।४८ ॥  
एवं बहुतिथं कालं नीत्वा चात्यन्तधैर्यवान्  ।  
ध्यायन्नारायणं देवं शीर्णपर्णाशनो ऽभवत्  ॥ नर्प्_१,१६।४९ ॥  
प्राणायामपरो भूत्वा राजा परमधार्मिकः  ।  
निरुच्छ्वास स्तपस्तप्तुं ततः समुपचक्रमे  ॥ नर्प्_१,१६।५० ॥  
ध्यायन्नारायणं देवमनं तमपराजितम्  ।  
षष्टिवर्षसहस्ताणि निरुच्छ्वासपरो ऽभवत्  ॥ नर्प्_१,१६।५१ ॥  
तस्य नान्मापुटाद्राज्ञो वह्निर्जज्ञं भयङ्करः  ।  
तं दृष्ट्वा देवताः सर्वे वित्रस्ता वह्निता पिताः  ॥ नर्प्_१,१६।५२ ॥  
अभिजग्मुर्महाविष्णुं यत्रास्ते जगतां पतिः  ।  
क्षीरोदस्योत्तरं तीर सम्प्राप्य त्रिदशेश्वराः  ।  
अस्तुवन्देवदेवेशं शरणागतपालकम्  ॥ नर्प्_१,१६।५३ ॥  
देवा ऊचुः  
नताः स्म विष्णुं जगदेकनाथं स्मरत्समस्तार्तिहरं परेशम्  ।  
स्वभावशुद्धं परिपूर्णभावं वदन्ति यज्ज्ञानतनुं च तज्ज्ञाः  ॥ नर्प्_१,१६।५४ ॥  
ध्येयः सदा योगिवरैर्महात्मा स्वेच्छाशरीरैः कुतदेवकार्यः  ।  
जगत्स्वरुपो जगदादिनाथस्तस्मै नताः स्मः पुरुषोत्तमाय  ॥ नर्प्_१,१६।५५ ॥  
यनन्नामसङ्कीर्त्तनतो खलानां समस्त पापानि लयं प्रयान्ति  ।  
तमीशमीड्यं पुरुषं पुराणं नताः स्म विष्णुं पुरुषाथसिद्ध्यै  ॥ नर्प्_१,१६।५६ ॥  
यत्तेजसा भान्ति दिवाकराद्या नातिक्रमं त्यस्य कदापि शिक्षाः  ।  
कालात्मकं तं त्रिदशाधिनाथं नमामहे वै पुरुषार्थरुपम्  ॥ नर्प्_१,१६।५७ ॥  
जगत्करो ऽत्यब्जभवो ऽत्ति रुद्रः पुनाति लोकाञ्श्रुतिभिश्च विप्राः  ।  
तमादिदेवं गुणसन्निधानं सर्वोपदेष्टारमिताः शरण्यम्  ॥ नर्प्_१,१६।५८ ॥  
वरं वरेण्यं मधुकैटभारिं सुरासुराभ्यर्चितपादपीठम्  ।  
॥ सद्भक्तिसङ्कल्पितासिद्धिहेतुं ज्ञानैकवेद्यं प्रणताः स्म देवम्  ॥ नर्प्_१,१६।५९ ॥  
अनादिमध्यान्तमजं परेशमनाद्यविद्याख्यतमोविनाशम्  ।  
सच्चित्परानन्दघनस्वरुपं रुपादिहीनं प्रणताः स्म देवम्  ॥ नर्प्_१,१६।६० ॥  
नारायणं विष्णुमनन्तमीशं पीताम्बरं पद्मभवादिसेव्यम्  ।  
यज्ञाप्रियं यज्ञकरं विशुद्धं नताः स्म सर्वोत्तममव्ययं तम्  ॥ नर्प्_१,१६।६१ ॥  
इति स्तुतो महाविष्णुर्देवैरिन्द्रादिभिस्तदा  ।  
चरितं तस्य राजर्षेर्देवानां सन्न्यवेदयत्  ॥ नर्प्_१,१६।६२ ॥  
ततो देवान्समाश्वास्य दत्त्वाभयमनञ्जनः  ।  
जगाम यत्र राजर्षिस्तपस्तपति नारद  ॥ नर्प्_१,१६।६३ ॥  
शङ्खचक्रधरो देवः सच्चिदानन्दविग्रहः  ।  
प्रत्यक्षतामगात्तस्य राज्ञः सर्वजगद्गुरुः  ॥ नर्प्_१,१६।६४ ॥  
तं दुष्ट्वा पुण्डरीकाक्षं भाभासितदिगन्तरम्  ।  
अतिसीपुष्पंसङ्काशं स्फुरत्कुण्डलमण्डितम्  ॥ नर्प्_१,१६।६५ ॥  
स्निग्ध कुन्तलवक्राब्जं विभ्राजन्मुकुटोज्ज्वलम्  ।  
श्रीवत्सकौस्तुमधरं वनमालाविभूषितम्  ॥ नर्प्_१,१६।६६ ॥  
दीर्घबाहुमुदाराङ्गं लोकेशार्चितपन्त्कजम्  ।  
ननाम दण्डवद्भूमौ भूपतिर्नम्रकन्धरः  ॥ नर्प्_१,१६।६७ ॥  
अत्यन्तहर्षसम्पूर्णः सरोमाञ्चः सगद्गदः  ।  
कृष्ण कृष्णेति श्रीकृष्णेति समुच्चरन्  ॥ नर्प्_१,१६।६८ ॥  
तस्य विष्णुः प्रसन्नात्मा ह्यन्तर्यामी जगद्गुरुः  ।  
उवाच कृपयाविष्टो भगवान्भूतभावनः  ॥ नर्प्_१,१६।६९ ॥  
श्रीभगवानुवाच  
भगीरथ महाभाग तवाभीष्टं भविष्यति  ।  
आगमिष्यन्ति मल्लोकं तव पूर्वपितामहाः  ॥ नर्प्_१,१६।७० ॥  
मम मूर्त्यन्तरं शम्भुं राजन्स्तोत्रैः स्वशक्तिवः  ।  
स्तुहि ते सकलं कामं सवै सद्यः करिष्यन्ति  ॥ नर्प्_१,१६।७१ ॥  
यस्तु जग्राह शशिनं शूरणं समुपागतम्  ।  
तस्मादाराधयेशानं स्तोत्रैः स्तुत्यं सुखप्रदम्  ॥ नर्प्_१,१६।७२ ॥  
अनादिनिधनो देवः सर्वकाम फलप्रदः  ।  
त्वया सम्पुजितो राजन्सद्यः श्रेयो विधास्यति  ॥ नर्प्_१,१६।७३ ॥  
इत्युक्त्वा देवदेवेशो जगतां पतिरच्युतः  ।  
अन्तर्दधे मुनिश्रेष्ठ उत्तस्थौसो ऽपि भूपतिः  ॥ नर्प्_१,१६।७४ ॥  
किमिदं स्मम आहोस्वित्सत्यं साक्षाद्विजोत्तम्  ।  
भूपतिर्विस्मयं प्रात्पः किं करोमीति विस्मितः  ॥ नर्प्_१,१६।७५ ॥  
अथान्तरिक्षे वागुज्चैः प्राह तं भ्रान्तचेतसम्  ।  
सत्यमेतदिति व्यक्तं न चिन्तां कर्तुमर्हसि  ॥ नर्प्_१,१६।७६ ॥  
तन्निशम्यावनीपाल ईशानं सर्वकारणम्  ।  
समस्तदेवताराजमस्तौषीद्भक्तितत्परः  ॥ नर्प्_१,१६।७७ ॥  
भगीरथ उवाच  
प्रणमामि जगन्नाथं प्रणतार्तिप्रणाशनम्  ।  
प्रमाणागोचरं देवमीशानं प्रणवात्मकम्  ॥ नर्प्_१,१६।७८ ॥  
जगद्रूपमजं नित्यं सर्गस्थित्यन्तकारणम्  ।  
विश्वरुपं विरुपाक्ष प्रणतो ऽस्म्युग्ररेतसम्  ॥ नर्प्_१,१६।७९ ॥  
आदिमध्यान्तरहितमनन्तमजमव्ययम्  ।  
समामनन्ति योगीन्द्रा स्तं वन्दे पुष्टिवर्धनम्  ॥ नर्प्_१,१६।८० ॥  
नमो लोकाधिनाथाप वञ्चते परिवञ्चते  ।  
नमो ऽस्तु नीलग्रीवाय पसूनां पतये नमः  ॥ नर्प्_१,१६।८१ ॥  
नमः कपालहस्ताय पाशपतये नमः  ।  
नमो ऽकल्पप्रकल्पाय भूतानां पतये नमः  ॥ नर्प्_१,१६।८२ ॥  
नमः पिनाकहस्ताय शूलहस्ताय ते नमः  ।  
नमः कपालहस्ताय पाशमुद्गरधारिणे  ॥ नर्प्_१,१६।८३ ॥  
नमस्ते सर्वभूताय घण्टाहस्ताय ते नमः  ।  
नमः पञ्चास्यदेवाय क्षेत्राणां पतये नमः  ॥ नर्प्_१,१६।८४ ॥  
नमः समस्तभूतानामादिभृताय भूभृते  ।  
अनेकरुपरुपाय निर्गुणाय परात्मने  ॥ नर्प्_१,१६।८५ ॥  
नमो दणाधिदेवाय गणानां पतये नमः  ।  
नमो हिरण्यगर्भाय हिरण्यपतये नमः  ॥ नर्प्_१,१६।८६ ॥  
हिरण्यरेतसे तुभ्यन्नमो हिरण्यबाहवे  ।  
नमो ध्यानस्वरुपाय नमस्ते ध्यानसाक्षिणे  ॥ नर्प्_१,१६।८७ ॥  
नमस्ते ध्यानसंस्थाय ध्यानगम्याय ते नमः  ।  
येनेदं विश्वमखिलं चराचरविराजितम्  ॥ नर्प्_१,१६।८८ ॥  
वर्षेवाभ्रेण जनितं प्रधानपुरुषात्मना  ॥ नर्प्_१,१६।८९ ॥  
स्वप्रकाशं महात्मानं परं ज्योतिः सनातनम्  ।  
यमामनन्ति तत्त्वज्ञाः सवितारं नृचक्षुषाम्  ॥ नर्प्_१,१६।९० ॥  
उमाकान्तनन्दिकेशन्तं नीलकण्ठं सदाशिवम्  ।  
मृत्युञ्जयं महादेवं परात्परतरं विभुम्  ॥ नर्प्_१,१६।९१ ॥  
परं शब्दब्रह्मरुपं तं वन्दे ऽखिलकारणम्  ।  
कपर्द्दिने नमस्तुभ्यं सद्यो जाताय वै नमः  ॥ नर्प्_१,१६।९२ ॥  
भवोद्भवाय शुद्धाय ज्येष्ठाय च कनीयसे  ।  
मन्यवे त इषे त्रघय्याः पतये यज्ञतन्तवे  ॥ नर्प्_१,१६।९३ ॥  
ऊर्जे दिशां च पतये कालायाघोररुपिणे  ।  
कृशानुरेतसे तुभ्यं नमो ऽस्तु सुमाहात्मने  ॥ नर्प्_१,१६।९४ ॥  
यतः समुद्राः सरितो ऽद्रयश्च गन्धर्वयक्षासुरसिद्धसङ्घाः  ।  
स्थाणु श्चरिष्णुर्महदल्पकं च असञ्च सज्जीवमजीमास  ॥ नर्प्_१,१६।९५ ॥  
नतो ऽस्मि तं योगिनताङ्घ्रिपद्मं सर्वान्तरात्मानमरुपमीशम्  ।  
स्वतन्त्रमेकं गुणुनां गुणं च नमामि भूयः प्रणमामि भूयः  ॥ नर्प्_१,१६।९६ ॥  
इत्थं स्तुतो महादेवः शङ्करो लोकशङ्करः  ।  
आविर्बभूव भृपस्य सन्तत्पतपसोग्रतः  ॥ नर्प्_१,१६।९७ ॥  
पञ्चवक्रं दशभुजं चन्द्रार्ध्दकृतशएखरम्  ।  
त्रिलोचनमुदाराङ्गं नागयज्ञोपवीतिनम्  ॥ नर्प्_१,१६।९८ ॥  
विशालवक्षसं देवं तुहिनाद्रिसमप्रभम्  ।  
गजचर्माम्बरधरं सुरार्चितपदाम्बुजम्  ॥ नर्प्_१,१६।९९ ॥  
दृष्ट्वा पपात पादाग्रे दण्डवद्भुवि नारद  ।  
तत उत्थाय सहसा शिवाग्रे विहिताञ्जलिः  ॥ नर्प्_१,१६।१०० ॥  
प्रणनाम महादेवं कीर्तयञ्शङ्कराह्वयम्  ।  
विज्ञाय भक्तिं भूपस्य शङ्करः शशिशेखरः  ॥ नर्प्_१,१६।१०१ ॥  
उवाच राज्ञे तुष्टो ऽस्मि वरं वरय वाञ्छितम्  ।  
तोषितो ऽस्मि त्वया सम्यक् स्तोत्रेण तपसा तथा  ॥ नर्प्_१,१६।१०२ ॥  
एवमुक्तः स देवेन राजा सन्तुष्टमानसः  ।  
उवाच प्राञ्जलिर्भूत्वा जगतामीश्वरेश्वरेश्वरम्  ॥ नर्प्_१,१६।१०३ ॥  
भगीरथ उवाच  
अनुग्राह्यो ऽस्मि यदि ते वरदानान्महेश्वर  ।  
तदा गङ्गां प्रयच्छास्मत्पितॄणां मुक्तिहेतवे  ॥ नर्प्_१,१६।१०४ ॥  
श्रीशिव उवाच  
दत्ता गङ्गा मया तुभ्यं पितॄणां ते गतिः परा  ।  
तुभ्यं मोक्षं परश्चेति तमुक्त्वान्तर्दधे शिवः  ॥ नर्प्_१,१६।१०५ ॥  
परर्दिनो जटास्त्रस्ता गङ्गा लोकैकपाविर्नी  ।  
पावयन्ती जगत्सर्वमन्वगच्छद्भगीरथम्  ॥ नर्प्_१,१६।१०६ ॥  
ततः प्रभृति सा देवी निर्मला मलहारिणी  ।  
भागीरथीति विख्याता त्रिषु लोकेष्वभून्मुने  ॥ नर्प्_१,१६।१०७ ॥  
सगरस्यात्मजाः पूर्वं यत्र दग्धाः स्वपाप्मना  ।  
तं देशं प्लावयामास गङ्गा सर्वसरिद्वरा  ॥ नर्प्_१,१६।१०८ ॥  
यदा सम्प्लावितं भस्म सागराणां तु गङ्गाया  ।  
तदैव नरके मग्ना उद्धृताश्च गतैनसः  ॥ नर्प्_१,१६।१०९ ॥  
पुरा सङ्क्रुश्यमानेन ये यमेनातिपूडिताः  ।  
त एव पूचितास्तेन गङ्गाजलपरिप्लुताः  ॥ नर्प्_१,१६।११० ॥  
गतपापान्य विज्ञाय यमः सगरसम्भवान्  ।  
प्रणम्याभ्यर्च्य विधिवत्प्राह तान्प्रीतमानसः  ॥ नर्प्_१,१६।१११ ॥  
भो भो राजसुता यूयं नरकाद् भृशदारुणात्  ।  
मुक्ता विमानमारुह्य गच्छध्वं विष्णुमन्दिरम्  ॥ नर्प्_१,१६।११२ ॥  
इत्युक्तास्ते महात्मानो यमेन गतकल्मषाः  ।  
दिव्यदेहधरा भूत्वा विष्णुलोकं प्रपेदिरे  ॥ नर्प्_१,१६।११३ ॥  
एवम्प्रभावा सा गङ्गा विष्णुपादाग्रसम्भवा  ।  
सर्वलोकेषु विख्याता महापातकनाशिनी  ॥ नर्प्_१,१६।११४ ॥  
य इदं पुण्यमाख्यानं महापातकनाशनम्  ।  
पठेच्च शृणुयाद्वापि गङ्गास्नानफलं लभेत्  ॥ नर्प्_१,१६।११५ ॥  
यस्त्वे तत्पुण्यमाख्यानं कथयेद्र्वाह्यणाग्रतः  ।  
स याति विष्णुभवनं पुनरावृत्तिवर्जितम्  ॥ नर्प्_१,१६।११६ ॥  
  
इति श्रूबृहन्नारदीयपुराणे पूर्वभागे प्रथमपादे गङ्गामाहात्म्ये भगीरथगङ्गानयनं नाम षोडषो ऽध्यायः  

_____________________________________________________________  

ऋषय ऊचुः  
साधु सूत महाभाग त्वयातिकरुणात्मना  ।  
श्रावितं सर्वपापन्घं गङ्गामाहात्म्य मुत्तमम्  ॥ नर्प्_१,१७।१ ॥  
श्रुत्वा तु गङ्गामाहात्म्यं नारदो देवदर्शनः  ।  
किं पप्रच्छ पुनः सूत सनकं मुनिसत्तमम्  ॥ नर्प्_१,१७।२ ॥  
सूत उवाच  
शृणुध्वमृषयः सर्वे नारदेन सुरर्षिणा  ।  
पृष्टं पुनर्यथा प्राह प्रवक्ष्यामि तथैव तत्  ॥ नर्प्_१,१७।३ ॥  
नानाख्यानेतिहासाड्यं गङ्गामाहात्म्यमुत्तमम्  ।  
श्रुत्वा ब्रह्मसुतो भूयः पृष्टवानिदमादरात्  ॥ नर्प्_१,१७।४ ॥  
नारद उवाच  
अहो ऽतिधन्यं सुकृतैकसारं श्रुतं मया पुण्यमसंवृतार्थम्  ।  
गाङ्गेयमाहात्म्यमघप्रणाशि त्वत्तो मुने कारुणिकादभीष्टम्  ॥ नर्प्_१,१७।५ ॥  
ये  साधवः साधु भजन्ति विष्णुं स्वार्थं परार्थं च यतन्त एव  ।  
नानोपदेशैः सुविमुग्धचित्तं प्रबोधयन्ति प्रसभं प्रसन्नम्  ॥ नर्प्_१,१७।६ ॥  
ततः समाख्याहि हरेर्व्रतानि कृतैश्च यैः प्रीतिमुपैति विष्णुः  ।  
ददाति भक्तिं भजतां दयालुर्मुक्तिस्तु तस्या विदिता हि दासी  ॥ नर्प्_१,१७।७ ॥  
ददाति मुक्तिं भजतां मुकुन्दो व्रतार्चनध्यानपरायणानाम्  ।  
भक्तानुसेवासु महाप्रयासं विमृश्य कस्यापि न भक्तियोगम्  ॥ नर्प्_१,१७।८ ॥  
प्रवृत्तं च निवृत्तं च यत्कर्म हरितो षणम्  ।  
तदा ख्याहि मुनिश्रेष्ठ विष्णुभक्तो ऽसि मानद  ॥ नर्प्_१,१७।९ ॥  
सनक उवाच  
साधु साधु मुनिश्रेष्ठ भक्तस्त्वं पुरुषोत्तमेः  ।  
भूयो भूयो यतः पुच्छेश्चरित्रं शार्ङ्गधन्वनः  ॥ नर्प्_१,१७।१० ॥  
व्रतानि ते प्रवक्ष्यामि लोकोपकृतिमन्ति च  ।  
प्रसीदति हरिर्यैस्तु प्रयच्छत्यभयं तथा  ॥ नर्प्_१,१७।११ ॥  
यस्य प्रसन्नो भगवान्यज्ञलिङ्गो जनार्दनः  ।  
इहामुत्र सुखं तस्य तपोवृद्धिश्च जायते  ॥ नर्प्_१,१७।१२ ॥  
येन केनाप्युपायेन हरिपूजापरायणाः  ।  
प्रयान्ति परमं स्थानमिति प्राहुर्महर्षयः  ॥ नर्प्_१,१७।१३ ॥  
मार्ग शीर्षे सिते पक्षे द्वादश्यां जलशायिनम्  ।  
उपोषितो ऽडर्चयेत्सम्यङ् नरः श्रद्धासमन्वितः  ॥ नर्प्_१,१७।१४ ॥  
स्नात्वा शुक्लाम्बरधरो दन्तधावनपूर्वकम्  ।  
गन्धपुष्पाक्षतैर्धूपैर् दीपैर्नैवेद्यपूर्वकैः  ॥ नर्प्_१,१७।१५ ॥  
वाग्यतो भक्तिभावेन मुनिश्रेष्ठार्चयेद्धरिम्  ।  
केशवाय नमस्तुभ्यमिति विष्णुं च पूजयेत्  ॥ नर्प्_१,१७।१६ ॥  
अष्टोत्तरशतं हुत्वा वन्हौ घृततिलाहुतीः  ।  
रात्रौ जागरणं कुर्याच्छालग्रामसमीपतः  ॥ नर्प्_१,१७।१७ ॥  
स्नापयेत्प्रस्थपयसा नारायणमनामयम्  ।  
गीतैर्वाद्यैश्च नैवेद्यैर्भक्ष्यैर्भोज्यैश्च केशवम्  ॥ नर्प्_१,१७।१८ ॥  
त्रिकालं पूजयेद्भक्त्या महालक्ष्म्या समन्वितम्  ।  
पुनः कल्ये समुत्थाय कृत्वा कर्म यथोचितम्  ॥ नर्प्_१,१७।१९ ॥  
पूर्ववत्पूजयेद्वेवं वाग्यतो नियतः शुचिः  ।  
पायसं घृतसम्मिश्रं नालिकेरफलान्वितम्  ॥ नर्प्_१,१७।२० ॥  
मन्त्रेणानेन विप्राय दद्याद्भक्त्या सदक्षिणम्  ।  
केशवः केशिहा देवः सर्वसम्पत्प्रदायकः  ॥ नर्प्_१,१७।२१ ॥  
परमान्नप्रदानेन मम स्यादिष्टदायकः  ।  
ब्रह्मणान्भोजयेत्पश्चाच्छक्तितो बन्धुभिः सह  ॥ नर्प्_१,१७।२२ ॥  
नारायण परो भूत्वा स्वयं भुञ्जीत वाग्यतः  ।  
इति यः कुरुते भक्त्या केशवार्चनमुत्तमम्  ॥ नर्प्_१,१७।२३ ॥  
स पैण्डरीकयज्ञस्य फलमष्टगुणं लभेत्  ।  
पौषमासे सिते पक्षे द्वादश्यां समुपोषितः  ॥ नर्प्_१,१७।२४ ॥  
नमो नारायणायेति पूजयेत्प्रयतो हरिम्  ।  
पयसा स्नाप्य नैवेद्यं पायसं च समर्पयेत्  ॥ नर्प्_१,१७।२५ ॥  
रात्रौ जागरणं कुर्यात्र्रिकालार्चनतत्परः  ।  
धूपैर्दीपैश्च नैवेद्यैर्गन्धैः पुष्पैर्मनोरमैः  ॥ नर्प्_१,१७।२६ ॥  
तृणैश्च गीतवाद्याद्यैः स्तोत्रैश्चाप्यर्ययेद्धरिम्  ।  
कृशरान्नं च विप्राय दद्यात्सघृतदक्षिणम्  ॥ नर्प्_१,१७।२७ ॥  
सर्वात्मा सर्वलोकेशः सर्वव्यापी सनातनः  ।  
नारायणः प्रसन्नः स्यात्कृशरान्नप्रदानतः  ॥ नर्प्_१,१७।२८ ॥  
मन्त्रेणानेन विप्राय दत्त्वा वै दानमुत्तमम्  ।  
द्विजांश्च भोजेयच्छक्त्या स्वयमद्यात्सबान्धवः  ॥ नर्प्_१,१७।२९ ॥  
एवं सम्पूजयेद्भक्त्या देवं नारायणं प्रभुम्  ।  
अग्निष्टोमाष्टकफलं स सम्पूर्णमवाप्नुयात्  ॥ नर्प्_१,१७।३० ॥  
माघस्य शुक्लद्वादश्यां पूर्ववत्समुपोषितः  ।  
नमस्ते माधवायेति हुत्वाष्टौ च घृताहुतीः  ॥ नर्प्_१,१७।३१ ॥  
पूर्वमानेन पयसा स्नापयेन्माधवं तदा  ।  
पुष्पगन्धाक्षतैरर्चेत्सावधानेन चेतसा  ॥ नर्प्_१,१७।३२ ॥  
रात्रौ जागरणं कुर्यात्पूर्ववद्भघक्तिसंयुतः  ।  
कल्यकर्म च निर्वर्त्य माधवं पुनरर्चयेत्  ॥ नर्प्_१,१७।३३ ॥  
प्रस्थं तिलानां विप्राय दद्याद्वै मन्त्रपूर्वकम्  ।  
सदक्षिणं सवास्त्रञ्च सर्वपापविमुक्तये  ॥ नर्प्_१,१७।३४ ॥  
माधवः सर्वभूतात्मा सर्वकर्मफलप्रदः  ।  
तिलदानेन महता सर्वान्कामान्प्रयच्छतु  ॥ नर्प्_१,१७।३५ ॥  
मन्त्रेणानेन विप्राय दत्त्वा भक्तिसमन्वितः  ।  
ब्रह्मणान्भोजयेच्छक्त्या संस्मरन्माधवं प्रभुम्  ॥ नर्प्_१,१७।३६ ॥  
एवं यः कुरुते भक्त्या तिलदाने व्रतं मुने  ।  
वाजपेय शतस्यासौ सम्पूर्णं फलमाप्नुयात्  ॥ नर्प्_१,१७।३७ ॥  
फआल्गुनस्य सिते पक्षे द्वादश्यां समुपोषितः  ।  
गोविन्दाय नमस्तुभ्यमिति सम्पूजयेद्व्रती  ॥ नर्प्_१,१७।३८ ॥  
अष्टोत्तगरशतं दृत्वा घृतमिश्रतिलाहुतीः  ।  
पूर्वमानेन पयसा गोविन्दं स्नापयेच्छुचिः  ॥ नर्प्_१,१७।३९ ॥  
रात्रौ जागरणं कुर्यात्र्रिकालं पूजयैत्तथा  ।  
प्रातः कृत्यं समाप्याथ गोविन्दं पूजयेत्पुनः  ॥ नर्प्_१,१७।४० ॥  
व्रीह्याढकं च विप्राय दद्याद्वस्त्रं सदक्षिणम्  ।  
नमो गोविन्द सर्वेश गोपिकाजनवल्लभ  ॥ नर्प्_१,१७।४१ ॥  
अनेन धान्य दानेन प्रीतो भव जगद्गुरो  ।  
एवं कृत्वा व्रतं सम्यक् सर्वपापविवर्जितः  ॥ नर्प्_१,१७।४२ ॥  
गोमेधमखजं पुण्यं सम्पूर्णं लभते नरः  ।  
चैत्रमासे सिते पक्षे द्वादश्यां समुपोषितः  ॥ नर्प्_१,१७।४३ ॥  
नमो ऽस्तु विष्णवे तुभ्यमिति पूर्ववदर्चयेत्  ।  
क्षीरेण स्नापयेद्विष्णुं पूर्वमानेन शक्तितः  ॥ नर्प्_१,१७।४४ ॥  
तथैव स्नापयेद्विप्र घृतप्रस्थेन सादनम्  ।  
कृत्वा जागरणं रात्रौ पूजयेत्पूर्ववद्रूती  ॥ नर्प्_१,१७।४५ ॥  
ततकः कल्ये समुत्थाय प्रातः कृत्यं समाप्य च  ।  
अष्टोत्तरशतं हुत्वा मधअवाज्यतिलमिश्रितम्  ॥ नर्प्_१,१७।४६ ॥  
सदक्षिणं च विप्राय दद्याद्वै तण्डुलाढकम्  ।  
प्राणरुपी महाविष्णुः प्राणदः सर्ववल्लभः  ॥ नर्प्_१,१७।४७ ॥  
तण्डुलाढकदानेन प्रीयतां मे जनार्दनः  ।  
एवं कृत्वा नरो भक्त्या सर्वपापविवर्जितः  ॥ नर्प्_१,१७।४८ ॥  
अत्यन्गिष्टोमयज्ञस्य फलमष्टगुणं लभेत्  ।  
वैशाखशुक्लद्वादश्यामुपोष्य मधुसूदनम्  ॥ नर्प्_१,१७।४९ ॥  
द्रोणक्षीरेण देवेशं स्नापयेद्भक्तिंसंयुतः  ।  
जागरं तत्रघ कर्त्तव्यं त्रिकालार्चनसंयुतम्  ॥ नर्प्_१,१७।५० ॥  
नमस्ते मधुहन्त्रे च जुहुयाच्छक्तितो घृतम्  ।  
अष्टोत्तरशतं प्रोर्च्य विधिवन्मधुसूदनम्  ॥ नर्प्_१,१७।५१ ॥  
विपापो ह्यश्वमेधानामष्टानां फलमान्पुयात्  ।  
ज्येष्टमासे सिते पक्षे द्वादश्यामुपवासकृत्  ॥ नर्प्_१,१७।५२ ॥  
क्षीरेणाढकमानेन स्नापयेद्यस्त्रिविक्तमम्  ।  
नमस्त्रिविक्तमायेति पूजयेद्भक्तिसंयुतः  ॥ नर्प्_१,१७।५३ ॥  
जुहुयात्पायसेनैव ह्यष्टोत्तरशताहुतीः  ।  
कृत्वा जागरणं रात्रौ पुनः पूजां प्रकल्पयेत्  ॥ नर्प्_१,१७।५४ ॥  
अपूपविंशतिं दत्त्वा ब्राह्मणाय सदक्षिणम्  ।  
देवदेव जगन्नात प्रसीद परमेश्वर  ॥ नर्प्_१,१७।५५ ॥  
उपायनं च सङ्गृह्य ममाभीष्टप्रदो भव  ।  
ब्राह्मणान्भोजयेच्छक्त्या स्वयं भुञ्जीत वाग्यतः  ॥ नर्प्_१,१७।५६ ॥  
एवं यः कुरुते विप्र व्रतं त्रैविक्रमं परम्  ।  
सो ऽष्टानां नरमेधानां विपापः फलमान्पुयात्  ॥ नर्प्_१,१७।५७ ॥  
आषाढशुक्लद्वादश्यामुपवासी जितेन्द्रियः  ।  
वामनं पूर्वमानेन स्नापयेत्पयसा व्रती  ॥ नर्प्_१,१७।५८ ॥  
नमस्ते वामनायेति दूर्वाज्याष्टोत्तरं शतम्  ।  
हुत्वा च जागरं कुर्याद्वामनं चार्चयेत्पुनः  ॥ नर्प्_१,१७।५९ ॥  
सदाक्षिणं च दध्यन्नं नालिकेरफलान्वितम्  ।  
भक्त्या प्रदद्याद्विप्राय वामनार्चनशीलिने  ॥ नर्प्_१,१७।६० ॥  
वामनो वुद्धिदो होता द्रव्यस्थो वामनः सदा  ।  
वामनस्तारको ऽस्माच्च वामनाय नमो नमः  ॥ नर्प्_१,१७।६१ ॥  
अनेन दत्त्वा दध्यन्नं शक्तितो भोजयेद्दिजान्  ।  
कृत्वै वमग्रिष्टोमानां शतस्य फलमाप्नुयात्  ॥ नर्प्_१,१७।६२ ॥  
श्रावणस्य सिते पक्षे द्वादश्यामुपवासकृत्  ।  
क्षीरेण मधुमिश्रेण स्नापयेच्छ्रीधरं व्रती  ॥ नर्प्_१,१७।६३ ॥  
नमो ऽस्तु श्रीधरायेति गन्धाद्यैः पूजयेत्क्रमात्  ।  
जुहुयात्पृषदाज्येन शतमष्टोत्तरं मुने  ॥ नर्प्_१,१७।६४ ॥  
कृत्वा च जागरं रात्रौ पुनः पूजां प्रकल्पयेत्  ।  
दातव्यं चैव विप्राय क्षीराढकमनुत्तमम्  ॥ नर्प्_१,१७।६५ ॥  
दक्षिणां च सवस्त्रां वै प्रदद्याद्धेमकुण्डले  ।  
मन्त्रेणानेन विप्रेन्द्रु सर्वकामाश्रसिद्धये  ॥ नर्प्_१,१७।६६ ॥  
क्षीराब्धिशायिन्देवेश रमाकान्त जगत्पते  ।  
क्षीरदानेन सुप्रीतो भव सर्वसुखप्रदः  ॥ नर्प्_१,१७।६७ ॥  
सुखप्रदत्त्वाद्विप्रांश्च भोजयेच्छक्तितो व्रती  ।  
एव कृत्वा श्वमेधानां सहस्रस्य फलं लभेत्  ॥ नर्प्_१,१७।६८ ॥  
मासि भाद्रपदे शुक्ले द्वादश्यां समुपोषितः  ।  
स्नापयेद्द्रोणपयसा हृषीकेशं जगद्गुरुम्  ॥ नर्प्_१,१७।६९ ॥  
हृषीकेश नमस्तुभ्यमिति सम्पूजयेन्नरः  ।  
चरुणा मधुयुक्तेन शतमष्टोत्तरं हुनेत्  ॥ नर्प्_१,१७।७० ॥  
जागरादीनिनि निर्वर्त्य दद्यादात्मविदे ततः  ।  
सार्धाढकं च गोधूमान्दक्षिणां हेम शक्तितः  ॥ नर्प्_१,१७।७१ ॥  
हृषीकेश नमस्तुभ्यं सर्वलोकैकहेतवे  ।  
मह्यं सर्वसुखं देहि गोधूमस्य प्रदानतः  ॥ नर्प्_१,१७।७२ ॥  
भोजयेद्व्राह्माञ्शक्त्या स्वयं चाश्रीतवाग्यतः  ।  
सर्वपापविनिर्मुक्तो ब्रह्ममेधफलं लभेत्  ॥ नर्प्_१,१७।७३ ॥  
आश्विने मासिशुक्लायां द्वादश्यांसमुपोषितः  ।  
पद्मनाभं चपयसा स्नापयेद्भक्तितः शुचिः  ॥ नर्प्_१,१७।७४ ॥  
नमस्ते पद्मनाभाय होमं कुयार्त्स्वशक्तितः  ।  
तिलब्रीहियवाज्यैश्च पूजयेच्च विधानतः  ॥ नर्प्_१,१७।७५ ॥  
जामरं निशि निर्वर्त्य पुनः पूजां समाचरेत्  ।  
दद्याद्विप्राय कुडवं मधुनस्तु सदक्षिणम्  ॥ नर्प्_१,१७।७६ ॥  
पद्मनाभघ नमस्तुभ्यं सर्वलोकपितामह  ।  
मधुदानेन सुप्रीतो भवसर्वसुखप्रदः  ॥ नर्प्_१,१७।७७ ॥  
एवं यः कुरुते भक्त्या पद्मनाभव्रतं सुधीः  ।  
ब्रह्ममेधसहस्रस्य फलमान्पोति निश्चितम्  ॥ नर्प्_१,१७।७८ ॥  
द्वादश्यां कार्तिके शुक्ले उपवासी जितेन्द्रियः  ।  
क्षीरेणाकढकमानेन दन्धा वाज्येन तावता  ॥ नर्प्_१,१७।७९ ॥  
नमो दामोदरायेति स्नापयेद्भक्तिभावतः  ।  
अष्टोत्तरशतं हुत्वा मघ्वाज्याक्ततिलाहुतीः  ॥ नर्प्_१,१७।८० ॥  
जागरं नियतः कुर्यात्त्रिकालार्चनतत्परः  ।  
प्रातः सम्पूजयेद्देवं पद्मपुष्पैर्मनोरमैः  ॥ नर्प्_१,१७।८१ ॥  
पुनरष्टोत्तरशतं जुहुयात्सघृतै स्तिलैः  ।  
पञ्चभक्ष्ययुतं चान्नं दद्याद्विप्राय भक्तितः  ॥ नर्प्_१,१७।८२ ॥  
दामोदर जगन्नाथ सर्वकारणकारण  ।  
त्राहिमां कृपया देव शारणागतपालकः  ॥ नर्प्_१,१७।८३ ॥  
अनेन दत्त्वा दानं च श्रोत्रियाय कुटुम्बिने  ।  
दक्षिणाञ्च यथाशक्त्या ब्राह्मणांश्वापि भोजयेत्  ॥ नर्प्_१,१७।८४ ॥  
एवङ्कृत्वा व्रतं सम्यगश्रीयाद्वून्धुभिः सह  ।  
अश्वमेघ सहस्राणां द्विगुणं फलमश्नुते  ॥ नर्प्_१,१७।८५ ॥  
एवं कुर्याद्व्रती यस्तु द्वादशीव्रतमुत्तमम्  ।  
संवत्सरं मुनिश्रेष्ठ स याति परम पदम्  ॥ नर्प्_१,१७।८६ ॥  
एकमासे द्विमासे वायः कुर्याद्भक्तितत्परः  ।  
तत्तत्फलमवान्पोति प्रान्पोति च हरेः पदम्  ॥ नर्प्_१,१७।८७ ॥  
पूर्णं संवत्सरं कृत्वा कुर्यादुद्यापनं व्रती  ।  
मार्गशीर्षासिते पक्षे द्वादश्यां च मुनीश्वर  ॥ नर्प्_१,१७।८८ ॥  
स्नात्वा प्रातर्यथाचारं दन्तधावनपूर्वकम्  ।  
शुक्लमाल्याम्बरधरः शुक्लगन्धानुलेपनः  ॥ नर्प्_१,१७।८९ ॥  
मण्डपं कारयेद्दिव्यं चतुरस्त्रं सुशीभनम्  ।  
घण्टाचामरसंयुक्तं किङ्किणीरवशोभितम्  ॥ नर्प्_१,१७।९० ॥  
अलङ्कृतं पुष्पमाल्यैर्वितानघ्वजराजितान्  ।  
छादितं शुक्लवस्त्रेण दीपमालाविभूषितम्  ॥ नर्प्_१,१७।९१ ॥  
तन्मध्ये सर्वतोभद्रं कुर्यात्सम्यगलङ्कृतम्  ।  
तस्योपरिन्यसेत्कुम्भान्द्वादशाम्बुप्रपूरितान्  ॥ नर्प्_१,१७।९२ ॥  
एकेन शुल्कवनस्त्रेण सम्यक्संशोधितेन च  ।  
सर्वानाच्छादयेत्कुम्भान्पञ्चरत्नसमन्वितान्  ॥ नर्प्_१,१७।९३ ॥  
लक्ष्मीनारायणं देवं कारयेद्भक्तिमान्व्रती  ।  
हेन्मा वा राजतेनापि तथा ताम्रेण वा द्विजा  ॥ नर्प्_१,१७।९४ ॥  
स्थापयेत्प्रतिमां तां च कुम्भोपरि सुसंयमी  ।  
तन्मूल्यं वा द्विजश्रेष्ठ काञ्चनं च स्वशक्तितः  ॥ नर्प्_१,१७।९५ ॥  
सर्वव्रतेषु मतिमान्वित्तशाठ्यं विवर्ज येत्  ।  
यदि कुर्यात्क्षयं यान्ति तस्यायुर्द्धनसम्पदः  ॥ नर्प्_१,१७।९६ ॥  
अनन्तशायिनं देवं नारायणमनामयटम्  ।  
पञ्चामृतेन प्रथमं स्नापयेद्भक्तिसंयुतः  ॥ नर्प्_१,१७।९७ ॥  
नाम्मभिः केशवाद्यैश्च ह्युपचारान्मकल्पयेत्  ।  
रात्रौ जागरणं कुर्यात्पुराणश्रवणादिभघिः  ॥ नर्प्_१,१७।९८ ॥  
जितनिद्रो भवेत्सम्यक्सोपवासो जितेन्द्रियः  ।  
त्रिकालमर्चयेद्देवं यथाविभवविस्तरम्  ॥ नर्प्_१,१७।९९ ॥  
ततः प्रातः समुत्थाय प्रातः कृत्यं समाप्य च  ।  
तिलहोमान्व्याहृतिभिः सहस्रंर काव्येद्द्विजैः  ॥ नर्प्_१,१७।१०० ॥  
ततः सम्पूजयेद्देवं गन्धपुष्पादिभिः क्रमात्  ।  
देवस्य पुरतः कुर्यात्पुराणश्रवणं ततः  ॥ नर्प्_१,१७।१०१ ॥  
दद्याद्द्वादशविप्रेभ्यो दध्यन्नं पायसं पायसं तथा  ।  
अपूपैर्दश भिर्युक्तं सघृतं च सदक्षिणम्  ॥ नर्प्_१,१७।१०२ ॥  
देवदेवजगन्नाथ भक्तानुग्रहविग्रह  ।  
गृहाणोपायनं कृष्ण सर्वाभीष्टप्रदो भव  ॥ नर्प्_१,१७।१०३ ॥  
अनेनोपायनं दत्त्वा प्रार्थये माञ्जलिः स्थितः  ।  
आधाय जानुनी भूमौ विनयावननतो व्रती  ॥ नर्प्_१,१७।१०४ ॥  
नमो नमस्ते सुरराजराज नमो ऽस्तुते देवं जगन्निवास  ।  
कुरुष्व सम्पृर्णफलं ममाद्य नमो ऽस्तु तुभ्यं पुरुषोत्तमाय  ॥ नर्प्_१,१७।१०५ ॥  
इति सम्प्रार्थयेद्विप्रान्देवं च पुरुषोत्तमम्  ।  
दद्यादर्घ्यं च देवाय महालक्ष्मीयुताय वै  ॥ नर्प्_१,१७।१०६ ॥  
लक्ष्मीपते नमस्तुभ्यं क्षीरार्णवनिवासिने  ।  
अर्घ्यं गृहाण देवेश लक्ष्म्या च सहितः प्रक्षो  ॥ नर्प्_१,१७।१०७ ॥  
यस्य स्मृत्या च नामोक्त्या तपोयज्ञक्रियादिषु  ।  
न्यूनं सम्पूर्णतां याति सद्यो वन्दे तमच्युतम्  ॥ नर्प्_१,१७।१०८ ॥  
इति विज्ञाप्य देवेशं तत्सर्वं संयमी व्रते  ।  
प्रतिमां दक्षिणायुक्तामाचार्याय निवेदयेत्  ॥ नर्प्_१,१७।१०९ ॥  
ब्राह्मणान्भोजयेत्पश्चीच्छक्त्या दद्याज दक्षिणाम्  ।  
भुञ्जीत वाग्यतः पश्चात्स्वयं बेवृजनैर्वृतः  ॥ नर्प्_१,१७।११० ॥  
आसायं शृदुयाद्विष्णोः कथां विद्वज्जनैः सह  ।  
इत्येवं कुरुते यस्तु मनुजो द्वादशीव्रतम्  ॥ नर्प्_१,१७।१११ ॥  
सर्वान्कामान्स आन्पोति परघत्रेह च नारद  ।  
त्रिसतकुलसंयुक्तः सर्वपापविवर्जितः  ।  
तपाति विष्णुभवनं यत्र यत्त्वा न शोचति  ॥ नर्प्_१,१७।११२ ॥  
य इदं शृणुयाद्विप्र द्वादशीव्रतमुत्तमम्  ।  
वाचयेद्वापि स नरो वाजपेयफलं लभेत्  ॥ नर्प्_१,१७।११३ ॥  
  
इति श्रीबृहन्नारदीयपुराणे पूर्वभागे प्रथमपादे व्रताख्याने मार्गशीर्षशुक्लद्वादशीव्रतकथनं नाम सत्पदशो ऽध्यायः  

_____________________________________________________________  

सनक उवाच  
अन्यद्व्रतवरं वक्ष्य शृणुष्व मुनिसत्तम  ।  
सर्वपापहरं पुण्यं सर्वदुःखनिबर्हणम्  ॥ नर्प्_१,१८।१ ॥  
ब्राह्मणक्षत्रियविशां शूद्राणां योषितां तथा  ।  
समस्तकामफलदं सर्वव्रतम्यफलप्रदम्  ॥ नर्प्_१,१८।२ ॥  
दुःस्वन्पनाशने धर्म्यं दुष्टग्रहनिवारणम्  ।  
सर्वलोकेषु विख्यातं पूर्णिमाव्रतमम्  ।  
येन चीर्णेन पापानां राशिकोटिःर प्रशाम्यति  ॥ नर्प्_१,१८।३ ॥  
मार्गशीर्षे सितेपक्षे पूर्णायां नियतः शुचिः  ।  
स्नानं कुर्याद्यथाचारं दन्तधावनपूर्वकम्  ॥ नर्प्_१,१८।४ ॥  
शुक्लाम्बरधरः शुद्धो गृहमागगत्य वाग्यतः  ।  
प्रक्षाल्य पादावाचम्य स्मरत्रारायणं प्रभुम्  ॥ नर्प्_१,१८।५ ॥  
नित्यं देवार्चनं कृत्वा पश्वात्सङ्कल्पपूर्वकम्  ।  
लक्ष्मी नारायणं देवमर्चयेद्भक्तिभावतः  ॥ नर्प्_१,१८।६ ॥  
आवाहनासनाद्यैश्च गन्धपुष्पादिभिर्व्रती  ।  
नमो नारायणायेति पूजयेद्भक्तितत्परः  ॥ नर्प्_१,१८।७ ॥  
गीतैर्वाद्यैश्च नृत्यैश्च पुराणपठनादिभिः  ।  
स्तोत्रैर्वाराधयेद्देवं व्रतकृत्सुसमाहितः  ॥ नर्प्_१,१८।८ ॥  
देवस्य पुरतः कृत्वा स्थण्डिलं चतुरस्त्रकम्  ।  
अरत्निमात्रं तत्रान्गिं स्थापयेद्गृह्यमार्गतः  ।  
आज्यभागान्तर्पयन्तं कृत्वा पुरुषसूक्ततः  ।  
चरणा च तिलैश्वापि घृतेन जुहुयात्तथा  ॥ नर्प्_१,१८।९ ॥  
एकवारं द्विवारं वात्रिवारं वापि शक्तितः  ।  
होमं कुर्यात्प्रयत्नेन सर्वपापनिवृत्तये  ॥ नर्प्_१,१८।१० ॥  
प्रायश्चित्ता दिकं सर्वं स्वगृह्योक्तविधानतः  ।  
समाप्य होमं विधिवच्छान्तिसूक्तं जपेद्रुधः  ॥ नर्प्_१,१८।११ ॥  
पश्चाद्देवं समागत्य पुनः पूजां प्रकल्पयेत्  ।  
तथोपवासं देवाय ह्यर्पयेद्भक्तिसंयुतः  ॥ नर्प्_१,१८।१२ ॥  
पौर्णमास्यां निराहारः स्थित्वा देव तवाज्ञया  ।  
भोक्ष्यामि पुण्डरीकाक्ष परे ऽह्लि शरणं भव  ॥ नर्प्_१,१८।१३ ॥  
इति विज्ञाप्य देवायह्यर्घ्यं दद्यात्तथैन्दवे  ।  
जानुभ्यामवनीं गगत्वा शुक्लपुष्पाक्षतान्वितः  ॥ नर्प्_१,१८।१४ ॥  
क्षीरोदार्णवसम्भूत अघत्रिगोत्रसमुद्भघव  ।  
ग्रहाणार्घ्यं मया दत्तं रोहिणीनायक प्रभो  ।  
एवमर्घ्यं प्रदायेन्दोः प्रार्थयेत्प्राञ्जलिस्ततः  ॥ नर्प्_१,१८।१५ ॥  
तिष्टन्पूर्वमुखो भूत्वा पश्यन्निन्दुं च नारद  ॥ नर्प्_१,१८।१६ ॥  
नमः शुक्लांशवे तुभ्यं द्विजराजाय ते नमः  ।  
रोहिणीपतये  तुभ्यं लक्ष्मीभ्रात्रे नमो ऽस्तु ते  ॥ नर्प्_१,१८।१७ ॥  
ततश्च  जागरं कुर्यात्पुराणश्रवणादिभिः  ।  
जितेन्द्रियश्च संशुद्धः पाषण्डालोकवर्जितः  ॥ नर्प्_१,१८।१८ ॥  
ततः प्रातः प्रकुर्वीत स्वाचारं च यथाविधि  ।  
पुनः सम्पूजयेद्देवं यथाविभवविस्तरम्  ॥ नर्प्_१,१८।१९ ॥  
ब्राह्मणान्भोजयेच्छक्त्या ततश्च प्रयतो नरः  ।  
बन्धुभृत्यादिभिः सार्धं स्वयं भुञ्जीत वाग्यतः  ॥ नर्प्_१,१८।२० ॥  
एवं पौषादिमासेषु पूर्णमास्यामुपोषितः  ।  
अर्चयेद्भक्तिसंयुक्तो नारायणमनायमम्  ॥ नर्प्_१,१८।२१ ॥  
एवं संवत्सरं कृत्वा कार्तिक्यां पूर्णिमादिने  ।  
उद्यापनं प्रकुर्वीत तद्विधानं वदामि ते  ॥ नर्प्_१,१८।२२ ॥  
मण्डपं कारयेद्दिव्यं चतुरस्त्रं सुमङ्गलम्  ।  
शोभितं पुष्पमालाभिर्वितानध्वजराजितम्  ॥ नर्प्_१,१८।२३ ॥  
बहुदापसमाकीर्णं किङ्किणीजालशोभितम्  ।  
दर्पण्णैश्चामरैश्चैव कलशैश्च समावृतम्  ॥ नर्प्_१,१८।२४ ॥  
तन्मध्ये सर्वतोभद्रं पञ्चवर्णविराजितम्  ।  
जलपूर्णं ततः कुम्भं न्यसेत्तस्योपरि द्विज  ॥ नर्प्_१,१८।२५ ॥  
पिधाय कुम्भं वस्त्रेण सुसूक्ष्मेणाति शोभितम्  ।  
हेन्मा वा रजतेनापि तथा तान्मेण वा द्विज  ।  
लक्ष्मीनारायणं देवं कृत्वा तस्योपरि न्यसेत्  ॥ नर्प्_१,१८।२६ ॥  
पञ्चामृतेन संस्नाप्याभ्यर्च्यगन्धादिभिः क्रमात्  ।  
भक्ष्मैर्भोज्यादिनैवेद्यैर्भक्तितः संयतेन्द्रियः  ॥ नर्प्_१,१८।२७ ॥  
जागरं च तथा कुर्यार्त्सम्यक्छ्ररद्धासमन्वितः  ।  
परे ऽह्नि प्रातर्विधिव त्पूर्ववद्विष्णुमर्चयेत्  ॥ नर्प्_१,१८।२८ ॥  
आचार्याय प्रदातव्या प्रतिमा दक्षघिणान्विता  ।  
ब्राह्मणान्भोजयेच्छक्त्या विभवे सत्यवारितम्  ॥ नर्प्_१,१८।२९ ॥  
तिलदानं प्रकुर्वीत यथाशक्त्या समाहितः  ।  
कुर्याद्रन्गौ च विधिवतिलहोमं विचक्षिणः  ॥ नर्प्_१,१८।३० ॥  
एवं कृत्वा नरः सम्यक् लक्ष्मीनारायणव्रतम्  ।  
इह भुक्त्वा महाभोगान्पुत्रघपौत्रघसमन्वितः  ॥ नर्प्_१,१८।३१ ॥  
सर्वपापविनिर्मुक्तः कुलायुतसमन्वितः  ।  
प्रयाति विष्णुभवनं योगिनामपि दुर्लभम्  ॥ नर्प्_१,१८।३२ ॥  
  
इति श्रीबृहन्नारदीयपुराणे पूर्वभागे प्रथमपादे व्रताख्याने मागशीर्षपौर्णिमायां लक्षघ्मीनारायणव्रतं नामाष्टादशो ऽध्यायः  

_____________________________________________________________  

सनक उवाच  
अन्यद्वूतं प्रवक्ष्यामि ध्वजारोपणसञ्ज्ञितम्  ।  
सर्वपापहरं पुण्यं विष्णुप्रीणनकारणम्  ॥ नर्प्_१,१९।१ ॥  
यः कुर्याद्विष्णुभवने ध्वजारोपणमुत्तमम्  ।  
सम्पूज्यते विग्निञ्च्याद्यैः किमन्यैर्बहुभाषितैः  ॥ नर्प्_१,१९।२ ॥  
हेमभारसहस्रं तु यो ददाति कुटुम्बिने  ।  
तत्फलं तुल्यमात्रं स्याद्धूजारोपणकर्मणः  ॥ नर्प्_१,१९।३ ॥  
ध्वजारोपणतुल्यं स्याद्गङ्गास्नानमनुत्तमम्  ।  
अथवा तुलसूसेवा शिवलिङ्गप्रपूजनम्  ॥ नर्प्_१,१९।४ ॥  
अहो ऽपूर्वमहो ऽपूर्वमहो ऽपूर्वमिदं द्विज  ।  
सर्वपाप हरं कर्म ध्वजागोपणसञ्ज्ञितम्  ॥ नर्प्_१,१९।५ ॥  
सन्ति वै यानि कार्याणि ध्वजारोपणकर्मणि  ।  
तानि सर्वाणि वक्ष्यामि शृणुष्व गदतो मम  ॥ नर्प्_१,१९।६ ॥  
कार्तिकस्य सिते पक्षघे दशम्यां प्रयतो नरः  ।  
स्नानं कुर्यात्प्रयत्नेन दन्तधावनपूर्वकम्  ॥ नर्प्_१,१९।७ ॥  
एकाशी ब्रह्मचारी च स्वपेन्नारायणं स्मरन्  ।  
धौताम्बरधरः शुद्धो विप्रो नारायणाग्रतः  ॥ नर्प्_१,१९।८ ॥  
ततः प्रातः समुत्थाय स्नात्वाचम्य यथाविधि  ।  
नित्यकर्माणि निर्वर्त्य पश्चाद्विष्णुं समर्चयेत्  ॥ नर्प्_१,१९।९ ॥  
चतुर्भिर्ब्राह्मणैः सार्ध्दं कृत्वा च स्वस्तिवाचनम्  ।  
नान्दीश्राद्धं प्रकुर्वीत ध्वजारोपणकर्मणि  ॥ नर्प्_१,१९।१० ॥  
ध्वजस्तम्भो च गायत्र्या प्रोक्षघयेद्वस्त्रसंयुतौ  ।  
सूर्यं च वैनतेयं च हिमांशुं तत्परोर्ऽचयेत्  ॥ नर्प्_१,१९।११ ॥  
धातारं च विधातारं पूजयेद्धजदण्डके  ।  
हरिद्राक्षघतगन्धाद्यैः शुक्लपुष्पैर्विशेषतः  ॥ नर्प्_१,१९।१२ ॥  
ततो गोचर्ममात्रघं तु स्थण्डिलं चोपलिप्य वै  ।  
आधायान्गिं स्वगृह्योत्त्या ह्याज्यभागादिकं क्रमात्  ॥ नर्प्_१,१९।१३ ॥  
जुहुयात्पायसं चैव साज्यमष्टोत्तरं शतम्  ।  
प्रथमं पौरुषं सूक्तं विष्णोर्नुकमिरावतीम्  ॥ नर्प्_१,१९।१४ ॥  
ततश्च वैनतेयाय स्वाहे त्यष्टाहुतीस्तथा  ।  
सोमो धेनुमुदुत्यं च जुहुयाच्च ततो द्विज  ॥ नर्प्_१,१९।१५ ॥  
सौरमन्त्राञ्जपेत्तघत्र शान्तिसूत्कानि शक्तितः  ।  
रात्रघौ जागरणं कुर्यादुपकण्ठं हरेः शुचुः  ॥ नर्प्_१,१९।१६ ॥  
ततः प्रातः समुत्थाय नित्यकर्म समाप्य च  ।  
गन्धपुष्पादिभिर्देवमर्चयेत्पूर्ववत्क्रमात्  ॥ नर्प्_१,१९।१७ ॥  
ततो मङ्गलवाद्यैश्च सूक्तपाठैश्च शौभनम्  ।  
नृत्यैश्च रतोत्रघपठनैर्नयेद्विष्णवालये ध्वजम्  ॥ नर्प्_१,१९।१८ ॥  
देवस्य द्वारदेशे वा शिखरे वा मुदान्वितः  ।  
सुस्थुरः स्थापयेद्विप्र ध्वजं सस्तम्भसंयुतम्  ॥ नर्प्_१,१९।१९ ॥  
गन्धपुष्पाघक्षतैर्द्देवं धूपदीपर्मनोहरैः  ।  
भक्षघ्यभोज्यादिसंयुक्तैर्नैवेद्यैश्च हरिं यजेत्  ॥ नर्प्_१,१९।२० ॥  
एवं देवालये स्थाप्य शोभनं ध्वजमुत्तमम्  ।  
प्रदक्षघिणमनुव्रज्य स्तोत्रघमेतदुदूरयेत्  ॥ नर्प्_१,१९।२१ ॥  
नमस्ते पुण्डरीकाक्ष नमस्ते विश्वभावन  ।  
नमस्ते ऽस्तु हृषीकेश महापुरुष पूर्वज  ॥ नर्प्_१,१९।२२ ॥  
येनेदमखिलं जातं यत्र सर्वं प्रतिष्टितम्  ।  
लयमेष्यति यत्रैवं तं प्रपन्नो ऽस्मि केशवम्  ॥ नर्प्_१,१९।२३ ॥  
न जानन्ति परं भावं यस्य ब्रह्मादयः सुराः  ।  
योगिनोयं न पश्यन्ति तं वन्दं ज्ञानरुपुणम्  ॥ नर्प्_१,१९।२४ ॥  
अन्तरिक्षन्तु यन्नाभिर्द्यैर्मूर्द्धा यस्य चैव हि  ।  
पादो ऽभूद्यस्य पृथिवी तं वन्दे विश्वरुपिणम्  ॥ नर्प्_१,१९।२५ ॥  
यस्य श्रोत्रे दिशः सर्वा यच्चक्षुर्दिनकृचज्छशी  ।  
ऋक्सामयजुपी येन तं वन्दे ब्रह्ररुपिणम्  ॥ नर्प्_१,१९।२६ ॥  
यन्मुखाद्वाह्मणा जाता यद्वाहोरभवन्नृपाः  ।  
वैश्या यस्यो रुतो जाताः पद्भघ्यां शूद्रो व्यजायत  ॥ नर्प्_१,१९।२७ ॥  
मायासङ्गममात्रघेण वदन्ति पुरुषं त्वजम्  ।  
स्वभावविमलं शुद्धं निर्विकारं निरञ्जनम्  ॥ नर्प्_१,१९।२८ ॥  
क्षीरब्धि शायिनं देवमनन्तमपराजितम्  ।  
सद्भक्तवत्सलं विष्णुं भक्तिगम्यं नमाम्यहम्  ॥ नर्प्_१,१९।२९ ॥  
पृथिव्यादीनि भूतानि तन्मात्राणीन्न्द्रियाणि च  ।  
सूक्ष्मासूक्ष्याणि येनासंस्तं वन्दे सर्वतोमुखम्  ॥ नर्प्_१,१९।३० ॥  
यद्वह्य परमं धाम सर्वलोकोत्तमोत्तमम्  ।  
निर्गुणं परमं सूक्ष्मं प्रणतो ऽस्ति पुनः पुनः  ॥ नर्प्_१,१९।३१ ॥  
अविकारमजं शुद्धं सर्वतोबाहुमीश्वरम् ।।  
यमामनन्ति योगान्द्राः सर्वकारणकारणम्  ॥ नर्प्_१,१९।३२ ॥  
यो देवः सर्वभूतानामन्तरात्मा जगन्मयः  ।  
निर्गुणः परमात्मा च स मे विष्णुः प्रसीदतु  ॥ नर्प्_१,१९।३३ ॥  
हृदयस्थो ऽपि दूरस्थो मायया मोहितात्मनाम्  ।  
ज्ञानिनां सर्वगो यस्तु स मे विष्णुः प्रसीदतु  ॥ नर्प्_१,१९।३४ ॥  
चतुर्भिश्च चतुर्भिश्च द्वाभ्यां पञ्चभिरेव च  ।  
हूयते च पुनर्द्वातार्थम्भ्यां स मे विष्णुः प्रतीदतु  ॥ नर्प्_१,१९।३५ ॥  
ज्ञानिनां कर्मिणां चैव तथा भक्तिमतां नृणाम्  ।  
गतिदाता विश्वमृग्यः स मे विष्णुः प्रसूदतु  ॥ नर्प्_१,१९।३६ ॥  
जगद्धितार्थं ये देहा ध्रियन्ते लीलया हरेः  ।  
तानर्चयन्ति विबुधाः स मे विष्णुः प्रसीदतु  ॥ नर्प्_१,१९।३७ ॥  
यमामनन्तिवे सन्तः सच्चिदानन्दविग्रहम्  ।  
निर्गुणं च गुणाधारं स मे विष्णुः प्रसीदतु  ॥ नर्प्_१,१९।३८ ॥  
इति स्तुत्वा नमेद्विष्णुं ब्राह्मणांश्च प्रपूजयेत्  ।  
आचार्यं पूजयेत्पश्चाद्दक्षिणाच्छादनादिभिः  ॥ नर्प्_१,१९।३९ ॥  
ब्राह्मणान्भोजयेच्छक्त्या भक्ति भावसमन्वितः  ।  
पुत्रमत्रिकलत्राद्यैः स्वयं च सह बन्धुभिः  ॥ नर्प्_१,१९।४० ॥  
कुर्वीत पारणं विप्र नारायणपरायणः  ।  
यस्त्वेतत्कर्म कुर्वीत ध्वजारोपणमुत्तमम्  ।  
तस्य पुण्यफलं वक्ष्ये शृणुष्व सुसमाहितः  ॥ नर्प्_१,१९।४१ ॥  
पटो ध्वजस्य विप्रेन्द्र यावच्चलति वायुना  ।  
तावन्ति पापजालानि नश्यन्त्येव न संशयः  ॥ नर्प्_१,१९।४२ ॥  
महापातकयुक्तो वा युक्तो वा सर्वपातकैः  ।  
ध्वजं विष्णुगृहे कृत्वा मुच्यते सर्वपातकैः  ॥ नर्प्_१,१९।४३ ॥  
यावद्दिनानि तिष्टेत ध्वजो विष्णुगृहे द्विज  ।  
 तावद्युगसहस्राणि हरिसारुप्यमश्नुते  ॥ नर्प्_१,१९।४४ ॥  
आरोपितं ध्वजं दृष्ट्वा ये ऽभिनन्दन्ति धार्मिकाः  ।  
ते ऽपि सर्वे प्रमुच्यन्ते महापातककोटिभिः  ॥ नर्प्_१,१९।४५ ॥  
आरोपितो ध्वजो विष्णुगृहे धुन्वन्पटं स्वकम्  ।  
कर्तुः सर्वाणि पापानि धुनोति निमिषार्द्धतः  ॥ नर्प्_१,१९।४६ ॥  
यस्त्वा रोप्य गृहे विष्णोर्ध्वजं नित्यमुपाचरेत्  ।  
स देवयानेन दिवं यातीव सुमतिर्नृपः  ॥ नर्प्_१,१९।४७ ॥  
  
इति श्रीबृहन्नारदीयपुराणे पूर्वभागे प्रथमपादे व्रताख्याने ध्वजारोपणन्नामैकोनविंशो ऽध्यायः  

_____________________________________________________________  

नारद उवाच  
भगवन्सर्वधर्मज्ञ सर्वशास्त्रार्थपारग  ।  
सर्वकर्मवरिष्टं च त्वयोक्तं ध्वजधारणम्  ॥ नर्प्_१,२०।१ ॥  
यस्तु वै सुमतिर्नाम ध्वजारोपपरो मुने  ।  
त्वयोक्तस्तस्य चरितं विस्तरेण ममादिश  ॥ नर्प्_१,२०।२ ॥  
सनक उवाच  
शृणुष्वैकमनाः पुण्यमितिहासं पुरातनमम्  ।  
ब्रह्मणा कथितं मह्यं सर्वपापप्रणाशनम्  ॥ नर्प्_१,२०।३ ॥  
आसीत्पुरा कृतयुगे सुमतिर्नाम भूपतिः  ।  
सोमवंशोद्भवः श्रीमान्सत्पद्वीपैकनायकः  ॥ नर्प्_१,२०।४ ॥  
धर्मात्मा सत्यसम्पन्नः शुचिवंश्यो ऽतिथिप्रियः  ।  
सर्वलक्षणसम्पन्नः सर्वसम्पद्विभूषितः  ॥ नर्प्_१,२०।५ ॥  
सदा हरिकथासेवी हरिपूजापरायणः  ।  
हरिभक्तिपराणां च शुश्रूषुर्निरहॄङ्कृतिः  ॥ नर्प्_१,२०।६ ॥  
पूज्यपूजारतो नित्यं समदर्शी गुणान्वितः  ।  
सर्वभूतहितः शान्तः कृतज्ञः कीर्तिमांस्तथा  ॥ नर्प्_१,२०।७ ॥  
तस्य भार्या महाभागा सर्वलक्षणसंयुता  ।  
पतिव्रता पतिप्राणा नाम्रा सत्यमतिर्मुने  ॥ नर्प्_१,२०।८ ॥  
तादुभौ दम्पतू नित्यं हरिपूजापरायणौ  ।  
जातिस्मरौ महाभागौ सत्यज्ञौ सत्परायणौ  ॥ नर्प्_१,२०।९ ॥  
अन्नदानरतौ नित्यं जलदानपरायणौ  ।  
तडागारामवप्रादौ नसङ्ख्यातान्वितेनतुः  ॥ नर्प्_१,२०।१० ॥  
सा तु सत्यमतिर्नित्यं शुचिर्विष्णुगृहे सती  ।  
नृत्यत्यत्यन्तसन्तुष्टा मनोज्ञा सञ्जुवादिनी  ॥ नर्प्_१,२०।११ ॥  
सो ऽपि राजा महाभागो द्वादशीद्धादशीदिने  ।  
ध्वजमारोपयत्येव मनोज्ञं बहुविस्तरम्  ॥ नर्प्_१,२०।१२ ॥  
एवं हरिपरं नित्यं राजानं धर्मकोविदम्  ।  
प्रिमां मत्यमतिं चाम्य देवा अपि सदास्तुवन्  ॥ नर्प्_१,२०।१३ ॥  
त्रिलोके विश्रुतौ ज्ञात्वा दम्पती धर्मको विदौ  ।  
आययौ बहुभिः शिप्यैर्द्रष्टुकामो विभाण्डकः  ॥ नर्प्_१,२०।१४ ॥  
तमायान्तं मुनिं श्रुत्वा स तु राजा विभाण्डकम्  ।  
प्रत्युद्ययौ सपत्नीकः प्रजा भिर्बहुविस्तरम्  ॥ नर्प्_१,२०।१५ ॥  
कृतातिथ्यक्रियं शान्तं कृतासनपरिग्रहम्  ।  
नीचासनस्थितो भूयः प्राञ्जलिर्मुनिमब्रवीत्  ॥ नर्प्_१,२०।१६ ॥  
राजोवाच  
भगवन्कृतकृत्यो ऽस्मिं त्वदभ्यागमनेन वें  ।  
सतामायमनं सन्तं प्रशंसन्ति सुरवावहम्  ॥ नर्प्_१,२०।१७ ॥  
यत्र स्यान्महतां प्रेम तत्र स्युः सर्वसम्पदः  ।  
तेजः कीर्तिर्धनं पुत्रा इति प्रहुर्विपश्चितः  ॥ नर्प्_१,२०।१८ ॥  
तत्र वृद्धिमुपायान्ति थेयांस्यनुदिनं मुने  ।  
यत्र सन्तः प्रकुर्वन्ति महतीं करुणां प्रभो  ॥ नर्प्_१,२०।१९ ॥  
यो मृर्ध्नि धाग्येदूह्यन्महत्पादजलं रजः  ।  
स स्नातः सर्वतीर्थेषु पुण्यात्मा नात्र संशयः  ॥ नर्प्_१,२०।२० ॥  
मम पुत्राश्च दाराश्च सम्पत्त्वयि समर्पिताः  ।  
मामाज्ञापय विप्रेन्द्र किं प्रियं करवाणि ते  ॥ नर्प्_१,२०।२१ ॥  
विनञ्चवनतं भूपं स निरीक्ष्य मुनीशअवरः  ।  
स्पृशषन्करेण तं प्रीत्युवाचातिहर्षितः  ॥ नर्प्_१,२०।२२ ॥  
ऋषिरुवाच  
गजन्यदुक्तं भवता तत्सर्वं त्वत्कुलोचितम्  ।  
विनयावनतः सर्वो बहुश्रेयो लभेदिह  ॥ नर्प्_१,२०।२३ ॥  
धर्मश्चार्थश्च कामश्च मोक्षश्च नृपसत्तम  ।  
विनयाल्लभते मर्त्यो दुर्लभं किं महात्मनाम्  ॥ नर्प्_१,२०।२४ ॥  
प्रीतो ऽस्मि तव भापाल सन्मार्गपरिवर्त्तिनः  ।  
स्वस्ति ते सततं भूयाद्यत्पृच्छामि तदुच्यताम्  ॥ नर्प्_१,२०।२५ ॥  
पूजा बहुविधाः सन्ति हस्तुष्टिविधायिकाः  ।  
तासु नित्यं ध्वजारोपे वर्त्त्से त्वं सदोद्यतः  ॥ नर्प्_१,२०।२६ ॥  
भार्यापि तव साध्वीयं नित्यं नृत्यपरायणा  ।  
किमर्थमेतद्वृत्तान्तं यथावद्वक्तुमर्हसि  ॥ नर्प्_१,२०।२७ ॥  
राजोवाच  
शृणुष्व भगवन्सर्वं यत्पृच्छसि वदामि तत्  ।  
आश्चर्यभूतं लोकानामावयोश्चरितं त्विह  ॥ नर्प्_१,२०।२८ ॥  
अहमासं पुरा शूद्रो मालिनिर्नाम सत्तम  ।  
कुमार्गगनिरतो नित्यं सर्वलोकाहिके रतः  ॥ नर्प्_१,२०।२९ ॥  
पिशुनो धर्मविद्वेषी देवद्रव्यापहारकः  ।  
गोध्नश्च ब्रह्महा चौरः सर्वप्राणिवधे रतः  ॥ नर्प्_१,२०।३० ॥  
नित्यं निष्ठुरवक्ता च पापी वेश्यापरायणः  ।  
एवं स्थितः कियत्कालमनाहत्यं महदृचः  ॥ नर्प्_१,२०।३१ ॥  
सर्वबन्धुपरित्यक्तो दुःखी वनमुपागतः  ।  
मृगमांसाशनो नित्यं तथा पान्थाविल्लम्पकः  ॥ नर्प्_१,२०।३२ ॥  
एकाकी दुःखबहुलो न्यवसन्निर्जने वने  ।  
एकदा क्षुत्परिश्रान्तो निदाघार्त्तः पिपासितः  ॥ नर्प्_१,२०।३३ ॥  
जीर्णं देवालयं विष्णोरपश्यं विजने वने  ।  
हंसकारण्डवाकीर्णं तत्समीपे महत्सरः  ॥ नर्प्_१,२०।३४ ॥  
पर्यन्तवनपुष्पौघच्छादितं तन्मुनीश्वर  ।  
अपिबं तत्र पानीयं तत्तीरे विगतश्रमः  ॥ नर्प्_१,२०।३५ ॥  
फलानि जग्ध्वा शीर्णानि स्वयं क्षुच्च निवारिता  ।  
तस्मिञ्जीर्णीलये विष्णोनर्निवासं कृतकवानहम्  ॥ नर्प्_१,२०।३६ ॥  
जीर्णस्फुटितसन्धानं तस्य नित्यमकारिषम्  ।  
पर्णैस्तृणैश्च काष्ठैघैर् गृहं सम्यक् प्रकल्पितम्  ॥ नर्प्_१,२०।३७ ॥  
स्वसुराराथं तु तद्भमिर्मया लित्पा मुनीश्वर  ।  
तत्राहं व्याधवृत्तिस्थो हत्वा बहुविधान्मृगान्  ॥ नर्प्_१,२०।३८ ॥  
आजीवं वर्तय न्नित्यं वर्षाणां विंशतिः स्थितः  ।  
अथेयमागता साध्वी विन्ध्यदेशसमुद्भवा  ॥ नर्प्_१,२०।३९ ॥  
निषादकुलजा विप्रा नान्मा ख्याता।ञवकोकिला  ।  
बन्धुवर्गपरित्यक्ता दुःखिता जीर्णविग्रहा  ॥ नर्प्_१,२०।४० ॥  
क्षुत्तृड्घर्मपरिश्रान्ता शोचन्ती स्वकृतं ह्यघम्  ।  
दैवयोगाकत्समायाताभ्रमन्ती विजने वने  ॥ नर्प्_१,२०।४१ ॥  
ग्रीष्मतापार्द्दिता बाह्ये स्वान्ते चाधिनिपूडिता  ।  
इमां दुःखार्दितां दृष्ट्वा जाता मे विपुला दया  ॥ नर्प्_१,२०।४२ ॥  
दत्तं मया जलं चास्यै मांसं वन्यफलानि च  ।  
गतश्रमात्वियं ब्रह्मन्मया पृष्टा यथा तयम्  ॥ नर्प्_१,२०।४३ ॥  
अवेदयत्स्ववृत्तान्तं तच्छृणुष्व महामुने  ।  
नान्मावकोकिला चाहं निषादकुलसभ्भवा  ॥ नर्प्_१,२०।४४ ॥  
दारुकस्य सुता चाहं विन्ध्यपर्वतवासिनी  ।  
परस्वहारिणी नित्यं सदा पैशुन्यवादिनी  ॥ नर्प्_१,२०।४५ ॥  
पुंश्चलूत्येवमुक्त्वा तु बन्धुवर्गैः समुज्झिता  ।  
कियत्कालं ततः पत्या भृताहं लोकनिन्दिता  ॥ नर्प्_१,२०।४६ ॥  
दैवात्सो ऽपि गतो लोकं यमस्यात्र विहाय माम्  ।  
कान्तारे विजने चैका भ्रमन्ती दुःखपीडिता  ॥ नर्प्_१,२०।४७ ॥  
दैवात्त्वत्सविधं प्रात्पा जीविताहं त्वयाधुना  ।  
इत्येवं स्वकृतं कर्म मह्यं सर्वं न्यवेदयत्  ॥ नर्प्_१,२०।४८ ॥  
ततो देवालये तस्मिन्दमपतीभावमाश्रितौ  ।  
स्थितौ वर्षाणि दश च आवां मांसफलाशिनौ  ॥ नर्प्_१,२०।४९ ॥  
एकदा मद्यपानेन प्रमत्तौ निर्भरैमुने  ।  
तत्र देवालये राघत्रौ मुदितौ मांसभोजनात्  ॥ नर्प्_१,२०।५० ॥  
तनुवस्त्रापरिज्ञानौ नृत्यं चकृव मोहितौ  ।  
प्रारब्धकर्म भोगान्तमावां युगपदागतौ  ॥ नर्प्_१,२०।५१ ॥  
यमदूतास्तदायाताः पाशहस्ता भयङ्कराः  ।  
नेतुमावां नृत्यरतौ सुधोरां यमयातनाम्  ॥ नर्प्_१,२०।५२ ॥  
ततः प्रसन्नो भगवान्कर्मणा मम मानद  ।  
देवावसथसंस्कारसञ्ज्ञितेन कृतेन नः  ॥ नर्प्_१,२०।५३ ॥  
स्वदूतान्प्रेपयामास स्वभक्तावनतत्परः  ।  
ते दूता देवदेवस्य शङ्खचक्र गदाधराः  ॥ नर्प्_१,२०।५४ ॥  
सहस्रसूर्यासङ्काशाः सर्वे चारुचतुर्भुजाः  ।  
किरीटकुण्डलधरा हारिणो वनमालिनः  ॥ नर्प्_१,२०।५५ ॥  
दिशो वितिमिरा विप्र कुर्वन्तः स्वेन तेजसा  ।  
भयङ्करान्याशहस्तान्दंष्ट्रिणो यमकिङ्करान्  ॥ नर्प्_१,२०।५६ ॥  
आवयोग्राहणे यत्तानृचुः कृष्णपरायणाः  ॥ नर्प्_१,२०।५७ ॥  
विष्णुदूता ऊचुः  
भो भो क्रूरा दूराचारा विवेकपरिवर्जिताः  ।  
मुञ्चध्वमेतौ निष्पापौ दम्पती हरिवल्लभौ  ॥ नर्प्_१,२०।५८ ॥  
विवेकस्त्रिषु लोकेषु सम्पदामादिकारणम्  ।  
अपापे पापधीर्यस्तु तं विद्यात्पुरुषाधमम्  ॥ नर्प्_१,२०।५९ ॥  
पापे त्वपापधीर्यस्तु तं विद्यादधमाधमम्  ॥ नर्प्_१,२०।६० ॥  
यमदूता ऊचुः  
युष्माभिः सत्यमेवोक्तं किं त्वेतौ पापिसत्तमौ  ।  
यमेन पापिनो दण्ड्यास्तन्नेष्यामो वयं त्विमौ  ॥ नर्प्_१,२०।६१ ॥  
श्रुतिप्रणिहितो धर्मो ह्यधर्मस्तद्विपर्ययः  ।  
धर्माधर्मविवेको ऽयं तन्नेष्यामो यमान्तिकम्  ॥ नर्प्_१,२०।६२ ॥  
एतच्त्छुवातिकुपिता विष्णुदूता महौजसः  ।  
प्रत्यूचूस्तान्यमभटानधर्मे धर्ममानिनः  ॥ नर्प्_१,२०।६३ ॥  
विष्णदूता ऊचुः  
अहो कष्टं धर्मदृशामधर्मः स्पृशते सभाम्  ।  
सम्यग्विवेकशून्यानां निदानं ह्यापदां महत्  ॥ नर्प्_१,२०।६४ ॥  
तर्काणाद्यविशेषेण नरकाध्यक्षतां गताः  ।  
यूयं किमर्थमद्यापि कर्त्तुं पापानि सोद्यमाः  ॥ नर्प्_१,२०।६५ ॥  
स्वकर्मक्षयपर्यन्तं महापातकिनो ऽपि च  ।  
तिष्टन्ति नरके घोरे यावच्चन्द्रार्कतारकम्  ॥ नर्प्_१,२०।६६ ॥  
पूर्वसञ्चितपापानामदृष्ट्वा निष्कृतिं वृथा  ।  
किमर्थं पापकर्माणि करिष्ये ऽथ पुनः पुनः  ॥ नर्प्_१,२०।६७ ॥  
श्रुतिप्रणिहितो धर्मः सत्यं सत्यं न संशयः  ।  
किन्त्वाभ्यां चरितान्धर्मान्प्रवक्ष्यामो यथातथम्  ॥ नर्प्_१,२०।६८ ॥  
एतौ पापविनिर्मुक्तौ हरिशुश्रूषणे रतौ  ।  
हरिणा त्रायमाणौ च मुञ्चध्वमविलम्बितम्  ॥ नर्प्_१,२०।६९ ॥  
एषा च नर्तनं चक्रे तथैव ध्वजरोषणम्  ।  
अन्तकाले विष्णुगृहे तेन निष्पापतां गतौ  ॥ नर्प्_१,२०।७० ॥  
अन्तकाले तु यन्नाम श्रुत्वोक्त्वापि च वै सकृत्  ।  
लभते परमं स्थानं किमु शूश्रूषणे रताः  ॥ नर्प्_१,२०।७१ ॥  
महापातकयुक्तो वा युक्तो वाप्युपपातकैः ।।।  
कृष्णसेवी नरो ऽन्ते ऽपि लभते परमां गतिम्  ॥ नर्प्_१,२०।७२ ॥  
यतीनां विष्णुभक्तानां परिचर्या परायणाः  ।  
ते दूताः सहसा यान्ति पापिनो ऽपि परां गतिम्  ॥ नर्प्_१,२०।७३ ॥  
मुहुर्तं वा मुहुर्तार्द्धं यस्तिष्टोद्धरिमन्दिरे  ।  
सो ऽपि याति परं स्थानं किमुद्वात्रघिंशवत्सरान्  ॥ नर्प्_१,२०।७४ ॥  
उपलेपनकर्त्तारौ सम्मार्जनपरायणौ  ।  
एतौ हरिगृहे नित्यं जीर्णशीर्णाधिरोपकौ  ॥ नर्प्_१,२०।७५ ॥  
जलसेचनकर्त्तारौ दीपदौ हरिमन्दिरे  ।  
कथमेतौ महाभागौ यातनाभोगमर्हथ  ॥ नर्प्_१,२०।७६ ॥  
इत्युक्ता विष्णुदूतास्ते च्छित्वा पाशांस्तदैव हि  ।  
आरोप्यावां विमानाग्रयं ययुर्विष्णोः परं पदम्  ॥ नर्प्_१,२०।७७ ॥  
तत्र सामीप्यमापन्नौ देवदेवस्य चक्रिणः  ।  
दिव्यान्भोगान्भुक्तवन्तौ तावत्कालं मुनीश्वर  ॥ नर्प्_१,२०।७८ ॥  
दिव्यान्भोगांस्तु तत्रापि भुक्त्वा यातौ महीमिमाम्  ।  
अत्रापि सम्पदतुला हरिसेवाप्रसादतः  ॥ नर्प्_१,२०।७९ ॥  
अनिच्छया कृतेनापि सेवनेन हरेर्मुने  ।  
प्रात्पमीदृक् फलं विप्र देवानामपि दुर्लभम्  ॥ नर्प्_१,२०।८० ॥  
इच्छयाराध्य विश्वेशं भक्तिभावेन माधवम्  ।  
प्राप्स्यावः परमं श्रेय इति हेतुर्निरुपितः  ॥ नर्प्_१,२०।८१ ॥  
अवशेनापि यत्कर्म कृतं स्यात्सुमहत्फलम्  ।  
जायते भूमिदेवेन्द्र किं पुनः श्रद्धया कृतम्  ॥ नर्प्_१,२०।८२ ॥  
एतदुक्तं निशम्यासौ स मुनीन्द्रो विभण्डकः  ।  
प्रशस्य दम्पती तौ तु प्रययौ स्वतपेवनम्  ॥ नर्प्_१,२०।८३ ॥  
तस्माज्जानीहि देवर्षे देवदेवस्य चक्रिणः  ।  
परिचर्या तु सर्वेषां कामधेनूपमा स्मृता  ॥ नर्प्_१,२०।८४ ॥  
हरिपूजापराणां तु हरिरेव सनातनः  ।  
ददाति परमं श्रेयः सर्वकामफलमप्रदः  ॥ नर्प्_१,२०।८५ ॥  
य इदं पुण्यमाख्यानं सर्वपापप्रणाशनम्  ।  
पठेच्च शृणुयाद्वापि सो ऽपि याति परां रातिम्  ॥ नर्प्_१,२०।८६ ॥  
  
इति श्रबृहन्नारदीयपराणे पूर्वभागे प्रथमपादे सुमतिभूपकथावर्णनं नाम विंशऽध्यायः  

सनक उवाच  
अन्यद्वूतं प्रवक्ष्यामि शृणु नारद तत्त्वतः  ।  
दुर्लभं सर्वलोकेषु विख्यातं हरिपञ्चकम्  ॥ नर्प्_१,२१।१ ॥  
नारीणां च नराणां च सर्वदुःखनिवारणम्  ।  
धर्मकामार्थमोक्षाणां निदानं मुनिसत्तम  ॥ नर्प्_१,२१।२ ॥  
सर्वाभीष्टप्रदं चैव सर्वव्रतफलप्रदम्  ।  
मार्गशीर्षे सिते पक्षे दशम्यां नियतेन्द्रियः  ॥ नर्प्_१,२१।३ ॥  
कुर्यात्स्नानादिकं कर्म दन्तधावनपूर्वकम  ।  
कृत्वा देवार्चनं सम्यक्तथा पञ्च महाध्वरान्  ॥ नर्प्_१,२१।४ ॥  
एकाशी च भवेत्तस्मिन् दिने नियममास्थिताः  ।  
ततः प्रातः समुत्थाय ह्येकादश्यां मुनीश्वरः  ॥ नर्प्_१,२१।५ ॥  
स्नानं कृत्वा यथाचारं हरिं चैवार्यदृहे  ।  
स्नापयेद्देवदेवेशं पञ्चामृतविधानतः  ॥ नर्प्_१,२१।६ ॥  
अर्चयेत्परया भक्त्या गन्धपुष्पादिभिः ऋमात्  ।  
धूपैर्दीपेश्च नैवैद्यैस्ताम्बूलैश्च प्रदक्षिणैः  ॥ नर्प्_१,२१।७ ॥  
सम्पूज्य देवदेवेशमिमं मन्त्रमुदीरयेत् ।।  
नमस्ते घज्ञानरुपाय ज्ञानदाय नमो ऽस्तुते  ॥ नर्प्_१,२१।८ ॥  
नमस्ते स्रवपरुपाय सर्वसिद्धिप्रदायिने  ।  
एवं प्रणम्य देवेशं वासुदेवं जनार्जनम्  ॥ नर्प्_१,२१।९ ॥  
वक्ष्यमाणेन मन्त्रेण ह्युपवासं समर्पयेत्  ।  
पञ्चरात्रं निराहारो ह्यद्यप्रभृति केशव  ॥ नर्प्_१,२१।१० ॥  
त्वदज्ञया जगत्स्वामिन्ममाभीष्टप्रदो भव  ।  
एवं समप्य देवस्य उपवासं जितेन्द्रियः  ॥ नर्प्_१,२१।११ ॥  
रात्रौ जागरणं कुर्यादेकादश्यामथो द्विज  ।  
द्वादश्यां च त्रयोदश्यां चतुर्दश्यां जितेन्द्रियः  ॥ नर्प्_१,२१।१२ ॥  
पौर्णनमास्यां च कर्त्तव्यमेवं विष्ण्वर्चनं मुने  ।  
एकादश्यां पौर्णमास्यां कर्त्तव्यं जागरं तथा  ॥ नर्प्_१,२१।१३ ॥  
पञ्चामृतादिपूजा तु सामान्या दिनपञ्चसु  ।  
क्षीरेण स्नापयेद्विष्णुं पौर्णमास्यां तु शक्तितः  ।  
तिलहोमश्च कर्त्तव्यस्तिलदानं तथैव च  ॥ नर्प्_१,२१।१४ ॥  
ततः षष्टे दिने प्रात्पे निर्वत्यं स्वाश्रमक्रियाम्  ।  
सम्प्राश्य पञ्चगव्यं च पूजयेद्विधिबद्धरिम्  ॥ नर्प्_१,२१।१५ ॥  
ब्राह्मणान्भोजयेत्पश्चाद्विभवे सत्यवारितम्  ।  
ततः स्वबन्धुभिः सार्द्धं स्वयं भुञ्जीत वाग्यतः  ॥ नर्प्_१,२१।१६ ॥  
एवं पौपादिमासेषु कार्त्तिकान्तेषु नारद  ।  
शुक्लपक्षे व्रतं कुर्यात्पूर्वमिवविधिना नरः  ॥ नर्प्_१,२१।१७ ॥  
एवं संवत्सरं कार्यं व्रतं पापप्रणाशनम्  ।  
पुनः प्रात्पे मार्गशीर्षे कुर्यादुद्यपनं व्रती  ॥ नर्प्_१,२१।१८॥ द्विज  ।  
एकादश्यां निराहारो भवेत्पूर्वमिव द्विज  ।  
द्वादश्यां पञ्चगव्यं च प्राशयेत्सुसमाहितः  ॥ नर्प्_१,२१।१९ ॥  
गन्धपुष्पा दिभिः सम्यग्देवदेवं जनार्दनम्  ।  
अभ्यर्च्योपायनं दद्याद्रूह्यणाय जितेन्द्रियः  ॥ नर्प्_१,२१।२० ॥  
पायसं मधुसम्मिश्रं घृतयुक्तं फलान्वितम्  ।  
सुगन्धज लसंयुक्तं पूर्णकुम्भं सदक्षिणम्  ॥ नर्प्_१,२१।२१ ॥  
वस्त्रेणाच्छादितं कुम्भं पञ्चरन्तसमन्वितम्  ।  
दद्यादध्यात्मविदुषे ब्राह्मणाय मुनीश्वर  ॥ नर्प्_१,२१।२२ ॥  
सर्वात्मन् सर्वभूतेश सर्वव्यापिन्सनातन  ।  
परमान्नप्रदानेन सुप्रीतो भव माधव  ॥ नर्प्_१,२१।२३ ॥  
अनेन पायसं दत्त्वा ब्राह्मणान्भोजयेत्ततः  ।  
शक्तितो बन्धुभिः सार्द्धं स्वयं भुञ्जीत वाग्यतः  ॥ नर्प्_१,२१।२४ ॥  
व्रतमेतत्तु यः कुर्याद्धरिपञ्चकसञ्ज्ञितम्  ।  
न तस्य पुनरावृत्तिर्ब्रह्मलोकात्कदाचन  ॥ नर्प्_१,२१।२५ ॥  
  
व्रतमेतत्प्रकर्त्तव्य मिच्छद्भिर्मोक्षमुत्तम्  ।  
समस्तपापकान्तारदावानलसमं द्विज  ॥ नर्प्_१,२१।२६ ॥  
गवां कोटिसहस्राणि दत्त्वा यत्फलमाप्नुयात्  ।  
तत्फलं लभ्यते पुम्भिरेतस्मा दुपवासतः  ॥ नर्प्_१,२१।२७ ॥  
यस्त्वेतच्छृणुयाद्भक्त्या नारायणपरायणः  ।  
स मुच्यते महाघोरैः तापकानां च कोटिभिः  ॥ नर्प्_१,२१।२८ ॥  
  
इति श्रीबृहन्नांरदीयपुराणं पूर्वभागे प्रथमपादे व्रताख्याने मार्गशीर्षशुल्कैकादशीमासभ्य पौर्णिमापर्यन्तं पञ्चरात्रिव्रतं नामैकविंशो ऽध्यायः  

_____________________________________________________________  

सनक उवाच  
अन्यद् व्रतवरं वक्ष्ये तच्छृणुष्व समाहितः  ।  
सर्वापापहरं पुण्यं सर्वलोकोपकारकम्  ॥ नर्प्_१,२२।१ ॥  
आषाढ्रे श्रावणे वापि तथा भाद्रपदे ऽपि च  ।  
तथैवाश्विनके मासे कुर्यादेतद्वतं द्विज  ॥ नर्प्_१,२२।२ ॥  
एतेष्वन्यतमे मासे शुल्कपक्षे जितेन्द्रियः  ।  
प्राशयेत्पञ्चगव्यं च स्वपेद्विष्णुसमीपतः  ॥ नर्प्_१,२२।३ ॥  
ततः प्रातः समुत्थाय नित्यकर्म समाप्य च  ।  
श्रद्धया पूजयेद्विष्णुं वशी क्रोधविवार्जितः  ॥ नर्प्_१,२२।४ ॥  
विद्वद्भिः सहितो विष्णुमर्चयित्वा यथोचितम्  ।  
सङ्कल्पं तु ततः कुर्यास्त्वस्ति वाचनपूर्वकम्  ॥ नर्प्_१,२२।५ ॥  
मासमेकं निराहारो ह्यद्यप्रभृति केशव  ।  
मासान्तं पारणं कुर्वे देवदेव तवाज्ञया  ॥ नर्प्_१,२२।६ ॥  
तपोरुप नमस्तुभ्यं तपसां फल दायक  ।  
ममाभूष्टप्रदं देहि सर्वविन्घान्निवारय  ॥ नर्प्_१,२२।७ ॥  
एवं समर्प्य देवस्य विष्णोर्मासव्रतं शुभम्  ।  
ततः प्रभृति मासान्तं निवसेद्धरिमन्दिरे  ॥ नर्प्_१,२२।८ ॥  
प्रत्यहं स्नापयेद्देवं पञ्चामृतविधानतः  ।  
दीपं निरन्तरं कुर्यात्तस्मिन्मासे हरेर्गृहे  ॥ नर्प्_१,२२।९ ॥  
प्रत्यहं खादयेत्काष्ठं ह्यपामार्ग समुद्भवम्  ।  
ततः स्नायीत विधिन्नारायणपरायणः  ॥ नर्प्_१,२२।१० ॥  
ततः संस्नापयेद्विष्णुं पूर्ववत्प्रयतोर्ऽचयेत्  ।  
ब्राह्मणान्भोजयेच्छक्त्या भक्तियुक्तः सद क्षिणम्  ॥ नर्प्_१,२२।११ ॥  
स्वयं च बन्धुभिः सार्द्धं भुञ्जीत प्रयतेन्द्रियः  ।  
एवं मासोपवासांश्च व्रती कुर्यात् त्रयोदश  ॥ नर्प्_१,२२।१२ ॥  
वर्षान्ते वेदविदुषे गां प्रदद्यात्स दक्षिणाम्  ।  
भोजयेद्व्राह्माणांस्तत्र द्वादशैव विधानतः  ।  
शक्त्या च दक्षिणां दद्याद्रूह्यण्याभरणानि च  ॥ नर्प्_१,२२।१३ ॥  
मासोपवासत्रितयं यः कुर्यात्संयते न्द्रियः  ।  
आत्पोर्यामस्य यज्ञत्य द्विगुणं फलमश्नुते  ॥ नर्प्_१,२२।१४ ॥  
चतुः कृत्वः कृतं येन पाराकं मुनिसत्तम  ।  
स लभेत्परमं पुण्यमष्टान्गिष्टोमसम्भवम्  ॥ नर्प्_१,२२।१५ ॥  
पञ्चकृत्वो व्रतमिदं कृतं येन महात्मना  ।  
अत्यन्गिष्टोमजं पुण्यं द्विगुणं प्राप्नुयान्नरः  ॥ नर्प्_१,२२।१६ ॥  
मासोपवाषट्कं यः करोति सुसमाहितः  ।  
ज्योतिष्टो स्यन्ग यज्ञस्य फलं सो ऽष्टगुणं लभेत्  ॥ नर्प्_१,२२।१७ ॥  
निराहारः सत्पकृत्वो नरो मासोपवासकान्  ।  
अश्वमेधस्य यज्ञस्य फलमष्टगुणं लभेत्  ॥ नर्प्_१,२२।१८ ॥  
मासो पावासान्यः कुर्यादष्टकृत्वो मुनीश्वर  ।  
नरमेधाख्ययज्ञस्य फलं पञ्चगुणं लभेत्  ॥ नर्प्_१,२२।१९ ॥  
यस्तु मासोपवासांश्च नवकृत्वः समाचरेत्  ।  
गोमेधमखजं पुण्यं लभते त्रिगुणं नरः  ॥ नर्प्_१,२२।२० ॥  
दशकृत्वस्तु यः कुर्यात्पराकं मुनिसत्तम  ।  
स ब्रह्ममेधयज्ञस्य त्रिगुणं फलमश्नुते  ॥ नर्प्_१,२२।२१ ॥  
एकादश पराकांश्च यः कुर्यात्संयतेन्द्रियः  ।  
स याति हरिसारुप्यं सर्वभोगसमन्वितम्  ॥ नर्प्_१,२२।२२ ॥  
त्रयोदश पराकांश्च यः कुर्यात्प्रयतो नरः  ।  
स याति परमानन्दं यत्र गत्वा न शोचति  ॥ नर्प्_१,२२।२३ ॥  
मासोपवासनिरता गङ्गास्नानपरायणाः  ।  
धममागप्रवक्तारो मुक्ता एव न सशंयः  ॥ नर्प्_१,२२।२४ ॥  
अवीराभिर्यतिभिर्ब्रह्यचारिभिः  ।  
मासोपवासः कर्त्तव्यो वनस्थैश्च विशेषतः  ॥ नर्प्_१,२२।२५ ॥  
नारी वा पुरुषो वापि व्रतमेतत्सुदुर्लभम्  ।  
कृत्वा मोक्षमवान्पोति योगिनामपि दुर्लभम्  ॥ नर्प्_१,२२।२६ ॥  
गृहस्थो वानप्रस्थो वा व्रती वा भिक्षुरेव वा  ।  
मूर्खो वा पण्डितो वापि श्रुत्वैतन्मोक्षभाग्भवेत्  ॥ नर्प्_१,२२।२७ ॥  
इदं पुण्यं व्रताख्यानं नारायण परायणः  ।  
शृणुयाद्वाचयेद्वापि सर्वपापैः प्रमुच्यते  ॥ नर्प्_१,२२।२८ ॥  
  
इति श्रीबृहन्नारदीयपुराणे पूर्वभागे प्रथमपादे व्रताख्याने मासोपवासवर्णनं नाम द्वादशो ऽध्यायः  

_____________________________________________________________  

सनक उवाच  
इदमन्यत्प्रवक्ष्यामि व्रतं त्रैलोक्यविश्रुतम्  ।  
सर्वपापप्रशमनं सर्वकामफलप्रदम् ॥ नर्प्_१,२३।१ ॥  
ब्राह्मणक्षत्रियविशां शूद्राणां चैव योपिताम्  ।  
मोक्षदं कुर्वतां भक्त्या विष्णोः प्रियतरं द्विज  ॥ नर्प्_१,२३।२ ॥  
एकादशीव्रतं नाम सर्वाभीष्टप्रदं नृणाम् ।।  
कर्त्तव्यं सर्वथा विप्रविष्णुप्रीतिकरं यतः  ॥ नर्प्_१,२३।३ ॥  
एकादश्यां न भुञ्जीत पक्षयोरुभयोपरि  ।  
यो भुङ्क्ते सो ऽत्र पापीयान्परत्र नरकं व्रजेत्  ॥ नर्प्_१,२३।४ ॥  
उपवासफलं लिप्सुर्जह्याद्भुक्तिचतुष्टयम्  ।  
पूर्वापरदिने गत्रावहोरात्रं तु मध्यमे  ॥ नर्प्_१,२३।५ ॥  
एकादशीदिने यस्तु भोक्तुमिच्छति मानवः  ।  
स भोक्तुं सर्वलपापानि स्पृहयालुर्नसंशयः  ॥ नर्प्_१,२३।६ ॥  
भवेद्दशम्यामेकाशीद्वादश्यां च मुनीश्वर  ।  
एकादश्यां निराहारो यदि मुक्तिमभीप्सति  ॥ नर्प्_१,२३।७ ॥  
यानि कानि च पापानि ब्रह्महत्यादिकानि च  ।  
अन्नमाश्रित्य तिष्ठन्ति तानि विप्र हरेश्वर  ।  
एकादश्यां निराहारो यदि मुक्तिमभीप्सति  ॥ नर्प्_१,२३।८ ॥  
यानि कानि च पापानि ब्रह्महकत्यादिकानि च  ।  
अन्नमाश्रित्य तिष्ठन्ति तानि च मुनीश्वर  ।  
एकादश्यां निराहारो यदि मुक्तिमभीप्सति  ॥ नर्प्_१,२३।८ ॥  
यानि कानि च पापानि ब्रह्महत्यादिकानि च च ॥  
अन्नमाश्रित्य तिष्टन्ति तानि विप्र हरेर्दिने  ॥ नर्प्_१,२३।९ ॥  
ब्रह्महत्यादिपापानां कथञ्चिन्निष्कृतिर्भवेत्  ।  
एकादश्यां तु यो भुङ्क्ते तस्य नैवास्ति निष्कृतिः  ॥ नर्प्_१,२३।९ ॥  
महापातकयुक्तो वायुक्तो वा सर्व पानकैः  ।  
एकादश्यां निराहारः स्थित्वा याति परां गतिम्  ॥ नर्प्_१,२३।१० ॥  
एकादशी महापुण्या विष्णोः प्रियतमा तिथिः  ।  
संसेव्या सर्वथा विप्रैः संसारच्छे दलिप्सुभिः  ॥ नर्प्_१,२३।११ ॥  
दशम्यां प्रातरुत्थाय दन्तधावनपूर्वकम्  ।  
स्नापयेद्विधिवद्विष्णुं पूजयेत्प्रयतेन्द्रियः  ॥ नर्प्_१,२३।१२ ॥  
एकादश्यां निराहारो निगृहीतेन्द्रियो भवेत्  ।  
शयीत सन्निधौ विष्णोर्नारायणपरायणः  ॥ नर्प्_१,२३।१३ ॥  
एकादश्यां तथा स्नात्वा सम्पूज्यच च जनार्दनम्  ।  
गन्धपुष्पादिभिः सम्यक् ततस्त्वे वसुदीरयेत्  ॥ नर्प्_१,२३।१४ ॥  
एकादश्यां निराहारः स्थित्वाद्याहं परे ऽहनि  ।  
भोक्ष्यामि पुण्डरीकाक्ष शरणं मे भवाच्युत  ॥ नर्प्_१,२३।१५ ॥  
इमं मन्त्रं समुच्चार्थं देव देवस्य चक्रिणः  ।  
भक्तिभावेन तुष्टात्मा उपवासं समर्पयेत्  ॥ नर्प्_१,२३।१६ ॥  
देवस्य पुरतः कुर्याज्जागरं नियतो व्रती  ।  
गीतैर्वाद्यैशअच नृत्यैश्च पुराणश्रवणादिभिः  ॥ नर्प्_१,२३।१७ ॥  
ततः प्रातः समुत्थाय द्वादशीदिवसे व्रती  ।  
स्नात्वा च विधिवद्विष्णुं पूजयत्प्रयतेन्द्रियः  ॥ नर्प्_१,२३।१८ ॥  
पञ्चामृतेन संस्नाप्य एकादश्यां जनार्द्दनम्  ।  
द्वादश्यां पयसा विप्र हरिसारुपप्यमषश्नुते  ॥ नर्प्_१,२३।१९ ॥  
अज्ञानतिमिरान्धस्य व्रतेनानेन केशव  ।  
प्रसीद सुमुखो भूत्वा ज्ञानदृष्टिप्रदो भव  ॥ नर्प्_१,२३।२० ॥  
एवं विज्ञाप्य विप्रेन्द्र माधवं सुसमाहितः  ।  
ब्रह्मणान्भोजयेच्छक्त्या दद्याद्वै दक्षिणां तथा  ॥ नर्प्_१,२३।२१ ॥  
ततः स्वबन्धुभिः सार्द्धं नारायणपरायणः  ।  
कृतपञ्चमहायज्ञः स्वयं भुञ्जीत वाग्यतः  ॥ नर्प्_१,२३।२२ ॥  
एवं यः प्रयतः कुर्यात्पुण्यमेकादशीव्रतम्  ।  
स याति विष्णुभवनं पुनरावृत्तिदुर्लभम्  ॥ नर्प्_१,२३।२३ ॥  
उपवासव्रतपरो धर्मकार्यचपरायणः  ।  
चाण्डालान्पतकितांश्चैव नेक्षेदपि कदाचन  ॥ नर्प्_१,२३।२४ ॥  
नास्तिकान्भिन्नमर्योदान्निन्दकान्पिशुनांस्तथा  ।  
उपवास व्रतपरो नालपेच्च कदाचन  ॥ नर्प्_१,२३।२५ ॥  
वृषलीसूतिपोष्टारं वृषलीपतिमेव च  ।  
अयाज्ययाजकं चैव नालपेत्सर्वदा व्रती  ॥ नर्प्_१,२३।२६ ॥  
कुण्डशिनं गायकं च तथा देवलकाशिनम्  ।  
भिषजं काव्यकर्त्तारं देवद्विजविरोधिनम्  ॥ नर्प्_१,२३।२७ ॥  
परान्नलोलुपं चैव परस्त्रीनिरतं तथा  ।  
व्रतोपवासनिरतो वाङ्मात्रेणापि नार्चयेत्  ॥ नर्प्_१,२३।२८ ॥  
इत्येवमादिभिः शुद्धो वशी सर्वहिते रतः  ।  
उपवासपरो भूत्वा परां सिद्धिमवान्पुयात्  ॥ नर्प्_१,२३।२९ ॥  
नास्ति गङ्गासमं तीर्थं नास्ति मातृसमोगुरुः  ।  
नास्तु विष्णुसमं दैवं तपो नानशनात्परम्  ॥ नर्प्_१,२३।३० ॥  
नास्ति क्षमासमा माता नास्ति कीर्तिसमं धनम्  ।  
नास्ति ज्ञानसमो लाभो लाभो न च धर्म समः पिता  ॥ नर्प्_१,२३।३१ ॥  
न विवेकसमो बन्धुर्मैकादश्याः परं व्रतम्  ।  
अत्राप्युदाहरन्तीममितिहासं पुरातनम्  ॥ नर्प्_१,२३।३२ ॥  
संवादं भद्रशीलस्य तत्पितुर्गुलवस्य च  ।  
पुरा हिगालवो नाम मुनिः सत्यपरायणः  ॥ नर्प्_१,२३।३३ ॥  
उवा चस नर्मदातीरेरे शान्तो दान्तस्तपोनिधिः  ।  
बहुवृक्षसमाकीर्णे गजभल्लुनिषेविते  ॥ नर्प्_१,२३।३४ ॥  
सिद्धचारणगन्धर्व यक्षविद्याधरान्विते  ।  
कन्दमूलफलैः पूर्णे मुनिवृन्दनिषेदिते  ॥ नर्प्_१,२३।३५ ॥  
गालवो नाम विप्रेन्द्रो निवासमकसेच्चिरम्  ।  
तस्याभवद्भद्रशील इति ख्यातः सुतो वशी  ॥ नर्प्_१,२३।३६ ॥  
जान्तिस्मरो महाभागो नारायणपरायणः  ।  
बालक्राडनकाले ऽपि भद्रशीलो महामतिः  ॥ नर्प्_१,२३।३७ ॥  
मृदा च विष्णोः प्रतिमां कृत्वा पूजयते क्षणम्  ।  
वयस्यान्बोधयेच्चापि विष्णुः पूज्यो नरैः सदा  ॥ नर्प्_१,२३।३८ ॥  
एकादशीव्रतं चैव कर्त्तव्यमपि पण्डितैः  ।  
एवं ते बोधितास्तेन शिशवो ऽपि मुनीश्वर  ॥ नर्प्_१,२३।३९ ॥  
हरिं मृदैव निर्माय पृथक्सम्भूय वा मुदा  ।  
अर्चयन्ति महाभागा विष्णुभक्तिपरायणाः  ॥ नर्प्_१,२३।४० ॥  
नमस्कुर्वन्भद्रमति र्विष्णवे सर्वविष्णवे  ।  
सर्वेषां जगतां स्वस्ति भूयादित्यब्रवीदिदम्  ॥ नर्प्_१,२३।४१ ॥  
क्रीडाकाले मुहूर्तं वा मुहूर्तार्द्धमथापि वा  ।  
एकादशीति सङ्कल्प्यव्रतं यच्छति केशवे  ॥ नर्प्_१,२३।४२ ॥  
एवं सुचरितं दृष्ट्वा तनयं गालवो मुनिः  ।  
अपृच्छद्विस्मयाविष्टः समालिङ्ग्य तपोनिधिः  ॥ नर्प्_१,२३।४३ ॥  
गालव उवाच  
भद्रशील महाभाग भद्रशीलो ऽसि सुव्रत  ।  
चरितं मङ्गलं यत्ते योगिनामपि दुर्लभम्  ॥ नर्प्_१,२३।४४ ॥  
हरिपूजापरो नित्यं सर्वभूतहितेरतः  ।  
एकादशीव्रतपरो निषिद्धाचारवर्जितः  ।  
निर्द्धन्द्वो निर्ममः शान्तो हरिध्यानपरायाणः  ॥ नर्प्_१,२३।४५ ॥  
एवमेतादृशी बुद्धिः कथं जातार्भकस्यते  ।  
विनापि महतां सेवां हरिभक्तिर्हि दुर्लभा  ॥ नर्प्_१,२३।४६ ॥  
स्वभावतो जनस्यास्य ह्यविद्याकामकर्मसु  ।  
प्रवर्त्तते मतिर्वत्स कथं ते ऽलौकिकी कृतिः  ॥ नर्प्_१,२३।४७ ॥  
सत्सङ्गे ऽपि मनुष्याणां पूर्वपुण्यातिरेकतः  ।  
जायते भगवद्भक्तिस्तदहं विस्मयं गतः  ॥ नर्प्_१,२३।४८ ॥  
पृच्छामि प्रीतिमापन्नस्तद्भवान्वक्तुमर्हति  ।  
भद्रशीलो मुनिश्रेष्ठः पित्रैवं सुविकल्पितैः  ॥ नर्प्_१,२३।४९ ॥  
जातिस्मरः सुकृतात्मा हृषथ्टप्रहसिताननः  ।  
स्वानभ्रुतं यथाव्रतं सर्वं पित्रे न्यवेदयत्  ॥ नर्प्_१,२३।५० ॥  
भद्रशील उवाच  
शृणु तात मुनिश्रेष्ठ ह्यनुभूतं मया पुरा  ।  
जातिस्मरत्वाज्जानामि यमेन परिभाषितम्  ॥ नर्प्_१,२३।५१ ॥  
एतच्छत्वा महाभागो गालवो विस्मयोन्वितः  ।  
उवाच प्रीतिमापन्नो भद्रशीलं महामतिम्  ॥ नर्प्_१,२३।५२ ॥  
गालव उवाच  
कस्त्वं पूर्वं महाभाग किमुक्तं च यमेन ते  ।  
कस्य वा केन वा हेतोस्तत्सर्वं वक्तुमर्हसि  ॥ नर्प्_१,२३।५३ ॥  
भद्रशील उवाच  
अहमासं पुरा तात राजा सोमकुलोद्भवः  ।  
धर्मकीर्तिरिति ख्यातो दत्तात्रघेयेण शासितः  ॥ नर्प्_१,२३।५४ ॥  
नव वर्षसहस्राणि महीं कृत्स्त्रमपालयम्  ।  
अधर्माश्च तथा धर्मा मया तु बहवः कृताः  ॥ नर्प्_१,२३।५५ ॥  
ततः श्रिया प्रमत्तो ऽहं बह्वधर्मम कारिपम्  ।  
पापण्डजनसंसर्गात्पापण्डचरितो ऽभवम्  ॥ नर्प्_१,२३।५६ ॥  
पुरार्जितानि पुण्यानि मया तु सुबहून्यपि  ।  
पापण्डैर्बाधितो ऽहं तु वेदमार्गं समत्यजम्  ॥ नर्प्_१,२३।५७ ॥  
मखाश्च सर्वे विध्वस्ता कूटयुक्तिविदा मया  ।  
अधर्मनिरतं मां तु दृष्ट्वा महेशजाः  ॥ नर्प्_१,२३।५८ ॥  
सदैव दुष्कृतं चक्रुः षष्टांशस्तत्रमे ऽभवत्  ।  
एवं पापसमाचारो व्यसनाभिरतः सदा  ॥ नर्प्_१,२३।५९ ॥  
मृगयाभिररतो भूत्वा ह्यकदा प्राविशं वनम्  ।  
ससैन्यो ऽहं वने तत्र हत्वा बहुविधान्मृगान्  ॥ नर्प्_१,२३।६० ॥  
क्षुत्तृट्परिवृतः श्रान्तो रेवातीरमुपागमम्  ।  
रवितीक्ष्णातपल्कान्तो रेवायां स्नानमाचरम्  ॥ नर्प्_१,२३।६१ ॥  
अहष्टसैन्य एकाकी पीड्यमानः क्षुधा भृशम्  ॥ नर्प्_१,२३।६२ ॥  
समेतास्तत्रघ ये केचिद्रेवातीरनिवासिनः  ।  
एकादशीव्रतपरा मया दृष्ट्वा निशामुखे  ॥ नर्प्_१,२३।६३ ॥  
निराहारश्च तत्राहमे काकी कतज्जनैः सह  ।  
जागरं कृतवांश्वापि सेनया रहितो निशि  ॥ नर्प्_१,२३।६४ ॥  
अध्वश्रमपरिश्रान्तः क्षुत्पिपासाप्रपीडितः  ।  
तत्रैव जागरान्ते ऽहं तातपञ्चत्वमागतः  ॥ नर्प्_१,२३।६५ ॥  
ततो यमभटैर्बद्धो महादंष्ट्राभयङ्करैः  ।  
अनेकल्केशसम्पन्नमार्गेणात्पो यमान्तिकम्  ।  
दंष्ट्राकरालवदनमपश्यं समवर्तिनम्  ॥ नर्प्_१,२३।६६ ॥  
अथ कालिश्चित्रगुत्पमाहूयेदमभाषत  ।  
अस्य शिक्षाविधानं च यथावद्वद पण्डितं  ॥ नर्प्_१,२३।६७ ॥  
एवमुक्तश्चित्रगुत्पो धर्मराजेन सत्तम  ।  
चिरं विचारयामास पुनश्चेदमभापत  ॥ नर्प्_१,२३।६८ ॥  
असौ पापरतः सत्यं तथापि शृणु धर्मप  ।  
एकादश्यां निराहारः सर्वपापैः प्रमुच्यते  ॥ नर्प्_१,२३।६९ ॥  
एष रेवातटे रम्ये निराहारो हरेर्दिने  ।  
जागरं चोपवासं च कृत्वा निषअपापतां गतः  ॥ नर्प्_१,२३।७० ॥  
यानि कानि च पापानि कृतानि सुबहूनि च  ।  
तानि सर्वाणि नष्टानि ह्युपवासप्रभावतः  ॥ नर्प्_१,२३।७१ ॥  
एवमुक्तो धर्मराजश्चित्रगुत्पेन धीमता ।ऽ  
नानाम दण्डवद्भूमौ ममाग्रे सो ऽनुकम्पितः  ॥ नर्प्_१,२३।७२ ॥  
पूजयामास मां तत्र भक्तिभावेन धैर्मराट्  ।  
ततश्च स्वभटान्सर्वानाहूयेदमुवाच ह  ॥ नर्प्_१,२३।७३ ॥  
धर्मराज उवाच  
शृणुध्वं मद्वचो दूता हितं वक्ष्याम्यनुत्तममम्  ।  
धर्ममार्गरता न्मर्त्यान्मानयध्वं ममान्तिकम्  ॥ नर्प्_१,२३।७४ ॥  
ये विष्णुपूजनरताः प्रयताः कृतज्ञाश्चैकादशीव्रतपरा विजितेन्द्रियाश्च  ।  
नारायणाच्युतहरे शरणं भवेति शान्ता वदन्ति सततं तरसात्यजध्वम्  ॥ नर्प्_१,२३।७५ ॥  
नारायणाच्युत जनार्दन कृष्ण विष्णो पद्मेश पद्मजपितः शिव शङ्करेति  ।  
नित्यं वदन्त्यखिललोक हिताः प्रशान्ता दूरद्भटास्त्यजता तान्न ममैषु शिक्षा  ॥ नर्प्_१,२३।७६ ॥  
नारायणार्पितकृतान्हरिभक्तिभजः स्वाचारमार्गनिरतान् गुरुसेवकांश्च  ।  
सत्पात्रदान निरतांश्च सुदीनपाल्लान्दूतास्त्यजध्वमनिशं हरिनामसक्तान्  ॥ नर्प्_१,२३।७७ ॥  
पाषण्डसङ्गरहितान्द्विजभक्तिनिष्ठान्सत्सङ्गलोल्लुपतरांश्च तथातिथेयान्  ।  
शम्भौ हरौ च समबुद्धिमतस्तथैव दूतास्त्यजध्वमुपकारपराञ्जनानाम्  ॥ नर्प्_१,२३।७८ ॥  
ये वर्जिता हरिकथामृतसेवनैश्च नारायणस्मृतिपरायणमानसैश्च  ॥  
विर्पन्द्रपादजलसेचनतो ऽप्रहृष्टांस्तान्पापिनो मम भटा गृहमानयध्वम्  ॥ नर्प्_१,२३।७९ ॥  
ये मातृतातपरिभर्त्सनशीलिनश्च लोकद्विषो हितजनाहितकर्मणश्च  ।  
देवस्वलोभनिरताञ्जननाशकर्तृआनत्रानयध्वमपराधपरांश्च दूताः  ॥ नर्प्_१,२३।८० ॥  
एकादशीव्रतपराङ्मुखमुग्रशीलं लोकापवादनिरतं परनिन्दकं च  ।  
ग्रामस्य नाशकरमुत्तमवैरयुक्तं दूताः समानयत विप्रधनेषु लुब्धम्  ॥ नर्प्_१,२३।८१ ॥  
ये विष्णुभक्तिविमुखाः प्रणमन्ति नैव नारायणं हि शरणागतपालकं च  ।  
विष्णवालयं च नहि यान्ति नराः सुमूर्खास्तानानयध्वमतिपापरतान्प्रसाह्य  ॥ नर्प्_१,२३।८२ ॥  
एवं श्रुतं यदा तत्र यमेन परिभाषितम्  ।  
मयानुतापदग्धेन स्मृतं तत्कर्म निन्दितम्  ॥ नर्प्_१,२३।८३ ॥  
असत्कर्मानुतापेन सद्धर्मश्रवणेन च  ।  
तत्रैव सर्वपापानि निःशेषाणि गतानि मे  ॥ नर्प्_१,२३।८४ ॥  
पापशेषाद्विनिर्मुक्तं हरिसारुप्यतां गतम्  ।  
सहस्रसूर्यसङ्काशं प्रणनाम यमश्च तम्  ॥ नर्प्_१,२३।८५ ॥  
एवं दृष्ट्वा विस्मितास्ते यमदूता भयोत्कटाः  ।  
विश्वासं परमं चक्रुर्यमेन परिभाषिते  ॥ नर्प्_१,२३।८६ ॥  
ततः सम्पूज्य मां कालो विमानशतसङ्कुलम्  ।  
सद्यः सम्प्रेषयामास तद्विष्णोः परमं पदम्  ॥ नर्प्_१,२३।८७ ॥  
विमानकोटिभिः सार्द्धं सर्वभोगसमन्वितैः  ।  
कर्मणा तेन विप्रर्षे विष्णुलोके मयोषितम्  ॥ नर्प्_१,२३।८८ ॥  
कल्पकोटिसहस्राणि कल्पकोटिशतानि च  ।  
स्थित्वा विष्णुपदं पश्चादिन्द्रलोकमुपगमम्  ॥ नर्प्_१,२३।८९ ॥  
तत्रापि सर्वभोगाढ्यः सर्वदेवनमस्कृतः  ।  
तावत्कालं दिविस्थित्वा ततो भूमिमुपागतः  ॥ नर्प्_१,२३।९० ॥  
अत्रापि विष्णुभक्तानां जातो ऽहं भवतां कुले  ।  
जातिस्मरत्वाडज्जानामि सर्वमेतन्मुनीशअवर  ॥ नर्प्_१,२३।९१ ॥  
तस्माद्विष्ण्वर्चनोद्योगं करोमि सह बालकैः  ।  
एकादशीव्रतमिदमिति न ज्ञातवान्पुरा  ॥ नर्प्_१,२३।९२ ॥  
जातिस्मृतिप्रभावेण तज्ज्ञातं साम्प्रतं मया  ।  
अत्र स्वेनापि यत्कर्म कृतं तस्य फलं त्विदम्  ॥ नर्प्_१,२३।९३ ॥  
एकादशीव्रतं भक्त्या कुर्वतां किमुत प्रभो  ।  
तस्माच्चरिष्ये विप्रेन्द्र शुभमेकादशीव्रतम्  ॥ नर्प्_१,२३।९४ ॥  
विष्णुपूजां चाहरहः परमस्थानकाङ्क्षया  ।  
एकादशीव्रतं यत्तु कुर्वन्ति श्रद्धया नराः  ॥ नर्प्_१,२३।९५ ॥  
तेषां तु विष्णुभवनं परमानन्ददायकम्  ।  
एवं पुत्रवचः श्रुत्वा सन्तुष्टो गालवो मुनिः  ॥ नर्प्_१,२३।९६ ॥  
अवाप परमां तुष्टिं मनसा चातिहर्षितः  ।  
मज्जन्म सफलं जातं मद्धंशः पावनीकृतः  ॥ नर्प्_१,२३।९७ ॥  
यतस्त्वं मदगृहे जातो विष्णुभक्तिपरायणः  ।  
इति सन्तुष्टचित्तस्तु तस्य पुत्रस्य कर्मणा  ॥ नर्प्_१,२३।९८ ॥  
हरिपूजाविधानं च यथावत्समबोधयत्  ।  
इत्येतत्ते मुनिश्रेष्ठ यथावत्कथितं मया  ।  
सङ्कोचविस्तराभ्यां च किमन्यच्छ्रोतुमिच्छसि  ॥ नर्प्_१,२३।९९ ॥  
  
इति श्रीबृहन्नारदीये पुराणे पूर्वभागे प्रथमपादे व्रताख्याने एकादशीव्रतमहिमानुवर्णनं नाम त्रयोविंशो ऽयायः  

_____________________________________________________________  

सूत उवाच  
एतन्निशम्य सनकोदितमप्रमेयं पुण्यं हरेर्दिनभवं निखिलोत्तमं च  ।  
पापौघशान्तिकरणं व्रतसारमेवं ब्रह्मात्मजः पुनरभाषत हर्षयुक्तः  ॥ नर्प्_१,२४।१ ॥  
नारद उवाच  
कथितं भवता सर्वं मुने तत्त्वार्थकोविद  ।  
व्रताख्यानं महापुण्यं यथावद्धरिभक्तिदम्  ॥ नर्प्_१,२४।२ ॥  
इदानीं श्रोतुमिच्छामि वर्णाचचारविधिं मुने  ।  
तथा सर्वाश्रमाचारं प्रायश्चित्तविधिं तथा  ॥ नर्प्_१,२४।३ ॥  
एतत्सर्वं महाभाग सर्वतत्त्वार्थकोविद  ।  
कृपया परया मह्यं यथावद्वक्तुमर्हसि  ॥ नर्प्_१,२४।४ ॥  
सनक उवाच  
शृणुष्व मुनिशार्दूल यथा भक्तप्रियङ्करः  ।  
वर्णाश्रमाचारपरैः पूज्यते हरिरव्ययः  ॥ नर्प्_१,२४।५ ॥  
मन्वाद्यैरुदितं यच्च वर्णाश्रमनिबन्धनम्  ।  
तत्ते वक्ष्यामि विधिवद्भक्तो ऽसि त्वमधोक्षजे  ॥ नर्प्_१,२४।६ ॥  
ब्राह्मणाः क्षत्रिया वैश्याः शूद्राश्चत्वार एव ते  ।  
वर्णा इति समाख्याता एतेषु ब्राह्मणो ऽधिकः  ॥ नर्प्_१,२४।७ ॥  
ब्राह्मणाः क्षत्रिया वैश्या द्विजाः प्रोक्तास्त्रयस्ताथा  ।  
मातृतश्चोपनयनाद्दि जत्वं प्राप्यते त्रिभिः  ॥ नर्प्_१,२४।८ ॥  
एतैर्वर्णैः सर्वधर्माः कार्या वर्णानुरुपतः  ।  
स्ववर्णधर्मत्यगेन पाषण्डः प्रोच्यते बुधैः  ॥ नर्प्_१,२४।९ ॥  
स्वगृह्यचोदितं कर्मद्विजः कुर्वन्कृती भवेत्  ।  
अन्यथा पतितो भूयात्सर्वधर्मबहिष्कृतः  ॥ नर्प्_१,२४।१० ॥  
युगधर्मः परिगार्या वेर्णैरेतैर्यथोचितम्  ।  
देशाचारास्तथाग्राह्याः स्मृतिधर्माविरोधतः  ॥ नर्प्_१,२४।११ ॥  
कर्मणा मनसा वाचा यत्नाद्धर्म्मं समाचरेत्  ।  
अस्वर्ग्यं लोकविद्विष्टं धर्म्यमप्याचरेन्नतु  ॥ नर्प्_१,२४।१२ ॥  
समुद्रयात्रास्वीकारः कमण्डलुविधारणम्  ।  
द्विजानामसवर्णासु कन्या सूपयमस्तथा  ॥ नर्प्_१,२४।१३ ॥  
देवराच्च सुतोत्पत्तिर्मधुपर्के पशोर्वधः  ।  
मांसादनं तथा श्राद्धे वानप्रस्थआश्रमस्तथा  ॥ नर्प्_१,२४।१४ ॥  
दत्ताक्षतायाः कन्यायाः पुनर्दानं वराय च  ।  
नैष्टिकं ब्रह्मचर्यं च नरमेधाश्चमेधकौ  ॥ नर्प्_१,२४।१५ ॥  
महाप्रस्थानगमनं गोमेधश्च तथा मखः  ।  
एतान्धर्मान्कलियुके वर्ज्यानाहुर्मनीषिणः  ॥ नर्प्_१,२४।१६ ॥  
देशाचाराः परिग्राह्यास्तत्तद्देशगतैर्नरैः  ।  
अन्यथा पतितो ज्ञेयः सर्वधर्मबहिष्कृतः  ॥ नर्प्_१,२४।१७ ॥  
ब्राह्मणक्षत्रियविशां शूद्राणां च द्विजोत्तमा  ।  
क्रियाः सामान्यतो वक्ष्ये तच्छृणुष्व समाहितः  ॥ नर्प्_१,२४।१८ ॥  
दानं दद्यार्द्वह्मणेभ्यस्तथा यज्ञैर्यजेत्सुरान्  ।  
वृत्त्यर्थं याचयेच्चैव अन्यानध्यापयेत्तथा  ॥ नर्प्_१,२४।१९ ॥  
याजयेद्यजने योग्यान्विप्रो नित्योदकी भवेत्  ।  
कुर्य्याच्च वेदग्रहणं तथाग्रेश्च परिग्रहम्  ॥ नर्प्_१,२४।२० ॥  
ग्राह्येर् द्व्ये च पारक्ये समबुद्धिर्भवेत्तथा  ।  
सर्वलोकहितं कृर्यान्मृदुवाक्यमुदीरयेत्  ॥ नर्प्_१,२४।२१ ॥  
ऋतावभिगमः पत्न्यां शस्यते ब्राह्मणस्य वै  ।  
न कस्याप्यहितं ब्रूयाद्विष्णुपूजापरो भवेत्  ॥ नर्प्_१,२४।२२ ॥  
दद्याद्दानानि विप्रेभ्यः क्षत्रियो ऽपि द्विजोत्तम  ।  
कुर्य्याच्च वेदग्रहणं यज्ञैर्द्देवान्यजेत्तथा  ॥ नर्प्_१,२४।२३ ॥  
शस्त्राजीवी भवेच्चैव पालयेद्धर्मतो महीम्  ।  
दुष्टानां शासनं कुर्य्याच्छिष्टानां पालनं तथा  ॥ नर्प्_१,२४।२४ ॥  
पाशुपाल्यं च वाणिज्यं कृंषिश्च द्विजसत्तम  ।  
वेदस्याध्ययनं चैव वैश्यस्यापि प्रकीर्त्तितम्  ॥ नर्प्_१,२४।२५ ॥  
कुर्याच्च दारग्रहणं धर्माश्चैव समाचरेत्  ।  
क्रयविक्रयजर्वापि धनैः कारुक्रियोद्भवैः  ॥ नर्प्_१,२४।२६ ॥  
दद्याद्दानानि शूद्रो ऽपि पाकयज्ञैर्यजेन्न च  ।  
ब्राह्मणक्षत्रियविशां शुश्रूषानि रतो भवेत्  ॥ नर्प्_१,२४।२७ ॥  
ऋतुकालाभिगामीच  स्वदारेषु भवेत्तथा  ।  
सर्वलोकहितोषित्वं मङ्गलं प्रियवादिता  ॥ नर्प्_१,२४।२८ ॥  
अनायासो मनोहर्षस्तितिक्षा नातिमानिता  ।  
सामान्यं सर्ववर्णानां मुनिभिः परिकीर्तितम्  ॥ नर्प्_१,२४।२९ ॥  
सर्वे च मुनितां यान्ति स्वाश्रमोचितकर्मणा  ।  
ब्राह्मणः क्षत्रियाचारमाश्रयेदापदि द्विज  ॥ नर्प्_१,२४।३० ॥  
क्षत्रियो ऽपि च विड्वृत्तिमत्यापदि समाश्रयेत्  ।  
नाश्रयेच्छूद्रवृत्तिं तु अत्यापद्यपि वै द्विजः  ॥ नर्प्_१,२४।३१ ॥  
यद्याश्रयेद्दिजो मूढस्तदा चाण्डासतां व्रजेत्  ।  
ब्राह्मणक्षत्रियविशां त्रयाणां मुनिसत्तम  ॥ नर्प्_१,२४।३२ ॥  
चत्वार आश्रमाः प्रोक्ताः पञ्चमो नोपपद्यते  ।  
ब्रह्मचारी गृही वानप्रस्थो भिक्षुश्च सत्तम  ॥ नर्प्_१,२४।३३ ॥  
चतुर्भिराश्रमैरेभिः साध्यते धर्म उत्तमः  ।  
विष्णुस्तुष्यति विप्रेन्द्र कर्मयोगरतात्मनः  ॥ नर्प्_१,२४।३४ ॥  
निःस्पृहाशान्तमनसः स्वकर्मनिरतस्य च  ।  
ततो याति परं स्थानं यतो नावर्त्तते पुनः  ॥ नर्प्_१,२४।३५ ॥  
  
इति श्रीबृहन्नारायणपुराणे पूर्वभागे प्रथमपादे सदाचारो नाम चतुर्विशो ऽध्यायः  

_____________________________________________________________  
  
सनक उवाच  
वर्णाश्रमाचारविधिं प्रवक्ष्यामि विशेषतः  ।  
शृणुष्व तन्मुनिश्रेष्ठ सावधानेन चेतसा  ॥ नर्प्_१,२५।१ ॥  
यः स्वधर्मं परित्यज्य परधर्मं समाचरेत्  ।  
पाषण्डः स हि विज्ञेयः सर्वधर्मबहिष्कृतः  ॥ नर्प्_१,२५।२ ॥  
गर्भाधानादिसंस्काराः कार्या मन्त्रविधानतः  ।  
स्त्रीणाममन्त्रतः कार्या यथाकालं यथाविधि  ॥ नर्प्_१,२५।३ ॥  
सीमन्तकर्म प्रथमं चतुर्थे मासि शस्यते  ।  
षष्टे वा सत्पमे वापि अष्टमे वापि कारयेत्  ॥ नर्प्_१,२५।४ ॥  
जाते पुत्रे पिता स्नात्वा सचैलं जातकर्म च  ।  
कुर्य्याच्च नान्दीश्राद्धं च स्वस्तिवाचनपूर्वकम्  ॥ नर्प्_१,२५।५ ॥  
हेम्ना वा रजतेनापि वृद्धिश्राद्धं प्रकल्पयेत्  ।  
अन्नेन कारयेद्यस्तु स चण्डाल समो भवेत्  ॥ नर्प्_१,२५।६ ॥  
कृत्वाभ्युदयिकं श्राद्धं पिता पुत्रघस्य वाग्यतः  ।  
कुर्वीत नामनिर्द्देशं सूतकान्ते यथाविधि  ॥ नर्प्_१,२५।७ ॥  
अस्पष्टमर्थहीनं च ह्यतिगुर्व क्षरान्वितम्  ।  
न दद्यान्नाम विप्रेन्द तथा च विषथमाक्षरम्  ॥ नर्प्_१,२५।८ ॥  
तृतीयवर्षे चौलं च पञ्चमे षष्टसम्मिते  ।  
सत्पमे चाष्टमे वापि कुर्याद् गृह्योक्तमार्गतः  ॥ नर्प्_१,२५।९ ॥  
दैवयोगादतिक्रान्ते गर्भाधानादिकर्मणि  ।  
कर्तव्यः पादकृच्छ्रो वै चौले त्वर्द्धं प्रकल्पयेत्  ॥ नर्प्_१,२५।१० ॥  
गर्भाष्टमे ऽष्टमे वाब्दे बटुकस्योपनायनम्  ।  
आषोडशाब्दपर्यन्तं गौणं कालमुशन्ति च  ॥ नर्प्_१,२५।११ ॥  
गर्भैकादशमे ऽब्दे तु राजन्यस्योपनायनम्  ।  
आद्वाविंशाब्दपर्यन्तं कालमाहुर्विपश्चितः  ॥ नर्प्_१,२५।१२ ॥  
वैश्वोपनयनं प्रोक्तं गर्भाद्द्वादशमे तथा  ।  
चतुर्विंशाब्दपर्यन्तं गौणमाहुर्मनीषिणः  ॥ नर्प्_१,२५।१३ ॥  
एतत्कालावधेर्यस्य द्विजस्यातिक्रमो भवेत्  ।  
सावित्रीपतितं विद्यात्तं तु नैवालपेत्कदा  ॥ नर्प्_१,२५।१४ ॥  
द्विजोपनयने विप्र मुख्यकालव्यतिक्रमे  ।  
द्वादशाब्दं चरेत्कृच्छ्रं पश्चाज्चान्द्रायणं तथा  ।  
सान्तपनद्वयं चैव कृत्वा कर्म समाचरेत्  ॥ नर्प्_१,२५।१५ ॥  
अन्यथआ पतितं विद्यात्कर्त्तापि ब्रह्महा भवेत्  ।  
र्मौञ्जी विप्रस्य विज्ञेया धनुर्ज्या क्षत्त्रियस्य तु  ॥ नर्प्_१,२५।१६ ॥  
आवी वैश्यस्य विज्ञेया श्रूयतामजिने तथा  ।  
विप्रस्य चोक्तमैणेयं रौरवं क्षत्रियस्य तु  ॥ नर्प्_१,२५।१७ ॥  
आजं वेश्यस्य विज्ञेयं दण्डान्वक्ष्ये यथाक्रमम्  ।  
पालाशं ब्राह्मणस्योक्तं नृपस्यौदुम्बरं तथा  ॥ नर्प्_१,२५।१८ ॥  
बैल्वं वैश्यस्य विज्ञेय तत्प्रमाणं शृणुष्व मे  ।  
विप्रस्य केशमानं स्यादाललाटं नृपस्य च  ॥ नर्प्_१,२५।१९ ॥  
नासाग्रसम्मितं दण्डं वैश्यस्याहुर्विपश्चितः  ।  
तथा वासांसि वक्षघ्यामि विप्रादीनां यथाक्रमम्  ॥ नर्प्_१,२५।२० ॥  
कषायं चैव माञ्जिष्टं हारिद्रं च प्रकीर्तितम्  ।  
उपनीतो द्विजो विप्र परिचर्यापरो गुरोः  ॥ नर्प्_१,२५।२१ ॥  
वेदग्रहणपर्यन्तं निवसेद्गुरुवेश्मनि  ।  
प्रातः स्नायी भवेद्वर्णी समित्कुशफलादिकान्  ॥ नर्प्_१,२५।२२ ॥  
गुर्वर्थमाहरेन्नित्यं कल्ये कल्ये मुनीश्वर  ।  
यज्ञोपवीतमजिनं दण्डं च मुनिसत्तम  ॥ नर्प्_१,२५।२३ ॥  
नष्टे भ्रष्टे नवं मन्त्राद्धृत्वा भ्रष्टं जले क्षिपेत्  ।  
वर्णिनो वर्त्तनं प्राहुर्भिक्षान्नेनैव केवलम्  ॥ नर्प्_१,२५।२४ ॥  
भिक्षा च श्रोत्रियागारादाहरेत्प्रयतेन्द्रियः  ।  
भवत्पूर्वं ब्राह्मणस्य भवन्मध्यं नृपस्य च  ॥ नर्प्_१,२५।२५ ॥  
भवदत्यं विशः प्रोक्तं भिक्षाहरणकं वचः  ।  
सांयप्रातर्वह्निकार्यं यथाचारं जितेन्द्रियः  ॥ नर्प्_१,२५।२६ ॥  
कुर्यात्प्रतिदिनं वर्णीं ब्रह्मयज्ञं च तर्पणम्  ।  
अग्निकार्यपरित्यागी पतितः प्रोच्यते बुधैः  ॥ नर्प्_१,२५।२७ ॥  
ब्रह्मयज्ञविहीनश्च ब्रह्महा परिकीर्तितः  ।  
देवताभ्यर्च्चनं कुर्याच्छुश्रूषानुपदं गुरोः  ॥ नर्प्_१,२५।२८ ॥  
भिक्षान्नं भोजयेन्नित्यं नैकान्नाशी कदाचन  ।  
आनीयानिन्द्यविप्राणां गृहाद्भिक्षां जितेन्द्रियः  ॥ नर्प्_१,२५।२९ ॥  
निवेद्य गुरवे ऽश्रीयाद्वाग्यतस्तदनुघज्ञया  ।  
मधुस्त्रीमांसलवणं ताम्बूलं दन्तधावनम्  ॥ नर्प्_१,२५।३० ॥  
उच्छिष्टभोजनं चैव दिवास्वापं च वर्जयेत्  ।  
छात्रघपादुक गन्धांश्च तथा माल्यानुलेपनम्  ॥ नर्प्_१,२५।३१ ॥  
जलकेलिं नृत्यगीतवाद्यं तु परिवर्जयेत्  ।  
परिवादं चोपतापं विप्रलापं तथाञ्जनम्  ॥ नर्प्_१,२५।३२ ॥  
पाषण्ड जनसंयोगं शूद्रसङ्गं च वर्जयेत्  ।  
अभिवादनशीलः स्याद् वृद्धेषु च यथाक्रमम्  ॥ नर्प्_१,२५।३३ ॥  
ज्ञानवृद्धास्तपोवृद्धा वयोवृद्धा इति त्रयः  ।  
आध्यात्मिका दिदुःखानि निवारयति यो गुरुः  ॥ नर्प्_१,२५।३४ ॥  
वेदशास्त्रोपदेशेन तं पूर्वमभिवादयेत्  ।  
असावहमिति ब्रूयाद्दिजो वै ह्यभिवादने  ॥ नर्प्_१,२५।३५ ॥  
नाभिवाद्याश्च विप्रेण क्षघत्रियाद्याः कथञ्चन  ।  
नास्तिकं भिन्नमर्यादं कृतन्घं ग्रामयाजकम्  ॥ नर्प्_१,२५।३६ ॥  
स्तेनं च कितवं चैव कदाचिन्नाभिवादयेत्  ।  
पाषण्डं पतितं व्रात्यं तथा नक्षघत्रजीविनम्  ॥ नर्प्_१,२५।३७ ॥  
तथा पातकिनं चैव कदाचिन्नाभिवादयेत्  ।  
उन्मत्तं च शठं धूर्त्तं धावन्तमशुचिं तथा  ॥ नर्प्_१,२५।३८ ॥  
अभ्यक्तशिरसं चैव जपन्तं नाभिवादयेत्  ।  
विवादशीलिनं चञ्जं वमन्तं जलमध्यगम्  ॥ नर्प्_१,२५।३९ ॥  
भिक्षान्नधारिणं चैव शयानं नाभिवादयेत्  ।  
भर्तृन्घीं पुष्पिणीं जारां सूतिकां गर्भपातिनीम्  ॥ नर्प्_१,२५।४० ॥  
कृतन्घीं च तथा चण्डीं कदाचिन्नाभिवादयेत्  ।  
सभायां यज्ञशालायां देवतायतनेष्वपि  ॥ नर्प्_१,२५।४१ ॥  
प्रत्येकं तु नमस्कारो हॄन्ति पुण्यं पुराकृतम्  ।  
श्राद्धं व्रतं तथा दानं देवताभ्यार्चनं तथा  ॥ नर्प्_१,२५।४२ ॥  
यज्ञं च तर्पणं चैव कुर्वन्तं नाभिवादयेत्  ।  
कृते ऽभिवादने यस्तु न कुर्या त्प्रतिवादनम्  ॥ नर्प्_१,२५।४३ ॥  
नाभिवाद्यः स विज्ञेयो यया शूद्रस्तथैव सः  ।  
प्रक्षाल्य पादावाचम्य गुरोरभिमुखः सदा  ॥ नर्प्_१,२५।४४ ॥  
तस्य पादौ च सङ्गृह्य अधीयीत विचक्षणः  ।  
अष्टकासु चतुर्दश्यां प्रतिपत्पर्वणोस्तथा  ॥ नर्प्_१,२५।४५ ॥  
महाभरण्यां विप्रेद्रं श्रवणद्वादशीदिने  ।  
भाद्रपदापरपक्षे द्वितीयायां तथैव च  ॥ नर्प्_१,२५।४६ ॥  
माघस्य शुक्लसत्पम्यां नवम्यामाश्रिनस्य च  ।  
परिवेषं गते सूर्ये श्रोत्रिये गृहमागते  ॥ नर्प्_१,२५।४७ ॥  
बन्धिते ब्रह्मणे चैव प्रवृद्धकलहे तथा  ।  
सन्ध्यायां गर्जिते मेघे ह्यकाले परिवर्षणे  ॥ नर्प्_१,२५।४८ ॥  
उल्काशनिप्रपाते च तथा विप्रे ऽवमानिते  ।  
मन्वादिषु च देवर्षे युगादिषु चतुर्ष्वपि  ॥ नर्प्_१,२५।४९ ॥  
नाधीयीत द्विजः कश्चित्सर्वकर्मफलोत्सुकः  ।  
तृतीया प्राधवे शुक्ला भाद्रे कृष्णा त्रघयोदशी  ॥ नर्प्_१,२५।५० ॥  
कार्त्तिके नवमी शुद्धा माघे पञ्चदशी तिथिः  ।  
एता युगाद्याः कथिता दत्तस्याक्षयकारिकाः  ॥ नर्प्_१,२५।५१ ॥  
मन्वादींश्च प्रवक्ष्यामि शृणुष्व सुसमाहितः  ।  
अक्षयुक्छुक्लनवमी कार्तिके द्वादशी सिता  ॥ नर्प्_१,२५।५२ ॥  
तृतीया चैघत्रमासस्य तथा भाद्रपदस्य च  ।  
आषाढशुक्लदशमी सिता माघस्य सत्पमी  ॥ नर्प्_१,२५।५३ ॥  
श्रावणस्याष्टमी कृष्णा तथाषाढी च पूर्णमा  ।  
फआल्गुनस्य त्वमावास्या पौषस्यैकादशी सिता  ॥ नर्प्_१,२५।५४ ॥  
कार्तिकी फआल्गुनी चैघत्रीं ज्यैष्ठी पञ्चदशी सिता  ।  
मन्वादयः समाख्याता दत्तस्याक्षयकारिकाः  ॥ नर्प्_१,२५।५५ ॥  
द्विजैः श्रद्धं चकर्त्तव्यं मन्वादिषु युगादिषु  ।  
श्राद्धे निमन्त्रिते चैवग्रहणे चन्द्रसूर्ययोः  ॥ नर्प्_१,२५।५६ ॥  
अयनद्वितये चैव तथा भूकम्पने मुने  ।  
गलग्रहे दुर्द्दिने च नाधीयीत कदाचना  ॥ नर्प्_१,२५।५७ ॥  
एवमादिषु सर्वेषु अनध्यायेषु नारद  ।  
अधीयतां सुमूढानाम्प्रजाम्प्रज्ञांयशः श्रियम्  ॥ नर्प्_१,२५।५८ ॥  
आयुष्यं बलमारोग्यं निकृन्तति यमः स्वयम्  ।  
अनध्याये तु यो ऽधीते तं विद्याद्व्रह्मघातकम्  ॥ नर्प्_१,२५।५९ ॥  
न तं सम्भाषयेद्विप्रन तेन सह संवसेत्  ।  
कुण्डगोलकयोः केचिज्जडादीनां च नारद  ॥ नर्प्_१,२५।६० ॥  
वदन्ति चोपनयनं तत्पुत्रादिषु केचन  ।  
अनधीत्य तु यो वेदमन्यत्र कुरुते श्रमम्  ॥ नर्प्_१,२५।६१ ॥  
शूद्रतुल्यः स विज्ञेयो नरकस्य प्रियो ऽतिथिः  ।  
अनधीतश्रुतिर्विप्र आचार प्रतिपद्यते  ॥ नर्प्_१,२५।६२ ॥  
नाचारफलमान्पोति यथा शूद्रस्तथैव सः  ।  
नित्यं नैमित्तिकं काम्यं यच्चान्यत्कर्म वैदिकम्  ॥ नर्प्_१,२५।६३ ॥  
अनधीतस्य विप्रस्य सर्वं भवति निष्फलम्  ।  
शब्दब्रह्ममयो विष्णुर्वेदः साक्षाद्धारि स्मृकतः  ॥ नर्प्_१,२५।६४ ॥  
वेदाध्यायी ततो विप्रः सर्वान्कामानवान्पुयात्  ॥ नर्प्_१,२५।६५ ॥  
  
इति श्रीबृहन्नारदीयपुराणे पूर्वभागे प्रथमपादे स्मार्ताचारेषु वर्णाश्रमधर्मेष्वध्ययनादिधर्मनिरुपणं नाम पञ्चविंशो ऽध्यायः  

_____________________________________________________________  

सनक उवाच  
वेदग्रहणपर्यन्तं शुश्रूषानियतो गुरोः  ।  
अनुज्ञातस्ततस्तेन कुर्यादग्निपरिग्रहम्  ॥ नर्प्_१,२६।१ ॥  
वेदाश्च धर्मशास्त्राणि वेदाङ्गान्यपि च द्विजः  ।  
अधीत्य गुरवे दत्त्वा दक्षिणां संविशेद्वृहम्  ॥ नर्प्_१,२६।२ ॥  
रुपलावण्यसम्पन्नां सगुणां सुकुलोद्भवाम्  ।  
द्विजः समुद्वहेत्कन्यां सुशीलां धर्म चारिणीम्  ॥ नर्प्_१,२६।३ ॥  
मातृतः पञ्चमीं धीमान्पिततः सत्पमीं तथा  ।  
द्विजः समुद्वहेत्कन्यथा गुरुतल्पराः  ॥ नर्प्_१,२६।४ ॥  
रोगिणीं चैव वृत्ताक्षीं सरोगकुलसम्भवाम्  ।  
अतिकेशामकेशामकेशां च वाचालां नोद्वहेद्वुधः  ॥ नर्प्_१,२६।५ ॥  
कोपानां वामनां चैव दीर्घदेहां विरुपिणीम्  ।  
न्यानाधिकाङ्गीमुन्मत्तां पिशुनां नोद्वहेद् बुधः  ॥ नर्प्_१,२६।६ ॥  
स्थूलगुल्फआं दीर्घजङ्घां तथैव पुरुषाकृतिम्  ।  
श्मश्रुव्यञ्जनसंयुक्तां कुब्जां चैवाद्वहेन्न च  ॥ नर्प्_१,२६।७ ॥  
वृथाहास्यमुखीं चैव सदान्यगृह वासिनीम्  ।  
विवादशीलां भ्रमितां निष्ठुरां नोद्वहेद्रुधः  ॥ नर्प्_१,२६।८ ॥  
बह्वशिनीं स्थीलदन्तां स्थूलोष्ठीं घुर्घुरस्वनाम्  ।  
अतिकृष्णां रक्तवर्णां धूर्तां नैवोद्वहे द्वुधः  ॥ नर्प्_१,२६।९ ॥  
सदा रोदनशीलां च पाण्डुराभां च कुत्सिताम्  ।  
तासश्वासादिसंयुक्तां निद्राशीलां च नोद्वहेत्  ॥ नर्प्_१,२६।१० ॥  
अनर्थभाषिणीं चैव लोकद्वेष परायणाम्  ।  
परापवादनिरतां तस्कारां नोद्वहेद्वुधः  ॥ नर्प्_१,२६।११ ॥  
दीर्घनासां च कितवां तनूरुहविभूषिगताम्  ।  
गर्वितां बकवृत्तिं च सर्वथा नोद्वहेद्वुधः  ॥ नर्प्_१,२६।१२ ॥  
बालभावादविज्ञातस्वभावामुद्वहेद्यदि  ।  
प्रगल्भां वागुणां ज्ञात्वा सर्वथा तां परित्यजेत्  ॥ नर्प्_१,२६।१३ ॥  
भर्त्तृपुत्रेषु या नारी सर्वदा निष्ठुरा भवेत्  ।  
परानुकूलिनी या च सर्वथा तां परित्यजेत्  ॥ नर्प्_१,२६।१४ ॥  
विवाहाश्चाष्टधा ज्ञेया ब्राह्माद्या मुनिसत्तम  ।  
पूर्वः पूर्वो वरो ज्ञेयः पूर्वाभावे परः परः  ॥ नर्प्_१,२६।१५ ॥  
ब्राह्नो दैवस्तथैवार्षः प्राजापत्यस्तथासुरः  ।  
गान्धर्वो राक्षसश्चैव पैशाचश्चाष्टमो मतः  ॥ नर्प्_१,२६।१६ ॥  
ब्राह्मेण च विवाहेन वैवाह्यो वै द्विजोत्तमः  ।  
दैवेनाप्यथवा विप्र केचिदार्षं प्रचक्षते  ॥ नर्प्_१,२६।१७ ॥  
प्राजापत्यादयो विप्र विवाहाः पञ्चज गर्हिताः  ।  
अभावेषु तु पूर्वेषां कुर्यादेव परान्बुधः  ॥ नर्प्_१,२६।१८ ॥  
यज्ञोपवीतद्वितयं सोत्तरीयं च धारयेत्  ।  
सुवर्णकुण्डले चैव धौतवस्त्रद्वयं तथा  ॥ नर्प्_१,२६।१९ ॥  
अनुलेपनलित्पाङ्गः कृत्तकेशनखः शुचिः  ।  
धारयेद्वैणवं दण्डं सोदकं च कमण्डलुम्  ॥ नर्प्_१,२६।२० ॥  
उष्णीषममलं छत्रं पादुके चाप्युपानहौ  ।  
धारयेत्पुष्पमाल्ये च सुगन्धं प्रियदर्शनः  ॥ नर्प्_१,२६।२१ ॥  
नित्यं स्वाध्यायशीलः स्याद्यथाचारं समाचरेत्  ।  
परान्नं नैव भुञ्जीत परवादं च वर्जयेत्  ॥ नर्प्_१,२६।२२ ॥  
पादेन नाक्रमेत्पादमुच्छिष्टं नैव लङ्घयेत्  ।  
न संहताभ्यां हस्ताभ्यां कण्डूयेदात्मनः शिरः  ॥ नर्प्_१,२६।२३ ॥  
पूज्यं देवालयं चैव नापसव्यं व्रजेद्दिजः  ।  
देवार्चाचमनस्नानव्रतश्राद्धक्रियादिषु  ॥ नर्प्_१,२६।२४ ॥  
न भवेन्मुक्तकेशश्च नैकवस्त्रधरस्तथा  ।  
नारोहेदुष्ट्रयानं च शुष्कवादं च वर्जयेत्  ॥ नर्प्_१,२६।२५ ॥  
अन्य स्त्रियं न गच्छेच्च पैशुन्यं परिवर्जयेत्  ।  
नापसव्यं व्रजेद्विप्र गोश्चत्थानलपर्वतान्  ॥ नर्प्_१,२६।२६ ॥  
चतुष्पथं चैत्यवृक्षर्ं देवखातं नृपं तथा  ।  
असूयां मत्सरत्वं च दिवास्वापं च वर्जयेत्  ॥ नर्प्_१,२६।२७ ॥  
न वदेत्परपापानि स्वपुण्यं न प्रकाशयेत्  ।  
स्वकं नाम स्वनक्षत्रं मानं चैवातिगोपयेत्  ॥ नर्प्_१,२६।२८ ॥  
न दुर्जनैः सह वसे न्नाशास्त्रं शृणुयात्तथा  ।  
आसवद्यूतगीतेषु द्विजस्तु न रर्तिं चरेत्  ॥ नर्प्_१,२६।२९ ॥  
आर्द्रास्थि च तथोच्छिष्टं शूद्रं च पतितं तथा  ।  
सर्पं च भषणं स्पृष्ट्वा सचैलं स्नानमाचरेत्  ॥ नर्प्_१,२६।३० ॥  
चितिं च चितिकाष्टं च यूपं चाण्डालमेव च  ।  
स्पृष्ट्वा देवलकं चैव सवासा जलमाविशेत्  ॥ नर्प्_१,२६।३१ ॥  
दीपखट्वातनुच्छायाकेशवस् त्रकटोदकम्  ।  
अजामार्जन्निमार्जाररेणुर्द्दैवं शुभं हरेत्  ॥ नर्प्_१,२६।३२ ॥  
शूर्प्पवातं प्रेतधूमं तथा शूद्रान्नभोजनम्  ।  
वृषलीपतिसङ्गं च दूरतः परिवर्जयेत्  ॥ नर्प्_१,२६।३३ ॥  
असच्छार्स्त्रार्थमननं खादनं नखकेशयोः  ।  
तथैव नग्नशयनं सर्वदा परिवर्जयेत्  ॥ नर्प्_१,२६।३४ ॥  
शिरोभ्यङ्गावशिष्टेन तैलेनाङ्गं न लेपयेत्  ।  
ताम्बूलमशुचिं नाद्यात्तथा सुप्तं न बोधयेत्  ॥ नर्प्_१,२६।३५ ॥  
नाशुद्धो ऽग्निं परिचरेत्पूजयेद्गुरुदेवताः  ।  
न वामहस्तेनैकेन पिबेद्वक्रेण वा जलम्  ॥ नर्प्_१,२६।३६ ॥  
न चाक्रमेद्गुरोश्छायां तदाज्ञां च मुनीश्वर  ।  
न निन्देद्योगिनो विप्रान्व्रतिनो ऽपि यतींस्तथा  ॥ नर्प्_१,२६।३७ ॥  
परस्परस्य मर्माणि न कदापि वदेद्द्विजः  ।  
दर्शे च पौर्णमास्यां च यागं कुर्याद्यथाविधि  ॥ नर्प्_१,२६।३८ ॥  
उपसनं च होतव्यं सायं प्रातर्द्विजातिभिः  ।  
उपासनपरित्यागी सुरापीत्युच्यते बुधैः  ॥ नर्प्_१,२६।३९ ॥  
अयने विषुवे चैव युगादिषु चतुर्ष्वपि  ।  
दर्शे च प्रेतपक्षे च श्राद्धं कुर्याद्गृही द्विजः  ॥ नर्प्_१,२६।४० ॥  
मन्वादिषु मृदाहे च अष्टकासु च नारद  ।  
नावधान्ये समायाते गृही श्राद्धं समाचरेत्  ॥ नर्प्_१,२६।४१ ॥  
श्रोत्रिये गृहमायाते ग्रहणे चन्द्रसूर्योः  ।  
पुण्यक्षेत्रेषु तीर्थेषु गृही श्राद्धं समाचरेत्  ॥ नर्प्_१,२६।४२ ॥  
यज्ञो दानं तपो होमः स्वाध्यायः पितृतर्पणम्  ।  
वृथा भवति तत्सर्वमूर्द्धपुण्ड्रं विना कृतम्  ॥ नर्प्_१,२६।४३ ॥  
उर्द्धपुण्ड्रं च तुलसीं श्राद्धे नेच्छन्ति केचन  ।  
वृथाचारः परित्याज्यस्तस्माच्छ्रेयो ऽर्थिभिर्द्विजैः  ॥ नर्प्_१,२६।४४ ॥  
इत्येवमादयो धर्माः स्मृतिमार्गप्रचोदिताः  ।  
कार्या द्विजातिभिः सम्यक्सर्वकर्मफलप्रदाः  ॥ नर्प्_१,२६।४५ ॥  
सदा चारपरा ये तु तेषां विष्णुः प्रसीदति  ।  
विष्णौ प्रसन्नतां याते किमसाध्यं द्विजोत्तम  ॥ नर्प्_१,२६।४६ ॥  
  
इति श्रीबृहन्नारदीयपुराणे पूर्वभागे प्रथमपादे स्मार्त्तधेर्मषु वेदाध्ययनादिकस्य गृहस्थधर्मस्य च निरुपणं नाम षड्विंशो ऽध्यायः  

_____________________________________________________________  

सनक उवाच  
गृहस्थस्य सदाचारं वक्ष्यामि मुनिसत्तम  ।  
यद्रूतां सर्वपापानि नश्यन्त्येव न संशयः  ॥ नर्प्_१,२७।१ ॥  
ब्राह्ने मुहूर्ते चोत्थाय पुरुषार्थाविरोधिनीम्  ।  
वृत्तिं सञ्चिन्तयेद्विप्र कृतकेशप्रसाधनः  ॥ नर्प्_१,२७।२ ॥  
दिवासन्ध्यासु कर्णस्थब्रह्मसूत्र उदड्मुखः  ।  
कुर्यान्मूत्रपुरीषे तु रात्रौ चेद्दक्षिणामुखः  ॥ नर्प्_१,२७।३ ॥  
शिरः प्रावृत्य वस्त्रेण ह्यन्तर्द्धाय तृणैर्महीम्  ।  
वहन्काष्टं करेणैकं तावन्मौनी भवेद्द्विजः  ॥ नर्प्_१,२७।४ ॥  
पथि गोष्टे नदीतीरे तडागगृहसन्निधौ  ।  
तथा वृक्षस्य च्छायायां कान्तारे वह्निसन्निधौ  ॥ नर्प्_१,२७।५ ॥  
देवालये तथोद्याने कृष्टभूमौ चतुष्पथे  ।  
ब्राह्मणानां समीपे च तथा गोगुरुयोषिताम्  ॥ नर्प्_१,२७।६ ॥  
तुषाङ्गारकपालेषु जलमध्ये तथैव च  ।  
एवमादिषु देशेषु मलमूत्रं न कारयेत्  ॥ नर्प्_१,२७।७ ॥  
शौचे यत्नः सदा कार्यः शौचमूलो द्विजः स्मृतः  ।  
शौचाचारविहीनस्य समस्तं कर्म निष्फलम्  ॥ नर्प्_१,२७।८ ॥  
शौचं तु द्विविधं प्रोक्तं ब्राह्ममाभ्यान्तरं तथा  ।  
मृज्जलाभ्यां बहिः शुद्धिर्भावशुद्धिस्तथान्तरम्  ॥ नर्प्_१,२७।९ ॥  
गृहीतशिश्रश्चोत्थाय शौचार्थं मृदमाहरेत् ।।  
न मूषकादिखनितां फआलोत्कृष्टां तथैव च  ॥ नर्प्_१,२७।१० ॥  
वापीकूपतडागेभ्यो नाहरेदपि मृत्तिकाम्  ।  
शौचं कुर्यात्प्रयत्नेन समादाय शुभां मृदम्  ॥ नर्प्_१,२७।११ ॥  
लिङ्गे मृदेका दातव्या तिस्रो वा मेढ्रयोर्द्वयोः  ।  
एतन्मूत्रमुत्सर्गे शौचमाहूर्मनीषिणः  ॥ नर्प्_१,२७।१२ ॥  
एका लिङ्गे गुदे पञ्च दश वामे तथोभयोः  ।  
सत्प तिस्रः प्रदातव्याः पादयोर्मृत्तिकाः पृथक्  ॥ नर्प्_१,२७।१३ ॥  
एतच्छौचं विडुत्सर्गे गन्धलेपापनुत्तये  ।  
एतच्छौचं गृहस्थस्य द्विगुणं ब्रह्मचारिणाम्  ॥ नर्प्_१,२७।१४ ॥  
त्रिगुणां तु वनस्थानां यतीनां तच्चर्गुणम्  ।  
स्वस्थाने पूर्णशौचं स्यात्पथ्यर्द्धं मुनिसत्तम  ॥ नर्प्_१,२७।१५ ॥  
आतुरे नियमो नास्ति महापदि तथैव च  ।  
गन्धलेपक्षयकरं शौर्चं कुर्याद्विचक्षणः  ॥ नर्प्_१,२७।१६ ॥  
स्त्रीणामनुपनीतानां गन्धलेपक्षयावधि  ।  
व्रतस्थानां तु सर्वेषां यतिवच्छौचमिष्यते  ॥ नर्प्_१,२७।१७ ॥  
विधवानां च विर्पेन्द्र एतदेव निगद्यते  ।  
एवं शौचं तु निर्वर्त्य पश्चाद्वै सुसमाहितः  ॥ नर्प्_१,२७।१८ ॥  
प्रागास्य उदगास्यो वाप्याचामेत्प्रयर्तेन्द्रियः  ।  
त्रिश्चतुर्धा पिबेदापो गन्धफेनादिवर्जिताः  ॥ नर्प्_१,२७।१९ ॥  
द्विर्मार्जयेत्कपोलं च तलेनोष्ठौ च सत्तम  ।  
तर्जन्यङ्गुष्ठयोगेन नासारन्ध्रद्वयं स्पृशेत्  ॥ नर्प्_१,२७।२० ॥  
अगुंष्टानामिकाभ्यां च चक्षुः श्रोत्रे यथाक्रमम्  ।  
कनिष्टाङ्गुष्टयोगेन नाभिदेशे स्पृशेद्द्विजः  ॥ नर्प्_१,२७।२१ ॥  
तलेनोरःस्थलं चैव अङ्गुल्यग्रैः शिरः स्पृशेत्  ।  
तलेन चाङ्गुलाग्रैर्वा स्पृशेदंसौ विचक्षणः  ॥ नर्प्_१,२७।२२ ॥  
एवमाचम्य विप्रेद्र शुद्धिमान्पोत्यनुत्तमाम्  ।  
दन्तकाष्टं ततः खादेत्सत्वचं शस्तवृक्षजम्  ॥ नर्प्_१,२७।२३ ॥  
बिल्वासनापामार्गणां निम्बान्मार्कादिशाखिनाम्  ।  
प्रक्षाल्य वारिणा चैव मन्त्रेणाप्यभिमन्त्रितम्  ॥ नर्प्_१,२७।२४ ॥  
आयुर्बलं यशो वर्चः प्रजाः पशुवसूनि च  ।  
ब्रह्म प्रज्ञां च मेधां च त्वन्नो धेहि वनस्पते  ॥ नर्प्_१,२७।२५ ॥  
कनिष्टाग्रसमं स्थौल्ये विप्रः खादेद्दशाङ्गुलम्  ।  
नवाङ्गुलं क्षत्रियश्च वैश्यश्चाष्टाङ्गुलोन्मितम्  ॥ नर्प्_१,२७।२६ ॥  
शूद्रो वेदाङ्गुलमितं वनिता च मुनीश्वर  ।  
अलाभे दैतकाष्टानां गण्डूषैर्भानुसम्मितैः  ॥ नर्प्_१,२७।२७ ॥  
मुथशुद्धिर्विधीयेत तृणपत्रसमन्वितैः  ।  
करेणादाय वामेन सञ्चर्वेद्वामदंष्ट्रया  ॥ नर्प्_१,२७।२८ ॥  
द्विजान्सङ्घर्ष्य गोदोहं ततः प्रक्षाल्य पाटयेत्  ।  
जिह्वामुल्लिख्य ताभ्यां तु दलुभ्यां नियतेन्द्रियः  ॥ नर्प्_१,२७।२९ ॥  
प्रक्षाल्य प्रक्षिपेदू दूरे भूयश्चाचम्य पूर्ववत्  ।  
ततः स्नानं प्रकुर्वीत नद्यादौ विमले जले  ॥ नर्प्_१,२७।३० ॥  
तटं प्रक्षाल्य दर्भाश्च विन्यस्य प्रविशेज्जलम्  ।  
प्रणम्य तत्र तीर्थानि आवाह्य रविमण्डलात्  ॥ नर्प्_१,२७।३१ ॥  
गन्धाद्यैर्मण्डलं कृत्वा ध्यात्वा देवं जनार्दनम्  ।  
स्नायान्मन्त्रान्स्मरन्पुण्यांस्तीर्थानि च विरिञ्चिज  ॥ नर्प्_१,२७।३२ ॥  
गङ्गे च यमुने चैव गोदावरि सरस्वति  ।  
नर्मदे सिन्धुकावेरि जले ऽस्मिन्सन्निधिं कुरु  ॥ नर्प्_१,२७।३३ ॥  
पुष्कराद्यानि तीर्थानि गङ्गाद्याः सरितस्तथा  ।  
आगच्छन्तु महाभागाः स्नानकाले सदा मम  ॥ नर्प्_१,२७।३४ ॥  
अयोध्या मथुरा माया काशीं काञ्ची ह्यवन्तिका  ।  
पुरी द्वारावती ज्ञेया सत्पैता मोक्षदायिकाः  ॥ नर्प्_१,२७।३५ ॥  
ततो ऽधमर्षण जप्त्वा यतासुर्वारिसम्प्लुतः  ।  
स्नानाङ्गं तर्पणं कृत्वाचम्यार्ध्यं भानवेर्ऽपयेत्  ॥ नर्प्_१,२७।३६ ॥  
ततो ध्यात्वा विवस्वन्तं जलान्निर्गत्य नारद  ।  
परिधायाहतं धौतं द्वितीयं परिवीय च  ॥ नर्प्_१,२७।३७ ॥  
कुशासने समाविश्य सन्ध्याकर्म समारभेत्  ।  
ईशानाभिमुखो विप्र गायत्र्याचम्य वै द्विज  ॥ नर्प्_१,२७।३८ ॥  
ऋतमित्यभिमन्त्र्यार्थ पुनरेवामेद् बुधः  ।  
ततस्तु वारिणात्मानं वेष्टयित्वा समुक्ष्य च  ॥ नर्प्_१,२७।३९ ॥  
सङ्कल्प्य प्रणवान्ते तु ऋषिच्छन्दः सुरान्स्मरन्  ।  
भूरादिभिर्व्याहृतिभिः सत्पभिः प्रोक्ष्य मस्तकम्  ॥ नर्प्_१,२७।४० ॥  
न्यासं समाचरेन्मन्त्री पृथगेव कराङ्गयोः  ।  
विन्यस्य हृदये तारं भूः शिरस्यथ विन्यसेत्  ॥ नर्प्_१,२७।४१ ॥  
भुवः शिखायां स्वश्चैव कवये भूर्भुवो ऽक्षिषु  ।  
भूर्भुवः स्वस्तथात्रास्त्रं दिक्षु तालत्रयं न्यसेत्  ॥ नर्प्_१,२७।४२ ॥  
तत आवाहयेत्सन्ध्यां प्रातः कोकनस्थिताम्  ।  
आगच्छ वरदे देवि त्र्यक्षरे ब्रह्मवादिनि  ॥ नर्प्_१,२७।४३ ॥  
गायत्रि च्छन्दसां मातर्ब्रह्मयोने नमो ऽस्तु ते  ।  
मध्याह्ने वृषभारुढां शुक्लाम्बरसमावृताम्  ॥ नर्प्_१,२७।४४ ॥  
सावित्रीं रुद्रयोनिं चावाहयेद्रुद्रवादिनीम्  ।  
सायं तु गरुडारुढां पीताम्बरसमावृत्ताम्  ॥ नर्प्_१,२७।४५ ॥  
सरस्वतीं विष्णुयोनिमाह्वयेद्विष्णुवादिनीम्  ।  
तारं च व्याहृतीः सत्प त्रिपदां च समुच्चरन्  ॥ नर्प्_१,२७।४६ ॥  
शिरः शिखां च सम्पूर्य कुभयित्वा विरेचयेत्  ।  
वाममध्यात्परैर्वायुं क्रमेण प्राणसंयमे  ॥ नर्प्_१,२७।४७ ॥  
द्विराचामेत्ततः पश्चात्प्रातः सूर्यश्चमेति च  ।  
आपः पुनन्तु मध्याह्ने सायमग्निश्चमेति च  ॥ नर्प्_१,२७।४८ ॥  
आपो हिष्ठेति तिसृभिर्मार्जनं च ततश्चरेत्  ।  
सुमुत्रिया न इत्युक्त्वा नासास्पृष्टजलेन च  ॥ नर्प्_१,२७।४९ ॥  
द्विषद्वर्गं समुत्सार्य द्रुपदां शिरसि क्षिपेत्  ।  
ऋतं च सत्यमेतेन कृत्वा चैवाधमर्षणम्  ॥ नर्प्_१,२७।५० ॥  
अन्तश्चरसि मन्त्रेण सकृदेव पिबेदपः  ।  
ततः सूर्याय विधिवद्गन्धं पुष्पं जलाञ्जलिम्  ॥ नर्प्_१,२७।५१ ॥  
क्षिप्त्वोपतिष्ठेद्देवर्षे भास्करं स्वस्तिकाञ्जलिम्  ।  
ऊर्द्धूबाहुरधोबाहुः क्रमात्कल्यादिके त्रिके  ॥ नर्प्_१,२७।५२ ॥  
उहुत्यं चित्रं तच्चक्षुरित्येतत्त्रितयं जपेत्  ।  
सौराञ्छैवान्वैष्णवांश्च मन्त्रानन्यांश्च नारद  ॥ नर्प्_१,२७।५३ ॥  
तेजो ऽसि गायत्र्यसीति प्रार्थयेत्सवितुर्महः  ।  
ततो ऽङ्गानि त्रिरावर्त्य ध्यायेच्छक्तीस्तदात्मिकाः  ॥ नर्प्_१,२७।५४ ॥  
 ब्रह्मणी चतुराननाक्षवलया कुम्भं करैः स्रुक्स्त्रवौ बिभ्राणा त्वरुणेन्दुकान्तिवदना ऋग्रूपिणी बालिका  ।  
हंसारोहणकेलिखण्खण्मणेर्बिबार्चिता भूषिता गायत्री परिभाविता भवतु नः सम्पत्समृद्ध्यै सदा  ॥ नर्प्_१,२७।५५ ॥  
रुद्राणी नवयौवना त्रिनयना वैयाघ्नचर्माम्बरा खट्वाङ्गत्रघिशिखाक्षसूत्रवलयाभीतिश्रियै चास्तु नः  ।  
विद्युद्दामजटाकलापविलसद्वार्लेदुमौलिर्मुदा सावित्री वृषवाहना सिततनुर्ध्येया यजूरूपिणी  ॥ नर्प्_१,२७।५६ ॥  
ध्येया सा च सरस्वती भगवती पीताम्बरालङ्कृता श्यामा श्यामतनुर्जरोपरिलसद्गात्राञ्चिता वैष्णवी  ।  
तार्क्ष्यस्था मणिनूपुराङ्गदलसद्ग्रैवेयभूषोज्ज्वला हस्तालङ्कृतशङ्खचक्रसुगदापह्माश्रियै चास्तु नः  ॥ नर्प्_१,२७।५७ ॥  
एवं ध्यात्वा जपेत्तिष्ठन्प्रातर्मध्याह्नके तथा  ।  
सायङ्काले समासीनो भक्त्या तद्गतमानसः  ॥ नर्प्_१,२७।५८ ॥  
सहस्रपरमां देवीं शतमध्यां दशावराम्  ।  
त्रिपदां प्रणवोपेतां भूर्भुवः स्वरुपक्रमाम्  ॥ नर्प्_१,२७।५९ ॥  
षट्तारः सम्पुटो वापि व्रतिनश्च यतेर्जपः  ।  
गृहस्थस्य सत्तारः स्याज्जप्य एवंविधो मुने  ॥ नर्प्_१,२७।६० ॥  
ततो जप्त्वा यथाशक्ति सवित्रे विनिवेद्य च  ।  
गायत्र्यै च सवित्रे च प्रक्षिपेदञ्जलिद्रूयम्  ॥ नर्प्_१,२७।६१ ॥  
ततो विसृज्य तां विप्र उत्तरे इति मन्त्रतः  ।  
ब्रह्मणेशेन हरिणानुज्ञाता गच्छ सादरम्  ॥ नर्प्_१,२७।६२ ॥  
दिरभ्यो दिग्देवताभ्यश्च नमस्कृत्य कृताञ्जलिः  ।  
प्रातरादेः परं कर्म कुर्यादपि विधानतः  ॥ नर्प्_१,२७।६३ ॥  
प्रातर्मध्यन्दिने चैव गृहस्थः स्नानमाचरेत्  ।  
वानप्रस्थश्च देवर्षे स्नायात्र्निषवणं यतिः  ॥ नर्प्_१,२७।६४ ॥  
आतुराणां तु रोगद्यैः पान्थानां च सकृन्मतम्  ।  
ब्रह्मयज्ञं ततः कुर्याद्दर्भपाणिर्मुनीश्वर  ॥ नर्प्_१,२७।६५ ॥  
दिवोदितानि कर्माणि प्रमादादकृतानि चेत्  ।  
शर्वर्याः प्रथमे यामे तानि कुर्याद्यथाक्रमम्  ॥ नर्प्_१,२७।६६ ॥  
नोपास्ते यो द्विजः सन्ध्यां धूर्तबुद्धिरनापदि  ।  
पाषण्डः स हि विज्ञेयः सर्वधर्मबहिष्कृतः  ॥ नर्प्_१,२७।६७ ॥  
यस्तु सन्ध्यादिकर्माणि कूटयुक्तिविशारदः  ।  
परित्यजति तं विद्यान्महापातकिनां वरम्  ॥ नर्प्_१,२७।६८ ॥  
ये द्विजा अभिभाषन्ते त्यक्तसन्ध्यादिकर्मणः  ।  
ते यान्ति नरकान्घोरान्यावच्चन्द्रार्कतारकम्  ॥ नर्प्_१,२७।६९ ॥  
देवार्चनं ततः कुर्याद्वैश्वदेवं यथाविधि  ।  
तत्रात्यमतिथिं सम्यगन्नाद्यैश्च प्रपूजयेत्  ॥ नर्प्_१,२७।७० ॥  
वक्तव्या मधुरा वाणी तेष्वप्यभ्यागतेषु तु  ।  
जलान्नकन्दमूलैर्वा गृहदानेन चार्चयेत्  ॥ नर्प्_१,२७।७१ ॥  
अतिथिर्यस्य भग्नाशो गृहत्प्रतिनिवर्तिते  ।  
सतस्मैदुष्कृतं दत्त्वा पुण्यमादाय गच्छति  ॥ नर्प्_१,२७।७२ ॥  
अज्ञातगोत्रनामानमन्यग्रामादुपागतम्  ।  
विपश्चितो ऽतिथिं प्राहुर्विष्णुवत्तं प्रपूजयेत्  ॥ नर्प्_१,२७।७३ ॥  
स्वग्रामवासिनं त्वेकं श्रोत्रियं विष्णुतत्परम्  ।  
अन्नाद्यैः प्रत्यहं विप्रपितॄनुद्दिश्य तर्पयेत्  ॥ नर्प्_१,२७।७४ ॥  
पञ्चयज्ञपरित्यागी ब्रह्माहेत्युच्यते बुधैः  ।  
कुर्यादहरहस्तस्मात्पञ्चयज्ञान्प्रयन्ततः  ॥ नर्प्_१,२७।७५ ॥  
देवयज्ञो भूतयज्ञः तितृयज्ञस्तथैव च  ।  
नृपज्ञो ब्रह्मयज्ञश्च पञ्चयज्ञान्प्रचक्षते  ॥ नर्प्_१,२७।७६ ॥  
भृत्यमित्रादिसंयुक्तः स्वयं भुञ्जीत वाग्यतः  ।  
द्विजानां भोज्यमश्री यात्पात्रं नैव परित्यजेत्  ॥ नर्प्_१,२७।७७ ॥  
संस्थाप्य स्वासमे पादौ वस्त्रार्द्धं परिधाय च  ।  
मुखेन वमितं भुक्त्वा सुरापीत्युच्यते बुधैः  ॥ नर्प्_१,२७।७८ ॥  
खादितार्द्धं पुनः खादेन्मोदकांश्च फलानि च  ।  
प्रत्यक्षं लवणं चैव गोमांसशीति गद्यते  ॥ नर्प्_१,२७।७९ ॥  
अपोशाने वाचमने अद्यद्रव्येषु च द्विजः  ।  
शब्द न कारयेद्विप्रस्तं कुर्वन्नारकी भवेत्  ॥ नर्प्_१,२७।८० ॥  
पथ्यमन्नं प्रभुञ्जीत वाग्यतो ऽन्नमसुत्सयनम्  ।  
अमृतोपस्तरणमसि अपोशानं भुजेः पुरः  ॥ नर्प्_१,२७।८१ ॥  
अमृतापिधानमसि भोज्यान्ते ऽपः सकृत्पिबेत्  ।  
प्राणाद्या आहुतीर्दत्त्वाचम्य भोजनमाचरेत्  ॥ नर्प्_१,२७।८२ ॥  
ततश्चाचम्य विप्रेन्द्र शास्त्रचिन्तापरो भवेत्  ।  
रात्रावपि यथाशक्ति शयनासनभोजनैः  ॥ नर्प्_१,२७।८३ ॥  
एवं गृही सदाचारं कुर्यात्प्रतिदिनं मुने  ।  
यदाऽचारपरित्यागी प्रायश्चित्ती तदा भवेत्  ॥ नर्प्_१,२७।८४ ॥  
दूषितां स्वतनुं दृष्ट्वा पालिताद्यैश्च सत्तम  ।  
पुत्रेषु भार्यां निःक्षिप्य वनं गच्छेत्सहैव वा  ॥ नर्प्_१,२७।८५ ॥  
भवेत्रिषवणस्नायी नखश्मश्रुजटाधरः  ।  
अधः शायी ब्रह्मचारी पञ्चयज्ञपरायणः  ॥ नर्प्_१,२७।८६ ॥  
फलमूलाशनो नित्यं स्वाध्यायनिरतास्तथा  ।  
दयावान्सर्वभूतेषु नारायणपरायणः  ॥ नर्प्_१,२७।८७ ॥  
वर्जये द्ग्रामजातानि पुष्पाणि च फलानि च  ।  
अष्टौ ग्रासांश्च भुञ्जीत न कुर्याद्रात्रिभोजनम्  ॥ नर्प्_१,२७।८८ ॥  
अत्यन्तं वर्जयेत्तैलं वानप्रस्थसमाश्रमी  ।  
व्यवायं वर्जयेच्चैव निद्रालस्ये तथैव च  ॥ नर्प्_१,२७।८९ ॥  
शङ्खचक्रगदापाणिं नित्यं नारायणं स्मरेत्  ।  
वानप्रस्थः प्रकुर्वीत तपश्चान्द्रायणादिकम्  ॥ नर्प्_१,२७।९० ॥  
सहेत शीततापादिवह्निं परिचरेत्सदा  ।  
यदा मनसि वैराग्यं जातं सर्वेषु वस्तुषु  ॥ नर्प्_१,२७।९१ ॥  
तदैव सन्न्यसेद्विप्र पतितस्त्वन्यथा भवेत्  ।  
वेदान्ताभ्यासनिरतः शान्तो दान्तो जितेन्द्रियः  ॥ नर्प्_१,२७।९२ ॥  
निर्द्वेद्वो निरहॄङ्कारो निर्ममः सर्वदा भवेत्  ।  
शमादिगुणसंयुक्तः कामक्रोधविवर्जितः  ॥ नर्प्_१,२७।९३ ॥  
नग्नो वा जीर्णकौपीनौ भवेन्मुण्डो यतिर्द्विजः  ।  
समः शत्रौ च मित्रे च तथा मानापमानयोः  ॥ नर्प्_१,२७।९४ ॥  
एकरात्रं वसेद्ग्रामे त्रिरात्रं नगरे तथा  ।  
भैक्षेण वर्त्तयेन्नित्यं नैकान्नादीभवेद्यतिः  ॥ नर्प्_१,२७।९५ ॥  
अनिन्दितद्विजगृहे व्यङ्गारे भुक्तिवर्जिते  ।  
विवादरहिते चैव भिक्षार्थं पर्यटेद्यतिः  ॥ नर्प्_१,२७।९६ ॥  
भवेत्रिषवणस्नायी नारायणपरायणः  ।  
जपेच्च प्रणवं नित्यं जितात्मा विजितेन्द्रियः  ॥ नर्प्_१,२७।९७ ॥  
एकान्नादी भवेद्यस्तु कदाचिल्लम्पटो यतिः  ।  
न तस्य निष्कृतिर्द्दष्टा प्रायश्चित्तायुतैरपि  ॥ नर्प्_१,२७।९८ ॥  
लोभाद्यदि यतिर्विप्र तनुपोषपरो भवेत्  ।  
स चण्डालसमो ज्ञेयो वर्णाश्रमविगर्हितः  ॥ नर्प्_१,२७।९९ ॥  
आत्मानां चिन्तयेद्द्रेवं नारायणमनामयम्  ।  
निर्द्वन्द्रं निर्ममंशान्तं मायातीतममत्सरम्  ॥ नर्प्_१,२७।१०० ॥  
अव्ययं परिपूर्णं च सदानन्दैकविग्रहम्  ।  
ज्ञानस्वरुपममलं परं ज्योतिः सनातनम्  ॥ नर्प्_१,२७।१०१ ॥  
अविकारमनाद्यन्तं जगच्चैतन्यकारणम्  ।  
निर्गुणं परमं ध्यायेदात्मानं परतः परम्  ॥ नर्प्_१,२७।१०२ ॥  
पठेदुपनिषद्वाक्यं वेदान्तार्थांश्च चिन्तयेत्  ।  
सहस्रशीर्षं देवं च सदा ध्यायेज्जितेन्द्रियः  ॥ नर्प्_१,२७।१०३ ॥  
एवं ध्यानपरो यस्तु यतिर्विगतमत्सरः  ।  
स याति परमानन्दं परं ज्योतिः सनातनम्  ॥ नर्प्_१,२७।१०४ ॥  
इत्येवमाश्रमाचारान्यः करोति द्विजः क्रमात्  ।  
स याति परमं स्थानं यत्र गत्वा न शोचयति  ॥ नर्प्_१,२७।१०५ ॥  
वर्णाश्रमाचाररताः सर्वपापविवर्जिताः  ।  
नारायणपरा यान्ति तद्विष्णः परमं पदम्  ॥ नर्प्_१,२७।१०६ ॥  
  
इति श्रीबृहन्नारदीयपुराणे पूर्वभागे प्रथमपादे सदाचारेषु गृहस्थआवानप्रस्थयतिधर्म्निरुपणं नाम सत्पविंशो ऽध्यायः  

_____________________________________________________________  
  
सनक उवाच  
शृणुष्व मुनिशार्दूल श्राद्धस्य विधिमुत्तमम्  ।  
यच्छ्रुत्वा सर्वपापेभ्यो मुच्यते नात्र संशयः  ॥ नर्प्_१,२८।१ ॥  
क्षयाहपूर्वदिवसे स्नात्वा चैकाशनो भवेत्  ।  
अधः शायी ब्रह्मचारी निशि विप्रान्निमन्त्रयेत्  ॥ नर्प्_१,२८।२ ॥  
दन्तधावनताम्बूले तैलाभ्यङ्गं तथैव च  ।  
रत्योषधिपरान्नानि श्राद्धकर्त्ताविवर्जयेत्  ॥ नर्प्_१,२८।३ ॥  
अध्वानं कलहं क्रोधं व्यवायं च धुरं तथा  ।  
श्राद्धकर्त्ता च भोक्ता च दिवास्वापं च वर्जयेत्  ॥ नर्प्_१,२८।४ ॥  
श्राद्धे निमन्त्रितो यस्तु व्यवायं कुरुते यदि  ।  
ब्रह्महत्यामवान्पोति नरकं चापि गच्छति  ॥ नर्प्_१,२८।५ ॥  
श्राद्धे नियोजयेद्विप्रं श्रोत्रिय विष्णुतत्परम्  ।  
यथास्वाचारनिरतं प्रशान्तं सत्कुलोद्बगवम्  ॥ नर्प्_१,२८।६ ॥  
रागद्वेषविहीनं च पुराणार्थविशारदम्  ।  
त्रिमधुत्रिसुपर्णज्ञं सर्वभूतदयापरम्  ॥ नर्प्_१,२८।७ ॥  
देवपूजारतं चैव स्मृतितत्त्वविशारदम्  ।  
वेदान्ततत्त्वसम्पन्नं सर्वलोकहिते रतम्  ॥ नर्प्_१,२८।८ ॥  
कृतज्ञं गुणसम्पन्नं गुरुशुश्रूषणे रतम्  ।  
परोपदेशनिरतं सच्छास्त्रकथनैस्तथा  ॥ नर्प्_१,२८।९ ॥  
एते नियोजितव्या वै श्राद्धे विप्रा मुनीश्वर  ।  
श्राद्धे वर्ज्यान्मवक्ष्यामि शृणु तान्मुसमाहितः  ॥ नर्प्_१,२८।१० ॥  
न्पूनाङ्गश्चाधिकाङ्गश्च कदर्यो रोगितस्तथा  ।  
कुष्टी च कुनखी चैव लम्बकर्णः क्षतव्रतः  ॥ नर्प्_१,२८।११ ॥  
नक्षत्रपाठजीवी च तथा च शवदाहकः  ।  
कुवादी परिर्वत्ता च तथा देवलकः खलः  ॥ नर्प्_१,२८।१२ ॥  
निन्दको ऽमर्षणो धूर्तस्तथैव ग्रामयाजकः  ।  
असच्छास्त्राभिनिरतः परान्ननिगतस्तथा  ॥ नर्प्_१,२८।१३ ॥  
वृषलीसूति पोष्टा च वृषलीपतिरेव च  ।  
कुण्डश्च गोलकश्चैव ह्ययाज्यानां च याजकः  ॥ नर्प्_१,२८।१४ ॥  
दम्भाचारो वृथामुण्डी ह्यन्यस्त्रीधनतत्परः  ।  
विष्णुभक्तिविहीनश्च शिवभक्तिपराड्मुखः  ॥ नर्प्_१,२८।१५ ॥  
वेदविक्रयिणश्चैव व्रतविक्रयिणस्तथा  ।  
स्मृतिविक्रयिणश्चैव मन्त्रविक्रयिणस्तथा  ॥ नर्प्_१,२८।१६ ॥  
गायकाः काव्यकर्त्तारो भिषक्छास्त्रोपजीविनः  ।  
वेदनिन्दापरश्चैव ग्रामापण्यप्रदाहकः  ॥ नर्प्_१,२८।१७ ॥  
तथातिकामुकश्चैव रसविक्रयकारकः  ।  
कूटयुक्तिरतश्चैव श्राद्धे वर्ज्याः प्रयत्नतः  ॥ नर्प्_१,२८।१८ ॥  
निम्मत्रयीत पूर्वेद्युस्तस्मिन्नेव दिने ऽथवा  ।  
निमन्त्रितो भवेद्विप्रो ब्रह्मचारी जितेन्द्रियः  ॥ नर्प्_१,२८।१९ ॥  
श्राद्धे क्षणस्तु कर्त्तव्यः प्रसादश्चेति सत्तम  ।  
निमन्त्रयेद्द्विजं प्राज्ञं दर्भपाणिर्जितेन्द्रियः  ॥ नर्प्_१,२८।२० ॥  
ततः प्रातः समुत्थाय प्रातः कृत्यं समाप्य च  ।  
श्राद्धं समाचरेद्विद्वान्काले कुतपसञ्ज्ञिते  ॥ नर्प्_१,२८।२१ ॥  
दिवसस्याष्टमे काले यदा मन्दायते रविः  ।  
स कालः कुतपस्तत्र पितॄणां दत्तमक्षयम्  ॥ नर्प्_१,२८।२२ ॥  
अपराह्नः पितॄणां तु दत्तः कालः स्वयम्भुवा  ।  
तत्काल एव दातव्यं कव्यं तस्माद्द्विजोत्तमैः  ॥ नर्प्_१,२८।२३ ॥  
यत्काव्यं दीयते द्वव्यैरकाले मुनिसत्तम  ।  
राक्षसं तद्धि विज्ञेयं पितॄणां नोपतिष्टति  ॥ नर्प्_१,२८।२४ ॥  
काव्यं प्रत्तं तु सायाह्ने राक्षसं तद्भवेदपि  ।  
दाता नरकमान्पोति भोक्ता च नरकं व्रजेत्  ॥ नर्प्_१,२८।२५ ॥  
क्षयाहस्य तिथैर्विप्र यदि दण्डमितिर्भवेत्  ।  
विद्धापराह्नि कायां तु श्राद्धं कार्यं विजानता  ॥ नर्प्_१,२८।२६ ॥  
क्षयाहस्य तिथिर्या तु ह्यपराह्नद्वये यदि  ।  
पूर्वा क्षये तु कर्त्तव्या वृद्वौ कार्या तथोत्तरा  ॥ नर्प्_१,२८।२७ ॥  
मुहूर्त्त द्वितये पूर्वदिने स्यादपरे ऽहनि  ।  
तिथिः सायाह्नगा यत्र परा काव्यस्य विश्रुता  ॥ नर्प्_१,२८।२८ ॥  
किञ्चित्पूर्वदिने प्राहुर्मुहूर्त्तद्वितये सति  ।  
नैतन्मतं हि सर्वेषां काव्यदाने मुनीश्वर  ॥ नर्प्_१,२८।२९ ॥  
निमन्त्रितेषौ विप्रेषु मिलितेषु द्विजोत्तम  ।  
प्रायश्चित्तविशुद्धात्मा तेभ्यो ऽनुज्ञां समाहरेत्  ॥ नर्प्_१,२८।३० ॥  
श्राद्धार्थं समनुज्ञातो विप्रान्भूयो निमन्त्रयेत् ॥उ  
उभौ च विश्वेदेवार्थं पिघत्रर्थं त्रीन्यथाविधि  ॥ नर्प्_१,२८।३१ ॥  
देवतार्थं च पित्रर्थमेकैकं वा निमन्त्रयेत्  ।  
श्राद्धार्थं समनुज्ञातः कारयेन्मण्डलद्वयम्  ॥ नर्प्_१,२८।३२ ॥  
चतुरस्त्रं ब्राह्मणस्य त्रिकोणं क्षत्रियस्य वै  ।  
वैश्यस्य वर्तुलं ज्ञेयं शूद्रस्याभ्याभ्युक्षणं भवेत्  ॥ नर्प्_१,२८।३३ ॥  
ब्राह्मणानामभावे तु भ्रातरं पुत्रमेव च  ।  
आत्मानं वा नियुञ्जीत न विप्रं वेदवर्जितम्  ॥ नर्प्_१,२८।३४ ॥  
प्रक्षाल्य विप्रपादांशअच ह्याचान्नानुपवेश्य च  ।  
यथावदर्चनं कुर्यात्स्मरन्नारायणं प्रभुम्  ॥ नर्प्_१,२८।३५ ॥  
ब्राह्मणानां तु मध्ये च द्वारदेशे तथैव च  ।  
अपहता इत्यृचा वै कर्त्ता तु विकिरेत्तिलान्  ॥ नर्प्_१,२८।३६ ॥  
यवैर्दर्भघैश्च विश्वेषां देवानामिदमासनम्  ।  
दत्त्वेति भूयो दद्यच्च दैवे क्षणप्रतीक्षणम्  ॥ नर्प्_१,२८।३७ ॥  
अक्षय्यासनयोः षष्टी द्वितीयावाहने स्मृता  ।  
अन्नदाने चतुर्थी स्याच्छेषाः सम्पुद्धयः स्मृताः  ॥ नर्प्_१,२८।३८ ॥  
आसाद्य पात्रद्वितयं दर्भशाखासमन्वितम्  ।  
तत्पात्रे सेचयेत्तोयं शन्नोदेवीत्यृचा ततः  ॥ नर्प्_१,२८।३९ ॥  
यवोसीति ति यवान् क्षित्प्वा गन्धपुष्पे च वाग्यतः  ।  
आवाहयेत्ततो देवान्विश्वे देवाःस इत्यृचा  ॥ नर्प्_१,२८।४० ॥  
या दिव्या इति मन्त्रेण दद्यादर्घ्यं समाहितः  ।  
गन्धैश्च पत्रपुष्पैश्च धूपैर्दीपैर्यजेत्ततः  ॥ नर्प्_१,२८।४१ ॥  
देवैश्च समनुज्ञातो यजेत्पितृगणांस्तथा  ।  
तिलसंयुक्तदर्भैश्च दद्यात्तेषां सदासनम्  ॥ नर्प्_१,२८।४२ ॥  
पात्राण्यासादयेत्त्रीणि ह्यर्घाथ पूर्ववद्द्विजः  ।  
शन्नोदेव्या जलं क्षिप्त्वा तिलोसीति तिलान्क्षघिपेत्  ॥ नर्प्_१,२८।४३ ॥  
उशन्त इत्यृचावाह्य पितॄन्विप्रः समाहितः  ।  
या दिव्या इति मन्त्रेण दद्यादर्घ्यं च पूर्ववत्  ॥ नर्प्_१,२८।४४ ॥  
गन्धैश्च पत्रपुष्पैश्च धूपैर्दीपैशअच सत्तम  ।  
वासोर्भिभूषणैश्वैव यथाविभवमर्चयेत्  ॥ नर्प्_१,२८।४५ ॥  
ततो ऽन्नाग्रं समादाय घृतयुक्तं विचक्षणः  ।  
अग्नौ करिष्य इत्युक्त्वा तेभ्यो ऽनुज्ञां समाहरेत्  ॥ नर्प्_१,२८।४६ ॥  
करवै करवाणीति चापृष्टा ब्राह्मणा मुने  ।  
कुरुष्व क्रियतां वेति कुर्विति ब्रूयुरेव च  ॥ नर्प्_१,२८।४७ ॥  
उपासनाग्निमाधाय स्वगृह्योक्तविधानतः  ।  
सामाय च पितृमते स्वधा नम इतीरयेत्  ॥ नर्प्_१,२८।४८ ॥  
अग्नये कव्यवाहनाय स्वधा नम इतीह वा  ।  
स्वाहान्तेनापि वा प्राज्ञो जुहुयात्पितृयज्ञवत्  ॥ नर्प्_१,२८।४९ ॥  
आभ्यामेवाहुतिभ्यां तु पितॄणां तृत्पिरक्षया  ।  
अग्न्यभावे तु विप्रस्य पाणौ होमो विधीयते  ॥ नर्प्_१,२८।५० ॥  
यथाचारं प्रकुर्वीत पाणावग्नौ च वा द्विज  ।  
नह्यग्निर्दूरगः कार्यः पार्वणे समुपस्थैते  ॥ नर्प्_१,२८।५१ ॥  
सन्धायाग्निं ततः कार्यं कृत्वा तं विसृजेत्कृती  ।  
यद्याग्निर्दूरगो विप्र पार्वणे समुपस्थिते  ॥ नर्प्_१,२८।५२ ॥  
भ्रातृभिः कारयेच्छ्राद्धं साग्निकैर्विधिवद्द्विजैः  ।  
क्षयाहे चैव सम्प्रात्पे स्वस्याग्निर्दूरगो यदि  ॥ नर्प्_१,२८।५३ ॥  
तथैव भ्रातरस्तत्र लौकिकाग्नावपि स्थिताः  ।  
उपासनान्गौ दूरस्थे समीपेभ्रातरि स्थैते  ॥ नर्प्_१,२८।५४ ॥  
यद्यग्नौ जुहुयाद्वापि पाणौ वा स हि पातकी  ।  
उपासनाग्ना दूरस्थे केचिदिच्छन्ति वै द्विजाः  ॥ नर्प्_१,२८।५५ ॥  
तच्छष विप्रपात्रेषु विकिरेत्संस्मरन्हरिम्  ।  
भक्ष्यैर्भोज्यैशअच लेह्यैश्च स्वाद्यैर्विप्रान्प्रपूजयत्  ॥ नर्प्_१,२८।५६ ॥  
अन्नत्यागं ततः कुर्य्यादुभयत्र समाहितः  ।  
आगच्छन्तु महाभागाविश्वेदेवा महाबलाः  ॥ नर्प्_१,२८।५७ ॥  
ये यत्र विहिताः श्राद्धे सावधानां भवन्तु ते  ।  
इति सम्प्रार्थयेद्देवान्ये देवास ऋचा नु वै  ॥ नर्प्_१,२८।५८ ॥  
तथासम्प्रार्थयद्विप्रान्ये च हेति ऋचा पितॄन्  ।  
अमूर्तानां मूर्तानां च पितॄणां दीत्पतेजसाम्  ॥ नर्प्_१,२८।५९ ॥  
नमस्यामि सदा तेषां ध्वानिनां योगचजक्षुषाम्  ।  
एवं पितॄन्नमस्कृत्य नारायण परायणः  ॥ नर्प्_१,२८।६० ॥  
दत्तं हविश्च तत्कर्ण विष्णवे विनिवेदयेत्  ।  
ततस्ते ब्राह्मणाः सर्वे भुञ्जीरन्वाग्यता द्विजाः  ॥ नर्प्_१,२८।६१ ॥  
हसतो वदते को ऽपि राक्षघसं तद्भवेद्धविः  ।  
यथआचार प्रदेयं च मधुनांसादिकं तथा  ॥ नर्प्_१,२८।६२ ॥  
पाकादिं च प्रशंसेरन् वाग्यता धृतभघाजनाः  ।  
यदि पात्रं त्यजेत्को ऽपि ब्राह्मणः श्राद्धयोजितः  ॥ नर्प्_१,२८।६३ ॥  
श्राद्धहॄन्ता स विज्ञेयो नरकायोपपद्यते  ।  
भञ्जानेषु च विप्रेषु ह्यन्योन्यं संस्पुशेद्यदि  ॥ नर्प्_१,२८।६४ ॥  
तदन्नमत्यजन्भुक्त्वा गायत्र्यष्टशतं जपेत्  ।  
भुज्यमानेषु विप्रेषु कर्त्ता श्रद्धापरायणः  ॥ नर्प्_१,२८।६५ ॥  
स्मरेन्नारायणं देवमनन्तमपराजितम्  ।  
रक्षोघ्नान्वैष्णवांश्चैव पैतृकांश्चविशेषतः  ॥ नर्प्_१,२८।६६ ॥  
जपेच्च पौरुषं सूक्तं नाचिकेतत्रयं तथा  ।  
त्रिमधु त्रिसुपर्णं च पावमानं यजूंषि च  ॥ नर्प्_१,२८।६७ ॥  
सामान्यपितथोक्तानि वदेत्पुण्यप्रदां स्तथा  ।  
इतिहासपुराणानि धर्मशास्त्राणि चैव हि  ॥ नर्प्_१,२८।६८ ॥  
भुञ्जीरन्ब्रह्मणा यावत्तावदेताञ्जपेद्द्विज  ।  
ब्राह्मणेषु च भुक्तेषु विकिरं विक्षिपेत्तथा  ॥ नर्प्_१,२८।६९ ॥  
शेषमन्नं वदेच्चैव मधुसूक्तं च वै जपेत्  ।  
स्वयं च पादौ प्रक्षघाल्य सम्यगाचम्य नारद  ॥ नर्प्_१,२८।७० ॥  
आचान्तेषु च विप्रेषु पिण्डं निर्वापयेत्ततः  ।  
स्वस्तिवा चनकं कुर्यादक्षय्योदकमेव च  ॥ नर्प्_१,२८।७१ ॥  
दत्त्वा समाहितः कुर्यात्तथा विप्राभिवादनम्  ।  
अचालयित्वा पात्रं तु स्वस्ति कुर्वन्ति ये द्विजाः  ॥ नर्प्_१,२८।७२ ॥  
वत्सरं पितरस्तेषां भवन्त्युच्छिष्टभोजिनः  ।  
दातारो नो ऽभिवर्द्धन्तामित्याद्यैः स्मृतिभाषितैः  ॥ नर्प्_१,२८।७३ ॥  
आशीर्वचो लभेत्तेभ्यो नमस्कारं चरेत्ततः  ।  
दद्याच्च दक्षिणां शक्त्या ताम्बूलं गन्धसंयुतम्  ॥ नर्प्_१,२८।७४ ॥  
न्युब्जपात्रमथानीय स्वधाकारमुदीरयेत्  ।  
वाजेवाजे इति ऋचा पितॄन्देवान्विसर्जयेत्  ॥ नर्प्_१,२८।७५ ॥  
भोक्ता च श्राद्धकृत्तस्यां रजन्यां मैथुनं त्यजेत्  ।  
तथा स्वाध्यायमध्वानं प्रयत्नेन परित्यजेत्  ॥ नर्प्_१,२८।७६ ॥  
अध्वगश्चातुरश्चैव विहीनश्च धनैस्तथा  ।  
आमश्राद्धं प्रकुर्वीत हेम्ना वास्तृश्यभार्यकः  ॥ नर्प्_१,२८।७७ ॥  
द्रव्याभावे द्विजाभावे ह्यन्नमात्रं च पाचयेत्  ।  
पैतृकेन तु सूक्तेन होमं कुर्याद्विचक्षणः  ॥ नर्प्_१,२८।७८ ॥  
अत्यन्त हव्यशून्यश्चैत्स्वशक्त्या तु तृणं गवाम्  ।  
स्नात्वा च विधिवद्विप्र कुर्याद्वा तिलतपर्णम्  ॥ नर्प्_१,२८।७९ ॥  
अथवा रोदनं कुर्यादत्युच्चैर्विजने वने  ।  
दरिद्रो ऽहं महापापी वदन्निति विचक्षणः  ॥ नर्प्_१,२८।८० ॥  
परेद्युः श्राद्धकृन्मर्त्यो यो न तर्पयते पितॄन्  ।  
तत्कुलं नाशमायाति ब्रह्महत्यां च विन्दति  ॥ नर्प्_१,२८।८१ ॥  
श्राद्धं कुर्वन्ति ये मर्त्याः श्रद्धावन्तो मुनीश्वर  ।  
न तेषां सन्ततिच्छेदः सम्पन्नास्ते भवन्ति च  ॥ नर्प्_१,२८।८२ ॥  
पितॄन्यञ्जति यें श्राद्धे तैस्तु विष्णुः प्रपूजितः  ।  
तस्मिंस्तुष्टे जगन्नाथे सर्वास्तुष्यन्ति देवताः  ॥ नर्प्_१,२८।८३ ॥  
पितरो देवताश्चैव गन्धर्वाप्सरसस्तथा  ।  
यक्षाश्च सिद्धा मनुजा हरिरेव सनातनः  ॥ नर्प्_१,२८।८४ ॥  
येनेदमखिलं जातं जगत्स्थावरजङ्गमम्  ।  
तस्माद्दाता च भोक्ता च सर्वं विष्णुः सनातनः  ॥ नर्प्_१,२८।८५ ॥  
यदस्ति विप्र यन्नास्ति दृश्यं चादृश्यमेव च  ।  
सर्वं विष्णुमयं ज्ञेयं तस्मादन्यन्न विद्यते  ॥ नर्प्_१,२८।८६ ॥  
आधारभूतो विश्वस्य सर्वभूतात्मको ऽव्ययः  ।  
अनौपम्यस्वभावश्च भगवान्हव्यकव्यभुक्  ॥ नर्प्_१,२८।८७ ॥  
परब्रह्माभिधेयो य एक एव जनार्दनः  ।  
कर्त्ता कारयिता चैव सर्वं विष्णुः सनातनः  ॥ नर्प्_१,२८।८८ ॥  
इत्येवं ते मुनिश्रेष्ठ श्राद्धास्य विधिरुत्तमः  ।  
कथितः कुर्वतामेवं पापं सद्यो विलीयते  ॥ नर्प्_१,२८।८९ ॥  
य इदं पठते भक्त्या श्राद्धकाले द्विजोत्तमः  ।  
पितरस्तस्य तुष्यन्ति सन्ततिश्चैव वर्द्धते  ॥ नर्प्_१,२८।९० ॥  
  
इति श्रीबृहन्नारदीयपुराणे पूर्वभागे प्रथमपादे श्राद्धक्रियावर्णनं नामाष्टाविंशो ऽध्यायः  

_____________________________________________________________  
  
  
सनक उवाच  
तिथीनां निर्णयं वक्ष्ये प्राचश्चित्तविधिं तथा  ।  
शृणुष्व तन्मुनिश्रेष्ठ कर्मसिद्धिर्यतो भवेत्  ॥ नर्प्_१,२९।१ ॥  
श्रौतं स्मार्त्तं व्रतं दानं यच्चान्यत्कर्म वैदिकम्  ।  
अनिर्णीतासु तिथिषु न किञ्चित्फलति द्विज  ॥ नर्प्_१,२९।२ ॥  
एकादश्यष्टमी षष्टी पौर्णमासी चतुर्द्दशी  ।  
अमावास्या तृतीया च ह्युपवासव्रतादिषु  ॥ नर्प्_१,२९।३ ॥  
परविद्धाः प्रशस्ताः स्युर्न ग्राह्याः पूर्वसंयुताः  ।  
नागविद्धा तु या षष्टी शिवविद्धा तु सत्पमी  ॥ नर्प्_१,२९।४ ॥  
दशम्येकादशीविद्धा नोपोष्याः स्युः कदाचन  ।  
दर्शं च पौर्णमासीं च सत्पमीं पितृवासरम्  ॥ नर्प्_१,२९।५ ॥  
पूर्वविद्धं प्रकुर्वाणो नरकायोपद्यते  ।  
कृष्णपक्षे पूर्वविद्धां सत्पमीं च चतुर्दशीम्  ॥ नर्प्_१,२९।६ ॥  
प्रशस्तां केचिदाहुश्च तृतीयां नवमीं तथा  ।  
व्रतादीनां तु सर्वेषां शुक्लपक्षो विशिष्यते  ॥ नर्प्_१,२९।७ ॥  
अपराह्नाच्च पूर्वोह्णं ग्राह्यं श्रेष्ठत्तरं यतः  ।  
असम्भवे व्रतादीनां यदि पौर्वाह्निकी तिथिः  ॥ नर्प्_१,२९।८ ॥  
मुहूर्तद्वितयं ग्राह्यं भगवत्युदिते रवौ  ।  
प्रदोषव्यापिनी ग्राह्या तिथिर्नक्तव्रते सदा  ॥ नर्प्_१,२९।९ ॥  
उपोषितव्यं नक्षत्रं येनास्तं याति भास्करः  ।  
तिथिनक्षत्रसंयोगविहितव्रतकर्मणि  ॥ नर्प्_१,२९।१० ॥  
प्रदोषव्यापिनी ग्राह्या त्वन्यथा निष्फलं भवेत्  ।  
अर्द्धरात्रादधो या तु नक्षत्रव्यापिनी तिथिः  ॥ नर्प्_१,२९।११ ॥  
सैव ग्राह्या मुनिश्रेष्ठ नक्षत्रविहितव्रते  ।  
यद्यर्द्धरात्रघगयोर्व्यात्पं नक्षत्रं तु दिनद्वये  ॥ नर्प्_१,२९।१२ ॥  
तत्पुण्यं तिथिसंयुक्तं नक्षत्रं ग्राह्यमुच्यते  ।  
अर्द्धरात्रद्वये स्यातां नक्षत्रं च तिथिर्यदि  ॥ नर्प्_१,२९।१३ ॥  
क्षये पूर्वा प्रशस्ता स्याद्रृद्धौ कार्या तथोत्तरा  ।  
अर्ध्दरात्रद्वयव्यात्पा तिथिर्नक्षत्रघसंयुता  ॥ नर्प्_१,२९।१४ ॥  
ह्नासवृद्धिविशून्या चेत् ग्राह्यापूर्वा तथा परा  ।  
ज्येष्ठासम्मिश्रितं मूलं रोहिणी वह्निंसंयुता  ॥ नर्प्_१,२९।१५ ॥  
मैत्रेण संयुता ज्येष्टा सन्तानादिविनाशैनी  ।  
ततः स्युस्तिथयः पुण्याः कर्मानुष्टानतो दिवा  ॥ नर्प्_१,२९।१६ ॥  
रात्रिव्रतेषु सर्वेषु रात्रियोगो विशिष्यते  ।  
तिथिर्नक्षघत्रयोगेन या पुण्या परिकीर्तिता  ॥ नर्प्_१,२९।१७ ॥  
तस्यां तु तद्वतं कार्यं सैव कार्या विचक्षणैः  ।  
उदयव्यापिनी ग्राह्या श्रवणद्वादशी व्रते  ॥ नर्प्_१,२९।१८ ॥  
सूर्येन्दुग्रहणे यावत्तावद् ग्राह्या जपादिषु  ।  
सङ्क्रान्तिषु तु सर्वासु पुण्यकालोनिगद्यते  ॥ नर्प्_१,२९।१९ ॥  
स्नानदानजपादीनां कुर्वतामक्षय फलम्  ।  
तत्र कर्कटको ज्ञेयो दक्षिणायनसङ्क्रमः  ॥ नर्प्_१,२९।२० ॥  
पूर्वतो घटिकास्त्रिंशत्पुण्यकालं विदुर्बुधाः  ।  
वृषभे वृश्चिके चैव सिंहे कुम्भे तथैव च  ॥ नर्प्_१,२९।२१ ॥  
पूर्वमष्टमुहूर्तास्तु ग्राह्याः स्नानजपादिषु  ।  
तुलायां चैव मेषे च पूर्वतः परतस्तथा  ॥ नर्प्_१,२९।२२ ॥  
ज्ञेया दशैव घटिका दत्तस्याक्षयतावहाः  ।  
कन्यायां मिथुने चैव मीने धनुषि च द्विज  ॥ नर्प्_१,२९।२३ ॥  
घटिकाः षोडश ज्ञेया परतः पुण्यदायिकाः  ।  
माकरं सङ्क्रमं प्राहुरुत्तरायणसञ्ज्ञकम्  ॥ नर्प्_१,२९।२४ ॥  
परास्त्रिंशश्च घटिकाश्चत्वारिंशच्च पूर्ववत्  ।  
आदित्यशीतकिरणौ ग्राह्यावस्तङ्गतौ यदि  ॥ नर्प्_१,२९।२५ ॥  
स्नात्वा भुञ्जीत विप्रेन्द्र परेद्युः शुद्धमण्डलम्  ।  
दृष्टचन्द्रा सिनीवाली नष्टचन्द्रा कुहूः स्मृता  ॥ नर्प्_१,२९।२६ ॥  
अमावास्या द्विधा प्रोक्ता विद्वद्भिर्धर्मालिप्सुभिः  ।  
सिनीवालीं द्विजैर्ग्राह्या साग्निकैः श्राद्धकर्मणि  ॥ नर्प्_१,२९।२७ ॥  
कहूः स्त्रीभिस्तथा शूद्रैपरि वानग्रिकैस्तथा  ।  
अपराह्नद्वयव्यापिन्यमावास्यातिथिर्यदि  ॥ नर्प्_१,२९।२८ ॥  
क्षये पूर्वा तु कर्त्तव्या वृद्धौ कार्या तथोत्तरा  ।  
अमावास्या प्रतीता चेन्मध्याह्नात्परतो यदि  ॥ नर्प्_१,२९।२९ ॥  
भूतविद्धेति विख्यातास्रद्भिः शास्त्रविशारदैः  ।  
अत्यन्तक्षयपक्षे तु परेद्युर्नापराह्नगा  ॥ नर्प्_१,२९।३० ॥  
तत्र ग्राह्या सिनीवाली सायाह्नव्यापिनी तिथिः  ।  
अर्वाचीनक्षये चचैव सायाह्नव्यापिनी तथा  ॥ नर्प्_१,२९।३१ ॥  
सिनीवाली परा ग्राह्या सर्वथा श्राद्धकर्मणि  ।  
अत्यन्ततिथिवृद्धौ तु भूतविद्धां परित्यजेत्  ॥ नर्प्_१,२९।३२ ॥  
ग्राह्या स्यादपराह्नस्था कुहूः पैतृककर्मणि  ।  
यथार्वाचीनवृद्धौ तु सन्त्याज्या भूतसंयुताः  ॥ नर्प्_१,२९।३३ ॥  
परेद्युर्विबुधश्रेष्ठैः कुहूर्ग्राह्या पराह्नगा  ।  
मध्याह्नद्वितये व्यात्पा ह्यमावास्या तिथिर्यदि  ॥ नर्प्_१,२९।३४ ॥  
तत्रेच्छया च सङ्ग्राह्या पूर्वा वाथ पराथवा  ।  
अन्वाधानं प्रवक्ष्यामि सन्तः सम्पूर्णवर्वणि  ॥ नर्प्_१,२९।३५ ॥  
प्रतिपद्दिवसे कुर्याद्यागं च मुनिसत्तम  ।  
पर्वणो यश्चतुर्थांश आद्याः प्रतिपदस्त्रयः  ॥ नर्प्_१,२९।३६ ॥  
यागकालः स विज्ञेयः प्रातरुक्तो मनीषिभिः  ।  
मध्याह्नद्वितये स्याताममावास्या च पूर्णिमा  ॥ नर्प्_१,२९।३७ ॥  
परेद्युरेव विप्रेन्द्र सद्यः कालो विधीयते  ॥ नर्प्_१,२९।३८ ॥  
पूर्वद्वये परेद्युः स्यात्सङ्गवात्परतो मनीषिभिः  ।  
सद्यः कालः परेद्युः स्याज्ज्ञेयमेवं तिथिक्षये  ॥ नर्प्_१,२९।३९ ॥  
सर्वैरेकादशी ग्राह्या दशमीपरिवर्जिता  ।  
दशमीसंयुता हॄन्तिपुण्यं जन्मत्रयार्जितम्  ॥ नर्प्_१,२९।४० ॥  
एकादशी कलामात्रा द्वादश्यां तु प्रतीयते  ।  
द्वादशी च त्रयोदश्यामस्ति चेत्सा परा स्मृता  ॥ नर्प्_१,२९।४१ ॥  
सम्पूर्णैकादशी शुद्धा द्वादश्यां च प्रतीयते  ।  
त्रघयोदशी च रात्र्यन्ते तत्र वक्ष्यामि निर्णयम्  ॥ नर्प्_१,२९।४२ ॥  
पूर्वा गृहस्थैः सा कार्य्या ह्युत्तरा यतिभिस्तथा  ।  
गृहस्थाः सिद्धिमिच्छन्ति यतो मोक्षं यतीश्वराः  ॥ नर्प्_१,२९।४३ ॥  
द्वादश्यां तु कलायां वा यदि लभ्येत पारणा  ।  
तदानीं दशमीविद्धाप्युपोष्यैकादशी तिथिः  ॥ नर्प्_१,२९।४४ ॥  
शुल्के वा यदि वा कृष्णे भवेदेकादशीद्वयम्  ।  
गृहस्थानां तु पूर्वोक्ता यतीनामुत्तरा स्मृता  ॥ नर्प्_१,२९।४५ ॥  
द्वादश्यां विद्यते किञ्चिद्दशमीसंयुता यदि  ।  
दिनक्षये द्वितीयैव सर्वेषां परिकीर्तितां  ॥ नर्प्_१,२९।४६ ॥  
विद्धाप्येकादशी ग्राह्या परतो द्वादशी न चेत्  ।  
अविद्धापि निषिद्धैव परतो द्वादशी यदि  ॥ नर्प्_१,२९।४७ ॥  
एकादशी द्वादशी च रात्रघिशेषे त्रयोदशी  ।  
द्वादशद्वादशीपुण्यं त्रयोदश्यां तु पारणे  ॥ नर्प्_१,२९।४८ ॥  
एकादशी कलामात्रा विद्यते द्वादशीदिने  ।  
द्वादशी च त्रयोदश्यां नास्ति वा विद्यते ऽथवा  ॥ नर्प्_१,२९।४९ ॥  
विद्वाप्येकादशी तत्र पूर्वा स्याद्गृहणां तदा  ।  
यदिभिश्चोत्तरा ग्राह्या ह्यवीराभिस्तथैव च  ॥ नर्प्_१,२९।५० ॥  
सम्पूर्णैकादशी शुद्धा द्वादश्यां नास्ति किञ्चन  ।  
द्वादशी च त्रयोदशयामस्ति तत्र कथं भवेत्  ॥ नर्प्_१,२९।५१ ॥  
पूर्वा गृहस्थैः कार्यात्र यतिभिश्चोत्तरा तिथिः  ।  
उपोष्यैव द्वितीयेति केचिदाहुश्च भक्तितः  ॥ नर्प्_१,२९।५२ ॥  
एकादशी यदाविद्धा द्वादश्यां न प्रतीयते  ।  
द्वादशी च त्रयोदश्यामस्ति तत्रैव चापरे  ॥ नर्प्_१,२९।५३ ॥  
उपोष्या द्वादशी शुद्धा सर्वैरेव न संशयः  ।  
केचिदाहुश्च पूर्वां तु तन्मतं न समञ्जसम्  ॥ नर्प्_१,२९।५४ ॥  
सङ्क्रातौ रविवारे च पातग्रहणयोस्तथा  ।  
पारणं चोपवासं च न कुर्यात्पुत्रवान्गृही  ॥ नर्प्_१,२९।५५ ॥  
अर्के ऽह्नि पर्वरात्रघौ च चतुर्दश्यष्टमी दिवा  ।  
एकादश्यामहोरात्रं भुक्त्वा चान्द्रायणं चरेत्  ॥ नर्प्_१,२९।५६ ॥  
आदित्यग्रहणे प्रात्पे पूर्वयामत्रये तथा  ।  
नाद्याद्वै यदि भुञ्जीत सुरापेन समो भवेत्  ॥ नर्प्_१,२९।५७ ॥  
अन्वाधानेष्टिमध्ये तु ग्रहणे चन्द्रसूर्ययोः  ।  
प्रायश्चित्तं मुनिश्रेष्ठ कर्त्तव्यं तत्र याज्ञिकैः  ॥ नर्प्_१,२९।५८ ॥  
चद्रोपरागे जुहुयाद्दशमे सोम इत्यृचा  ।  
आप्यायस्व ऋचा चैव सोमपास्त इति द्विज  ॥ नर्प्_१,२९।५९ ॥  
सूर्योपरागे जुहुयादुदुत्यं जातवेदसम्  ।  
आसत्येन्नोद्वयं चैव त्रयोमन्त्रा उदाहृताः  ॥ नर्प्_१,२९।६० ॥  
एवं तिथिं विनिश्चित्य स्मृतिमार्गेण पण्डितः  ।  
यः करोति व्रतादीनि तस्य स्यादक्षयं फलम्  ॥ नर्प्_१,२९।६१ ॥  
वेदप्रणिहितो धर्मो धर्मैस्तुष्यति केशवः  ।  
तस्माद्धर्मपरा यान्ति तद्विष्णोः परमं पदम्  ॥ नर्प्_१,२९।६२ ॥  
धर्मान्ये कर्त्तुमिच्छन्ति ते वै कृष्णस्वरुपिणः  ।  
तस्मात्तांस्तु भवव्याधिः कदाचिन्नैव बाधते  ॥ नर्प्_१,२९।६३ ॥  
  
इति श्रीबृहन्नारदीयपुराणे पूर्वभागे प्रथमपादे तिथ्यादिनिर्णयो नाम एकोनत्रिंशो ऽध्यायः  
  
  
_____________________________________________________________  
  
  
सनक उवाच  
प्रायश्चित्तविधिं वक्ष्ये शृणु नारद साम्प्रतम्  ।  
प्रायश्चित्तविशुद्धात्मा सर्वकर्मफलं लभेत्  ॥ नर्प्_१,३०।१ ॥  
प्रायश्चित्तविहीनैस्तु यत्कर्म क्रियते मुने  ।  
तत्सर्वं निष्फलं प्रोक्तं राक्षसैः परिसेवितम्  ॥ नर्प्_१,३०।२ ॥  
कामक्रोधविहीनैश्च धर्मशास्त्रविशारदैः  ।  
प्रष्टव्या ब्राह्मणा धर्मं सर्वधर्मफलेच्छुभिः  ॥ नर्प्_१,३०।३ ॥  
प्रायश्चित्तानि चीर्णानि नारायणपराङ्मुखैः  ।  
न निष्पुनन्ति विप्रेन्द्र सुराभाण्डमिवापगाः  ॥ नर्प्_१,३०।४ ॥  
ब्रह्महा च सुरापी च स्तेयी च गुरुतल्पगः  ।  
महापातकिननस्त्वेते तत्संसर्गी च पञ्चमः  ॥ नर्प्_१,३०।५ ॥  
यस्तु संवत्सरं ह्यतैः शयनासनभोजनैः  ।  
संवसेत्सह तं विद्यात्पतितं सर्वकर्मसु  ॥ नर्प्_१,३०।६ ॥  
अज्ञानाद्वाह्मणं हत्वा चीरवासा जटी भवेत्  ।  
स्वेनैव हतविप्रस्य कपालमपि धारयेत्  ॥ नर्प्_१,३०।७ ॥  
तदभावे मुनिश्रष्ट कपालं वान्यमेव वा  ।  
तद्द्रव्यं ध्वजदण्डे तु धृत्वा वनचरो भवेत्  ॥ नर्प्_१,३०।८ ॥  
वन्याहारो वसेतत्र वारमेकं मिताशनः  ।  
सम्यक्सन्ध्यामुपासीत त्रिकालं स्नानमाचरेत्  ॥ नर्प्_१,३०।९ ॥  
अध्ययनाध्यापनादून्वर्जयेत्संस्मरेद्धरिम्  ।  
ब्रह्मचारी भवेन्नित्यं गन्धमाल्यादि वर्जयेत्  ॥ नर्प्_१,३०।१० ॥  
तीर्थान्यनुवसेच्चैव पुण्याश्चावाश्रमांस्तथा  ।  
यदि वन्यैर्न जीवेत ग्रामे भिक्षां समाचरेत्  ॥ नर्प्_१,३०।११ ॥  
द्वादशाब्दं व्रतं कुर्यादेवं हरिपरायणः  ।  
ब्रह्महा शुद्धिमान्पोति कर्मार्हश्चैव जायते  ॥ नर्प्_१,३०।१२ ॥  
व्रतमध्ये मृगैर्वापि रोगैर्वापि निषूदितः  ।  
गोनिमित्तं द्विजार्थं वा प्राणान्वापि परित्यजेत्  ॥ नर्प्_१,३०।१३ ॥  
यद्वा दद्याद्द्विजेन्द्राणां गवामयुतमुत्तसम्  ।  
एतेष्वन्यतमं कृत्वा ब्रह्महा शुद्धिमान्पुयात्  ॥ नर्प्_१,३०।१४ ॥  
दीक्षितं क्षत्रियं हत्वा चरेद्धि ब्रह्महव्रतम्  ।  
अग्निप्रवेशनं वापि मरुत्प्रपतनं तथा  ॥ नर्प्_१,३०।१५ ॥  
दीक्षीतं ब्राह्मणं हत्वा द्विगुणं व्रतमाचरेत्  ।  
आचार्यादिवधे चैव व्रतमुक्तं चतुर्गुणम्  ॥ नर्प्_१,३०।१६ ॥  
हत्वा तु विप्रमात्रं च चरेत्संवत्सरं व्रतम्  ।  
एवं विप्रस्य गदितः प्रायश्चित्तविधिर्द्विज  ॥ नर्प्_१,३०।१७॥  ।  
द्विगुणं क्षत्रियस्योक्तं त्रिगुणं तु विशः स्मृतम्  ।  
ब्राह्मणं हॄन्ति यः शूद्रस्तं मुशल्यं विर्दुर्बुधाः  ॥ नर्प्_१,३०।१८ ॥  
राज्ञैव शिक्षा कर्तव्या इति शास्तेषु निश्चयः  ।  
ब्राह्मणीनां वधे त्वर्द्धं पादः स्यात्कन्यकावधे  ॥ नर्प्_१,३०।१९ ॥  
हत्वा त्वनुपनीतांश्च तथा पादव्रतं चरेत्  ।  
हत्वा तु क्षत्रियं विप्रः षडब्दं कुच्छ्रमाचरेत्  ॥ नर्प्_१,३०।२० ॥  
संवत्सरं त्रयं वेश्यं शूर्द्रं हत्वा तु वत्सरम्  ।  
दीक्षितस्य स्त्रियं हत्वा ब्राह्मणी चाष्टवत्सरान्  ॥ नर्प्_१,३०।२१ ॥  
ब्रह्महत्याव्रतं कृत्वा शुद्धो भवति निश्चितम्  ।  
प्रावश्चित्तं विधानं तु सर्वत्र मुनिसत्तम  ॥ नर्प्_१,३०।२२ ॥  
वृद्धातुरस्त्रीबालानामर्द्धमुक्तं मनीषिभिः  ।  
गौडी पैष्टी च माध्वी च विज्ञेया त्रिविधा सुरा  ॥ नर्प्_१,३०।२३ ॥  
चातुर्वर्ण्यारपेया स्यात्तथा स्त्रीभिश्च नारद  ।  
क्षीरं घृतं वा गोमूत्रमेतेष्वन्यतमं मुने  ॥ नर्प्_१,३०।२४ ॥  
स्नात्वर्द्रवासा नियतो नारायणमनुस्मरन्  ।  
पक्वायसनिभं कृत्वा पिबेज्चैवोदकं ततः  ॥ नर्प्_१,३०।२५ ॥  
तत्तु लौहेन पात्रेण ह्यायसेनाथवा पिबेत्  ।  
ताम्रेण वाथं पात्रेण तत्पीत्वा मरणं व्रजेत्  ॥ नर्प्_१,३०।२६ ॥  
सुरापी शुद्धिमान्पोति नान्यथा शुद्धिरिष्यते  ।  
अज्ञानादात्मबुद्द्या तु सुरां पीत्वा द्विजश्चरेत्  ॥ नर्प्_१,३०।२७ ॥  
ब्रह्महत्याव्रतं सम्यक्तच्चिह्नपरिवर्जितः  ।  
यदि रोगानिवृत्त्यर्थमौषधार्थं सुरां पिबेत्  ॥ नर्प्_१,३०।२८ ॥  
तस्योपनयनं भूयस्तथा चान्द्रायणद्वयम्  ।  
सुरासंस्पृष्टपात्रं तु सुराभाण्डोदकं तथा  ॥ नर्प्_१,३०।२९ ॥  
सुरापानसमं प्राहुस्तथा चन्द्रस्य भक्षणम्  ।  
तालं च पानसं चैव द्राक्षं खार्जूरसम्भवम्  ॥ नर्प्_१,३०।३० ॥  
माधुक शैलमारिष्टं मैरेयं नालिकेरजम्  ।  
गौडी माध्वी सुरा मद्यमेवमेकादश स्मृताः  ॥ नर्प्_१,३०।३१ ॥  
एतेष्वन्यतमं विप्रो न पिबेद्वै कदाचन  ।  
एतेष्वन्यतमं यस्तु पिवेदज्ञानतो द्विजः  ॥ नर्प्_१,३०।३२ ॥  
तस्योपनयनं भूयस्तत्पकृच्छ्रं चरेत्तथा  ।  
समक्षं वा परोक्षं वा बलाच्चौयण वा तथा  ॥ नर्प्_१,३०।३३ ॥  
परस्वानामुपादानं स्तेयमित्युच्यते बुधैः  ।  
सुवर्णस्य प्रमाणं तु मन्वाद्यैः परिभाषितम्  ॥ नर्प्_१,३०।३४ ॥  
वक्ष्ये शृणुष्व विप्रेन्द्र प्रायश्चजितोक्तिसाधनम्  ।  
गवाक्षागतमार्तण्डरश्मिमध्ये प्रदृश्यते  ॥ नर्प्_१,३०।३५ ॥  
त्रसरेणुप्रमाणं तु रज इत्युच्यते बुधैः  ।  
त्रसरेण्वष्टकं निष्कस्तत्रयं राजसर्षपः  ॥ नर्प्_१,३०।३६ ॥  
मौरसर्षपस्तर्त्रयं स्यात्तत्षट्कं यव उच्यते  ।  
यवत्रयं कृष्णलः स्यान्माषस्तत्पञ्चकं स्मृतः  ॥ नर्प्_१,३०।३७ ॥  
माषषोडषमानं स्यात्सुवर्णमिति नारद  ।  
हत्वा ब्रह्मस्वमज्ञानाद्द्वादशाम्ब्दं तु पूर्ववत्  ॥ नर्प्_१,३०।३८ ॥  
कपालध्वजहीनं तु ब्रह्महत्याव्रतं चरेत्  ।  
गुरुणां यज्ञकतॄणां धार्मिष्टानां तथैव च  ॥ नर्प्_१,३०।३९ ॥  
श्रोत्रियाणां द्विजानां तु हृत्वा हेमैवमाचरेत्  ।  
कृतानुतापो देहे च सम्पूर्णे लेपयेद् धृतम्  ॥ नर्प्_१,३०।४० ॥  
करीषच्छादितो दग्धः स्तेयपापाद्विमुच्यते  ।  
ब्रह्मस्वं क्षत्रियो हृत्वा पश्चात्तापमवाप्य च  ॥ नर्प्_१,३०।४१ ॥  
पुनर्ददाति तत्रैव तद्विधानं शृणुष्व मे  ।  
तत्र सान्तपनं कृत्वा द्वादशाहोपवासतः  ॥ नर्प्_१,३०।४२ ॥  
शुद्धिमाप्नोति देवर्षे ह्यन्यथा पतितो भवेत्  ।  
रन्तासनमनुष्यस्त्रीधेनुभूम्यादिकेषु च  ॥ नर्प्_१,३०।४३ ॥  
सुवर्णसहृशेष्वेषु प्रायश्चितार्द्धमुच्यते  ।  
त्रसरेणुसमं हेम हृत्वा कुर्यात्समाहितः  ॥ नर्प्_१,३०।४४ ॥  
प्राणायामद्वयं सम्यक् तेन शुद्धच्चति मानवः  ।  
प्राणायामत्रयं कुर्याद्धृत्वा निष्कप्रमाणकम्  ॥ नर्प्_१,३०।४५ ॥  
प्राणायामाश्च चत्वारो राजसर्ष पमात्रके  ।  
गौरसर्षपमानं तु हृत्वा हेम विचक्षणः  ॥ नर्प्_१,३०।४६ ॥  
स्नात्वा च विधिवज्जप्याद्गायत्र्यष्टसहस्रकम्  ।  
यवमात्रसुवर्णस्य स्तेयाच्छुद्धो भवेद्दिजः  ॥ नर्प्_१,३०।४७ ॥  
आसायं प्रातरारभ्य जप्त्वा वै वेदमातरम्  ।  
हेम कृष्णलमात्रं तु हृत्वा सान्तपनं चरेत्  ॥ नर्प्_१,३०।४८ ॥  
माषप्रमाणे हेम्नस्तु प्रायश्चित्तं निगद्यते  ।  
गोमूत्रपक्वयवभुग्वर्षेणैकेन शुद्ध्यति  ॥ नर्प्_१,३०।४९ ॥  
सम्पूर्णस्य सुवर्णस्य स्तेयं कृत्वा मुनीश्वर  ।  
ब्रह्महत्याव्रतं कुर्याद्द्वादशाब्दं समाहितः  ॥ नर्प्_१,३०।५० ॥  
सुवर्णमानान्न्यूने तु रजतस्तेयकर्मणि  ।  
कुर्यात्सान्तपनं सम्यगन्यथा पतितो भवेत्  ॥ नर्प्_१,३०।५१ ॥  
दशनिष्कान्तपर्यन्तमूर्द्धूं निष्कचतुष्टयात्  ।  
हत्वा च रजतं विद्वान्कुर्याच्चान्द्रायणं मुने  ॥ नर्प्_१,३०।५२ ॥  
दशादिशतिष्कान्तं यः स्तेयी रजतस्य तु  ।  
चान्द्रायणद्वयं तस्य प्रोक्तं पापविशोधकम्  ॥ नर्प्_१,३०।५३ ॥  
शतादूर्द्धूं सहस्रान्तं प्रोक्तं चान्द्रायणत्रयम्  ।  
सहस्रादधिकस्तेये ब्रह्महत्याव्रतं चरेत्  ॥ नर्प्_१,३०।५४ ॥  
कांस्यपित्तलमुख्येषु ह्ययस्कान्ते तथैव च  ।  
सहस्रनिष्कमाने तु पराकं परिकीर्तितम्  ॥ नर्प्_१,३०।५५ ॥  
प्रायश्चित्तं तु रन्तानां स्तेये राजतवत्स्मृतम्  ।  
गुरुतल्पगतानां च प्रायश्चित्तमुदीर्यते  ॥ नर्प्_१,३०।५६ ॥  
अज्ञानान्मातरं गत्वा तत्सपत्नीमथापि वा  ।  
स्वयमेव स्वमुष्कं तु च्छिन्द्यात्पापमुदीरयन्  ॥ नर्प्_१,३०।५७ ॥  
हस्ते गृहीत्वा मुष्कं तु गच्छन्द्वै नैऋतीं दिशम्  ।  
गच्छन्मार्गै सुखं दुःखं न कदाचिद्विचारयेत्  ॥ नर्प्_१,३०।५८ ॥  
अपश्यन्गच्छतो गच्छेत्पाणान्तं यः स शुद्ध्यति  ।  
मरुत्प्रपतनं वापि कुर्यात्पापमुदाहरन्  ॥ नर्प्_१,३०।५९ ॥  
स्ववर्णोत्तमवर्णस्त्रीगमने त्वविचारतः  ।  
ब्राह्महत्याव्रतं कुर्याद्वादशाब्दं समाहितः  ॥ नर्प्_१,३०।६० ॥  
अमत्याभ्यासतो गच्छेत्सवर्णां चोत्तमां तथा  ।  
कारीषवह्निना दग्धः शुद्धिं याति द्विजोत्तम  ॥ नर्प्_१,३०।६१ ॥  
रेतःसेकात्पूर्वमेव निवृत्तो यदि मातरि  ।  
ब्रह्महत्याव्रतं कुर्याद्रेतः सेके ऽग्निदाहनम्  ॥ नर्प्_१,३०।६२ ॥  
सवर्णोत्तमवर्णासु निवृत्तो वीर्यसेचनात्  ।  
ब्रह्महत्याव्रतं कुर्यान्नवाब्दान्विष्णुतत्परः  ॥ नर्प्_१,३०।६३ ॥  
वैश्यायां पितृपत्न्यां तु षडब्दं व्रतमाचरेत्  ।  
गत्वा शूद्वां गुरोर्भार्यां त्रिवर्षं व्रतमाचरेत्  ॥ नर्प्_१,३०।६४ ॥  
मातृष्वसारं च पितृष्वसारमाचार्यभार्यां श्वशुरस्य पत्नीम्  ।  
पितृव्यभार्यामथ मातुलानीं पुत्रीं च गच्छेद्यदि काममुग्धः  ॥ नर्प्_१,३०।६५ ॥  
दिनद्वये ब्रह्महत्याव्रतं कुर्याद्यथाविधि  ।  
एकस्मिन्नेव दिवसे बहुवारं त्रिवार्षिकम्  ॥ नर्प्_१,३०।६६ ॥  
एकवारं गते ह्यब्दंव्रतं कृत्वा विशुद्ध्यति  ।  
दिनत्रये गते वह्निदग्धः शुध्येत नान्यथा  ॥ नर्प्_१,३०।६७ ॥  
चाञ्जालीं पुष्कसीं चैव स्नुषां च भगिनीं तथा  ।  
मित्रस्त्रियं शिष्यपत्नीं यस्तु वै कामतो व्रजेत्  ॥ नर्प्_१,३०।६८ ॥  
ब्रह्महत्याव्रतं कुर्यात्स षडब्दं मुनीश्वर  ।  
अकामतो व्रजेद्यस्तु सो ऽब्दकृच्छ्रं समाचरेत्  ॥ नर्प्_१,३०।६९ ॥  
महापातकिसंसर्गे प्रायश्चित्तं निगद्यते  ।  
प्रायश्चित्तविशुद्धात्मा सर्वकर्मफलं लभेत्  ॥ नर्प्_१,३०।७० ॥  
यस्य येन भवेत्सङ्गो ब्रह्महान्दिचतुर्ष्वपि  ।  
तत्तद्व्रतं स निव्रर्त्य शुद्धिमान्पोत्यसंशयम्  ॥ नर्प्_१,३०।७१ ॥  
अज्ञानात्पञ्चरात्रं तु सङ्गमेभिः करोतियः  ।  
कायकृच्छ्रं चरेत्सम्यगन्यथा पतितो भवेत्  ॥ नर्प्_१,३०।७२ ॥  
द्वादशाहेतु संसर्गे महासान्तपनं स्मृतम्  ।  
सङ्गङ्कृत्वार्द्धमासं तु द्वादशाहमुपावसेत्  ॥ नर्प्_१,३०।७३ ॥  
पराको माससंसर्गे चान्द्रमासत्रयेस्मृतम्  ।  
कृत्वा सङ्गं तु षण्मासं चरेच्चान्द्रायणद्वयम्  ॥ नर्प्_१,३०।७४ ॥  
किञ्चिन्न्यूनाब्दसङ्गे तु षण्मासव्रतमाचरेत्  ।  
एतच्च त्रिगुणं प्रोक्तं ज्ञानात्सङ्गे यथाक्रमम्  ॥ नर्प्_१,३०।७५ ॥  
मण्डूकं नकुलं काकं वराहं मूषकं तथा  ।  
मार्जाराजाविकं श्वानं हत्वा कुक्कुटकं तथा  ॥ नर्प्_१,३०।७६ ॥  
कृच्छ्रार्द्धमाचरेद्विप्रो ऽतिकृच्छ्रं चाश्वह चरेत्  ।  
जत्पकृच्छ्रं करिवधे पराकं गोवधे स्मृतम्  ॥ नर्प्_१,३०।७७ ॥  
कामतो गोवधे नैव शुद्धिर्द्दष्टा मनीषिभिः  ।  
पानशय्यासनाद्येषु पुष्पमूलफलेषु च  ॥ नर्प्_१,३०।७८ ॥  
भक्ष्यभोज्यापहारेषु पञ्चगव्यविशोधनम्  ।  
शुष्ककाष्टतृणानां च द्रुमाणां च गुडस्य च  ॥ नर्प्_१,३०।७९ ॥  
चर्मवस्त्रामिषाणां च त्रिरात्रं स्यादभोजनम्  ।  
टिट्टिभं चक्रवाकं च हंसं कारण्डवं तथा  ॥ नर्प्_१,३०।८० ॥  
उलूकं सारसं चैव पकोतं जलपादकम्  ।  
शुकं चाषं बलाकं च शिशुमारं च कच्छपम्  ॥ नर्प्_१,३०।८१ ॥  
एतेष्वन्यतमं हत्वा द्वादशाहमभोजनम्  ।  
प्राजापत्यव्रतं कुर्याद्रेतोविण्मूत्रभोजने  ॥ नर्प्_१,३०।८२ ॥  
चान्द्रायणत्रयं प्रोक्तं शूद्रोच्छिष्टस्य भोजने  ।  
रजस्वलां च चाण्डालं महापातकिनं तथा  ॥ नर्प्_१,३०।८३ ॥  
सूतिकां पतितं चैव उच्छिष्टं रजकादिकम्  ।  
स्पृष्ट्वा सचैलं स्नायीत घृतं सम्प्राशेयत्तथा  ॥ नर्प्_१,३०।८४ ॥  
गायत्रीं च विशुद्धात्मा जपेदष्टशतं द्विज  ।  
एतेष्वन्यतमं स्पृष्ट्वा अज्ञानाधद्यदि भोजने  ॥ नर्प्_१,३०।८५ ॥  
त्रिरात्रो पोषणाच्छुद्ध्ये त्पञ्चगव्याशनाद्विज  ।  
स्नानदानजपादौ च भोजनादौ च नारद  ॥ नर्प्_१,३०।८६ ॥  
एषामन्यतमस्यापि शब्दं यः शृणुयाद्वदेत्  ।  
उद्वमेद्धुक्तमन्न्नतत्स्त्रात्वा चोपवसेत्तथा  ॥ नर्प्_१,३०।८७ ॥  
द्वितीये ऽह्नि घृतं प्राश्य शुद्धिमान्पोति नारद  ।  
व्रतादिमध्ये यद्येषा शृणुयाद्धूनिमप्युत  ॥ नर्प्_१,३०।८८ ॥  
अष्टोत्तरसहस्रं तु जपेद्रै वेदमातरम्  ।  
पापानामधिकं पापं द्विजदैवतनिन्दनम्  ॥ नर्प्_१,३०।८९ ॥  
न दृष्ट्वा निष्कृतिस्तस्य सर्वशास्त्रेषु नारद  ।  
महापातकतुल्यानि यानि प्रोक्तानि सूरिभिः  ॥ नर्प्_१,३०।९० ॥  
प्रायश्चित्तं तु तेषां च कुर्यादेवं यथाविधि  ।  
प्रायश्चित्तानि यः कुर्यान्नारायणपरायणः  ॥ नर्प्_१,३०।९१ ॥  
तस्य पापानि नश्यन्तिह्यन्यथा पतितो भवेत्  ।  
यस्तु रागादिनिर्मुक्तो ह्यनुतापसमन्वितः  ॥ नर्प्_१,३०।९२ ॥  
सर्वभूतययायुक्तो विष्णुस्मरणतत्परः  ।  
महापातकयुक्तो वा युक्तो वा सर्वपातकैः  ॥ नर्प्_१,३०।९३ ॥  
विमुक्त एव पापेभ्यो ज्ञेयो विष्णुपरो यतः  ।  
नारायणमनान्द्यन्तं विश्वाकारमनामयम्  ॥ नर्प्_१,३०।९४ ॥  
यस्तु संस्मरते मर्त्यः स मुक्तः पापकोटिभिः  ।  
स्मृतो वा पूजितो वापि ध्यातः प्रणमितो ऽपि वा  ॥ नर्प्_१,३०।९५ ॥  
नाशयत्येव पापानि विष्णुर्हृद्गमनः सताम्  ।  
सम्पर्काद्यदि वा मोहाद्यस्तु पूजयते हरिम्  ॥ नर्प्_१,३०।९६ ॥  
सर्वपापविनिर्मुक्तः स प्रयाति हरेः पदम्  ।  
सकृत्संस्मरणाद्विष्णोर्नश्यन्ति क्लेशसञ्चयाः  ॥ नर्प्_१,३०।९७ ॥  
स्वर्गादिभोगप्रात्पिस्तु तस्य विप्रानुमीयते  ।  
मानुषं दुर्लभं जन्म प्राप्यते यैर्मुनीश्वर  ॥ नर्प्_१,३०।९८ ॥  
तत्रापि हरिभक्तिस्तु दुर्लभा परिकीर्त्तिता  ।  
तस्मात्तडिल्लतालोलं मानुष्यं प्राप्य दुर्लभम्  ॥ नर्प्_१,३०।९९ ॥  
हरिं सम्पूजयेद्भक्त्या पशुपाशविमोचनम्  ।  
सर्वे ऽन्तराया नश्यन्ति मनःशुद्धिश्च जायते  ॥ नर्प्_१,३०।१०० ॥  
परं मोक्षं लभेश्चैव पूजिते तु जनार्दने  ।  
धर्मार्थकामोक्षाख्याः पुरुषार्थाः सनातनाः  ॥ नर्प्_१,३०।१०१ ॥  
हरिपूजापराणां तु सिध्यन्ति नात्र संशयः  ।  
पुत्रदारगृहक्षेत्रधनधान्याभिधावतीम्  ॥ नर्प्_१,३०।१०२ ॥  
लब्ध्वेमां मानुषीं वृत्तिं रेरे दर्पं तु मा कृथाः  ।  
सन्त्यज्य कामं क्रोधं च लोभं मोहं मदं तथा  ॥ नर्प्_१,३०।१०३ ॥  
परापवादं निन्दां च भजध्वं भक्तितो हरिम्  ।  
व्यापारान्सकलांस्त्क्त्वा पूजयध्वं जनार्दनम्  ॥ नर्प्_१,३०।१०४ ॥  
निकटा एव दृश्यन्ते कृतान्तनगरद्रुमाः  ।  
यावन्नायाति मरणं यावन्नायाति वै जरा  ॥ नर्प्_१,३०।१०५ ॥  
यावन्नेन्द्रियवैकल्यं तावदेवाचर्येद्धरिम्  ।  
धीमान्नकुर्याद्विश्वासं शरीरे ऽस्मिन्विनश्वरे  ॥ नर्प्_१,३०।१०६ ॥  
नित्यं सन्निहितो मृत्युः सम्पदत्यन्तचञ्चला  ।  
आसन्नमरणो देहस्तस्माद्दर्प्पं विमुचत  ॥ नर्प्_१,३०।१०७ ॥  
संयोगा विप्रयोगान्ताः सर्वं च घक्षणभङ्गुरम्  ।  
एतज्ज्ञात्वा महाभाग पूजयस्व जनार्दनम्  ॥ नर्प्_१,३०।१०८ ॥  
आशया व्यथते चैव मोक्षस्त्वत्यन्तदुर्लभः  ।  
भक्त्या यजति यो विष्णुं महापातकवानपि  ॥ नर्प्_१,३०।१०९ ॥  
सो ऽपि याति परं स्थानं यत्रघ गत्वा न शोचति  ।  
सर्वतीर्थानि यज्ञाश्च साङ्गा वेदाश्च सत्तम  ॥ नर्प्_१,३०।११० ॥  
नारायणार्चनस्यैते कलां नार्हन्ति षोडशीम्  ।  
किं वै वेदैर्मखैः शास्त्रैः किंवा तीर्थनिषेवणैः  ॥ नर्प्_१,३०।१११ ॥  
विष्णुभक्तिविहीनानां किं तपोभिर्व्रतैरपि  ॥ नर्प्_१,३०।११२ ॥  
यजन्ति ये विष्णुमनन्तमृर्तिं निरीक्ष्य चाकारगतं वरेण्यम्  ।  
वेदान्तवेद्यं भवरोगवैद्यं ते यान्ति मर्त्याः पदमच्युतस्य  ॥ नर्प्_१,३०।११३ ॥  
अनादिमात्मानमनन्तशक्तिमाधारभूतं जगतः सुरेड्यम्  ।  
ज्योतिः स्वरुपं परमच्युताख्यं स्मृत्वा समभ्येति नरः सखायम्  ॥ नर्प्_१,३०।११४ ॥  
  
इति श्रीबृहन्नारदीयपुराणे पूर्वभागे प्रथमपादे प्रायश्चित्तविधिर्नाम घत्रिंशो ऽध्यायः  
  
  
_____________________________________________________________  
  
  
नारद उवाच  
कथितो भवता सम्यग्वर्णाश्रमविधिर्मुने  ।  
इदानीं श्रोतुमिच्छामि यममार्गं सुदुर्गमम्  ॥ नर्प्_१,३१।१ ॥  
सनक उवाच  
शृणु विप्र प्रवक्ष्यामि यममार्गं सुदुर्गमम्  ।  
सुखदं पुण्यशीलानां पापिनां भयदायकम्  ॥ नर्प्_१,३१।२ ॥  
षडशीतिसहस्राणि योजनार्निनि मुनीश्वर  ।  
यममार्गस्य विस्तारः कथैतः पूर्वसूरिभिः  ॥ नर्प्_१,३१।३ ॥  
ये नरा दानशीलास्तु ते यान्ति सुखिनो द्विज  ।  
धर्मशून्या नरा यान्ति दुःखेन भृशमर्दिताः  ॥ नर्प्_१,३१।४ ॥  
अतिभीता विवश्त्राश्च शुष्ककण्ठौष्ठतालुकाः  ।  
क्रदन्तो विस्तरं दीनाः पापिनो यान्ति तत्पथि  ॥ नर्प्_१,३१।५ ॥  
हन्यमाना यमभटैः प्रतोदाद्यैस्तथायुधैः  ॥ नर्प्_१,३१।६ ॥  
इतस्ततः प्रधावन्तो यान्ति दुःखेन तत्पथि  ।  
क्वचित्पङ्कः क्वचिदूह्निः क्वचित्सेतत्पसैकतम्  ।  
क्वचिद्वै दावरुपेणः तीक्ष्णधाराः शिलाः क्वचित्  ॥ नर्प्_१,३१।७ ॥  
क्वचित्कण्टकवृक्षाश्च दुःखारोहशिला नगाः  ।  
गाढान्धकाराशअच गुहाः कण्टकावरणं महत्  ॥ नर्प्_१,३१।८ ॥  
वप्राग्रारोहणं चैव कन्दरस्य प्रवेशनम्  ।  
शर्कराश्च तथा लोष्टाः सूचीतुल्याश्च कण्टकाः  ॥ नर्प्_१,३१।९ ॥  
शैवालं च क्वचिन्मार्गे क्वचित्कीचकपङ्क्तयः  ।  
क्वचिव्द्याव्राश्च गर्जन्ते वर्धन्ते च क्वचिज्ज्वराः  ॥ नर्प्_१,३१।१० ॥  
एवं बहुविधक्लेशाः पापिनो यान्ति नारद  ।  
क्रोशन्तश्च रुदन्तश्च म्लायन्तश्चैव पापिनः  ॥ नर्प्_१,३१।११ ॥  
पाशेन यन्त्रिताः केचित्कृष्यमाणास्तथाङ्कुशैः  ।  
शास्त्रास्त्रैस्ताड्यमानाश्च पृष्टतो यान्ति पापिनः  ॥ नर्प्_१,३१।१२ ॥  
नासाग्रपाशकृष्टाश्च केचिदन्त्रैश्च बधिताः  ।  
वहॄन्तश्चायसां भारं शिश्राग्रेण प्रयान्ति वै  ॥ नर्प्_१,३१।१३ ॥  
अयोभारद्वयं केचिन्नासाग्रेण तथापरे  ।  
कर्णाभ्यां च तथा केचिद्वहॄन्तो यान्ति पापिनः  ॥ नर्प्_१,३१।१४ ॥  
केचिच्च स्खलिता यान्ति ताड्यमानास्तथापरे  ।  
अत्यर्थोच्ङ्वसिताः केचित्केचिदाच्छत्रलोचनाः  ॥ नर्प्_१,३१।१५ ॥  
छायाजलविहीने तु पथि यान्त्यतिदुःखिताः  ।  
शोचन्तः स्वानि कर्मणि ज्ञानाज्ञानकृतानि च  ॥ नर्प्_१,३१।१६ ॥  
ये तु नारद धर्मिष्ठा दानशीला सुबुद्धयः  ।  
अतीव सुखसम्पन्नास्ते यान्ति धर्ममन्दिरम्  ॥ नर्प्_१,३१।१७ ॥  
अन्नदास्तु मुनुश्रेष्ठ भुञ्जन्तः स्वादु यान्ति वै  ।  
नीरदा यान्ति सुखिनः पिबन्तः क्षीरमुत्तममम्  ।  
तक्रदा दधिदाश्चैव तत्तद्भोगं लभन्ति वै  ।  
घृतदा मधुदाश्चैव क्षीरदाश्च द्विजोत्तम  ॥ नर्प्_१,३१।१८ ॥  
सुधापानं प्रकुर्वन्तो यान्ति वै धर्ममन्दिरम्  ।  
शाकदाः पायसं भुञ्जन्न्दीपदो ज्वलयन्दिशः  ॥ नर्प्_१,३१।१९ ॥  
वस्त्रदो मुनुशार्दूल याति दिव्याम्बरावृतः  ।  
पुराकरप्रदो याति स्तूयमानो ऽमरैः पथि  ॥ नर्प्_१,३१।२० ॥  
गोदानेन नरो याति सर्वसौख्यसमन्वितः  ।  
भूमिदो गृहदश्चैव विमाने सर्वसम्पदि  ॥ नर्प्_१,३१।२१ ॥  
अप्सरोगणसङ्कीर्णे क्रीडन्याति वृषालयम्  ।  
हयदो यानदश्चापि गजदश्च द्विजोत्तम  ॥ नर्प्_१,३१।२२ ॥  
धर्मालयं विमानेन याति भोगान्वितेन वै  ।  
अनडुद्दो मुनिश्रेष्ठ यानारुढः प्रयाति वै  ॥ नर्प्_१,३१।२३ ॥  
फलदः पुष्पदश्चापि याति सन्तोषसंयुतः  ।  
ताम्बूलदो नरो याति प्रहृष्टोर् धममन्दिरम्  ॥ नर्प्_१,३१।२४ ॥  
मातापित्रोश्च शुश्रूषां कृतवान्यो नरोत्तमः  ।  
स याति परितुष्टात्मा पूज्यमानो दिविस्थितैः  ॥ नर्प्_१,३१।२५ ॥  
शुश्रूषां कुरुते यस्तु यतीनां व्रतचारिणाम्  ।  
द्विजग्र्यब्राह्मणानां च स यात्वतिसुखान्वितः  ॥ नर्प्_१,३१।२६ ॥  
सर्वभूतदयायुक्तः पूज्यमानो ऽमरैर्द्विजः  ।  
सर्वभोगान्वितेनासौ विमानेन प्रयाति च  ॥ नर्प्_१,३१।२७ ॥  
विद्यादानरतो याति पूज्यमानो ऽब्जसूनुभिः  ।  
पुराणपठको याति स्तूयमानो मुनीश्वरैः  ॥ नर्प्_१,३१।२८ ॥  
एवं धर्मपरा यान्ति सुखं धर्मस्य मन्दिरम्  ।  
यमश्चतुर्मुखो भूत्वा शङ्खचक्रगदासिभृत्  ॥ नर्प्_१,३१।२९ ॥  
पुण्यकर्मरतं सम्यक्स्नेहान्मित्रमिवार्चति  ।  
भो भो बुद्धिमतां श्रेष्ठानरकक्लेषभीरवः  ॥ नर्प्_१,३१।३० ॥  
युष्माभिः साधितं पुण्यमत्रामुत्रसुखावहम्  ।  
मनुषथ्य जन्म यः प्राप्य सुकृतं न करोति च  ॥ नर्प्_१,३१।३१ ॥  
स एव पापिनां श्रेष्ठ आत्मघातं करोति च  ।  
अनित्यं प्राप्य मानुष्यं नित्यं यस्तु न साधयेत्  ॥ नर्प्_१,३१।३२ ॥  
स याति नरकं घोरं को ऽन्यस्तस्मादचेतनः  ।  
शरीरं यातनारुपं मलाद्यैः परिदूषितम्  ॥ नर्प्_१,३१।३३ ॥  
तस्मिन्यो याति विश्वासं तं विद्यादात्मघातकम्  ।  
सर्वेषु प्राणिनः श्रेष्ठास्तेषु वै बुद्धिजीविनः  ॥ नर्प्_१,३१।३४ ॥  
बुद्धिमस्तु नराः श्रेष्ठा नरेषु ब्राह्मणास्तथा  ।  
ब्राह्मणेषु च विद्वांसो विद्वत्सु कृतबुद्धयः  ॥ नर्प्_१,३१।३५ ॥  
कृतबुद्धिषु कर्त्तारः कर्तृषु ब्रह्मवादिनः  ।  
ब्रह्मवादिष्वपि तथा श्रेष्ठो निर्मम उच्यते  ॥ नर्प्_१,३१।३६ ॥  
एतेभ्यो ऽपि परो ज्ञेयो नित्यं ध्यानपरायणः  ।  
तस्मात्सर्वप्रयत्नेन कर्त्तव्यो धर्मसङ्ग्रहः  ॥ नर्प्_१,३१।३७ ॥  
सर्वत्र पूज्यते जन्तुर्धर्मवान्नात्र संशयः  ।  
गच्छ स्वपुण्यैर्मत्स्थानं सर्वभोगसमन्वितम्  ॥ नर्प्_१,३१।३८ ॥  
अस्ति चेद्दुष्कृतं किञ्चित्पश्चादत्रैव भोक्ष्यसे  ।  
एवं यमस्तमभ्यर्च्य प्रापयित्वा च सद्गतिम्  ॥ नर्प्_१,३१।३९ ॥  
आहूय पापिनश्चैव कालदण्डेन तर्जयेत्  ।  
प्रलयाम्बुदनिर्घोषो ह्यञ्जनाद्रिसमप्रभः  ॥ नर्प्_१,३१।४० ॥  
विद्युत्प्र भायुर्घोर्भीमो द्वात्रिंशद्भुजसंयुतः  ।  
योजनत्रयविस्तारो रक्ताक्षो दीर्घनासिकः  ॥ नर्प्_१,३१।४१ ॥  
दंष्ट्राकरालवदनो वापीतुल्योग्रलोचनः  ।  
मृत्युज्वरादिभिर्युक्तश्चित्रगुत्पो ऽपि भीषणः  ॥ नर्प्_१,३१।४२ ॥  
सर्वे दूताश्च गर्जन्ति यमतुल्यविभीषणाः  ।  
ततो ब्रवीति तान्सर्वान्कम्पमानांश्च पापिनः  ॥ नर्प्_१,३१।४३ ॥  
शोचन्तः स्वानि कर्माणि चित्रगुत्पो यमाज्ञया  ।  
भो भो पापा दुराचारा अहॄङ्कारप्रदूषिताः  ॥ नर्प्_१,३१।४४ ॥  
किमर्थमर्जितं पापं युष्माभिरविवेकिभिः  ।  
कामक्तोधादिदृष्टेन सगर्वेण तु चेतसा  ॥ नर्प्_१,३१।४५ ॥  
यद्यत्पापतरं तत्तत्किमर्थं चरितं जनाः  ।  
कृतवन्तः पुरा पापान्यत्यन्तहर्षिताः  ॥ नर्प्_१,३१।४६ ॥  
तथैव यातना भोज्याः किं वृथा ह्यतिदुरिवताः  ।  
भृत्यमित्रकलत्रार्थं दुष्कृतं चरितं यथा  ॥ नर्प्_१,३१।४७ ॥  
तथा कर्मवशात्प्रात्पा यूयमत्रातिदुःखिताः  ।  
युष्माभिः पोषिता ये तु पुत्राद्या अन्यतोगताः  ॥ नर्प्_१,३१।४८ ॥  
युष्माकमेव तत्पापं प्रात्पं किं दुःखकारणम्  ।  
यथा कृतानि पापानि युष्माभिः सुबहूनि वै  ॥ नर्प्_१,३१।४९ ॥  
तथा प्रात्पानि दुःखानि किमर्थमिह दुःखिताः  ।  
विचारयध्वं यूयं तु युष्माभिश्चारितं पुरा  ॥ नर्प्_१,३१।५० ॥  
यमः करिष्यते दण्डमिति किं न विचारितम्  ।  
दरिद्रे ऽपि च मूर्खे च पण्डिते वा श्रियान्विते  ॥ नर्प्_१,३१।५१ ॥  
कान्दिशीके च वीरे च समवर्तीः यमः स्मृतः  ।  
चित्रगुत्पेरितं वाक्यं श्रुत्वा ते पापिनस्तदा  ॥ नर्प्_१,३१।५२ ॥  
शौचन्तः स्वानि कर्मणि तूष्णीं तिष्टन्ति भीषिताः  ।  
यमाज्ञाकारिणः क्रूरश्चण्डा दूता भयानकाः  ॥ नर्प्_१,३१।५३ ॥  
चण्डलाद्याः प्रसह्यैतान्नरकेषु क्षिपन्ति च  ।  
स्वदुष्कर्मफलं ते तु भुक्त्वान्ते पापशेषतः  ॥ नर्प्_१,३१।५४ ॥  
महीतलं च सम्प्राप्य भवन्ति स्थआवरादयः  ।  
नारद उवाच  
भगवन्संशयो जातो मच्चेतसि दयानिधे  ॥ नर्प्_१,३१।५५ ॥  
त्वं समर्थो ऽसि तच्छेत्तुं यतो नो ह्यग्रजो भवान्  ।  
धर्माश्च विविधाः प्रोक्ताः पापान्यपि बहूनि च  ॥ नर्प्_१,३१।५६ ॥  
चिरभोज्यं फलं तेषामुक्तं बहुविदा त्वया  ।  
दिनान्ते ब्रह्मणः प्रोक्तो नाशो लोकत्रयस्य वै  ॥ नर्प्_१,३१।५७ ॥  
परार्द्धद्वितयान्ते तु ब्रह्माण्डस्यापि सङ्क्षयः  ।  
ग्रामदानादिपुण्यानां त्वयैव विधिनन्दन  ॥ नर्प्_१,३१।५८ ॥  
कल्पकोटिसहस्रेषु महान्भोग उदाहृतः  ।  
सर्वेषामेव लोकानां विनाशः प्राकृते लये  ॥ नर्प्_१,३१।५९ ॥  
एकः शिष्यत एवेति त्वया प्रोक्तं जनार्दनः  ।  
एष मे संशयो जातस्तं भवाञ्छेत्तुमर्हति  ॥ नर्प्_१,३१।६० ॥  
पुण्यपापोपभोगानां समात्पिर्नास्य सम्प्लवे  ।  
सनक उवाच  
साधु साधौ महाप्राज्ञ गुह्याद्गुह्यतमं त्विदम्  ॥ नर्प्_१,३१।६१ ॥  
पृष्टं तत्ते ऽभिधास्यामि शृणुष्व सुसमाहितः  ।  
नारायणो ऽक्षरो ऽनन्तः परं ज्योतिः सनातनः  ॥ नर्प्_१,३१।६२ ॥  
विशुद्धो निर्गुणो नित्यो मायामोहविवर्जितः  ।  
निर्गुणो ऽपि परानन्दो गुणवानिव भाति यः  ॥ नर्प्_१,३१।६३ ॥  
ब्रह्मविष्णुशिवाद्यैस्तु भेदवानिव लक्ष्यते  ।  
गुणोपाधिकभेदेषु त्रिष्वेतेषु सनातन  ॥ नर्प्_१,३१।६४ ॥  
संयोज्य मायामखिलं जगत्कार्यं करोति च  ।  
ब्रह्मरुपेण सृजति विष्णुरुपेण पाति च  ॥ नर्प्_१,३१।६५ ॥  
अन्ते च रुद्ररुपेण सर्वमत्तीति निश्चितम्  ।  
प्रसयान्ते समुत्थाय ब्रह्मरुपी जनार्दनः  ॥ नर्प्_१,३१।६६ ॥  
चराचरात्मकं विश्वं यथापूर्वमकल्पयत्  ।  
स्थावराद्याशअच विप्रेन्द्र यत्र यत्र व्यवस्थिताः  ॥ नर्प्_१,३१।६७ ॥  
ब्रह्मा तत्तज्जगत्सर्वं यथापूर्वं करोति वै  ।  
तस्मात्कृतानां पापानां पुण्यानां चैव सत्तम  ॥ नर्प्_१,३१।६८ ॥  
अवश्यमेव भोक्तव्यं कर्मणां ह्यक्षयं फलम्  ।  
नाभुक्तं क्षीयते कर्म कल्पकोटिशतैरपि  ॥ नर्प्_१,३१।६९ ॥  
अवश्यमेव भोक्तव्यं कृतं कर्म शुभाशुभम्  ।  
यो देवः सर्वलोकानामन्तरात्मा जगन्मयः  ।  
सर्वकर्मफलं भुक्ते परिपूर्णः सनातनः  ॥ नर्प्_१,३१।७० ॥  
यो ऽसौ विश्वम्भरो देवो गुणमेदव्यवस्थितः  ।  
सूजत्यवति चात्त्येतत्सर्वं सर्वभुगव्ययः  ॥ नर्प्_१,३१।७१ ॥  
  
इति श्रीबृहन्नारदीयपुराणे पूर्वभागे प्रथमपादे यमदूतकृत्यनिरुपणं नामैकत्रिंशो ऽध्यायः  
  
  
_____________________________________________________________  
  
  
सनक उवाच  
एवं कर्मपाशनियन्त्रितजन्ततवः स्वर्गादिपुण्यस्थानेषु पुण्यभोगमनुभूय यातीव दुःखतरं पापफलमनुभूय प्रक्षीणकर्मा वशेषेणामुं लोकमागत्य सर्वभयविह्वलेषु मृत्युबाधासंयुतेषुस्थावरादिषु जायते  ।  
वृक्षगुल्मलतावल्लीगिरयश्च तृणानि च  ।  
स्थावरा इति विख्याता महामोहसमावृताः  ॥ नर्प्_१,३२।१ ॥  
स्थावरत्वे पृथिव्यामुत्पबीजानि जलसेकानुपदं सुसंस्कारसामग्रीवशादन्तरुष्मप्रपाचितान्युच्छूनत्वमापद्य ततो मूलभावं तन्मूलादङ्कुरोत्पत्तिस्तस्मादपि पर्णकाण्डनालादिकं काण्डेषु च प्रसवमापद्यन्ते तेषु च पुष्पसम्भवः  ॥ नर्प्_१,३२।२ ॥  
तानि पुष्पाणि कानिचिदफलानि कानिचित्फलहेतुभूतानि तेषु पुष्पेषु वृद्धभावेषु सत्सु तत्पुष्पमूलतस्तुषोत्पत्तिर्जायते तेषु तुषु भोक्तॄणां प्राणिनां संस्कारसामग्रीवशाद्धिमरश्मिकिरणासन्नतया तदोषधिरसस्तुषान्तः प्रविश्य क्षीरभावं समेत्य स्वकाले तण्डुलाकारतामुपगम्य प्राणिनां भोगसंस्कारवशात्संवत्सरे फलिनः स्युः  ॥ नर्प्_१,३२।३ ॥  
स्थावरत्वे ऽपि बहुकालं वानरादिभिर्भुज्यमाना हि च्छेदनदवाग्निदहनशीतातपादिदुःखमनुभूय म्रियते  ।  
ततश्च क्रिमयो भूत्वा सदादुःखबहुलाः क्षणार्ध्दं जीवन्तः क्षणार्ध्दं म्रियमाणा बलवत्प्राणिपीडायां निवारयितुमक्षमाः शीतवातादिक्लेशभूयिष्ठा नित्यं क्षुधाक्षुधिता मलमूत्रादिषु सचरन्तो दुःखमनुभवन्ति  ॥ नर्प्_१,३२।४ ॥  
तत एव पद्मयोनिमागत्य बलवद्वाधोद्वेजिता वृथोद्वेगभूयिष्ठाः क्षुत्क्षान्ता नित्यं वनचारिणो मातृष्वपि विषयातुरा वातादिक्लेषबहुलाः कश्मिंश्चिज्जन्मनि तृणाशनाः कस्मिंश्चिज्जन्मनि मांसामेध्याद्यदनाः कस्मिंश्चिज्जन्मनि कन्दमूलफलाशना दुर्बलप्राणिपीडानिरता दुःखमनुभवन्ति  ॥ नर्प्_१,३२।५ ॥  
अण्डजत्वे ऽपि वाताशनामांसामेध्याद्यशनाश्च परपीडापरायणा नित्यं दुःखबहुला ग्राम्यपशुयोनिमागता अपि स्वजातिवियोगभारोद्वहनपाशादिबन्धनताडनहलादिधारणादिसर्वदुःखान्यनुभवन्ति  ॥ नर्प्_१,३२।६ ॥  
एवं बहुयोनिषु सम्भ्रान्ताः क्रमेण मानुषं जन्म प्राप्नुवन्ति  ।  
 केचिच्च पुण्यविशेषाद्युत्क्रमेणापि मनुष्यजन्माश्नुवते  ॥ नर्प्_१,३२।७ ॥  
मनुष्यजन्म नापि च चर्मकारचण्डालव्याधानापितरजककुम्भकारलोहकारस्वर्णकारतन्तुवाचसौचिकजटिलसिद्धधावकलेखकभृतकशासनहारिनीचभृत्यद्ररिदहीनाङ्गाधिकाङ्गत्वादि दुःखबहुलज्वरतापशीतश्लेष्मगुल्मपादाक्षिशिरोगर्भपार्श्ववेदनादिदुःखमनुभवन्ति  ॥ नर्प्_१,३२।८ ॥  
मनुष्यत्वे ऽपि यदा स्त्रीपुरुषयोर्व्यवायस्तत्समयेरेतो यदा जरायुं प्रविशति तदैव कर्मवशाज्जन्तुः शुक्रेण सह जरायुं प्रविश्य शुक्रशोणितकलले प्रवर्त्तते  ॥ नर्प्_१,३२।९ ॥  
तद्वीर्यं जीवप्रवेशात्पञ्चाहात्कललं भवति अर्द्धमासे  ।  
पलवलभावमुपेत्य मासे प्रादेशमात्रत्वमापद्यते  ॥ नर्प्_१,३२।१० ॥  
ततः प्रभृति वायुवशाच्चैतन्याभावे ऽपि मातुरुह्ये दुःसहतापल्केशतयैकत्र स्थातुमशक्यत्वाद् भ्रमति  ॥ नर्प्_१,३२।११ ॥  
मासे द्वितीये पूर्णे पुरुषाकारमात्रतामुपगमय मासत्रितये पूर्णे करचरणाद्यवयवभावमुपगम्य चतुर्षु मासेषु गतेषु सर्वावयवानां सन्धिभेदपरिज्ञानं पञ्चस्वतीतेषु नखानामभिव्यञ्जककता षट्स्वतीतेषु नखसन्धिपरिस्फुटतामुपगम्य नाभिसूत्रेण पुष्यमाणममेध्यमूत्रसिक्ताङ्गं जरायुणा बन्धितरक्तास्थिक्रिमिवसामज्जास्नायुकेशादिदूषिते कुत्सिते शरीरे निवासिनं स्वयमप्येवं परिदूषितदेहं मातुश्च कट्वम्ललवणात्युष्णभुक्तदह्यमात्मानं दृष्ट्वा देही पूर्वजन्मस्मरणानुभावात्पूर्वानुभूतनरकदुःथानि च स्मृत्वान्तर्दुःखेन च परिदह्यमानो मातुर्देहातिमूत्रादिरुक्षेण दह्यमान एवं मनसि प्रलयति  ॥ नर्प्_१,३२।१२ ॥  
अहो ऽत्यन्तपापो ऽहम्पूर्वजन्मनिभृत्यापत्यमित्रयोषिद्गृहक्षेत्रधनधान्यादिष्वत्यन्तरागेण कलत्रपोषणार्थं परधनक्षेत्रादिकं पश्यतो हरणाद्युपायैरपह्यत्य कामान्धतया परस्त्रीहरणादिकमनुभूय महापापान्याचरंस्तैः पापैरहमेक एवंविधनरकाननुभूय पुनः स्थावरादिषु महादुःखमनुभूय सम्प्रति जरायुणा परिवेष्टितो ऽन्तर्दुखेन बहिस्तापेन च दह्यामि  ॥ नर्प्_१,३२।१३ ॥  
मया पोषिता दाराश्च स्वकर्मवशादन्यतो गताः  ॥ नर्प्_१,३२।१४ ॥  
अहो दुखं हि देहिनाम्  ॥ नर्प्_१,३२।१५ ॥  
देहस्तु पापात्सञ्जातस्तस्मात्पापं न कारयेत्  ।  
भृत्यभित्रकलत्रार्थमन्यद्द्रव्यं हृतं मया  ॥ नर्प्_१,३२।१६ ॥  
तेन पापेन दह्यामि जरायुपरिवेष्टितः  ।  
दृष्ट्वान्यस्य श्रियं पूर्वं सतत्पो ऽहमसूयया खितः  ॥ नर्प्_१,३२।१७ ॥  
गर्भाग्निनानुदह्येयमिदानीमपि पापकृत्  ।  
कायेन मनसा वाचा परपीडामकारिषम्तेन पापेन दह्यामि त्वहमेको ऽतिदुःखितः  ॥ नर्प्_१,३२।१८ ॥  
एवं बहुविधं गर्भस्थो जन्तुर्विलप्य स्वयमेव वा  ॥ नर्प्_१,३२।१९ ॥  
आत्मानमाश्वास्य उत्पत्तेरनन्तरं सत्सङ्गेन विष्णोश्चरितश्रवणेन च विशुद्धमना भूत्वा सत्कर्माणि निर्वर्त्य अखिलजगदन्तरात्मनः सत्यज्ञानानन्दमयस्य शक्तिप्रभावानुष्टितविष्टपवर्गस्य लक्ष्मीपतेर्नारायणस्य सकलसुरासुरयक्षगन्धर्वराक्षसपन्न गमुनिकिन्नरसमूहार्चितचरणकमलयुगं भक्तितः समभ्यर्च्य दुःसहः संसारच्छेदस्यकारणभूतं वेदरहस्योपनिषद्भिः परिस्फुटं सकललोकपरायणं हृदिनिधाय दुःखतरमिमं संस्कारागारमतिक्रमिष्यामीति मनसि भवयति  ॥ नर्प्_१,३२।२० ॥  
यतस्तन्मातुः प्रसूतिसमये सति गर्भस्थोदेही नारदमुने वायुनापरिपीडितो मातुश्चापि दुःखं कुर्वन्कर्मपाशेन बलाद्योनिमार्गान्निष्क्रामन्सकलयातनाभोगमेककालभवमनुभवति  ॥ नर्प्_१,३२।२१ ॥  
तेनातिक्लेशेन योनियन्त्रपूडितो गर्भान्निष्कान्तो निःसञ्ज्ञतां याति  ॥ नर्प्_१,३२।२२ ॥  
तं तु बाह्यवायुः समुज्जीवयति  ।  
बाह्यवायुस्पर्शसमनन्तरमेव नष्टस्मृतिपूर्वानुभूताखिलदुःखानि वर्त्तमानान्यपि ज्ञानाभावदविज्ञायात्यन्तदुःखमनुभवति  ॥ नर्प्_१,३२।२३ ॥  
एवं बालत्वमापन्नो जन्तुस्तत्रापि स्वमलमूत्रलित्पदेह आध्यात्मिकादिपीड्यमानो ऽपि वक्तुमशक्तक्षुत्तृषापीडितो रुदिते सति स्तनादिकं देयमिति मन्वानाः प्रयतन्ते  ॥ नर्प्_१,३२।२४ ॥  
एवमनेकं देहभोगमन्याधीनतयानुभूयमानो दंशादिष्वपि निवारयितुमशक्तः  ॥ नर्प्_१,३२।२५ ॥  
बाल्यभावमासाद्य मातापित्रोरुपाध्यायस्य ताडनं सदा पर्यटनशीलत्वं पांशुभस्मपङ्कादिषुक्रीडनं सदा कलहनियतत्वाम शुचित्वं बहुव्यापाराभासकार्यनियतत्वं तदसम्भव आध्यात्मिकदुःखमेवंविधमनुभवति  ॥ नर्प्_१,३२।२६ ॥  
ततस्तु तरुणभावेन धनार्जनमर्जितस्य रक्षणं तस्य नाशव्ययादिषु चात्यन्तदुःखिता मायया मोहिताः कामक्रोधादिदुष्टमनसाः सदासूयापरायणाः परस्वपरस्त्रीहरणोपायपरायणाः पुत्रमित्रकलत्रादिभरणोपायचिन्तापरायणा वृथाहङ्कारदूषिताः पुत्रादिषु व्याध्यादि पीडितेषु सत्सु सर्वव्यात्पिं परित्यज्य रोगादिभिः क्लेशितानां समीपे स्वयमाध्यात्मिकदुःखेन परिप्लुता वक्ष्यमाणप्रकारेण चितामश्नुवते  ॥ नर्प्_१,३२।२७ ॥  
गृहक्षेत्रादिकं कम किञ्चिन्नापि विचारितम्  ।  
समृद्धस्य कुटुम्बस्य कथं भवति वर्त्तनम्  ॥ नर्प्_१,३२।२८ ॥  
मम मूलधनं नास्ति वृष्टिश्चापि न वर्षति  ।  
अश्वः पलायितः कुत्र गावः किं नागता मम  ॥ नर्प्_१,३२।२९ ॥  
बालापत्या च मे भार्या व्याधितो ऽहं च निर्धनः  ।  
अविचारात्कृषिर्नष्टा पुत्रा नित्यं रुदन्ति च  ॥ नर्प्_१,३२।३० ॥  
भग्नं छिन्नं तु मे सद्म बान्धवा अपि दूरगाः  ।  
न लभ्यते वर्त्तनं च राज बाधातिदुःसहा  ॥ नर्प्_१,३२।३१ ॥  
रिपवो मां प्रधावन्ते कथं जेष्टाम्यहं रिपून्  ।  
व्यवसायाक्षमश्चाहं प्रात्पाः प्राघूर्णका अमी  ॥ नर्प्_१,३२।३२ ॥  
एवमत्यन्तचिन्ताकुलः स्वदुःखानि निवारयितुमक्षमो धिग्विधिं भाग्यहीनं मां किमर्थं विदधे इति दैवमाक्षिपति  ॥ नर्प्_१,३२।३३ ॥  
तथा वृद्धत्वमापन्नो हीयमानसारो जरापलितादिव्यात्पदेहो व्याधिबाध्यत्वादिकमापन्नः  ।  
प्रकम्पमानावयवश्वासकासादिपीडितो लोलाविललोचनः श्लेष्मण्यात्पकण्ठः पुत्रदारादिभिर्भर्त्स्यमानः कदा मरणमुपयामीति चिन्ताकुलो मयि मृते सति मदर्जितं गृहक्षेत्रादिकं वस्तु पुत्रादयः कथं रक्षन्ति कस्य वा भविष्यति  ॥ नर्प्_१,३२।३४ ॥  
मद्धने परैरपहृते पुत्रादीनां कथं वर्त्तनं भविष्यतीति ममतादुःखपरिप्लुतो गाढं निःश्वस्य स्वेन वयसा कृतानि कर्माणि पुनः पुनः स्मरन् क्षणे विस्मरति च सन्ततस्त्वासन्नमरणो  ॥ नर्प्_१,३२।३५ ॥  
व्याधिपीडितो ऽन्तस्तापार्तः क्षणं शय्यायां क्षणं मञ्चे च ततस्ततः पर्यटन् क्षुत्तृटूपरिपूडितः किञ्चिन्मात्रमुदकं देहीत्यतिकार्पण्येन याचमानस्तत्रापि ज्वराविष्टानामुदकं न श्रेयस्करमिति ब्रुवतो मनसातिद्वेषं कुर्वन्मन्द चैतन्यो भवति  ॥ नर्प्_१,३२।३६ ॥  
ततश्च हस्तपादाकर्षणे न तु क्षमो रुद्रद्भिबन्धुजनैर्वेष्टितो वक्तुमक्षमः स्वार्जितधनादिकं कस्य भविष्यतीति चिन्तापरो बाष्पाविलविलोचनः कण्ठे वुरघुरायमाणे सति शरीरान्निष्क्रान्तप्राणो यमदूतैर्भर्त्स्यमानः पाशयन्त्रितो नरकादीन्पूर्ववदश्नुते  ॥ नर्प्_१,३२।३७ ॥  
आमलप्रक्षयाद्यद्वदग्नौ धाम्यन्ति धातवः  ।  
तथैव जीविनः सर्व आकर्मप्रक्षयाद् भृशम्  ॥ नर्प्_१,३२।३८ ॥  
तस्मात्संसारदावाग्नितापार्तो द्विजसत्तम  ।  
अभ्यसेत्परमं ज्ञानं ज्ञानान्मोक्षमवान्पुयात्  ॥ नर्प्_१,३२।३९ ॥  
ज्ञानशून्या नरा ये तु पशवः परिकीर्तिताः  ।  
तस्मात्संसारमोक्षाय परं ज्ञानं समभ्यसेत्  ॥ नर्प्_१,३२।४० ॥  
मानुष्यं चैव सम्प्राप्य सर्वकर्मप्रसाधकम्  ।  
हरिं न सेवते यस्तु को ऽन्यस्तस्मादचेतनः  ॥ नर्प्_१,३२।४१ ॥  
अहो चित्रमहो चित्रमहो चित्रं मुनीश्वराः  ।  
आस्थिते कामदे विष्णो नरा यान्ति हि यातनाम्  ॥ नर्प्_१,३२।४२ ॥  
नारायणे जगन्नाथे सर्वकामफलप्रदे  ।  
स्थिते ऽपि ज्ञानरहिताः पच्यन्ते नरकेष्वहो  ॥ नर्प्_१,३२।४३ ॥  
स्त्रवन्मूत्रपुरीषे तु शरीरे ऽस्मिन्नृशाश्वते  ।  
शाश्वतं भावयन्त्यज्ञा महामोहसमावृताः  ॥ नर्प्_१,३२।४४ ॥  
कुत्सितं मांसरक्ताद्यैर्देहं सम्प्राप्य यो नरः  ।  
संसारच्छेदकं विष्णुं न भजेत्सो ऽतिपातकी  ॥ नर्प्_१,३२।४५ ॥  
अहो कष्टमहो कष्टमहो कष्टं हि मूर्खता  ।  
हरिध्यानपरो विप्र चण्डालो ऽपि महासुखी  ॥ नर्प्_१,३२।४६ ॥  
स्वदेहान्निःसृतं दृष्ट्वा मलमूत्रादिकिल्बिषम्  ।  
उद्वेग मानवा मूर्खाः किं न यान्ति हि पापिनः  ॥ नर्प्_१,३२।४७ ॥  
दुर्लभं मानुषं जन्म प्रार्थ्यते त्रिदशैरपि  ।  
तल्लब्ध्वा परलोकार्थं यत्नं कुर्य्याद्विचक्षणः  ॥ नर्प्_१,३२।४८ ॥  
अध्यात्मज्ञानसम्पन्ना हरिपूजापरायणाः  ।  
लभन्ते परमं स्थानं पुनरावृत्तिदुर्लभम्  ॥ नर्प्_१,३२।४९ ॥  
यतो जातमिदं विश्वं यतश्चैतन्यमश्नुते  ।  
यस्मिंश्च विलयं याति स संसारस्य मोचकः  ॥ नर्प्_१,३२।५० ॥  
निर्गुणो ऽपि परो ऽनन्तो गुणवानिव भाति यः  ।  
तं समभ्यर्च्य देवेशं संसारात्परिमुच्यते  ॥ नर्प्_१,३२।५१ ॥  
  
इति श्रीबृहन्नारदीयपुराणे पूर्वभागे प्रथमपादे भवाटवीनिरुपणं नाम द्वात्रिंशो ऽध्यायः  
  
  
_____________________________________________________________  
  
  
नारद उवाच  
भगवन्सर्वमाख्यातं यत्पृष्टं विदुषा त्वया  ।  
संसारपाशबद्धानां दुःखानि सुबहूनि च  ॥ नर्प्_१,३३।१ ॥  
अस्य संसारपाशस्य च्छेदकः कतमः स्मृतः  ।  
येनोपायेन मोक्षः स्यात्तन्मे ब्रूहि तपोधन  ॥ नर्प्_१,३३।२ ॥  
प्राणिभिः कर्मजालानि क्रियन्ते प्रत्यहं भृशम्  ।  
भुज्यन्ते च मुनिश्रेष्ठ तेषां नाशः कथं भवेत्  ॥ नर्प्_१,३३।३ ॥  
कर्मणा देहमान्पोति देही कामेन बध्यते  ।  
कामाल्लोभाभिभूतः स्याल्लोभात्क्रोधपरायणाः  ॥ नर्प्_१,३३।४ ॥  
क्रोधाञ्च धर्मनाशः स्याद्धर्मनाशान्मतिभ्रमः  ।  
प्रनष्टबुद्धिर्मनुजः पुनः पापं करोति च  ॥ नर्प्_१,३३।५ ॥  
तस्माद्देहं पापमूलं पापकर्मरतं तथा  ।  
यथा देहभ्रमत्यक्त्वा मोक्षभाक्स्यात्तथा वद  ॥ नर्प्_१,३३।६ ॥  
सनक उवाच  
साधु साधु महाप्राज्ञ मतिस्ते विमलोर्जिता  ।  
यस्मात्संसारदुःखान्नो मोक्षोपायमभीप्ससि  ॥ नर्प्_१,३३।७ ॥  
यस्याज्ञया जगत्सर्वं ब्रह्म्ना सृजति सुव्रत  ।  
हरिश्च पालको रुद्रो नाशकः स हि मोक्षदः  ॥ नर्प्_१,३३।८ ॥  
अहमादिविशेषान्ता जातायस्य प्रभावतगः  ।  
तं विद्यान्मोक्षदं विष्णुं नारायणमनामयम्  ॥ नर्प्_१,३३।९ ॥  
यस्याभिन्नमिदं सर्वं यच्चेङ्गद्यञ्च नेङ्गति  ।  
तमुग्रमजरं देवं ध्यात्वा दुःखात्प्रमुच्यते  ॥ नर्प्_१,३३।१० ॥  
अविकारमजं शुद्धं स्वप्रकाशं निरञ्जनम्  ।  
ज्ञानरुपं सदानन्दं प्राहुर्वैमोक्षसाधनम्  ॥ नर्प्_१,३३।११ ॥  
यस्यावताररुपाणि ब्रह्माद्या देवतागणाः  ।  
समर्चयन्ति तं विद्याच्छाश्वतस्थानदं हरिम्  ॥ नर्प्_१,३३।१२ ॥  
जितप्राणा जिताहाराः सदा ध्यानपरायणाः  ।  
हृदि पश्यन्ति यं सत्यं तं जामीहि सुखावहम्  ॥ नर्प्_१,३३।१३ ॥  
निर्गुणो ऽपि गुणाधारो लोकानुग्रहरुपधृक्  ।  
आकाशमध्यगः पूर्णस्तं प्राहुर्मोक्षदं नृणाम्  ॥ नर्प्_१,३३।१४ ॥  
अध्यक्षः सर्वकार्याणां देहिनो हृदये स्थितः  ।  
अनूपमो ऽखिलाधारस्तां देवं शरणं व्रजेत्  ॥ नर्प्_१,३३।१५ ॥  
सर्वं सङ्गृह्य कल्पान्ते शेते यस्तु जले स्वयम्  ।  
तं प्राहुर्मोक्षदं विष्णुं मुनयस्तत्त्वदर्शिनः  ॥ नर्प्_१,३३।१६ ॥  
वेदार्थविद्भिः कर्मज्ञैरिज्यते विविधैर्मखैः  ।  
स एव कर्मफलदो मोक्षदो ऽकामकर्मणाम्  ॥ नर्प्_१,३३।१७ ॥  
हव्यकव्यादिदानेषु देवतापितृरूपधृक्  ।  
भुङ्क्ते य ईश्वरो ऽव्यक्तस्तं प्राहुर्मोक्षदं प्रभुम्  ॥ नर्प्_१,३३।१८ ॥  
ध्यातः प्रणमितो वापि पूजितो वापि भक्तितः  ।  
ददाति शाश्वतं स्थानं तं दयालुं समर्चयेत्  ॥ नर्प्_१,३३।१९ ॥  
आधारः सर्वभूतानाम्मेको यः पुरुषः परः  ।  
जरामरणनिर्मुक्तो मोक्षदः सो ऽव्ययो हरिः  ॥ नर्प्_१,३३।२० ॥  
सम्पूज्य यस्य पादाब्जं देहिनो ऽपि मुनीश्वर  ।  
अमृतत्वं भजन्त्याशु तं विदुः पुरुषोत्तमम्  ॥ नर्प्_१,३३।२१ ॥  
आनन्दमजरं ब्रह्म परं ज्योतिः सनातनम्  ।  
परात्परतरं यञ्च तद्विष्णोः परमं पदम्  ॥ नर्प्_१,३३।२२ ॥  
अद्वयं निगुणं नित्यमद्वितीयमनौपमम्  ।  
परिपूर्णं ज्ञानमयं विदुर्मोक्षप्रताधकम्  ॥ नर्प्_१,३३।२३ ॥  
एवम्भूतं परं वस्तु योगमार्गविधानतः  ।  
य उपास्ते सदा योगी स याति परमं पदम्  ॥ नर्प्_१,३३।२४ ॥  
परिसर्वसङ्गपरित्यागी शमादिगुणसंयुतः  ।  
कामर्द्यैवर्जितोयोगी लभते परमं पदम्  ॥ नर्प्_१,३३।२५ ॥  
नारद उवाच  
कर्मणा केन योगस्य सिद्धिर्भवति योगिनाम्  ।  
तदुपायं यथातत्त्वं ब्रूहि मे वदतां वर  ॥ नर्प्_१,३३।२६ ॥  
सनक उवाच  
ज्ञानलभ्यं परं मोक्षं प्राहुस्तत्त्वार्थचिन्तकाः  ।  
यज्ज्ञानं भक्तिमूलं च भक्तिः कर्मवतां तथा  ॥ नर्प्_१,३३।२७ ॥  
दानानि यज्ञा विविधास्तीर्थयात्रादयः कृताः  ।  
येन जन्मसहस्रेषु तस्य भक्तिर्भवेद्धरौ  ॥ नर्प्_१,३३।२८ ॥  
अक्षयः परमो धर्मो भक्तिलेशेन जायते  ।  
श्रद्धया परया चैव सर्वं पापं प्रणश्यति  ॥ नर्प्_१,३३।२९ ॥  
सर्वपापेषु नष्टेषु बुद्धिर्भवति निर्मला  ।  
सैव बुद्धिः समाख्याता ज्ञानशब्देन सूरिभिः  ॥ नर्प्_१,३३।३० ॥  
ज्ञानं च मोक्षदं प्राहुस्तज्ज्ञानं योगिनां भवेत्  ।  
योगस्तु द्विविधः प्रोक्तः कर्मज्ञानप्रभेदतः  ॥ नर्प्_१,३३।३१ ॥  
क्रियायोगं विना नॄणां ज्ञानयोगो न सिध्यति  ।  
क्रियायोगरतस्तस्माच्छ्रद्धया हरिमर्चयेत्  ॥ नर्प्_१,३३।३२ ॥  
द्विजभूम्यग्निसूर्याम्बुधातुहृञ्चित्रसञ्ज्ञिताः  ।  
प्रतिमाः केशवस्यैता पूज्य एतासु भक्तितः  ॥ नर्प्_१,३३।३३ ॥  
कर्मणा मनसा वाचा परिपीडापराङ्मुखः  ।  
तस्मात्सर्वगतं विष्णुं पूजयेद्भक्तिसंयुतः  ॥ नर्प्_१,३३।३४ ॥  
अहिंसा सत्यमक्रोधो ब्रह्मचर्यापरिग्रहौ  ।  
अनीर्ष्या च दया चैव योगयोरूभयोः समाः  ॥ नर्प्_१,३३।३५ ॥  
चराचरात्मकं विश्वं विष्णुरेव सनातनः  ।  
इति निश्चित्य मनसा योगद्वितयमभ्यसेत्  ॥ नर्प्_१,३३।३६ ॥  
आत्मवत्सर्वभूतानि ये मन्यन्ते मनीषिणः  ।  
ते जानन्ति परं भावं देवदेवस्य चक्रिणः  ॥ नर्प्_१,३३।३७ ॥  
यदि क्रोधादिदुष्टात्मा पूजाध्यानपरो भवेत्  ।  
न तस्य तुष्यते विष्णुर्यतो धर्मपतिः स्मृतः  ॥ नर्प्_१,३३।३८ ॥  
यदि कामादिदुष्टात्मा देव पूजापरो भवेत्  ।  
दम्भाचारः स विज्ञेयः सर्वपातकिभिः समः  ॥ नर्प्_१,३३।३९ ॥  
तपः पूजाध्यानपरोयस्त्वसूयारतो भवेत्  ।  
तत्तपः सा च पूजा च तद्ध्यानं हि निरर्थकम्  ॥ नर्प्_१,३३।४० ॥  
तस्मात्सर्वात्मकं विष्णुं शमादिगुणतत्परः  ।  
मुक्तयर्थमर्चयेत्सम्यक् क्रियायोगपरो नरः  ॥ नर्प्_१,३३।४१ ॥  
कर्मणा मनसा वाचा सर्वलोकहिते रतः  ।  
समर्चयति देवेशं क्रियायोगः स उच्यते  ॥ नर्प्_१,३३।४२ ॥  
नारायणं जगद्योनिं सर्वान्तयर्यामिणं हरिम्  ।  
स्तोत्राद्यैः स्तौति यो विष्णुं कर्मयोगी स उच्यते  ॥ नर्प्_१,३३।४३ ॥  
उपवासादिभिश्चैव पुराणश्रवणादिभिः  ।  
पुष्पाद्यैश्चार्चनं विष्णोः क्रियायोग उदाहृतः  ॥ नर्प्_१,३३।४४ ॥  
एवं भक्तिमतां विष्णौ क्रियायोगरतात्मनाम्  ।  
सर्वपापानि नश्यन्ति पूर्वजन्मार्जितानि वै  ॥ नर्प्_१,३३।४५ ॥  
पापक्षयाच्छुद्वमतिर्वाञ्छति ज्ञानमुत्तमम्  ।  
ज्ञानं हि मोक्षदं ज्ञेयं तदुपायं वदामि ते  ॥ नर्प्_१,३३।४६ ॥  
चराचरात्मके लोके नित्यं चानित्यमेव च  ।  
सम्यग् विचारयेद्धीमान्सद्भिः शास्त्रार्थकोविदैः  ॥ नर्प्_१,३३।४७ ॥  
अनित्यास्तु पदार्था वै नित्यमेको हरिः स्मृतः  ।  
अनित्यानि परित्यज्य नित्यमेव समाश्रयेत्  ॥ नर्प्_१,३३।४८ ॥  
इहामुत्र च भोगेषु विरक्तश्च तथा भवेत्  ।  
अविरक्तो भवेद्यस्तु स संसारे प्रवर्तते  ॥ नर्प्_१,३३।४९ ॥  
अनित्येषु पदार्थेषु यस्तु रागी भवेन्नरः  ।  
तस्य संसारविच्छित्तिः कदाचिन्नैव जायते  ॥ नर्प्_१,३३।५० ॥  
शमादिगुणसम्पन्नो मुमुक्षुर्ज्ञानमभ्यसेत्  ।  
शमादिगुणहीनस्य ज्ञानं नैव च सिध्यति  ॥ नर्प्_१,३३।५१ ॥  
रागद्वेषविहीनो यः शमादिगुणसंयुतः  ।  
हरिध्यानपरो नित्यं मुमुक्षुरभिधीयते  ॥ नर्प्_१,३३।५२ ॥  
चतुर्भिः साधनैरेभिर्विशुद्धमतिरुच्यते  ।  
सर्वगं भावयेद्विष्णुं सर्वभूतदयापरः  ॥ नर्प्_१,३३।५३ ॥  
क्षराक्षरात्मकं विश्वं व्याप्य नारायणः स्थितः  ।  
इति जानाति यो विप्रतज्ज्ञानं योगजं विदुः  ॥ नर्प्_१,३३।५४ ॥  
योगोपायमतो वक्ष्ये संसारविनिवर्त्तकम्  ।  
योगो ज्ञानं विशुद्धं स्यात्तज्ज्ञानं मोक्षदं विदुः  ॥ नर्प्_१,३३।५५ ॥  
आत्मानं द्विविधं प्राहुः परापरविभेदतः  ।  
द्वे ब्रह्मणी वेदितव्ये इति चाथर्वर्णी श्रुतिः  ॥ नर्प्_१,३३।५६ ॥  
परस्तु निर्गुणः प्रोक्तो ह्यहॄङ्कारयुतो ऽपरः  ।  
तयोरभेदविज्ञानं योग इत्यभिधीयते  ॥ नर्प्_१,३३।५७ ॥  
पञ्चभूतात्मके देहे यः साक्षी हृदये स्थितः  ।  
अपरः प्रोच्यते सद्भिः परमात्मा परः स्मृतः  ॥ नर्प्_१,३३।५८ ॥  
शरीरं क्षेव्रमित्याहुस्तत्स्थः क्षेत्रज्ञ उच्यते  ।  
अव्यक्तः परमः शुद्धः परिपूर्ण उदाहृतः  ॥ नर्प्_१,३३।५९ ॥  
यदा त्वभेदविज्ञानं जीवात्मपरमात्मनोः  ।  
भवेत्तदा मुनिश्रेष्ठ पाशच्छेदो ऽपरात्मनः  ॥ नर्प्_१,३३।६० ॥  
एकः शुद्धो ऽक्षरो नित्यः परमात्मा जगन्मयः  ।  
नृणां विज्ञानभेदेन भेदवानिव लक्ष्यते  ॥ नर्प्_१,३३।६१ ॥  
एकमेवाद्वितीयं यत्परं ब्रह्म सनातनम्  ।  
गीयमानं च वेदान्तैस्तस्मान्नास्ति परं द्विज  ॥ नर्प्_१,३३।६२ ॥  
न तस्य कर्म कार्यं वा रुपं वर्णमथापि वा  ।  
कर्त्तृत्वं वापि भोक्तृत्वं निर्गुणस्य परात्मनः  ॥ नर्प्_१,३३।६३ ॥  
निदानं सर्वहेतूनां तेजो यत्तेजसां परम्  ।  
किमप्यन्यद्यतो नास्ति तज्ज्ञेयं मुक्तिहेतवे  ॥ नर्प्_१,३३।६४ ॥  
शब्दब्रह्ममयं यत्तन्महावाक्यादिकं द्विज  ।  
तद्विचारोद्भवं ज्ञानं परं मोक्षस्य साधनम्  ॥ नर्प्_१,३३।६५ ॥  
सम्यग्ज्ञानविहीनानां दृश्यते विविधं जगतग्  ।  
परमज्ञानिनामेतत्परब्रह्मात्मकं द्विज  ॥ नर्प्_१,३३।६६ ॥  
एक एव परानन्दो निर्गुणः परतः परः  ।  
भाति विज्ञानभेदेन बहुरुपधरो ऽव्ययः  ॥ नर्प्_१,३३।६७ ॥  
मायिनो मायया भेदं पश्यन्ति परमात्मनि  ।  
तस्मान्मायां त्यजेद्योगान्मुमुक्षुर्द्विजसत्तम्  ॥ नर्प्_१,३३।६८ ॥  
नासद्रूपान सद्रूपा माया नैवोभयात्मिका  ।  
अनिर्वाच्या ततो ज्ञेया भेदबुद्धिप्रदार्यिनी  ॥ नर्प्_१,३३।६९ ॥  
मायैव ज्ञानशब्देन बुद्ध्यते मुनिसत्तम  ।  
तस्मादज्ञानविच्छेदो भवेद्रौजितमायिनाम्  ॥ नर्प्_१,३३।७० ॥  
सनातनं परं ब्रह्म ज्ञानशब्देन कथ्यते  ।  
ज्ञानिनां परमात्मा वै हृदि भाति निरन्तरम्  ॥ नर्प्_१,३३।७१ ॥  
अज्ञानं नाशयेद्योगी योगेन मुनिसत्तम  ।  
अष्टाङ्गैः सिद्ध्यते योगस्तानि वक्ष्यामि तत्त्वतः  ॥ नर्प्_१,३३।७२ ॥  
यमाश्च नियमाश्चैव आसनानि च सत्तम  ।  
प्राणायामः प्रत्याहारो धारणा ध्यानमेव च  ॥ नर्प्_१,३३।७३ ॥  
समाधिश्च मुनिश्रेष्ठ योगाङ्गानि यथाक्रमम्  ।  
एषां सङ्क्षेपतो वक्ष्ये लक्षणानि मुनीश्वर  ॥ नर्प्_१,३३।७४ ॥  
अहिंसा सत्यमस्तेयं ब्रह्मचर्यापरिग्रहौ  ।  
अक्रोधश्चानसूया च प्रोक्ताः सङ्क्षेपतो यमाः  ॥ नर्प्_१,३३।७५ ॥  
सर्वेषामेव भूतानामक्लेशजननं हि यत्  ।  
अहिंसा कथिता सद्भिर्योगसिद्धिप्रदायिनी  ॥ नर्प्_१,३३।७६ ॥  
यथार्थकथनं यञ्च धर्माधर्मविवेकतः  ।  
सत्यं प्राहुर्मुनिश्रेष्ठ अस्तेयं शृणु साम्प्रतम्  ॥ नर्प्_१,३३।७७ ॥  
चौर्येण वा बलेनापि परस्वहरणं हि यत्  ।  
स्तेयमित्युच्यते सद्भिरस्तेयं तद्विपर्ययम्  ॥ नर्प्_१,३३।७८ ॥  
सर्वत्र मैथुनत्यागो ब्रह्मचर्यं प्रकीर्त्तितम्  ।  
ब्रह्मचर्यपरित्यागाज्ज्ञानवानपि पातकी  ॥ नर्प्_१,३३।७९ ॥  
सर्वसङ्गपरित्यागी मैथुनेयस्तु वर्त्तते  ।  
स चण्डालसमो ज्ञेयः सर्ववर्णबहिष्कृतः  ॥ नर्प्_१,३३।८० ॥  
यस्तु योगरतो विप्र विषयेषु स्पृहान्वितः  ।  
तत्सम्भाषणमात्रेण ब्रह्महत्या भवेन्नृणाम्  ॥ नर्प्_१,३३।८१ ॥  
सर्वसङ्गपरित्यागी पुनः सङ्गी भवेद्यदि  ।  
तत्सङ्गसङ्गिनां सङ्गान्महापातकदोषभाक्  ॥ नर्प्_१,३३।८२ ॥  
अनादानं हि द्रव्याणामापद्यपि मुनीश्वर  ।  
अपरिग्रह इत्युक्तो योगसंसिद्धिकारकः  ॥ नर्प्_१,३३।८३ ॥  
आत्मनस्तु समुत्कर्षादतिनिष्ठुरभाषणम्  ।  
क्रोधमाहुर्धर्मविदो ह्यक्रोधस्तद्विपर्ययः  ॥ नर्प्_१,३३।८४ ॥  
धनाद्यैरधिकं दृष्ट्वा भृशं मनसि तापनम्  ।  
असूया कीर्तिता सद्भिस्तत्त्यागो ह्यनसूयता  ॥ नर्प्_१,३३।८५ ॥  
एवं सङ्क्षेपतः प्रोक्ता यमा विबुधसत्तम  ।  
नियमानपि वक्ष्यामितुभ्यं ताञ्छृणु नारद  ॥ नर्प्_१,३३।८६ ॥  
तपःस्वाध्यायसन्तोषाः शौचं च हरिपूजनम्  ।  
सन्ध्योपासनमुख्याश्च नियमाः परिकीर्त्तिताः  ॥ नर्प्_१,३३।८७ ॥  
चान्द्रायणादिभिर्यत्र शरीरस्य विशोषणम्  ।  
तपो निगदितं सद्भिर्योगसाधनमुत्तमम्  ॥ नर्प्_१,३३।८८ ॥  
प्रणवस्योपनिषदां द्वादशार्णस्य च द्विज  ।  
अष्टाक्षरस्य मन्त्रस्य महावाक्यचयस्य च  ॥ नर्प्_१,३३।८९ ॥  
जपः स्वाध्याय उदितो योगसाधनमुत्तमम्  ।  
स्वाध्यायं यस्त्यजेन्मूढस्तस्य योगो न सिध्यति  ॥ नर्प्_१,३३।९० ॥  
योगं विनापि स्वाध्यायात्पापनाशो भवेन्नृणाम्  ।  
स्वाध्यायैस्तोष्यमाणाश्च प्रसीदन्ति हि देवताः  ॥ नर्प्_१,३३।९१ ॥  
जपस्तु त्रिविधः प्रोक्तो वाचिकोपांशुमानसः  ।  
त्रिविधे ऽपि च विप्रेन्द्र पूर्वात्पूर्वात्परो वरः  ॥ नर्प्_१,३३।९२ ॥  
मन्त्रस्योच्चारणं सम्यक्स्फुटाक्षरपदं यथा  ।  
जपस्तु वाचिकः प्रोक्तः सर्वयज्ञफलप्रदः  ॥ नर्प्_१,३३।९३ ॥  
मन्त्रस्योच्चारणे किञ्चित्पदात्पदविवेचनम्  ।  
स तूपांशुर्जपः प्रोक्तः पूर्वस्माद्द्विगुणो ऽधिकः  ॥ नर्प्_१,३३।९४ ॥  
विधाय ह्यक्षरश्रेण्यां तत्तदर्थविचारणम्  ।  
स जपोमानसः प्रोक्तो योगसिद्धिप्रदायकः  ॥ नर्प्_१,३३।९५ ॥  
जपेन देवता नित्यं स्तुवतः सम्प्रसीदति  ।  
तस्मात्स्वाध्यायसम्पन्नो लभेत्सर्वान्मनोरथान्  ॥ नर्प्_१,३३।९६ ॥  
यदृच्छालाभसन्तुष्टिः सन्तोष इति गीयते  ।  
सन्तोषहीनः पुरुषो न लभेच्छर्म कुत्रचित्  ॥ नर्प्_१,३३।९७ ॥  
न जातुकामः कामानामुपभोगेन शाम्यति  ।  
इतो ऽधिकं कदा लप्स्य इति कामस्तु वर्द्धते  ॥ नर्प्_१,३३।९८ ॥  
तस्मात्कामं परित्यज्य देहसंशोषकारणम्  ।  
यदृच्छालाभसन्तुष्टो भवेद्धर्मपरायणः  ॥ नर्प्_१,३३।९९ ॥  
बाह्याभ्यन्तरभेदेन शौचं तु द्विविधं स्मृतम्  ।  
मृज्जलाभ्यां बहिः शुद्धिर्भावशुद्धिस्तथान्तरम्  ॥ नर्प्_१,३३।१०० ॥  
अन्तःशुद्धिविहीनैस्तु ये ऽध्वरा विविधाः कृताः  ।  
न फलन्ति मुनीश्रेष्ठ भस्मनि न्यस्तहव्यवत्  ॥ नर्प्_१,३३।१०१ ॥  
भावशुद्धिविहीनानां समस्तं कर्मनिष्फलम्  ।  
तस्माद्रागादिकं सर्वं परित्यज्य सुखी भवेत्  ॥ नर्प्_१,३३।१०२ ॥  
मृदाभारसहस्रैस्तु कुम्भकोटिजलैस्तथा  ।  
कृतशौचो ऽपि दुष्टात्मा चण्डालसदृशः स्मृतः  ॥ नर्प्_१,३३।१०३ ॥  
अन्तःशुद्धिविहीनस्तु देवपूजापरो यदि  ।  
तमेव दैवतं हॄन्ति नरकं च प्रपद्यते  ॥ नर्प्_१,३३।१०४ ॥  
अन्तःशुद्धिविहीनश्च बहिःशुद्धिं करोति यः  ।  
अलङ्कृतः सुराभाण्ड इव शान्तिं न गच्छति  ॥ नर्प्_१,३३।१०५ ॥  
मनःशुद्धिविहीना ये तीर्थयात्रां प्रकुर्वते  ।  
न तान्पुन्नति तीर्थानि सुराभाण्डमिवापगा  ॥ नर्प्_१,३३।१०६ ॥  
वाचा धर्मान्प्रवलदति मनसा पापमिच्छति  ।  
जानीयात्तं मुनिश्रेष्ठ महापातकिनां वरम्  ॥ नर्प्_१,३३।१०७ ॥  
विशुद्धमानसा ये तु धर्ममात्रमनुत्तमम्  ।  
कुर्वन्ति तत्फलं विद्यादक्षयं सुखदायकम्  ॥ नर्प्_१,३३।१०८ ॥  
कर्मणा मनसा वाचा स्तुतिश्रवण पूजनैः  ।  
हरिभक्तिर्दृढा यस्य हरिपूजेति गीयते  ॥ नर्प्_१,३३।१०९ ॥  
यमाश्च नियमाश्चैव सङ्क्षेपेण प्रबोधिताः  ।  
एभिर्विशुद्धमनसां मोक्षं हस्तगतं विदुः  ॥ नर्प्_१,३३।११० ॥  
यमैश्च नियमैश्चैव स्थिरबुद्धिर्जितेन्द्रियः  ।  
अभ्यसेदासनंसम्यग्योगसाधनमुत्तमम्  ॥ नर्प्_१,३३।१११ ॥  
पद्मकं स्वस्तिकं पीठं सैंहं कौक्कुटकैञ्जरे  ।  
कौर्मंवज्रासनं चैव वाराहं मृगचैलिकम्  ॥ नर्प्_१,३३।११२ ॥  
क्रौञ्चं च नालिकं चैव सर्वतोभद्रमेव च  ।  
वार्षभं नागमात्स्ये च वैयान्घं चार्द्धचन्द्रकम्  ॥ नर्प्_१,३३।११३ ॥  
दण्डवातासनं शैलं स्वभ्रं मौद्गरमेव च  ।  
माकरं त्रैपथं काष्ठं स्थाणुं वैकर्णिकं तथा  ॥ नर्प्_१,३३।११४ ॥  
भौमं वीरासनं चैव योगसाधनकारणम्  ।  
त्रिंशत्सङ्ख्यान्यासनानि मुनीन्द्रैः कथितानि वै  ॥ नर्प्_१,३३।११५ ॥  
एषामेकतमं बद्धा गुरुभक्तिपरायणः  ।  
उपासको जयेत्प्राणान्द्वन्द्वातीतो विमत्सरः  ॥ नर्प्_१,३३।११६ ॥  
प्राङ्मुखोदङ्मुखो वापि तथा प्रत्यङ्मुखो ऽपि वा  ।  
अभ्यासेन जयेत्प्राणान्निःशब्दे जनवर्जिते  ॥ नर्प्_१,३३।११७ ॥  
प्राणो वायुः शरीरस्थ आयामस्तस्य निग्रहः  ।  
प्राणायाम इति प्रोक्तो द्विविधः स प्रकीर्त्तितः  ॥ नर्प्_१,३३।११८ ॥  
अगर्भश्च सगर्भश्च द्वितीयस्तु तयोर्वरः  ।  
जयध्यानं विनागर्भः सगर्भस्तत्समन्वितः  ॥ नर्प्_१,३३।११९ ॥  
रेचकः पूरकश्चैव कुम्भकः शून्यकस्तथा  ।  
एवं चतुर्विधः प्रोक्तः प्राणायामो मनीषिभिः  ॥ नर्प्_१,३३।१२० ॥  
जन्तूनां दक्षिणा नाडी पिङ्गला परिकीर्तिता  ।  
सूर्यदैवतका चैव पितृयोनिरिति श्रुता  ॥ नर्प्_१,३३।१२१ ॥  
देवयोनिरिति ख्याता इडा नाडी त्वदक्षिणा  ।  
तत्राधिदैवत चन्द्रं जानीहि मुनिसत्तमं  ॥ नर्प्_१,३३।१२२ ॥  
एतयोरुभयोर्मध्ये सुषुम्णा नाडिका स्मृता  ।  
अतिसूक्ष्मा गुह्यतमा ज्ञेया सा ब्रह्मदैवता  ॥ नर्प्_१,३३।१२३ ॥  
वामेन रेचयेद्वायुं रेचनाद्रेचकः स्मृतः  ।  
पूरयेद्दक्षिणेनैव पूरणात्पूरकः स्मृतः  ॥ नर्प्_१,३३।१२४ ॥  
स्वदेहपूरितं वायं निगृह्य न विमृञ्चति  ।  
सम्पूर्णकुम्भवत्तिष्टेत्कुम्भकः स हि विश्रुतः  ॥ नर्प्_१,३३।१२५ ॥  
न गृह्णाति न त्यजति वायुमन्तर्बहिः स्थितम्  ।  
विद्धि तच्छून्यकं नाम प्राणायामं यथास्थितम्  ॥ नर्प्_१,३३।१२६ ॥  
शनैःशनैर्विजेतव्यः प्राणो मत्तगजेन्द्रवत्  ।  
अन्यथा खलु जायन्ते महारोगा भयङ्कराः  ॥ नर्प्_१,३३।१२७ ॥  
क्रमेण योजयेद्वायुं योगी विगतकल्मषः  ।  
स सर्वपापनिर्मुक्तो ब्रह्मणः पदमान्पुयात्  ॥ नर्प्_१,३३।१२८ ॥  
विषयेषु प्रसक्तानि चेन्द्रियाणि मुनीश्वरः  ।  
समामाहृत्य निगृह्णाति प्रत्याहारस्तु स स्मृतः  ॥ नर्प्_१,३३।१२९ ॥  
जितेन्द्रिया महात्मानो ध्यानशून्या अपि द्विज  ।  
प्रयान्ति परमं ब्रह्म पुनरावृत्तिदुर्लभम्  ॥ नर्प्_१,३३।१३० ॥  
अनिर्जितेन्द्रियग्रामं यस्तु ध्यानपरो भवेत्  ।  
मूढात्मानं च तं विद्याद्ध्यानं चास्य न सिध्यति  ॥ नर्प्_१,३३।१३१ ॥  
यद्यत्पश्यति तत्सर्वं पश्येदात्मवदात्मनि  ।  
प्रत्याहृतानीन्द्रियाणि धारयेत्सा तु धारणा  ॥ नर्प्_१,३३।१३२ ॥  
योगाज्जितेन्द्रियग्रामस्तानि हृत्वा दृढं हृदि  ।  
आत्मानं परमं ध्यायेत्सर्वधातारमच्युतम्  ॥ नर्प्_१,३३।१३३ ॥  
सर्वविश्वात्मकं विष्णुं सर्वसोकैककारणम्  ।  
विकसत्पद्यपत्राक्षं चारुकुण्डलभूषितम्  ॥ नर्प्_१,३३।१३४ ॥  
दीर्घबाहुमुदाराङ्गं सर्वालङ्कारभृषितम्  ।  
पीताम्बरधरं देवं हेमयज्ञोपवीतिनम्  ॥ नर्प्_१,३३।१३५ ॥  
बिभ्रतं तुलसीमालां कौस्तुभेन विराजितम्  ।  
श्रीवत्सवक्षसं देवं सुरासुरनमस्कृतम्  ॥ नर्प्_१,३३।१३६ ॥  
अष्टारे हृत्सरोजे तु द्वादशाङ्गुलविस्तृते  ।  
ध्यायेदात्मानमव्यक्तं परात्परतरं विभुमट्  ॥ नर्प्_१,३३।१३७ ॥  
ध्यानं सद्भिनिर्गदितं प्रत्ययस्यैकतानता  ।  
ध्यानं कृत्वा मुहुर्त्तं वा परं मोक्षं लभेन्नरः  ॥ नर्प्_१,३३।१३८ ॥  
ध्यानात्पापानि नश्यन्ति ध्यानान्मोक्षं च विन्दति  ।  
ध्यानात्प्रसीदति हरिद्धर्यानात्सर्वार्थसाधनम्  ॥ नर्प्_१,३३।१३९ ॥  
यद्यद्रूपं महाविष्णोस्तत्तद्ध्यायेत्समाहितम्  ।  
तेन ध्यानेन तुष्टात्मा हरिर्मोक्षं ददाति वै  ॥ नर्प्_१,३३।१४० ॥  
अचञ्चलं मनः कुर्याद्ध्येये वस्तुनि सत्तम  ।  
ध्यानं ध्येयं ध्यातृभावं यथा नश्यति निर्भरम्  ॥ नर्प्_१,३३।१४१ ॥  
ततो ऽमृतत्वं भवति ज्ञानामृतनिषेवणात्  ।  
भवेन्निरन्तरं ध्यानादभेदप्रतिपादनम्  ॥ नर्प्_१,३३।१४२ ॥  
सुषुत्पिवत्परानन्दयुक्तश्चोपरतेन्द्रियः  ।  
निर्वातदीपवत्संस्थः समाधिरभिधीयते  ॥ नर्प्_१,३३।१४३ ॥  
योगी समाध्यवस्थायां न शृणोति न पश्यति  ।  
न जिघ्रति न स्पृशति न किञ्चद्वक्ति सत्तम  ॥ नर्प्_१,३३।१४४ ॥  
आत्मा तु निर्मलः शुद्धः सञ्चिदानन्दविग्रहः  ।  
सर्वोपाधिविनिर्मुक्तो योगिनां भात्यचञ्चलः  ॥ नर्प्_१,३३।१४५ ॥  
निर्गुणो ऽपि परो देवो ह्यज्ञानाद्गुणवानिव  ।  
विभात्यज्ञाननाशे तु यथापूर्वं व्यवस्थितम्  ॥ नर्प्_१,३३।१४६ ॥  
परं ज्योतिरमेयात्मा मायावानिव मायिनाम्  ।  
तन्नाशे निर्मलं ब्रह्म प्रकाशयति पण्डितं  ॥ नर्प्_१,३३।१४७ ॥  
एकमेवाद्वितीयं च परं ज्योतिर्निरञ्जनम्  ।  
सर्वेषामेव भूतानामन्तर्यामितया स्थितम्  ॥ नर्प्_१,३३।१४८ ॥  
अणोरणीयान्महतो महीयान्सनातनात्माखिलविश्वहेतुः  ।  
पश्यन्ति यज्ज्ञानविदां वरिष्टाः परात्परस्मात्परमं पवित्रम्  ॥ नर्प्_१,३३।१४९ ॥  
अकारादिक्षकारान्तवर्णभेदव्यवस्थितः  ।  
पुराणपुरुषो ऽनादिः शब्दब्रह्मेति गीयते  ॥ नर्प्_१,३३।१५० ॥  
विशुद्दमक्षरं नित्यं पूर्णमाकाशमध्यगम्  ।  
आनन्दं निर्मलशान्तं परं ब्रह्मेति गीयते  ॥ नर्प्_१,३३।१५१ ॥  
योगिनो हृदि पश्यन्ति परात्मानं सनातनम्  ।  
अविकारमजं शुद्धं परं ब्रह्मेति गीयते  ॥ नर्प्_१,३३।१५२ ॥  
ध्यानमन्यत्प्रवक्ष्यामि शृणुष्व मुनि सत्तम  ।  
संसारतापतत्पानां सुधावृष्टिसमं नृणाम्  ॥ नर्प्_१,३३।१५३ ॥  
नारायणं परानन्दं स्मरेत्प्रणवसंस्थितम्  ।  
नादरुपमनौपम्यमर्द्धमात्रोपरिस्थितम्  ॥ नर्प्_१,३३।१५४ ॥  
अकारं ब्रह्मणो रुपमुकारं विष्णुरुपवत्  ।  
मकारं रुद्ररुपं स्यादर्ध्दमात्रं परात्मकम्  ॥ नर्प्_१,३३।१५५ ॥  
मात्रास्तिस्त्रः समाख्याता ब्रह्मविष्णु शिवाधिपाः  ।  
तेषां समुच्चयं विप्र परब्रह्मप्रबोधकम्  ॥ नर्प्_१,३३।१५६ ॥  
वाच्यं तु परमं ब्रह्म वाचकः प्रणवः स्मृतः  ।  
वाच्यवाचकसम्बन्धो ह्युपचारात्तयोर्द्विजा  ॥ नर्प्_१,३३।१५७ ॥  
जपन्तः प्रणवं नित्यं मुच्यन्ते सर्वपातकैः  ।  
तदभ्यासेन संयुक्ताः परं मोक्षं लभन्ति च  ॥ नर्प्_१,३३।१५८ ॥  
जपंश्च प्रणवं मन्त्रं ब्रह्मविष्णुशिवात्मकम्  ।  
कोटिसूर्यसमं तेजो ध्यायेदात्मनि निर्मलम्  ॥ नर्प्_१,३३।१५९ ॥  
शालग्रामशिलारुपं प्रतिमारुपमेव वा  ।  
यद्यत्पापहरं वस्तु तत्तद्वा चिन्तयेद्धृदि  ॥ नर्प्_१,३३।१६० ॥  
यदेतद्दैष्णवं ज्ञानं कथितं ते मुनीश्वर  ।  
एतद्विदित्वा योगीन्द्रो लभते मोक्षमुत्तमम्  ॥ नर्प्_१,३३।१६१ ॥  
यस्त्वेतच्छृआणुयाद्वापि पठेद्वापि समाहितः  ।  
स सर्वपापनिर्मुक्तो हरिसालोक्यमान्पुयात्  ॥ नर्प्_१,३३।१६२ ॥  
  
इति श्रीबृन्नारदीयपुराणे पूर्वभागे प्रथमपादे योगनिरुपणं नाम त्रयस्त्रिंशो ऽध्यायः  
  
  
_____________________________________________________________  
  
नारद उवाच  
समाख्यातानि सर्वाणि योगाङ्गानि महामुने  ।  
इदानीमपि सर्वज्ञ यत्पृच्छामि तदुच्यताम्  ॥ नर्प्_१,३४।१ ॥  
योगोभक्तिमतामेव सिध्यतीति त्वयोदितम्  ।  
यस्य तुष्यति सर्वेशस्तस्य भक्तिश्च शाश्वतम्  ॥ नर्प्_१,३४।२ ॥  
यथा तुष्यति सर्वेशो देवदेवो जनार्दनः  ।  
तन्ममाख्याहि सर्वज्ञ मुने कारुण्यवारिधे  ॥ नर्प्_१,३४।३ ॥  
सनक उवाच  
नारायणं परं देवं सच्चिदानन्दविग्रहम्  ।  
भज सर्वात्मना विप्र यदि मुक्तिमभीप्ससि  ॥ नर्प्_१,३४।४ ॥  
रिपवस्तं न हिंसन्ति न बाधन्ते ग्रहाश्चतम्  ।  
राक्षसाश्च न चेक्षन्ते नरं विष्णुपरायणम्  ॥ नर्प्_१,३४।५ ॥  
भक्तर्दृढा भवेद्यस्य देवदेवे जनार्दने  ।  
श्रेयांसि तस्य सिध्यन्ति भक्तिमन्तो ऽधिकास्ततः  ॥ नर्प्_१,३४।६ ॥  
पादौ तौ सफलौ पुंसां यौ विष्णुगृहगामिनौ  ।  
तौ करौ लफलौ ज्ञेयौ विष्णुपूजापरौ तु यौ  ॥ नर्प्_१,३४।७ ॥  
ते नेत्रे सुफले पुंसां पश्यतो ये दनार्दनम्  ।  
सा जिह्वा प्रोच्यते सद्भिर्हरिनामपरा तु या  ॥ नर्प्_१,३४।८ ॥  
सत्यं सत्यं पुनः सत्यमुद्धृत्य भुजमुत्यते  ।  
तत्त्वं गुरुसमं नारित नत देवः केशवात्परः  ॥ नर्प्_१,३४।९ ॥  
सत्यं वच्मिहितं वाच्मि सारं वच्मि पुनः पुनः  ।  
असारे ऽस्मिंस्त संसारे सत्यं हरिसमर्चनम्  ॥ नर्प्_१,३४।१० ॥  
संसारपाशं सुदृढं महामोहप्रदायकम्  ।  
हरिभक्तिकुटारेण च्छित्त्वात्यन्तसुखी भव  ॥ नर्प्_१,३४।११ ॥  
तन्मनः संयुतं विष्णौ सा वाणी यत्परायणा  ।  
ते श्रोत्रे तत्कथासारपूरिते लोकवन्दिते  ॥ नर्प्_१,३४।१२ ॥  
आनन्दमक्षरं शून्यमवस्थात्रितयैरपि  ।  
आकाशमध्यगं देवं भज नारद सन्ततम्  ॥ नर्प्_१,३४।१३ ॥  
स्थानं न शक्यते यस्य स्वरुपं वा कदाचन  ।  
निर्देष्टुं मुनिशार्दूल द्रष्टुं वाप्यकृतात्मभिः  ॥ नर्प्_१,३४।१४ ॥  
समस्तैः करणैर्युक्तो वर्त्ते ऽसौ यदा तदा  ।  
जाग्रदित्युच्यते सद्भिरन्तर्यामी सनातनः  ॥ नर्प्_१,३४।१५ ॥  
यदान्तः करणैर्ंयुक्तः स्वेच्छया विचरत्यसौ  ।  
स्वपन्निच्युच्यते ह्यात्मा यदा स्वापविवर्जितः  ॥ नर्प्_१,३४।१६ ॥  
न बाह्यकरणैर्युक्तो न चान्तः करणैस्तथा  ।  
अस्वरुपो यदात्मासौ पुण्यापुण्यविवर्जितः  ॥ नर्प्_१,३४।१७ ॥  
सर्वोपाधिविनिर्मुक्तो ह्यानन्दो निर्गुणो विभुः  ।  
परब्रह्ममयो देवः सुषुत्प इति गीयते  ॥ नर्प्_१,३४।१८ ॥  
भावनामयमेतद्वै जगत्स्थावरजङ्गमम्  ।  
विद्युद्विलोलं विप्रेन्द्र भघज तस्माज्जनार्दनम्  ॥ नर्प्_१,३४।१९ ॥  
अहिंसा सत्यमस्तेयं ब्रह्मचर्यापरिग्रहौ  ।  
वर्तते यस्य तस्यैव तुष्यते जगतां पतिः  ॥ नर्प्_१,३४।२० ॥  
सर्वभघूतदयायुक्तो विप्रपूजापरायणः  ।  
तस्य तुष्टो जगन्नाथो मधुकैटभमर्द्दनः  ॥ नर्प्_१,३४।२१ ॥  
सत्कथायां च रमते सत्कथां च करोति यः  ।  
सत्सङ्गो निरहं कारस्तस्य प्रीतो रमापतिः  ॥ नर्प्_१,३४।२२ ॥  
नामसङ्कीर्त्तनं विष्णो क्षुत्तृट्प्रस्खलितादिषु  ।  
करोति सततं यस्तु तस्य प्रीतो ह्यधोक्षजः  ॥ नर्प्_१,३४।२३ ॥  
यातु नारीपतिप्राणा पतिपूजापरायणा  ।  
तस्यास्तुष्टो जगन्नाथो ददाति स्वपदं मुने  ॥ नर्प्_१,३४।२४ ॥  
असूयारहिता ये तु ह्यहङ्कारविवर्जिताः  ।  
देवपूजापराश्चैव तेषां तुष्यति केशवः  ॥ नर्प्_१,३४।२५ ॥  
तस्माच्छृणुष्व देवर्शे भजस्वं सततं हरिम्  ।  
मा कुरुष्व ह्यहङ्कारं विद्युल्लोलश्रिया वृथा  ॥ नर्प्_१,३४।२६ ॥  
शरीरं मृत्युसंयुक्तं जीवितं चाति चञ्चलम्  ।  
राजादिभिर्धनं बाध्यं सम्पदः क्षणभङ्गुराः  ॥ नर्प्_१,३४।२७ ॥  
किं न पश्यसि देवर्षे ह्यायुषार्द्धं तु निद्रया  ।  
हतं च भोजनाद्यैश्च कियदायुः समाहृतम्  ॥ नर्प्_१,३४।२८ ॥  
कियदायुर्बालभावात्कियद्वृथा  ।  
कियद्विषयभोगैश्च कदा धर्मान्करिष्यति  ॥ नर्प्_१,३४।२९ ॥  
बालभावे च वार्द्धक्येन घटेताच्युतार्चनम्  ।  
वयस्येव ततो धर्मान्कुरु त्वमनहङ्कृतः  ॥ नर्प्_१,३४।३० ॥  
मा विनाशं व्रज मुने मग्नः संसारगह्वरे  ।  
वरुर्विनाशनिलयमापदां परमं पदम्  ॥ नर्प्_१,३४।३१ ॥  
शरीरं भोगनिलयं मलाद्यैः परिदूषितम्  ।  
किमर्थं शाश्वतधिया कुर्यात्पापं नरो वृथा  ॥ नर्प्_१,३४।३२ ॥  
आसारभूते संसारे नानादुः खसमन्विते  ।  
विश्वासो नात्र कर्त्तव्यो निश्चितं मृत्युसङ्कुले  ॥ नर्प्_१,३४।३३ ॥  
तस्माच्छृणुष्व विप्रेन्द्र सत्यमेतद्व्रवीम्यहम्  ।  
देहयोगनिवृत्त्यर्थं सद्य एव जनार्दनम्  ॥ नर्प्_१,३४।३४ ॥  
मानं त्यक्त्वा तथा लोभं कामक्रोधविवर्जितः  ।  
भजस्व सततं विष्णुं मानुष्यमतिदुर्लभम्  ॥ नर्प्_१,३४।३५ ॥  
कोटिजन्मसहस्रेषु स्थावरादिषु सत्तम  ।  
सम्भ्रान्तस्य तु मानुष्यं कथञ्चित्परिलभ्यते  ॥ नर्प्_१,३४।३६ ॥  
तत्रापि देवताबुद्धिर्दानबुद्धिश्च सत्तम  ।  
भोगबुद्धिस्तथा नॄणां जन्मान्तरतपः फलम्  ॥ नर्प्_१,३४।३७ ॥  
मानुष्यं दुर्लभं प्राप्य यो हरिं नार्चयेत्सकृत्  ।  
मूर्खः को ऽस्ति परस्तस्माज्जडबुद्धिरचेतनः  ॥ नर्प्_१,३४।३८ ॥  
दुर्लभं प्राप्य मानुष्यं नार्चयन्ति च ये हरिम्  ।  
तेषामतीव मूर्खाणां विवेकः कुत्र तिष्ठति  ॥ नर्प्_१,३४।३९ ॥  
आराधितो जगन्नाथो ददात्यभिमतं फलम्  ।  
कस्तं न पूजयेद्विप्रसंसाराप्रिप्रदीपितः  ॥ नर्प्_१,३४।४० ॥  
चण्डालो ऽपि मुनिश्रेष्ट विष्णुभक्तो द्विजाधिकः  ।  
विष्णुभक्तिविहीनश्च द्विजो ऽपि श्वपचाधमः  ॥ नर्प्_१,३४।४१ ॥  
तस्मात्कामादिकं त्यक्त्वा भजेत हरिमव्ययम्  ।  
यस्मिंस्तुष्टे ऽखिलं तुष्येद्यतः सर्वगतो हरिः  ॥ नर्प्_१,३४।४२ ॥  
यथा हस्तिपदे सर्वं पदमात्रं प्रलीयते  ।  
तथःआ चराचरं विश्वं विष्णाविव प्रलीयते  ॥ नर्प्_१,३४।४३ ॥  
आकाशेन यथा व्यात्पं जगत्स्थावरजङ्गमम्  ।  
तथैव हरिणा व्यात्पं विश्वमेतच्चराचरम्  ॥ नर्प्_१,३४।४४ ॥  
जन्मनो मरणं नॄणां जन्म वै मृत्युसाधनम्  ।  
उभे ते निकटे विद्धि तन्नाशो हरिसेवया  ॥ नर्प्_१,३४।४५ ॥  
ध्यातः स्मृतः पूजितो वा प्रणतो वा जनार्दनः  ।  
संसारपाशविच्छेदीकस्तं न प्रतिपूजयेत्  ॥ नर्प्_१,३४।४६ ॥  
यन्नामोच्चांरणादेव महापातकनाशनम्  ।  
यं समभ्यर्च्य विप्रर्षे मोक्षभागी भवेन्नरः  ॥ नर्प्_१,३४।४७ ॥  
अहो चित्रमहो चित्रमहो चित्रमिदं द्विज  ।  
हरिनाम्नि स्थिते लोकः संसारे परिवर्त्तते  ॥ नर्प्_१,३४।४८ ॥  
भूयोभूयो ऽपि वक्ष्यामि सत्यमेतत्तपोधन  ।  
नीयमानो यमभटैरशक्तो धर्मसाधनैः  ॥ नर्प्_१,३४।४९ ॥  
यावन्नेन्द्रियवैकल्यं यावद्व्याधिर्न बाधते  ।  
तावदेवार्चयेद्विष्णुं यदि मुक्तिमभीप्सति  ॥ नर्प्_१,३४।५० ॥  
मातुर्गर्भाद्विनिः  
  
मातुर्गर्भाद्विनिष्क्रान्तो यदा जन्तुस्तदैव हि  ।  
मृत्युः सन्निहितो भूयात्तस्माद्धर्मपरो भवेत्  ॥ नर्प्_१,३४।५१ ॥  
अहो कष्टमहो कष्टमहोकष्टमिदं वपुः  ।  
विनश्वरं समाज्ञाय धर्मं नैवाचरत्ययम्  ॥ नर्प्_१,३४।५२ ॥  
सत्यं सत्यं पुनः सत्यमुद्धृत्य भुजमुच्यते  ।  
दम्भाचारं परित्यज्यं वासुदेवं समर्चयेत्  ॥ नर्प्_१,३४।५३ ॥  
भूयो भूयो हितं वच्मि भुजमुद्धृत्य नारद  ।  
विष्णुः सर्वात्मना पूज्यस्त्याज्यासूया तथानृतम्  ॥ नर्प्_१,३४।५४ ॥  
क्रोधमूलो मनस्तापः क्रोधः संसारबन्धनम्  ।  
धर्मक्षयकरः क्रोधस्तस्मात्तं परिवर्जयेत्  ॥ नर्प्_१,३४।५५ ॥  
काममूलमिदं जन्म कामः पापस्य कारणम्  ।  
यशः क्षयकरः कामस्तस्मात्तं परिवर्जयेत्  ॥ नर्प्_१,३४।५६ ॥  
समस्तदुःखजालानां मात्सर्यं कारणं स्मृतम्  ।  
नरकाणां साधनं च तस्मात्तदपि सन्त्यजेत्  ॥ नर्प्_१,३४।५७ ॥  
मन एव मनुष्याणां कारणं बन्धमोक्षयोः  ।  
तस्मात्तदभिसंयोज्य परात्मनि सुखी भवेत्  ॥ नर्प्_१,३४।५८ ॥  
अहो धैर्यमहो धैर्यमहो धैर्यमहो नृणाम्  ।  
विष्णौ स्थिते जगन्नाथे न भजन्ति मदोद्धताः  ॥ नर्प्_१,३४।५९ ॥  
अनाराध्य जगन्नाथं सर्वधातारमच्युतम्  ।  
संसारसागरे मग्नाः कथं पारं प्रयान्ति हि  ॥ नर्प्_१,३४।६० ॥  
अच्युतानन्तगोविन्दनामोच्चारणभेषजात्  ।  
नश्यन्ति सकला रोगाः सत्यं सत्यं वदाम्यहम्  ॥ नर्प्_१,३४।६१ ॥  
नारायण जगन्नाथ वासुदेव जनार्द्दन  ।  
इतीरयन्ति ये नित्यं ते वै सर्वत्र वन्दिताः  ॥ नर्प्_१,३४।६२ ॥  
अद्यापि च मुनिश्रेष्ट ब्रह्माद्या अपि देवताः  ।  
यत्प्राभावं न जानन्ति तं याहि शरणं मुने  ॥ नर्प्_१,३४।६३ ॥  
अहो मौर्ख्यमहो मौर्ख्यमहो मौर्ख्यं दुरात्मनाम्  ।  
हृत्पद्मसंस्थितं विष्णुं न विजानन्ति नारद  ॥ नर्प्_१,३४।६४ ॥  
शृणुष्व मुनिशार्दूल भूयोभूयो वदाम्यहम्  ।  
हरिः श्रद्धावतां तुष्येन्न धनैर्न च बान्धवैः  ॥ नर्प्_१,३४।६५ ॥  
बन्धुमत्त्वं धनाढ्यत्वं पुत्रवत्त्वं च सत्तम  ।  
विष्णुभघक्तिमतां नॄणां भवेज्जन्मनि जन्मनि  ॥ नर्प्_१,३४।६६ ॥  
पापमूलमयं देहः पापकर्मरतस्तथा  ।  
एतद्विदित्वा सततं पूजनीयो जनार्द्दनः  ॥ नर्प्_१,३४।६७ ॥  
पुत्रमित्रकलत्राद्या बहवः स्युश्च सम्पदः  ।  
हरिपूजारतानां तु भवत्येन न संशयः  ॥ नर्प्_१,३४।६८ ॥  
इहामुत्र सुखप्रेप्सुः पूजयेत्सततं हरिम्  ।  
इहामुत्रासुखप्रेप्सुः परनिन्दापरो भवेत्  ॥ नर्प्_१,३४।६९ ॥  
धिग्जन्म भक्तिहीनानां देवदेवे जनार्द्दने  ।  
सत्पात्रदानशून्यं यत्तद्धनं धिक्पुनः पुनः  ॥ नर्प्_१,३४।७० ॥  
न नमेद्विष्णवे यस्य शरीरं कर्मभेदिने  ।  
पापानामाकरं तद्वै विज्ञेयं मुनिसत्तम  ॥ नर्प्_१,३४।७१ ॥  
सत्पात्रदानरहितं यद्द्रव्यं येन रक्षितम्  ।  
चौर्येण रक्षितमिव विद्धि लोकेषु निश्चितम्  ॥ नर्प्_१,३४।७२ ॥  
तडिल्लोलश्रिया मत्ताः क्षणम्भयुरशालिनः  ।  
नाराधयन्ति विश्वेशं पशुपाशविमोचकम्  ॥ नर्प्_१,३४।७३ ॥  
सृष्टिस्तु द्विविधा प्रोक्ता दैवासुरविभेदतः  ।  
हरि भक्ति युता दैवी तद्धीना ह्यासुरी महा  ॥ नर्प्_१,३४।७४ ॥  
तस्माच्छृणष्व विप्रेन्द्र हरिभक्तिपरायणाः  ।  
श्रेष्ठाः सर्वत्र विख्याता यतो भक्तिः सुदुर्लभा  ॥ नर्प्_१,३४।७५ ॥  
असूयारहिता ये च विप्रत्राणपरायणाः  ।  
कामादिरहिता ये च तेषां तुष्यति केशवः  ॥ नर्प्_१,३४।७६ ॥  
सम्मार्जनादिना ये तु विष्णुशुश्रूषणे रताः  ।  
सत्पात्रदाननिरताः प्रयान्ति परमं पदम्  ॥ नर्प्_१,३४।७७ ॥  
  
इति श्रीबृहन्नारदीयपुराणे पूर्वभागे प्रथमपादे हरिभक्तिलक्षणं नाम चतुस्त्रिंशो ऽध्यायः  
  
  
  
  
_____________________________________________________________  
  
  
सनक उवाच  
पुनर्वक्ष्यामि माहात्म्यं देवदेवस्य चक्रिणः  ।  
पठतां शुण्वतां सद्यः पापराशिः प्रणश्यति  ॥ नर्प्_१,३५।१ ॥  
शान्ता जितारिषड्वर्गा योगेनाप्यनहॄङ्कृताः  ।  
यजन्ति ज्ञानयोगेन ज्ञानरूपिणमव्ययम्  ॥ नर्प्_१,३५।२ ॥  
तीर्थस्नानैर्विशुद्धा  ये व्रतदानतपोमखैः  ।  
यजन्ति कर्मयोगेन सर्वधातारमच्युतम्  ॥ नर्प्_१,३५।३ ॥  
लुब्धा व्यसनितो ऽज्ञाश्च न यजन्ति जगत्पतिम्  ।  
अजरामरवन्मूढास्तिष्टन्ति नरकीटकाः  ॥ नर्प्_१,३५।४ ॥  
तडिल्लेखाश्रिया मत्ता वृथाहॄङ्कारद्विषिताः  ।  
न यजन्ति जगन्नाथं सर्वश्रैयोविधायकम्  ॥ नर्प्_१,३५।५ ॥  
हरिधर्मरताः शान्ता हरिपादाब्जसेवकाः  ।  
दैवात्के ऽपीह जायन्ते लोकानुग्रहतत्पराः  ॥ नर्प्_१,३५।६ ॥  
कर्मणा मनसा वाचा यो यजेद्भक्तितो हरिम्  ।  
स याति परमं स्थानं सर्वलोकोत्तमोत्तमम्  ॥ नर्प्_१,३५।७ ॥  
अत्रैवोदाहरन्तीममितिहासं पुरातनम्  ।  
पठतां शृण्वतां चैव सर्वपापप्रणाशनम्  ॥ नर्प्_१,३५।८ ॥  
तत्प्रवक्ष्यामि चरितं यज्ञमालिसुमालिनोः  ।  
यस्य श्रवणमात्रेण वाचिमेध फलं लभेत्  ॥ नर्प्_१,३५।९ ॥  
कश्चिदासीत्पुरा विप्र ब्रह्मणो रैवतेंऽतरे  ।  
वेदमालिरिति ख्यातो वेदवेदाङ्गपारगः  ॥ नर्प्_१,३५।१० ॥  
सर्वभूतदयायुक्तो हरिपूजापरायणः  ।  
पुत्रमित्रकलत्रार्थं धनार्जनपरो ऽभवत्  ॥ नर्प्_१,३५।११ ॥  
अपण्यंविक्रयं चक्रे तथा च रसिविक्रयम्  ।  
चण्डालाद्यैरपि तथा सम्भषी तत्प्रतिग्रही  ॥ नर्प्_१,३५।१२ ॥  
तपसां विक्रयं चक्रे व्रतानां विक्रयं तथा  ।  
परार्थं तीर्थगमनं कलत्रार्थमकारयत्  ॥ नर्प्_१,३५।१३ ॥  
कालेन गच्छता विप्र जातौ तस्य सुतावुभो  ।  
यज्ञमाली सुमाली च यमलावतिशोभनौ  ॥ नर्प्_१,३५।१४ ॥  
ततः पिता कुमारौ तावतिस्नेहसमन्वितः  ।  
पोषयामास वात्सल्याद्बहुभिः साधनैस्तदा  ॥ नर्प्_१,३५।१५ ॥  
वेदमालिर्बहूपायैर्धनं सम्पाद्य यत्नतः  ।  
स्वधनं गणयामास कियत्स्यादिति वेदितुम्  ॥ नर्प्_१,३५।१६ ॥  
निधिकोटिसहस्राणां कोटिकोटिगुणान्वितम्  ।  
विगणय्य स्वयं दृष्टो विस्मितश्चार्थचिन्तया  ॥ नर्प्_१,३५।१७ ॥  
असत्प्रतिग्रहैश्चैव अपण्यानां च विक्रयैः  ।  
मेया तपो विक्रयाद्यैरेतद्धनमुपार्जितम्  ॥ नर्प्_१,३५।१८ ॥  
नाद्यापि शान्तिमापन्ना मम तृष्णातिदुःसहा  ।  
मेरुतुल्यसुवर्णानि ह्यसङ्ख्यातानि वाञ्छति  ॥ नर्प्_१,३५।१९ ॥  
अहो मन्ये महाकष्टं समस्तक्लेशसाधनम्  ।  
सर्वान्कामानवाम्प्नोति पुनरन्यञ्च काङ्क्षति  ॥ नर्प्_१,३५।२० ॥  
जीर्यन्ति जीर्यतः केशाः दन्ता जीर्यन्ति जीर्यतः  ।  
चक्षुःश्रोत्रे च जीर्येते तृष्णेका तरुणायते  ॥ नर्प्_१,३५।२१ ॥  
ममेद्रियाणि सर्वाणि मन्दभावं व्रजन्ति च  ।  
बलं हतं च जरसा तृष्णा तरुणतां गता  ॥ नर्प्_१,३५।२२ ॥  
कष्टाशा वर्त्तते यस्य स विद्रानथ पण्डितः  ।  
सुशान्तो ऽपि प्रमन्युः स्याद्धीमानप्यतिमूढधीः  ॥ नर्प्_१,३५।२३ ॥  
आशा भङ्गकरी पुंसामजेयारातिसन्निभा  ।  
तस्मादाशां त्यजेत्प्राज्ञो यदीच्छेच्छाश्वतं सुखम्  ॥ नर्प्_१,३५।२४ ॥  
बलं तेजोः यशश्वैव विद्यां मानं च वृद्धताम्  ।  
तथैव सत्कुले जन्म आशा हत्यतिवेगतः  ॥ नर्प्_१,३५।२५ ॥  
नृणामाशाभिभूतानामाश्चर्यमिदसुच्यते  ।  
किञ्चिद्दातापि चाण्डालस्तस्मादधिकतां गतः  ॥ नर्प्_१,३५।२६ ॥  
आशाभिभूता ये मर्त्या महामोहा महोद्धताः  ।  
अवमानादिकं दुःखं न जानन्ति कदाप्यहो  ॥ नर्प्_१,३५।२७ ॥  
मयाप्येवं बहुक्लिशैरेतद्धनमुपार्जितम्  ।  
शरीरमपि जीर्णं च जरसापहतं बलम्  ॥ नर्प्_१,३५।२८ ॥  
इतः परं यतिष्यामि परलोकार्थमादरात्  ।  
एवं निश्चित्य विप्रेन्द्र धर्ममार्ग रतो ऽभवत्  ॥ नर्प्_१,३५।२९ ॥  
तदैव तद्धनं सर्वं चतुर्द्धा व्यभजत्तथा  ।  
स्वयं तु भाग द्वितय स्वार्जितार्थादपाहरत्  ॥ नर्प्_१,३५।३० ॥  
शेषं च भागद्वितयं पुत्रयोरुभयोर्ददौ  ।  
स्वेनार्जितानां पापानां नाशं कर्तुमनास्तदा  ॥ नर्प्_१,३५।३१ ॥  
प्रपातडागारामांश्च तथा देवगृहान्बहून्  ।  
अन्नादीनां च दानानि गङ्गातीरे चकार सः  ॥ नर्प्_१,३५।३२ ॥  
एवं धनमशेषं च विश्राण्य हरिभक्तिमान्  ।  
नारनारायण स्थानं जगाम तपसे वनम्  ॥ नर्प्_१,३५।३३ ॥  
तत्रापश्यन्महारम्यमाश्रमं मुनिसेवितम्  ।  
फलितैः पुषअपितैश्चैव शोभितं वृक्षसञ्चयैः  ॥ नर्प्_१,३५।३४ ॥  
गृणद्भिः परमं ब्रह्म शास्त्रचिन्तापरैस्तथा  ।  
परिचर्यापरैर्वृद्धैर्मुनिभिः परिशोभितम्  ॥ नर्प्_१,३५।३५ ॥  
शिष्यैः परिवृतं तत्र मुनिं जानन्ति सञ्ज्ञकम्  ।  
गृणन्तं परमं ब्रह्म तेजोराशिं ददर्श ह  ॥ नर्प्_१,३५।३६ ॥  
शमादिगुणसंयुक्तं रागादिरहितं मुनिम्  ।  
शीर्णपर्णाशनं दृष्ट्वा वेदमालिर्ननाम तम्  ॥ नर्प्_१,३५।३७ ॥  
तस्य जानन्तिरागन्तोः कल्पयामास चार्हणम्  ।  
कन्दमूलफलाद्यैस्तु नारायणधिया मुने  ॥ नर्प्_१,३५।३८ ॥  
कृतातिथ्यक्रियस्तेन वेदमाली कृताञ्जलिः  ।  
विनयावनतो भूत्वा प्रोवाच वदतां वरम्  ॥ नर्प्_१,३५।३९ ॥  
भगवन्कृतकृत्यो ऽस्मि विगतं कल्मषं मम  ।  
मामुद्धर महाभाग ज्ञानदानेन पण्डित  ॥ नर्प्_१,३५।४० ॥  
एवमुक्तस्ततस्तेन जानन्तिर्मुनिसत्तमः  ।  
प्रोवाच प्रहसन्वाग्मी वेदमालिं गुणान्वितम्  ॥ नर्प्_१,३५।४१ ॥  
जानन्तिरुवाच  
शृणष्व विप्रशार्दूल संसारच्छेदकारणम्  ।  
प्रवक्ष्यामि समासेन दुर्लभं त्वकृतात्मनाम्  ॥ नर्प्_१,३५।४२ ॥  
भज विष्णुं परं नित्यं स्मर नारायणं प्रभुम्  ।  
परापवादं पैशुन्यं कदाचिदपि मा कृथाः  ॥ नर्प्_१,३५।४३ ॥  
परोपकारनिरतः स दा भव महामते  ।  
हरिपूजापरश्चैव त्यज मूर्खसमागमम्  ॥ नर्प्_१,३५।४४ ॥  
कामं क्रोधं च लोभं च मोहं च मदमत्सरौ  ।  
परित्यज्यात्मवल्लोकं दृष्ट्वा शान्तिं गमिष्यसि  ॥ नर्प्_१,३५।४५ ॥  
असूयां परनिन्दां च कदाचिदपि मा कुरु  ।  
द्रम्भाचारमहॄङ्कारं नैष्ठुर्यं च परित्यज  ॥ नर्प्_१,३५।४६ ॥  
दयां कुरुष्व भुतेषु शुश्रूषां च तथा सताम्  ।  
त्वया कृतांश्च धर्मान्वै मा प्रकाशय पुच्छताम्  ॥ नर्प्_१,३५।४७ ॥  
अनाचारपरान्दृष्ट्वा नोपेक्षां कुरु शक्तितः  ।  
पूजयस्वातियिं नित्यं स्वकुटुम्बाविरोधतः  ॥ नर्प्_१,३५।४८ ॥  
पत्रैः पुष्पैः फलैर्वापि दूर्वाभिः पल्लवैरथ  ।  
पूजयस्व जगन्नाथं नारायणमकां मतः  ॥ नर्प्_१,३५।४९ ॥  
देवानृपीन्पितॄश्चापि तर्पयस्व यथाविधि  ।  
अग्रेश्च विधिवद्वप्र परिचर्यापरो भव  ॥ नर्प्_१,३५।५० ॥  
देवतायतने नित्यं सम्मार्जनपरो भव  ।  
तथोपलेपनं चैव कुरुष्व सुसमाहितः  ॥ नर्प्_१,३५।५१ ॥  
शीर्णस्फटितसन्धानं कुरु देवगृहे सदा  ।  
मार्गशोभां च दीपं च विष्णोरायतने कुरु  ॥ नर्प्_१,३५।५२ ॥  
कन्दमूलफलैर्वापि सदा पूजय माधवम्  ।  
प्रदक्षिणनमस्कारैः स्तोत्राणां पठनैस्तथा  ॥ नर्प्_१,३५।५३ ॥  
युराणश्रवणं चैव पुराणपठनं तथा  ।  
वेदान्तपठनं चैव प्रत्यहं कुरु शक्तितः  ॥ नर्प्_१,३५।५४ ॥  
एवं स्थिति तव ज्ञानं भघविष्यत्युत्तमोत्तमम्  ।  
ज्ञानात्समस्तपापानां मोक्षो भवति निश्चितम्  ॥ नर्प्_१,३५।५५ ॥  
एवं प्रबोधितस्तेन वेदमालिर्महामतिः  ।  
तथा ज्ञानरतो नित्यं ज्ञानलेशमवाप्तवान्  ॥ नर्प्_१,३५।५६ ॥  
वेदमालिः कदाचित्तु ज्ञानलेशप्रचोदितः  ।  
को ऽहं मम क्रिया केति स्वयमेव व्यक्तिन्तयत्  ॥ नर्प्_१,३५।५७ ॥  
मम जन्म कथं जातं रूपं कीदृग्विधं मम  ।  
एवं विचारणपरोः दिवानिशमतन्द्रितः  ॥ नर्प्_१,३५।५८ ॥  
अनिश्चितमतिर्भूत्वा वेदमालिर्द्धिजोत्तमः  ।  
पुनर्जानन्तिमागम्य प्रणम्येदमुवाच ह  ॥ नर्प्_१,३५।५९ ॥  
वेदमालिरुवाच  
मम चित्तमतिभ्रातं गुरो ब्रह्मविदां वर  ।  
को ऽहं मम क्रिया का च मम जन्म कथं वद  ॥ नर्प्_१,३५।६० ॥  
जानन्तिरुवाच  
सत्यं सत्यं महाभागं चित्तं भ्रातं सुनिश्चितम्  ।  
अविद्यानिलर्य चित्तं कथं सद्भावगगमेष्यति  ॥ नर्प्_१,३५।६१ ॥  
ममेति गदितं यत्तु तदपि भ्रान्तिरिष्यते  ।  
अहॄङ्कारो मनोधर्म आत्मनो नहि पण्डित  ॥ नर्प्_१,३५।६२ ॥  
पुनश्च को ऽहमित्युक्तं वेदमाले त्वया तु यत्  ।  
मम जात्यादि शून्यस्य कथं नाम करोम्यहम्  ॥ नर्प्_१,३५।६३ ॥  
अनौपम्यस्वभावस्य निर्गुणस्य परात्मनः  ।  
नीरूपस्याप्रमेयस्य कथं नाम करोम्यहम्  ॥ नर्प्_१,३५।६४ ॥  
परज्योतिः स्वरूपस्य परिपूर्णाव्ययात्मनः  ।  
अविच्छिन्नस्वभावस्य कथ्यते च कथं क्रिया  ॥ नर्प्_१,३५।६५ ॥  
स्वप्रकाशात्मनो विप्र नित्यस्य परमात्मनः  ।  
अनन्तस्य क्रिया चैव कथं जन्म च कथ्यते  ॥ नर्प्_१,३५।६६ ॥  
ज्ञानैकवेद्यमजरं परं ब्रह्म सनातनम्  ।  
परिपूर्णं परानन्दं तस्मान्नान्यदिह द्विज  ॥ नर्प्_१,३५।६७ ॥  
तत्त्वमस्यादिवाक्येभ्यो ज्ञानं मोक्षस्य साधनम्  ।  
ज्ञाने त्वनाहते सिद्धे सर्वं ब्रह्ममयं भवेत्  ॥ नर्प्_१,३५।६८ ॥  
एवं प्रबोधितस्तेन वेदमालिर्मुनीश्वर  ।  
मुमोद पश्यन्नात्मानमात्मन्येवाच्युतं प्रभुम्  ॥ नर्प्_१,३५।६९ ॥  
उपाधिरहितं ब्रह्म स्वप्रकाशं निरञ्जनम्  ।  
अहमेवेति निश्चित्य परां शान्तिमवाप्तवान्  ॥ नर्प्_१,३५।७० ॥  
ततश्च व्यवहारार्थं वेदमालिर्मुनीश्वरम्  ।  
गुरुं प्रणम्य जानन्ति सदा ध्यानपरो ऽभवत्  ॥ नर्प्_१,३५।७१ ॥  
गते बहुतिथे काले वेदमालिर्मुनीश्व  ।  
वाराणसीपुरं प्राप्य परं मोक्षमवाप्तवान्  ॥ नर्प्_१,३५।७२ ॥  
य इमं पठते ऽध्यायं शृणुयाद्वा समाहितः  ।  
स कर्मपाशविच्छेदं प्राप्य सौख्यमवान्पुयात्  ॥ नर्प्_१,३५।७३ ॥  
  
इति श्रीबृहन्नारादीयपुराणे पूर्वभागे प्रथमपादे ज्ञाननिरूपण नाम पञ्चत्रिंशो ऽध्यायः  
  
  
_____________________________________________________________  
  
  
सनक उवाच  
वेदमालेः सुतौ प्रोक्तौ यावुभौ मुनिसत्तम  ।  
यज्ञमाली सुमाली च तयोः कर्माधुनोच्यत  ॥ नर्प्_१,३६।१ ॥  
तयोराद्यो यज्ञमाली विभेद पितृसञ्चितम्  ।  
धनं द्विधा कनिष्टस्य भागमेकं ददौ तदा  ॥ नर्प्_१,३६।२ ॥  
सुमाली च धनं सर्वं व्यसनाभिरकतः सदा  ।  
अपादाना दिभिश्चैव नाशयामास भो द्विज  ॥ नर्प्_१,३६।३ ॥  
गीतवाद्यरतो नित्यं मद्यपानरतो ऽभवत्  ।  
वेश्याविभ्रमलुब्धो ऽसौ परदारतो ऽभवत्  ॥ नर्प्_१,३६।४ ॥  
सर्वस्मिन्नाशमायाते हिरण्ये पितृसञ्चिते  ।  
अपहृत्य परं द्रव्यं वारस्त्रीनिरतो ऽभवत्  ॥ नर्प्_१,३६।५ ॥  
दृष्ट्वा सुमालिनः शूलं यज्ञमाली महामतिः  ।  
बभूव दुःखितो ऽत्यर्थं भ्रातरं चेदमब्रवीत्  ॥ नर्प्_१,३६।६ ॥  
अलममत्यन्तकष्टेन वृत्तेनास्मत्कुले ऽनुज  ।  
त्वमेक एव दुष्टात्मा महापापरतो ऽभवः  ॥ नर्प्_१,३६।७ ॥  
एवं निवारयन्तं तं बहुशो ज्येष्टसोदरम्  ।  
हनिष्यामीति निश्चित्य खड्गहस्तः कचे ऽग्रहीत्  ॥ नर्प्_१,३६।८ ॥  
ततो महारवो जज्ञे नगरे भृशदारुणः  ।  
बबन्धुर्नागराश्चैनं कुपितास्ते सुमालिनम्  ॥ नर्प्_१,३६।९ ॥  
यज्ञमाली ह्यमेयात्मा पौरान्सम्प्रार्थ्य दुःखितः  ।  
बन्धनान्मोचयामास भ्रातृस्नेहविमोहितः  ॥ नर्प्_१,३६।१० ॥  
यज्ञमाली पुनश्चापि बिभिदे स्वधनं द्विधा  ।  
आददे स्वयमर्द्धं च ददावर्द्धं यवीयसे  ॥ नर्प्_१,३६।११ ॥  
सुमाली त्वतिमूढात्मा तद्धनं चापि नारद  ।  
मूर्खैः पारंवडचण्डालैर्बुभुजे च सहोद्धतः  ॥ नर्प्_१,३६।१२ ॥  
असतामुपभो गाय दुर्जनानां विभूतयः  ।  
पिचुमन्दः फलाढ्यो ऽपि काकैरेवोपभुज्यते  ॥ नर्प्_१,३६।१३ ॥  
भ्रात्रा दत्तं धनं तञ्च सुमाली नाशयन्मुने  ।  
मद्यपानप्रमत्तश्च गोमांसा दीन्यभक्षयत्  ॥ नर्प्_१,३६।१४ ॥  
त्यक्तो बन्धुजनैः सर्वैश्चाण्डालस्त्रीसमन्वितः  ।  
राज्ञापि बाधितो विप्रप्रपेदे निर्जनं वनम्  ॥ नर्प्_१,३६।१५ ॥  
यज्ञमाली सुधीर्विप्र सदा धर्मरतो ऽभवेत्  ।  
अवारितं ददावन्नं सत्सङ्गगतकल्मषः  ॥ नर्प्_१,३६।१६ ॥  
पित्रा कृतानि सर्वाणि तडागादीनि सत्तम  ।  
अपालयत्प्रयत्नेन सदा धर्मपरायणः  ॥ नर्प्_१,३६।१७ ॥  
विश्राणितं धनं सर्वं यज्ञमालेर्महात्मनः  ।  
सत्पात्रदाननिष्टस्य धर्ममार्गप्रवर्तिनः  ॥ नर्प्_१,३६।१८ ॥  
अहो सदुपभोगाय सज्जनानां विभूतयः  ।  
कल्पवृक्षफलं सर्वममरैरेव भुज्यते  ॥ नर्प्_१,३६।१९ ॥  
धनं विश्राण्य धर्मार्थं यज्ञमाली महामतिः  ।  
नित्यं विष्णुगृहे सम्यक्परिचर्य्यापरो ऽभवत्  ॥ नर्प्_१,३६।२० ॥  
कालेन गच्छता तौ तु वृद्धभावमुपागतौ  ।  
यज्ञमाली सुमाली च ह्येककाले मृतावुभौ  ॥ नर्प्_१,३६।२१ ॥  
हरिपूजारतस्यास्य यज्ञमालिमहात्मनः  ।  
हरिः सम्प्रेषयामास विमानं पार्षदा वृतम्  ॥ नर्प्_१,३६।२२ ॥  
दिव्यं विमानमारुह्य यज्ञमाली महामतिः  ।  
पूज्यमानः सुरगणैः स्तूयमानो मुनीश्वरैः  ॥ नर्प्_१,३६।२३ ॥  
गन्धर्वैर्गीयमानश्च सेवितश्चाप्सरोगणैः  ।  
कामधेन्वा पुष्यमाणश्चित्राभरणभूषितः  ॥ नर्प्_१,३६।२४ ॥  
कोमलैस्तुलसीमाल्यैर्भूषितस्तेजसां निधिः  ।  
गच्छन्विष्णुपदं दिव्यम्मनुजं पथि दृष्टवान्  ॥ नर्प्_१,३६।२५ ॥  
ताह्यमानं यमभटैः क्षुत्तृड्भ्यां परिपीडितम्  ।  
प्रेतभूतं विवस्त्रं च दुःखितं पाशवेष्टितम्  ।  
इतस्ततः प्राधावन्तं विलपन्तमनाथवत्  ॥ नर्प्_१,३६।२६ ॥  
क्रोशन्तं च सुदन्तं च दृष्ट्वा मनसि विव्यथे  ॥ नर्प्_१,३६।२७ ॥  
यज्ञमालीदयायुक्तो विष्णुदूतान्समीपगान्  ।  
को ऽयं भटैर्बाध्यमानं इत्यपृच्छत्कृताञ्जलिः  ॥ नर्प्_१,३६।२८ ॥  
अथ ते हरिदूतास्तं यज्ञमालिमहौजसम्  ।  
असौ सुमाली भ्राता ते पापात्मेति समब्रुवन्  ॥ नर्प्_१,३६।२९ ॥  
यज्ञमाली समाकर्ण्य व्याख्यातं विष्णुकिङ्करैः  ।  
मनसा दुःखमापन्नः पुनः पप्रच्छ नारद  ॥ नर्प्_१,३६।३० ॥  
कथमस्य भवेन्मोक्षः साञ्चितैः पापसञ्चयैः  ।  
तदुपायम्बदध्वं मे यूयं हि ममबान्धवाः  ॥ नर्प्_१,३६।३१ ॥  
सख्यं साप्तपदीनं स्यादित्याहुर्धर्मकोविदाः  ।  
सतां साप्तपदी मैत्री सत्सतां त्रिपदी तथा  ॥ नर्प्_१,३६।३२ ॥  
सत्सतामपि ये सन्तस्तेषां मैत्रघी पदे पदे  ॥ नर्प्_१,३६।३३ ॥  
तस्मान्मे बान्धवा यूयं मां नेतुं समुपागताः  ।  
यतो ऽयं मम भ्रातापि मुच्यते तदिहोच्यताम्  ॥ नर्प्_१,३६।३४ ॥  
यज्ञमालिवचः श्रुत्वा विष्णुदूता दयालवः  ।  
पुनः स्मितामुखाः प्रोचुर्यज्ञमालिहरिप्रियम्  ॥ नर्प्_१,३६।३५ ॥  
विष्णुदूता ऊचुः  
यज्ञमालिन्महाभाग नारायणपरायण  ।  
उपायं तव वक्ष्यामः सुमालिप्रेममुक्तिदम्  ॥ नर्प्_१,३६।३६ ॥  
कृतं यत्सुमहत्कर्म त्वया प्राक्तनजन्मनि  ।  
प्रवक्ष्यामः समासेन तच्छ्रणुष्व समाहितः  ॥ नर्प्_१,३६।३७ ॥  
पुरा त्वं वैश्यजातीयो नाम्ना विश्वङ्घभरः स्मृतः  ।  
त्वया कृतानि पापानि अहन्त्यगणितानि वै  ॥ नर्प्_१,३६।३८ ॥  
सुकर्मवासनाहीनो मातापित्रोर्विरोधकृत्  ।  
एकदा बन्धुभिस्त्यक्तः शोकसन्तापपीडितः  ॥ नर्प्_१,३६।३९ ॥  
क्षुधाग्निनापि सन्तप्तः प्राप्तवान्हरिमन्दिरम्  ।  
तदा वृष्टिरभूत्तत्र तत्स्थानं पङ्किलं ह्यभूत  ॥ नर्प्_१,३६।४० ॥  
दीरीकृतस्त्वया पङ्कस्तत्स्थाने स्थातुमिच्छया  ।  
उपलेपनतां प्राप्तं तत्स्थानं विष्णुमन्दिरे  ॥ नर्प्_१,३६।४१ ॥  
त्वयोषितं तु तद्गात्रौ तस्मिन्देवालये द्विज  ।  
दंशितश्चैव सर्पेण प्राप्तं पञ्चत्वमेव च  ॥ नर्प्_१,३६।४२,१ ॥  
तेन पुण्यप्रभावेन उपलेपकृतेन च  ।  
विप्रजन्म त्वया प्राप्तं हरि भक्तिस्तथाचला  ॥ नर्प्_१,३६।४२,२ ॥  
कल्पकोटिशतं साग्रं सम्प्राप्य हरिसन्निधिम्  ।  
वसाद्य ज्ञानमासाद्य परं मोक्षं गमिष्यसि  ॥ नर्प्_१,३६।४३ ॥  
अनुजं पातकिश्रेष्ठं त्वं समुद्धर्त्तमिच्छसि  ।  
उपायं तव वक्ष्यामस्तं निबोध महामते  ॥ नर्प्_१,३६।४४ ॥  
गोचर्ममात्रभूमेस्तु उपलेपनजं फलम्  ।  
दत्त्वोद्धर महाभाग भ्रातरं कृपयान्वितः  ॥ नर्प्_१,३६।४५ ॥  
एवमुक्तो विष्णुदूतैर्यज्ञमाली महापतिः  ।  
तत्फलं प्रददौ तस्मै भ्रात्रे पापविमुक्तये  ॥ नर्प्_१,३६।४६ ॥  
सुमाली भ्रातृदत्तेन पुण्येन गतकल्मषः  ।  
बभूव यमदूतास्तु तं त्यक्त्वा प्रपलायिताः  ॥ नर्प्_१,३६।४७ ॥  
विमानं चागतं सद्यः सर्वभोगसमन्वितम्  ।  
तदा सुमाली स्वर्यानमारुह्य मुमुदे मुने  ॥ नर्प्_१,३६।४८ ॥  
तावुभौ भ्रातरौ विप्र सुरवृन्दनमस्कृतौ  ।  
अवापतुर्भृशं प्रीतिं समालिङ्ग्य परस्परम्  ॥ नर्प्_१,३६।४९ ॥  
यज्ञमाली सुमाली च स्तूयमानौ महर्षिभिः  ।  
गीयमानौ च गन्धर्वैर्विष्णुलोकं प्रजग्मतुः  ॥ नर्प्_१,३६।५० ॥  
अवाप्य हरिसालोक्यं सुमाली मुनिसत्तम  ।  
यज्ञमाली चोषतुस्तौ कल्पमेकं मुदान्वितौ  ॥ नर्प्_१,३६।५१ ॥  
भुक्त्वा भोगान्बहूंस्तत्र यज्ञमाली महामतिः  ।  
तत्रैव ज्ञानसम्पन्नः परं मोक्षमुपागतः  ॥ नर्प्_१,३६।५२ ॥  
सुमाली तु महाभागो विष्णुलोके मुदान्वितः  ।  
स्थित्वा भूमिं पुनः प्राप्य विप्रत्वं समुपागतः  ॥ नर्प्_१,३६।५३ ॥  
अतिशुद्धे कुले जातो गुणवान्वेदपारगः  ।  
सर्वसम्पत्समोपेतो हरिभक्तिपरायणः  ॥ नर्प्_१,३६।५४ ॥  
व्याहरन्हरिनामानि प्रपेदे जाह्नवीतटम्  ।  
तत्र स्नातश्च गङ्गायां दृष्ट्वा विश्वेश्वरं प्रभुम्  ॥ नर्प्_१,३६।५५ ॥  
अवाप परमं स्थानं योगिनामपि दुर्लभम्  ।  
उपलेपनमाहात्म्यं कथितं ते मुनीश्वर  ॥ नर्प्_१,३६।५६ ॥  
तस्मात्सर्वप्रयत्नेन सम्पूज्यो जगताम्पतिः  ।  
अकामादपि ये विष्णोः सकृत्पूजां प्रकुर्वते  ॥ नर्प्_१,३६।५७ ॥  
न तेषां भवबन्धस्तु कदाचिदपि जायते  ।  
हरिभक्तिरतान्यस्तु हरिबुद्ध्या समर्चयेत्  ॥ नर्प्_१,३६।५८ ॥  
तस्य तुष्यन्ति विप्रेन्द्र ब्रह्मविष्णुमहेश्वराः  ।  
हरिभक्तिपराणां तु सङ्गिनां सङ्गमात्रतः  ॥ नर्प्_१,३६।५९ ॥  
मुच्यते सर्वपापेभ्यो महापातकवानपि  ।  
हरिपूजापराणां च हरिनामरतात्मनाम्  ॥ नर्प्_१,३६।६० ॥  
शुश्रूषानिरता यान्ति पापिनो ऽपि परां गतिम्  ॥ नर्प्_१,३६।६१ ॥  
  
इति श्रीबृहन्नारदीयपुराणे पूर्वभागे प्रथमपादे विष्णुसेवाप्रभावो नाम षट्त्रिंशो ऽध्यायः  
  
  
  
  
_____________________________________________________________  
  
  
सनक उवाच  
भूयः शृणुष्व विप्रेन्द्र माहात्म्यं कमलापतेः  ।  
कस्य नो जायते प्रीतिः श्रोतुं हरिकथामृतम्  ॥ नर्प्_१,३७।१ ॥  
नराणां विषयान्धानां ममताकुलचेतसाम्  ।  
एकमेव हरेर्नाम सर्वपापप्रणाशनम्  ॥ नर्प्_१,३७।२ ॥  
सकृद्वा न नमेद्यस्तु विष्णुं पापहरं नृणाम्  ।  
श्वपचं तं विजानीयात्कदाचिन्नालपेञ्च तम्  ॥ नर्प्_१,३७।३ ॥  
हरिपूजाविहीनं तु यस्य वेश्म द्विजोत्तम  ।  
श्मशानसदृशं तद्धि कदाचिदपि नो विशेत्  ॥ नर्प्_१,३७।४ ॥  
हरिपूजाविहीनाश्च वेदविद्वेषिणस्तथा  ।  
गोद्विजद्वेषनिरता राक्षसाः परिकीर्त्तिताः  ॥ नर्प्_१,३७।५ ॥  
यो वा को वापि विप्रेन्द्र विप्रद्वेषपरायणः  ।  
समर्चयति गोविन्दं तत्पूजा विफला भवेत्  ॥ नर्प्_१,३७।६ ॥  
अन्यश्रेयोविनाशार्थं येर्ऽचयन्ति जनार्दनम्  ।  
सा पूजैव महाभाग पूजकानाशु हॄन्ति वै  ॥ नर्प्_१,३७।७ ॥  
हरिपूजाकरो यस्तु यदि पापं समाचरेत्  ।  
तमेव विष्मुद्वेष्टारं प्राहुस्तत्त्वार्त्थकोविदाः  ॥ नर्प्_१,३७।८ ॥  
ये विष्णुनिरताः सन्ति लोकानुग्रहतत्पराः  ।  
धर्मकार्यरताः शश्वद्विष्णुरुपास्तु ते मताः  ॥ नर्प्_१,३७।९ ॥  
कोटिजन्मार्दजितैः पुण्यैर्विष्णुभक्तिः प्रजायते  ।  
दृढभक्तिमतां विष्णौ पापबुद्धिः कथं भवेत्  ॥ नर्प्_१,३७।१० ॥  
जन्मकोट्यर्जितं पापं विष्णुपूजारतात्मनाम्  ।  
क्षयं याति क्षणादेव तेषां स्यात्पापधीः कथम्  ॥ नर्प्_१,३७।११ ॥  
विष्णुभक्तिविहीना ये चण्डालाः परिकीर्तिताः  ।  
चण्डाला अपि वै श्रेष्ठा हरिभक्तिपरायणाः  ॥ नर्प्_१,३७।१२ ॥  
नराणां विषयान्धानां सर्वदुःखविनाशिनी  ।  
हरिसेवेति विख्याता भुक्तिमुक्तिप्रदायिनी  ॥ नर्प्_१,३७।१३ ॥  
सङ्गात्स्नेहाद्भयाल्लोभादज्ञानाद्वापि यो नरः  ।  
विष्णोरुपासनं कुर्यात्सो ऽक्षयं सुखमश्नुते  ॥ नर्प्_१,३७।१४ ॥  
हरिपादोदकं यस्तु कणमात्रं पिबेदपि  ।  
स स्नातः सर्वतीर्थेषु विष्णोः प्रियतरो भवेत्  ॥ नर्प्_१,३७।१५ ॥  
अकालमृत्युशमनं सर्वव्याधिविनाशनम्  ।  
सर्वदुःखोपशमनं हरिपोदोदक स्मृतम्  ॥ नर्प्_१,३७।१६ ॥  
नारायणं परं धाम ज्योतिषां ज्योतिरुत्तमम्  ।  
ये प्रपन्ना महात्मानस्तेषां मुक्तिर्हि शाश्वती  ॥ नर्प्_१,३७।१७ ॥  
अत्राप्युदाहरन्तीममितिहासं पुरातनम्  ।  
पठतां शृण्वतां चैव सर्वपापप्रणाशनम्  ॥ नर्प्_१,३७।१८ ॥  
आसीत्पुरा कृतयुगे गुलिको नाम लुब्धकः  ।  
परदारपरद्रव्यहरणे सततोद्यतः  ॥ नर्प्_१,३७।१९ ॥  
 परनिन्दापरो नित्यं जन्तूपद्रवकृत्तथा  ।  
हतवान्ब्राह्मणान् गाश्च शतशो ऽथ सहस्रशः  ॥ नर्प्_१,३७।२० ॥  
देवस्वहरणे नित्यं परस्वहरणे तथा  ।  
उद्युक्तः सर्वदा विप्र कीनाशानामधीश्वरः  ॥ नर्प्_१,३७।२१ ॥  
तेन पापान्यनेकानि कृतानि सुमहान्ति च  ।  
न तेषां शक्यते वक्तुं सङ्ख्या वत्सरकोटिभिः  ॥ नर्प्_१,३७।२२ ॥  
स कदा चिन्महापापो जतृनामन्तकोपमः  ।  
सौवीरराज्ञो नगरं सर्वैश्वर्यसमन्वितम्  ॥ नर्प्_१,३७।२३ ॥  
योषिद्धिर्भूषितार्भिश्च सरोभिनिर्मलोदकैः  ।  
अलङ्कृतं विपणिभिर्ययो देवपुरोपमम्  ॥ नर्प्_१,३७।२४ ॥  
तस्योपवनमध्यस्थं रम्यं केशवमन्दिरम्  ।  
छदितं हेमकलशैर्दृष्ट्वा व्याधो मुदं ययौ  ॥ नर्प्_१,३७।२५ ॥  
हराम्यत्र सुवर्णानि बहूनीति विनिश्चितम्  ।  
जगामाभ्यन्तरं तस्य कीनाशश्चौर्यलोलुपः  ॥ नर्प्_१,३७।२६ ॥  
तत्रापश्यद्द्विजवरं शान्तं तत्त्वार्थकोविदम्  ।  
परिचर्यापरं विष्णोरुत्तङ्कं तपसां निधिम्  ॥ नर्प्_१,३७।२७ ॥  
एकाकिनं दयासुं च निस्पृहं ध्यानलोलुपम्  ।  
चौर्यान्तरायकर्तारं तं दृष्ट्वा लुब्धको मुने  ॥ नर्प्_१,३७।२८ ॥  
द्रव्यजातं तु देवस्य हर्तुकामो ऽतिसाहसी  ।  
उत्तङ्कं हॄन्तुमारेभे विधृतासिर्मदोद्धतः  ॥ नर्प्_१,३७।२९ ॥  
पादेनाक्रम्य तद्वक्षो जटाः सङ्गृह्य पाणिना  ।  
हॄन्तुं कृतमतिं व्याधमुत्तङ्कः प्रेक्ष्य चाब्रवीत्  ॥ नर्प्_१,३७।३० ॥  
उत्तङ्क उवाच  
भो भो साधो वृथा मां त्वं हनिष्यसि निरागसम्  ।  
मया किमपराद्धं ते तद्वदस्व महामत्ते  ॥ नर्प्_१,३७।३१ ॥  
कृतापराधिनां लोके शक्ताः शिक्षां प्रकुर्वते  ।  
नहि सौम्य वृथा घ्नन्ति सज्जना अपि पापिनः  ॥ नर्प्_१,३७।३२ ॥  
विरोधिष्वपि मूर्खेषु निरीक्ष्यावस्थितान् गुणान्  ।  
विरोधं नहि कुर्वन्ति सज्जनाः शान्तचेतसः  ॥ नर्प्_१,३७।३३ ॥  
बहुधा बोध्यमानो ऽपि यो नरः क्षमयान्वितः  ।  
तमुत्तमं नरं प्राहुर्विष्णोः प्रियतरं सदा  ॥ नर्प्_१,३७।३४ ॥  
सुजनो न याति वैरं परहितबुद्धिर्वनाशकाले ऽपि  ।  
छेदे ऽपि चन्दनतरुः सुरभयति मुखं कुठारस्य  ॥ नर्प्_१,३७।३५ ॥  
अहो विधिः सुबलवान्बा धते बहुधा जनान्  ।  
सर्वसङ्गविहीनो ऽपि बाध्यते हि दुरात्मना  ॥ नर्प्_१,३७।३६ ॥  
अहो निष्कारणं लोके बाधन्ते बहुधा जनान्  ।  
सर्वसङ्गविहीनो ऽपि बाध्यते पिशुनैर्जनैः  ।  
तत्रापि साधून्बाधन्ते न समानान्कदाचन  ॥ नर्प्_१,३७।३७ ॥  
मृगमीनसज्जनानां तृणजलसन्तोषविहितवृत्तानाम्  ।  
लुब्धकधीवरपिशुना निष्कारणवैरिणो जगति  ॥ नर्प्_१,३७।३८ ॥  
अहो बलवती माया मोहयत्यखिलं जगत्  ।  
पुत्रमित्रकलत्रार्थं सर्वं दुःखेन योजयेत्  ॥ नर्प्_१,३७।३९ ॥  
परद्रव्यापहारेण कलत्रं पोषितं त्वया  ।  
अन्ते तत्सर्वमुत्सृज्य एक एव प्रयति वै  ॥ नर्प्_१,३७।४० ॥  
मम माता मम पिता मम भार्या ममात्मजाः  ।  
ममेदमिति जन्तूनां ममता बाधते वृथा  ॥ नर्प्_१,३७।४१ ॥  
यावदर्जयति द्रव्यं बान्धवास्तावदेव हि  ।  
धर्माधर्मौं सहैवास्तामिहामुत्र न चापरः  ॥ नर्प्_१,३७।४२ ॥  
धर्माधर्मार्जितैर्द्रव्यैः पोषिता येन ये नराः  ।  
मृतमग्निमुखे हुत्वा घृतान्नं भुञ्जते हि ते  ॥ नर्प्_१,३७।४३ ॥  
गच्छन्तं परलोकं च नरं तु ह्यनुतिष्टतः  ।  
धर्माधर्मौं न च धनं न पुत्रा न च बान्धवाः  ॥ नर्प्_१,३७।४४ ॥  
कामः समृद्धिमायाति नराणां पापकर्मिणाम्  ।  
कामः सङ्क्षयमायाति नराणां पुण्यकर्मणाम्  ॥ नर्प्_१,३७।४५ ॥  
वृथैव व्याकुला लोका धनादानां सदार्जने  ॥ नर्प्_१,३७।४६ ॥  
यद्भावि तद्भवत्येव यदभाव्यं न तद्भवेत्  ।  
इति निश्चितबुद्धीनां न चिन्ता बाधते क्वचित्  ॥ नर्प्_१,३७।४७ ॥  
र्दवाधीनमिदं सर्वं जगत्स्थावरजङ्गमम्  ।  
तस्माज्जन्म च मृत्युं च दैवं जानाति नापरः  ॥ नर्प्_१,३७।४८ ॥  
यत्र कुत्र स्थितस्यापि यद्भाव्यं तद्भवेद् ध्रुवम्  ।  
लोकस्तु तत्र विज्ञाय वृथायासं करोति हि  ॥ नर्प्_१,३७।४९ ॥  
अहो दुःखं मनुष्याणां ममताकुलचेतसाम्  ।  
महापापानि कृत्वापि परान्पुष्यान्ति यत्नतः  ॥ नर्प्_१,३७।५० ॥  
अर्जितं च धनं सर्वं भुञ्जते बान्धवाः सदा  ।  
स्वयमेकतमो मूढस्तत्पापफलमश्नुते  ॥ नर्प्_१,३७।५१ ॥  
इति ब्रवाणं तमृषिं विमुच्य भयविह्वलः  ।  
गुलिकः प्राञ्जलिः प्राह क्षमस्वेति पुनः पुनः  ॥ नर्प्_१,३७।५२ ॥  
सत्सङ्गस्य प्रभावेण हरिसन्निधिमात्रतः  ।  
गतपापो लुबग्दकश्च ह्यनुतापीदमब्रवीत्  ॥ नर्प्_१,३७।५३ ॥  
मया कृता नि पापानि महान्ति सुबहूनि च  ।  
तानि सर्वाणि नष्टानि विप्रेन्द्र तव दर्शनात्  ॥ नर्प्_१,३७।५४ ॥  
अहो ऽहं पापधीर्नित्यं महापापमुपाचरम्  ।  
कथं मे निष्कृतिर् भूयो यामि कं शरणं विभोः  ॥ नर्प्_१,३७।५५ ॥  
पूर्वजन्मार्जितैः पापैर्लुब्धकत्वमवाप्तवान्  ।  
अत्रापि पापजालानि कृत्वा कां गतिमाप्नुयाम्  ॥ नर्प्_१,३७।५६ ॥  
अहो ममायुः क्षयमेति शीघ्रं पापान्यनेकानि समर्ज्जितानि  ।  
प्रातिक्रिया नैव कृता मयैषां गतिश्च का स्यान्ममजन्म किं वा  ॥ नर्प्_१,३७।५७ ॥  
अहो विधिः पापशता कुलं मां किं सृष्टवान्पापतरं च शश्वत्  ।  
कथं च यत्पापफलं हि भोक्ष्ये कियत्सु जन्मस्वहमुग्रकर्मा  ॥ नर्प्_१,३७।५८ ॥  
एवं विनिन्दन्नात्मानमात्मना लुब्धकस्तदा  ।  
अन्तस्तापाग्निसन्तप्तः सद्यः पञ्चत्वमागतः  ॥ नर्प्_१,३७।५९ ॥  
उत्तङ्कः पतितं प्रेक्ष्य लुबग्धकं तं दयापरः  ।  
विष्णुपादोदकेनैवमभ्यषिञ्चन्महामतिः  ॥ नर्प्_१,३७।६० ॥  
हरिपादोदकस्पर्शाल्लुब्धको गतकल्मषः  ।  
दिव्यं विमानमारुह्य मुनिमेतदथाब्रवीत्  ॥ नर्प्_१,३७।६१ ॥  
गुलिक उवाच  
उत्तङ्क मुनिशार्दूल गुरुस्त्वं मम सुव्रत  ।  
विमुक्तस्त्वत्प्रसादेन महापातककञ्चुकात्  ॥ नर्प्_१,३७।६२ ॥  
गतस्त्वदुपदेशान्मे सन्तापो मुनिपुङ्गव  ।  
तथैव सर्वपापानि विनष्टान्यतिवेगतः  ॥ नर्प्_१,३७।६३ ॥  
हरिपादोदकं यस्मान्मयि त्वं सिक्तवान्मुने  ।  
प्रापितो ऽस्मि त्वया तस्मात्तद्विष्णोः परमं पदम्  ॥ नर्प्_१,३७।६४ ॥  
त्वयाहं तारितो विप्र पापादस्माच्छरीरतः  ।  
तस्मान्नतो ऽस्मि ते विद्वन्मत्कृतं तत्क्षमस्व च  ॥ नर्प्_१,३७।६५ ॥  
इत्युक्त्वा देवकुसुमैर्मुनिश्रेष्ठं समाकिरम्  ।  
प्रदक्षिणात्रयं कृत्वा नमस्कारं चकार सः  ॥ नर्प्_१,३७।६६ ॥  
ततो विमानमारुह्य सर्वकामसमन्वितम्  ।  
अप्सरोगणसङ्कीर्णः प्रपेदे हरिमन्दिरम्  ॥ नर्प्_१,३७।६७ ॥  
एतद्दृष्ट्वा विस्मितो ऽसौ ह्युत्तङ्कस्तपसान्निधिः  ।  
शिरस्यञ्जलिमाधाय तुष्टाव कमलापतिम्  ॥ नर्प्_१,३७।६८ ॥  
तेन स्तुतो महाविष्णुर्दत्तवान्वरमत्तमम्  ।  
वरेण तेनोक्तङ्को ऽपि प्रपेदे परमं पदम्  ॥ नर्प्_१,३७।६९ ॥  
  
इति श्रीबृहन्नारदीयपुराणे पूर्वभागे विष्णुमाहात्म्ये सप्तत्रिंशो ऽध्यायः  
  
  
_____________________________________________________________  
  
  
नारद उवाच  
किन्तत्स्तोत्रं महाभाग कथं तुष्टो जनार्दनः  ।  
उक्तङ्कः पुण्यपुरुषः कीदृशं लब्धवान्वरम्  ॥ नर्प्_१,३८।१ ॥  
सनक उवाच  
उत्तङ्कस्तु तदा विप्रो हरिध्यानपरायणः  ।  
पादोदकस्य माहात्म्यं दृष्ट्वा तुष्टाव भक्तितः  ॥ नर्प्_१,३८।२ ॥  
उत्तङ्क उवाच  
नतो ऽस्मि नारायणमादिदेवं जगन्निवासं जगदेकबन्धुम्  ।  
चक्राब्जशार्ङ्गीसिधरं महान्तं स्मृतार्तिनिघ्नं शरणं प्रपद्ये  ॥ नर्प्_१,३८।३ ॥  
यन्निभिजाब्ज प्रभवो विधाता सृजत्यमुं लोकसमुञ्चयं च  ।  
यत्क्रोधजो हॄन्ति जगञ्च रुद्रस्तमादिदेवं प्रणतो ऽस्मि विष्णुम्  ॥ नर्प्_१,३८।४ ॥  
पद्मापतिं पद्मदलायताक्षं विचित्रवीर्यं निखिलैकहेतुम्  ।  
वेदान्तवेद्यं पुकुषं पुराणं तैजोनिधिं विष्णुमहं प्रपन्नः  ॥ नर्प्_१,३८।५ ॥  
आत्माक्षरः सर्वगतो ऽच्युताख्यो ज्ञानात्मको ज्ञानविदां शरण्यः  ।  
ज्ञानैकवेद्यो भगवाननादिः प्रसीदतां व्यष्टिस प्रष्टिरुपः  ॥ नर्प्_१,३८।६ ॥  
अनन्तवीयो गुणजातिहीनां गुणात्मको ज्ञानविदां वरष्टः  ।  
नित्यः प्रपन्नार्ति हरः परात्मा दयाम्बुधिर्मे वरदस्तु भघूयात्  ॥ नर्प्_१,३८।७ ॥  
यः स्थूलसूक्ष्मादिविशेषभेदौर्जगद्यथावत्स्वकृतं प्रविष्टः  ।  
त्वमेव तत्सर्वमनन्तसारं त्वत्तः परं नास्ति यतः परात्मन्  ॥ नर्प्_१,३८।८ ॥  
अगोचरं यत्तव शुद्धरूरं मायाविहीनं गुणजातिहीनम्  ।  
निरञ्जनं निर्मलमप्रमेयं पश्यन्ति सन्तः परमार्थसञ्ज्ञम्  ॥ नर्प्_१,३८।९ ॥  
एकेन हेम्रैव विभूषणानि यातानि भेदत्वमुपाधिभेदात्  ।  
तथैव सर्वेष्वर एक एव प्रदृश्यते भिन्न इवारिवलात्मा  ॥ नर्प्_१,३८।१० ॥  
यन्मायया मोहितचेतसस्तं पश्यन्ति नात्मानमपि प्रसिद्धम्  ।  
त एव मायारहितास्तदेव पसअयन्ति सर्वात्मकमात्मरुपम्  ॥ नर्प्_१,३८।११ ॥  
विभुं ज्योतिरनौपम्यं विष्णुसञ्ज्ञं नमाम्यहम्  ।  
समस्तमेतदुद्भूतं यतो यत्र प्रतिष्टितम्  ॥ नर्प्_१,३८।१२ ॥  
यतश्चैतन्यमायातं यद्रूपं तस्य वै नमः  ।  
अप्रमेयमनादारमाधाराधेयरूपकम्  ॥ नर्प्_१,३८।१३ ॥  
परमानन्दचिन्मात्रं वासुदेवं नतो ऽस्म्यहम्  ।  
हृद्गुहानिलयं देवं योगिभिः परिसेवितम्  ॥ नर्प्_१,३८।१४ ॥  
योगानामादिभूतं तं नमामि प्रणवस्थितम्  ।  
नादात्मकं नादबीजं प्रणवात्मकमव्ययम्  ॥ नर्प्_१,३८।१५ ॥  
सद्भघावं सञ्चिदानन्दं तं वन्दे तिग्मचक्रिणम्  ।  
अजरं साक्षिणं त्वस्य ह्यवाङ्मनसगोचरम्  ॥ नर्प्_१,३८।१६ ॥  
निरञ्जनमनन्ताख्यं विष्णुरुपं नतो ऽस्म्यहम्  ।  
इन्द्रियाणि मनो बुद्धिः सत्त्वं तेजो बलं धृतिः  ॥ नर्प्_१,३८।१७ ॥  
वासुदेवात्मकान्याहुः क्षेत्रं क्षेत्र ज्ञमेव च  ।  
विद्याविद्यात्मकं प्राहुः परात्परतरं तथा  ॥ नर्प्_१,३८।१८ ॥  
अनादिनिधनं शान्तं सर्वधातारमच्युतम्  ।  
ये प्रपन्ना महात्मानस्तेषां मुक्तिर्हि शाश्वती  ॥ नर्प्_१,३८।१९ ॥  
वरं वरेण्यं वरदं पुराणं सनातनं सर्वगतं समस्तम्  ।  
नतो ऽस्मि भूयो ऽपि नतो ऽस्मि भूयो ऽपि नतो ऽस्मि भूयः  ॥ नर्प्_१,३८।२० ॥  
यत्पाद तोयं भघवरोगवैद्यो यत्पादपांशुर्विमलत्वसिद्ध्यै  ।  
यन्नाम दुष्कर्मनिवारणायचय तमप्रमेयं पुरुषं भजामि  ॥ नर्प्_१,३८।२१ ॥  
सद्रूपं तमसद्रूपं सदसद्रूपमव्ययम्  ।  
तत्तद्विलक्षणं श्रेष्ठं श्रेष्ठाच्छ्रष्ठतरं भजे  ॥ नर्प्_१,३८।२२ ॥  
निरञ्जनं निराकारं पूर्णमाकाशमध्यगम्  ।  
परं च विद्याविद्याभ्यां हृदम्बुजनिवासिनम्  ॥ नर्प्_१,३८।२३ ॥  
स्वप्रकाशमनिर्देष्यं महतां च महत्तरम्  ।  
अणोरणीयांसमजं सर्वोपाधिविवर्जितम्  ॥ नर्प्_१,३८।२४ ॥  
यन्नित्यं परमानन्दं परं ब्रह्म सनातनम्  ।  
विष्णुसञ्ज्ञं जगद्धाम तमस्मि शरणं गतः  ॥ नर्प्_१,३८।२५ ॥  
यं भजन्ति क्रियानिष्टायं पश्यन्ति च योगिनः  ।  
पूज्यात्पूज्यतरं शान्तं गतो ऽस्मि शरणं प्रभुम्  ॥ नर्प्_१,३८।२६ ॥  
यं न पश्यन्ति विद्वांसो य एतद्व्याव्य तिष्टति  ।  
सर्वस्मादधिकं नित्यं नतो ऽस्मि विभुमव्ययम्  ॥ नर्प्_१,३८।२७ ॥  
अन्तः करणसंयोगाज्जीव इत्युच्यते च यः  ।  
अविद्याकार्य रहितः परमात्मेति गीयते  ॥ नर्प्_१,३८।२८ ॥  
सर्वात्मकं सर्वहेतुं स्रवकर्मफलप्पदम्  ।  
वरं वरेण्यमजनं प्रणतो ऽस्मि परात्परम्  ॥ नर्प्_१,३८।२९ ॥  
सर्वज्ञं सर्वगं शान्तं सर्वान्तया मिणं हरिम्  ।  
ज्ञानात्मकं ज्ञाननिधिं ज्ञानसंस्थं विभुं भजे  ॥ नर्प्_१,३८।३० ॥  
नमाम्यहं वेदनिधिं मुरारिं वेदान्त विज्ञानसुनिश्चितार्थम्  ।  
सूर्येदुवत्प्रोज्ज्वलने त्रमिन्द्रं रवगस्वरुपं वपतिस्वरूपम्  ॥ नर्प्_१,३८।३१ ॥  
सर्वेश्वरं सर्वगतं महान्तं वेदात्मकं वेदविदांवरिष्टम्  ।  
तंवाङ्मनो ऽचिन्त्यमनन्तशक्तिं ज्ञानैकवेद्यं पुरुषं भजामि  ॥ नर्प्_१,३८।३२ ॥  
इन्द्राग्निकालासुरपाशिवायुसोमेषमार्त्तण्डपुरन्दराद्यैः  ।  
यः पाति लोकान्परिपूर्णभावस्तमप्रमेयं शरणं प्रपद्ये  ॥ नर्प्_१,३८।३३ ॥  
सहस्रशीर्षं च सहस्रपादं सहस्रबाहुः च सहस्रनेत्रम्  ।  
समस्तयज्ञैः परिजुष्टमाद्यं नतो ऽस्मि तुष्टिप्रदमुग्रवीर्यम्  ॥ नर्प्_१,३८।३४ ॥  
कालात्मकं कालविभागहेतुं गुणत्रयातीतमहं गुणज्ञम्  ।  
गुणप्रियं कामदमस्तसङ्गमतीन्द्रियं विश्वभघुजं वितृष्णम्  ॥ नर्प्_१,३८।३५ ॥  
निरीहमग्र्यं मनसाप्यगम्यं मनोमयं चान्नमयं निरूढम्  ।  
विज्ञानभेदं प्रतिपन्नकल्पं न वाङ्मयं प्राणमयं भजामि  ॥ नर्प्_१,३८।३६ ॥  
न यस्य रूपं न बलप्रभावो न यस्य कर्माणि न यत्प्रमाणम्  ।  
जानन्ति देवा कमलोद्भवाद्यस्तोष्याम्यहं तं कथमात्मरूपम्  ॥ नर्प्_१,३८।३७ ॥  
संसारसिधौ पतितं कदर्यं मोहाकुलं कामशतेन बद्धम्  ।  
अकीर्तिभाजं पिशुनं कृतघ्नं सदाशुचिं पापरतं प्रमन्युम्  ।  
दयाम्बुधे पाहि भयाकुलं मां पुनः पुनस्त्वां शरणं प्रपद्ये  ॥ नर्प्_१,३८।३८ ॥  
इति प्रसादितस्तेन दयालसुः कमलापतिः  ।  
प्रत्यक्षतामगात्तस्य भगवांस्तेजसां निधिः  ॥ नर्प्_१,३८।३९ ॥  
अतसी पुष्पसङ्काशं फुल्लपङ्कजलोचनन्  ।  
किरीटिनं कुण्डलिनं हारकेयूरभूषितम्  ॥ नर्प्_१,३८।४० ॥  
श्रीवत्सकौस्तुभधरं हेमयज्ञोपवीतिननम्  ।  
नासाविन्यस्तमुक्ता भवर्धमानतनुच्छविम्  ॥ नर्प्_१,३८।४१ ॥  
पीताम्बरधरं देवं वनमालाविभूषिमत्  ।  
तुलसीकोमलदलैरर्चिताङ्घ्निं महाद्युतिम्  ॥ नर्प्_१,३८।४२ ॥  
किङ्किणीनूपुरा द्यैश्च शोभितं गरुडध्वजम्  ।  
दृष्ट्वा नानाम विप्रेन्द्रो दण्डवत्क्षितिमण्डले  ॥ नर्प्_१,३८।४३ ॥  
अभ्यषिञ्चद्धरेः पादावुत्तङ्को हर्षवारिभिः  ।  
मुरारे रक्ष रक्षेति व्याहरन्नान्यधीस्तदा  ॥ नर्प्_१,३८।४४ ॥  
तमुत्थाप्य महाविष्णुरालिलिङ्ग दयापरः  ।  
वरं वृणुष्व वत्सेति प्रोवाच मुनिपुङ्गवम्  ॥ नर्प्_१,३८।४५ ॥  
असाध्यं नास्ति किञ्चित्ते प्रसन्ने मयि सत्तम  ।  
इतीरितं समाकर्ण्य ह्युत्तङ्कश्चक्रपाणिना  ।  
पुनः प्रणम्य तं प्राह देवदेवं जनार्द्दनम्  ॥ नर्प्_१,३८।४६ ॥  
किं मां मोहयसीश त्वं किमन्यैर्देव मे वरैः  ।  
त्वयि भक्तिर्दृढा मे ऽस्तु जन्मजन्मान्तरेष्वपि  ॥ नर्प्_१,३८।४७ ॥  
कीटेषु पक्षिषु मृगेषु सरीसृपेषु रक्षः पिशाचमनुजेष्वपि यत्र तत्रजजातस्य मे भवतु केशव ते प्रसाद्दात्त्वय्येव भक्तिरचलाव्यभिचारणी च  ॥ नर्प्_१,३८।४८ ॥  
एवमस्त्विति लोकेशः शङ्खप्रान्तेन संस्पृशन् दिव्यज्ञानं ददौ तस्मै योगिनामपिदुर्लमभघम्  ॥ नर्प्_१,३८।४९ ॥  
पुः स्तुवन्तं विप्रेन्द्रं देवदेवो जनार्द्दनः इदमाह स्मितमुखो हस्तं तच्छिरसि न्यसन्  ॥ नर्प्_१,३८।५० ॥  
श्रीभगवानुवाच आराधय क्रियायोगैर्मां सदा द्विजसत्तम्  ।  
नरनारायणस्थानं व्रज मोक्षं गमिष्यसि  ॥ नर्प्_१,३८।५१ ॥  
त्वया कृतमिदं स्तोत्रं यः पठेत्सततं नरः  ।  
सर्वान्कामानवाप्यान्ते मोक्षभागी भवेत्ततः  ॥ नर्प्_१,३८।५२ ॥  
इत्युक्त्वा भाधवो विप्रं तत्रैवान्तर्दधे मुने  ।  
नरनरायणस्थानमुत्तङ्को ऽपि ततो ययौ  ॥ नर्प्_१,३८।५३ ॥  
कस्माद्भक्तिः सदा कार्या देवदेवस्य चक्रिणः  ।  
हरिभक्तिः परा प्रोक्ता सर्वकामपलप्रदा  ॥ नर्प्_१,३८।५४ ॥  
उतङ्को भाक्तिभावेन क्रियायोगपरो मुने  ।  
पूजयन्माधयवं नित्यं नरनारायणाश्रमे  ॥ नर्प्_१,३८।५५ ॥  
ज्ञानविज्ञानसम्पन्नः सञ्च्छिन्नद्वैतसंशयः  ।  
आवाप दुरवापं वै तद्विष्णोः परमं पदम्  ॥ नर्प्_१,३८।५६ ॥  
पूजितो नमितो वापि संस्मृतो वापि मोक्षदः  ।  
नारायणो जगन्नाथो भक्तानां मानवर्द्धनः  ॥ नर्प्_१,३८।५७ ॥  
तस्मान्नारायणं देवमनन्तमपराजितम्  ।  
इहामुत्र सुखप्रेप्सुः पूजयेद्भक्तिसंयुतः  ॥ नर्प्_१,३८।५८ ॥  
यः पठेदिदमाख्यानं शृणुयाद्वासमाहितः  ।  
सो ऽपि सर्वाघनिर्मुक्तः प्रयाति भवनं हरेः  ॥ नर्प्_१,३८।५९ ॥  
  
इति श्रीबृहन्नारदीयपुराणे पूर्वभागे प्रथमपादे विष्णुमाहात्म्यं नामाष्टत्रिंशो ऽध्यायः  
  
_____________________________________________________________  
  
  
सनक उवाच  
भूयः शृणुष्व विप्रेन्द्र माहात्म्यं परमेष्टिनः  ।  
सर्वपापहरं पुण्यं भुक्तिमुक्तिप्रदं नृणाम्  ॥ नर्प्_१,३९।१ ॥  
अहो हरिकथा लोके पापघ्नी पुण्यदायिनी  ।  
शृण्वतां वदतां चैव तद्भक्तानां विशेषतः  ॥ नर्प्_१,३९।२ ॥  
हरिभक्तिरसास्वादमुदिता ये नरोत्तमाः  ।  
नमस्करोम्यहं तेभ्यो यत्सङ्गान्मुक्ति भाग्नरः  ॥ नर्प्_१,३९।३ ॥  
हरिभक्तिपरा ये तु हरिनामपरायणाः  ।  
दुर्वृत्ता वा सुवृत्ता वा तेभ्यो नित्यं नमोनमः  ॥ नर्प्_१,३९।४ ॥  
संसारसागरं तर्तुं य इच्छेन्मु निपुङ्गव  ।  
स भजेद्धरिभक्तानां भक्तान्वै पापहारिणः  ॥ नर्प्_१,३९।५ ॥  
दृष्टः स्मृतः पूजितो वा ध्यातः प्रणमितो ऽपि वा  ।  
समुद्धरति गोविन्दो दुस्तराद्भव सागरात्  ॥ नर्प्_१,३९।६ ॥  
स्वपन्भुञ्जन् व्रजंस्तिष्टन्नतिष्टश्च वदंस्तथा  ।  
चिन्तयेद्यो हरेर्नाम तस्मै नित्यं नमो नमः  ॥ नर्प्_१,३९।७ ॥  
अहो भाग्यमहो भाग्यं विष्णु भक्तिरतात्मनाम्  ।  
येषां मुक्तिः करस्थैव योगिनामपि दुर्लभा  ॥ नर्प्_१,३९।८ ॥  
अत्राप्युदाहरन्तीममितिहासं पुरातनम्  ।  
वदतां शृण्वतां चैव सर्वपाप प्रणाशनम्  ॥ नर्प्_१,३९।९ ॥  
आसीत्पुरा महीपालः सोमवंशसमुद्भवः  ।  
जयध्वज इति ख्यातो नारायणपरायणः  ॥ नर्प्_१,३९।१० ॥  
विष्णोर्देवालये नित्यं सम्मार् जनपरायणः  ।  
दीपदानरतश्चैव सर्वभूतदयापरः  ॥ नर्प्_१,३९।११ ॥  
स कदाचिन्महीपालो रेवातीरे मनोरमे  ।  
विचित्रकुसुमोपेतं कृतवान्विष्णुमन्दिरम्  ॥ नर्प्_१,३९।१२ ॥  
स तत्र नृपशार्दूलः सदा सम्मार्जने रतः  ।  
दीपदानपरश्चैव विशेषेण हरिप्रियः  ॥ नर्प्_१,३९।१३ ॥  
हरिनामपरो नित्यं हरिसंसक्तमानसः  ।  
परिप्रणामनिरतो हरिभक्तजनप्रियः  ॥ नर्प्_१,३९।१४ ॥  
वीतिहोत्र इति ख्यातो ह्यासीत्तस्य पुरोहितः  ।  
जयध्वजस्य चरितं दृष्ट्वा विस्मयमागतः  ॥ नर्प्_१,३९।१५ ॥  
कदाचिदुपविष्टं तं राजानं विष्णुतत्परम्  ।  
अपृच्छद्वीतिहोत्रस्तु वेदवेदाङ्गपारगः  ॥ नर्प्_१,३९।१६ ॥  
वीतिहोत्र उवाच  
राजन्परमधर्मज्ञ हरिभक्तिपरायण  ।  
विष्णुभक्तिमतां पुंसां श्रेष्ठो ऽसि भरतर्षभ  ॥ नर्प्_१,३९।१७ ॥  
सम्मार्जनपरो नित्यं दीपदानरतस्तथा  ।  
तन्मे वद महाभाग किं त्वया विदितं फलम्  ॥ नर्प्_१,३९।१८ ॥  
सम्पादनेन वर्त्तीनां तैलसम्पलादनेन च  ।  
संयुक्तो ऽसि सदा भद्रयद्विष्णोर्गृहमार्जने  ॥ नर्प्_१,३९।१९ ॥  
कर्माण्यन्यानि सन्त्येव विष्णोः प्रीतिकराणि च  ।  
तथापि किं महाभाग एतयोः सततोद्यतः  ॥ नर्प्_१,३९।२० ॥  
सर्वात्मना महापुण्यं नरेश विदित च यत्  ।  
तद् ब्रूहि मे गुह्यतमं प्रीतिर्मयि तवास्ति चेत्  ॥ नर्प्_१,३९।२१ ॥  
पुरोधसैवमुक्तस्तु प्रहसन्स जयध्वजः  ।  
विनयावनतो भूत्वा प्रोवाचेजं कृताञ्जलिः  ॥ नर्प्_१,३९।२२ ॥  
जयध्वज उवाच  
शृणुष्व विप्रशार्दूल मयैवाचरितं पुरा  ।  
जातिस्मरत्वाज्जानामि श्रोतॄणां विस्मयप्रदम्  ॥ नर्प्_१,३९।२३ ॥  
आसीत्पुरा कृतयुगे ब्रह्मन्स्वारोचिषेंऽतरे  ।  
रैवतो नाम विप्रेन्द्रो वेदवेदाङ्गपारगः  ॥ नर्प्_१,३९।२४ ॥  
अयाज्ययाजकश्चैव सदैव ग्रामयोजकः  ।  
पिशुनो निष्ठुरश्चैव ह्यपण्यानां च विक्रयी  ॥ नर्प्_१,३९।२५ ॥  
निषिद्धकर्माचरणात्परित्यक्तः स बन्धुभिः  ।  
दरिद्रो दुःखितश्चैव शीर्णाङ्गो व्याधितो ऽभवत्  ॥ नर्प्_१,३९।२६ ॥  
स कदाचिद्धर्थं तु पृथिव्यां पर्यटन् द्विजः  ।  
ममार नर्मदातीरे श्वासकासप्रपीडितः  ॥ नर्प्_१,३९।२७ ॥  
तस्मिन्मृते तस्य भार्या नाम्ना बन्धुमती मुने  ।  
कामचारपरा सा तु परित्यक्ता च बन्धुभिः  ॥ नर्प्_१,३९।२८ ॥  
तस्यां जातो ऽस्मि चण्डालो दण्डकेतुरिति श्रुतः  ।  
महापापरतो नित्यं ब्रह्मद्वेषपरायणः  ॥ नर्प्_१,३९।२९ ॥  
परदारपरद्रव्यलोलुपो जन्तुहिंसकः  ।  
गावश्च विप्रा बहवो निहता मृगपक्षिणः  ॥ नर्प्_१,३९।३० ॥  
मेरुतुल्यसुवर्णानि बहून्यपहृतानि च  ।  
मद्यपानरतो नित्यं बहुशो मार्गरोधकृत्  ॥ नर्प्_१,३९।३१ ॥  
पशुपक्षिमृगादीनां जन्तूनामन्तकोपमः  ।  
कदाचित्कामसन्तप्तो गन्तु कामो रतिं स्त्रियः  ॥ नर्प्_१,३९।३२ ॥  
शून्यं विष्णुगृहं दृष्ट्वा प्रविष्टश्च स्त्रिया सह  ।  
निशि रामोपभोगार्थं शयितं तत्र कामिना  ॥ नर्प्_१,३९।३३ ॥  
ब्रह्मन्स्ववस्त्रप्रान्तेन कियद्देशः प्रमार्जितः  ।  
यावन्त्यः पांशुकणिकास्तत्र सम्मार्जिता द्विज  ॥ नर्प्_१,३९।३४ ॥  
तावज्जन्मकृतं पापं तदैव क्षयमागतम्  ।  
प्रदीपः स्थापितस्तत्र सुरतार्थं द्विजोत्तम  ॥ नर्प्_१,३९।३५ ॥  
तेनापि मम दुष्कर्म निःशेषं क्षयमागतम्  ।  
एवं स्थिते विष्णुगृहे ह्यागताः पुरपालकाः  ॥ नर्प्_१,३९।३६ ॥  
जारो ऽयमिति मां तां च हतवन्तः प्रसह्य वै  ।  
आवां निहत्य ते सर्वे निवृत्ताः पुरक्षकाः  ॥ नर्प्_१,३९।३७ ॥  
यदा तदैव सम्प्राप्ता विष्णुदूताश्चतुर्भुजाः  ।  
किरीटकुण्डलधरा वनमालाविभूषिताः  ॥ नर्प्_१,३९।३८ ॥  
तैस्तु सम्प्रेरितावावां विष्णुदूतैरकल्मषैः  ।  
दिव्यं विमानमारुह्य सर्वभोगसमन्वितम्  ॥ नर्प्_१,३९।३९ ॥  
दिव्यदेहधरौ भूत्वा विष्णुलोकमुपागतौ  ।  
तत्र स्थित्वा ब्रह्मकल्पशतं साग्रं द्विजोत्तम  ॥ नर्प्_१,३९।४० ॥  
दिव्यभोगसमायुक्तौ तावत्कालं दिवि स्थितौ  ।  
ततश्च भूमिभागेषु देवयोगेषु वै क्रमात्  ॥ नर्प्_१,३९।४१ ॥  
तेन पुण्यप्रभावेण यदूनां वंशसम्भवः  ।  
तेनैव मे ऽच्युता सम्पत्तथा राज्यमकण्टकम्  ॥ नर्प्_१,३९।४२ ॥  
ब्रह्मन्कृत्वोपभोगार्थमेवं श्रेयो ह्यवाप्तवान्  ।  
भक्त्या कुर्वन्ति ये सन्तस्तेषां पुण्यं न वेद्यहम्  ॥ नर्प्_१,३९।४३ ॥  
तस्मात्सम्मार्जने नित्यं दीपदाने च सत्तम  ।  
यतिष्ये परया भक्त्या ह्यहं जातिस्मरो यतः  ॥ नर्प्_१,३९।४४ ॥  
यः पूजयेज्जगन्नाथमेकाकी विगतस्पृहः  ।  
सर्वपापविनिर्मुक्तः प्रयाति परमं पदम्  ॥ नर्प्_१,३९।४५ ॥  
अवशेनापि यत्कर्म कृत्वेमां श्रियमागतः  ।  
भक्तिभद्भिः प्रशान्तैश्च किं पुनः सम्यगर्चनात्  ॥ नर्प्_१,३९।४६ ॥  
इति भूपवचः श्रुत्वा वीतिहोत्रो द्विजोत्तमः  ।  
अनन्ततुष्टिमापन्नो हरिपूजापरो ऽभवत्  ॥ नर्प्_१,३९।४७ ॥  
तस्माच्छृणुष्व विप्रेन्द्र देवो नारायणो ऽव्ययः  ।  
ज्ञानतो ऽज्ञानतो वापि पूजकानां विमुक्तिदः  ॥ नर्प्_१,३९।४८ ॥  
अनित्या बान्धवाः सर्वे विभवो नैव शाश्वतः  ।  
नित्यं सन्निहितो मृत्युः कर्तव्यो धर्मसङ्ग्रहः  ॥ नर्प्_१,३९।४९ ॥  
अज्ञो लोको वृथा गर्वं करिष्यति महोद्धतः  ।  
कायः सन्निहितापायो धानादीनां किमुच्यते  ॥ नर्प्_१,३९।५० ॥  
जन्मकोटिसहस्रेषु पुण्यं यैः समुपार्जितम्  ।  
तेषां भक्तिर्भवेच्छुद्धा देवदेवे जनार्दने  ॥ नर्प्_१,३९।५१ ॥  
सुलभं जाह्नवी स्नानं तथेवातिथिपूजनम्  ।  
सुलभाः सर्वयज्ञाश्च विष्णुभक्तिः सुदुर्लभा  ॥ नर्प्_१,३९।५२ ॥  
दुर्लभा तुलसीसेवा दुर्लभः सङ्गमः सताम्  ।  
सर्वभूतदया वापि सुलभा यस्य कस्य चित्  ॥ नर्प्_१,३९।५३ ॥  
सत्सङ्गस्तुलसीसेबा हरिभक्तिश्च दुर्लभा  ॥ नर्प्_१,३९।५४ ॥  
दुर्लभं प्राप्यं मानुष्यं न तथा गमयेद् बुधः  ।  
अर्चयेद्धि जगन्नाथं सारमेतद्द्विजोत्तम  ॥ नर्प्_१,३९।५५ ॥  
तर्त्तुं यदीच्छति जनो दुस्तरं भवसागरम्  ।  
हरिभक्तिपरो भूयादेतदेव रसायनम्  ॥ नर्प्_१,३९।५६ ॥  
भ्रातराश्रय गोविन्दं मा विलम्बं कुरु प्रिय  ।  
आसन्नमेव नगरं कृतान्तस्य हि दृश्यते  ॥ नर्प्_१,३९।५७ ॥  
नारायणं जगद्योनिं सर्वकारणकारणम्  ।  
समर्चयस्व विप्रेन्द्र यदि भुक्तिमभीप्ससि  ॥ नर्प्_१,३९।५८ ॥  
सर्वाधार सर्वयोनिं सर्वान्तर्यामिणं विभुम्  ।  
ये प्रपन्ना महात्मानस्ते कृतार्था न संशयः  ॥ नर्प्_१,३९।५९ ॥  
ते वन्द्यास्ते प्रपूज्याश्च नमस्कार्या विशेषतः  ।  
येर्ऽचयन्ति महाविष्णुं प्रणतार्तिप्रणाशनम्  ॥ नर्प्_१,३९।६० ॥  
ये विष्णुभक्ता निष्कामा यञ्जति परमेश्वरम्  ।  
त्रिःसप्तकुलसंयुक्ता स्ते यान्ति हरिमन्दिरम्  ॥ नर्प्_१,३९।६१ ॥  
विष्णुभक्ताय यो दद्यान्निष्कामाय महात्मने  ।  
पानीयं वा फलं वापि स एव भगवत्प्रियः  ॥ नर्प्_१,३९।६२ ॥  
विष्णुभक्तिपराणां तु शुश्रूषां कुर्वते तु ये  ।  
ते यान्ति विष्णुभुवनं यावदाभूतसम्प्लवम्  ॥ नर्प्_१,३९।६३ ॥  
ये यञ्जति स्पृहाशून्या हरिभक्तान् हरिं तथा  ।  
त एव भुवनं सर्वं पुन्नति स्वाङ्घ्रिपांशुना  ॥ नर्प्_१,३९।६४ ॥  
देवपूजापरो यस्य गृहे वसति सर्वदा  ।  
तत्रैव सर्वदेवाश्च तिष्टन्ति श्रीहरिस्तथा  ॥ नर्प्_१,३९।६५ ॥  
पूज्यमाना च तुलसी यस्य तिष्टति वेश्मनि  ।  
तत्र सर्वाणि श्रेयांसि वर्द्धत्यहरहर्द्विज  ॥ नर्प्_१,३९।६६ ॥  
शालग्रामशिलारूपी यत्र तिष्टति केशवः  ।  
न बाधन्ते ग्रहास्तत्र भूतवेताल कादयः  ॥ नर्प्_१,३९।६७ ॥  
शालग्रामशिला यत्र तत्तीर्थं तत्तपोवनम्  ।  
यतः सन्निहितस्तत्र भगवान्मधुसूदनः  ॥ नर्प्_१,३९।६८ ॥  
यद्गृहे नास्ति देवर्षे शालग्रामशिलार्चनम्  ।  
श्मशानसदृशं विद्यात्तद गृहं शुभवार्जितम्  ॥ नर्प्_१,३९।६९ ॥  
पुराणन्यायमीमांसा धर्मशास्त्राणि च द्विज  ॥ नर्प्_१,३९।६९ ॥  
साङ्गा वेदास्तथा सर्वे विष्णोरूपं प्रकीर्तितम्  ॥ नर्प्_१,३९।७० ॥  
भक्त्या कुर्वन्ति ये विष्णोः प्रदक्षिणचतुष्टयम्  ।  
ते ऽपि यान्ति परं स्थानं सर्वकर्मनिबर्हणम्  ॥ नर्प्_१,३९।७१ ॥  
  
इति बृहन्नारदीयपुराणे पूर्वभागे प्रथम पादे विष्णुमाहात्म्यं नाम एकोनचत्वारिंशो ऽध्यायः  
  
  
_____________________________________________________________  
  
  
सनक उवाच  
अतः परं प्रवक्ष्यामि विभूतिं वैष्णवीं मुने  ।  
यां शृण्वतां कीर्तयतां सद्यः पापक्षयो भवेत्  ॥ नर्प्_१,४०।१ ॥  
वैवस्वतेंऽतरे पूर्वं शक्रस्य च बृहस्पतेः  ।  
संवादः सुमहानासीत्तं वक्ष्यामि निशामय  ॥ नर्प्_१,४०।२ ॥  
एकदा सर्वभोगाढ्यो विबुधैः परिवारितः  ।  
अप्सरोगणसङ्कीर्णो बृहस्पतिमभाषत  ॥ नर्प्_१,४०।३ ॥  
इन्द्र उवाच  
बृहस्पते महाभाग सर्वतत्त्वार्थकोविद  ।  
अतीतब्रह्मणः कल्पे सृष्टिः कीदृग्विधा प्रभो  ॥ नर्प्_१,४०।४ ॥  
इन्द्रस्तु कीदृशः प्रोक्तो विवुधाः कीदृशाः स्मृताः  ।  
तेषां च कीदृशं कर्म यथावद्वक्तुमर्हसि  ॥ नर्प्_१,४०।५ ॥  
बृहस्पतिरुवाच  
न ज्ञायते मया शक्र पूर्वेद्युश्चरितं विधेः  ।  
वर्तमानदिनस्यापि दुर्ज्ञेयं प्रतिभाति मे  ॥ नर्प्_१,४०।६ ॥  
मनवः समतीताश्च तान्वक्तुमपि न क्षमः  ।  
यो विजानाति तं ते ऽद्य कथयामि निशामय  ॥ नर्प्_१,४०।७ ॥  
सुधर्म इति विख्यातः कश्चिदास्ते पुरे तव  ।  
भुञ्जानो दिव्यभोगांश्च ब्रह्मलोकादिहागतः  ॥ नर्प्_१,४०।८ ॥  
स वा एत द्विजानाति कथयामि निशामय  ।  
एवमुक्तस्तु गुरुणा शक्रस्तेन समन्वितः  ॥ नर्प्_१,४०।९ ॥  
देवतागणसङ्कीर्णः सुधर्मनिलयं ययौ  ॥ नर्प्_१,४०।१० ॥  
समागतं देवपतिं बृहस्पतिसमन्वितम्  ।  
दृष्ट्वा यथार्हं देवर्षे पूजयामास सादरम्  ॥ नर्प्_१,४०।११ ॥  
सुधर्मेणार्चितः शङ्क्रो दृष्ट्वा तच्छ्रियमुत्तमाम्  ।  
मनसा विस्मयाविष्टः प्रोवाच विनयान्वितः  ॥ नर्प्_१,४०।१२ ॥  
इन्द्र उवाच  
अतीतब्रह्मकल्पस्य वृत्तान्तं वेत्सि चेद्बुध  ।  
तदाख्याहि समायात एतत्प्रष्टुं सयाजकः  ॥ नर्प्_१,४०।१३ ॥  
गतनिद्रांश्च देवांश्च येन जानासि सुव्रत  ।  
तद्वदस्वाधिकः कस्मादस्मद्भ्यो ऽपि दिवि स्थितः  ॥ नर्प्_१,४०।१४ ॥  
तेजसायशसा कीर्त्या ज्ञानेन च परन्तप  ।  
दानेन वा तपोभिर्वा कथमेतादृशः प्रभो  ॥ नर्प्_१,४०।१५ ॥  
इत्युक्तो देवराजेन सुधर्मा प्रहसंस्तदा  ।  
प्रोवाच विनयाविष्टः पूर्ववृत्तं यथाविधि  ॥ नर्प्_१,४०।१६ ॥  
सुधर्म उवाच  
चतुर्युगसहस्राणि ब्रह्मणो दिनमुच्यते  ।  
एकस्मिन् दिवसे शक्र मनवश्च चतुर्दश  ॥ नर्प्_१,४०।१७ ॥  
इन्द्राश्चतुर्दश प्रोक्ता देवाश्च विविधाः पृथक्  ।  
इन्द्राणां चैव सर्वेषां मन्वादीनां च वासव  ॥ नर्प्_१,४०।१८ ॥  
तुल्यता तेजसा लक्ष्म्या प्रभावेण बलेन च  ।  
तेषां नामानि वक्ष्यामि शृणुष्व सुसमाहितः  ॥ नर्प्_१,४०।१९ ॥  
स्वायम्भुवो मनुः पूर्वं ततः स्वारोचिषस्तथा  ।  
उत्तमस्तामसश्चैव रैवतश्चाक्षुषस्तथा  ॥ नर्प्_१,४०।२० ॥  
वैवस्वतो मनुश्चैव सूर्यसावर्णिरष्टमः  ।  
नवमो दक्षसावर्णिः सर्वदेवहिते रतः  ॥ नर्प्_१,४०।२१ ॥  
दशमो ब्रह्मसावर्णिर्द्धर्मसावर्णिकस्ततः  ।  
ततस्तु रुद्रसावर्णी रोचमानस्ततः स्मृतः  ॥ नर्प्_१,४०।२२ ॥  
भौत्यश्चतुर्दशः प्रोक्त एते हि मनवः स्मृताः  ।  
देवानिन्द्रांश्च वक्ष्यामि शृणुष्व विबुधर्षभ  ॥ नर्प्_१,४०।२३ ॥  
यामा इति समाख्याता देवाः स्वायम्भुवेंऽतरे  ।  
शचीपतिः समाख्यातस्तेषामिन्द्रो महापतिः  ॥ नर्प्_१,४०।२४ ॥  
पारावताश्च तुषिता देवाः स्वारोचिषेंऽतरे  ।  
विपश्चिन्नाम देवेन्द्रं सर्वसम्पत्समन्वितः  ॥ नर्प्_१,४०।२५ ॥  
सुधामानस्तथा सत्याः शिवाश्चाय प्रर्तदनाः  ।  
तेषामिन्द्रः सुशान्तिश्च तृतीये परिकीर्तितः  ॥ नर्प्_१,४०।२६ ॥  
सुताः पाराहराश्चैव सुत्याश्चासुधियस्तथा  ।  
तेषामिन्द्रः शिवः प्रोक्तः शक्रस्तामसकेंऽतरे  ।  
विभानामा देवपतिः पञ्चमः परिकीर्तितः  ॥ नर्प्_१,४०।२७ ॥  
अमिताभादयो देवाः षष्ठे ऽपि च तथा शृणु  ।  
आर्याद्या विबुधाः प्रोक्तास्तेषा मिन्द्रो मनोजवः  ॥ नर्प्_१,४०।२८ ॥  
आदित्यवसुरुद्राद्या देवा वैवस्वतंऽतरे  ।  
इन्द्रः पुरन्दरः प्रोक्तः सर्वकामसमन्वितः  ॥ नर्प्_१,४०।२९ ॥  
अप्रमेयाश्च विबुधाः सुतपाद्याः प्रकीर्तिताः  ।  
विष्णुपूजाप्रभावेण तेषामिन्द्रो बलिः स्मृतः  ॥ नर्प्_१,४०।३० ॥  
पाराद्या नवमे देवा इन्द्रश्चाद्भुत उच्यते  ।  
सुवासनाद्या विबुधा दशमे परिकीर्तिताः  ॥ नर्प्_१,४०।३१ ॥  
शान्तिर्नाम च तत्रेन्द्रः सर्वभोगसमन्वितः  ।  
विहॄङ्गॄमाद्या देवाश्च तेषामिन्द्रो वृषः स्मृतः  ॥ नर्प्_१,४०।३२ ॥  
एकादशे द्वादशे तु निबोधकथायामि ते  ।  
क्रभुवनामा च देवेन्द्रो हरिनाभास्तथा सुराः  ॥ नर्प्_१,४०।३३ ॥  
सुत्रामाद्यास्तथा देवास्त्रयोदशतमे ऽन्तरे  ।  
दिवस्पतिर्महावीर्यस्तेषामिन्द्रः प्रकीर्तितः  ॥ नर्प्_१,४०।३४ ॥  
चतुर्दशे चाक्षुपाद्या देवा इन्द्रः शुचिः स्मृतः  ।  
एवं ते मनवः प्रोक्ता इन्द्रा देवाश्च तत्त्वतः  ॥ नर्प्_१,४०।३५ ॥  
एकस्मिन्ब्रह्मदिवसे स्वाधिकारं प्रभुञ्जते  ॥ नर्प्_१,४०।३६ ॥  
लेकेषु सर्वसर्गेषु सृष्टिरेकविधा स्मृता  ।  
कर्त्तारो बहवः सन्ति तत्सङ्ख्यां वेत्ति कोविदः  ॥ नर्प्_१,४०।३७ ॥  
मयि स्थिते ब्रह्मलोके ब्रह्माणां बहवो गताः  ।  
तेषां सङ्ख्या न सङ्ख्यातु शक्तो ऽस्म्यद्य द्विजोत्तम  ॥ नर्प्_१,४०।३८ ॥  
स्वर्गलोकमपि प्राप्य यावत्कालं शृणुष्व मे  ।  
चत्वारो मनवो ऽतीता मम श्रीश्चातिविस्तरा  ॥ नर्प्_१,४०।३९ ॥  
स्थातव्यं च मयात्रैव युगकोटिशतं प्रभो  ।  
ततः परं गमिष्यामि कर्मभूमिं शृणुष्व मे  ॥ नर्प्_१,४०।४० ॥  
मया कृतं पुरा कर्म वक्ष्यामि तव सुव्रत  ।  
वदतां शृण्वतां चैव सर्वपापप्रणाशनम्  ॥ नर्प्_१,४०।४१ ॥  
अहमांस पुरा शक्र गृध्रः पापो विशेषतः  ।  
स्थितश्च भूमिभागे वै अमेध्यामिषभोजनः  ॥ नर्प्_१,४०।४२ ॥  
एकदाहं विष्णुगृहे प्राकारे संस्थितः प्रभो  ।  
पतितो व्याधशस्त्रेण सायं विष्णोर्गृहाङ्गणे  ॥ नर्प्_१,४०।४३ ॥  
मयि कण्ठगतप्राणे भषणो मांसलोलुपः  ।  
जग्राह मां स्ववक्रेण श्वभिरन्यैश्चरन्द्रुतः  ॥ नर्प्_१,४०।४४ ॥  
वहन्मां स्वमुखेनैव भीतो ऽन्यैर्भषणैस्तथा  ।  
गतः प्रदक्षिणा कारं विष्णोस्तन्मन्दिरं प्रभो  ॥ नर्प्_१,४०।४५ ॥  
तेनैव तुष्टिमापन्नो ह्यन्तरात्मा जगन्मयः  ।  
मम चापि शुनश्चापि दत्तावन्परमं पदम्  ॥ नर्प्_१,४०।४६ ॥  
प्रदक्षिणा कारतया गतस्यापीदृं फलम्  ।  
सम्प्राप्तं विबुधश्रेष्ठ किं पुनः सम्यगर्चनात् ॥ नर्प्_१,४०।४७ ॥  
इत्युक्तो देवराजस्तु सुधर्मेण महात्मना  ।  
मनसा प्रीतिमापन्नो हरिपूजा रतो ऽभवत्  ॥ नर्प्_१,४०।४८ ॥  
तथापि निर्जराः सर्वे भारते जन्मलिप्सवः  ।  
समर्चयन्ति देवेशं नारायणमनामयम्  ।  
तानर्चयन्ति सततं ब्रह्माद्या देवतागणाः  ॥ नर्प्_१,४०।४९ ॥  
नारायणानुस्मरणोद्यतानां महात्मनां त्यक्तपरिग्रहणाम्  ।  
कथं भवत्युग्रभवस्य बन्धस्तत्सङ्गलुब्धा यदि मुक्तिभाजः  ॥ नर्प्_१,४०।५० ॥  
ये मानवाः प्रतिदिनं परिमुक्तसङ्गा नारायणं गरुडवाहनमर्चयन्ति  ।  
ते सर्वपापनिकरैः परितो विमुक्ता विष्णोः पदं शुभतरं प्रतियान्ति हृष्टाः  ॥ नर्प्_१,४०।५१ ॥  
ये मानवा विगतरागपरावरज्ञा नारायणं सुरगुरुं सततं स्मरन्ति  ।  
ध्यानेन तेन हतकिल्बिषचेतनास्ते मातुः पयोधररसं न पुनः पिबन्ति  ॥ नर्प्_१,४०।५२ ॥  
ये मानवा हरिकथाश्रवणास्तदोषाः कृष्णाङ्घ्रपद्मभजने रतचेतनाश्च  ।  
ते वा पुन्नति च जगन्ति शरीरसङ्गात् सम्भाषणादपि ततो हरिरेव पूज्यः  ॥ नर्प्_१,४०।५३ ॥  
हरिपूजापरा यत्र महान्तः शुद्धबुद्धयः  ।  
तत्रैव सकलं भद्रं यथा निम्ने जलं द्विज  ॥ नर्प्_१,४०।५४ ॥  
हरिरेव परो बन्धुर्हरिरेव परा गतिः  ।  
हरिरेव ततः पूज्यो यतश्चेतन्यकारणम्  ॥ नर्प्_१,४०।५५ ॥  
स्वर्गापवर्गफलदं सदानन्दं निरामयम्  ।  
पृज्यस्य मुनिश्रेष्ठ परं श्रेयो भविष्यति  ॥ नर्प्_१,४०।५६ ॥  
पूजयन्ति हरिं ये तु निष्कामाः शुद्धमानसाः  ।  
तेषां विष्णुः प्रसन्नात्मा सर्वान्कामान् प्रयच्छति  ॥ नर्प्_१,४०।५७ ॥  
यस्त्वेतच्छृणुयाद्वापि पठेद्वा सुसमाहितः  ।  
स प्राप्नोत्यश्वमेधस्य फलं मुनिवरोत्तम  ॥ नर्प्_१,४०।५८ ॥  
इत्येतत्ते समाख्यातं हरिपूजाफलं द्विज  ।  
सङ्कोचविस्तराभ्यां तु किमन्यत्कथयामि ते  ॥ नर्प्_१,४०।५९ ॥  
  
इति श्रीबृहन्नारदीयपुराणे पूर्वभागे प्रथमपादे विष्णुमाहात्म्ये चत्वारिंशो ऽध्यायः  
  
  
_____________________________________________________________  
  
  
नारद उवाच  
आख्यातं भवता सर्वं मुने तत्त्वार्थ कोविद  ।  
इदानीं श्रोतुमिच्छामि युगानां स्थितिलक्षणम्  ॥ नर्प्_१,४१।१ ॥  
सनक उवाच  
साधु साधु महाप्राज्ञ मुने लोकोपकारक  ।  
युगधर्मान्प्रबक्ष्यामि सर्वलोकोपकारकान्  ॥ नर्प्_१,४१।२ ॥  
धर्मो विवृद्धिमायाति काले कस्मिंश्चिदुत्तम  ।  
तथा विनासमायाति धर्म्म एव महीतले  ॥ नर्प्_१,४१।३ ॥  
कृतं त्रेता द्वापरं च कलिश्चेति चतुर्युगम्  ।  
दिव्यैर्द्वादशभिर्ज्ञेयं वत्सरैस्तत्र सत्तम  ॥ नर्प्_१,४१।४ ॥  
सन्ध्यासन्ध्यांशयुक्तानि युगानि सदृशानि वै  ।  
कालतो वेदितव्यानि इत्युक्तं तत्त्वा दर्शिभिः  ॥ नर्प्_१,४१।५ ॥  
आद्ये कृतयुगं प्राहुस्ततस्त्रेताविधानकम्  ।  
ततश्च द्वापरं प्राहुः कलिमन्त्यं विदुः क्रमात्  ॥ नर्प्_१,४१।६ ॥  
देवदानवगन्धर्वा यक्षराक्षसपन्नगाः  ।  
नासन्कृतयुगे विप्र सर्वे देवसमाः स्मृताः  ॥ नर्प्_१,४१।७ ॥  
सर्वे हृष्टाश्च धर्मिष्टा न तत्र क्रयविक्रयौ  ।  
वेदानां च विभागश्च न युगे कृतसञ्ज्ञके  ॥ नर्प्_१,४१।८ ॥  
ब्राह्मणाः क्षत्रिया वैश्याः शूद्राः स्वाचारतत्पराः  ।  
सदा नारायणपरास्तपोध्यानपरायणाः  ॥ नर्प्_१,४१।९ ॥  
कामादिदोषनिर्मुक्ताः शमादिगुणतत्पराः  ।  
धर्मसाधनचित्ताश्च गतासूया अदाम्भिकाः  ॥ नर्प्_१,४१।१० ॥  
सत्यवाक्यरताः सर्वे चतुराश्रमधर्मिणः  ।  
वेदाध्ययनसम्पन्नाः सर्वशास्त्रविचक्षणाः  ॥ नर्प्_१,४१।११ ॥  
चतुराश्रमयुक्तेन कर्मणा कालयोनिना  ।  
अकामफलसंयोगाः प्रयान्ति परमां गतिम्  ॥ नर्प्_१,४१।१२ ॥  
नारायणः कृतयुगे शुक्लवर्णः सुनिर्मलः  ।  
त्रेताधर्मान्प्रवक्ष्यामि शृणुष्व सुसमाहितः  ॥ नर्प्_१,४१।१३ ॥  
धर्मः पाण्डुरतां याति त्रेतायां मुनिसत्तम  ।  
हरिस्तु रक्तातां याति किञ्चित्क्लेशान्विता जनाः  ॥ नर्प्_१,४१।१४ ॥  
क्रियायोगरताः सर्वे यज्ञकर्मसु निष्टिताः  ।  
सत्यव्रता ध्यानपराः सदाध्यानपरायणाः  ॥ नर्प्_१,४१।१५ ॥  
द्विपादो वर्तते धर्मो द्वापरे च मुनीश्वर  ।  
हरिः पीतत्वमायाति वेदश्चापि विभज्यते  ॥ नर्प्_१,४१।१६ ॥  
असत्यनिरताश्चापि केचित्तत्र द्विजोत्तमाः  ।  
ब्राह्मणाद्याश्च वर्णाः स्युः केचिद्रागादिदुर्गुणाः  ॥ नर्प्_१,४१।१७ ॥  
केचित्स्वर्गापवर्गार्थं विप्रयज्ञान्प्रकुर्वते  ।  
केचिद्धनादिकामाश्च केचित्कल्मषचेतसः  ॥ नर्प्_१,४१।१८ ॥  
धर्माधर्मौं समौ स्यातां द्वापरे विप्रसत्तम  ।  
अधर्मस्य प्रभावेण क्षीयन्ते च प्रजास्तथा  ॥ नर्प्_१,४१।१९ ॥  
अल्पायुषो भविष्यन्ति केचिञ्चापि मुनीश्वर  ।  
केचित्पुण्यरतान् दृष्ट्वा असूयां विप्र कुर्वते  ॥ नर्प्_१,४१।२० ॥  
कलिस्थितिं प्रवक्ष्यामि तच्छृणुष्व समाहितः  ।  
धर्मः कलियुगे प्राप्ते पादेनैकेन वर्तते  ॥ नर्प्_१,४१।२१ ॥  
तामसं युगमासाद्य हरिः कृष्णत्वमेति च  ।  
यः कश्चिदपि धर्मात्मा यज्ञाचारान्करोति च  ॥ नर्प्_१,४१।२२ ॥  
यः कश्चिदपि पुण्यात्मा क्रियायोगरतो भवेत्  ।  
नरं धर्मरतं दृष्ट्वा सर्वे ऽसूयां प्रकुर्वते  ॥ नर्प्_१,४१।२३ ॥  
व्रताचाराः प्रणश्यन्ति ज्ञानयज्ञादयस्तथा  ।  
उपद्रवा भविष्यन्ति ह्यधर्मस्य प्रवतनात्  ॥ नर्प्_१,४१।२४ ॥  
असूयानिरताः सर्वे दम्भाचारपरायणाः  ।  
प्रजाश्चाल्पायुषः सर्वा भविष्यन्ति कलौ युगे  ॥ नर्प्_१,४१।२५ ॥  
नारद उवाच  
युगधर्माः समाख्यातास्त्वया सङ्क्षेपतो मुने  ।  
कलिं विस्तरतो ब्रूहि त्वं हि धर्मविदां वरः  ॥ नर्प्_१,४१।२६ ॥  
ब्राह्मणाः क्षत्रिया वैश्याः शूद्राश्चमुनिसत्तम  ।  
किमाहाराः किमाचाराः भविष्यन्ति कलौ युगे  ॥ नर्प्_१,४१।२७ ॥  
सनक उवाच  
शृणुष्व मुनिशार्दूल सर्वलोकोपकारक  ।  
कलिधर्मान्प्रवक्ष्यामि विस्तरेण यथातथम्  ॥ नर्प्_१,४१।२८ ॥  
सर्वे धर्मा विनश्यन्ति कृष्णे कृष्णत्वमागते  ।  
तस्मात्कलिर्महाघोरः सर्वपातकसङ्करः  ॥ नर्प्_१,४१।२९ ॥  
ब्राह्मणाः क्षत्रिया वैश्याः शूद्रा धर्मपराङ्मुखाः  ।  
घोरे कलियुगे प्राप्ते द्विजा वेदपराङ्मुखाः  ॥ नर्प्_१,४१।३० ॥  
व्याजधर्मरताः सर्वे असूयानिरतास्तथा  ।  
वृथाहॄङ्कारदुष्टाश्च सत्यहीनाश्च पण्डिताः  ॥ नर्प्_१,४१।३१ ॥  
अहमेवाधिक इति सर्वे ऽपि विवदन्ति च  ।  
अधर्मलोलुपाः सर्वले तथा वैतंहिका नराः  ॥ नर्प्_१,४१।३२ ॥  
अतः स्वल्पायुषः सर्वे भविष्यन्ति कलौ युगे  ।  
अल्पायुष्ट्वान्मनुष्याणां न विद्याग्रहणं द्विज  ॥ नर्प्_१,४१।३३ ॥  
विद्याग्रहणशून्यत्वादधर्मो वर्तते पुनः  ।  
व्यात्क्रमेण प्रजाः सर्वा म्नियन्ते पापतत्पराः  ॥ नर्प्_१,४१।३४ ॥  
ब्राह्मणाद्यास्तथा वर्णाः सङ्कीर्यन्ते परस्परम्  ।  
कामक्रोधपरा मूढा वृथासन्तापपीडिताः  ॥ नर्प्_१,४१।३५ ॥  
शूद्रतुल्या भविष्यन्ति सर्वे वर्णा कलौ युगे  ।  
उत्तमा नीचतां यान्ति नीचाश्चोत्तमतां तथा  ॥ नर्प्_१,४१।३६ ॥  
राजनो द्रव्यनिरतास्तथा ह्यन्यायवर्त्तिनः  ।  
पीडयन्ति प्रजाश्चैव करैरत्यर्थयोजितैः  ॥ नर्प्_१,४१।३७ ॥  
शववाहाभविष्यन्ति शूद्राणां च द्विजातयः  ।  
धर्मस्त्रीष्वपि गच्छन्ति पतयो जारधर्मिणः  ॥ नर्प्_१,४१।३८ ॥  
द्विषन्ति पितरं पुत्रा भर्तारं च स्त्रियो ऽखिलाः  ।  
परिस्त्रीनिरतः सर्वे परद्रव्यपरायणाः  ॥ नर्प्_१,४१।३९ ॥  
मत्स्यामिषेण जीवन्ति दुहॄन्तश्चाप्यजीविकाम्  ।  
घोरे कलियुगे विप्र सर्वे पापरता जनाः  ॥ नर्प्_१,४१।४० ॥  
सतामसूयानिरतां उपहासं प्रकुर्वते  ।  
सरित्तीरेषु कुद्दालैर्वापयिष्यन्ति चौषधीः  ॥ नर्प्_१,४१।४१ ॥  
पृथ्वी निष्फलतां याति बीजं पुष्पं विनश्यति  ।  
वेश्यालावंयशीलेषु स्पृहा कुर्वन्ति योषितः  ॥ नर्प्_१,४१।४२ ॥  
धर्मविक्रयिणो विप्राः स्त्रियश्च भगविक्रयाः  ।  
वेदविक्रयकाश्चान्ये शूद्राचाररता द्विजाः  ॥ नर्प्_१,४१।४३ ॥  
साधूनां विधवानां च वित्तान्य पहरन्ति च  ।  
न व्रतानि चरिष्यन्ति ब्राह्मणा द्रव्यलोलुपाः  ॥ नर्प्_१,४१।४४ ॥  
धर्माचारं परित्यज्य वृथावादैर्विषज्जिताः  ।  
द्विजाः कुर्वन्ति दम्भार्थं पितृश्राद्धादिकाः क्रियाः  ॥ नर्प्_१,४१।४५ ॥  
अपात्रेष्वेव दानानि प्रयच्छन्ति नराधमाः  ।  
दुग्धलोभनिमित्तेन गोषु प्रीतिं च कुर्वते  ॥ नर्प्_१,४१।४६ ॥  
न कुर्वन्ति तथा विप्राः स्नानशौचादिकाः क्रियाः  ।  
अपात्रेष्वेव दानानि प्रयच्छन्ति नराधमाः  ॥ नर्प्_१,४१।४७ ॥  
साधुनिन्दापराश्चैव विप्रनिन्दापरास्तथा  ।  
न कस्यापि मनो विप्र विष्णुभक्तिपरं भवेत्  ॥ नर्प्_१,४१।४८ ॥  
यज्विनश्च द्विजानैव धनार्थराजकिङ्कराः  ।  
ताडयन्ति द्विजान्दुष्टाः कृष्णे कृष्णत्वमागते  ॥ नर्प्_१,४१।४९ ॥  
दानहीना नराः सर्वे घोरे कलियुगे मुने  ।  
प्रतिग्रहं प्रकुर्वन्ति पतितानामपि द्विजाः  ॥ नर्प्_१,४१।५० ॥  
कलेः प्रथमपादे ऽपि विन्निन्दन्ति हरिं नराः  ।  
युगान्ते च हरेर्नाम नैवकश्चिद्वदिष्यति  ॥ नर्प्_१,४१।५१ ॥  
शूद्रस्त्रीसङ्गनिरता विधवासङ्गलोलुपाः  ।  
शूद्रान्नभोगनिरता भविष्यन्ति कलौ द्विजाः  ॥ नर्प्_१,४१।५२ ॥  
विहाय वेदसन्मार्गं कुपथाचारसङ्गताः  ।  
पाषण्डाश्चभविशष्यन्तिचतुराश्रमनिन्दकाः  ॥ नर्प्_१,४१।५३ ॥  
न चद्विजा तिशुश्रूषां कुर्वन्ति चरणोद्भवाः  ।  
द्विजातिधर्मान्गृह्णन्ति पाखण्डलिङ्गिनो ऽधमाः  ॥ नर्प्_१,४१।५४ ॥  
काषायपरिवीताश्च जटिला भस्मधूलिताः  ।  
शूद्राधर्मान्प्रवक्ष्यन्ती कूटयुक्तपरायणाः  ॥ नर्प्_१,४१।५५ ॥  
द्विजाःस्वाचारमुत्ःसृज्यचपरपाकान्नभोजिनः  ।  
भविष्यन्तिदुरात्मानः शूद्राः प्रव्रजितास्तथा  ॥ नर्प्_१,४१।५६ ॥  
उत्कोचजीविनस्तत्र भविष्यन्ति कलौ मुने  ।  
धर्मटीनास्तु पाषण्डा कापाला भिक्षवो ऽधमाः  ॥ नर्प्_१,४१।५७ ॥  
धर्मविध्वंसशीलानां द्विजानां द्विजसत्तम  ।  
शूद्रा धर्मान्प्रवक्ष्यन्तिह्यधिरुह्योत्तमासनम्  ॥ नर्प्_१,४१।५८ ॥  
एते चान्येच बहवो नग्नरक्तपटादिकाः  ।  
पाषण्डाः प्रचारिष्यन्ति प्रायो वेदविदूषकाः  ॥ नर्प्_१,४१।५९ ॥  
गीतवादित्रकुशलाः क्षुद्रधर्मसमाश्रयाः  ।  
भविष्यन्तिकलौ प्रायो धर्मविध्वंसका नराः  ॥ नर्प्_१,४१।६० ॥  
अल्पद्रव्या वृथालिङ्गा वृथाहॄङ्कारदूषिताः  ।  
हर्तारं परवित्तानां भवितारो नराधमाः  ॥ नर्प्_१,४१।६१ ॥  
प्रतिग्रहपरा नित्यं जगदुन्मार्गशीलिनः  ।  
आत्मस्तुतिपराः सर्वे परनिन्दापरास्तथा  ॥ नर्प्_१,४१।६२ ॥  
विश्वस्तघातिनः क्रूरा दयाधर्मविवर्जिताः  ।  
भविष्यन्ति नरा विप्र कलौ चाधर्मबान्धवाः  ॥ नर्प्_१,४१।६३ ॥  
परमायुश्च भविता तदा वर्षाणि षोडश  ।  
घोरे कलियुगे विप्र पञ्चवर्षा प्रसूयते  ॥ नर्प्_१,४१।६४ ॥  
सप्तवर्षाष्टवर्षाश्च युवानो ऽतः परे जरा  ।  
स्वकर्मत्यागिनः सर्वे कृतघ्नाभिन्नवृत्तयः  ॥ नर्प्_१,४१।६५ ॥  
याचकाश्चद्विजा नित्यं भविष्यन्ति कलौ युगे  ।  
परावमाननिरताः प्रहृष्टाः परवेश्मनि  ॥ नर्प्_१,४१।६६ ॥  
तत्रैव निन्दानिरता वृथाविश्रम्भिणो जनाः  ।  
निदां कुर्वन्ति सततं पितृमातृसुतेषु च  ॥ नर्प्_१,४१।६७ ॥  
वदन्ति वाचा धर्मांश्च चेतसा पापलोलुपाः  ।  
धनविद्यावयोमत्ताः सर्वदुःखपरायणाः  ॥ नर्प्_१,४१।६८ ॥  
व्याधितस्करदुर्भिक्षैः पीडिता अतिमांयिनः  ।  
प्रपुष्यन्ति वृथैवामी न विचार्य च दुष्कृतम्  ॥ नर्प्_१,४१।६९ ॥  
धर्ममार्गप्रणेतारं तिरस्कुर्वन्ति पापिनः  ।  
धर्मकार्ये रतं चैव वृथाविश्रम्भिणो जनाः  ॥ नर्प्_१,४१।७० ॥  
भविष्यन्ति कलौ प्राप्ते राजानो म्लेच्छजातयः  ।  
शूद्रा भैक्ष्यरताश्चैव तेषां शुश्रूषणे द्विजाः  ॥ नर्प्_१,४१।७१ ॥  
न शिष्यो न गुरुः कश्चिन्न पुत्रो लन पिता तथा  ।  
न भार्या न पतिश्चैव भवितारो ऽत्र सङ्करे  ॥ नर्प्_१,४१।७२ ॥  
कलौ गते भविष्यन्ति धनाढ्या अपि याचकाः  ।  
रस विक्रयिणश्चापि भविष्यन्ति द्विजातयः  ॥ नर्प्_१,४१।७३ ॥  
धर्मकञ्चुकसंवीता मुनिवेषधरा द्विजाः  ।  
अपण्यविक्रयरता अगम्यागामिनस्तथा  ॥ नर्प्_१,४१।७४ ॥  
वेदनिन्दापराश्चैव धर्मशास्त्रविनिन्दुकाः  ।  
शूद्रवृत्त्यैव जीवन्ति नरकार्हा द्विजा मुने  ॥ नर्प्_१,४१।७५ ॥  
अनावृष्टभयं प्राप्ता गगनासक्तदृष्टयः  ।  
भविष्यन्ति कलौ मर्त्यासर्वे क्षुद्भयकातराः  ॥ नर्प्_१,४१।७६ ॥  
कन्दपर्णफलाहारास्तापंसा इव मानवाः  ।  
आत्मानं तारयिष्यन्ति अनावृष्ट्यातिदुखिताः  ॥ नर्प्_१,४१।७७ ॥  
कामार्ता ह्रस्वदेहाश्च लुब्धा श्चाधर्मतत्पराः  ।  
कलौ सर्वे भविष्यन्ति स्वल्पभाग्या बहुप्रजाः  ॥ नर्प्_१,४१।७८ ॥  
स्त्रियः स्वपोषणपरा वेश्या लावण्यशीलिकाः  ।  
पतिवाक्यमनादृत्य सदान्यगृहतत्पराः  ॥ नर्प्_१,४१।७९ ॥  
दुःशीला दुष्टशीलेषु करिष्यिन्ति सदा स्पृहाम्  ।  
असद्वृत्ता भविष्यन्ति पुरुषेषु कुलाङ्गनाः  ॥ नर्प्_१,४१।८० ॥  
चौरादिभयभीताश्च काष्टयन्त्राणि कुर्वते  ।  
दुर्भिक्षकरपीडाभिरतीवोपद्रुता जनाः  ॥ नर्प्_१,४१।८१ ॥  
गोधूमान्नयवान्नाढ्ये देशे यास्यन्ति दुःखिताः  ।  
निधाय हृद्यकर्मणि प्रेरयन्ति वचः शुभम्  ॥ नर्प्_१,४१।८२ ॥  
स्वकार्यसिद्धिपर्यन्तं बन्धुतां कुर्वते जनाः  ।  
भिक्षवश्चाव मित्रादिस्नेहसम्बन्धयन्त्रिताः  ॥ नर्प्_१,४१।८३ ॥  
अन्नोपाधिनिमित्तेन शिष्यान्गृह्णन्ति भिक्षवः  ॥ नर्प्_१,४१।८४ ॥  
उभाभ्यामथ पाणिभ्यां शिरःकण्डूयनं स्त्रियः  ।  
कुर्वन्त्यो गुरुभर्तृआणामाज्ञामुल्लङ्घयन्ति च  ॥ नर्प्_१,४१।८५ ॥  
पाषण्डालापनिरताः पाषण्डजनसङ्गिनः  ।  
यदा द्विजा भविष्यन्ति तदा वृद्धिं कलिर्व्रजेत्  ॥ नर्प्_१,४१।८६ ॥  
यदा प्रजा न यक्ष्यन्ति न होष्यन्ति द्विजातयः  ।  
तदैव तु कलेर्वृद्धिरनुमेया विचक्षणैः  ॥ नर्प्_१,४१।८७ ॥  
अधर्मवृद्धिर्भविता बासमृत्युरपि द्विजा  ।  
सर्वधर्मेषु नष्टेषु याति निःश्रीकतां जगत्  ॥ नर्प्_१,४१।८८ ॥  
एवं कलेः स्वरूपं ते कथितं विप्रसत्तम  ।  
हरिभक्तिपरानेष न कलिर्बाधते क्वचित्  ॥ नर्प्_१,४१।८९ ॥  
ततः परं कृतयुगे त्रेतायुगे त्रेतायां ध्यानमेव च  ।  
द्वापरे यज्ञमेवाहुर्दानमेकं कलौ युगे  ॥ नर्प्_१,४१।९० ॥  
यत्कृते दशभिर्वर्षैस्त्रेतायां शरदा च यत्  ।  
द्वापरे यञ्च मासेन ह्यहोरात्रेण तत्कलौ  ॥ नर्प्_१,४१।९१ ॥  
ध्यायन्कृते जयन्यज्ञैस्त्रेतायां द्वापरेर्ऽचयन्  ।  
यदाप्नोति तदाप्नोति कलौ सङ्कीर्त्य केशवम्  ॥ नर्प्_१,४१।९२ ॥  
अहोरात्रं हरेर्नाम कीर्तयन्ति च ये नराः  ।  
कुर्वन्ति हरिपूजां वा न कलिर्बाधते च तान्  ॥ नर्प्_१,४१।९३ ॥  
नमो नारायणायेति कीर्तयन्ति च ये नराः  ।  
निष्कामा वा सकामा वा न कलिर्बाधते च तान्  ॥ नर्प्_१,४१।९४ ॥  
हरिनामपरा ये तु घोरे कलियुगे द्विज  ।  
त एव कृतकृत्याश्च न कलिर्बाधते हि तान्  ॥ नर्प्_१,४१।९५॥।  
हरिपूजापरा ये च हरिनामपरायणाः  ।  
 त एव शिवतुल्याश्च नात्र कार्या विचारणा  ॥ नर्प्_१,४१।९६ ॥  
समस्तजगदाधारं परमार्थस्वरुपिणम्  ।  
घोरे कलियुगे प्राप्ते विष्णुं ध्यायन्न सीदति  ॥ नर्प्_१,४१।९७ ॥  
अहो अति सुभाग्यास्ते सकृद्वै केशवार्चकाः  ।  
घोरे कलियुगे प्राप्ते सर्वधर्मविवर्जिते  ॥ नर्प्_१,४१।९८ ॥  
न्यूनातिरिक्तदोषाणां कलौ वेदोक्तकर्मणाम्  ।  
हरिस्मरणमेवात्र सम्पूर्णत्वविधायकम्  ॥ नर्प्_१,४१।९९ ॥  
हरे केशव गोविन्द वासुदेव जगन्मय  ।  
इतीरयन्ति ये नित्यं नहि तान्बाधते कलिः  ॥ नर्प्_१,४१।१०० ॥  
शिव शङ्कर रुद्रेश नीलकण्ठ त्रिलोचन  ।  
इति जल्पन्ति ये वापि कलिस्तान्नापि बाधते  ॥ नर्प्_१,४१।१०१ ॥  
महादेव विरूपाक्ष गङ्गाधर मृडाव्यय  ।  
इत्थं वदन्ति ये विप्र ते कृतार्था न संशयः  ॥ नर्प्_१,४१।१०२ ॥  
जनार्दन जगन्नात पीताम्बरधराच्युत  ।  
इति वाप्युञ्चरन्तीह न च तेषां कलेर्भयम्  ॥ नर्प्_१,४१।१०३ ॥  
संसारे सुलभाः पुंसां पुत्रदारधनादयः  ।  
घोरे कलियुगे विप्र हरिभक्तस्तु दुर्लभा  ॥ नर्प्_१,४१।१०४ ॥  
कर्मश्रद्धाविहीना ये पाषण्डा वेदनिन्दकाः  ।  
अधर्मनिरता नैव नरकार्हा हरिस्मृतेः  ॥ नर्प्_१,४१।१०५ ॥  
वेदमार्गबहिष्टानां जनानां पापकर्मणाम्  ।  
मनः शुद्धिविहीनानां हरिनाम्नैव निष्कृतिः  ॥ नर्प्_१,४१।१०६ ॥  
दैवाधीनं जगत्सर्वमिदं स्थावरजङ्गमम्  ।  
यथाप्रेरितमेतेन तथैव कुरुतें द्विज  ॥ नर्प्_१,४१।१०७ ॥  
शक्तितः सर्वकर्माणि वेदोक्तानि विधाय च  ।  
समर्पयेन्महाविष्णौ नारायणपरायणः  ॥ नर्प्_१,४१।१०८ ॥  
समर्पितानि कर्माणि महविष्णौ परात्मनि  ।  
सम्पूर्णतां प्रयान्त्येव हरिस्मरणमात्रतः  ॥ नर्प्_१,४१।१०९ ॥  
हरिभक्तिरतानां च पापबन्धो न जायते  ।  
अतो ऽतिदुर्लभा लोके हरिभक्तिर्दुरात्मनाम्  ॥ नर्प्_१,४१।११० ॥  
अहो हरिपरा ये तु कलौ घोरे भयङ्करे  ।  
ते सुभाग्या महात्मानः सत्सङ्गर हिता अपि  ॥ नर्प्_१,४१।१११ ॥  
हरिस्मरणनिष्टानां शिवनामरतात्मनाम्  ।  
सत्यं समस्तकर्माणि यान्ति सम्पूर्णतां द्विज  ॥ नर्प्_१,४१।११२ ॥  
अहो भाग्यमहो भाग्यं हरिनाम रतात्मनाम्  ।  
त्रिदर्शेरपि ते पूज्याः किमन्यैर्बहुभाषितैः  ॥ नर्प्_१,४१।११३ ॥  
तस्मात्समस्तलोकानां हितमेव मयोच्यते  ।  
हरिनामपरान्मर्त्यान्न कलिर्बाधर्तक्वचित्  ॥ नर्प्_१,४१।११४ ॥  
हरेर्नामैव नामैव नामैव मम जीवनम्  ।  
कलौ नास्त्येव नास्त्येव गतिरन्यथा  ॥ नर्प्_१,४१।११५ ॥  
सूत उवाच  
एवं स नारदो विप्राः सनकेन प्रबोधितः  ।  
परां निर्वृत्तिमापन्नः पुनरेतदुवाच ह  ॥ नर्प्_१,४१।११६ ॥  
नारद उवाच  
भगवन्सर्वशास्त्रज्ञ स्वयातिकरुणात्मना  ।  
प्रकाशितं जगज्ज्योतिः परं ब्रह्म सनातनम्  ॥ नर्प्_१,४१।११७ ॥  
एतदेव परं पुण्यमेतदेव परं तपः  ।  
यः स्मरेत्पुण्डरीकाक्षं सर्वपापविनाशनम्  ॥ नर्प्_१,४१।११८ ॥  
ब्रह्मन्नानाजगञ्चैतदेकचित्सम्प्रकाशितम्  ।  
त्वयोक्तं तत्प्रतीये ऽहं कथं दृष्टान्तमन्तरा  ॥ नर्प्_१,४१।११९ ॥  
तस्माद्येन यथा ब्रह्म प्रतीतं बोधितेन तु  ।  
तदाख्याहि यथा चित्तं सीदत्स्थितिमवाप्नुयात्  ॥ नर्प्_१,४१।१२० ॥  
एतच्छ्रुत्वा वचो विप्रा नारदस्य महात्मनः  ।  
सनकः प्रत्युवाचेदं स्मरन्नारायणं परम्  ॥ नर्प्_१,४१।१२१ ॥  
सनक उवाच  
ब्रह्मन्नहं ध्यानपरो भवेयं सनन्दनं पृच्छ यथाभिलाषम्  ।  
वेदान्तशास्त्रे कुशलस्तवायं निवर्तयेद्वा परमार्यवन्द्यः  ॥ नर्प्_१,४१।१२२ ॥  
इतीरितं समाकर्ण्य सनकस्य स नारदः  ।  
सनन्दनं मोक्षधर्मान्प्रष्टुं समुपचक्रमे  ॥ नर्प्_१,४१।१२३ ॥  
  
इति श्रीबृहन्नारदीयपुराणे पूर्वभागे प्रथमपादे नाममहात्म्यन्नामैकचत्वारिंशो ऽध्यायः  
  
  
_____________________________________________________________  
  
  
श्रीनारद उवाच  
कुतः सृष्टमिदं ब्रह्मञ्जगत्स्थावरजङ्गमम्  ।  
प्रलये च कमभ्येति तन्मे ब्रूहि सनन्दन  ॥ नर्प्_१,४२।१ ॥  
ससागरः सगगनः सशैलः सबलाहकः  ।  
सभूमिः साग्निपवनो लोको ऽयं केन निर्मितः  ॥ नर्प्_१,४२।२ ॥  
कथं सृष्टानि भूतानि कथं वर्णविभक्तयः  ।  
शौचाशौचं कथं तेषां धर्माधर्मविधिः कथम्  ॥ नर्प्_१,४२।३ ॥  
कीदृशो जीवतां जीवः क्व वा गच्छन्ति ये मृताः  ।  
अस्माल्लोकादमुं लोकं सर्वं शंसतु मे भवान्  ॥ नर्प्_१,४२।४ ॥  
सनन्दन उवाच  
शृणु नारद वक्ष्यामि चेतिहासं पुरातनम्  ।  
भृगुणाभिहितं शास्त्रं भरद्वाजाय पृच्छते  ॥ नर्प्_१,४२।५ ॥  
कैलासशिखरे दृष्ट्वा दीप्यमानं महौजसम्  ।  
भृगुमहर्षिमासीनं भरद्वाजो ऽन्वपृच्छत  ॥ नर्प्_१,४२।६ ॥  
भरद्वाज उवाच  
कथं जीवो विचरति नानायोनिषु सन्ततम्  ।  
कथं मुक्तिश्च संसाराज्जायते तस्य मानद  ॥ नर्प्_१,४२।७ ॥  
यश्च नारायणः स्रष्टा स्वयम्भूर्भगवन्स्वयम्  ।  
सेव्यसेवकभावेन वर्तेते इति तौ सदा  ॥ नर्प्_१,४२।८ ॥  
प्रविशन्ति लये सर्वे यमीशं सचराचराः  ।  
लोकानां रमणः सो ऽयं निर्गुणश्च निरञ्जनः  ॥ नर्प्_१,४२।९ ॥  
अनीर्दश्यो ऽप्रतर्क्यश्च कथं ज्ञायेत कैर्मुने  ।  
कथमेनं परात्मानं कालशक्तिदुरन्वयम्  ॥ नर्प्_१,४२।१० ॥  
अतर्क्यचरितं वेदाः स्तुवन्ति कथमादरात्  ।  
जीवो जीवत्वमुल्लङ्घ्य कथं ब्रह्म समन्वयात्  ॥ नर्प्_१,४२।११ ॥  
एतदिच्छाम्यहं श्रोतुं तन्मे ब्रूहि कृपानिर्घ  ।  
एवं स भगवान्पृष्टो भरद्वाजेन संशयम्  ॥ नर्प्_१,४२।१२ ॥  
महर्षिर्ब्रह्मसङ्काशः सर्वं तस्मै ततो ऽब्रवीत्  ।  
भृगुरुवाच  
मानसो नाम यः पूर्वो विश्रुतो वे महर्षिभिः  ॥ नर्प्_१,४२।१३ ॥  
अनादिनिधनो देवस्तथा तेभ्यो ऽजरामरः  ।  
अव्यक्त इति विख्यातः शाश्वतो ऽथाक्षयो ऽव्ययः  ॥ नर्प्_१,४२।१४ ॥  
यतः सृष्टानि भूतानि जायन्ते च म्रियन्ति च  ।  
सो ऽमृजत्प्रथमं देवो महान्तं नाम नामतः  ॥ नर्प्_१,४२।१५ ॥  
आकाशमिति विख्यातं सर्वभूतधरः प्रभुः  ।  
आकाशादभवद्वारि सलिलादग्निमारुतौ  ॥ नर्प्_१,४२।१६ ॥  
अग्निमारुतसंयोगात्ततः समभवन्मही  ।  
ततस्तेजो मयं दिव्यं पद्मं सृष्टं स्वयम्भुवा  ॥ नर्प्_१,४२।१७ ॥  
तस्मात्पद्मात्समभवद्व्रह्मा वेदमयो विधिः  ।  
अहॄङ्कार इति ख्यातः सर्वभूतात्मभूतकृत्  ॥ नर्प्_१,४२।१८ ॥  
ब्रह्मा वै स महातेजा य एते पञ्च धातवः  ।  
शैलास्तस्यास्थिसन्धास्तु मेदो मसिं च मेदिनी  ॥ नर्प्_१,४२।१९ ॥  
समुद्रास्तस्य रुधिरमाकाशमुदरं तथा  ।  
पवनश्चैव निश्वासस्तेजो ऽग्निर्निम्नगाः शिराः  ॥ नर्प्_१,४२।२० ॥  
अग्नीषोमौ च चन्द्राकारै नयने तस्य विश्रुते  ।  
नभश्चोर्ध्वशिरस्तस्य क्षितिः पदौ भुजौ दिशः  ॥ नर्प्_१,४२।२१ ॥  
दुर्विज्ञेयो ह्यचिन्त्यात्मा सिद्धैरपि न संशयः  ।  
स एष भगवान्विष्णुरनन्त इति विश्रुतः  ॥ नर्प्_१,४२।२२ ॥  
सर्वभूतात्मभूतस्थो दुर्विज्ञेयो ऽकृतात्मभिः  ।  
अहॄङ्कारस्य  यः स्रष्टा सर्वभूतभघवायवै  ।  
ततः समभवद्विश्वं पृष्टो ऽहं यदिह त्वया  ॥ नर्प्_१,४२।२३ ॥  
भग्द्वाज उवाच  
गगनस्य दिशां चैव भूतलस्वानिलस्य च  ।  
कान्यत्र परिमाणानि संशयं छिन्धि तत्त्वतः  ॥ नर्प्_१,४२।२४ ॥  
भृगुरुवाच  
अनन्तमेतदाकाशं सिद्धदैवतसोवितम्  ।  
रम्यं नानाश्रयाकीर्णं यस्यां तो नाधिगम्यते  ॥ नर्प्_१,४२।२५ ॥  
ऊर्ध्वं गतेरधस्तात्तु चन्द्रादित्यौ न पश्यतः  ।  
तत्र देवाः स्वयं दीप्ता भास्कराभाग्निवर्चसः  ॥ नर्प्_१,४२।२६ ॥  
ते चाप्यन्तं न पश्यन्ति नभसः प्रथितौजसः  ।  
दुर्गमत्वादनन्तत्वादिति मे वद मानद  ॥ नर्प्_१,४२।२७ ॥  
उपरिष्टोपरिष्टात्तु प्ज्वलद्भिः स्वयम्प्रभघैः  ।  
निरुद्धमेतदाकाशं ह्यप्रमेयं सुरैरपि  ॥ नर्प्_१,४२।२८ ॥  
प्रथिव्यन्ते समुद्रास्तु समुद्रान्ते तमः स्मृतम्  ।  
तमस्ॐऽते जलं प्राहुर्जलस्यान्ते ऽग्निरेव च  ॥ नर्प्_१,४२।२९ ॥  
रसातलान्ते सलिलं जलान्ते पन्नगाधिपाः  ।  
तदन्ते पुनराकाशमाकाशान्ते पुनर्जलम्  ॥ नर्प्_१,४२।३० ॥  
एवमन्तं भगवतः प्रमाणं सलिलस्य च  ।  
अग्निमारुततोयेभ्यो दुर्ज्ञेयं दैवतैरपि  ॥ नर्प्_१,४२।३१ ॥  
अग्निमारुततोयानां वर्णा क्षितितलस्य च  ।  
आकाशसदृशा ह्येते भिद्यन्ते तत्त्वदशनात्  ॥ नर्प्_१,४२।३२ ॥  
पठन्ति चैव मुनयः शास्त्रेषु विविधेषु च  ।  
त्रैलोक्ये सागरे चैव प्रमाणं विहितं यथा  ॥ नर्प्_१,४२।३३ ॥  
अदृश्यो यस्त्वगम्यो यः कः प्रमाण मुदीरयेत्  ।  
सिद्धानां देवतानां च परिमीता यदा गतिः  ॥ नर्प्_१,४२।३४ ॥  
तदागण्यमनन्तस्य नामानन्तेति विश्रुतम्  ।  
नामधेयानुरुपस्य मानसस्य महात्मनः  ॥ नर्प्_१,४२।३५ ॥  
यदा तु दिव्यं यद्रूपं ह्रसते वर्द्धते पुनः  ।  
को ऽन्यस्तद्वेदितुं शक्यो यो ऽपि स्यात्तद्विधो ऽपरः  ॥ नर्प्_१,४२।३६ ॥  
ततः पुष्करतः सष्टः सर्वज्ञो मूर्तिमान्प्रभुः  ।  
ब्रह्मा धर्ममयः पूर्वः प्रजापतिरनुत्तमः  ॥ नर्प्_१,४२।३७ ॥  
भरद्वाज उवाच  
पुष्करो यदि सम्भूतो ज्येष्टं भवति पुष्करम्  ।  
ब्रह्माणं पूर्वजं चाह भवान्सन्देह एव मे  ॥ नर्प्_१,४२।३८ ॥  
भृगुरुवाच  
मानसस्येह या मूर्तिर्ब्रह्मत्वं समुपागता  ।  
तस्यासनविधानार्थं पृथिवी पद्ममुच्यते  ॥ नर्प्_१,४२।३९ ॥  
कर्णिका तस्य पद्मस्य मेरुर्गगनमुच्छ्रितः  ।  
तस्य मध्ये स्थितो लोकान्सृजत्येष जगद्विधिः  ॥ नर्प्_१,४२।४० ॥  
भरद्वाज उवाच  
प्रजाविसर्गं विविधं कथं स सृजति प्रभुः  ।  
मेरुमध्ये स्थितो ब्रह्मा तद्वहिर्द्विजसत्तम  ॥ नर्प्_१,४२।४१ ॥  
भृगुरुवाच  
प्रजाविसर्गं विविधं मानसो मनसासृजत्  ।  
संरक्षणार्थं भूतानां सृष्टं प्रथमतो जलम्  ॥ नर्प्_१,४२।४२ ॥  
यत्प्राणाः सर्वभूतानां सृष्टं प्रथमतो जलम्  ।  
यत्प्राणाः सर्वभूतानां वर्द्धन्ते येन च प्रजाः  ॥ नर्प्_१,४२।४३ ॥  
परित्यक्ताश्च न श्यन्ति तेनदं सर्वमावृत्तम्  ।  
पृथिवी पर्वता मेघा मूर्तिमन्तश्च ये परे  ।  
सर्वं तद्वारुणं ज्ञेयमापस्तस्तम्भिरे पुनः  ॥ नर्प्_१,४२।४४ ॥  
भरद्वाज उवाच  
कथं सलिलमुत्पन्नं कथं चैवाग्निमारुतौ  ।  
कथं वा मेदिनी सृष्टेत्यत्र मे संशयो महान्  ॥ नर्प्_१,४२।४५ ॥  
भृगुरुवाच  
ब्रह्मकल्पे पुरा ब्रह्मन् ब्रह्मर्षीणां समागमे  ।  
लोकसम्भवसन्देहः समुत्पन्नो महात्मनाम्  ॥ नर्प्_१,४२।४६ ॥  
ते ऽतिष्टन्ध्यानमालम्ब्य मौनमास्थाय निश्चलाः  ।  
त्यक्ताहाराः स्पर्द्धमाना दिव्यं विर्षशतं द्विजाः  ॥ नर्प्_१,४२।४७ ॥  
तेषां ब्रह्ममयी वाणी सर्वेषां श्रोत्रमागमत्  ।  
दिव्या सरस्वती तत्र सम्बभूव नभस्तलात्  ॥ नर्प्_१,४२।४८ ॥  
पुरास्तिमितमाकाशमनन्तमचलोपमम्  ।  
नष्टचन्द्रार्कपवनं प्रसुप्तमिव सम्बभौ  ॥ नर्प्_१,४२।४९ ॥  
ततः सलिलमुत्पन्नं तमसीव तमः परम्  ।  
तस्माञ्च सलिलोत्पीडादुदतिष्टत मारुतः  ॥ नर्प्_१,४२।५० ॥  
यथाभवनमच्छिद्रं निःशब्दमिव लक्ष्यते  ।  
तञ्चाभसा पूर्यमाणं सशब्दं कुरुते ऽनिलः  ॥ नर्प्_१,४२।५१ ॥  
तथा सलिलसंरुद्धे नभस्ॐऽतं निरन्तरे  ।  
भित्त्वार्णवतलं वायुः समुत्पतति घोषवान्  ॥ नर्प्_१,४२।५२ ॥  
एषु वा चरते वायुरर्णवोत्पीडसम्भवः  ।  
आकाशस्थानमासाद्य प्रशान्तिं नाधिगच्छति  ॥ नर्प्_१,४२।५३ ॥  
तस्मिन्वाय्वम्बुसङ्घर्षे दीप्ततेजा महाबलः  ।  
प्रादुरासीदूर्ध्वशिखः कृत्वा निस्तिमिरं तमः  ॥ नर्प्_१,४२।५४ ॥  
अग्निः पवनसंयुक्तः खं समाक्षिपते जलम्  ।  
तदग्निवायुसम्पर्काद्धनत्वमुपपद्यते  ॥ नर्प्_१,४२।५५ ॥  
तस्याकाशं निपतितः स्नेहात्तिष्टति यो ऽपरः  ।  
स सङ्घातत्वमापन्नो भूमित्वमनुगच्छति  ॥ नर्प्_१,४२।५६ ॥  
रसानां सर्वगन्धानां स्नेहानां प्राणिनां तथा  ।  
भूमिर्यो निरियं ज्ञेया यस्याः सर्वं प्रसूयते  ॥ नर्प्_१,४२।५७ ॥  
भरद्वाज उवाच  
य एते धातवः पञ्च रक्ष्या यानसृजत्प्रभुः  ।  
आवृता यैरिमे लोका महाभूताभिसञ्ज्ञितैः  ॥ नर्प्_१,४२।५८ ॥  
यदासृजत्सहस्राणि भूतानां स महामतिः  ।  
पश्चात्तेष्वेव भूतत्वं कथं समुपपद्यते  ॥ नर्प्_१,४२।५९ ॥  
भृगुरुवाच  
अमितानि महाष्टानि यान्ति भूतानि सम्भवम्  ।  
अतस्तेषां महाभूतशब्दो ऽयमुपपद्यते  ॥ नर्प्_१,४२।६० ॥  
चेष्टा वायुः खमाकाशमूष्माग्निः सलिलं द्रवः  ।  
पृथिवी चात्र सङ्घातः शरीरं पाञ्चभौतिकम्  ॥ नर्प्_१,४२।६१ ॥  
इत्यतः पञ्चभिर्युक्तैर्युक्तं स्थावरजङ्गमम्  ।  
श्रोत्रे घ्राणो रसः स्पर्शो दृष्टिश्चेन्द्रियसञ्ज्ञिताः  ॥ नर्प्_१,४२।६२ ॥  
भरद्वाज उवाच  
पञ्चभिर्यदि भूतैस्तु युक्ताः स्थावरजङ्गमाः  ।  
स्थावराणां न दृश्यन्ते शरीरे पञ्च धातवः  ॥ नर्प्_१,४२।६३ ॥  
अनूष्मणामचेष्टानां घनानां चैव तत्त्वतः  ।  
वृक्षाणां नोपलभ्यन्ते शरीरे पञ्च धातवः  ॥ नर्प्_१,४२।६४ ॥  
व शृण्वन्ति न पश्यन्ति न गन्धरसवेदिनः  ।  
न च स्पर्शं हि जानन्ति ते कथं पञ्च धातवः  ॥ नर्प्_१,४२।६५ ॥  
अद्रवत्वादनिग्नित्वादभूमित्वादवायुतः  ।  
आकाशस्याप्रमेयत्वादृक्षाणां नास्ति भौतिकम्  ॥ नर्प्_१,४२।६६ ॥  
भृगुरुवाच  
घनानामपि वृक्षणामाकाशो ऽस्ति न संशयः  ।  
तेषां पुष्पपलव्यक्तिर्नित्यं समुपपद्यते  ॥ नर्प्_१,४२।६७ ॥  
ऊष्मतो म्लायते पर्णं त्वक्फलं पुष्पमेव च  ।  
म्लायते शीर्यते चापि स्पर्शस्तेनात्र विद्यते  ॥ नर्प्_१,४२।६८ ॥  
वाय्यग्न्यशनिनिर्धोषैः फलं पुष्पं विशीर्यते  ।  
श्रोत्रेण गृह्यते शब्दस्तस्माच्छृण्वन्ति पादपाः  ॥ नर्प्_१,४२।६९ ॥  
वल्ली वेष्टयते वृक्षान्सर्वतश्चैव गच्छति  ।  
नह्यदृष्टश्च मार्गो ऽस्ति तस्मात्पश्यन्ति पादपाः  ॥ नर्प्_१,४२।७० ॥  
पुण्यापुण्यैस्तथा गधैर्धूपैश्च विविधैरपि  ।  
अरोगाः पुष्पिताः सन्ति तस्माज्जिघ्रन्ति पादपाः  ॥ नर्प्_१,४२।७१ ॥  
सुखदुःखयोर्ग्रहणाच्छिन्नस्य च विरोहणात्  ।  
जीवं पश्यामि वृक्षाणामचैतन्यं न विद्यते  ॥ नर्प्_१,४२।७२ ॥  
तेन तज्जलमादत्ते जरयत्यग्निमारुतौ  ।  
आहारपरिणामाञ्च स्नहो वृद्धिश्च जायते  ॥ नर्प्_१,४२।७३ ॥  
जङ्गमानां च सर्वेषां शरीरे पञ्ञ्च धातवः  ।  
प्रत्येकशः प्रभिद्यन्ते यैः शरीरं विचेष्टते  ॥ नर्प्_१,४२।७४ ॥  
त्वक् च मांसं तथास्थीनि मज्जा स्नायुश्च पञ्चमः  ।  
इत्येतदिह सङ्घातं शरीरे पृथिवीमये  ॥ नर्प्_१,४२।७५ ॥  
तेजो ह्यग्निस्तथा क्रोधश्चक्षुरुष्मा तथैव च  ।  
अग्निर्जनयते यञ्च पञ्चाग्नेयाः शरीरिणः  ॥ नर्प्_१,४२।७६ ॥  
श्रोत्रं घ्राणं तथास्यं च हृदयं कोष्टमेव च  ।  
आकाशात्प्राणिनामेते शरीरे पञ्च धातवः  ॥ नर्प्_१,४२।७७ ॥  
श्लेष्मा पित्तमथ स्वेदो वसा शोणितमेव च  ।  
इत्यापः पञ्चधा देहे भवन्ति प्राणिनां सदा  ॥ नर्प्_१,४२।७८ ॥  
प्राणात्प्रीणयते प्राणी व्यानाव्द्यायच्छते तथा  ॥ नर्प्_१,४२।७९ ॥  
गच्छत्यपानो ऽधश्चैव समानो ह्यद्यवस्थितः  ।  
उदानादुच्छ्वसितीति पञ्च (प्रति)भदाञ्च भाषते  ।  
इत्येते वायवः पञ्च वेष्टयन्तीहदेहिनम्  ॥ नर्प्_१,४२।८० ॥  
भूमेर्गन्धगुणान्वेत्ति रसं चादूभ्यः शरीरवान्  ।  
तस्य गन्धस्य वक्ष्यामि विस्तराभिहितान्गुणान्  ॥ नर्प्_१,४२।८१ ॥  
इष्टश्चानुष्टगन्धश्च मधुरः कटुरेव च  ।  
निर्हारी संहतः स्निग्धो रुक्षो विशद एव च  ॥ नर्प्_१,४२।८२ ॥  
एवं नवविधो ज्ञेयः पार्थिवो गन्धविस्तरः  ।  
ज्योतिः पश्यति चक्षुर्भ्यः स्पर्शं वेत्ति च वायुना  ॥ नर्प्_१,४२।८३ ॥  
शब्दः स्पर्शश्च रूपं च रसश्चापि गुणाः स्मृताः  ।  
रसज्ञानं तु वक्ष्यामि तन्मे निगदतः शृणु  ॥ नर्प्_१,४२।८४ ॥  
रसो बहुविधः प्रोक्त ऋषिभिः प्रथितात्मभिः  ।  
मधुरो लवणस्तिक्तः कषायो ऽम्लः कटुस्तथा  ॥ नर्प्_१,४२।८५ ॥  
एष षडिधविस्तारो रसो वारिमयः स्मृतः  ।  
शब्दः स्पर्शश्च रूपश्च त्रिगुणं ज्योतिरुच्यते  ॥ नर्प्_१,४२।८६ ॥  
ज्योतिः पश्यति रूपाणि रूपं च बहुधा स्मृतम्  ।  
ह्रस्वो दीर्धस्तथा स्थूलश्चतुरस्रो ऽणुवृत्तवान्  ॥ नर्प्_१,४२।८७ ॥  
शुक्लः कृष्णस्तथा रक्तो नीलः पीतो ऽरुणस्तथा  ।  
कठिनश्चिक्कणः श्लक्ष्णः पिच्छिलो मृदु दारुणः  ॥ नर्प्_१,४२।८८ ॥  
एवं षोडशविस्तारो ज्योतीरुपगुणः स्मृतः  ।  
तत्रैकगुणमाकाशं शब्द इत्येव तत्स्मृतम्  ॥ नर्प्_१,४२।८९ ॥  
तस्य शब्दस्य वक्ष्यामि विस्तरं विविधात्मकम्  ।  
षड्जो ऋषभगान्धारौ मध्यमोधैवतस्तथा  ॥ नर्प्_१,४२।९० ॥  
पञ्चमश्चापि विज्ञेयस्तथा चापि निषादवान्  ।  
एष सप्तविधः प्रोक्तो गुण आकाशसम्भवः  ॥ नर्प्_१,४२।९१ ॥  
ऐश्वर्य्येण तु सर्वत्र स्थितो ऽपि पयहादिषु  ।  
मृदङ्गभेरीशङ्खानां स्तनयित्नो रथस्य च  ॥ नर्प्_१,४२।९२ ॥  
एवं बहुविधाकारः शब्द आकाशसम्भवः  ।  
वायव्यस्तु गुणः स्पर्शः स्पर्शश्च बहुधा स्मृतः  ॥ नर्प्_१,४२।९३ ॥  
उष्णः शीतः सुखं दुःखं स्निग्धो विशद एव च  ।  
तथा खरो मृदुः श्लक्ष्णो लवुर्गुरुतरो ऽपि च  ॥ नर्प्_१,४२।९४ ॥  
शब्दस्पर्शौ तु विज्ञेयौ द्विगुणौ वायुरित्युत  ।  
एवमेकादशविधो वायव्यो गुण उच्यते  ॥ नर्प्_१,४२।९५ ॥  
आकाशजं शब्दमाहुरेभिर्वायुगुणैः सह  ।  
अव्याहतैश्चेतयते नवेति विषमा गतिः  ॥ नर्प्_१,४२।९६ ॥  
आप्यायन्ते च ते नित्यं धातवस्तैस्तु धातुभिः  ।  
आपो ऽग्निर्मारुश्चैव नित्यं जाग्रति देहिषु  ॥ नर्प्_१,४२।९७ ॥  
मूलमेते शरीरस्य व्याप्य प्राणानिह स्थिताः  ।  
पार्थिवं धातुमासाद्य यथा चेष्टयते बली  ॥ नर्प्_१,४२।९८ ॥  
श्रितो मूर्द्धानमग्निस्तु शरीरं परिपालयेत्  ।  
प्राणो मूर्द्धनि वाग्नौ च वर्तमानो विचेष्टते  ॥ नर्प्_१,४२।९९ ॥  
स जन्तुः सर्वभूतात्मा पुरुषः स सनातनः  ।  
मनो बुद्धिरहॄङ्कारो भूतानि विषयश्च सः  ॥ नर्प्_१,४२।१०० ॥  
एवं त्विह स सर्वत्र प्राणैस्तु परिपाल्यते  ।  
पृष्टतस्तु समानेन स्वां स्वां गतिमुपाश्रितः  ॥ नर्प्_१,४२।१०१ ॥  
वस्तिमूलं गुदं चैव पावकं समुपाश्रितः  ।  
वहन्मूत्रं पुरीषं वाप्यपानः परिवर्तते  ॥ नर्प्_१,४२।१०२ ॥  
प्रयत्ने कर्मनियमे यच एकस्त्रिषु वर्तते  ।  
उदान इति तं प्राहुरध्यात्मज्ञानकोविदाः  ॥ नर्प्_१,४२।१०३ ॥  
सन्धिष्वपि च सर्वेषु सन्निविष्टस्तथानिलः  ।  
शरीरेषु मनुष्याणां व्यान इत्युपदिश्यते  ॥ नर्प्_१,४२।१०४ ॥  
बाहुष्वग्निस्तु विततः समानेन समीरितः  ।  
रसान्वारु दोषांश्च वर्तयन्नति चेष्टते  ॥ नर्प्_१,४२।१०५ ॥  
अपानप्राणयोर्मध्ये प्राणापानसमीहितः  ।  
समन्वितस्त्वधिष्टानं सम्यक् पचति पावकः  ॥ नर्प्_१,४२।१०६ ॥  
आस्पंहि पायुपर्यन्तमन्ते स्याद्गुदसञ्ज्ञिते  ।  
रेतस्तस्मात्प्रजायन्ते सर्वस्रोतांसि देहिनाम्  ॥ नर्प्_१,४२।१०७ ॥  
प्राणानां सन्निपाताश्च सन्निपातः प्रजायते  ।  
ऊष्मा चागिरीति ज्ञेयो यो ऽन्नं पचति देहिनाम्  ॥ नर्प्_१,४२।१०८ ॥  
अग्निवेगवहः प्राणो गुदान्ते प्रतिहन्यते  ।  
स ऊर्ध्वमागम्य पुनः समुत्क्षिपति पावकम्  ॥ नर्प्_१,४२।१०९ ॥  
पक्वाशयस्त्वधो नाभ्या ऊर्ध्वमामाशयः स्मृतः  ।  
नाभिमूले शरीरस्य सर्वे प्राणाश्च संस्थिताः  ॥ नर्प्_१,४२।११० ॥  
प्रस्थिता हृदयात्सर्वे तिर्यगूर्ध्दमधस्तथा  ।  
वहॄन्त्यन्नरसान्नाड्यो दशप्राणप्रचोदिताः  ॥ नर्प्_१,४२।१११ ॥  
एष मार्गो ऽपि योगानां येन गच्छन्ति तत्पदम्  ।  
जितक्लमाः समा धीरा मूर्द्धन्यात्मानमादधन्  ॥ नर्प्_१,४२।११२ ॥  
एवं सर्वेषु विहितप्राणापानेषु देहिनाम्  ।  
तस्मिन्समिध्यते नित्यमग्निः स्थाल्यामिवाहितः  ॥ नर्प्_१,४२।११३ ॥  
  
इति श्रीबृहन्नारदीयपुराणे पूर्वभागे द्वितीयपादे भृगुभरद्वाजसंवादे जगदुत्पत्तिवर्णनं नाम द्विचत्वारिंशो ऽध्यायः  
  
  
_____________________________________________________________  
  
  
भरद्वाज उवाच  
यदि प्राणपतिर्वायुर्वायुरेव विचेष्चते  ।  
श्वसित्याभाषते चैव ततो जीवो निरर्थकः  ॥ नर्प्_१,४३।१ ॥  
य ऊष्मभाव आग्नेयो वह्निनैवोपलभ्यते  ।  
अग्निर्जरयते चैतत्तदा जीवो निरर्थकः  ॥ नर्प्_१,४३।२ ॥  
जन्तोः प्रम्नियमाणस्य जीवो नैवोपलभ्यते  ।  
वायुरेव जहात्येनमूष्मभावश्च नश्यति  ॥ नर्प्_१,४३।३ ॥  
यदि वाथुमयो जीवः संश्लेषो यदि वायुना  ।  
वायुमञ्जलवत्पश्येद्गच्छेत्सह मरुद्गुणैः  ॥ नर्प्_१,४३।४ ॥  
संश्लेषो यदि वा तेन यदि तस्मात्प्रणश्यति  ।  
महार्णवविमुक्तत्वादन्यत्सलिलभाजनम्  ॥ नर्प्_१,४३।५ ॥  
कृपे वा सलिलं दद्यात्प्रदीपं वा हुताशने  ।  
क्षिप्रं प्रविश्य नश्येत यथा नश्यत्यसौ तथा  ॥ नर्प्_१,४३।६ ॥  
पञ्चधारणके ह्यस्मिञ्छरीरे जीवितं कृतम्  ।  
येषामन्यतराभावाञ्चतुर्णां नास्ति संशयः  ॥ नर्प्_१,४३।७ ॥  
नश्यन्त्यापो ह्यनाहाराद्वायुरुच्छ्वासनिग्रहात्  ।  
नश्यते कोष्टभेदार्थमग्रिर्नश्यत्यभोजनात्  ॥ नर्प्_१,४३।८ ॥  
व्याधित्रणपरिक्लेशैर्मेदिनी चैव शीर्यते  ।  
पीडिते ऽन्यतरे ह्येषां सङ्घातो याति पञ्चताम्  ॥ नर्प्_१,४३।९ ॥  
तस्मिन्पञ्चत्वमापन्ने जीवः किमनुधावति  ।  
किं खेदयति वा जीवः किं शृणोति ब्रवीति च  ॥ नर्प्_१,४३।१० ॥  
एषा गौः परलोकस्थं तारयिष्यतिमामिति  ।  
यो दत्त्वा म्रियते जन्तुः सा गौः कं तारयिष्यति  ॥ नर्प्_१,४३।११ ॥  
गौश्चप्रतिग्रहीता च दाता चैव समं यदा  ।  
इहैव विलयं यान्ति कुतस्तेषां समागमः  ॥ नर्प्_१,४३।१२ ॥  
विहगैरुपभुक्तस्य शैलाग्रात्पतितस्य च  ।  
अग्निना चोपयुक्तस्य कुतः सञ्जीवनं पुनः  ॥ नर्प्_१,४३।१३ ॥  
छिन्नस्य यदि वृक्षस्य न मूलं प्रतिरोहति  ।  
जीवन्यस्य प्रवर्तन्ते मृतः क्व पुनरेष्यति  ॥ नर्प्_१,४३।१४ ॥  
जीवमात्रं पुरा सृष्टं यदेतत्परिवर्तते  ।  
मृताः प्रणश्यन्ति बीजाद्बीजं प्रणश्यति  ॥ नर्प्_१,४३।१५ ॥  
इति मे संशयो ब्रह्मन्हृदये परिधावति  ।  
त निवर्तय सर्वज्ञ यतस्त्वामाश्रितो ह्यहम्  ॥ नर्प्_१,४३।१६ ॥  
सनन्दन उवाच  
एवं पृष्टस्तदानेन स भृगर्ब्रह्मणः सुतः  ।  
पुनराहु मुनिश्रेष्ठ तत्सन्देहनिवृत्तये  ॥ नर्प्_१,४३।१७ ॥  
भृगुरुवाच  
न प्राणाः सन्ति जीवस्य दत्तस्य च कृतस्य च  ।  
याति देहान्तरं प्राणी शरीरं तु विशीर्यते  ॥ नर्प्_१,४३।१८ ॥  
न शरीराश्रितो जीवस्तस्मिन्नष्टे प्रणश्यति  ।  
समिधामग्निदग्धानां यथाग्रिर्द्दश्यते तथा  ॥ नर्प्_१,४३।१९ ॥  
भरद्वाज उवाच  
अग्नेर्यथा तस्य नाशात्तद्विनाशो न विद्यते  ।  
इन्धनस्योपयोगान्ते स वाग्निर्नोपलभ्यते  ॥ नर्प्_१,४३।२० ॥  
नश्यतीत्येव जानामि शान्तमग्निमनिन्धनम्  ।  
गतिर्यस्य प्रमाणं वा संस्थानं वा न विद्यते  ॥ नर्प्_१,४३।२१ ॥  
भृगुरुवाच  
समिधामुपयोगान्ते स चाग्निर्नोपलभ्यते  ।  
नश्यतीत्येव जानामि शान्तमग्निमनिन्धनम्  ॥ नर्प्_१,४३।२२ ॥  
गतिर्यस्य प्रमाणं वा संस्थानं वा न विद्यते  ।  
समिधामुपयोगान्ते यथाग्निर्नोपलभ्यते  ॥ नर्प्_१,४३।२३ ॥  
आकाशानुगतत्वाद्धि दुर्ग्राह्यो हि निराश्रयः  ।  
तथा शरीरसन्त्यागे जीवो ह्याकाशवत्स्थितः  ॥ नर्प्_१,४३।२४ ॥  
न नश्यते सुसूक्ष्मत्वाद्यथा ज्योतिर्न संशयः  ।  
प्राणान्धारयते ह्यग्निः स जीव उपधार्यताम्  ॥ नर्प्_१,४३।२५ ॥  
वायुसन्धारणो ह्यग्निर्नश्यत्युच्छ्वासनिग्रहात्  ।  
तस्मिन्नष्टे शरीराग्नौ ततो देहमचेतनम्  ॥ नर्प्_१,४३।२६ ॥  
पतितं याति भूमित्वमयनं तस्य हि क्षितिः  ।  
जगमानां हि सर्वेषां स्थावराणां तथैव च  ॥ नर्प्_१,४३।२७ ॥  
आकाशं पवनो ऽन्वेति ज्योतिस्तमनुगच्छति  ।  
तेषां त्रयाणामेकत्वाद्वयं भूमौ प्रतिष्टितम्  ॥ नर्प्_१,४३।२८ ॥  
यत्र खं तत्र पवनस्तत्राग्निर्यत्र मारुतः  ।  
अमूर्तयस्ते विज्ञेया मूर्तिमन्तः शरीरिणः  ॥ नर्प्_१,४३।२९ ॥  
भरद्वाज उवाच  
यद्यग्निमारुतौ भूमिः खमापश्च शरीरिषु  ।  
जीवः किंलक्षणस्तत्रेत्येतदाचक्ष्व मे ऽनघ  ॥ नर्प्_१,४३।३० ॥  
पञ्चात्मके पञ्चरतौ पञ्चविज्ञानसञ्ज्ञके  ।  
शरीरे प्राणिनां जीवं वेत्तुभिच्छामि यादृशम्  ॥ नर्प्_१,४३।३१ ॥  
मांसशोणितसङ्घाते मेदःस्नाय्वस्थिसञ्चये  ।  
भिद्यमाने शरीरे तु जीवो नैवोपलभ्यते  ॥ नर्प्_१,४३।३२ ॥  
यद्यजीवशरीरं तु पञ्चभूतसमन्वितम्  ।  
शरीरे मानसे दुःख कस्तां वेदयते रुजम्  ॥ नर्प्_१,४३।३३ ॥  
शृणोति कथितं जीवः कर्णाभ्यान्न शृणोति तत्  ।  
महर्षे मनसि व्यग्रे तस्माज्जीवो निरर्थकः  ॥ नर्प्_१,४३।३४ ॥  
सर्वे पश्यन्ति यदृश्यं मनोयुक्तेन चक्षुषा  ।  
मनसि व्याकुले चक्षुः पश्यन्नपि न पश्यति  ॥ नर्प्_१,४३।३५ ॥  
न पश्यति न चाघ्राति न शृणोति न भाषते  ।  
न च स्मर्शमसौ वेत्ति निद्रावशगतः पुनः  ॥ नर्प्_१,४३।३६ ॥  
हृष्यति क्रुद्ध्यते को ऽत्र शोचत्युद्विजते च कः  ।  
इच्छति ध्यायति द्वेष्टि वाक्यं वाचयते च कः  ॥ नर्प्_१,४३।३७ ॥  
भृगुरुवाच  
तं पञ्चसाधारणमत्र किञ्चिच्छरीरमेको वहतेंऽतरात्मा  ।  
स वेत्ति गन्धांश्च रसाञ्छुतीश्च स्पर्शं च रूपं च गुणांश्च ये ऽल्ये  ॥ नर्प्_१,४३।३८ ॥  
पञ्चात्मके पञ्चगुणप्रदर्शी स सर्वगात्रानुगत्ॐऽतरात्मा  ।  
सवेति दुःखानि सुखानि चात्र तद्विप्रयोगात्तु न वेत्ति देहम्  ॥ नर्प्_१,४३।३९ ॥  
यदा न रूपं न स्पर्शो नोष्यभवश्च पावके  ।  
तदा शान्ते शरीराग्नौ देहत्यागेन नश्यति  ॥ नर्प्_१,४३।४० ॥  
आपोमयमिदं सर्वमापोमूर्तिः शरीरिणाम्  ।  
तत्रात्मा मानसो ब्रह्मा सर्वभूतेषु लोककृत्  ॥ नर्प्_१,४३।४१ ॥  
आत्मानं तं विजानीहि सर्वलोकहितात्मकम्  ।  
तस्मिन्यः संश्रितो देहे ह्यब्बिन्दुरिव पुष्करे  ॥ नर्प्_१,४३।४२ ॥  
क्षेत्रज्ञं तं विजानीहि नित्यं लोकहितात्मकम्  ।  
तमोरजश्च सत्त्वं च विद्धि जीवगुणानिमाम्  ॥ नर्प्_१,४३।४३ ॥  
अचेतनं जीवगुणं वदन्ति स चेष्टते चेष्टयते च सर्वम्  ।  
अतः परं क्षेत्रविदो वदन्ति प्रावर्तयद्यो भुवनानि सप्त  ॥ नर्प्_१,४३।४४ ॥  
न जीवनाशो ऽस्ति हि देहभेदे मिथ्यैतदाहुर्मुन इत्यबुद्धाः  ।  
जीवस्तु देहान्तरितः प्रयाति दशार्द्धतस्तस्य शरीरभेदः  ॥ नर्प्_१,४३।४५ ॥  
एवं भूतेषु सर्वेषु गूढश्चरति सर्वदा  ।  
दृश्यते त्वग्र्या बुध्यासूक्ष्मया तत्त्वदर्शिभिः  ॥ नर्प्_१,४३।४६ ॥  
तं पूर्वापररात्रेषु युञ्जानः सततं बुधः  ।  
लब्धाहारो विशुद्धात्मा पश्यत्यात्मानमात्मनि  ॥ नर्प्_१,४३।४७ ॥  
चित्तस्य हि प्रसादेन हित्वा कर्म शुभाशुभम्  ।  
प्रसन्नात्मात्मनि स्थित्वा सुखमानन्त्यमश्नुते  ॥ नर्प्_१,४३।४८ ॥  
मानसो ऽग्निः शरीरेषु जीव इत्यभिधीयते  ।  
सृष्टिः प्रजापतेरेषा भूताध्यात्मविनिश्चये  ॥ नर्प्_१,४३।४९ ॥  
असृजद्ब्राह्मणानेव पूर्वं ब्रह्मा प्रजापतिः  ।  
आत्मतेजो ऽभिनिर् वृत्तान्भास्कराग्निसमप्रभान्  ॥ नर्प्_१,४३।५० ॥  
ततः सत्यं च धर्मं च तथा ब्रह्म च शाश्वतम्  ।  
आचारं चैव शौचं च स्वर्गाय विदधे प्रभुः  ॥ नर्प्_१,४३।५१ ॥  
देवदान वगन्धर्वा दैत्यासुरमहोरगाः  ।  
यक्षराक्षसनागाश्च पिशाचा मनुजास्तथा  ॥ नर्प्_१,४३।५२ ॥  
ब्राह्मणाः क्षत्रिया वैश्याः शूद्राणामसितस्तथा  ।  
भरद्वाज उवाच  
चातुर्वर्ण्यस्य वर्णेन यदि वर्णो विभिद्यते  ॥ नर्प्_१,४३।५३ ॥  
स्वेदमूत्रपुरीषाणि श्लेष्मा पित्त सशोणितम्  ।  
त्वन्तः क्षरति सर्वेषां कस्माद्वर्णो विभज्यते  ॥ नर्प्_१,४३।५४ ॥  
जङ्गमानामसङ्ख्येयाः स्थावराणां च जातयः  ।  
तेषां विविधवर्णानां कुतो वर्णविनिश्चयः  ॥ नर्प्_१,४३।५५ ॥  
भृगुरुवाच  
न विशेषो ऽस्ति वर्णानां सर्वं ब्रह्ममयं जगत्  ।  
ब्रह्मणा पूर्वसृष्टं हि कर्मणा वर्णतां गतम्  ॥ नर्प्_१,४३।५६ ॥  
कामभोगाः प्रियास्तीक्ष्णाः क्रोधताप्रियसाहसाः  ।  
त्यक्तस्वकर्मरक्ताङ्गास्ते द्विजाः क्षत्रतां गताः  ॥ नर्प्_१,४३।५७ ॥  
गोभ्यो वृत्तिं समास्थाय पीताः कृष्युपजीविनः  ।  
स्वधर्म्मन्नानुतिष्टन्ति ते द्विजा वैश्यतां गताः  ॥ नर्प्_१,४३।५८ ॥  
र्हिसानृतपरा लुब्धाः सर्वकर्मोपजीविनः  ।  
कृष्णाः शौचपारिभ्राष्टास्ते द्विजाः शूद्रतां गताः  ॥ नर्प्_१,४३।५९ ॥  
इत्येतैः कर्मभिर्व्याप्ता द्विजा वर्णान्तरं गताः  ।  
ब्राह्मणा धर्मतन्त्रस्थास्तपस्तेषां न नश्यति  ॥ नर्प्_१,४३।६० ॥  
ब्रह्म धारयतां नित्यं व्रतानि नियभांस्तथा  ।  
ब्रह्म चैव पुरा सृष्टं येन जानन्ति तद्विदः  ॥ नर्प्_१,४३।६१ ॥  
तेषां बहुविधास्त्वन्यास्तत्र तत्र द्विजातयः  ।  
पिशाचजा राक्षसाः प्रेता विविधा म्लेच्छजातयः  ।  
सा सृष्टिर्मानसी नाम धर्मतन्त्रपरायणा  ॥ नर्प्_१,४३।६२ ॥  
भरद्वाज उवाच  
ब्राह्मणः केन भवति क्षत्रियो वा द्विजोत्तम  ।  
वैश्यः शूद्रश्च विप्रर्षे तद्ब्रूहि वदतां वर  ॥ नर्प्_१,४३।६३ ॥  
भृगुरुवाच  
जातकर्मादिभिर्यस्तु संस्कारैः संस्कृतः शुचिः  ।  
वेदाध्ययनसम्पन्नो ब्रह्मकर्मस्ववस्थितः  ॥ नर्प्_१,४३।६४ ॥  
शौचाचारस्थितः सम्यग्विद्याभ्यासी गुरुप्रियः  ।  
नित्यव्रती सत्यपरः स वै ब्राह्मण उच्यते  ॥ नर्प्_१,४३।६५ ॥  
सत्यं दानमथो ऽद्रोह आनृशंस्यं कृपा घृणा  ।  
तपस्यां दृश्यते यत्र स ब्राह्मण इति स्मृतः  ॥ नर्प्_१,४३।६६ ॥  
क्षत्रजं सेवते कर्म वेदाध्ययनसङ्गतः  ।  
दानादानरतिर्यस्तु स वै क्षत्रिय उच्यते  ॥ नर्प्_१,४३।६७ ॥  
विशत्याशु पशुभ्यश्च कृष्यादानरतिः शुचिः  ।  
वेदाध्ययनसम्पन्नः स वैश्य इति सञ्ज्ञितः  ॥ नर्प्_१,४३।६८ ॥  
सर्वघभक्षरतिर्नित्यं सर्वकर्मकरो ऽशुचिः  ।  
त्यक्तवेदस्त्वनाचारः स वै शूद्र इति स्मृतः  ॥ नर्प्_१,४३।६९ ॥  
शूद्रे चैतद्भवेल्लक्ष्म द्विजे तच्च न विद्यते  ।  
न वै शूद्रो भवेच्छूद्रो ब्राह्मणो ब्राह्मणो न च  ॥ नर्प्_१,४३।७० ॥  
सर्वोपायैस्तु लोभस्य क्रोधस्य च विनिग्रहः  ।  
एतत्पवित्रं ज्ञानानां तथा चैवात्मसंयमः  ॥ नर्प्_१,४३।७१ ॥  
वर्ज्यौ सर्वात्मना तौ हि श्रेयोघातार्थमुद्यतौ  ।  
नित्यक्रोधाच्छ्रियं रक्षेत्तपो रक्षेत्तु मत्सरात्  ॥ नर्प्_१,४३।७२ ॥  
विद्यां मानापमानाभघ्यामात्मानं तु प्रमादतः  ॥ नर्प्_१,४३।७३ ॥  
यस्य सर्वे समारम्भघा निराशीर्बन्धना द्विज  ।  
त्यागे यस्य हुतं सर्वं स त्यागी स च बुद्धिमान्  ॥ नर्प्_१,४३।७४ ॥  
अहिंस्त्रः सर्वभूतानां मैत्रायण गतश्चरेत्  ।  
परिग्रहात्परित्यज्य भवेद्बद्ध्या जितेन्द्रियः  ॥ नर्प्_१,४३।७५ ॥  
अशोकस्थानमाति वेदिह चामुत्र चाभयम्  ।  
तपोनित्येन दान्तेन मुनिना संयतात्ममना  ॥ नर्प्_१,४३।७६ ॥  
अजितं जेतुकामेन व्यासङ्गेषु ह्यसङ्गिना  ।  
इन्द्रियैर्गृह्यते यद्यत्तत्तव्द्यक्तमिति स्थितिः  ॥ नर्प्_१,४३।७७ ॥  
अव्यक्तमिति विज्ञेयं लिङ्गग्राह्यमतीन्द्रियम्  ।  
अविश्रम्भेण मन्तव्यं विश्रम्भे धारयेन्मनः  ॥ नर्प्_१,४३।७८ ॥  
मनः प्राणेन गृह्णीयात्प्राणं ब्रह्मणि धारयेत्  ।  
निवेदादेव निर्वाणं न च किञ्चिद्विच्चितयेत्  ॥ नर्प्_१,४३।७९ ॥  
सुखं वै ब्रह्मणो ब्रह्मन्निर्वेदेनाधिगच्छति  ।  
शौचे तु सततं युक्तः सदाचारसमन्वितः  ॥ नर्प्_१,४३।८० ॥  
स्वनुक्रोशश्च भूतेषु तद्द्विजातिषु लक्षणम्  ।  
सत्यंव्रतं तपः शौचं सत्यं विसृजते प्रजा  ॥ नर्प्_१,४३।८१ ॥  
सत्येन धार्यते लोकः स्वः सत्येनैव गच्छति  ।  
अनृतं तमसो रूपं तमसा नीयते ह्यधः  ॥ नर्प्_१,४३।८२ ॥  
तमोग्रस्तान पश्यन्ति प्रकाशन्तमसावृताः  ।  
सुदुष्प्रकाश इत्याहुर्नरकं तम एव च  ॥ नर्प्_१,४३।८३ ॥  
सत्यानृतं तदुभघयं प्राप्यते जगतीचरैः  ।  
तत्राप्येवंविधा लोके वृत्तिः सत्यानृते भवेत्  ॥ नर्प्_१,४३।८४ ॥  
धर्माधर्मौं प्रकाशश्च तमो दुःखसुखं तथा  ।  
शारीरैर्मानसैर्दुःखैः सुखैश्चाप्यसुखोदयैः  ॥ नर्प्_१,४३।८५ ॥  
लोकसृष्टं प्रपश्यन्तो न मुह्यन्ति विचक्षणाः  ।  
तत्र दुःखविमोक्षार्थं प्रयतेत विचक्षणः  ॥ नर्प्_१,४३।८६ ॥  
सुखं ह्यनित्यं भूतानामिह लोके परत्र च  ।  
राहुग्रस्तस्य सोमस्य यथा ज्योत्स्ना न भासते  ॥ नर्प्_१,४३।८७ ॥  
तथा तमोभिभूतानां भूतानां नश्यते सुखम्  ॥ नर्प्_१,४३।८८ ॥  
तत्खलु द्विविधं सुखमुच्यचते शरीरं मानसं च  ।  
इह खल्वमुष्मिंश्च लोके वस्तुप्रवृत्तयः सुखार्थमभिधीयन्ते नहीतः परत्रापर्वगफलाद्विशिष्टतरमस्ति  ।  
स एव काम्यो गुणविशेषो धर्मार्थगुणारम्भगस्तद्धेतुरस्योत्पत्तिः सुखप्रयोजनार्थमारम्भाः  ।  
भरद्वाज उवाच  
वदैतद्भवताभिहितं सुखानां परमा स्थितिरिति  ॥ नर्प्_१,४३।८९ ॥  
न तदुपगृह्णीमो न ह्येषामृषीणां महति स्थितानाम्  ॥ नर्प्_१,४३।९० ॥  
अप्राप्य एष काम्य गुणविशेषो न चैनमभिशीलयन्ति  ।  
तपसि श्रूयते त्रिलोककृद्ब्रह्मा प्रभुरेकाकी तिष्टति ब्रह्मचारी न कामसुखोष्वात्मानमवदधाति  ॥ नर्प्_१,४३।९१ ॥  
अपि च भगवान्विश्वेश्वर उमापतिः काममभिवर्तमानमनङ्गत्वेन सममनयत्  ॥ नर्प्_१,४३।९२ ॥  
तस्माद्भूमौ न तु महात्मभिरञ्जयति गृहीतो न त्वेष तावद्विशिष्टो गुणविशेष इति  ॥ नर्प्_१,४३।९३ ॥  
नैतद्भगवतः प्रत्येमि भवता तूक्तं सुखानां परमाः स्त्रिय इति लोकप्रवादो हि द्विविधः फलोदयः सुकृतात्सुखमवाप्यते ऽन्यथा दुःखमिति  ॥ नर्प्_१,४३।९४ ॥  
भृगुरुवाच  
अत्रोच्यते अनृतात्खलु तमः प्रादुर्भूतं ततस्तमोग्रस्ता अधर्ममेवानुवर्तन्ते न धर्मं क्रोधलोभमोहहिंसानृतादिभिखच्छन्नाः खल्वस्मिंल्लोके नामुत्र सुखमाप्नुवन्ति विविधव्याधिरुजोपतापैरवकीर्यन्ते वधबन्धनपरिक्लेशादिभिश्च क्षुत्पिपासाश्रमकृतैरुपतापैरुपतप्यन्ते वर्षवातात्युष्णातिशीतकृतैश्च प्रतिभयैः शारीरैर्दुःखैरुपतप्यन्ते बन्धुधनविनाशविप्रयोगकृतैश्च मानसैः शौकैरभिभूयन्ते जरामृत्युकृतैश्चान्यैरिति यस्त्वेतैः  ॥ नर्प्_१,४३।९५ ॥  
शारीरं मानसं नास्ति न जरा न च पातकम्  ।  
नित्यमेव सुखं स्वर्गे सुखं दुःखमिहोभयम्  ॥ नर्प्_१,४३।९६ ॥  
नरके दुःखमेवाहुः सुखं तत्परमं पदम्  ।  
पृथिवी सर्वभूतानां जनित्री तद्विधाः स्त्रियः  ॥ नर्प्_१,४३।९७ ॥  
पुमान्प्रजापतिस्तत्रशुक्रं तेजोमयं विदुः  ।  
इत्येतल्लोकनिर्माता धर्मस्य चरितस्य च  ॥ नर्प्_१,४३।९८ ॥  
तपसश्च सुतप्तस्य स्वाध्यायस्य हुतस्य च  ।  
हुतेन शाम्यते पापं स्वाध्याये शान्तिरुत्तमा  ॥ नर्प्_१,४३।९९ ॥  
दानेन भोगानित्याहुस्त पसा स्वर्गमाप्नुयात्  ।  
दानं तु द्विविधं प्राहुः परत्रार्थमिहैव च  ॥ नर्प्_१,४३।१०० ॥  
सद्भ्यो यद्दीयते किञ्चित्तत्परत्रोपतिष्टते  ।  
असद्भ्यो दीयते यत्तु तद्दानमिह भुज्यते  ।  
यादृशं दीयते दानं तादृशं फलमश्नुते  ॥ नर्प्_१,४३।१०१ ॥  
भरद्वाज उवाच  
किं कस्य धर्मचरणं किं वा धर्मस्य लक्षणम्  ।  
धर्मः कतिविधो वापि तद्भवान्वक्तुमर्हति  ॥ नर्प्_१,४३।१०२ ॥  
भृगुरुवाच  
स्वधर्माचरणे युक्ता ये भवन्ति मनीषिणः  ।  
तेषां स्वर्गपलावाप्तिर्यो ऽन्यथा स विमुह्यते  ॥ नर्प्_१,४३।१०३ ॥  
भरद्वाज उवाच  
यदेतञ्चातुराश्रम्यं ब्रह्मर्षिविहितं पुरा  ।  
तेषां स्वे स्वे समाचारास्तन्मे वक्तुमिहार्हसि  ॥ नर्प्_१,४३।१०४ ॥  
भृगुरुवाच  
पूर्वमेव भगवता ब्रह्मणा लोकहितमनुतिष्टता धर्मसंरक्षणार्थमाश्रमाश्चत्वारो ऽभिनिर्द्दिष्टाः  ॥ नर्प्_१,४३।१०५ ॥  
तत्र गुरुकुलवासमेव प्रथममाश्रममाहरन्ति सम्यगत्र शौचसस्कारनियमव्रतविनियतात्मा उभे सन्ध्ये भास्कराग्निदैवतान्युपस्थाय विहाय तद्ध्यालस्यं गुरोरभिवादनवेदाब्यासश्रवणपवित्रघीकृतान्तरात्मा त्रिषवणमुपस्पृश्य ब्रह्मचर्याग्निपरिचरणगुरुशुश्रूषा नित्यभिक्षाभैक्ष्यादिसर्वनिवेदितान्तरात्मा गुरुवचननिदेशानुष्टानाप्रतिकूलो गुरुप्रसादलब्धस्वाध्यायतत्परः स्यात्  ॥ नर्प्_१,४३।१०६ ॥  
भवति चात्र श्लोकः  
गुरुं यस्तु समाराध्य द्विजो वेदमावान्पुयात्  ।  
तस्य स्वर्गफलावाप्तिः सिद्ध्यते चास्य मानसम्  ।  
इति गार्हस्थ्यं खलु द्वितीयमाश्रमं वदन्ति  ॥ नर्प्_१,४३।१०७ ॥  
तस्य सदा चारलक्षणं सर्वमनुव्याख्यास्यामः  ।  
समावृतानां सदाचाराणां सहधर्मचर्यफलार्थिनां गृहाश्रमो विधीयते  ॥ नर्प्_१,४३।१०८ ॥  
धर्मार्थकामावाप्तिर्ह्य।त्र त्रिवर्गसाधनमपेक्ष्यागर्हितकर्मणा धनान्यादाय स्वाध्यायोपलब्धप्रकर्षेण वा ब्रह्मर्षिनिर्मितेन वा अद्भिः सागरगतेन वा द्रव्यनियमाभ्यासदैवतप्रसादोपलब्धेन वा धनेन गृहस्थो गार्हस्थ्यं वर्तयेत्  ॥ नर्प्_१,४३।१०९ ॥  
तद्धि सर्वाश्रमणां मूलमुदाहरन्ति गुरुकुलनिवासिनः परिव्राजका ये ऽन्ये सङ्कल्पितव्रतनियमधर्मानुष्टानिनस्तेषामप्यन्तरा च भिक्षाबलिसंविभागाः प्रवर्तन्ते  ॥ नर्प्_१,४३।११० ॥  
वानप्रस्थानां च द्रव्योपस्कार इति प्रायशः खल्वेते साधवः साधुपथ्योदनाः स्वाध्यायप्रसङ्गिनस्तीर्थाभिगमनदेशदर्शनार्थं पृथिवीं पर्यटन्ति  ॥ नर्प्_१,४३।१११ ॥  
तेषां प्रत्युत्थानाभिगमनमनसूयावाक्यदानसुखसत्कारासनसुखशयनाभ्यवहारसत्क्रिया चेति  ॥ नर्प्_१,४३।११२ ॥  
भवति चात्र श्लोकः  
अतिथिर्यस्य भग्नाशो गृहात्प्रतिनिवर्तते  ।  
स दत्त्वा दुष्कृतं तस्मै पुण्यमादाय गच्छति  ॥ नर्प्_१,४३।११३ ॥  
अपि चात्र यज्ञक्रियाभिर्देवताः प्रीयन्ते निवापेन पितरो विद्याभ्यासश्रवणधारणेन ऋषयः अपत्योत्पादनेन प्रजापतिरिति  ॥ नर्प्_१,४३।११४ ॥  
लोकौ चात्र भवतः  
वात्सल्याः सर्वभूतेभ्यो वायोः श्रोत्रस्तथा गिरा  ।  
परितापोदपघातश्च पारुष्यं चात्र गर्हितम्  ॥ नर्प्_१,४३।११५ ॥  
अवज्ञानमहॄङ्कारो दम्भश्चैव विगर्हितः  ।  
अहिंसा सत्यमक्रोदं सर्वाश्रमगतं तपः  ॥ नर्प्_१,४३।११६ ॥  
अपि चात्र माल्याभरणवस्त्राभ्यङ्गनित्योपभोगनृत्यगीतवादित्रश्रुतिसुखनयनस्नेहरामादर्शनानां प्राप्तिर्भक्ष्यभोज्यलेह्यपेयचोष्याणामभ्यवहार्य्याणां विविधानामुपभोगः  ॥ नर्प्_१,४३।११७ ॥  
स्वविहारसन्तोषः कामसुखावाप्तिरिति  ।  
त्रिवर्गगुणनिर्वृत्तिर्यस्य नित्यं गृहाश्रमे  ।  
स सुखान्यनुभूयेह शिष्टानां गतिमाप्नुयात्  ॥ नर्प्_१,४३।११८ ॥  
उञ्छवृत्तिर्वृहस्थो यः स्वधम चरणे रतः  ।  
त्यक्तकामसुखारम्भः स्वर्गस्तस्य न दुर्लभः  ॥ नर्प्_१,४३।११९ ॥  
वानप्रस्थाः खल्वपि धर्ममनुसरन्तः पुण्यानि तीर्थानि नदीप्रस्त्रवणानि स्वभक्तेष्वरण्येषु मृगवराहमहिष शार्दूलवनगजाकीर्णेषु तपस्यन्ते अनुसञ्चरन्ति  ॥ नर्प्_१,४३।१२० ॥  
त्यक्तग्राम्यवस्त्राभ्यवहारोपभोगा वन्यौषधिफलमूलपर्णपरिमितविचित्रनियताहाराः स्थानासनिनोभूपाषाणसिकताशर्करावालुकाभस्मशायिनः काशुकुशचर्मवल्कलसंवृताङ्गाः केशश्यश्रुनखरोमधारिणो नियतकालोपस्पर्शनाःशुष्कबलिहोमकालानुष्टायिनः  ।  
समित्कुशकुसुमापहारसम्मार्जनलब्धविश्रामाः शीतोष्णपवनविष्टं भविभिन्नसर्वत्वचो विविधनियमयोगचर्यानुष्टानविहितपरिशुष्कमांसशोणितत्वगस्थिभूता धृतिपराः सत्त्वयोगाच्छरीराण्युद्वहॄन्ते  ॥ नर्प्_१,४३।१२१ ॥  
यस्त्वेतां नियतचर्यां ब्रह्मर्षिविहितां चरेत्  ।  
स दहेदग्निवद्दोषाञ्जयेल्लोकांश्च दुर्जायान्  ॥ नर्प्_१,४३।१२२ ॥  
परिव्राजकानां पुनराचारः तद्यथा  ।  
विमुच्याग्निं धनकलत्रपरिबर्हसङ्गेष्वात्मानं स्नेहपाशानवधूय परिव्रजन्ति  ।  
समलोष्टाश्मकाञ्चनास्त्रिवर्गप्रवृत्तेष्वसक्तबुद्धयः  ॥ नर्प्_१,४३।१२३ ॥  
अरिमित्रोदासीनां तुल्यदर्शनाः स्थावरजरायुजाण्डजस्वेदजानां भूतानां वाङ्मनृःकर्मभिरनभिरनभिद्रोहिणो ऽनिकेताः पर्वतपुलिनवृक्षमूलदेवायतनान्यनुसञ्चरन्तो वा सार्थमुपेयुर्नगरं ग्रामं वा न क्रोधदर्पलोभमोहकार्पण्यदम्भपरिवादाभिमाननिर्वृत्तहिंसा इति  ॥ नर्प्_१,४३।१२४ ॥  
भवन्ति चात्र श्लोकाः  
अभयं सर्वभूतेभ्यो दत्त्वा यश्चरते मुनिः  ।  
न तस्य सर्वभूतेभ्यो भयमुत्पद्यते क्वचित्  ॥ नर्प्_१,४३।१२५ ॥  
कृत्वाग्निहोत्रं स्वशरीरसंस्थं शरीरमग्निं स्वमुखे जुहोति  ।  
विप्रस्तु भैक्षोपगतैर्हविर्भिश्चिता ग्निना संव्रजते हि सोकान्  ॥ नर्प्_१,४३।१२६ ॥  
मोक्षाश्रमं यश्चरते यथोक्तं शुचिः स्वसङ्कल्पितयुक्तबुद्धिः  ।  
अनिन्धनं ज्योतिरिव प्रशान्तं स ब्रह्मलोकं श्रयते द्विजातिः  ॥ नर्प्_१,४३।१२७ ॥  
  
इति श्रीबृहन्नारदीयपुराणे पूर्वभागे द्वितीयपादे भृगुभरद्वाजसंवादे ब्राह्मणाचारनिरूपणं नाम त्रिचत्वारिंशो ऽध्यायः  
  
  
_____________________________________________________________  
  
  
  
भरद्वाज उवाच  
अस्माल्लोकात्परो लोकः श्रूयते नोपलभ्यते  ।  
तमहं ज्ञातुमिच्छामि तद्भवान्वक्तुमर्हति  ॥ नर्प्_१,४४।१ ॥  
मृगुरुवाच  
उत्तरे हिमवत्पार्श्वे पुण्ये सर्वगुणान्विते  ।  
पुण्यः क्षेम्यश्च काम्यश्च स परो लोक उच्यते  ॥ नर्प्_१,४४।२ ॥  
तत्र ह्यपापकर्माणः शुचयो ऽत्यन्तनिर्मलाः  ।  
लोभमोहपरित्यक्ता मानवा निरुपद्रवाः  ॥ नर्प्_१,४४।३ ॥  
स स्वर्गसदृशो देशः तत्र ह्युक्ताः शुभा गुणाः  ।  
काले मृत्युः प्रबवति स्पृशन्ति व्याधयो न च  ॥ नर्प्_१,४४।४ ॥  
न लोबः परदारेषु स्वदारनिरतो जनः  ।  
नान्यो हि वध्यते तत्र द्रव्येषु च न विस्मयः  ॥ नर्प्_१,४४।५ ॥  
परो ह्यधर्मो नैवास्ति सन्देहो नापि जायते  ।  
कृतस्य तु फलं तत्र प्रत्यक्षमुपलभ्यते  ॥ नर्प्_१,४४।६ ॥  
यानासनाशनोपेता प्रसादभवनाश्रयाः  ।  
सर्वकामैर्वृताः केचिद्धेमाभरणभूषिताः  ॥ नर्प्_१,४४।७ ॥  
प्राणधारणमात्रं  तु केषाञ्चिदुपपद्यते  ।  
श्रमेण महता केचित्कुर्वन्ति प्राणधारणम्  ॥ नर्प्_१,४४।८ ॥  
इह धर्मपराः केचित्केचिन्नैष्कृतिका नराः  ।  
सुखिता दुःखिताः केचिन्निर्धना धनिनो परे  ॥ नर्प्_१,४४।९ ॥  
इह श्रमो भयं मोहः क्षुधा तीव्रा च जायते  ।  
लोभश्चार्थकृतो तॄणां येन मुह्यन्त्यपण्डिताः  ॥ नर्प्_१,४४।१० ॥  
यस्तद्वेदो भयं प्राज्ञः पाप्मना न स लिप्यते  ।  
सोपधे निकृतिः स्तेयं परिवादो ऽभ्यसूयता  ॥ नर्प्_१,४४।११ ॥  
परोपघातो हिंसा च पैशुन्मनृतं तथा  ।  
एतान्संसेवते यस्तु तपस्तस्य प्रहीयते  ॥ नर्प्_१,४४।१२ ॥  
यस्त्वेतानाचरेद्विद्वान्न तपस्तस्य वर्द्धते  ।  
इह चिन्ता बहुविधा धर्माधर्मस्य कर्मणः  ॥ नर्प्_१,४४।१३ ॥  
कर्मभूमिरियं लोके इह कृत्वा शुभाशुभम्  ।  
शुभैः शुभमवाप्नोति तथाशुभमथान्यथा  ॥ नर्प्_१,४४।१४ ॥  
इह प्रजापतिः पूर्वं देवाः सर्षिगणास्तथा  ।  
इष्टेष्टतपसः पूता ब्रह्मलोकमुपाश्रिताः  ॥ नर्प्_१,४४।१५ ॥  
उत्तरः पृथिवीभागः सर्वपुण्यतमः शुभः  ।  
इहस्थास्तत्र जायन्ते ये वै पुण्यकृतो जनाः  ॥ नर्प्_१,४४।१६ ॥  
यदि सत्कारमिच्छन्ति तिर्यग्योनिषु चापरे  ।  
क्षीणायुषस्तथा चान्ये नश्यन्ति पृथिवीतले  ॥ नर्प्_१,४४।१७ ॥  
अन्योन्यभक्षणासक्ता लोभमोहसमन्विताः  ।  
इहैव परिवर्त्तन्ते न च यान्त्युत्तरां दिशम्  ॥ नर्प्_१,४४।१८ ॥  
गुरूनुपासते ये तु नियता ब्रह्मचारिणः  ।  
पन्थानं सर्वालोकानां विजानन्ति मनीषिणः  ॥ नर्प्_१,४४।१९ ॥  
इत्युक्तो ऽयं मया धर्मः सङ्क्षिप्तो ब्रह्मनिर्मितः  ।  
धर्माधर्मौं हि लोकस्य यो वै वेत्ति स बुद्धिमान्  ॥ नर्प्_१,४४।२० ॥  
भरद्वाज उवाच ।।  
अध्यात्मं नाम यदिदं पुरुषस्येह चिन्त्यते  ।  
यदध्यात्मं यथा चैतत्तन्मे ब्रूहि तपोधन  ॥ नर्प्_१,४४।२१ ॥  
भृगुरुवाच  
अध्यात्ममिति विप्रर्षे यदेतदनुपृच्छसि  ।  
तद्व्याख्यांस्यामि ते तात श्रेयस्करतमं सुखम्  ॥ नर्प्_१,४४।२२ ॥  
सृष्टिप्रलयसंयुक्तमाचार्यैः परिदर्शितम्  ।  
यज्ज्ञात्वा पुरुषो लोके प्रीतिं सौख्यं च विन्दति  ॥ नर्प्_१,४४।२३ ॥  
फललाभश्च तस्य स्यात्सर्वभूतहितं च तत्  ।  
पृथिवी वायुराकाशमापो ज्योतिश्च पञ्चमम्  ॥ नर्प्_१,४४।२४ ॥  
महाभूतानि भूतानां सर्वेषां प्रभवाप्ययौ  ।  
यतः सृष्टानि तत्रैव तानि यान्ति लयं पुनः  ॥ नर्प्_१,४४।२५ ॥  
महाभूतानि भूतेभ्यः सागरस्योर्मयो यथा  ।  
प्रसार्य च यथाङ्गानि कूर्मः संहरते पुनः  ॥ नर्प्_१,४४।२६ ॥  
तद्वद् भूतानि भूतात्मा सृष्टानि हरते पुनः  ।  
महाभूतानि पञ्चैव सर्वभूतेषु भूतकृत्  ॥ नर्प्_१,४४।२७ ॥  
अकरोत्तेषु वै सम्यक् तं तु जीवो न पश्यति  ।  
शब्दः श्रोत्रं तथा खानि त्रयमाकाशयोनिजम्  ॥ नर्प्_१,४४।२८ ॥  
वायोः स्पर्सस्तथा चेष्टा त्वक्चैव त्रितयं स्मृतम्  ।  
रूपं चक्षुस्तथा पाकस्त्रिविधं तेज उच्यते  ॥ नर्प्_१,४४।२९ ॥  
रसाः क्लेदश्च जिह्वा च त्रयो जलगुणाः स्मृताः  ।  
घ्रेयं घ्राणं शरीरं च एते भूमिगुणास्त्रयः  ॥ नर्प्_१,४४।३० ॥  
महाभूतानि पचैव षष्टं च मन उच्यते  ।  
इन्द्रियाणि मनश्चैव विज्ञातान्यस्य भारत  ॥ नर्प्_१,४४।३१ ॥  
सप्तमी बुद्धिरित्याहुः क्षेत्रज्ञः पुनरष्टमः  ।  
श्रोत्रं वै श्रवणार्थाय स्पर्शनाय च त्वक् स्मृता  ॥ नर्प्_१,४४।३२ ॥  
रसादानाय रसना गन्धादानाय नासिका  ।  
चक्षुरालोकनायैव संशयं कुरुते मनः  ॥ नर्प्_१,४४।३३ ॥  
बुद्धिरध्यवसानाय क्षेत्रज्ञः साक्षिवत्स्थितः  ।  
उर्द्धं पादतलाभ्यां यदवाक्चोदक्च पश्यति  ॥ नर्प्_१,४४।३४ ॥  
एतेन सर्वमेवेदं विभुना च्याप्तमन्तरम्  ।  
पुरुषैरिन्द्रियाणीह वेदितव्यानि कृत्स्त्रशः  ॥ नर्प्_१,४४।३५ ॥  
तमो रजश्च सत्त्वं च ते ऽपि भावास्तदाश्रिताः  ।  
एतां बुद्धिं नरो बुद्धा भूतानागतिं गतिम्  ॥ नर्प्_१,४४।३६ ॥  
समवेक्ष्य शनैश्चैवं लभते शममुत्तमम्  ।  
गुणैर्विनश्यते बुद्दिर्बुद्धेरेवेन्द्रियाण्यपि  ॥ नर्प्_१,४४।३७ ॥  
मनःषष्टानि भूतानि बुद्ध्यबावे कुतो गुणाः  ।  
इति तन्मयमेवैतत्सर्वं स्थावरजङ्गमम्  ॥ नर्प्_१,४४।३८ ॥  
प्रलीयते चोद्भवति तस्मान्निर्द्दिश्यते तथा  ।  
येन पश्यति तञ्चक्षुः शृणोति श्रोत्रमुच्यते  ॥ नर्प्_१,४४।३९ ॥  
जिघ्रति घ्राणमित्याहुः रसं जानाति जिह्वया  ।  
त्वचा स्पर्शयति स्पर्शं बुद्धिर्विक्रियते सकृत्  ॥ नर्प्_१,४४।४० ॥  
येन प्रार्थयते किञ्चित्तदा भवति तन्मनः  ।  
अधिष्टानात्तु बुद्धेर्हि पृथगर्थानि पञ्चधा  ॥ नर्प्_१,४४।४१ ॥  
इन्द्रियाणीति तान्याहुस्तान्यदृश्यो ऽधितिष्टति  ।  
पुरुषे तिष्टती बुद्धिस्त्रिषु भावेषु वर्तते  ॥ नर्प्_१,४४।४२ ॥  
कदाचिल्लभते प्रीतिं कदाचिदुपशोचति  ।  
न सुखेन न दुःखेन कदाचिदपि वर्तते  ॥ नर्प्_१,४४।४३ ॥  
एवं नराणां मनसि त्रिषु भावेषु वर्तते  ।  
सेयं भावात्मिका भावांस्त्रीनेतानतिवर्तते  ॥ नर्प्_१,४४।४४ ॥  
सरितां सागरो भर्ता वेलानामिव वारिधिः  ।  
अतिभावगता बुद्धिर्भावैर्मनसि वर्तते  ॥ नर्प्_१,४४।४५ ॥  
वर्तमानो मुनिस्त्वेवं स्वबावमनुवर्तते  ।  
इन्द्रियाणि हि सर्वाणि प्रवर्तयति सा सदा  ॥ नर्प्_१,४४।४६ ॥  
प्रीतिः सत्त्वं रजः शोकस्तमः क्रोधस्तु ते त्रयः  ।  
ये ये च भावा लोके ऽस्मिन्सर्वे प्येतेषु वै त्रिषु  ॥ नर्प्_१,४४।४७ ॥  
इति बुद्धिगताः सर्वा व्याख्यातास्तव भावनाः  ।  
इन्द्रियाणि च सर्वाणि विजेतव्यानि धीमता  ॥ नर्प्_१,४४।४८ ॥  
सत्त्वं रजस्तमश्चैव प्राणिनां संश्रिताः सदा  ।  
त्रिविश्वावेदनाश्चैव सर्वसत्त्वेषु दृश्यते  ॥ नर्प्_१,४४।४९ ॥  
सात्त्विकी राजसी चैव तामसी चेति मानद  ।  
सुखस्पर्शः सत्त्वगुणो दुःखस्पर्शो रजोगुणः  ॥ नर्प्_१,४४।५० ॥  
तमोगुणेन संयुक्तौ भवतो व्यावहारिकौ  ।  
तव यत्प्रीतिसंयुक्तं काये मनसि वा भवेत्  ॥ नर्प्_१,४४।५१ ॥  
वर्तते सात्त्विको भाव इत्याचक्षीत तत्तथा  ।  
अथ यद्दुःखसंयुक्तमप्रीतिकरमात्मनः  ॥ नर्प्_१,४४।५२ ॥  
प्रवृत्तं रज इत्येव जानीहि मुनिसत्तम  ।  
अथयन्मोहसंयुक्तमव्यक्त विषमं भवेत्  ॥ नर्प्_१,४४।५३ ॥  
अप्रतर्क्यमविज्ञेयं तमस्तदुपधारयेत्  ।  
प्रहर्षः प्रीतिरानन्दः सुखं वा शान्तचित्तता  ॥ नर्प्_१,४४।५४ ॥  
कथञ्चिदभिवर्तन्त इत्येते सात्त्विका गुणाः  ।  
अतुष्टिः परितापश्च शोको लोभस्तथा क्षमा  ॥ नर्प्_१,४४।५५ ॥  
लिङ्गानि रजसस्तानि दृश्यन्ते देहहेतुभिः  ।  
अपमानस्तथा मोहः प्रमादः स्वप्नतन्द्रिते  ॥ नर्प्_१,४४।५६ ॥  
कथञ्चिदभिवर्तन्ते विविधास्तामसा गुणाः  ।  
दूषणं बहुधागामि प्रार्थनासंशयात्मकम्  ॥ नर्प्_१,४४।५७ ॥  
मनः स्वनियतं यस्य स सुखी प्रेत्यचेह च  ।  
सत्त्वक्षेत्रज्ञयोरेतदन्तरं यस्य सूक्ष्मयोः  ॥ नर्प्_१,४४।५८ ॥  
सृजतेहि गुणानेक एको न सृजते गुणान्  ।  
मशकोदुम्बरौ वापि सम्प्रयुक्तौ यथा सदा  ॥ नर्प्_१,४४।५९ ॥  
अन्योन्यमेतौ स्यातां च सप्रंयोगस्तथोभयोः  ।  
पृथग्भूतौ प्रकृत्या तौ सप्रंयुक्तौ च सर्वदा  ॥ नर्प्_१,४४।६० ॥  
यथा मत्स्यो जलं चैव सम्प्रयुक्तो तथैव तौ  ।  
न गुणा विदुरात्मानं स गुणान्वेत्ति सर्वशः  ॥ नर्प्_१,४४।६१ ॥  
परिद्रष्टा गुणानां तु संस्त्रष्टा मन्यते तथा  ।  
इन्द्रियस्तु प्रदीपार्थं कुरुते बुद्धिसत्तमैः  ॥ नर्प्_१,४४।६२ ॥  
निर्विचेष्टैरजानद्भिः परमात्मा प्रदीपवान्  ।  
सृजते हि गुणान्सत्त्वं क्षेत्रज्ञः परिपश्यति  ॥ नर्प्_१,४४।६३ ॥  
सम्प्रयोगस्तयोरेष सत्त्वक्षेत्रज्ञयोर्ध्रुवम्  ।  
आश्रयो नास्ति सत्त्वस्य क्षेत्रज्ञस्य च कश्चन  ॥ नर्प्_१,४४।६४ ॥  
सत्त्वं मनः संसृजते न गुणान्वै कदाचन  ।  
रश्मींस्तेषां स मनसा यदा सम्यङ्नियच्छति  ॥ नर्प्_१,४४।६५ ॥  
तदा प्रकाशते ऽस्यात्मा घटे दीपो ज्वलन्निव  ।  
त्यक्त्वा यः प्राकृतं कर्म नित्यमात्मरतिर्मुनिः  ॥ नर्प्_१,४४।६६ ॥  
सर्वभूतात्मभूस्तस्मात्स गच्छेदुत्तमां गतिम्  ।  
यथा वारिचरः पक्षी सलिलेन न लिप्यते  ॥ नर्प्_१,४४।६७ ॥  
एवमेव कृतप्रज्ञो भूतेषु परिवर्तते  ।  
एवं स्वभावमेवैतत्स्वबुद्ध्या विहरेन्नरः  ॥ नर्प्_१,४४।६८ ॥  
अशोचन्नप्रहृष्यंश्च समो विगतमत्सरः  ।  
भावयुक्त्या प्रयुक्तस्तु स नित्यं सृजते गुणान्  ॥ नर्प्_१,४४।६९ ॥  
ऊर्णनाभिर्यथा सूत्रं विज्ञेयास्तन्तुवद्गुणाः  ।  
प्रध्वस्ता न निवर्तन्ते निवृत्तिर्नोपलभ्यते  ॥ नर्प्_१,४४।७० ॥  
प्रत्यक्षेण परोक्षं तदनुमानेन सिद्ध्यति  ।  
एवमेके व्यवस्यन्ति निवृत्तिरिति चापरे  ॥ नर्प्_१,४४।७१ ॥  
उभयं सम्प्रधार्यैतद्व्यवस्येत यथामति  ।  
इतीमं हृदयग्रथिं बुद्धिचिन्तामयं दृढम्  ॥ नर्प्_१,४४।७२ ॥  
विमुच्य सुखमासीत न शोचेच्छिन्नसंशवः  ।  
मलिनाः प्राण्नुयुः शुद्धिं यथा पूर्णां नदीं नराः  ॥ नर्प्_१,४४।७३ ॥  
अवगाह्य सुविद्वांसो विद्धि ज्ञानभिदे तथा  ।  
महानद्या हि पारज्ञस्तप्यते न तरन्यथा  ॥ नर्प्_१,४४।७४ ॥  
न तु तप्यति तत्त्वज्ञः कुलज्ञस्तु तरत्युत  ।  
एवं ये विदुरध्यात्मं कैवल्यं ज्ञानमुत्तमम्  ॥ नर्प्_१,४४।७५ ॥  
एवं बुद्धा नरः सर्वो भूतानामगतिं गतिम्  ।  
अवेक्ष्य च शनैर्बुद्ध्या लभते च शमं ततः  ॥ नर्प्_१,४४।७६ ॥  
त्रिवर्गो यस्य विदितः प्रेक्ष्य यश्च विमुञ्चति  ।  
अन्विष्य मनसा युक्तस्तत्त्वदर्शी निरुत्सुकः  ॥ नर्प्_१,४४।७७ ॥  
न चात्मा शक्यते द्रष्टुमिन्द्रियेषु विभागशः  ।  
तत्र तत्र विसृष्टेषु दुर्वापेष्वकृतात्माभिः  ॥ नर्प्_१,४४।७८ ॥  
एतद् बुद्धा भवेद् बुद्धः किमन्यद् बुद्धलक्षणम्  ।  
विज्ञाय तद्धि मन्यन्ते कतकृत्या मनीषिणः  ॥ नर्प्_१,४४।७९ ॥  
न भवति विदुषां ततो भयं यदविदुषां सुमहद्भयं भवेत्  ।  
नहि गतिरधिकास्ति कस्यचित्सति हि गुणेप्रवदत्यतुल्यताम्  ॥ नर्प्_१,४४।८० ॥  
यः करोत्यनभिसन्धिपूर्वकं तच्च निर्दहति यत्पुराकृतम्  ।  
नाप्रियं तदुभयं कुतः प्रियं तस्य तज्जनयतीह कुर्वतः  ॥ नर्प्_१,४४।८१ ॥  
लोकमायुरभिसूयते जनस्तस्य तज्जनयतीह कुर्वन्तः  ।  
तत्र पश्य कुशलान्न शोचते जायते यदि भयं पदं सदा  ॥ नर्प्_१,४४।८२ ॥  
भरद्वाज उवाच  
ध्यानयोगं समाचक्ष्वमह्यं तत्पदसिद्धये  ।  
यज्ज्ञात्वा मुच्यते ब्रह्मन्नरस्त्रिविधतापतः  ॥ नर्प्_१,४४।८३ ॥  
भृगुरुवाच  
हॄन्त ते सम्प्रवक्ष्यामि ज्ञानयोगं चतुर्विधम्  ।  
यं ज्ञात्वा शाश्वतीं सिद्धिं गच्छन्तीह महर्षयः  ॥ नर्प्_१,४४।८४ ॥  
यथा स्वनुष्टितं ध्यानं तथा कुर्वन्ति योगिनः  ।  
महर्षयो ज्ञानतृप्ता निर्वाणगतमानसाः  ॥ नर्प्_१,४४।८५ ॥  
नावर्तन्ते पुनश्चापि मुक्ताः संसारदोषतः  ।  
जन्मदोषपारीक्षीणाः स्वभावे पर्यवस्थिताः  ॥ नर्प्_१,४४।८६ ॥  
निर्द्वन्द्वा नित्यसत्त्वस्था विमुक्ता निष्परिग्रहाः  ।  
असङ्गान्य विधादीनि मनः शान्तिकराणि च  ॥ नर्प्_१,४४।८७ ॥  
तत्र ध्यानेन सङ्क्लिष्टमेकाग्रं धारयेन्मनः  ।  
पिण्डीकृत्येन्द्रियग्राममासीनः काष्टवन्मुनिः  ॥ नर्प्_१,४४।८८ ॥  
शब्दं न विन्देच्छ्रोत्रेण त्वचा स्पर्शं न वेदयेत्  ।  
रूपं न चक्षुषा विन्द्याज्जिह्वया न रसांस्तथा  ॥ नर्प्_१,४४।८९ ॥  
घ्रोयाण्यपि च सर्वाणि जह्याद्ध्यानेन तत्त्ववित्  ।  
पञ्चवर्गप्रमाथीनि नेच्छेञ्चैतानि वीर्यवान्  ॥ नर्प्_१,४४।९० ॥  
ततो मनसि सङ्गृह्य पञ्चवर्गं विचक्षणः  ।  
समादध्यान्मनो भ्रान्तमिन्द्रियैः सह पञ्चभिः  ॥ नर्प्_१,४४।९१ ॥  
विसञ्चारि निरालम्बं पञ्चद्वारं बलाबलम्  ।  
पूर्वध्यानपथे धीरः समादध्यान्मनस्त्वरा  ॥ नर्प्_१,४४।९२ ॥  
इन्द्रियाणि मनश्चैव यदा पिण्डीकरोत्ययम्  ।  
एष ध्यानपथः पूर्वो भया समनुवर्णितः  ॥ नर्प्_१,४४।९३ ॥  
तस्य तत्पूर्वसंरुद्ध आत्मषष्ठमनन्तरम्  ।  
स्फुरिष्यति समुद्रान्ता विद्युदम्बुधरे यथा  ॥ नर्प्_१,४४।९४ ॥  
जलबिन्दुर्यथा लोलः पर्णस्थः सर्वतश्चलः  ।  
एवमेवास्य चित्तं च भवति ध्यानवर्त्मनि  ॥ नर्प्_१,४४।९५ ॥  
समाहितं क्षणं किञ्जिद्ध्यानवर्त्मनि तिष्टति  ।  
पुनर्वायुपथं भ्रान्तं मनो भवति वायुवत्  ॥ नर्प्_१,४४।९६ ॥  
अनिर्वेदो गतक्लेशो गततन्द्रो ह्यमत्सरी  ।  
समादध्यात्पुनश्चेतो ध्यानेन ध्यानयोगवित्  ॥ नर्प्_१,४४।९७ ॥  
विचारश्च वितर्कश्च विवेकश्चोपजायते  ।  
मुनेः समाधियुक्तस्य प्रथमं ध्यानमादितः  ॥ नर्प्_१,४४।९८ ॥  
मनसा क्लिश्यमानस्तु समाधानं च कारयेत्  ।  
न निर्वेदं मुनिर्गच्छेत्कुर्यादेवात्मनो हितम्  ॥ नर्प्_१,४४।९९ ॥  
पांशुभस्मकरीषाणां यथा वै राशयश्चिताः  ।  
सहसा वारिणा सिक्ता न यान्ति परिभावनाः  ॥ नर्प्_१,४४।१०० ॥  
किञ्चित् स्निग्धं यथा च स्याच्छुष्कं चूर्णमभावितम्  ।  
क्रमेण तु शनैर्गच्छत्सर्वं तत्परिभावनम्  ॥ नर्प्_१,४४।१०१ ॥  
एवमेवेन्द्रियग्रामं शनैः शं परिभावयेत्  ।  
संहरेत्क्रमशश्चैव सम्यक् तत्प्रशमिष्यति  ॥ नर्प्_१,४४।१०२ ॥  
स्वयमेव मनश्चैवं पञ्चवर्गं मुनीश्वर  ।  
पूर्वं ध्यानपथे स्थाप्य नित्ययोगेन शाम्यति  ॥ नर्प्_१,४४।१०३ ॥  
न तत्पुरुषकारेण न च दैवेन केनचित्  ।  
सुखमेष्यति तत्तस्य यदेवं संयतात्मनः  ॥ नर्प्_१,४४।१०४ ॥  
सुखेन तेन संयुक्तो रंस्यते ध्यानकर्मणि  ।  
गच्छन्ति योगिनो ह्योवं निर्वाणं तु निरामयम्  ॥ नर्प्_१,४४।१०५ ॥  
सनन्दन उवाच  
इत्युक्तो भृगुणा ब्रह्मन्भरद्वाजः प्रतापवान्  ।  
भृगुं परमधर्मात्मा विस्मितः प्रत्यपूजयत्  ॥ नर्प्_१,४४।१०६ ॥  
एष ते प्रसवो विद्वन् जगतः सम्प्रकीर्तितः  ।  
निखिलेन महाप्राज्ञ किं भूयः श्रोतुमिच्छसि  ॥ नर्प्_१,४४।१०७ ॥  
  
इति श्रीबृहन्नारदीयपुराणे द्वितीयपादे चतुश्चत्वारिंशत्तमो ऽध्यायः  
  
_____________________________________________________________  
  
  
  
सूत उवाच  
सनन्दनवचः श्रुत्वा मोक्षधर्माश्रितं द्विजाः  ।  
पुनः पप्रच्छ तत्त्वज्ञो नारदो ऽध्यात्मसत्कथाम्  ॥ नर्प्_१,४५।१ ॥  
नारद उवाच  
श्रुतं मया महाभाग मोक्षशास्त्रं त्वयोदितम्  ।  
न च मे जायते तृप्तिर्भूयोभूयो ऽपि शृण्वतः  ॥ नर्प्_१,४५।२ ॥  
यथा सम्मुच्यते जन्तुरविद्याबन्धनान्मुने  ।  
तथा कथय सर्वज्ञ मोक्षधर्मं सदाश्रितम्  ॥ नर्प्_१,४५।३ ॥  
सनन्दन उवाच  
अत्राप्युदाहरन्तीममितिहासं पुरातनम्  ।  
यथा मोक्षमनुप्राप्तो जनको मिथिलाधिपः  ॥ नर्प्_१,४५।४ ॥  
जनको जनदेवस्तु मिथिलाया अधीश्वरः  ।  
और्ध्वदेहिकधर्माणामासीद्युक्तो विचिन्तने  ॥ नर्प्_१,४५।५ ॥  
तस्य श्मशान माचार्या वसति सततं गृहे  ।  
दर्शयन्तः पृथग्धर्मान्नानापाषञ्जवादिनः  ॥ नर्प्_१,४५।६ ॥  
स तेषां प्रेत्यभावे च प्रेत्य जातौ विनिश्चये  ।  
आदमस्थः स भूयिष्टमात्मतत्त्वेन तुषअयति  ॥ नर्प्_१,४५।७ ॥  
तत्र पञ्चशिखो नाम कापिलेयो महामुनिः  ।  
परिधावन्महीं कृत्स्नां जगाम मिथिलामथ  ॥ नर्प्_१,४५।८ ॥  
सर्वसन्न्यासधर्माणः तत्त्वज्ञानविनिश्चये  ।  
सुपर्यवसितार्थश्च निर्द्वन्द्वो नष्टसंशयः  ॥ नर्प्_१,४५।९ ॥  
ऋषीणामाहुरेकं यं कामादवसितं नृषु  ।  
शाश्वतं सुखमत्यन्तमन्विच्छन्स सुदुर्लभम्  ॥ नर्प्_१,४५।१० ॥  
यमाहुः कपिलं साङ्ख्याः परमर्षि प्रजापतिम्  ।  
स मन्ये तेन रूपेण विख्यापयति हि स्वयम्  ॥ नर्प्_१,४५।११ ॥  
आसुरेः प्रथमं शिष्यं यमाहुश्चिरजीविनम्  ।  
पञ्चस्रोतसि यः सत्रमास्ते वर्षसहस्रकम्  ॥ नर्प्_१,४५।१२ ॥  
पञ्चस्रोतसमागम्य कापिलं मण्डलं महत्  ।  
पुरुषावस्थमव्यङ्क्तं परमार्थं न्यवेदयत्  ॥ नर्प्_१,४५।१३ ॥  
इष्टिमन्त्रेण संयुक्तो भूयश्च तपसासुरिः  ।  
क्षेत्रक्षेत्रज्ञयोर्व्यक्तिं विबुधे देहदर्शनः  ॥ नर्प्_१,४५।१४ ॥  
यत्तदेकाक्षरं ब्रह्म नानारूपं प्रदृश्यते  ।  
आसुरिर्मण्डले तस्मिन्प्रतिपेदे तमव्ययम्  ॥ नर्प्_१,४५।१५ ॥  
तस्य पञ्चशिखः शिष्यो मानुष्या पयसा भृतः  ।  
ब्राह्मणी कपिली नाम काचिदासीत्कुटुम्बिनी  ॥ नर्प्_१,४५।१६ ॥  
तस्यः पुत्रत्वमागत्य स्रियाः स पिबगति स्तनौ  ।  
ततश्च कापिलेयत्वं लेभे बुद्धिं च नैष्टिकीम्  ॥ नर्प्_१,४५।१७ ॥  
एतन्मे भगवानाह कापिलेयस्य सम्भवम्  ।  
तस्य तत्कापिलेयत्वं सर्ववित्त्वमनुत्तमम्  ॥ नर्प्_१,४५।१८ ॥  
सामात्यो जनको ज्ञात्वा धर्मज्ञो ज्ञानिनं मुने  ।  
उपेत्य शतमाचार्यान्मोहयामास हेतुभिः  ॥ नर्प्_१,४५।१९ ॥  
जनकस्त्वभिसंरक्तः कापि लेयानुदर्शनम्  ।  
उत्सृज्य शतमाचार्याम्पृष्टतो ऽनुजगाम तम्  ॥ नर्प्_१,४५।२० ॥  
तस्मै परमकल्याणं प्रणताय च धर्मतः  ।  
अब्रवीत्परमं मोक्षं यत्तत्साङ्ख्यं विधीयते  ॥ नर्प्_१,४५।२१ ॥  
जातिनिर्वेदमुक्त्वा स कर्मनिर्वेदमब्रवीत्  ।  
कर्मनिर्वेदमुक्त्वा च सर्वनिर्वेदमब्रवीत्  ॥ नर्प्_१,४५।२२ ॥  
यदर्थं धर्मसंसर्गः कर्मणां च फलो दयः  ।  
तमनाश्वासिकं मोहं विनाशि चलमध्रुवम्  ॥ नर्प्_१,४५।२३ ॥  
दृश्यमाने विनाशे च प्रत्यक्षे लोकसाक्षिके  ।  
आगमात्परमस्तीति ब्रुवन्नपि पराजितः  ॥ नर्प्_१,४५।२४ ॥  
अनात्मा ह्यात्मनो मृत्युः क्लेशो मृत्युर्जरामयः  ।  
आत्मानं मन्यते मोहात्तदसम्यक् परं मतम्  ॥ नर्प्_१,४५।२५ ॥  
अथ चेदेवमप्यस्ति यल्लोके नोपपद्यते  ।  
अजरो ऽयममृत्युश्च राजासौ मन्यते यथा  ॥ नर्प्_१,४५।२६ ॥  
अस्ति नास्तीति चाप्येतत्तस्मिन्नसितलक्षणे  ।  
किमधिष्टाय तद् ब्रूयाल्लोकयात्राविनिश्चयम्  ॥ नर्प्_१,४५।२७ ॥  
प्रत्यक्षं ह्येतयोर्मूलं कृतान्त ह्येतयोरपि  ।  
प्रत्यक्षो ह्यागमो भिन्नः कृतान्तो वा न किञ्चन  ॥ नर्प्_१,४५।२८ ॥  
यत्र तत्रानुमाने ऽस्मिन्कृतं भावयते ऽपि च  ।  
अन्योजीवः शरीरस्य नास्तिकानां मते स्थितः  ॥ नर्प्_१,४५।२९ ॥  
रेतोवटकणीकायां घृतपाकाधिवासनम्  ।  
जातिस्मृतिरयस्कान्तः सूर्यकान्त्ॐऽबुभक्षणम्  ॥ नर्प्_१,४५।३० ॥  
प्रेतभूतप्रियश्चैव देवता ह्युपयाचनम्  ।  
मृतकर्मनिवत्तिं च प्रमाणमिति निश्चयः  ॥ नर्प्_१,४५।३१ ॥  
नन्वेते हेतवः सन्ति ये केचिन्मूर्तिसस्थिताः  ।  
अमूतस्य हि मूर्तेन सामान्यं नोपलभ्यते  ॥ नर्प्_१,४५।३२ ॥  
अविद्या कर्म तृष्णा च केचिदाहुः पुनर्भवम्  ।  
तस्मिन्नष्टे च दग्धे च चित्ते मरणधर्मिणि  ॥ नर्प्_१,४५।३३ ॥  
अन्यो ऽस्माज्जायते मोहस्तमाहुः सत्त्वसङ्क्षयम्  ।  
यदा सरूपतश्चान्यो जातितः श्रुततोर्ऽथतः  ॥ नर्प्_१,४५।३४ ॥  
कथमस्मिन्स इत्येव सम्बन्धः स्यादसंहितः  ।  
एवं सति च का प्रीहिर्ज्ञानविद्यातपोबलैः  ॥ नर्प्_१,४५।३५ ॥  
यदस्याचरितं कर्म सामान्यात्प्रतिपद्यते  ।  
अपि त्वयमिहैवान्यैः प्राकृतैर्दुःखितो भवेत्  ॥ नर्प्_१,४५।३६ ॥  
सुखितो दुःखितो वापि दृश्यादृश्यविनिर्णयः  ।  
यथा हि मुशलैर्हन्युः शरीरं तत्पुनर्भवेत्  ॥ नर्प्_१,४५।३७ ॥  
वृथा ज्ञानं यदन्यञ्च येनैतन्नोपलभ्यते  ।  
ऋमसंवत्सरौ तिष्यः शीतोष्णो ऽथ प्रियाप्रिये  ॥ नर्प्_१,४५।३८ ॥  
यथा तातानि पश्यति तादृशः सत्त्वसङ्क्षयः  ।  
जरयाभिपरीतस्य मृत्युना च विनाशितम्  ॥ नर्प्_१,४५।३९ ॥  
दुर्बलं दुर्बलं पूर्वं गृहस्येव विनश्यति  ।  
इन्द्रियाणि मनो वायुः शोणितं मांसमस्थि च  ॥ नर्प्_१,४५।४० ॥  
आनुपूर्व्या विनश्यन्ति स्वं धातुमुपयाति च  ।  
लोकयात्राविधातश्च दानधर्मफलागमे  ॥ नर्प्_१,४५।४१ ॥  
तदर्थं वेदंशब्दाश्च व्यवहाराश्च लौकिकाः  ।  
इति सम्यङ् मनस्येते बहवः सन्ति हेतवः  ॥ नर्प्_१,४५।४२ ॥  
ऐत दस्तीति नास्तीति न कश्चित्प्रतिदृश्यते  ।  
तेषां विमृशतामेव तत्सम्यगभिधावताम्  ॥ नर्प्_१,४५।४३ ॥  
क्वचिन्निवसते बुद्धिस्तत्र जीर्यति वृक्षवत्  ।  
एवन्तुर् थैरनर्थैश्च दुःखिताः सर्वजन्तवः  ॥ नर्प्_१,४५।४४ ॥  
आगमैरपकृष्यन्ते हस्तिपैर्हस्तिनो यथा  ॥ नर्प्_१,४५।४५ ॥  
अर्थास्तथा हॄन्ति सुखावहांश्च लिहत एते बहवोपशुष्काः  ।  
महत्तरं दुःखमभिप्रपन्ना हित्वामिषं मृत्युवशं प्रयान्ति  ॥ नर्प्_१,४५।४६ ॥  
विनाशिनो ह्यध्रुवजीविनः किं किं बन्धुभिर्मत्रपरिग्रहैश्च  ।  
विहाय यो गच्छति सर्वमेव क्षणेन गत्वा न निवर्तते च  ॥ नर्प्_१,४५।४७ ॥  
भूव्योमतोयानलवायवो ऽपि सदा शरीरं प्रतिपालयन्ति  ।  
इतीदमालक्ष्य रतिः कुतो भवेद्विनाशिनाप्यस्य न शम विद्यते  ॥ नर्प्_१,४५।४८ ॥  
इदमनुपधिवाक्यमच्छलं परमनिरामयमात्मसाक्षिकम्  ।  
नरपतिरभिवीक्ष्य विस्मितः पुनरनुयोक्तुमिदं प्रचक्रमे  ॥ नर्प्_१,४५।४९ ॥  
जनक उवाच  
भगवन्यदि न प्रेत्य सञ्ज्ञा भवति कस्यचित्  ।  
एवं सति किमज्ञानं ज्ञानं वा किं करिष्यति  ॥ नर्प्_१,४५।५० ॥  
सर्वमुच्छेदनिष्टस्यात्पश्य चैतद्द्विजोत्तम  ।  
अप्रमत्तः प्रमत्तो वा किं विशेषं करिष्यति  ॥ नर्प्_१,४५।५१ ॥  
असंसर्गो हि भूतेषु संसर्गो वा विनाशिषु  ।  
कस्मै क्रियत कल्पेत निश्चयः को ऽत्र तत्त्वतः  ॥ नर्प्_१,४५।५२ ॥  
सनन्दन उवाच  
तमसा हि मतिच्छत्रं विभ्रान्तमिव चातुरम्  ।  
पुनः प्रशमयन्वाक्यैः कविः पञ्चशिखो ऽब्रवीत्  ॥ नर्प्_१,४५।५३ ॥  
पञ्चशिख उवाच  
उच्छेदनिष्टा नेहास्ति भावनिष्टा न विद्यते  ।  
अयं ह्यपि समाहारः शरीरेद्रियचेतसाम्  ॥ नर्प्_१,४५।५४ ॥  
वर्तते पृथगन्योन्यमप्युपाश्रित्य कर्मसु  ।  
धातवः पञ्चधा तोयं खे वायुर्ज्योतिषो धरा  ॥ नर्प्_१,४५।५५ ॥  
तेषु भावेन तिष्टन्ति वियुज्यन्ते स्वभावतः  ।  
आकाशं वायुरूष्मा च स्नेहो यश्चापि पार्थिवः  ॥ नर्प्_१,४५।५६ ॥  
एष पञ्चसमाहारः शरीरमपि नैकधा  ।  
ज्ञानमूष्मा च वायुश्च त्रिविधः कायसङ्ग्रहः  ॥ नर्प्_१,४५।५७ ॥  
इन्द्रियाणीन्द्रियार्थाश्च स्वभावश्चेतनामनः  ।  
प्राणापानौ विकारश्च धातवश्चात्र निःसृताः  ॥ नर्प्_१,४५।५८ ॥  
श्रवणं स्पर्शनं जिह्वा दृष्टिर्नासा तथैव च  ।  
इन्द्रियाणीति पञ्चैते चित्तपूर्वङ्गमा गुणाः  ॥ नर्प्_१,४५।५९ ॥  
तत्र विज्ञानसंयुक्ता त्रिविधा चेतना ध्रुवा  ।  
सुखदुःखेति यामाहुरनदुःखासुखेति च  ॥ नर्प्_१,४५।६० ॥  
शब्दः स्पर्शश्च रूपं च मूर्त्यर्थमेव ते त्रयः  ।  
एते ह्यामरणात्पञ्च सद्गुणा ज्ञानसिद्धये  ॥ नर्प्_१,४५।६१ ॥  
तेषु कर्मणि सिद्धिश्च सर्वतत्त्वार्थनिश्चयः  ।  
तमाहुः परमं शुद्धिं बुद्धिरित्यव्ययं महत्  ॥ नर्प्_१,४५।६२ ॥  
इमं गुणसमाहारमात्मभावेन पश्यतः  ।  
असम्यग्दर्शनैर्दुःखमनन्तं नोपशाम्यति  ॥ नर्प्_१,४५।६३ ॥  
अनात्मेति च यदृष्टं तेनाहं न ममेत्यपि  ।  
वर्तते किमधिष्टानात्प्रसक्ता दुःखसन्ततिः  ॥ नर्प्_१,४५।६४ ॥  
तत्र सम्यग्जनो नाम त्यागशास्त्रमनुत्तमम्  ।  
शृणुयात्तच्च मोक्षाय भाष्यमाणं भविष्यति  ॥ नर्प्_१,४५।६५ ॥  
त्याग एव हि सर्वेषामुक्तानामपि कर्मणाम्  ।  
नित्यं मिथ्याविनीतानां क्लेशो दुःखावहो तमः  ॥ नर्प्_१,४५।६६ ॥  
द्रव्यत्यागे तु कर्माणि भोगत्यागे व्रतानि च  ।  
सुखत्यागा तपो योगं सर्वत्यागे समापना  ॥ नर्प्_१,४५।६७ ॥  
तस्य मार्गो ऽयमद्वैधः सर्वत्यागस्य दर्शितः  ।  
विप्रहाणाय दुःखस्य दुर्गतिर्हि तथा भवेत्  ॥ नर्प्_१,४५।६८ ॥  
पञ्च ज्ञानेन्द्रियाण्युक्त्वा मनः षष्टानि चेतसि  ।  
बसषष्टानि वक्ष्यामि पञ्च कर्मेद्रियाणि तु  ॥ नर्प्_१,४५।६९ ॥  
हस्तौ कर्मेद्रियं ज्ञेयमथ पादौ गतीन्द्रियम्  ।  
प्रजनान दयोमेढ्रो विसर्गो पायुरिन्द्रियम्  ॥ नर्प्_१,४५।७० ॥  
वाक्च शब्दविशेषार्थमिति पञ्चान्वितं विदुः  ।  
एवमेकादशेतानि बुद्ध्या त्ववसृजन्मनः  ॥ नर्प्_१,४५।७१ ॥  
कर्णो शब्दश्च चित्तं च त्रयः श्रवणसङ्ग्रहे  ।  
तथा स्पर्शे तथा रूपे तथैव रसगन्धयोः  ॥ नर्प्_१,४५।७२ ॥  
एवं पञ्च त्रिका ह्येते गुणस्तदुपलब्धये  ।  
येनायं त्रिविधो भावः पर्यायात्समुपस्थितः  ॥ नर्प्_१,४५।७३ ॥  
सात्त्विको राजसश्चापि तामसश्चापि ते त्रयः  ।  
त्रिविधा वेदाना येषु प्रसृता सर्वसाधिनी  ॥ नर्प्_१,४५।७४ ॥  
प्रहर्षः प्रीतिरानन्दः सुखं संशान्तचित्तता  ।  
अकुतश्चित्कुतश्चिद्वा चित्ततः सात्त्विको गुणः  ॥ नर्प्_१,४५।७५ ॥  
अतुष्टिः परितापश्च शोको लोभस्तथाक्षमा  ।  
लिङ्गानि रजसस्तानि दृश्यन्ते हेत्वहेतुतः  ॥ नर्प्_१,४५।७६ ॥  
अविवेकस्तथा मोहः प्रमादः स्वप्नतन्द्रिता  ।  
कथञ्चिदपि वर्तन्ते विविधास्तामसा गुणाः  ॥ नर्प्_१,४५।७७ ॥  
इमां च यो वेद विमोक्षबुद्धिमात्मानमन्विच्छति चाप्रमत्तः  ।  
न लिप्यते कर्मपलैरनिष्टैः पत्रं विषस्येव जलेन सिक्तम्  ॥ नर्प्_१,४५।७८ ॥  
दृढैर्हि पाशैर्विविधैर्विमुक्तः प्रजानिमित्तैरपि दैवतैश्च  ।  
यदा ह्यसौ दुःखसौख्ये जहाति मुक्तस्तदाग्र्यां गतिमेत्यलिङ्गः  ॥ नर्प्_१,४५।७९ ॥  
श्रुतिप्रमाणगममङ्गलैश्च शेति जरामृत्युभयादतीतः  ।  
क्षीणे च पुण्ये विगते च पापे तनोर्निमित्ते च फले विनष्टे  ॥ नर्प्_१,४५।८० ॥  
अलेपमाकाशमलिङ्गमेवमास्थाय पश्यन्ति महत्यशक्ता  ।  
यथोर्णनाभिः परिवर्तमानस्तन्तुक्षये तिष्टति यात्यमानः  ॥ नर्प्_१,४५।८१ ॥  
तथा विमुक्तः प्रजहाति दुःखं विधअवंसते लोष्टमिवादिमृच्छन्  ।  
यथा रुरुः शृङ्गमथो पुराणं हित्वा त्वचं वाप्युरगो यथा च  ॥ नर्प्_१,४५।८२ ॥  
विहाय गच्छन्ननवेक्षघमाणस्तथा विमुक्तो विजहाति दुःखम्  ।  
मत्स्यं यथा वाप्युदके पतन्तमुत्सृज्य पक्षी निपतत्सशक्तः  ॥ नर्प्_१,४५।८३ ॥  
तथा ह्यसौ दुःखसौख्ये विहाय मुक्तः परार्द्ध्या गतिमेत्यलिङ्गः  ॥ नर्प्_१,४५।८४ ॥  
इदममृतपदं निशम्य राजा स्वयमिहपञ्चशिखेन भाष्यमाणम्  ।  
निखिलमभिसमीक्ष्य निश्चितार्थः परमसुखी विजहार वीतशोकः  ॥ नर्प्_१,४५।८५ ॥  
अपि च भवति मैथिलेन गीतं नगरमुपाहितमग्निनाभिवीक्ष्य  ।  
न खलु मम हि दह्यते ऽत्र किञ्चित्स्वयमिदमाह किल स्म भूमिपालः  ॥ नर्प्_१,४५।८६ ॥  
इमं हि यः पठति विमोक्षनिश्चयं महामुने सततमवेक्षते तथा  ।  
उपद्रवाननुभघवते ह्यदुः खितः प्रमुच्यते कपिलमिवैत्य मैथिलः  ॥ नर्प्_१,४५।८७ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे पञ्चचत्वारिंशत्तमो ऽध्यायः  
  
  
_____________________________________________________________  
  
  
सूत उवाच  
तच्छृत्वा नारदो विप्रा मैथिलाध्यात्ममुत्तमम्  ।  
पुनः पप्रच्छ तं प्रीत्या सनन्दनमुदारधीः  ॥ नर्प्_१,४६।१ ॥  
नारद उवाच  
आध्यात्मिकादत्रिविधं तापं नानुभवेद्यथा  ।  
प्रब्रूहि तन्मुने मह्यं प्रपन्नाय दयानिधे  ॥ नर्प्_१,४६।२ ॥  
सनन्दन उवाच  
तदस्य त्रिविधं दुःखमिह जातस्य पण्डित  ।  
गर्बे जन्मजराद्येषुस्थानेषु प्रभविष्यतः  ॥ नर्प्_१,४६।३ ॥  
निरस्तातिशयाह्लादसुखभावैकलक्षणा  ।  
भेषजं भगवत्प्राप्तिरैका चात्यन्तिकी मता  ॥ नर्प्_१,४६।४ ॥  
तस्मात्तत्प्राप्तये यत्नः कर्तव्यः पण्डितैर्नरैः  ।  
तत्प्राप्तिहेतुज्ञानं च कर्म चोक्तं महामुने  ॥ नर्प्_१,४६।५ ॥  
आगमोत्थं विवेकाञ्च द्विधा ज्ञानं तथोच्यते  ।  
शब्दब्रह्मागममयं परं ब्रह्मविवेकजम्  ॥ नर्प्_१,४६।६ ॥  
मनुरप्याह वेदार्थं स्मृत्वायं मुनिसत्तममः  ।  
तदेतच्छ्रूयतामत्र सुबोधं गदतो मम  ॥ नर्प्_१,४६।७ ॥  
द्वे ब्रह्मणी वेदितव्ये शब्दब्रह्म परं च यत्  ।  
शब्दब्रह्मणि निष्णातः परं ब्रह्माधिगच्छति  ॥ नर्प्_१,४६।८ ॥  
द्वे विद्ये वेदितव्ये चेत्याह चाथर्वणी श्रुतिः  ।  
परमा त्वक्षरप्राप्तिरृग्वेदादिमया परा  ॥ नर्प्_१,४६।९ ॥  
यत्तदव्यक्तमजरमनीहमजमव्ययम्  ।  
अनिर्देश्यमरूपं च पाणिपादादिसंयुतम्  ॥ नर्प्_१,४६।१० ॥  
विभुं सर्वगतं नित्यं भूतयो निमकारणम्  ।  
व्याप्यं व्याप्तं यतः सर्वं तं वै पश्यन्ति सूरयः  ॥ नर्प्_१,४६।११ ॥  
तद्बूह्य तत्परं धाम तद्ध्येयं मो७काङ्क्षिभिः  ।  
श्रुतिवाक्योदितं सूक्ष्मं तद्विष्णोः परमं पदम्  ॥ नर्प्_१,४६।१२ ॥  
तदेव भगवद्वाच्यं स्वरूपं परमात्मनः  ।  
वाचको भगवच्छब्दस्तस्योद्दिष्टो ऽक्षयात्मनः  ॥ नर्प्_१,४६।१३ ॥  
एवं निगदितार्थस्य यत्तत्वं तस्य तत्त्वतः  ।  
ज्ञायते येन तज्ज्ञानं परमन्यत्रयीमयम्  ॥ नर्प्_१,४६।१४ ॥  
अशब्दगोचरस्यापि तस्य वै ब्रह्मणो द्विजा  ।  
पूजायां भगवच्छब्दः क्रियते ह्यौपचारिकः  ॥ नर्प्_१,४६।१५ ॥  
शुद्धे महाविभूत्याख्ये परे ब्रह्मणि वर्त्तते  ।  
भगवन्भगवच्छब्दः सर्वकारणकारणे  ॥ नर्प्_१,४६।१६ ॥  
ज्ञेयं ज्ञातेति तथा भकारोर्ऽथद्वयात्मकः  ।  
तेनागमपिता स्रष्टा गकारो ऽयं तथा मुने  ॥ नर्प्_१,४६।१६ ॥  
ऐश्वर्यस्य समग्रस्य वीर्यस्य यशसः श्रियः  ।  
ज्ञानवैराग्ययोश्चैव षण्णां भग इतीरणा  ॥ नर्प्_१,४६।१७ ॥  
वसन्ति तत्र भूतानि भूतात्मन्यखिलात्मनि  ।  
सर्वभूतेष्वशेषेषु वकारार्थस्ततो ऽव्ययः  ॥ नर्प्_१,४६।१८ ॥  
एवमेव महाशब्दो भगवानिति सत्तम  ।  
परमब्रह्मभूतस्य वासुदेवस्य नान्यगः  ॥ नर्प्_१,४६।१९ ॥  
तत्र पूज्यपदार्थोक्तिः परिभाषासमन्वितः  ।  
शब्दो ऽयं नोपचारेण चान्यत्र ह्युपचारतः  ॥ नर्प्_१,४६।२० ॥  
उत्पत्तिं प्रलयं चैव भूतानामागतिं गतिम्  ।  
वेत्ति विद्यामविद्यां च स वाच्यो भगवानिति  ॥ नर्प्_१,४६।२१ ॥  
ज्ञानशक्तिबलैश्वर्यवीर्यतेजांस्यशेषतः  ।  
भगवच्छब्दवाच्यानि विना हेयैर्गुणादिभिः  ॥ नर्प्_१,४६।२२ ॥  
सर्वाणि तत्र भूतानि वसन्ति परमात्मनि  ।  
भूतेषु वसनादेव वासुदेवस्ततः स्मृतः  ॥ नर्प्_१,४६।२३ ॥  
खाण्डिक्यं जनकं प्राह पृष्टः केशिध्वजः पुरा  ।  
नामव्याख्यामनन्तस्य वासुदेवस्य तत्त्वतः  ॥ नर्प्_१,४६।२४ ॥  
भूतेषु वसते स्ॐऽतर्वसन्त्यत्र च तानि यत्  ।  
धाता विधाता जगतां वासुदेवस्ततः प्रभुः  ॥ नर्प्_१,४६।२५ ॥  
स सर्वभूतप्रकृतिं विकारं गुणादिदोषांश्च मुने व्यतीतः  ।  
अतीतसर्वावरणो ऽखिलात्मा तेनास्तृतं यद्भुवनान्तरालम्  ॥ नर्प्_१,४६।२६ ॥  
समस्तकल्याणगुणं गुणात्मको हित्वातिदुःखावृतभूतसर्गः  ।  
इच्छागृहीताभिमतोरुदेहः संसाधिताशेषजगद्धितो ऽसौ  ॥ नर्प्_१,४६।२७ ॥  
तेजोबलैश्वर्यमहावबोधं स्ववीर्यशक्त्यादुगुणैकराशिः  ।  
परः पराणां सकला न यत्र क्लेशादयः सन्ति परावरेशे  ॥ नर्प्_१,४६।२८ ॥  
स ईश्वरो व्यष्टिसमष्टिरूपो ऽव्यक्तस्वरूपः प्रकटस्वरूपः  ।  
सर्वेश्वरः सर्वनिसर्गवेत्ता समस्कशक्तिः परमेश्वराख्यः  ॥ नर्प्_१,४६।२९ ॥  
स ज्ञायते येन तदस्तदोषं शुद्धं परं निर्मलमेव रूपम्  ।  
सन्दृश्यते चाप्यवगम्यते च तज्ज्ञानमतो ऽन्यदुक्तम्  ॥ नर्प्_१,४६।३०।।  
स्वाध्यायसंयमाबग्यां स दृश्यते पुरुषोत्तमः  ।  
तत्प्राप्तिकारणं ब्रह्म तवेतत्प्रतिपद्यते  ॥ नर्प्_१,४६।३१ ॥  
स्वाध्यायाद्योगमासीत योगात्स्वाध्यायमामनेत्  ।  
स्वाध्याययोगसम्पत्त्या परमात्मा प्रकाशते  ॥ नर्प्_१,४६।३२ ॥  
तदीक्षणाय स्वाध्यायश्चक्षुर्योगस्तथापरम्  ।  
न मांसचक्षुषा द्रष्टुं ब्रह्मभूतः स शक्यते  ॥ नर्प्_१,४६।३३ ॥  
॥ नारद उवाच  
भगवंस्तमहं योगं ज्ञातुमिच्छामि तं वद  ।  
ज्ञाते यन्नाखिलाधारं पश्येयं परमेश्वरम्  ॥ नर्प्_१,४६।३४ ॥  
सनन्दन उवाच  
केशिध्वजो यथा प्राह खाण्डिक्याय महात्मने  ।  
जनकाय पुरा योगं तथाहं कथयामि ते  ॥ नर्प्_१,४६।३५ ॥  
नारद उवाच  
खाण्डिक्यः को ऽभवद्ब्रह्मन् को वा केशिध्वजो ऽभवत्  ।  
कथं तयोश्च संवादो योगसम्बन्धवानभूत्  ॥ नर्प्_१,४६।३६ ॥  
सनन्दन उवाच  
धर्मध्वजो वै जनक तस्य पुशे ऽमितध्वजः  ।  
कृतध्वजो ऽस्य भ्राताभूत्सदाध्यात्मरतिर्नृपः  ॥ नर्प्_१,४६।३७ ॥  
कृतध्वजस्य पुत्रो ऽभूद्धन्यः केशिध्वजो द्विजः  ।  
पुत्रो ऽमितव्वजस्यापि खाण्डिक्यजनकाभिधः  ॥ नर्प्_१,४६।३८ ॥  
कर्ममार्गे हि खाण्डिक्यः स्वराज्यादवरोपितः  ।  
पुरोधसा मन्त्रिभिश्च समवेतो ऽल्पसाधनः  ॥ नर्प्_१,४६।३८ ॥  
राज्यान्निराकृतः सो ऽथ दुर्गारण्यचरो ऽभवत्  ।  
इयाडज सो ऽपि सुबहून यज्ञाञ्ज्ञानव्यपाश्रयः  ॥ नर्प्_१,४६।३९ ॥  
ब्रह्मविद्यामधिष्टाय तर्तुं मृत्युमपि स्वयम्  ।  
एकदा वर्तमानस्य यागे योगविदां वर  ॥ नर्प्_१,४६।४० ॥  
तस्य धेनुं जघानोग्रः शार्दूलो विजने वने  ।  
ततो राजा हतां ज्ञात्वा धेनुं व्याघ्रेण चर्त्विजः  ॥ नर्प्_१,४६।४१ ॥  
प्रायश्चित्तं स पप्रच्छ किमत्रेति विधीयताम्  ।  
ते चोचुर्नवयंविद्मः कशेरुः पृच्छ्यतामिति  ॥ नर्प्_१,४६।४२ ॥  
कशेरुरपि तेनोक्तस्तथेति प्राह नारद  ।  
शुनकं पृच्छ राजेन्द्र वेद स वेत्स्यति  ॥ नर्प्_१,४६।४३ ॥  
स गत्वा तमपृच्छञ्च सो ऽप्याह नृपतिं मुने  ।  
न कशेरुर्नचैवाहं न चान्यः साम्प्रतं भुवि  ॥ नर्प्_१,४६।४४ ॥  
वेत्त्येक एव त्वच्छत्रुः खाण्डिक्यो यो जितस्त्वया  ।  
स चाह तं व्रजाम्येष प्रष्टुमात्मरिपुं मुने  ॥ नर्प्_१,४६।४५ ॥  
प्राप्त एव मया यज्ञे यदि मां स हनिष्यति  ।  
प्रायश्चित्तं स चेत्पृष्टो वदिष्यति रिपुर्मम  ॥ नर्प्_१,४६।४६ ॥  
ततश्चाविकलो योगो मुनिश्रेष्ठ भविष्यति  ।  
इत्युक्त्वा रथमारुह्य कृष्णाजिनधरो नृपः  ॥ नर्प्_१,४६।४७ ॥  
वनं जगाम यत्रास्ते खाण्डिक्यः स महीपतिः  ।  
तमायान्तं समालोक्य खाञ्जडिक्यो रिपुमात्मनः  ॥ नर्प्_१,४६।४८ ॥  
प्रोवाच क्रोधताम्राक्षः समारोपितकार्मुकः  ।  
खाण्डिक्य उवाच  
कृष्णाजिनत्वक्कवचभावेनास्मान्हनिष्यसि  ॥ नर्प्_१,४६।४९ ॥  
कृष्णाजिनधरे वेत्सि न मयि प्रहरिष्यति  ।  
मृगानां वद पृष्टेषु मूढ कृष्णाजिनं न किम्  ॥ नर्प्_१,४६।५० ॥  
येषां मत्वा वृथा चोग्राः प्रहिताः शितसायकाः  ।  
स त्वामहं हनिष्यामि न मे जीवन्विमोक्ष्यसे  ॥ नर्प्_१,४६।५१ ॥  
आतताय्यसि दुर्बुद्धे मम राज्यहरो रिपुः  ।  
केशिध्वज उवाच  
खाण्डिक्य संशयं प्रष्टुं भवन्तमहमागतः  ॥ नर्प्_१,४६।५२ ॥  
न त्वां हॄन्तुं विचार्यतैत्कोपं बाणं च मुञ्च वा  ।  
ततः स मन्त्रिभिः सार्द्धमेकान्ते सपुरोहितः  ॥ नर्प्_१,४६।५३ ॥  
मन्त्रयामास खाण्डिक्यः सर्वैरेव महामतिः  ।  
तमूर्मन्त्रिणो वध्यो रिपुरेष वशङ्गतः  ॥ नर्प्_१,४६।५४ ॥  
हते ऽत्र पृथिवी सर्वा तव वश्या भविष्यति  ।  
खाण्डिक्यश्चाह तान्सर्वानेव मेव न संशयः  ॥ नर्प्_१,४६।५५ ॥  
हते तु पृथिवी सर्वा मम वश्या भविष्यति  ।  
परलोकजयस्तस्य पृथिवी सकला मम  ॥ नर्प्_१,४६।५६ ॥  
न हन्मि चेल्लोकजयो मम वयत्वःसुन्धरा  ।  
परलोकजयो ऽनन्तः स्वल्पकालो महीजयः  ॥ नर्प्_१,४६।५७ ॥  
तस्मान्नैनं हनिष्ये ऽहं यत्पृच्छति वदामि तत्  ।  
ततस्तमभ्युपेत्याह खाण्डिक्यो जनको रिपुम्  ॥ नर्प्_१,४६।५८ ॥  
प्रष्टव्यं यत्त्वया सर्वं तत्पृच्छ त्वं वदाम्यहम्  ।  
ततः प्राह यथावृत्तं होमधेनुवधं मुने  ॥ नर्प्_१,४६।५९ ॥  
ततश्च तं स पप्रच्छ प्रायश्चित्तं हि तद्रूतम्  ।  
स चाचष्ट यथान्यायं मुने केशिध्वजाय तत्  ॥ नर्प्_१,४६।६० ॥  
प्रायश्चित्तमशेषं हि यद्वै तत्र विधीयते  ।  
विदितार्थः स तेनैवमनुज्ञातो महात्मना  ॥ नर्प्_१,४६।६१ ॥  
यागभूमिमुपागत्य चक्रे सर्वां क्रियां क्रमत्  ।  
क्रमेण विधिवद्यागं नीत्वा सो ऽवभृथाप्लुतः  ॥ नर्प्_१,४६।६२ ॥  
कृतकृत्यस्ततो भूत्वा चिन्तयामास पार्थिवः  ।  
पूजिता ऋत्विजः सर्वे सदस्या मानिता मया  ॥ नर्प्_१,४६।६३ ॥  
तथैवार्थिजनो ऽप्यर्थोजितो ऽभिमतैर्मया  ।  
यथाहं मर्त्यलोकस्य मया सर्वं विचष्टितम्  ॥ नर्प्_१,४६।६४ ॥  
अनिष्पन्नक्रियं चेतस्तथा न मम किं यथा  ।  
इत्थं तु चिन्तयन्नेव सम्मार स महीपतिः  ॥ नर्प्_१,४६।६५ ॥  
खाण्डिक्याय न दत्तेति मया वैगुरुदक्षिणा  ।  
स जगाम ततो भूयो रथमारुह्य पार्थिवः  ॥ नर्प्_१,४६।६६ ॥  
स्वायम्भुवः स्थितो यत्र खाण्डिक्यो ऽरण्यदुर्गमम्  ।  
खाण्डिक्यो ऽपि पुनर्द्दष्ट्वा तमायान्तं धृतायुधः  ॥ नर्प्_१,४६।६७ ॥  
तस्थौ हॄन्तुं कृतमतिस्ममाह स पुनर्नृपः  ।  
अहं तु नापकाराय प्राप्तः खाण्डिक्य मा क्रुधः  ॥ नर्प्_१,४६।६८ ॥  
गुरोर्निष्कृतिदानाय मामवेहि सेमागतम्  ।  
निष्पादितो मया यागः सम्यक् त्वदुपदेशतः  ॥ नर्प्_१,४६।६९ ॥  
सो ऽहं ते दातुमिच्छामि वृणीष्व गुरुदक्षिणाम्  ।  
इत्युक्तो मन्त्रयामास स भूयो मन्त्रिभिः सह  ॥ नर्प्_१,४६।७० ॥  
गुरोर्निष्कृतिकामो ऽय किमयं प्रार्थ्यतां मया  ।  
तमूचुर्मन्त्रिणो गज्यमशेषं याच्यतामयम्  ॥ नर्प्_१,४६।७१ ॥  
कृताभिः प्रार्थ्यते राज्यमनायासितसैनिकैः  ।  
प्राहस्य तानाह नृपः स खाण्डिक्यो महापतिः  ॥ नर्प्_१,४६।७२ ॥  
स्वल्पकालं महीराज्यं मादृशैः प्रार्थ्यते कथम्  ।  
एतमेतद्भंवतो ऽत्र स्वार्थ साधनमन्त्रिणः  ॥ नर्प्_१,४६।७३ ॥  
परमार्थः कथं को ऽत्र यूयं नात्र विचक्षणाः  ।  
इत्युक्त्वा समुपेत्यैन्नं स तु केशिध्वजं नृपम्  ॥ नर्प्_१,४६।७४ ॥  
उवाच किमवश्यं त्वं दास्यसि गुरुदक्षिणाम्  ।  
बाढमित्येव तेनोक्तः खाण्डिक्यस्तमथाब्रवीत्  ॥ नर्प्_१,४६।७५ ॥  
भवानध्यात्मविज्ञानपरमार्थविचक्षणः  ।  
यदि चेद्दीयते मह्यं भवता गुरुनिष्क्रयः  ॥ नर्प्_१,४६।७६ ॥  
तत्क्लेशप्रशमायालं यत्कर्म तदुदीरय  ।  
केशिध्वज उवाच  
न प्रार्थितं त्वया कस्मान्मम राज्यमकण्टकम्  ॥ नर्प्_१,४६।७७ ॥  
राज्यलाभाः द्धि नास्त्यन्यत्क्षत्रियाणामतिप्रियम्  ।  
खाण्डिक्य उवाच  
केशिध्वज निबोध त्वं मया न प्रार्थितं यतः  ॥ नर्प्_१,४६।७८ ॥  
राज्यमेतदशेषेण यन्न गृघ्रन्ति पण्डिताः  ।  
क्षत्रियाणामयं धर्मो यत्प्रजापरिपालनम्  ॥ नर्प्_१,४६।७९ ॥  
वधश्च धर्मयुद्धेन स्वराज्यपरिपन्थिनाम्  ।  
यत्राशक्तस्य मे दोषो नैवास्त्यपकृते त्वया  ॥ नर्प्_१,४६।८० ॥  
बन्धायैव भवत्येषा ह्यविद्या चाक्रमोज्झिता  ।  
जन्मोपर्भागलिप्सार्थमियं गज्यस्पृहा मम  ॥ नर्प्_१,४६।८१ ॥  
अन्येषां दोपजानेव धर्ममेवानुरुध्यते  ।  
न याच्ञा क्षत्रबन्धूनां धर्मायैतत्सतां मतम्  ॥ नर्प्_१,४६।८२ ॥  
अतो न याचित राज्यमविद्यान्तर्गतं तव  ।  
राज्यं गृध्नन्ति विद्वांसो ममत्वाकृष्टचेतसः  ॥ नर्प्_१,४६।८३ ॥  
अहम्मानमह्य पानमदमत्ता न मादृशाः  ।  
केशिध्वज उवाच  
अहं च विद्यया मृत्युं तर्तुकामः करोमि वै  ॥ नर्प्_१,४६।८४ ॥  
राज्यं यज्ञांश्च विविधान्भोगे पुण्यक्षयं तथा  ।  
तदिदं ते मनो दिष्ट्या विवेकैश्चर्यतां गतम्  ॥ नर्प्_१,४६।८५ ॥  
श्रूयतां चाप्यविद्यायाः स्वरूपं कुलनन्दन  ।  
अनात्मन्यात्मबुद्धिर्या ह्यस्वे स्वविषया मतिः  ॥ नर्प्_१,४६।८६ ॥  
अविद्यातरुसन्न्भूतं बीजमेतद्द्विधा स्थितम्  ।  
पञ्चभूतात्मके देहे देही मोहतमोवृत्तः  ॥ नर्प्_१,४६।८७ ॥  
अहमेतदितीत्युञ्चैः कुरुते कुमतिर्मतिम्  ।  
आकाशवाय्वग्रिजलपृथिवीभिः पृथक् स्थिते  ॥ नर्प्_१,४६।८८ ॥  
आत्मन्यात्ममयं भावं कः करोति कलेवरे  ।  
कलेवरोपभोग्यं हि गृहक्षेत्रादिकं च यत्  ॥ नर्प्_१,४६।८९ ॥  
अदेहे ह्यात्मनि प्राज्ञो ममेदमिति मन्यते  ।  
इत्थं च पुत्रपौत्रेषु तद्देहोत्पादितेषु च  ॥ नर्प्_१,४६।९० ॥  
करोति पण्डितः स्वाम्यमनात्मनि कलेवरे  ।  
सर्वदेहोपभोगाय कुरुते कर्म मानवः  ॥ नर्प्_१,४६।९१ ॥  
देहं चान्यद्यदा पुंसःसदा बन्धाय तत्परम्  ।  
मृण्मयं हि यथा गेहं लिप्यते वै मृदं भसा  ॥ नर्प्_१,४६।९२ ॥  
पार्थिवो ऽयं तथा देहो मृदम्भोलेपनस्थितिः  ।  
पञ्चभोगात्मकैर्भोगैः पञ्चभोगात्मकं वपुः  ॥ नर्प्_१,४६।९३ ॥  
आप्यायते यदि ततः पुंसो गर्वो ऽत्र किङ्कृतः  ।  
अनेकजन्मसाहस्त्रं ससारपदवीं व्रजन्  ॥ नर्प्_१,४६।९४ ॥  
मोहश्रमं प्रयातो ऽसौ वासनारेणुगुण्ठितः  ।  
प्रक्षाल्यते यदा सौम्य रेणुर्ज्ञानोष्णवारिणा  ॥ नर्प्_१,४६।९५ ॥  
तदा संसारपान्थस्य याति मोहश्रमः शमम्  ।  
मोहश्रमे शमं याते स्वच्छान्तःकरणः पुमान्  ॥ नर्प्_१,४६।९६ ॥  
अनन्यातिशयाधारः परं निर्वाणमृच्छति  ।  
निर्वाणमय एवायमात्मा ज्ञानमयो ऽमलः  ॥ नर्प्_१,४६।९७ ॥  
दुःखाज्ञानमया धर्माः प्रकृतेस्ते तुनात्मनः  ।  
जलस्य नाग्निना सङ्गः स्थालीसङ्गात्तथापि हि  ॥ नर्प्_१,४६।९८ ॥  
शब्दोद्रेकादिकान्धर्मान्करोति हि यथा बुधः  ।  
तथात्मा प्रकृतेः सङ्गादहम्मानादिदूषितः  ॥ नर्प्_१,४६।९९ ॥  
भजते प्राकृतान्धर्मान्न्यस्तस्तम्भो हि सो ऽव्ययः  ।  
तदेतत्कथितं बीजमविद्याया मया तव  ॥ नर्प्_१,४६।१०० ॥  
क्लेशानां च क्षयकरं योगादन्यन्न विद्यते  ॥ नर्प्_१,४६।१०१ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे षट्चत्वारिंशत्तमो ऽध्यायः  
  
  
_____________________________________________________________  
  
  
सनन्दन उवाच  
एतदध्यात्ममानाढ्यं वचः केशिध्वजस्य सः  ।  
खाण्डिक्यो ऽमृतवच्छ्रत्वा पुनराह तमीरयन्  ॥ नर्प्_१,४७।१ ॥  
खाण्डिक्य उवाच  
तद् ब्रूहि त्वं महाभाग योगं योगविदुत्तम  ।  
विज्ञातयो गशास्त्रार्थस्त्वमस्यां निमिसन्ततौ  ॥ नर्प्_१,४७।२ ॥  
केशिध्वज उवाच  
योगस्वरूपं खाण्डिक्य श्रूयतां गदतो मम  ।  
यत्र स्थितो न च्यवते प्राप्य ब्रह्मलयं मुनिः  ॥ नर्प्_१,४७।३ ॥  
मन एव मनुष्याणां कारणं बन्धमोक्षयोः  ।  
बन्धस्य विषयासङ्गि मुक्तेर्निर्विषयं तथा  ॥ नर्प्_१,४७।४ ॥  
विषयेभ्यः समाहृत्य विज्ञानात्मा बुधो मनः  ।  
चिन्तयेन्मुक्तये तेन ब्रह्मभूतं परेश्वरम्  ॥ नर्प्_१,४७।५ ॥  
आत्मभावं नयेत्तेन तद्ब्रीह्यध्यापनं मनः  ।  
विकार्यमात्मनः शक्त्या लोहमाकर्षको यथा  ॥ नर्प्_१,४७।६ ॥  
आत्मप्रयत्नसापेक्षा विशिष्टा या मनोगतिः  ।  
तस्या ब्रह्मणि संयोगो योग इत्यभिधीयते  ॥ नर्प्_१,४७।७ ॥  
एवमत्यन्तवैशिष्ट्ययुक्तधर्मोपलक्षणम्  ।  
यस्य योगः स वै योगी मुमुक्षुरमिधीयते  ॥ नर्प्_१,४७।८ ॥  
योगयुक् प्रथमं योगी युञ्जमानो ऽभिधीयते  ।  
विनिष्यन्नसमाधिस्तु परब्रह्मोपलब्धिमान्  ॥ नर्प्_१,४७।९ ॥  
यद्यन्तरायदोषेण दूष्यते नास्य मानसम्  ।  
जन्मान्तरैरभ्यसनान्मुक्तिः पूर्वस्य जायते  ॥ नर्प्_१,४७।१० ॥  
विनिष्पन्नसमाधिस्तु मुक्तिस्तत्रैव जन्मनि  ।  
प्राप्नोति योगी योगाग्निदग्धकर्मचयो ऽचिरात्  ॥ नर्प्_१,४७।११ ॥  
ब्रह्मचर्यमहिंसां च सत्यास्तेयापरिग्रहान्  ।  
सेवेत योगी निष्कामो यिगितां स्वमनो नयन्  ॥ नर्प्_१,४७।१२ ॥  
स्वाध्यायशौचसन्तोषतपांसि नियमान्यमान्  ।  
कुर्व्वीत ब्रह्मणि तथा परिस्मिन्प्रवणं मनः  ॥ नर्प्_१,४७।१३ ॥  
एते यमाश्च नियमाः पञ्च पञ्चप्रकीर्तिताः  ।  
विशिष्टफलदाः काम्या निष्कामानां विमुक्तिदाः  ॥ नर्प्_१,४७।१४ ॥  
एवं भद्रासनादीनां समास्थाय गुणैर्युतः  ।  
यमाख्यैर्नियमाख्यैश्च युञ्जीत नियतो यतिः  ॥ नर्प्_१,४७।१५ ॥  
प्राणाख्यमवलम्बस्थमभ्यासात्कुरुते तु यत्  ।  
प्राणायामः स विज्ञेयः सबीजो ऽबीज एव च  ॥ नर्प्_१,४७।१६ ॥  
परस्परेणाभिभवं प्राणापानौ यदा निलौ  ।  
कुरुतः सद्विधानेन तृतीयः संयमात्तयोः  ॥ नर्प्_१,४७।१७ ॥  
तस्य चांलबनवत्स्थूलं रूपं द्विषत्पते  ।  
आलम्बनमनन्तस्य योगिनो ऽभ्यसतः स्मृतम्  ॥ नर्प्_१,४७।१८ ॥  
शब्दादिष्वनुरक्तानि निगृह्याक्षाणि योगवित्  ।  
कुर्य्याञ्चित्तानुकारीणि प्रत्याहारपरायणः  ॥ नर्प्_१,४७।१९ ॥  
वश्यता परमा तेन जायते निश्चला त्मनाम्  ।  
इन्द्रियाणामवश्यैस्तैर्न योगी योगसाधकः  ॥ नर्प्_१,४७।२० ॥  
प्राणायामेन पवनैः प्रत्याहरेण चेन्द्रियैः  ।  
वशीकृतैस्ततः कुर्यात्स्थिरं चेतः शुभाश्रये  ॥ नर्प्_१,४७।२१ ॥  
खाण्डिक्य उवाच  
कथ्यतां मे महाभाग चेतसो यः शुभाश्रयः  ।  
यदाधारमशेषं तु हॄन्ति दोषसमुद्भवम्  ॥ नर्प्_१,४७।२२ ॥  
केशिध्वज उवाच  
आश्रयश्चेतसो ज्ञानिन् द्विधा तञ्च स्वरूपतः  ।  
रूपं मूर्तममूर्तं च परं चापरमेव च  ॥ नर्प्_१,४७।२३ ॥  
त्रिविधा भावना रूपं विश्वमेतत्त्रिधोच्यते  ।  
ब्रह्माख्या कर्मसञ्ज्ञा च तथा चैवोभयात्मिका  ॥ नर्प्_१,४७।२४ ॥  
कर्मभावात्मिका ह्येका ब्रह्मभावात्मिकापरा  ।  
उभयात्मिका तथैवान्या त्रिविधा भावभावना  ॥ नर्प्_१,४७।२५ ॥  
सनकाद्या सदा ज्ञानिन् ब्रह्मभावनया युताः  ।  
कर्मभावनया चान्ये देवाद्याः स्थावराश्चराः  ॥ नर्प्_१,४७।२६ ॥  
हिरण्यगर्भादिषु च ब्रह्मकर्मात्मिका द्विधा  ।  
अधिकारबोधयुक्तेषु विद्यते भावभावना  ॥ नर्प्_१,४७।२७ ॥  
अक्षीणेषु समस्तेषु विशेषज्ञानकर्मसु  ।  
विश्वमेतत्परं चान्यद्भेदभिन्नदृशां नृप  ॥ नर्प्_१,४७।२८ ॥  
प्रत्यस्तमितभेदं यत्सत्तामात्रमगोचरम्  ।  
वचसामात्मसन्तोद्यं तज्ज्ञानं ब्रह्मसञ्ज्ञितम्  ॥ नर्प्_१,४७।२९ ॥  
तच्च विष्णोः परं रूपमरूपस्याजनस्य च  ।  
विश्वस्वरूपं वैरूप्यलक्षणं परमात्मनः  ॥ नर्प्_१,४७।३० ॥  
न तद्योगयुजा शक्यं नृप चिन्तयितुं यतः  ।  
ततः स्थूलं हरे रूपं चिन्त्यं यञ्चक्षुगोचरम्  ॥ नर्प्_१,४७।३१ ॥  
हिरण्यगर्भो भगवान्वासवो ऽथ प्रजापतिः  ।  
मरुतो वसवो रुद्रा भास्कारास्तारका ग्रहाः  ॥ नर्प्_१,४७।३२ ॥  
गन्धर्वा यक्षदैत्याश्च सकला देवयोतयः  ।  
मनुष्याः पशवः शैलासमुद्राः सरितो द्रुमाः  ॥ नर्प्_१,४७।३३ ॥  
भूप भूतान्यशेषाणि भूतानां ये च हेतवः  ।  
प्रधानादिविशेषान्ताश्चेतनाञ्चेतनात्मकम्  ॥ नर्प्_१,४७।३४ ॥  
एकपादं द्विपादं च बहुपादमपादकम्  ।  
मूर्त्तमेतद्धरे रूपं भावनात्रितयात्मकम्  ॥ नर्प्_१,४७।३५ ॥  
एतत्सर्वमिदं विंश्वं जगदेतञ्चराचरम्  ।  
परब्रह्मस्वरूपस्य विष्णोः शक्तिसमन्वितम्  ॥ नर्प्_१,४७।३६ ॥  
विष्णुशक्तिः परा प्रोक्ता क्षेत्रज्ञाख्या तथापरा  ।  
अविद्याकर्मसञ्ज्ञान्या तृतीया शक्तिरिष्यते  ॥ नर्प्_१,४७।३७ ॥  
येयं क्षेत्रज्ञशक्तिः सा चेष्टिता नृप कर्मजा  ।  
असारभूते संसारे प्रोक्ता तत्र महामते  ॥ नर्प्_१,४७।३८ ॥  
संसारतापानखिलानवाप्नोत्यनुसञ्ज्ञितान्  ।  
तया तिरोहितत्वात्तु शक्तिः क्षेत्रज्ञ सञ्ज्ञिता  ॥ नर्प्_१,४७।३९ ॥  
सर्वभूतेषु भूपाल तारतम्येन लक्ष्यते  ।  
अप्राणवत्सु खल्वल्पा स्थावरेषु ततो ऽधिका  ॥ नर्प्_१,४७।४० ॥  
सरीसृपेषु तेभ्यो ऽन्याप्यतिशक्त्या पतत्रिशु  ।  
पतत्र्रिभ्यो मृगास्तेभ्यः स्वशक्त्या पशवो ऽधिकाः  ॥ नर्प्_१,४७।४१ ॥  
पशुभ्यो मनुजाश्चातिशक्त्या पुंसःप्रभाविताः  ।  
तेभ्यो ऽपि नागगन्धर्वयक्षाद्या देवता नृप  ॥ नर्प्_१,४७।४२ ॥  
शक्रः समस्तदेवेभ्यस्ततश्चातिप्रजापतिः  ।  
हिरण्यगर्भो ऽपि ततः पुंसः शक्त्युपलक्षितः  ॥ नर्प्_१,४७।४३ ॥  
एतान्यशेषरूपाणि तस्य रूपाणि पार्थिव  ।  
यतस्तच्छक्तियोगेन युक्तानि नभसा यथा  ॥ नर्प्_१,४७।४४ ॥  
द्वितीयं विष्णुसञ्ज्ञस्य योगिध्येयं महामते  ।  
अमृर्तं ब्रह्मणो रूपं यत्सदित्युच्यते बुधैः  ॥ नर्प्_१,४७।४५ ॥  
समस्ताः शक्तयश्चैता नृप यत्र प्रतिष्टिताः  ।  
नहि स्वरूपरूपं वै रूपमन्यद्धरेर्महत्  ॥ नर्प्_१,४७।४६ ॥  
समस्तशक्तिरूपाणि तत्करोति जनेश्वर  ।  
देवतिर्यङ्मनुष्यादिचेष्टावन्ति स्वलीलया  ॥ नर्प्_१,४७।४७ ॥  
जगतामुपकाराय तस्य कर्मनिमित्तजा  ।  
चेष्टा तस्याप्रमेयस्य व्यापिन्यविहितात्मिका  ॥ नर्प्_१,४७।४८ ॥  
तद्रूपं विश्वरूपाय चिन्त्यं योग युजा नृप  ।  
तस्य ह्यात्मविशुद्ध्यर्थं सर्वकिल्बिषनाशनम्  ॥ नर्प्_१,४७।४९ ॥  
यथाग्निरूद्धतशिखः कक्षं दहति सानिलः  ।  
तथा चित्तस्थितो विष्णुर्योगिनां सर्वकिल्बिषम्  ॥ नर्प्_१,४७।५० ॥  
तस्मात्समस्तशक्तीनामान्द्यान्ते तत्र चेतसः  ।  
कुर्वीत संस्थितं साधु विज्ञेया शुद्धलक्षणा  ॥ नर्प्_१,४७।५१ ॥  
शुभांश्रयः सचित्तस्य सर्वगस्य तथात्मनः  ।  
त्रिभावभावनातीतो मुक्तये योगिनां नृप  ॥ नर्प्_१,४७।५२ ॥  
अन्ये तु पुरुषव्याघ्र चेतसो ये व्यापा८याः  ।  
अशुद्धास्ते समस्तास्तु देवाद्याः कर्मयोनयः  ॥ नर्प्_१,४७।५३ ॥  
मूर्त्तं भगवतो रूपं सर्वापाश्रयनिस्पृहः  ।  
एषा वै धारणा ज्ञेया यञ्चितं तत्र धार्यते  ॥ नर्प्_१,४७।५४ ॥  
तत्र मूर्त्तं हरे रूपं यादृक् चिन्त्यं नराधिप  ।  
तच्छ्रूयता मनाधारे धारणा नोपपद्यते  ॥ नर्प्_१,४७।५५ ॥  
प्रसन्नचारुवदनं पद्मपत्रायतेक्षणम्  ।  
सुकपोलं सुविस्तीर्णं ललाटफलकोज्ज्वम्  ॥ नर्प्_१,४७।५६ ॥  
समकर्णांसविन्य स्तचारुकर्णोपभूषणम्  ।  
कम्बुग्रीवं सुविस्तीर्णश्रीवत्साङ्कितवक्षसम्  ॥ नर्प्_१,४७।५७ ॥  
बलित्रिम्भागिना भुग्ननाभिना चोदरेण वै  ।  
प्रलम्बाष्टभुजं विष्णुमथ वापि चतुर्भुजम्  ॥ नर्प्_१,४७।५८ ॥  
समस्थितोरुजघनं सुस्थिराङ्घ्रिकराम्बुजम्म्  ।  
चिन्तयेद्बूह्यभूतं तं पीतनिर्मलवाससम्  ॥ नर्प्_१,४७।५९ ॥  
किरीटचारुकेयूरकटकादिविभूषितम्  ।  
शार्ङ्गशङ्खगदाखड्गप्रकाशवलयाञ्चितम्  ॥ नर्प्_१,४७।६० ॥  
चिन्तयेत्तन्मयो योगी समाधायात्ममानसम्  ।  
तावद्यावद् दृढीभूता तत्रैव नृप धारणा  ॥ नर्प्_१,४७।६१ ॥  
वदतस्तिष्टतो यद्वा स्वेच्छया कर्म कुर्वतः  ।  
नापयाति यदा चित्तात्सिद्धां मन्येत तां तदा  ॥ नर्प्_१,४७।६२ ॥  
ततः शङ्खगदाचक्रशार्ङ्गादि रहितं बुधः  ।  
चिन्तये द्भगवद्रूपं प्रशान्तं साक्षसूत्रकम्  ॥ नर्प्_१,४७।६३ ॥  
सा यदा धारणा तद्वदवस्थानवती ततः  ।  
किरीटकेयूरमुखैर्भूषणै रहितं स्मरेत्  ॥ नर्प्_१,४७।६४ ॥  
तदेकावयवं चैवं चेतसा हि पुनर्बुधः  ।  
कुर्यात्ततो ऽवयविनि प्राणिधानपरो भवेत्  ॥ नर्प्_१,४७।६५ ॥  
तद्रूपप्रत्यये चैकसन्नतिश्चान्यनिःस्पृहा  ।  
तद्ध्यानं प्रथमैरङ्गैः षङ्भिर्निष्पाद्यते नृप  ॥ नर्प्_१,४७।६६ ॥  
तस्यैवं कल्पनाहीनं स्वरूपग्रहणं हि यत्  ।  
मनसा ध्याननिष्पाद्यं समाधिः सो ऽभिधीयते  ॥ नर्प्_१,४७।६७ ॥  
विज्ञानं  प्रापकं प्राप्ये परं ब्रह्मणि पार्थिव  ।  
प्रापणीयस्तथैवात्मा प्रक्षीणाशेषभावनः  ॥ नर्प्_१,४७।६८ ॥  
क्षेत्रज्ञकरणीज्ञानं करणं तेन तस्य तत्  ।  
निष्पाद्य मुक्तिकार्यं वै कृतकृत्यो निवर्तते  ॥ नर्प्_१,४७।६९ ॥  
तद्भावभावनापन्नस्ततो ऽसौ परमात्मनः  ।  
भवत्यभेदी भेदश्च तस्याज्ञानकृतो भवेत्  ॥ नर्प्_१,४७।७० ॥  
विभेदजनके ज्ञाने नाश मात्यन्तिकं गते  ।  
आत्मनो ब्रह्मणाभेदं सम्मतं कः करिष्यति  ॥ नर्प्_१,४७।७१ ॥  
इत्युक्तस्ते मया योगः खाण्डिक्य परिपृच्छतः  ।  
सङ्क्षेपविस्तराभ्यां तु किमन्यत्क्रियतां तव  ॥ नर्प्_१,४७।७२ ॥  
खाण्डिक्य उवाच  
कथितो योगसद्भावः सर्वमेव कृतं मम  ।  
तवोपदेशात्सकलो नष्टश्चित्तमलो मम  ॥ नर्प्_१,४७।७३ ॥  
ममेति यन्मया प्रोक्तमसदेतन्न चान्यथा  ।  
नरेद्रं गदितुं शक्यमपि विज्ञेयवेदभिः  ॥ नर्प्_१,४७।७४ ॥  
अहं ममेत्यविद्येयं व्यवहारस्तथानयोः  ।  
परमार्थस्त्व संलाप्यो वचसां गोचरो न यः  ॥ नर्प्_१,४७।७५ ॥  
तद्गुच्छ श्रेयसे सर्वं ममैतद्भवता कृतम्  ।  
यद्विमुक्तिपरो योगः प्रोक्तः केशिद्वजाव्ययः  ॥ नर्प्_१,४७।७६ ॥  
सनन्दन उवाच  
यथार्हपूजया तेन खाण्डिक्येन स पूजितः  ।  
आजगाम पुरं ब्रह्मंस्ततः केशिध्वजो नृपः  ॥ नर्प्_१,४७।७७ ॥  
खाण्डिक्यो ऽपि सुतं कृत्वा राजानं योगसिद्धये  ।  
विशालामगमत्कृष्णे समावेशितमानसः  ॥ नर्प्_१,४७।७८ ॥  
स तत्रैकान्तिको भूत्वा यमादिगुणसंयुतः  ।  
विष्ण्वाख्ये निर्मले ब्रह्मण्यवाप नृपतिर्लयम्  ॥ नर्प्_१,४७।७९ ॥  
केशिध्वजो ऽपि मुक्तयर्थं स्वकर्मक्षपणोन्मुखः  ।  
बुभुजे विषयान्कर्म चक्रे चानभिसन्धितम्  ॥ नर्प्_१,४७।८० ॥  
स कल्याणोपभोगैश्च क्षीणपापो ऽमलस्ततः  ।  
अवाप सिद्धिमत्यन्तत्रितापक्षपणीं मुने  ॥ नर्प्_१,४७।८१ ॥  
एतत्ते कथितं सर्वं यन्मां त्वं परिपृष्टवान्  ।  
तापत्रयचिकित्सार्थं किमन्यत्कथयामि ते  ॥ नर्प्_१,४७।८२ ॥  
  
इति श्रूबृहन्नारदीयपुराणे पूर्वभागे द्वितीयपादे सप्तचत्वारिंशत्तमो ऽध्यायः  
  
  
_____________________________________________________________  
  
  
नारद उवाच  
श्रुतं मया महामाग तापत्रयचिकित्सितम्  ।  
तथापि मे मनो भ्रान्तं न स्थितिं लभतेंऽजसा  ॥ नर्प्_१,४८।१ ॥  
आत्मव्यतिक्रमं ब्रह्मन्दुर्जनाचरितं कथम्  ।  
सोढुं शक्येत मनुजैस्तन्ममाख्याहि मानद  ॥ नर्प्_१,४८।२ ॥  
सूत उवाच  
तच्छ्रृत्वा नारदेनोक्तं ब्रह्मपुत्रः सनन्दनः  ।  
उवाच हर्षसंयुक्तः स्मरन्भघरतचेष्टितम्  ॥ नर्प्_१,४८।३ ॥  
सनन्दन उवाच  
अत्र ते कथयिष्यामि इतिहासं पुरातनम्  ।  
यं श्रुत्वा त्वन्मनो भ्रान्तमास्थानं लभते भूशम्  ॥ नर्प्_१,४८।४ ॥  
आसीत्पुरा मुनिश्रेष्ठ भरतो नाम भूपतिः  ।  
आर्षभो यस्य नाम्नेदं भारतं खण्डमुच्यते  ॥ नर्प्_१,४८।५ ॥  
स राजा प्राप्तराज्यस्तु पितृपैतामहं क्रमात्  ।  
पालयामास धर्मेण पितृबद्रञ्जयन् प्रजाः  ॥ नर्प्_१,४८।६ ॥  
र्द्दजे च विविधैर्यज्ञैर्भगवन्तमधोक्षजम्  ।  
सर्वदेवात्मकं ध्यायन्नानाकर्मसु तन्मतिः  ॥ नर्प्_१,४८।७ ॥  
ततः समुत्पाद्य सुतान्विरक्तो विषयेषु सः  ।  
मुक्त्वा राज्यं ययौ विद्वान्पुलस्त्यपुहाश्रमम्  ॥ नर्प्_१,४८।८ ॥  
शालग्रामं महाक्षेत्रं मुमुक्षुजनसेवितम्  ।  
तत्रासौ तापसो तापसो भूत्वा विष्णोराराधनं मुने  ॥ नर्प्_१,४८।९ ॥  
चकार भक्तिभावेन यथालब्धसपर्यया  ।  
नित्यं प्रातः समाप्लुत्य निर्मले ऽभलि नारद  ॥ नर्प्_१,४८।१० ॥  
उपतिष्टेद्रविं भक्त्या गृणन्ब्रह्माक्षरं परम्  ।  
अथाश्रमे समागत्य वासुदेवं जगत्पतिम्  ॥ नर्प्_१,४८।११ ॥  
समाहृतैः स्वयं द्रव्यैः समित्कुशमृदादिभिः  ।  
फलैः पुष्पैंस्तथा पत्रैस्तुलस्याः स्वच्छवारिभिः  ॥ नर्प्_१,४८।१२ ॥  
पूजयन्प्रयतो भूत्वा भक्तिप्रसरसम्प्लुतः  ।  
सचैकदा महाभागः स्नात्वा प्रातः समाहितः  ॥ नर्प्_१,४८।१३ ॥  
चक्रनद्यां जपंस्तस्थौ मुहुर्तत्रयमम्बुनि  ।  
अथाजगाम तत्तीरं जलं पातुं पिपासिता  ॥ नर्प्_१,४८।१४ ॥  
आसन्नप्सवा ब्रह्मन्नैकैव हिणी वनात्  ।  
ततः समभवत्तत्र पीतप्राये जले तया  ॥ नर्प्_१,४८।१५ ॥  
सिंहस्य नादः सुमहान् सर्वप्राणिभयङ्करः  ।  
ततः सा सिंहसन्नादादुत्प्लुता निम्नगातटम्  ॥ नर्प्_१,४८।१६ ॥  
अत्युञ्चारोहणेनास्या नद्यां गर्भः पपात ह  ।  
तमुह्यमानं वेगेन वीचिमालापरिप्लुतम्  ॥ नर्प्_१,४८।१७ ॥  
जग्राह भरतो गर्भात्पतितं मृगपोतकम्  ।  
गर्भप्रच्युतिदुःखेन प्रोत्तुङ्गाक्रणेन च  ॥ नर्प्_१,४८।१८ ॥  
मुनीन्द्र सा तु हरिणी निपपात ममार च  ।  
हरिणीं तां विलोक्याथ विपन्नां नृपतापसः  ॥ नर्प्_१,४८।१९ ॥  
मृगपोतं समागृह्य स्वमाश्रममुपागतः  ।  
चकारानुदिनं चासौ मृगपोतस्य वै नृपः  ॥ नर्प्_१,४८।२० ॥  
पोषणं पुष्यमाणश्च स तेन ववृधे मुने  ।  
चचाराश्रमपर्यन्तं तृणानि गहनेषु सः  ॥ नर्प्_१,४८।२१ ॥  
दूरं गत्वा च शार्दूलत्रासादभ्याययौ पुनः  ।  
प्रातर्गत्वादिदूरं च सायमायात्यथाश्रमम्  ॥ नर्प्_१,४८।२२ ॥  
पुनश्च भरतस्याभूदाश्रमस्योटजान्तरे  ।  
तस्यतस्मिन्मृगे दूरसमीपपरिवर्तिनि  ॥ नर्प्_१,४८।२३ ॥  
आसीञ्चेतः समासक्तं न तथा ह्यच्युते मुने  ।  
विमुक्तराज्यतनयः प्रोज्झिताशेषबान्धवः  ॥ नर्प्_१,४८।२४ ॥  
ममत्व स चकारोञ्चैस्तस्मिन्हरिणपोतके  ।  
किं वृकैभक्षितो व्याघ्नैः किं सिंहेन निपातितः  ॥ नर्प्_१,४८।२५ ॥  
चिरायमाणे निष्कान्ते तस्यासीदिति मानसम्  ।  
प्रीतिप्रसन्नवदनः पार्श्वस्थे चाभवन्मृगे  ॥ नर्प्_१,४८।२६ ॥  
समाधिभङ्गस्तस्यासीन्ममत्वाकृष्टमानसः  ।  
कालेन गच्छता सो ऽथ कालं चक्रे महीपतिः  ॥ नर्प्_१,४८।२७ ॥  
पितेव सास्त्रं पुत्रेण मृगपोतेन वीक्षितः  ।  
मृगमेव तदाद्राक्षीत्त्यजन्प्राणानसावपि  ॥ नर्प्_१,४८।२८ ॥  
मृगो बभूव स मुने तादृशीं भावनां गतः  ।  
जाति स्मरत्वादुद्विग्नः संसारस्य द्विजोत्तम  ॥ नर्प्_१,४८।२९ ॥  
विहाय मातरं भूयः शालग्राममुपाययौ  ।  
शुष्कैस्तृणैस्तथा पर्णैः स कुर्वन्नात्मपोषणम्  ॥ नर्प्_१,४८।३० ॥  
मृगत्वहेतुभूतस्य कर्मणो निष्कृतिं ययौ  ।  
तत्र चोत्सृष्टदेहो ऽसौ जज्ञे जातिस्मरो द्विजः  ॥ नर्प्_१,४८।३१ ॥  
सदाचारवतां शुद्धे यागिनां प्रवरे कुले  ।  
सर्वविज्ञान सम्पन्नः सर्वशास्त्रार्थतत्त्ववित्  ॥ नर्प्_१,४८।३२ ॥  
अपश्यत्स मुनिश्रेष्ठः स्वात्मानं प्रकृतेः परम्  ।  
आत्मनोधिगतज्ञानाद्द्वेवादीनि महामुने  ॥ नर्प्_१,४८।३३ ॥  
सर्वभूतान्यभे देन ददर्श स महामतिः  ।  
न पपाठ गुरुप्रोक्तं कृतोपनयनः श्रुतम्  ॥ नर्प्_१,४८।३४ ॥  
न ददर्श च कर्माणि शास्त्राणि जगृहे न च  ।  
उक्तो ऽपि बहुशः किञ्चिज्जण्ड वाक्यमभाषत  ॥ नर्प्_१,४८।३५ ॥  
तदप्यसंस्कारगुणं ग्रामभाषोक्तिसंयुतम्  ।  
अपद्धस्तवपुः सो ऽपि मलिनाम्बरधृङ् मुने  ॥ नर्प्_१,४८।३६ ॥  
क्लिन्नदन्तान्तरः सर्वैः परिभूतः स नागरैः  ।  
सम्मानेन परां हानिं योगर्द्धेः कुरुते यतः  ॥ नर्प्_१,४८।३७ ॥  
जनेनावमतो योगी योगसिद्धिं च विन्दति  ।  
तस्माञ्चरेत वै योगी सतां धर्ममदूषयन्  ॥ नर्प्_१,४८।३८ ॥  
जना यथावमन्येयुर्गच्छेयुर्नैव सङ्गतिम्  ।  
हिरण्यगर्भवचनं विचिन्त्येत्थं महामतिः  ॥ नर्प्_१,४८।३९ ॥  
आत्मानं दर्शयामास जडोन्मत्ताकृतिं जने  ।  
भुङ्क्ते कुल्माषवटकान् शाकं त्रन्यफलं कणान्  ॥ नर्प्_१,४८।४० ॥  
यद्यदाप्नोति स बहूनत्ति वै कालसम्भवम्  ।  
पितर्युपरते सो ऽथ भ्रातृभ्रातृव्यबान्धवैः  ॥ नर्प्_१,४८।४१ ॥  
कारितः क्षेत्रकर्मादि कदन्नाहारपोषितः  ।  
सरूक्षपीनावयवो जडकारी च कर्मणि  ॥ नर्प्_१,४८।४२ ॥  
सर्वलोकोपकरणं बभूवाहारवेतनः  ।  
तं तादृशमसंस्कारं विप्राकृतिविचेष्टितम्  ॥ नर्प्_१,४८।४३ ॥  
क्षत्ता सौवीरराज्यस्य विष्टियोग्यममन्यत  ।  
स राजा शिबिकारूढो गन्तुं कृतमतिर्द्विज  ॥ नर्प्_१,४८।४४ ॥  
बभूवेक्षुमतीतीरे कपिलर्षेर्वराश्रमम्  ।  
श्रेयः किमत्र संसारे दुःखप्राये नृणामिति  ॥ नर्प्_१,४८।४५ ॥  
प्रष्टुं तं मोक्षधर्मज्ञं कपिलाख्यं महामुनिम्  ।  
उवाह शिबिकामस्य क्षत्तुर्वचनचोदितः  ॥ नर्प्_१,४८।४६ ॥  
नृणां विष्टिगृहीतानामन्येषां सो ऽपि मध्यगः  ।  
गृहीतो विष्टिना विप्र सर्वज्ञानैकभाजनम्  ॥ नर्प्_१,४८।४७ ॥  
जातिस्मरो ऽसौ पापस्य क्षयकाम उवाह ताम्  ।  
ययौ जडगतिस्तत्र युगमात्रावलोकनम्  ॥ नर्प्_१,४८।४८ ॥  
कुर्वन्मतिमतां श्रेष्ठस्ते त्वन्ये त्वरितं ययुः  ।  
विलोक्य नृपतिः सो ऽथ विषमं शिबिकागतम्  ॥ नर्प्_१,४८।४९ ॥  
किमेतदित्याह समं गम्यतां शिबिकावहाः  ।  
पुनस्तथैव शिबिकां विलोक्य विषमां हसन्  ॥ नर्प्_१,४८।५० ॥  
नृपः किमे ऽतदित्याह भवद्भिर्गम्यते ऽन्यथा  ।  
भूपतेर्वदतस्तस्य श्रुत्वेत्थं बहुशो वचः  ।  
शिबिकावाहकाः प्रोचुरयं यातीत्यसत्वरम्  ॥ नर्प्_१,४८।५१ ॥  
राजोवाच  
किं श्रान्तो ऽस्यल्पमध्वानं त्वयोढा शिबिका मम  ।  
किमायाससहो न त्वं पीवा नासि निरीक्ष्यसे  ॥ नर्प्_१,४८।५२ ॥  
ब्राह्मण उवाच  
नाहं पीवा न चैवोढा शिबिका भवतो मया  ।  
न श्रान्तो ऽस्मि न चायासो वोढान्यो ऽस्ति महीपते  ॥ नर्प्_१,४८।५३ ॥  
राजोवाच  
प्रत्यक्षं दृश्यते पीवात्वद्यापि शिबिका त्वयि  ।  
श्रमश्च भारो द्वहने भवत्येव हि देहिनाम्  ॥ नर्प्_१,४८।५४ ॥  
ब्राह्मण उवाच  
प्रत्यक्षं भवता भूप यद्दृष्टं मम तद्वद  ।  
बलवानबलश्चेति वाच्यं पश्चाद्विशेषणम्  ॥ नर्प्_१,४८।५५ ॥  
त्वयोढा शिबिका चेति त्वय्यद्यापि च संस्थिता  ।  
मिथ्या तदप्यत्र भवान् शृणोतु वचनं मम  ॥ नर्प्_१,४८।५६ ॥  
भूमौ पादयुगं चाथ जङ्घे पादद्वये स्थिते  ।  
ऊरु जङ्घाद्वयावस्थौ तदाधारं तथोदरम्  ॥ नर्प्_१,४८।५७ ॥  
वक्षस्थलं तथा बाहू स्कन्धौ चोदरसंस्थितौ  ।  
स्कन्धाश्रितयें शिबिका ममाधारो ऽत्र किङ्कृतः  ॥ नर्प्_१,४८।५८ ॥  
शिबिकायां स्थितं चेदं देहं त्वदुपलक्षितम्  ।  
तत्र त्वमहमप्यत्रेत्युच्यते चेदमन्यथा  ॥ नर्प्_१,४८।५९ ॥  
अहं त्वं च तथान्ये च भूतैरुह्याश्च पार्थिव  ।  
गुणप्रवाहपतितो भूतवर्गो ऽपि यात्ययम्  ॥ नर्प्_१,४८।६० ॥  
कर्मवश्या गुणश्चैते सत्त्वाद्याः पृथिवीपते  ।  
अविद्यासञ्चितं कर्मतश्चाशेषेषु जन्तुषु  ॥ नर्प्_१,४८।६१ ॥  
आत्मा शुद्धो ऽक्षरः शान्तो निर्गुणः प्रकृते परः  ।  
प्रवृद्ध्यपचयौ न स्त एकस्याखिलजन्तुषु  ॥ नर्प्_१,४८।६२ ॥  
यदा नोपचयस्तस्य नचैवापचयो नृप  ।  
तदापि बालिशो ऽसि त्वं कया युक्त्या त्वयेरितम्  ॥ नर्प्_१,४८।६३।  
भूपादजङ्घाकट्यूरुजठरादिषु संस्थिता  ।  
शिबिकेयं यदा स्कन्धे तदा भारः समस्त्वया  ॥ नर्प्_१,४८।६४ ॥  
तथान्यजन्तुभिर्भूप शिबिकोढान केवलम्  ।  
शैलद्रुमगृहोत्थो ऽपि पृथिवीसम्भवो ऽपि च  ॥ नर्प्_१,४८।६५ ॥  
यथा पुंसः पृथग्भावः प्राकृतैः करणैर्नृप  ।  
सोढव्यः सुमहान्भारः कतमो नृप ते मया  ॥ नर्प्_१,४८।६६ ॥  
यद्द्रव्यो शिबिका चेयं तद्द्रव्यो भूतसङ्ग्रहः  ।  
भवतो मे ऽखिलस्यास्य समत्वेनोपबृंहितः  ॥ नर्प्_१,४८।६७ ॥  
सनन्दन उवाच  
एवमुक्त्वाभवन्न्मौनी स वहञ्शिबिकां द्विजः  ।  
सो ऽपि राजावतीर्योर्व्यां तत्पादौ जगृहे त्वरन्  ॥ नर्प्_१,४८।६८ ॥  
राजोवाच  
भो भो विसृज्य शिबिकां प्रसादं कुरु मे द्विज  ।  
कथ्यतां को भवानत्र जाल्मरुपधरः स्थितः  ॥ नर्प्_१,४८।६९ ॥  
यो भवान्यदपत्यं वा यदागमनकारणम्  ।  
तत्सर्वं कथ्यतां विद्वन्मह्यं शुश्रूषवे त्वया  ॥ नर्प्_१,४८।७० ॥  
ब्राह्मण उवाच  
श्रूयतां को ऽहमित्येतद्वक्तुं भूप न शक्यते  ।  
उपयोगनिमित्तं च सर्वत्रागमनक्रिया  ॥ नर्प्_१,४८।७१ ॥  
सुखदुःखोपभोगौ तु तौ देहाद्युपपादकौ  ।  
धर्माधर्मोद्भवौ भोक्तुं जन्तुर्देहादिमृच्छति  ॥ नर्प्_१,४८।७२ ॥  
सर्वस्यैव हि भूपाल जन्तोः सर्वत्र कारणम्  ।  
धर्माधर्मौं यतस्तस्मात्कारणं पृच्छ्यते कुतः  ॥ नर्प्_१,४८।७३ ॥  
राजोवाच  
धर्माधर्मौं न सन्देहः सर्वकार्येषु कारणम्  ।  
उपभोगनिमित्तं च देहाद्देहान्तरागमः  ॥ नर्प्_१,४८।७४ ॥  
यत्त्वेतद्भवता प्रोक्तं को ऽहमित्येतदात्मनः  ।  
वक्तुं न शक्यते श्रोतुं तन्ममेच्चा प्रवर्तते  ॥ नर्प्_१,४८।७५ ॥  
यो ऽस्ति यो ऽहमिति ब्रह्मन्कथं वक्तुं न शक्यते  ।  
आत्मन्येव न दोषाय शब्दो ऽहमिति यो द्विजा  ॥ नर्प्_१,४८।७६ ॥  
ब्राह्मण उवाच  
शब्दो ऽहमिति दोषाय नात्मन्येवं तथैव तत्  ।  
अनात्मन्यात्मविज्ञानं शब्दो वा श्रुतिलक्षणः  ॥ नर्प्_१,४८।७७ ॥  
जिह्वा ब्रवीत्यहमिति दन्तौष्टतालुक नृप  ।  
एतेनाहं यतः सर्वे वाङ्निष्पादनहेतवः  ॥ नर्प्_१,४८।७८ ॥  
किं हेतुभिर्वदूत्येषा वागेवाहमिति स्वयम्  ।  
तथापि वागहमेद्वक्तुमित्थं न युज्यते  ॥ नर्प्_१,४८।७९ ॥  
पिण्डः पृथग्यतः पुंसः शिरःपाण्यादिलक्षणः  ।  
ततो ऽहमिति कुत्रैनां सञ्ज्ञां राजन्करोम्यहम्  ॥ नर्प्_१,४८।८० ॥  
यद्यन्यो ऽस्ति परः को ऽपि मत्तः पार्थिवसत्तम्  ।  
न देहो ऽहमयं चान्ये वक्तुमेवमपीष्यते  ॥ नर्प्_१,४८।८१ ॥  
यदा समस्तदेहेषु पुमानेको व्यवस्थितः  ।  
तददा हि को भवान्को ऽहमित्येतद्विफलं वचः  ॥ नर्प्_१,४८।८२ ॥  
त्वं राजा शिबिका चेयं वयं वाहाः पुरः सराः  ।  
अयं च भवतो लोको न सदेतन्नृपोच्यते  ॥ नर्प्_१,४८।८३ ॥  
वृक्षाद्दारु ततश्चेयं शिबिका त्वदधिष्टिता  ।  
क्व वृक्षसञ्ज्ञा वै तस्या दारुसञ्ज्ञाथवा नृप  ॥ नर्प्_१,४८।८४ ॥  
वृक्षारूढो महाराजो नायं वदति ते जनः  ।  
न च दारुणि सर्वस्त्वां ब्रवीति शिबिकागतम्  ॥ नर्प्_१,४८।८५ ॥  
शिबिकादारुसङ्घातो स्वनामस्थितिसंस्थितः  ।  
अन्विष्यतां नृपश्रेष्ठानन्ददाशिबिका त्वया  ॥ नर्प्_१,४८।८६ ॥  
एवं छत्रं शलाकाभ्यः पृथग्भावो विमृश्यताम्  ।  
क्व जातं छत्रमित्येष न्यायस्त्वयि तथा मयि  ॥ नर्प्_१,४८।८७ ॥  
पुमान्स्त्री गौरजा बाजी कुञ्जरो विहगस्तरुः  ।  
देहेषु लोकसञ्ज्ञेयं विज्ञेया कर्महेतुषु  ॥ नर्प्_१,४८।८८ ॥  
पुमान्न देवो न नरो न पशुर्न च पादपः  ।  
शरीराकृतिभेदास्तु भूपैते कर्मयोनयः  ॥ नर्प्_१,४८।८९ ॥  
वस्तु राजेति यल्लेके यञ्च राजभटात्मकम्  ।  
तथान्यश्च नृपेत्थं तन्न सत्यं कल्पनामयम्  ॥ नर्प्_१,४८।९० ॥  
यस्तु कालान्तरेणापि नाशसञ्ज्ञामुपैति वै  ।  
परिणामादिसम्भूतं तद्वस्तु नृप तञ्च किम्  ॥ नर्प्_१,४८।९१ ॥  
त्वं राजा सर्वसोकस्य पितुः पुत्रो रिपो रिपुः  ।  
पत्न्याः पतिः पिता सूनोः कस्त्वं भूप वदाम्यहम्  ॥ नर्प्_१,४८।९२ ॥  
त्वं किमेतच्चिरः किं तु शिरस्तव तथो दरम्  ।  
किमु पादादिकं त्वेतन्नैव किं ते महीपते  ॥ नर्प्_१,४८।९३ ॥  
समस्तावयवेभ्यस्त्वं पृथग्भूतो व्यवस्थितः  ।  
को ऽहमित्यत्र निपुणं भूत्वा चिन्तय पार्थिव  ॥ नर्प्_१,४८।९४ ॥  
एवं व्यवस्थिते तत्त्वे मयाहमिति भावितुम्  ।  
पृथकूचरणनिष्पाद्यं शक्यं तु नृपते कथम्  ॥ नर्प्_१,४८।९५ ॥  
  
इति शृबृहन्नारदीयपुराणे पूर्वभागे बृहदुपाख्याने द्वि।पा।ष्टचत्वारिंशो ऽध्यायः  
  
  
_____________________________________________________________  
  
  
सनन्दन उवाच  
निशम्य तस्येति वचः परमार्थसमन्वितम्  ।  
प्रश्रयावनतो भूत्वा तमाह नृपतिर्द्विजम्  ॥ नर्प्_१,४९।१ ॥  
राजोवाच  
भगवन्यत्त्वया प्रोक्त परमार्थमयं वचः  ।  
श्रुते तस्मिन्भ्रमन्तीव मनसो मम वृत्तयः  ॥ नर्प्_१,४९।२ ॥  
एतद्विवेकविज्ञानं यदि शेषेषु जन्तुषु  ।  
भवता दर्शितं विप्र तत्परं प्रकृतेर्महत्  ॥ नर्प्_१,४९।३ ॥  
नाहं वहामि शिबिकां शिबिका मयि न स्थिता  ।  
शरीरमन्यदस्मत्तो येनेयं शिबिका धृता  ॥ नर्प्_१,४९।४ ॥  
गुण प्रवृत्तिर्भूतानां प्रवृत्तिः कर्मचोदिता  ।  
प्रवर्तन्ते गुणाश्चैते किं ममेति त्वयोदितम्  ॥ नर्प्_१,४९।५ ॥  
एतस्मिन्परमार्थज्ञ मम श्रोत्रपथं गते  ।  
मनो विह्वलतामेति परमार्थार्थतां गतम्  ॥ नर्प्_१,४९।६ ॥  
पूर्वमेव महाभाग कपिलर्षिमहं द्विज  ।  
प्रष्टुमभ्युद्यतो गत्वा श्रेयः किन्त्वत्र संशये  ॥ नर्प्_१,४९।७ ॥  
तदन्तरे च भवता यदिदं वाक्यमीरितम्  ।  
तेनैव परमार्थार्थं त्वयि चेतः प्रधावति  ॥ नर्प्_१,४९।८ ॥  
कपिलर्षिर्भगवतः सर्वभूतस्य वै किल  ।  
विष्णोरंशो जगन्मोहनाशाय समुपागतः  ॥ नर्प्_१,४९।९ ॥  
स एव भगवान्नूनमस्माकं हितकाम्यया  ।  
प्रत्यक्षतामनुगतस्तथैतद्भवतोच्यते  ॥ नर्प्_१,४९।१० ॥  
तन्मह्यं मोहनाशाय यच्छ्रेयः परमं द्विज  ।  
तद्वदाखिल विज्ञानजलवीच्युजधिर्भवान्  ॥ नर्प्_१,४९।११ ॥  
ब्राह्मण उवाच  
भूयः पृच्छसि किं श्रेयः परमार्थेन पृच्छसि  ।  
श्रेयांसि परमार्थानि ह्यशेषाण्येन भूपते  ॥ नर्प्_१,४९।१२ ॥  
देवताराधनं कृत्वा धनसम्पदमिच्छति  ।  
पुत्रानिच्छति राज्यं च श्रेयस्तस्यैव तन्नृप  ॥ नर्प्_१,४९।१३ ॥  
विवकिनस्तु संयोगः श्रेयो ऽसौ परमात्मना  ।  
कर्मयज्ञादिकं श्रेयः स्वर्लोकपलदायि यत्  ॥ नर्प्_१,४९।१४ ॥  
श्रेयः प्रधानं च फले तदेवानभिसंहिते  ।  
आत्मा ध्येयः सदा भूप योगयुक्तैस्तथा परैः  ॥ नर्प्_१,४९।१५ ॥  
श्रेय स्तस्यैव संयोगः श्रेयो यः परमात्मनः  ।  
श्रेयांस्येवमनेकानि शतशो ऽथ सहस्रशः  ॥ नर्प्_१,४९।१६ ॥  
सन्त्यत्र परमार्थास्तु न त्वेते श्रूयतां च मे  ।  
धर्मो ऽयं त्यजते किं तु परमार्थो धनं यदि  ॥ नर्प्_१,४९।१७ ॥  
व्ययश्चक्रियत कस्मात्कामप्राप्त्युपलक्षणः  ।  
मुत्रश्चेत्परमार्थाख्यः सो ऽप्यन्यस्य नरेश्वर  ॥ नर्प्_१,४९।१८ ॥  
परमार्थभूतः सो ऽन्यस्य परमार्थो हि नः पिता  ।  
एवं न परमार्थो ऽस्ति जगत्यत्र चराचरे  ॥ नर्प्_१,४९।१९ ॥  
परमार्थो हि कार्याणि करणानामशेषतः  ।  
राज्यादिप्राप्तिरत्रोक्ता परमार्थतया यदि  ॥ नर्प्_१,४९।२० ॥  
परमार्था भवन्त्यत्र न भवन्ति च वै ततः  ।  
ऋग्यजुःसामनिष्पाद्यं यज्ञकर्म मतं तव  ॥ नर्प्_१,४९।२१ ॥  
परमार्थभूतं तत्रापि श्रूयतां गदतो मम  ।  
यत्तु निष्पाद्यते कार्यं मृदा कारणभूतया  ॥ नर्प्_१,४९।२२ ॥  
तत्कारणानुगमनाज्जायते नृप मृन्मयम्  ।  
एवं विनाशिभिर्द्रव्यैः समिदाज्यकुशादिभिः  ॥ नर्प्_१,४९।२३ ॥  
निष्पाद्यते क्रिया या तु सा भवित्री विनाशिनी  ।  
अनाशी परमार्थस्तु प्राज्ञैरभ्युपगम्यते  ॥ नर्प्_१,४९।२४ ॥  
यत्तुं नाशि न सन्देहो नाशिद्रव्योपपादितम्  ।  
तदेवापलदं कर्म परमार्थो मतो मम  ॥ नर्प्_१,४९।२५ ॥  
मुक्तिसाधनभूतत्वात्परमार्थो न साधनम्  ।  
ध्यानमेवात्मनो भूपपरमार्थार्थशब्दितम्  ॥ नर्प्_१,४९।२६ ॥  
भेदकारि परेभ्यस्तु परमार्थो न भेदवान्  ।  
परमार्थात्मनोर्योगः परमार्थ इतीष्यते  ॥ नर्प्_१,४९।२७ ॥  
मिथ्यैतदन्यद्द्रव्यं हि नैतद्द्रव्यमयं यतः  ।  
तस्माच्छ्रेयांस्यशेषाणि नृपैतानि न संशयः  ॥ नर्प्_१,४९।२८ ॥  
परमार्थस्तु भूपाल सङ्क्षेपाच्छ्रूयतां मम  ।  
एको व्यापी समः शुद्धो निर्गुण प्रकृतेः परः  ॥ नर्प्_१,४९।२९ ॥  
जन्मवृद्ध्यादिरहित आत्मा सर्वगतो नृप  ।  
परिज्ञानमयो सद्भिर्नामजात्यादिभिविभुः  ॥ नर्प्_१,४९।३० ॥  
न योगवान्न युक्तो ऽभून्नैव पार्थिवः योक्ष्यति  ।  
तस्यात्मपरदेहेषु सतो ऽप्येकमयं हि तत्  ॥ नर्प्_१,४९।३१ ॥  
विज्ञानं परमार्थो ऽसौ वेत्ति नो ऽतथ्यदर्शनः  ।  
वेणुरङ्घ्रविभेदेन भेदः षङ्जादिसञ्ज्ञितः  ॥ नर्प्_१,४९।३२ ॥  
अभेदो व्यापिनो वायोस्तथा तस्य महात्मनः  ।  
एकत्वं रूपभेदश्च वाह्यकर्मप्रवृत्तिजः  ॥ नर्प्_१,४९।३३ ॥  
देवादिभेदमध्यास्ते नास्त्येवाचरणो हि सः  ।  
शृण्वत्र भूप प्राग्वृत्तं यद्गीतमृभुणा भवेत्  ॥ नर्प्_१,४९।३४ ॥  
अवबोधं जनयतो निदाधस्य द्विजन्मनः  ।  
ऋभुर्नामाबवत्पुत्रो ब्रह्मणः परमेष्टिनः  ॥ नर्प्_१,४९।३५ ॥  
विज्ञात तत्त्वसद्भावो निसर्गादेव भूपते  ।  
तस्य शिष्यो निदाघो ऽभूत्पुलस्त्यतनयः पुरा  ॥ नर्प्_१,४९।३६ ॥  
प्रादादशेषविज्ञानं स तस्मै परया मुदा  ।  
अवाप्तज्ञान तत्त्वस्य न तस्याद्वैतवासना  ॥ नर्प्_१,४९।३७ ॥  
स ऋभुस्तर्कयामास निदाघस्य नरेश्वर  ।  
देविकायास्तटे वीर नागरं नाम वै पुरम्  ॥ नर्प्_१,४९।३८ ॥  
समृद्धमतिरम्यं च पुलस्त्येन निवेशितम्  ।  
रम्योपवनपर्यन्तं स तस्मिन्पार्थवोत्तम  ॥ नर्प्_१,४९।३९ ॥  
निदाधनामायोगज्ञस्तस्य शिष्यो ऽभवत्पुरा  ।  
दिव्ये वर्षसहस्रे तु समतीते ऽस्य तत्पुरम्  ॥ नर्प्_१,४९।४० ॥  
जगाम स ऋभुः शिष्यं निदाघमवलोकितुम्  ।  
स तस्य वैश्वदेवन्ति द्वारालोकनगोचरः  ॥ नर्प्_१,४९।४१ ॥  
स्थित स्तेन गृहीतार्थो निजवेश्म प्रवेशितः  ।  
प्रक्षालिताङ्घ्रिपाणिं च कृतासनपरिग्रहम्  ॥ नर्प्_१,४९।४२ ॥  
उवाच स द्विजश्रेष्ठो भुज्यतामिति सादरम्  ।  
ऋभुरुवाच  
भो विप्रवर्य भोक्तव्यं यदत्र भवतो गृहे  ॥ नर्प्_१,४९।४३ ॥  
तत्कथ्यतां कदन्नेषु न प्रीतिः सततं मम  ।  
निदाघ उवाच  
सक्तुयावकव्रीहीनामपूपानां च मे गृहे  ॥ नर्प्_१,४९।४४ ॥  
यद्रोचते द्विजश्रेष्ठ तावद्भुङ्क्ष्व यथेच्छया  ।  
ऋभुरुवाच  
कदन्नानि दिजैतानि मिष्टमन्नं प्रयच्छ मे  ॥ नर्प्_१,४९।४५ ॥  
संयावपायसादीनि चेक्षुका रसवन्ति च  ।  
निदाघ उवाच  
गृहे शालिनि मद्गेहे यत्किञ्चिदति शोभनम्  ॥ नर्प्_१,४९।४६ ॥  
भोज्येषु साधनं मिष्टं तेनास्यान्नं प्रसाधय  ।  
इत्युक्ता तेन सा पत्नी मिष्टमन्नं द्विजस्य तत्  ॥ नर्प्_१,४९।४७ ॥  
प्रसाधितवती तद्वै भर्तुर्वचनगौरवात्  ।  
न भुक्तवन्तमिच्छातो मिष्टमन्नं महामुनिम्  ॥ नर्प्_१,४९।४८ ॥  
निदाघः प्राहभूपाल प्रश्रयावनतः स्थितः  ।  
निदाघ उवाच  
अपि ते परमा तृप्तिरुत्पन्ना पुष्टिरेव  ॥ नर्प्_१,४९।४९ ॥  
अपि ते मानसं स्वस्थमाहारेण कृतं द्विज  ।  
क्व निवासी भवान्विप्र क्व वा गन्तुं समुद्यतः  ॥ नर्प्_१,४९।५० ॥  
आगम्यते च भवता यतस्तश्च निवेद्यताम्  ।  
ऋमुरुवाच  
क्षुधितस्य च भुक्ते ऽन्ने तृप्तिर्ब्रह्मन्विजायते  ॥ नर्प्_१,४९।५१ ॥  
न मे क्षुधा भवेत्तॄप्तिः कस्मान्मां द्विज पृच्छति  ।  
वह्निना पार्थिवेनादौ दग्धे वै क्षुरापीश्वः  ॥ नर्प्_१,४९।५२ ॥  
भवत्यम्भसि च क्षीणे नृणां तृष्णासमुद्भवः  ।  
क्षुत्तृष्णे देहधर्माख्ये न ममैते यतो द्विज  ॥ नर्प्_१,४९।५३ ॥  
ततः क्षुत्सम्भवाभावात्तृप्तिरस्त्येव मे सदा  ।  
मनसः स्वस्थता तुष्टिश्चित्तधर्माविमौ द्विज  ॥ नर्प्_१,४९।५४ ॥  
चेतसो यस्य यत्पृष्टं पुमानेभिर्न युज्यते  ।  
क्व निवासस्तवेत्युक्तं क्व गन्तासि च यत्त्वया  ॥ नर्प्_१,४९।५५ ॥  
कुतश्चागम्यते त्वेतात्र्रितये ऽपि निबोध मे  ।  
पुमान्सवर्गतो व्यापीत्याकाशवदयं यतः  ॥ नर्प्_१,४९।५६ ॥  
कुतः कुत्र क्व गन्तासीत्येतदप्यर्थवत्कथम्  ।  
सो ऽहं गन्ता न चागन्ता नैकदेशनिकेतनः  ॥ नर्प्_१,४९।५७ ॥  
त्वं चान्ये च न च त्वं त्वं नान्ये नैवाहमप्यहम्  ।  
मिष्टन्ने मिष्टमित्येषा जिह्वा सा मे कृता तव  ॥ नर्प्_१,४९।५८ ॥  
किं वक्ष्यतीति तत्रापि श्रूयतां द्विजसत्तमा  ।  
मिष्टमेव यदामिष्टं तदेवोद्वेगकारणम्  ॥ नर्प्_१,४९।५९ ॥  
अमिष्टं जायते मिष्टं मिष्टादुद्विजते जनः  ।  
आदिमध्यावसानेषु किमन्नं रुचिकारणम्  ॥ नर्प्_१,४९।६० ॥  
मृण्मयं हि मृदा यद्वद्गृहं लिप्तं स्थिरीभवेत्  ।  
पार्थिवो ऽयं तथा देहः पार्थिवैः परमाणुभिः  ॥ नर्प्_१,४९।६१ ॥  
यवगोधूममुद्गादिर् घृतं तैलं पयो दधि  ।  
गुडः फलानीति तथा पार्थिवाः परमाणवः  ॥ नर्प्_१,४९।६२ ॥  
तदेतद्भवता ज्ञात्वा मिष्टामिष्टविचारि यत्  ।  
तन्मनः शमनालबि कार्यं प्राप्यं हि मुक्तये  ॥ नर्प्_१,४९।६३ ॥  
इत्याकर्ण्य वचस्तस्य परमार्थाश्रितं नृप  ।  
प्रणिपत्य महाभागो निदाघो वाक्यमब्रवीत्  ॥ नर्प्_१,४९।६४ ॥  
प्रसीद मद्धितार्थाय कथ्यतां यस्त्वमागतः  ।  
नष्टो मोहस्तवाकर्ण्य वचांस्येतानि मे द्विज  ॥ नर्प्_१,४९।६५ ॥  
ऋभुरुवाच  
ऋभुरस्मि तवाचार्यः प्रज्ञादानाय ते द्विज  ।  
इहागतो ऽहं दास्यामि परमार्थं सुबोधितम्  ॥ नर्प्_१,४९।६६ ॥  
एक एवमिदं विद्धि न भेदि सकलं जगत्  ।  
वासुदेवाभिधेयस्य स्वरुपं परात्मनः  ॥ नर्प्_१,४९।६७ ॥  
ब्रह्मण उवाच  
तथेत्युक्त्वा निदाधेन प्रणिपातपुरः सरम्  ।  
पूजितः परया भक्त्यानिच्छितः प्रययौ विभुः  ॥ नर्प्_१,४९।६८ ॥  
पुनवषसहस्रन्ते समायातो नरेश्वर  ।  
निदाघज्ञानदानाय तदेव नगरं गुरुः  ॥ नर्प्_१,४९।६९ ॥  
नगरस्य बहिः सो ऽथ निदाघं दृष्टवान् मुनिम्  ।  
महाबलपरीवारे पुरं विशति पार्थिवे  ॥ नर्प्_१,४९।७० ॥  
दूरस्थितं महाभागे जनसम्मर्दवर्जकम्  ।  
क्षुत्क्षामकण्ठमायान्तमरण्यात्ससमित्कुशम्  ॥ नर्प्_१,४९।७१ ॥  
दृष्ट्वा निदाघं स ऋभुरुपागत्याभिवाद्य च  ।  
उवाच कस्मादेकान्तं स्थीयत भवता द्विज  ॥ नर्प्_१,४९।७२ ॥  
॥ निदाघ उवाच  
भो विप्र जनसम्मर्द्दो महानेष जनेश्वरे  ।  
प्रविवक्षौ पुरे रम्ये तेनात्र स्थीयते मया  ॥ नर्प्_१,४९।७३ ॥  
ऋभुरुवाच  
नराधिपो ऽत्र कतमः कतमश्चेतरो जनः  ।  
कथ्यतां मे द्विजश्रेष्ठ त्वमभिज्ञो मतो मम  ॥ नर्प्_१,४९।७४ ॥  
निदाघ उवाच  
यो ऽयं गजेन्द्रमुन्मत्तमद्रिशृङ्गसमुच्छ्रयम्  ।  
अधिरुढो नरेन्द्रो ऽयं परितो यस्तथेतरः  ॥ नर्प्_१,४९।७५ ॥  
ऋभुरुवाच  
एतौ हि गजराजानौ दृष्टौ हि युगपन्मया  ।  
भवता निर्विशेषेण पृथग्वेदोपलक्षितौ  ॥ नर्प्_१,४९।७६ ॥  
तत्कथ्यतां महाभाग विशेषो भवतानयोः  ।  
ज्ञातुमिच्छाम्यहं को ऽत्र गजः को वा नराधिपः  ॥ नर्प्_१,४९।७७ ॥  
निदाध उवाच  
गजोयो ऽयमधो ब्रह्मन्नुपर्यस्यैष भूपतिः  ।  
वाह्यवाहकसम्बन्धं को न जानाति वै द्विज  ॥ नर्प्_१,४९।७८ ॥  
ऋभुरुवाच  
ब्रह्मन्यथाहं जानीयां तथा मामवबोधय  ।  
अधः सत्त्वविभागं किं किं चोर्द्धमभिधीयते  ॥ नर्प्_१,४९।७९ ॥  
ब्राह्मण उवाच  
इत्युक्त्वा सहसारुह्य निदाघः प्राह तं ऋभुम्  ।  
श्रयतां कथयाम्येष यन्मां त्वं परिपृच्छसि  ॥ नर्प्_१,४९।८० ॥  
उपर्यहं यथा राजा त्वमधःकुञ्जरो यथा  ।  
अवबोधाय ते ब्रह्मन्दृष्टान्तो दर्शितो मया  ॥ नर्प्_१,४९।८१ ॥  
ऋभुरुवाच  
त्वं राजेव द्विजश्रेष्ठ स्थितो ऽहं गजवद्यदि  ।  
तदेवं त्वं समाचक्ष्व कतमस्त्वमहं तथा  ॥ नर्प्_१,४९।८२ ॥  
ब्राह्मण उवाच  
इत्युक्तः सत्वरस्तस्य चरणावभिवन्द्य सः  ।  
निदाधः प्राह भगवन्नाचार्यस्त्वमृभुर्मम्  ॥ नर्प्_१,४९।८३ ॥  
नान्यस्याद्वै वसंस्कारसंस्कृतं मानसं तथा  ।  
यथाचार्यस्य तेन त्वां मन्ये प्राप्तमहं गुरुम्  ॥ नर्प्_१,४९।८४ ॥  
ऋभुरुवाच  
तवोपदेशदानाय पूर्वशुश्रूषणात्तव  ।  
गुरुस्नेहादृभुर्नामनिदाघं समुपागतः  ॥ नर्प्_१,४९।८५ ॥  
तदेतदुपदिष्टं ते सङ्क्षेपेण महामते  ।  
परमार्थसारभूतं यत्तदद्वैतमशेषतः  ॥ नर्प्_१,४९।८६ ॥  
ब्राह्मण उवाच  
एवमुक्त्वा ददौ विद्यां निदाघं स ऋभुर्गुरुः  ।  
निदाघो ऽप्युपदेशेन तेनाद्वैतपरो ऽभवत्  ॥ नर्प्_१,४९।८७ ॥  
सर्वभूतान्यभेदेन ददृशे स तदात्मनः  ।  
तथा ब्रह्मतनौ मुक्तिमवाच परमाद्विजः  ॥ नर्प्_१,४९।८८ ॥  
तथा त्वमपि धर्मज्ञ तुल्यात्मरिपुबान्धवः  ।  
भव सर्वगतं ज्ञानमात्मानमवनीपते  ॥ नर्प्_१,४९।८९ ॥  
सितनीलादिभेदेन यथैकं दृश्यते नभः  ।  
भ्रान्तदृष्टिभिरात्मापि तथैकः सन्पृथक् पृथक्  ॥ नर्प्_१,४९।९० ॥  
एकः समस्तं यदिहास्ति किञ्चित्तदच्युतो नास्ति परं ततो ऽन्यत्  ।  
सो ऽहं स च त्वं स च सर्वमेतदात्मांस्वयं भात्यपभेदमोहः  ॥ नर्प्_१,४९।९१ ॥  
सनन्दन उवाच  
इतीरितस्तेन स राजवर्यस्तत्याज भेदं परमार्थदृष्टिः  ।  
स चापि जातिस्मरणावबोदस्तत्रैव जन्मन्यपवर्गमाप  ॥ नर्प्_१,४९।९२ ॥  
परमार्थाध्यात्ममेतत्तुभ्यमुक्तं मुनीश्वर  ।  
ब्राह्मणक्षत्रियविशां श्रोर्तृआणां चापि मुक्तिदम्  ॥ नर्प्_१,४९।९३ ॥  
यथा पृष्टं त्वया ब्रह्मंस्तथा ते गदितं मया  ।  
ब्रह्मज्ञानमिदं शुद्धं किमन्यत्कथयामि वै  ॥ नर्प्_१,४९।९४ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वि।पा।एकोनपञ्चाशत्तमोध्यायः  
  
  
_____________________________________________________________  
  
  
सूत उवाच  
श्रुत्वा सनन्दनस्येत्थं वचनं नारदो मुनिः  ।  
असन्तुष्ट इव प्राह भ्रातरं तं सनन्दनम्  ॥ नर्प्_१,५०।१ ॥  
नारद उवाच  
भगवन्सर्वमाख्यातं यत्पृष्टं भवतो मया  ।  
तथापि नात्मा प्रीयेत शृण्वन्हरिकथां मुहुः  ॥ नर्प्_१,५०।२ ॥  
श्रूयते व्यासपुत्रस्तु शुकः परमधर्मवित्  ।  
सिद्धिं सुमहतीं प्राप्तो निर्विण्णो ऽवान्तरं बहिः  ॥ नर्प्_१,५०।३ ॥  
ब्रह्मन्पुंसस्तु विज्ञानं महतां सेवनं विना  ।  
न जायते कथं प्राप्तो ज्ञानं व्यासात्मजः शिशुः  ॥ नर्प्_१,५०।४ ॥  
तस्य जन्मरहस्यं मे कमचाप्यस्य शृण्वते  ।  
समाख्याहि महाभाग मो७शास्त्रार्थविद्भवान्  ॥ नर्प्_१,५०।५ ॥  
सनन्दन उवाच  
शृणु विप्रप्रवक्ष्यामि शुकोत्पत्तिं समासतः  ।  
यां श्रुत्वा ब्रह्मतत्त्वज्ञो जायते मानवो मुने  ॥ नर्प्_१,५०।६ ॥  
न हायनैर्न पलितैर्न वित्तेन न बन्धुभिः  ।  
ऋषयश्चक्रिरे धर्मं यो ऽनूचानः स नो महान्  ॥ नर्प्_१,५०।७ ॥  
नारद उवाच  
अनूचानः कथम्ब्रह्मन्पुमान्भवति मानद  ।  
तन्मे कर्म समाचक्ष्व श्रोतुं कौतूहलं मम  ॥ नर्प्_१,५०।८ ॥  
सनन्दन उवाच  
शृणु नारद वक्ष्यामि ह्यनूचानस्य लक्षणम्  ।  
यज्ज्ञात्वा साङ्गवेदानामभिज्ञो जायते नरः  ॥ नर्प्_१,५०।९ ॥  
शिक्षा कल्पो व्याकरणं निरुक्तं ज्योतिषं तथा  ।  
छन्दःशास्त्रं षडेतानि वादाङ्गानि विदुर्बुधाः  ॥ नर्प्_१,५०।१० ॥  
ऋग्वेद्रो ऽथ यदुर्वेदः सामवेदो ह्यथर्वणः  ।  
वेदाश्चत्वार एवैते प्रोक्ता धर्मनिरूपणे  ॥ नर्प्_१,५०।११ ॥  
साङ्गान्वेदान्गुरोर्यस्तु समधीते द्विजोत्तमः  ।  
सो ऽनूचानः प्रभवति नान्यथा ग्रन्थकोटिभिः  ॥ नर्प्_१,५०।१२ ॥  
नारद उवाच  
अङ्गानां लक्षणं ब्रूहि वेदानां चापि विस्तरात्  ।  
त्वम्मस्मासु महाविज्ञः साङ्गेष्वेतेषु मानद  ॥ नर्प्_१,५०।१३ ॥  
सनन्दन उवाच  
प्रश्नभारो ऽयमतुलस्त्वया मम कृतो द्विज  ।  
सङ्क्षेपात्कथयिष्यामि सारमेषां सुनिश्चितम्  ॥ नर्प्_१,५०।१४ ॥  
स्वरः प्रधानः शिक्षायां कीर्त्तितो मुनिभिर्दिजैः  ।  
वेदानां वेदविद्भिस्तु तच्छृणुष्व वदामि ते  ॥ नर्प्_१,५०।१५ ॥  
आर्चिकं गाथिकं चैव सामिकं च स्वरान्तरम्  ।  
कृतान्ते स्वरशास्त्राणां प्रयोक्तव्य विशेषतः  ॥ नर्प्_१,५०।१६ ॥  
एकान्तरः स्वरो ह्यप्सु गाथासुद्व्यन्तरः स्वरः  ।  
सामसु त्र्यन्तरं विद्यादेतावत्स्वरतो ऽन्तरम्  ॥ नर्प्_१,५०।१७ ॥  
ऋक्सामयजुरङ्गानि ये यज्ञेषु प्रयुञ्जते  ।  
अविज्ञानाद्धि शिक्षायास्तेषां भवति विस्वरः  ॥ नर्प्_१,५०।१८ ॥  
मन्त्रो हीनः स्वरतो वर्णतो वा मिथ्याप्रयुक्तो न तमर्थमाह  ।  
स वाग्वज्रो यजमानं हिर्नास्ति यथेन्द्रशत्रुः स्वरतो ऽपराधात्  ॥ नर्प्_१,५०।१९ ॥  
उरः कण्ठः शिरश्चैव स्थानानि त्रीणि वाङ्क्ये  ।  
सवनान्याहुरेतानि साम वाप्यर्द्धत्ॐऽतरम्  ॥ नर्प्_१,५०।२० ॥  
उरः सप्तविवारं स्यात्तथा कण्ठस्तथा शिरः  ।  
न च शक्तो ऽसि व्यक्तस्तु तथा प्रावचना विधिः  ॥ नर्प्_१,५०।२१ ॥  
कठकालापवृत्तेषु तैत्तिराह्वरकेषु च  ।  
ऋग्वेदे सामवेदे च वक्तव्यः प्रथमः स्वरः  ॥ नर्प्_१,५०।२२ ॥  
ऋग्वेदस्तु द्वितीयेन तृतीयेन च वर्तते  ।  
उच्चमध्यमसङ्घातः स्वरो भवति पार्थिवः  ॥ नर्प्_१,५०।२३ ॥  
तृतीय प्रथमक्रुष्टा कुर्वन्त्याह्वरकान् स्वरान्  ।  
द्वितीयाद्यास्तु मद्रान्तास्तैत्तिरीयाश्चतुःस्वरान्  ॥ नर्प्_१,५०।२४ ॥  
प्रथमश्च द्वितीयश्च तृतीयो ऽथ चतुर्थकः  ।  
मन्द्रः क्रुष्टो मुनीश्वर एतान्कुर्वन्ति सामगाः  ॥ नर्प्_१,५०।२५ ॥  
द्वितीयप्रथमावेतौ नाण्डिभाल्लविनौ स्वरौ  ।  
तथा शातपथावेतौ स्वरौ वाजसनेयिनाम्  ॥ नर्प्_१,५०।२६ ॥  
एते विशेषतः प्रोक्ताः स्वरा वै सार्ववैदिकाः  ।  
इत्येतञ्चरितं सर्वं स्वराणां सार्ववैदिकम्  ॥ नर्प्_१,५०।२७ ॥  
सामवेदे तु वक्ष्यामि स्वराणां चरितं यथा  ।  
अल्पग्रन्थं प्रभूतार्थं सामवेदाङ्गमुत्तमम्  ॥ नर्प्_१,५०।२८ ॥  
तानरागस्वरग्राममूर्च्छनानां तु लक्षणम्  ।  
पवित्रं पावनं पुण्यं यथा तुभ्यं प्रकीर्तितम्  ॥ नर्प्_१,५०।२९ ॥  
शिक्षामाहुर्द्विजातीनामृग्यजुः सामलक्षणम्  ।  
सप्त स्वरास्रयो ग्रामा मृर्छनास्त्वेकविंशतिः  ॥ नर्प्_१,५०।३० ॥  
ताना एकोनपञ्चाशदित्येतःस्वरमण्डलम्  ।  
षङ्जश्च ऋषभश्चैव गान्धारो मध्यमस्तथा  ॥ नर्प्_१,५०।३१ ॥  
पञ्चमो धैवतश्चैवं निषादः सप्तमः स्वरः  ।  
षङ्जमध्यमगान्धारास्ररयो ग्रामाः प्रकीर्तिताः  ॥ नर्प्_१,५०।३२ ॥  
भूर्ल्लोकाज्जायते षङ्जो भुवर्लोकाञ्च मध्यमः  ।  
स्वर्गाभ्राञ्चैव गान्धारो ग्रामस्थानानि त्रीणि हि  ॥ नर्प्_१,५०।३३ ॥  
स्वराणां च विशेषेण ग्रामरागा इति स्मृताः  ।  
विंशतिर्मध्यमग्रामे षङ्जग्रामे चतुर्दश  ॥ नर्प्_१,५०।३४ ॥  
तानान्पं चदशेच्छन्ति गान्धारे सामगायिनाम्  ।  
नदी विशाला सुमुखी चित्रा चित्रवती मुखा  ॥ नर्प्_१,५०।३५ ॥  
बला चाप्यथ विज्ञेया देवानां सप्त मूर्छनाः  ।  
आप्यायिनी विश्वभृता चन्द्रा हेमा कपर्दिनी  ॥ नर्प्_१,५०।३६ ॥  
मैत्री च बार्हती चैव पितॄणां सप्त मूर्छनाः  ।  
षङ्जे तूत्तरमन्द्रा स्यादृषभे चाभिरूहता  ॥ नर्प्_१,५०।३७ ॥  
अश्वक्रान्ता तु गान्धारे तृतीया मूर्च्छना स्मृता  ।  
मध्यमे खलु सौवीरा हृषिका पञ्चमे स्वरे  ॥ नर्प्_१,५०।३८ ॥  
धैवते चापि विज्ञेया मूर्छना तूत्तरा मता  ।  
निषादे रजनीं विद्यादृषीणां सप्त मूर्छनाः  ॥ नर्प्_१,५०।३९ ॥  
उपजीवन्ति गन्धर्वा देवानां सप्त मूर्छनाः  ।  
पितॄणां मूर्च्छानाः सप्त तथा यक्षा न संशयः  ॥ नर्प्_१,५०।४० ॥  
ऋषीणां मूर्छनाः सप्त यास्त्विमा लौकिकाः स्मृताः  ।  
षङ्जः प्रीणाति वै देवानृषीन्प्रीणाति चर्षभः  ॥ नर्प्_१,५०।४१ ॥  
पितॄन् प्रीणाति गान्धारो गन्धर्वान्मध्यमः स्वरः  ।  
देवान्पितॄनृषींश्चैव स्वरः प्रीणाति पञ्चमः  ॥ नर्प्_१,५०।४२ ॥  
यक्षान्निषादः प्रीणाति भूतग्रामं च धैवतः  ।  
गानस्य तु दशविधा गुणवृत्तिस्तु तद्यथा  ॥ नर्प्_१,५०।४३ ॥  
रक्तं पूर्णमलङ्कृतं प्रसन्नं व्यक्तं विक्रुष्टं श्लक्ष्णं समं सुकुमारं मधुरमिति गुणास्तत्र रक्तं नाम वेणुवीणास्वराणामेकीभावं रक्तमित्युच्यते पूर्णं नाम स्वरश्रुतिपूरणाच्छन्दः पादाक्षरं संयोगात्पूर्णमित्युच्यते अलङ्कृतं नामोरसि शिरसि कण्ठयुक्तमित्यलङ्कृतं प्रसन्नं नामापगतागद्गदनिर्विशङ्कं प्रसन्नमित्युच्यते व्यक्तं नाम पदपदार्थप्रकृतिविकारागमनोपकृत्तद्धितसमासधातुनिपातोपसर्गस्वरलिङ्गं वृत्तिवार्त्तिकविभक्त्यर्थवचनानां सम्यगुपपादनं व्यक्तमित्युच्यते विक्रुष्टं नामोञ्चैरुञ्चारितं व्यक्तपदाक्षरं विक्रुष्टमित्युच्यते श्लेक्ष्णं नाम द्रुतमविलम्बितमुच्चनीचप्लुतसमाहारहेलतालोपनयादिभिरुपपादनाभिः श्लक्ष्णमित्युच्यते समं नामावापनिर्वापप्रदेशे प्रत्यन्तरस्थानानां समासः सममित्युच्यते सुकुमारं नाम मृदुपदवर्णस्वरकुहगरणयुक्तं सुकुमारमित्युच्यते मधुरं नाम स्वभावोपनीतललितपदाक्षरगुणसमृद्धं मधुरमित्युच्यते एवमेतैर्दशभिर्गुणैर्युक्तं गानं भवति ॥ १॥  
बवन्ति चात्र श्लोकाः  
शङ्कितं भीषणं भीतमुद्धुष्टमनुनासिकम्  ।  
काकस्वरं मूर्द्धगतं तथा स्थानविवर्जितम्  ॥ नर्प्_१,५०।४४ ॥  
विस्तरं विरसं चैव विश्लिष्टं विषमाहतम्  ।  
व्याकुलं तालहीनं च गीतिदोषाश्चतुर्दश  ॥ नर्प्_१,५०।४५ ॥  
आचार्याः सममिच्छन्ति पदच्छेदं तु पण्डिताः  ।  
स्रियो मधुरमिच्छन्ति विक्रुष्टमितरे जनाः  ॥ नर्प्_१,५०।४६ ॥  
पद्मपत्रप्रभः षङ्ज ऋषभः शुकपिञ्जरः  ।  
कनकाभस्तु गान्धारो मध्यमः कुन्दसन्निभः  ॥ नर्प्_१,५०।४७ ॥  
पञ्चमस्तु भवेत्कृष्णः पीतकं धैवतं विदुः  ।  
निषादः सर्ववर्णः स्यादित्येताः स्वरवर्णताः  ॥ नर्प्_१,५०।४८ ॥  
पचमो मध्यमः षङ्ज इत्येते ब्राह्मणाः स्मृताः  ।  
ऋषभो धैवतश्चापीत्येतौ वै क्षत्रियावुभौ  ॥ नर्प्_१,५०।४९ ॥  
गान्धारश्च निषादश्च वैश्यावर्द्धेन वै स्मृतो  ।  
शूद्रत्वं विधिनार्द्धेन पतितत्वान्न संशयः  ॥ नर्प्_१,५०।५० ॥  
ऋषभो मूर्छितवर्जितो धैवतसहितश्च पञ्चमो यत्र  ।  
निपतति मध्यमरागे स निषादं षाङ्जवं विद्यात्  ॥ नर्प्_१,५०।५१ ॥  
यदि पञ्चमो विरमते गान्धारश्चान्तरस्वरो भवति  ।  
ऋषभो निषादसहितस्तं पञ्चममीदृशं विद्यात्  ॥ नर्प्_१,५०।५२ ॥  
गान्धारस्याधिपत्येन निषादस्य गतागतैः  ।  
धैवतस्य च दौर्बल्यान्मध्यमग्राम उच्यते  ॥ नर्प्_१,५०।५३ ॥  
ईषत्पृष्टो निषादस्तु गान्धारश्चाधिको भवेत्  ।  
धैवतः कम्पितो यत्र स षङ्गयाम ईरितः  ॥ नर्प्_१,५०।५४ ॥  
अन्तरस्वरसंयुक्तः काकलिर्यत्र दृश्यते  ।  
तं तु साधारितं विद्यात्पञ्चमस्थं तु कैशिकम्  ॥ नर्प्_१,५०।५५ ॥  
कैशिकं भावयित्वा तु स्वरैः सर्वैः समन्ततः  ।  
यस्मा त्तु मध्यमे न्यासस्तस्मात्कैशिकमध्यमः  ॥ नर्प्_१,५०।५६ ॥  
काकलिर्दृश्यते यत्र प्राधान्यं पञ्चमस्य तु  ।  
कश्यपः कैशिकं प्राह मध्यमग्रामसम्भवम्  ॥ नर्प्_१,५०।५७ ॥  
गेति गेयं विदुः प्राज्ञा धेति कारुप्रवादनम्  ।  
वेति वाद्यस्य सञ्ज्ञेयं गन्धर्वस्य प्ररोचनम्  ॥ नर्प्_१,५०।५८ ॥  
यः सामगानां प्रथमः स वेणोर्मध्यमः स्वरः  ।  
यो द्वितीयः स गान्धारस्तृतीयस्त्वृषभः स्मृतः  ॥ नर्प्_१,५०।५९ ॥  
चतुर्थः षङ्ज इत्याहुः पञ्चमो धैवतो भवेत्  ।  
षष्ठो निषादो विज्ञेयः सप्तमः पञ्चमः स्मृतः  ॥ नर्प्_१,५०।६० ॥  
षङ्जं मयूरो वदति गावो रम्भन्ति चर्षभम्  ।  
अजाविके तु गान्धारं क्रैञ्चो वदति मध्यमम्  ॥ नर्प्_१,५०।६१ ॥  
पुष्पसाधारणे काले कोकिला वक्ति पञ्चमम्  ।  
अश्वस्तु धैवतं वक्ति निषआदं वक्ति कुञ्जरः  ॥ नर्प्_१,५०।६२ ॥  
कण्ठादुत्तिष्टते षङ्जः शिरसस्त्वृषभः स्मृतः  ।  
गान्धारस्त्वनुनासिक्य उरसो मध्यमः स्वरः  ॥ नर्प्_१,५०।६३ ॥  
उरसः शिरसः कण्ठादुत्थितः पञ्चमः स्वरः  ।  
ललाटाद्धैवतं विद्यान्निषादं सर्वसन्धिजम्  ॥ नर्प्_१,५०।६४ ॥  
नासा कण्ठमुरस्तालुजिह्वादतांश्च संश्रितः  ।  
षङ्भिः सं जायते यस्मात्तस्मात्षङ्ज इति स्मृतः  ॥ नर्प्_१,५०।६५ ॥  
वायुः समुत्थितो नाभेः कण्ठशीर्षसमाहतः  ।  
नर्दत्यृषभवद्यस्मात्तस्मादृषेर्भ उच्यते  ॥ नर्प्_१,५०।६६ ॥  
वायुः समुत्थितो नाभेः कण्ठशीर्षसमाहतः  ।  
वाति गन्धवहः पुण्यो गान्धारस्तेन हेतुना  ॥ नर्प्_१,५०।६७ ॥  
वायुः समुत्थितो नाभेरुरौ हृदि समाहतः  ।  
नाभिप्राप्तो मध्यवर्ती मध्यमत्वं समर्श्नुते  ॥ नर्प्_१,५०।६८ ॥  
वायुः समुत्थितो नाभेरुरोहृत्कण्ठकाहृतः  ।  
पञ्चस्थानोत्थितस्यास्य पञ्चमत्वं विधीयते  ॥ नर्प्_१,५०।६९ ॥  
धैवतं च निषादं च वर्जयित्वा तु तावुभौ  ।  
शेषान्पञ्च स्वरांस्त्वन्ये पञ्चस्थानोत्थितान्विदुः  ॥ नर्प्_१,५०।७० ॥  
पञ्चस्थानस्थितत्वेन सर्वस्थानानि धार्यते  ।  
अग्निगीतस्वरः षङ्ज ऋषभो ब्रह्मणोच्यते  ॥ नर्प्_१,५०।७१ ॥  
सोमेन गीतो गान्धारो विष्णुना मध्यमः स्वरः  ।  
पञ्चमस्तु स्वरो गीतस्त्वयैवेति निधारय  ॥ नर्प्_१,५०।७२ ॥  
धैवतश्च निषादश्च गीतौ तुम्बुरुणा स्वरौ  ।  
आद्यंस्य दैवतं ब्रह्मा षङ्जस्याप्युच्यते बुधैः  ॥ नर्प्_१,५०।७३ ॥  
तीक्ष्णदीप्तप्रकाशत्वादृषभस्य हुताशनः  ।  
गावः प्रणीते तुष्यन्ति गान्धारस्तेन हेतुना  ॥ नर्प्_१,५०।७४ ॥  
श्रुत्वा चैवोपतिष्टन्ति सौरभेया न संशयः  ।  
सोमस्तु पञ्चमस्यापि दैवतं ब्रह्मराद्रस्मृतम्  ॥ नर्प्_१,५०।७५ ॥  
निह्रासो यस्य वृद्धिश्च ग्राममासाद्य सोमवत्  ।  
अतिसन्धीयते यस्मादेतान्पूर्वोत्थितान्स्वरान्  ॥ नर्प्_१,५०।७६ ॥  
तस्मादस्य स्वरस्यापि धैवतत्वं विधीयते  ।  
निषीदन्ति स्वरा यस्मान्निषादस्तेन हेतुना  ॥ नर्प्_१,५०।७७ ॥  
सर्वांश्चाभिभवत्येष यदादित्यो ऽस्य दैवतम्  ॥ नर्प्_१,५०।७८ ॥  
दारवी गात्रवीणा च द्वे वीणे गानजातिषु  ॥ नर्प्_१,५०।७९ ॥  
सामनी गात्रवीणा तु तस्यास्त्वं शृणु लक्षणम्  ।  
गात्रवीणा तु सा प्रोक्ता यस्यां गायन्ति सामङ्गाः  ॥ नर्प्_१,५०।८० ॥  
स्वरव्यञ्जनसंयुक्ता अङ्गुल्यङ्गुष्टरञ्जिता  ।  
हस्तौ तु संयतौ धार्यौं जानुभ्यामुपरिस्थितौ  ॥ नर्प्_१,५०।८१ ॥  
गुरोरनुकृतिं कुर्याद्यथान्या न मतिर्भवेत्  ।  
प्रणवं प्राक्प्रयुञ्जीत व्याहृतीस्तदनन्तरम्  ॥ नर्प्_१,५०।८२ ॥  
सावित्रीं चानुवचनं ततो वै गानमारभेत्  ।  
प्रसार्य चाङ्गुलीः सर्वा रोपयेत्स्वरमण्डलम्  ॥ नर्प्_१,५०।८३ ॥  
न चाङ्गुलीभिरङ्गुष्टमङ्गुष्टेनागुलीः स्पृशेत्  ।  
विरला नाङ्गुलीः कुर्यान्मूले चैतां न संस्पृशेत्  ॥ नर्प्_१,५०।८४ ॥  
अङ्गुष्ठाग्रेण ता नित्यं मध्यमे पर्वणि स्पृशेत्  ।  
मात्राद्विमात्रवृद्धानां विभागार्थे विभागवित्  ॥ नर्प्_१,५०।८५ ॥  
अङ्गुलीभिर्द्विमात्रं तु पाणेः सव्यस्य दर्शयेत्  ।  
त्रिरेखा यस्य दृश्यते सिद्धिं तत्र विनिर्दिशेत्  ॥ नर्प्_१,५०।८६ ॥  
स पर्व इति विज्ञेयः शेषमन्तरमन्तरम्  ।  
पर्वान्तरं सामसु च ऋक्षु कुर्यात्तिलान्तरम्  ॥ नर्प्_१,५०।८७ ॥  
स्वरान्मध्यमपर्वसु सुनिविष्टं निवेशयेत्  ।  
न चात्र कम्पयेत्किञ्चिदङ्गस्यावयवं बुधः  ॥ नर्प्_१,५०।८८ ॥  
अधस्तनं मृदं न्यस्य हस्तमात्रे यथाक्रमम्  ।  
अभ्रमध्ये यथा विद्युदृश्यते मणिसूत्रवत्  ॥ नर्प्_१,५०।८९ ॥  
पृषच्छेदविवृत्तीनां यथा बालेषुकर्तरी  ।  
कूर्मो ऽगानि च संहृत्य चेतोदृष्टिं दिशन्मनः  ॥ नर्प्_१,५०।९० ॥  
स्वस्थः प्रशान्तो निर्भीको वर्णानुञ्चारयेद्बुधः  ।  
नासिकायास्तु पूर्वेण हस्तं गोकर्णवद्धरेत्  ॥ नर्प्_१,५०।९१ ॥  
निवेश्य दृष्टिं हस्ताग्रे शास्त्रार्थमनुचिन्तयेत्  ।  
सम्यक्प्रचारयेद्वाक्यं हस्तेन च मुखेन च  ॥ नर्प्_१,५०।९२ ॥  
यथैवोच्चारयेद्वर्णांस्तथैवैनां समापयेत्  ।  
नात्याहन्यान्न निर्हण्यान्न प्रगायेन्न कम्पयेत्  ॥ नर्प्_१,५०।९३ ॥  
समं सामानि गायेत व्योम्नि स्वेन गातिर्यथा  ।  
यथा सुचरतां मार्गो मीनानां नोपलभ्यते  ॥ नर्प्_१,५०।९४ ॥  
आकाशे वा विहॄङ्गानां तद्वत्स्वरगता श्रुतिः  ।  
यथा दधिनि सर्पिः स्यात्काष्टस्थो वा यथानलः  ॥ नर्प्_१,५०।९५ ॥  
प्रयत्नेनोपलभ्येत तद्वत्स्वरगता श्रुतिः  ।  
स्वरात्स्वरस्य सङ्क्रामंस्वरसन्धिमनुल्बणम्  ॥ नर्प्_१,५०।९६ ॥  
अविच्छिन्नं समं कुर्यात्सूक्ष्मच्छायातपोपमम्  ।  
अनागतमतिक्रान्तं विच्छिन्नं विषमाहतम्  ॥ नर्प्_१,५०।९७ ॥  
तन्वन्तमस्थितान्तं च वर्जयेत्कर्षणं बुधः  ।  
स्वरः स्थानाच्च्युतो यस्तु स्वं स्थानमतिवर्तते  ॥ नर्प्_१,५०।९८ ॥  
विस्तरं सामगा ब्रूयुर्विरक्तमिति वीणिनः  ।  
अभ्यासार्थे द्रुतां वृत्तिं प्रयोगार्थे तु मध्यमाम्  ॥ नर्प्_१,५०।९९ ॥  
शिष्यणामुपदेशार्थं कुर्याद्वृत्तिं विलम्बिताम्  ।  
गृहीतग्रन्थ एवं तु ग्रन्थोञ्चारणशैक्षकान्  ॥ नर्प्_१,५०।१०० ॥  
हस्ते नाध्यापयेच्छिष्यान् शैक्षेण विधिना द्विजः  ।  
क्रुष्टस्य मूर्द्धनि स्थानं ललाटे प्रथमस्य तु  ॥ नर्प्_१,५०।१०१ ॥  
भ्रुवोर्मध्य द्वितीयस्य तृतीयस्य तु कर्णयोः  ।  
कण्ठस्थानं चतुर्थस्य मन्द्रस्य रसनोच्यते  ॥ नर्प्_१,५०।१०२ ॥  
अतिस्वरस्य नीचस्य हृदि स्थानं विधीयते  ।  
अङ्गुष्टस्योत्तमे व्रुष्टो ह्यङ्गुष्टं प्रथमः स्वरः  ॥ नर्प्_१,५०।१०३ ॥  
प्रदेशिन्यां तु गान्धार ऋषभस्तदनन्तरम्  ।  
अनामिकायां षङ्गस्तु कनिष्टायां तु धैवतः  ॥ नर्प्_१,५०।१०४ ॥  
तस्याधस्ताञ्च योन्यास्तु निषादं तत्र निर्दिशेत्  ।  
अपर्वत्वादमध्यत्वा दव्ययत्वाञ्च नित्यशः  ॥ नर्प्_१,५०।१०५ ॥  
मन्द्रो हि मन्दीभूतस्तु परिस्वार इति स्मृतः  ।  
क्रुष्टेन देवा जीवन्ति प्रथमेन तु मानुषाः  ॥ नर्प्_१,५०।१०६ ॥  
पशवस्तु द्वितीयेन गन्धर्वाप्सरसस्त्वनु  ।  
अन्धजाः पितरश्चैव चतुर्थस्वरजीविनः  ॥ नर्प्_१,५०।१०७ ॥  
मन्द्रत्वेनोपजीवन्ति पिशाचासुरराक्षसाः  ।  
अतिस्वरेण नीचेन जगत्स्थावरजङ्गमाः  ॥ नर्प्_१,५०।१०८ ॥  
सर्वाणि खलु भूतानि धार्यन्ते सामिकैः स्वरैः  ।  
दीप्तायताकरुणानां मृदुमध्यमयोस्तथा  ॥ नर्प्_१,५०।१०९ ॥  
श्रुतीनां यो विशेषज्ञो न स आचार्य उच्यते  ।  
दीप्ता मन्द्रे द्वितीय च प्रचतुर्थे तथैव च  ॥ नर्प्_१,५०।११० ॥  
अतिस्वरे तृतीये च क्रुष्टे तु करुणा श्रुतिः  ।  
श्रुतयो या द्वितीयस्य मृदुमध्यायताः स्मृताः  ॥ नर्प्_१,५०।१११ ॥  
तासामपि तु वक्ष्यामि लक्षणानि पृथक् पृथक्  ।  
आयतात्वं भवेन्नीचे मृदुता तु विपर्यये  ॥ नर्प्_१,५०।११२ ॥  
स्वे स्वरे मध्यमात्वं तु तत्समीक्ष्य प्रयोजयेत्  ।  
द्वितीये विरता या तु क्रुष्टश्च परतो भवेत्  ॥ नर्प्_१,५०।११३ ॥  
दीप्तां तां तु विजानीयात्प्राथम्येन मृदुः स्मृतः  ।  
अत्रैव विरता या तु चतुर्थेन प्रवर्तते  ॥ नर्प्_१,५०।११४ ॥  
तथा मन्द्रे भवेद्दीप्ता साम्नश्चैव समापने  ।  
नातितारश्रुतिं कुर्यात्स्वरयोर्नापि चान्तरे  ॥ नर्प्_१,५०।११५ ॥  
तं च ह्रस्वे च दीर्घे च न चापि घुटिसज्ञके  ।  
द्विविधा गतिः पदान्तस्थितसन्धिः सहोष्मभिः  ॥ नर्प्_१,५०।११६ ॥  
स्थानेषु पञ्चस्वेतेषु विज्ञेय घुटिसञ्ज्ञकम्  ।  
स्वरान्तराविरतानि ह्रस्वदीर्घघुटानि च  ॥ नर्प्_१,५०।११७ ॥  
स्थितिस्थानेष्वशेषाणि श्रुतिवत्स्वरतो वदेत्  ।  
दीप्तामुदात्ते जानीयाद्दीप्तां च स्वरिते विदुः  ॥ नर्प्_१,५०।११८ ॥  
अनुदात्ते मृदुर्ज्ञेया गन्धर्वाः श्रुतिसम्पदे  ।  
उदात्तश्चानुदात्तश्च स्वरितप्रचिते तथा  ॥ नर्प्_१,५०।११९ ॥  
निघातश्चेति विज्ञेयः स्वरभेदश्च पञ्चधा  ।  
अत ऊर्ध्वं प्रवक्ष्यामि आचिकस्य स्वरत्रयम्  ॥ नर्प्_१,५०।१२० ॥  
उदात्तश्चानुदात्तश्च तृतीयः स्वरितः स्वरः  ।  
य एवोदात्त इत्युक्तः स एव स्वरितात्परः  ॥ नर्प्_१,५०।१२१ ॥  
प्रचयः प्रोच्यते तज्ज्ञैर्न चात्रान्यत्स्वरान्तरम्  ।  
वर्णस्वरो ऽतीतस्वरः स्वरितो द्विविधः स्मृतः  ॥ नर्प्_१,५०।१२२ ॥  
मात्रिको वर्ण एवं तु दीर्घस्तूञ्चरितादनु  ।  
स तु सप्तविधो ज्ञेयः स्वरः प्रत्ययदर्शनात्  ॥ नर्प्_१,५०।१२३ ॥  
पदेन तु स विज्ञेयो भवेद्यो यत्र यादृशः  ।  
सप्तस्वरान्प्रयुञ्जीत दक्षिणं श्रवणं प्रति  ॥ नर्प्_१,५०।१२४ ॥  
आचार्यैर्विहितं शास्त्रं पुत्रशिष्यहितैषिभिः  ।  
उच्चादुञ्चतरं नास्ति नीचान्नीचतरं तथा  ॥ नर्प्_१,५०।१२५ ॥  
वैस्वर्यस्वारसञ्ज्ञायां किंस्थानः स्वार उच्यते  ।  
उच्चनीचस्य यन्मध्ये साधारणमिति श्रुतिः  ॥ नर्प्_१,५०।१२६ ॥  
तं स्वारं स्वारसञ्ज्ञायां प्रतिजानन्ति शैक्षिकाः  ।  
उदात्ते निषादगान्धारावनुदात्तें ऋषभधैवतो  ॥ नर्प्_१,५०।१२७ ॥  
स्वरितप्रभवा ह्येते षङ्जमध्यमपञ्चमाः  ।  
यत्र कखपरा ऊष्मा जिह्वामूलप्रयोजनाः  ॥ नर्प्_१,५०।१२८ ॥  
तानप्याज्ञापयेन्मात्राप्रकृत्यैव तु सा कला  ।  
जात्यः क्षैप्रो ऽभिनिहित स्तैरव्यञ्जन एव च  ॥ नर्प्_१,५०।१२९ ॥  
तिरोविरामः प्रश्लिष्टो ऽपादवृत्तश्च सप्तमः  ।  
स्वराणामहमेतेषां पृथग्वक्ष्यामि लक्षणम्  ॥ नर्प्_१,५०।१३० ॥  
उद्दिष्टानां तथा न्यायमुदाहरणमेव च  ।  
सपकारं सवं वापि ह्यक्षरं स्वरितं भवेत्  ॥ नर्प्_१,५०।१३१ ॥  
न चोदात्तं पुरो यस्य जात्यः स्वारः स उच्यते  ।  
इउवर्णो यदोदात्तावापद्येते पवौ क्वचित्  ॥ नर्प्_१,५०।१३२ ॥  
अनुदात्तं प्रत्यये तु विद्यात्क्षैप्रस्य लक्षणम्  ।  
एओ आभ्यामुदात्ताभ्यामकारो निहितश्च यः  ॥ नर्प्_१,५०।१३३ ॥  
अकारो यत्र लुम्पति तमभिनिहितं विदुः  ।  
उदात्तपूर्वे यत्किञ्चिच्छन्दसि स्वरितं भवेत्  ॥ नर्प्_१,५०।१३४ ॥  
एष सर्वबहुस्वारस्तैरव्यञ्जन उच्यते  ।  
अवग्रहात्परं यत्र स्वरितं स्यादनन्तरम्  ॥ नर्प्_१,५०।१३५ ॥  
तिरोविरामं तं विद्यादुदात्तो यद्यवग्रहः  ।  
इकारं यत्र पश्येयुरिकारेणैव संयुतम्  ॥ नर्प्_१,५०।१३६ ॥  
उदात्तमनुदात्तेन प्रश्लिष्टं तं विचारय  ।  
स्वरे चेत्स्वरितं यत्र विवृता यत्र संहिता  ॥ नर्प्_१,५०।१३७ ॥  
एतत्पादान्तवृत्तस्य लक्षणं शास्त्रनोदितम्  ।  
तान्यः स्वारः स जात्येन श्रुत्यग्रे क्षैप्र उच्यते  ॥ नर्प्_१,५०।१३८ ॥  
ते मन्वताभिनितस्तैरव्यञ्जन ऊतये  ।  
तिरोविरामो विष्कषिते प्रश्लिष्टो हीईगोवर्णः  ॥ नर्प्_१,५०।१३९ ॥  
पादवृत्तः कन्दविदेस्वराः सप्तैवमादयः  ।  
उञ्चादेकाक्षरात्पूर्वात्स्वरं यद्यदिहाक्षरम्  ॥ नर्प्_१,५०।१४० ॥  
स्वाराणां जात्यवर्जानामेषा प्रकृतिरुच्यते  ।  
चत्वारस्त्वादितः स्वाराः कंषम्पुंश्फुतिशास्त्रतः  ॥ नर्प्_१,५०।१४१ ॥  
उदात्ते चैकनीचे वा जुह्वो ऽग्निस्तन्निदर्शनम्  ।  
इकारान्ते पदे पूर्व उकारे परतः स्थिते  ॥ नर्प्_१,५०।१४२ ॥  
ह्रस्वं कम्पं विजानीयान्मेधावी नात्र संशयः  ।  
इकारान्ते पदे चैवोकारद्वयं परे पदे  ॥ नर्प्_१,५०।१४३ ॥  
दीर्घं कम्पं विजानीयाच्छाग्धूष्विति निदर्शनम्  ।  
त्रयो दीर्घास्तु विज्ञेया ये च सन्ध्यक्षरेषु वै  ॥ नर्प्_१,५०।१४४ ॥  
मन्या यथा न इन्द्राभ्यां शेषा ह्रस्वाः प्रकीर्तिताः  ।  
अनेकानामुदात्तानामनुदात्तः प्रत्ययो यदि  ॥ नर्प्_१,५०।१४५ ॥  
शिवकम्पं विजानीयादुदात्तः प्रत्ययो यदि  ।  
यत्र द्विप्रभृतीनि स्युरुदात्तान्यक्षराणि तु  ॥ नर्प्_१,५०।१४६ ॥  
नीचं वोञ्चं च परतस्तत्रोदात्तं विदुर्बुधाः  ।  
न रेफे वा हकारे वा द्विर्भावो जायते क्वचित्  ॥ नर्प्_१,५०।१४७ ॥  
न च वर्गद्वितीयेषु न चतुर्थे कदाचन  ।  
चतुर्थं तु तृतीयेन द्वितीयः प्रथमेन तु  ॥ नर्प्_१,५०।१४८ ॥  
आद्यमन्त्यं च मध्यं च स्वाराक्षरेण पीडयेत्  ।  
अनन्त्यश्च भवेत्पूर्वो ह्यन्तश्च परतो यदि  ॥ नर्प्_१,५०।१४९ ॥  
तत्र मध्ये यमस्तिष्ठेत्स्ववर्णः पूर्ववणयोः  ।  
वर्गान्त्यान् शषसैः सार्द्धमन्तस्थैर्वापि संयुतान्  ॥ नर्प्_१,५०।१५० ॥  
दृष्ट्वा यमा निवर्तन्ते अदेशिकमिवाध्वगाः  ।  
तृतीयश्च चतुर्थश्च चतुर्थादिपरं पदम्  ॥ नर्प्_१,५०।१५१ ॥  
द्वौ तृतीयौ हकारश्च हकारादिपरं पदम्  ।  
अनुस्वारोपधामूला तान् क्वचित्क्रमतः परम्  ॥ नर्प्_१,५०।१५२ ॥  
रहपूर्वसंयुते चाप्युत्तरं क्रमते ऽक्षरम्  ।  
संयोगो यत्र दृश्येत र्व्यञ्जनं विरते पदे  ॥ नर्प्_१,५०।१५३ ॥  
पूर्वाङ्गमादितः कृत्वा पराङ्गादौ निवेशयेत्  ।  
संयोगे स्वरितं यत्र उद्वातः प्रतनं तथा  ॥ नर्प्_१,५०।१५४ ॥  
पूर्वाङ्गं तद्विजानीयाद्येनारम्भः परं हि तत्  ।  
संयोगात्तु विजानीयात्परं संयोगनायकम्  ॥ नर्प्_१,५०।१५५ ॥  
संयुक्तस्य तु वर्णस्य तत्परं पूर्वमक्षरम्  ।  
अनुस्वारः पदान्तश्च क्रमजं प्रत्यये स्वके  ॥ नर्प्_१,५०।१५६ ॥  
स्वरभक्तिस्तथारेफः पूर्वपूर्वाङ्गमुच्यते  ।  
पादादौ चापादादौ संयोगावग्रहेषु च  ॥ नर्प्_१,५०।१५७ ॥  
यशब्द इति विज्ञेयो यो ऽन्यःसय इति स्मृतः  ।  
पादादावप्यविच्छेदेसंयोगान्ते च तिष्टताम्  ॥ नर्प्_१,५०।१५८ ॥  
वर्जयित्वा रहपाणामुपादेशः प्रदृश्यते  ।  
स्वसंयुक्तो गुरुर्ज्ञेयः सानुस्वारा ग्रिमः स्फुटः  ।  
अणुशेषो ह्रिगो वापि युगलादिरविस्फुटः  ॥ नर्प्_१,५०।१५९ ॥  
यदुदात्तमुदात्तं तद्यत्स्वरितं तत्पदे भवति  ।  
यन्नीचं नीचमेव तद्यत्प्रचयस्थं तदपि नीचम्  ॥ नर्प्_१,५०।१६० ॥  
अग्निः सुतो मित्रमिदं तथा वयमयावहाः  ।  
प्रियं दूतं घृतं चित्तमतिशब्दस्तु नीचतः  ॥ नर्प्_१,५०।१६१ ॥  
अक्वेष्वेव सुतेष्वेव यज्ञेषु कलशेषु च  ।  
शतेषु सपवित्रेषु नीचादुञ्चार्यते श्रुतिः  ॥ नर्प्_१,५०।१६२ ॥  
हारिवरुणवरेण्येषु धारापुरुषेषु स्वरतिरेफः  ।  
विश्वानरोनकारश्च शेषास्तुस्वरिता नराः  ॥ नर्प्_१,५०।१६३ ॥  
द्वौ वरुणौ वस्वरत उदुत्तमन्त्वं वरुणधार चौरुधारामुरुधारेस्वदोहते  ।  
मात्रिकं वा द्विमात्रं वा स्वर्यते यदिहाक्षरम्  ।  
तस्यादितोर्ऽद्धमात्रं वै शेषं तु परतो भवेत्  ।  
अदीर्घं दीर्घवत्कुर्याद्द्विस्वरं यत्प्रयुज्यते  ॥ नर्प्_१,५०।१६४ ॥  
कम्पोत्स्वरिताभिगीतं ह्रस्वकर्षणमेव च  ।  
निमेषकालो मात्रा स्याद्विद्युत्कालेति चापरे  ॥ नर्प्_१,५०।१६५ ॥  
ऋक्स्वरा तुल्ययोगा वा कैश्चिदेवमुदीर्यते  ॥ नर्प्_१,५०।१६६ ॥  
समासे ऽवग्रहं कुर्यात्पदं चात्रानुसंहितम्  ।  
येतीक्षरादिकरणं पदान्तस्येति तं विदुः  ॥ नर्प्_१,५०।१६७ ॥  
(सर्वत्र मित्रपुत्रसखिशब्दा अहिशतक्रतोरवग्राह्याः  ।  
आदित्यविप्रजातवेदाश्च सत्पतिगोपतिवृत्रहासमुद्राश्च  ।  
स्वरयुपुवोदेवयवश्चारितं देवतातपे ) चिकितिश्च धचैव नावगृह्णन्ति पण्डिताः  ।  
विवृतयश्चतस्रो वै विज्ञेया इति मे मतम्  ॥ नर्प्_१,५०।१६८ ॥  
अक्षराणां नियोगेन तासां नामानि मे शृणु  ।  
ह्रस्वादिवत्सानुसृता वत्सानुसारिणी चाग्रे  ॥ नर्प्_१,५०।१६९ ॥  
पाकवत्युभयोर्ह्रस्वा दीर्घा वृद्धा पिपीलिकाः  ।  
चतसृणां विवृतीना मन्तरं मात्रिकं भवेत्  ॥ नर्प्_१,५०।१७० ॥  
अर्द्धमात्रिकमन्येषामन्येषामणुमात्रिकम्  ॥ नर्प्_१,५०।१७१ ॥  
आपद्यते मकारो रेफोष्मसु प्रत्यये ऽप्यनुस्वारम्  ।  
पवेषु परसवर्णं स्पर्शेषु चोत्तमापतिम्  ॥ नर्प्_१,५०।१७२ ॥  
नकारान्ते पदा पूर्वे स्वरे च परतः स्थिते  ।  
अकारं रक्तमित्याहुस्तकारेण तु रज्यते  ॥ नर्प्_१,५०।१७३ ॥  
नकारान्ते पदे पूर्वे व्यञ्जनैश्च यवोहिषु  ।  
अर्द्धमात्रा तु पूर्वस्य रज्यते त्वणुमात्रया  ॥ नर्प्_१,५०।१७४ ॥  
नकारस्वरसंयुक्तश्चतुर्युक्तो विधीयते  ।  
रेफो रङ्गश्च लोपश्च सानुस्वरो ऽपि वा क्वचित्  ॥ नर्प्_१,५०।१७५ ॥  
हृदयादुत्तिष्टतेरङ्गः कांस्येन तु समन्वितः  ।  
मृदुश्चैव द्विमात्रश्च दधन्वां इति निदर्शनम्  ॥ नर्प्_१,५०।१७६ ॥  
यथा सौराष्ट्रिका नारी अरां इत्यभिभाषते  ।  
एवं रङ्गः प्रयोक्तव्यो नारदैतन्मतं मम  ॥ नर्प्_१,५०।१७७ ॥  
स्वरा गडदबाश्चैव ङणनमाः सहोष्मभिः  ।  
चतुर्णां पदजातीनां पदान्ता दश कीर्तिताः  ॥ नर्प्_१,५०।१७८ ॥  
स्वर उच्चः स्वरो नीचः स्वरः स्वरित एव च  ।  
व्यञ्जना न तु वर्तन्ते यत्र तिष्टति स स्वरः  ॥ नर्प्_१,५०।१७९ ॥  
स्वरप्रधानं त्रैस्वर्यमाचार्याः प्रतिजानते  ।  
मणिवद्व्यञ्जनं विद्यात्सूत्र वञ्च स्वरं विदुः  ॥ नर्प्_१,५०।१८० ॥  
दुर्बलस्य यथा राष्ट्रं हरते बलवान्नृपः  ।  
दुर्बलं व्यजनं तद्वद्धरेत बलवान्स्वरः  ॥ नर्प्_१,५०।१८१ ॥  
उभावश्च विवृत्तिश्च शषसारेफ एव च  ।  
जिह्वामूलमुपध्मा च गतिरष्टविधोष्मणः  ॥ नर्प्_१,५०।१८२ ॥  
स्वरप्रत्ययाविवृतिः संहितायां तु या भवेत्  ।  
विसर्गस्तत्र मन्तव्यरतालव्यश्चात्र जायते  ॥ नर्प्_१,५०।१८३ ॥  
सन्ध्यक्षरे परे सन्धौ प्राप्तसुप्तौ यवौ यदि  ।  
व्यञ्जनाख्या विवृत्तिस्तु स्वराख्या प्रतिसंहिता  ॥ नर्प्_१,५०।१८४ ॥  
ऊष्मान्तं विरते यत्र सम्भावो भवति क्वचित्  ।  
विवृत्तिर्या भवेत्तत्र स्वराख्यां तां विनिर्द्दिशेत्  ॥ नर्प्_१,५०।१८५ ॥  
यद्योभावप्रसन्धानमृकारादिपरं पदम्  ।  
स्वरान्तं तादृशं विद्याद्यदन्यव्द्यक्तमूष्मणः  ॥ नर्प्_१,५०।१८६ ॥  
प्रथमा उत्तमाश्चैव पदान्तेषु यदि स्थिताः  ।  
द्वितीयं स्थानमापन्नाः शषसप्रत्यया यदि  ॥ नर्प्_१,५०।१८७ ॥  
प्रथमानूष्मसंयुक्तान् द्वितीयानिव दर्शयेत्  ।  
न चैतान्प्रतिजानीयाद्यथा मत्स्यः क्षुरोप्सराः  ॥ नर्प्_१,५०।१८८ ॥  
छन्दोमानं च वृत्तं च पादस्थानं त्रिकारणम्  ।  
ऋचः स्वच्छन्दवृत्तास्तु पादास्त्वक्षरमानतः  ॥ नर्प्_१,५०।१८९ ॥  
ऋग्वर्य्यान् स्वरभक्तिं च छन्दोमानेन निर्द्दिशेत्  ।  
प्रत्ययेत सहारेफमिमीते स्वरभक्तया  ॥ नर्प्_१,५०।१९० ॥  
ऋवर्णे तु पृथग्रेफः प्रत्ययस्तु वृथा भवेत  ।  
विद्याल्लघुमृकारं तु यदि तूष्माणसंयुतः  ॥ नर्प्_१,५०।१९१ ॥  
ऊष्मणैव हि संयुक्त ऋकारो यत्र पीड्यते  ।  
गुरुवर्णः स विज्ञेयस्तृचं चात्र निदर्शनम्  ॥ नर्प्_१,५०।१९२ ॥  
ऋषभं च गृहीतं च बृहस्पतिं पृथिव्यां च  ।  
निरृतिपञ्चमा ह्यत्र ऋकारा नात्र संशयः  ॥ नर्प्_१,५०।१९३ ॥  
शषसह रादौ रेफः स्परभक्तिर्जायते द्विपदसन्धौ  ।  
इउवर्णाभ्यां हीना क्वचिदेकपदाक्रमवियुक्ता  ॥ नर्प्_१,५०।१९४ ॥  
स्वरभक्तिर्द्विधा प्रोक्ताऋकारे रेफ एव च  ।  
स्वरोदा व्यञ्जनोदा च विहिताक्षरचिन्तकैः  ॥ नर्प्_१,५०।१९५ ॥  
शषसेषु स्वरोदयां हकारे व्यञ्जनोदयाम्  ।  
शषसेषु विवृतां तु हकारे संवृतां विदुः  ॥ नर्प्_१,५०।१९६ ॥  
स्वरभक्तिं प्रयुञ्जान स्रीन्दोषान्परिवर्जयेत्  ।  
इकारं चाप्युकारं ग्रस्तदोषं तथैव च  ॥ नर्प्_१,५०।१९७ ॥  
संयोगपरं छपरं विसर्जनीयं द्विमात्रकं चैव  ।  
अथ सान्तिक च नङ्मसानुस्वारं घुटतं च  ॥ नर्प्_१,५०।१९८ ॥  
यस्याः पादः प्रथमो द्वादशमात्रस्तथा तृतीयो ऽपि  ।  
अष्टादशो द्वितीयः समापन्नः पञ्चदशमात्रः  ।  
यस्या लक्षणमुक्तं या त्वन्या सा स्मृता विपुला  ॥ नर्प्_१,५०।१९९ ॥  
अक्षराणां लघुह्रस्वमसंयोगपरं यदि  ।  
तत्संयोगोत्तरं विद्याद्गुरुदार्घाक्षराणि तु  ॥ नर्प्_१,५०।२०० ॥  
विवृत्तिर् यत्र दृश्यते स्वारस्यैवाग्रतः स्थितः  ॥ नर्प्_१,५०।२०१ ॥  
गुरुस्वारः सविज्ञेयः क्षैप्रस्तत्र न विद्यते ॥अ  
अष्टप्रकारं विज्ञेयं पदानां स्वरलक्षणम्  ॥ नर्प्_१,५०।२०२ ॥  
अन्तो दात्तमाद्युदात्तमुदात्तमनुदात्तं नीचस्वरितम्  ।  
मध्योदात्तं स्वरितं द्विरुदात्तमित्येता अष्टौ पदसञ्ज्ञाः  ॥ नर्प्_१,५०।२०३ ॥  
अग्निः सोमः प्रवो वीर्यं हविषा स्वर्वनस्पतिः  ।  
अन्तर्मध्यमयोताम्युदमनुनिपात्य आद्यात्स्वरितमुपसर्गे द्विर्न्नीचमाख्यात इति स्वरितात्पराणि यानि स्युर्द्धारापक्षराणि तु  ।  
सर्वाणि प्रचयस्थान्युपोदात्तं निहन्यते  ॥ नर्प्_१,५०।२०४ ॥  
प्रचयो यत्र दृश्येत तत्र हन्यात्स्वरं बुधः  ।  
स्वरितः केवलो यत्र मृदुस्तत्र निपातयेत्  ॥ नर्प्_१,५०।२०५ ॥  
पञ्चविधमाचार्यकं नाम सुखं न्यासः करणं प्रतिज्ञोच्चारणा  ।  
अत्रोच्यते श्रेयः खलु वैश्याः प्रतिज्ञातोच्चारणा यस्य कस्यचिद्वर्णस्य करणं नोपलभ्यते प्रतिज्ञा तत्र वोढव्याकरणं हि तदात्मकम्  ॥ नर्प्_१,५०।२०६ ॥  
तुम्बुरुभवद्विशिष्टविश्वावस्वादयश्च गन्धर्वाः  ।  
सामसु निभृतं करणं स्वरसौक्ष्म्यान्नैव जानीयुः  ॥ नर्प्_१,५०।२०७ ॥  
कौक्षेयाग्निं सदा रक्षेदश्रीपादर्शनं हेतुम्  ।  
जीर्णो हारः प्रबुद्धः खलूषसिन्ब्रह्म चिन्तयेत्  ॥ नर्प्_१,५०।२०८ ॥  
शरद्विषुवतोतीतादुषस्युत्थानमिष्यते  ।  
यावद्वासन्तिकी रात्रिर्मध्यमा पर्युपस्थिता  ॥ नर्प्_१,५०।२०९ ॥  
आम्रपालाशबिल्वानामपामार्गशिरीषयोः  ।  
वाग्यतः प्रातरुत्थाय भक्षयेद्द्वतधावनम्  ॥ नर्प्_१,५०।२१० ॥  
खादिरश्च कदम्बश्च करवीरकरञ्जयोः  ।  
सर्वे कण्टकिनः पुण्याः क्षीरिणश्च यशस्विनः  ॥ नर्प्_१,५०।२११ ॥  
तेनास्य करणे सौक्ष्म्यं माधुर्यं चोप जायते  ।  
वर्णांश्च कुरुते सम्यक्प्राचीनौदवतिर्यथा  ॥ नर्प्_१,५०।२१२ ॥  
त्रिफलां लवणाख्येन भक्षयेच्छिषअयकः सदा  ।  
अग्निमेधाजनन्येषा स्वरवर्णकरी तथा  ॥ नर्प्_१,५०।२१३ ॥  
कृत्वा चावश्यकान्धर्माञ्जाठरं पर्युपास्य च  ।  
पीत्वा मधुं घृतं चैव शुचिर्भूत्वा ततो वदेत्  ॥ नर्प्_१,५०।२१४ ॥  
मन्द्रेणोपक्रमेत्पूर्वं सर्वशाखास्वयं विधिः  ।  
सप्तमन्त्रानतिक्रम्य यथेष्टां वाचमुत्सृजेत्  ॥ नर्प्_१,५०।२१५ ॥  
न तां समीरयेद्वाचं न प्राणमुपरोधयेत्  ।  
प्राणानामुपरोधेन वैस्वर्यं चोपजायते  ।  
स्वरव्यण्डजनमाधुर्यं लुप्यते नात्र संशयः  ॥ नर्प्_१,५०।२१६ ॥  
कुतीर्थादागतं दग्धमपवर्णैश्च भक्षितम्  ॥ नर्प्_१,५०।२१७ ॥  
न तस्य परिमोक्षो ऽस्ति पापाहेरिव किल्बिषात्  ॥ नर्प्_१,५०।२१७ ॥  
सुतीर्थादागतं जग्धुं स्वाम्नातं सुप्रतिष्टितम्  ।  
सुस्वरेण स्ववक्रेण प्रयुक्तं ब्रह्म राजति  ॥ नर्प्_१,५०।२१८ ॥  
न तकालो न लम्बोष्टो न च सर्वानुनासिकः  ॥ नर्प्_१,५०।२१८ ॥  
गद्गदो बद्धजिह्वश्च प्रयोगान्वक्तुमर्हति  ॥ नर्प्_१,५०।२१९ ॥  
एकचित्तो निरुद्धान्तः स्नातो गानविवर्ज्जितः  ।  
स तु वर्णान्प्रयुञ्जीत देतोष्ठं यस्य शोभनम्  ॥ नर्प्_१,५०।२२० ॥  
पञ्चविद्यां न गृह्णन्ति चण्डा स्तब्धाश्च ये नराः  ।  
अलसाश्च सरोगाश्च येषां च विसृतं मनः  ॥ नर्प्_१,५०।२२१ ॥  
शनैर्विद्यां शनैरर्थानारोहेत्पर्वतं शनैः  ।  
शनैरध्वसु वर्तेत योजनान्न परं व्रजेत्  ॥ नर्प्_१,५०।२२२ ॥  
योजनानां सहस्रं तु शनैर्याति पिपीलिका  ।  
अगच्छन्वैनतेयो ऽपि पदमेकं न गच्छति  ॥ नर्प्_१,५०।२२३ ॥  
नहि पापहता वाणी प्रयोगान्वक्तुमर्हति  ।  
बधिरस्येव जल्पस्य विदग्धा वामलोचना  ॥ नर्प्_१,५०।२२४ ॥  
उपांशुचरितं चैव यो ऽधीते वित्रसन्निव  ।  
अपि रूपसहस्रेषु सन्देहेष्वेव वर्तते  ॥ नर्प्_१,५०।२२५ ॥  
पुस्तकप्रत्ययाधीतं नाधीतं गुरुसन्निधौ  ।  
राजते न सभामध्येजारगर्भेव कामिनी  ॥ नर्प्_१,५०।२२६ ॥  
अञ्जनस्य क्षयं दृष्ट्वा वल्मीकस्य तु सञ्चयम्  ।  
अवन्ध्यं दिवसं कुर्याद्दानाध्ययनकर्मसु  ॥ नर्प्_१,५०।२२७ ॥  
यत्कीटैः पांशुभिः श्लक्ष्णैर्वल्मीकः क्रियते महान्  ।  
न तत्र बलसामर्थ्यमुद्योगस्गतत्र कारणम्  ॥ नर्प्_१,५०।२२८ ॥  
सहस्रगुणिता विद्या शतशः परिकीर्तिता  ।  
आगमिष्यति जिह्वाग्रे स्थलान्निम्नमिवोदकम्  ॥ नर्प्_१,५०।२२९ ॥  
हयनामिव जात्यानामर्द्धरात्रार्द्धशायिनाम्  ।  
नहि वाद्यार्थिनां निद्रा चिरं नेत्रेषु तिष्टति  ॥ नर्प्_१,५०।२३० ॥  
न भोजनबिलंवी स्यान्न च नारीनिवन्धनः  ।  
समुद्रमपि विद्यार्थी व्रजेद्गरुडहंसवत्  ॥ नर्प्_१,५०।२३१ ॥  
अहिरिव गणाद्भितः साहित्यान्नरकादिव  ।  
राक्षसीभ्य इव स्रिभ्यः स विद्यामधिगच्छति  ॥ नर्प्_१,५०।२३२ ॥  
न शठाः प्रान्पुवन्त्यर्थान्न क्लिबा न च मानिनः  ।  
न च लोकरवा दीना न च स्वस्वप्रतीक्षकाः  ॥ नर्प्_१,५०।२३३ ॥  
यथा खननन्खनित्रेण भूपलं वारि विन्दति  ।  
एवं गुरुगतां विद्यां शूश्रूषुरधिगच्छति  ॥ नर्प्_१,५०।२३४ ॥  
गुरुशुश्रूषया विद्या पुष्कलेन धनेन वा  ।  
अथवा विद्यया विद्या ह्यन्यथा नोपपद्यते  ॥ नर्प्_१,५०।२३५ ॥  
शुश्रूषारहिता विद्या यद्यपि मेधागुणैः समुपयाति  ।  
वन्ध्येव यौवनवती न तस्य साफल्यवति भवति  ॥ नर्प्_१,५०।२३६ ॥  
इति दिङ्मात्रमुद्दिष्टं शिक्षाग्रन्थं मया तव  ।  
ज्ञात्वा वेदाङ्गमाद्यं तु ब्रह्मभूयाय कल्पते  ॥ नर्प्_१,५०।२३७ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे पञ्चाशत्तमो ऽध्यायः  
  
  
_____________________________________________________________  
  
  
अथातः सम्प्रवक्ष्यामि कल्पग्रन्थं मुनीश्वरर  ।  
यस्य विज्ञानमात्रेण स्यात्कर्मकुशलो नरः  ॥ नर्प्_१,५१।१ ॥  
नक्षत्रकल्पो वेदानां संहितानां तथैव च  ।  
चतुर्थः स्यादाङ्गिरसः शान्तिकल्पश्च पञ्चमः  ॥ नर्प्_१,५१।२ ॥  
नक्षत्राधीश्वराख्यानं विस्तरेण यथातथम्  ।  
नक्षत्रकल्पे निर्दिष्टं ज्ञातव्यं तदिहापि च  ॥ नर्प्_१,५१।३ ॥  
वेदकल्पे विधानं तु ऋगादी नां मुनीश्वर  ।  
धर्मार्थकाममोक्षाणां सिद्ध्यै प्रोक्तं सविस्तरम्  ॥ नर्प्_१,५१।४ ॥  
मन्त्राणामृषयश्चैव छदांस्यथ च देवताः  ।  
निर्दिष्टाः संहिताकल्पे मुनिभिस्तत्त्वदर्शिभिः  ॥ नर्प्_१,५१।५ ॥  
तथैवाङ्गिरसे कल्पे षट्कर्माणि सविस्तरम्  ।  
अभिचारविधानेन निर्दिष्टानि स्वयम्भुवा  ॥ नर्प्_१,५१।६ ॥  
शान्तिकल्पे तु दिव्यानां भौमानां मुनिसत्तम  ।  
तथान्तरिक्षोत्पातानां शान्तयो ह्युदिताः पृथक्  ॥ नर्प्_१,५१।७ ॥  
सङ्क्षेपेणैतदुद्दिष्टं लक्षणं कल्पलक्षणे  ।  
विशेषः पृथगेतेषां स्थितः शङ्खान्तरेषु च  ॥ नर्प्_१,५१।८ ॥  
गृह्यकल्पे तु सर्वेषामुपयोगितयाधुना  ।  
वक्ष्यामि ते द्विजश्रेष्ठ सावधानतया शृणु  ॥ नर्प्_१,५१।९ ॥  
ओङ्कारश्चाथ शब्दश्च द्वावेतौ ब्रह्मणः पुरा  ।  
कण्ठं भित्त्वा विनिर्यातौ तस्मान्माङ्गल्यकाविमौ  ॥ नर्प्_१,५१।१० ॥  
कृत्वा प्रोक्तानि कर्माणि तद्वर्द्ध्वानि करोति यः  ।  
सो ऽथ शब्दं प्रंयुजीत तदानन्त्यार्थमिष्यते  ॥ नर्प्_१,५१।११ ॥  
कुशाः परिसमूहाय व्यस्तशाखाः प्रकीर्तिताः  ।  
न्यूनाधिका निष्फलाय कर्मणो ऽभिमतस्य च  ॥ नर्प्_१,५१।१२ ॥  
कृमिकीटपतङ्गाद्या भ्रमन्ति वसुधातले  ।  
तेषां संरक्षणार्थाय प्रोक्तं परिसमूहनम्  ॥ नर्प्_१,५१।१३ ॥  
रेखाः प्रोक्ताश्च यास्तिस्रः कर्तव्यास्ताः समा द्विज  ।  
न्यूनाधिका न कर्त्तव्या इत्येव परिभाषितम्  ॥ नर्प्_१,५१।१४ ॥  
मेदिनी मेदसा व्याप्ता मधुकैटभदैत्ययोः  ।  
गोमयेनोपलेप्येयं तदर्थमिति नारद  ॥ नर्प्_१,५१।१५ ॥  
वन्ध्या दुष्टा च दीनाङ्गी मृतवत्सा च या भवेत्  ।  
यज्ञार्थं गोमयं तस्या नाहरेदिति भाषितम्  ॥ नर्प्_१,५१।१६ ॥  
ये भ्रमन्ति सदाऽकाशे पतङ्गाद्या भयङ्कराः  ।  
तषां प्रहरणार्थाय मतं प्रोद्धरणं द्विज  ॥ नर्प्_१,५१।१७ ॥  
स्रुवेण च कुशेनापि कुर्यादुल्लेखनं भुवः  ।  
अस्थिकण्टकसिद्ध्यर्थं ब्रह्मणा परिभाषितम्  ॥ नर्प्_१,५१।१८ ॥  
आपो देवगणाः सर्वे तथा पितृगणा द्विज  ।  
तेनाद्भिरुक्षणं प्रोक्तं मुनिभिर्विधि कोविदैः  ॥ नर्प्_१,५१।१९ ॥  
अग्नेंरानयनं प्रोक्तं सौभाग्यस्रीभिरेव च  ।  
शुभदे मृण्मये पात्रे प्रोक्ष्याद्भिस्तं निधायपयेत्  ॥ नर्प्_१,५१।२० ॥  
अमृतस्य क्षयं दृष्ट्वा ब्रह्माद्यैः सर्वदैवतैः  ।  
वेद्यां निधापितस्तस्मात्समिद्गर्भो हुताशनः  ॥ नर्प्_१,५१।२१ ॥  
दक्षिणस्यां दानवाद्याः स्थिता यज्ञस्य नारद  ।  
तेभ्यः संरक्षणार्थाय ब्रह्माणं तद्दिशि न्यसेत्  ॥ नर्प्_१,५१।२२ ॥  
उत्तरे सर्वपात्राणि प्रणीताद्यानि पश्चिमे  ।  
यजमानः पूर्वतः स्युर्द्विजाः सर्वे ऽपि नारद  ॥ नर्प्_१,५१।२३ ॥  
द्यूते च व्यवहारे च यज्ञकर्मणि चेद्भवेत्  ।  
कर्तोदासीन चित्तस्तत्कर्म नश्येदिति स्थितिः  ॥ नर्प्_१,५१।२४ ॥  
ब्रह्माचार्यौं स्वशाखौ हि कर्त्तव्यौ यज्ञकर्मणि  ।  
ऋत्विजां नियमो नास्ति यथालाभं समर्चयेत्  ॥ नर्प्_१,५१।२५ ॥  
द्वे परित्रे त्र्यङ्गुले स्तः प्रोक्षिणी चतुरङ्गुला  ।  
आज्यस्थाली त्र्यङ्गुलाथ चरुस्थाली षडङ्गुला  ॥ नर्प्_१,५१।२६ ॥  
द्व्यङ्गुलं तूपयमनमेकं सम्मार्जनाङ्गुलम्  ।  
स्रुवं षडङ्गुल प्रोक्तं स्रुचं सार्द्धत्रयाङ्गुलम्  ॥ नर्प्_१,५१।२७ ॥  
प्रादशमात्रा समिधः पूर्णपात्रं षडङ्गुलम्  ।  
प्रोक्षिण्या उत्तरे भागे प्रणीतापात्रमष्टभिः  ॥ नर्प्_१,५१।२८ ॥  
यानि कानि च तीर्थानि समुद्राः सरितस्तथा  ।  
प्रणीतायां समासन्नास्तस्मात्तां पूरयेज्जलैः  ॥ नर्प्_१,५१।२९ ॥  
वेदिका वस्रहीना च नग्रा सम्प्रोच्यते द्विज  ।  
परिस्तीर्य्य ततो दर्भेः परिदध्यादिमां बुधः  ॥ नर्प्_१,५१।३० ॥  
इन्द्रवज्रं विष्णुचक्रं वामदेवत्रिशूलकम्  ।  
दर्भरूपतया त्रीणि पवित्रच्छेदनानि च  ॥ नर्प्_१,५१।३१ ॥  
प्रोक्षणी च प्रकर्तव्या प्रणीतोदकसंयुता  ।  
तेनातिपुण्यदं कर्म पवित्रमिति कीर्तितम्  ॥ नर्प्_१,५१।३२ ॥  
आज्यस्थाली प्रकर्तव्या पलमात्रप्रमाणिका  ।  
कुलालचक्रघटितं आसुरं मृण्मयं स्मृतम्  ॥ नर्प्_१,५१।३३ ॥  
तदेव हस्तघटितं स्थाल्यादि दैविकं भवेत्  ।  
स्रुवे च सर्वकर्माणि शुभान्यप्यशुभानि च  ॥ नर्प्_१,५१।३४ ॥  
तस्य चैव पवित्रार्थं वह्नौ तापनमीरितम्  ।  
अग्रे धूतेन वैधव्यं मध्यं चैव प्रजाक्षयः  ॥ नर्प्_१,५१।३५ ॥  
मूले च म्रियते होता तस्माद्धार्यं विचार्य तत्  ।  
अग्निः सूर्यश्च सोमश्च विरिञ्चिरनिलो यमः  ॥ नर्प्_१,५१।३६ ॥  
स्रुवे षडेते देवास्तु प्रत्यङ्गुलमुपाश्रिताः  ।  
अग्निर्भघोगार्थनाशाय सूर्यो व्याधिकरो भवेत्  ॥ नर्प्_१,५१।३७ ॥  
निष्फलस्तु स्मृतः सोमो विरिञ्चिः सर्वकामदः  ।  
अनिलो वृद्धिदः प्रोक्तो यमो मृत्युप्रदो मतः  ॥ नर्प्_१,५१।३८ ॥  
सम्मार्जनोपयमनं कर्त्तव्यं च कुशद्वयम्  ।  
पूर्वं तु सर्वशाखं स्यात्पञ्चशाखं तथापरम्  ॥ नर्प्_१,५१।३९ ॥  
श्रीपर्णी च शमी तद्वत्खदिरश्च विकङ्कतः  ।  
पलाशश्चैव विज्ञेयाः स्रुवे चैव तथा स्रुचि  ॥ नर्प्_१,५१।४० ॥  
हस्तोन्मितं स्रुवं शस्तं त्रिन्दशाङ्गुलिकं स्रुचम्  ।  
विप्राणां चैतदाख्यातं ह्यन्येषामङ्गुलोनकम्  ॥ नर्प्_१,५१।४१ ॥  
शूद्राणां पतितानां च खरादीनां च नारद  ।  
दृष्टिदोषविनाशार्थं पात्राणां प्रोक्षणं स्मृतम्  ॥ नर्प्_१,५१।४२ ॥  
अकृते पूर्णपात्रे तु यज्ञच्छिद्रं समुद्भवेत्  ।  
तस्मिन्पूर्णीकृते विप्र यज्ञसम्पूर्णता भवेत्  ॥ नर्प्_१,५१।४३ ॥  
अष्टमुष्टिर्भवेत्किञ्चित्पुष्कलं तच्चतुष्टयम्  ।  
पुष्कलानि तु चत्वारि पूर्णपात्रं विदुर्बुधाः  ॥ नर्प्_१,५१।४४ ॥  
होमकाले तु सम्प्राप्ते न दद्यादासनं क्वचित्  ।  
दत्ते तृप्तोभवेद्वह्निः शापं दद्याञ्च दारुणम्  ॥ नर्प्_१,५१।४५ ॥  
आधारौ नासिके प्रोक्तौ आज्यभागौ च चक्षुषी  ।  
प्राजापत्यं मुखं प्रोक्त कटिर्व्याहृतिभिः स्मृता  ॥ नर्प्_१,५१।४६ ॥  
शीर्षहस्तौ च पादौ च पञ्चवारुणमीरितम्  ।  
तथा स्विष्टकृतं विप्र श्रोत्रे पूर्णाहुतिस्तथा  ॥ नर्प्_१,५१।४७ ॥  
द्विमुखं चैकहृदयं चतुः श्रोत्रं द्विनासिकम्  ।  
द्विशीर्षकं च षण्नेत्रं पिङ्गलं सप्तजिह्वकम्  ॥ नर्प्_१,५१।४८ ॥  
सव्यभागे त्रिहिस्तं च चतुर्हस्तञ्च दक्षिणे  ।  
स्रुक्स्त्रुवौ चाक्षमाला च या शक्तिर्दक्षिणे करे  ॥ नर्प्_१,५१।४९ ॥  
त्रिमेखलं त्रिपादं च घृतपात्रं द्विचामरम्  ।  
मेषारूढं चतुःशृङ्गं बालादित्यसमप्रभम्  ॥ नर्प्_१,५१।५० ॥  
उपवीतसमायुक्तं जटाकुण्डलमण्डिमम्  ।  
ज्ञात्वैवमग्निदेहं तु होमकर्मसमाचरेत्  ॥ नर्प्_१,५१।५१ ॥  
पयो दधि घृतं चैव स्नेहपक्वं तथैव च  ।  
जुहुयाद्यस्तु हस्तेन स विप्रो ब्रह्महा भवेत्  ॥ नर्प्_१,५१।५२ ॥  
यदन्नं पुरुषो ऽश्राति तदन्नं तस्य देवताः  ।  
सर्वकामसमृद्ध्यर्थं तिलाधिक्यं हविर्मतम्  ॥ नर्प्_१,५१।५३ ॥  
होमे मुद्रात्रयं प्रोक्तं मृगी हंसी च सूकरी  ।  
अभिचारे सूकरी स्यान्मृगी हंसी शुभात्मके  ॥ नर्प्_१,५१।५४ ॥  
सर्वाङ्गुलीभिः क्रौडी स्याद्धंसी मुक्तकनिष्टिका  ।  
मध्यमानामिकाङ्गुष्टैर्मृगी सुद्रा प्रकीर्तिता  ॥ नर्प्_१,५१।५५ ॥  
पूर्वप्रमाणयाहुत्या पञ्चाङ्गुलिगृहीतया  ।  
दधिमध्वाज्यसंयुक्त ऋत्विग्भिर्जुहुयात्तिलैः  ॥ नर्प्_१,५१।५६ ॥  
कुशास्त्वनामिकासक्ताः कार्याः स्युः पुण्यकर्मणि  ॥ नर्प्_१,५१।५७ ॥  
विनायकः कर्मविघ्नसिद्ध्यर्थं विनियोजितः  ।  
गणानामाधिपत्ये च रुद्रेण ब्रह्मणा तथा  ॥ नर्प्_१,५१।५८ ॥  
तेनोपसृष्टो यस्तस्य लक्षणानि निबोध मे  ।  
स्वमेव गाहतेत्यर्थं जलं मुण्डांश्च पश्यति  ॥ नर्प्_१,५१।५९ ॥  
कामाय वाससश्चैव क्रव्यादांश्चाधिरोहति  ।  
अन्त्यजैर्गर्द्दभैरुष्टैः सहैकत्रावतिष्टते  ॥ नर्प्_१,५१।६० ॥  
व्रजन्नपि तथात्मानं मन्यते ऽनुगतं परैः विमना विफलारम्भः संसीदत्यनिमित्ततः  ॥ नर्प्_१,५१।६१ ॥  
तेनोपसृष्टो लभते न राज्यं राजनन्दनः  ।  
कुमारी न च भर्तारमपत्यं गर्भमङ्गना  ।  
आचार्यत्वं श्रोत्रियश्च न शिष्यो ऽध्ययनं तथा  ॥ नर्प्_१,५१।६२ ॥  
वणिग्लाभं न चान्पोति कृषिं चापि कृषिबलः  ।  
स्नपन तस्य कर्तव्यं पुण्ये ऽह्रि विधिपूर्वकम्  ।  
गौरसर्ष पकल्केन स्वस्ति वाच्या द्विजैः शुभाः  ॥ नर्प्_१,५१।६३ ॥  
अश्वस्थानाद्गजस्थानाद्वल्मीकात्सङ्गमाद्ध्रदात्  ।  
मृत्तिकां रोचनां गन्धान् गुग्गुलुं चाशु निक्षिपेत्  ॥ नर्प्_१,५१।६४ ॥  
पात्र्याहृता ह्येकवर्णैश्चतुर्भिः कलशैर्ह्रदात्  ।  
चर्मण्यानुडुहे रक्ते स्थाप्यं भद्रासनं ततः  ॥ नर्प्_१,५१।६५ ॥  
सहस्राक्षं शतधार मृषिभिः पावनं कृतम्  ।  
तेन त्वामभिषिञ्चामि पावमान्याः पुन्नतु ते  ॥ नर्प्_१,५१।६६ ॥  
भगं ते वरुणो राजा भगं सूर्यो बृहस्पतिः  ।  
भगमिन्द्रश्च वायुश्च भगं सप्तर्षयो ददुः  ॥ नर्प्_१,५१।६७ ॥  
यत्ते केशेषु दौर्भाग्यं सीमन्ते यच्च मूर्द्धनि  ।  
ललाटे कर्णयोरक्ष्णोरापस्तुदन्तु सर्वदा  ॥ नर्प्_१,५१।६८ ॥  
स्नानस्य सार्षपं तैलं स्रुवेणौदुम्बरेण तु  ।  
जुहुयान्मूर्द्धनि कुशान्सव्यन परिगृह्य च  ॥ नर्प्_१,५१।६९ ॥  
मितश्च सम्मितश्चैव तथा शालकटङ्कटौ  ।  
कूष्माण्डो राजपुत्र श्चेत्यन्ते स्वाहासमान्वितैः  ॥ नर्प्_१,५१।७० ॥  
नामभिर्बलिमन्त्रैश्च नमस्कारसमन्वितैः  ।  
दद्याञ्चतुष्पथे सूर्य्ये कुशानास्तीर्य्य सर्वतः  ॥ नर्प्_१,५१।७१ ॥  
कृता कृतांस्तण्डुलीश्च पललौदनमेव च  ।  
मत्स्यान्पक्वांस्तथैवामान्मांसमेतावदेवतु  ॥ नर्प्_१,५१।७२ ॥  
पुष्पं चित्रं सुगन्धं च सुराञ्च त्रिविधामपि  ।  
मूलकं पूरिकापूपांस्तथैवोटस्रजो ऽपि च  ॥ नर्प्_१,५१।७३ ॥  
दध्यन्नं पायसं चैव गुजपिष्ट समोदकम्  ।  
एतान्सर्वानुपाहृत्य भूमौ कृत्वा ततः शिरः  ॥ नर्प्_१,५१।७४ ॥  
विनायकस्य जननी मुपतिष्टेत्ततो ऽम्बिकाम्  ।  
दुर्वासर्षपपुष्पाणां दत्त्वार्घ्यं पूर्णमञ्जलिम्  ॥ नर्प्_१,५१।७५ ॥  
रूपं देहि यशो देहि भगं भगवति देहि मे  ।  
पुत्रान्देहि धनं देहि सर्वान्कामांश्च देहि मे  ॥ नर्प्_१,५१।७६ ॥  
उपस्थाय शिवां दुर्गामुमापतिमथाचेर्यत्  ।  
धूपैदर्पिश्चै नैवेद्यैर्गन्धमाल्यानुलेपनैः  ॥ नर्प्_१,५१।७७ ॥  
ततः शुक्लाम्बरधरः शुक्लमाल्यानुलेपनः  ।  
ब्राह्मणान्भोजयेत्पश्चाद्वस्त्रयुगमं गुरोरपि  ॥ नर्प्_१,५१।७८ ॥  
एवं विनायकं पूज्य ग्रहांश्चैव प्रपूजयेत्  ।  
श्रीकामः शान्तिकामो वा पुष्टिवृद्ध्यायुर्वीर्य्यवान्  ॥ नर्प्_१,५१।७९ ॥  
सीर्य्यः सोमो महीपुत्रो बुधो जीवो भृगुः शनिः  ।  
राहुकेतू नवाप्येते नवाप्येते स्थापनीया ग्रहाः क्रमात्  ॥ नर्प्_१,५१।८० ॥  
ताम्रकाद्रजताद्रक्तचन्दनात्स्वर्णकादपि  ।  
हेम्नो रजतादयसः सीसात्कार्या शुभाप्तये  ॥ नर्प्_१,५१।८१ ॥  
स्ववर्णैर्वापटे लेख्या गन्धैर्मण्डलकेषु च  ।  
यथावर्णं प्रदेयानि वासांसि कुसुमानि च  ॥ नर्प्_१,५१।८२ ॥  
गन्धाश्च बलयश्चैव धूपो देयश्च गुग्गुलुः  ।  
कर्तव्या मन्त्रवन्तश्च चरवः प्रतिदैवतम्  ॥ नर्प्_१,५१।८३ ॥  
आकृष्णेन इमन्देवा अग्निर्मूर्द्धादिवः ककुत्  ।  
उद्बुधअयस्वाति यदर्यस्तथैवान्नात्परिस्रुतः  ॥ नर्प्_१,५१।८४ ॥  
शन्नोदेवीस्तथा काण्डात्केतुं कृण्वन्नकेतवः  ॥ नर्प्_१,५१।८५ ॥  
अर्कः पलाशः खदिरस्त्वपामार्गो ऽथपिप्पलः  ।  
उदुम्बरः शमी दूर्वा कुशाश्च समिधः क्रमात्  ॥ नर्प्_१,५१।८६ ॥  
एकैकस्मादष्टशतमष्टाविंशतिरेव च  ।  
होतव्या मधुसर्पिर्भ्यां दध्ना क्षीरेण वा पुनः  ॥ नर्प्_१,५१।८७ ॥  
गुडौदनं पायसं च हविष्यं क्षीरष्यं क्षीरषाष्टिकम्  ।  
दध्योदनं हविश्चूर्णं मांसं चित्रान्नमेव च  ॥ नर्प्_१,५१।८८ ॥  
दद्या द्ग्रहक्रमादेतद्द्विजेभ्यो भोजनं बुधः  ।  
शक्तितो ऽपि यथा लाभं सत्कृत्य विधिपूर्वकम्  ॥ नर्प्_१,५१।८९ ॥  
धेनुः शङ्खस्तथानङ्वान्हिमवासो हयः क्रमात्  ।  
कृष्णागौरायसं छाग एता वै दक्षिणाः स्मृताः  ॥ नर्प्_१,५१।९० ॥  
यस्य यस्य तु यद्द्रव्यं पलेनार्च्यः स तेन च  ।  
ब्रह्मन्नेषां वरो दत्तः पूजिताः पूजयिष्यथः  ॥ नर्प्_१,५१।९१ ॥  
ग्रहाधीना नरेद्राणां धनजात्युच्छ्रयास्तथा  ।  
भावाभावौ च जगतस्तस्मात्पूज्यतमा ग्रहाः  ॥ नर्प्_१,५१।९२ ॥  
अदित्यस्य सदा पूजा तिलकं स्वामिनस्तथा  ।  
महागणपतेश्चैव कुर्वन्सिद्धिमवान्पुयात्  ॥ नर्प्_१,५१।९३ ॥  
कर्मणां सफलत्वं च श्रियं वाप्नोत्यनुत्तमाम्  ॥ नर्प्_१,५१।९४ ॥  
अकृत्वा मातृयागं तु यो ग्रहार्चां समारभेत्  ।  
कुप्यन्ति मातरस्तस्य प्रत्यूहं कुर्वते तथा  ॥ नर्प्_१,५१।९५ ॥  
वसोः पवित्रमन्त्रेण वसोर्द्धारां प्रकल्प्य च  ।  
गौर्याद्या मातरः पूज्या माङ्गल्येषु शुभार्थिभिः  ॥ नर्प्_१,५१।९६ ॥  
गौरी पद्म शची मेधा सावित्री विजया जया  ।  
देवसेना स्वधा स्वाहा मातृका वैधृतिर्धृतिः  ॥ नर्प्_१,५१।९७ ॥  
पुष्टिर्हृष्टिस्तथा तुष्टिरात्मदेवतया सह  ।  
गणेशेनाधिका ह्येता वृद्धौ पूज्यास्तु षोहश  ॥ नर्प्_१,५१।९८ ॥  
आवाहनं तथा पाद्यमर्ध्यं स्नानं च चन्दनम्  ।  
अक्षतांश्चैव पुष्पाणि धूपं दीपं फलानि च  ॥ नर्प्_१,५१।९९ ॥  
नैवेद्याचमनीयं च ताम्बूलं पूगमेव च  ।  
नीराजनं दक्षिणां च क्रमाद्दद्याञ्च तुष्टये  ॥ नर्प्_१,५१।१०० ॥  
पितृकल्पं प्रक्ष्यामि धनसन्ततिवर्द्धनम्  ।  
अमावस्याष्टका वृद्धिः कृष्णपक्षायनद्वयम्  ॥ नर्प्_१,५१।१०१ ॥  
द्रव्यं ब्राह्मणसम्पत्तिर्विषुवत्सुर्यसङ्क्रमः  ।  
व्यतीपातो गजच्छाया ग्रहणं चन्द्रसूर्ययोः  ॥ नर्प्_१,५१।१०२ ॥  
श्राद्धं प्रतिरुचिश्चैव श्राद्धकालाः प्रकीर्तिताः  ।  
अग्र्याः सर्वेषु वेदेषु श्रोत्रियो ब्रह्मविद्युवा  ॥ नर्प्_१,५१।१०३ ॥  
वेदार्थविज्ज्येष्टसामा त्रिमधुस्रिसुपर्णकः  ।  
स्वस्रीय ऋत्विग्जामाता याज्यश्वशुरमातुलाः  ॥ नर्प्_१,५१।१०४ ॥  
त्रिणाचिकेतदौहित्रशिष्यसम्बन्धिबान्धवाः  ।  
कर्मनिष्टास्तपोनिष्टाः पञ्चाग्निब्रह्मचारिणः  ॥ नर्प्_१,५१।१०५ ॥  
पितृमातृपराश्चैव ब्राह्मणाः श्राद्धसम्पदः  ।  
रोगी न्यूनातिरिक्ताङ्गः काणः पौनर्भवस्तथा  ॥ नर्प्_१,५१।१०६ ॥  
अवकीर्णी कुण्डगोलौ कुनखी श्यावदङ्कः  ।  
भृतकाध्यापकः क्लीबः कन्यादूष्यभिशस्तकः  ॥ नर्प्_१,५१।१०७ ॥  
मित्रध्रुक् पिशुनः सोमविक्रयी परिविन्दकः  ।  
मातृपितृगुरुत्यागी कुण्डाशी वृषलात्मजः  ॥ नर्प्_१,५१।१०८ ॥  
परपूर्वापतिः स्तेनः कर्मभ्रष्टाश्च निन्दिताः  ।  
निमन्त्रयीत पूर्वेद्युर्ब्राह्मणानात्मवान् शुचिः  ॥ नर्प्_१,५१।१०९ ॥  
तैश्चापि संयतैर् भाव्यं मनोवाक्कायकर्मभिः  ।  
अपराह्ने समघभ्यर्च्य स्वागतेनागतांस्तु तान्  ॥ नर्प्_१,५१।११० ॥  
पवित्रपाणिराचान्तानासने चोपवेशयेत्  ।  
विप्रान्दैवे यथाशक्ति पित्र्ये ऽयुग्मांस्तथैव च  ॥ नर्प्_१,५१।१११ ॥  
परश्रिते शुचौ देशे दक्षिणाप्रवणं तथा  ।  
द्वौ द्वैवे प्राक् त्रयः पित्रघ्ये उदगेकैकमेव च  ॥ नर्प्_१,५१।११२ ॥  
मातामहानामप्येवं तत्र वा वैश्वदैविकम्  ।  
पाणिप्रक्षालनं दत्त्वा विष्टरार्थं कुशानपि  ॥ नर्प्_१,५१।११३ ॥  
आवाहयेदनुज्ञातो विश्वेदेवास इत्यृचा  ।  
यवैरन्वावकीर्याथ भाजने सपवित्रके  ॥ नर्प्_१,५१।११४ ॥  
शन्नो देव्या अपः क्षिप्त्वा यवो ऽसीति यवांस्तथा  ।  
यादिव्या इति मन्त्रेण हस्ते पाद्यं विनिःक्षिपेत्  ॥ नर्प्_१,५१।११५ ॥  
दत्त्वोदकं गन्धमाल्यं प्रदायान्नं सदीपकम्  ।  
अपसव्यं ततः तृत्वा पितॄणां सप्रदक्षिणम्  ॥ नर्प्_१,५१।११६ ॥  
द्विगुणांस्तु कुशान्दत्त्वा ह्युशन्तिस्त्वित्यृचा पितॄन्  ।  
आवाह्य तदनुज्ञातो जपेदायन्तु नस्ततः  ॥ नर्प्_१,५१।११७ ॥  
यवार्थास्तु तिलैः कार्याः कुर्यादर्ध्यादि पूर्ववत्  ।  
दत्त्वार्ध्यं सयवांस्तेषां पात्रे कृत्वा विधानतः  ॥ नर्प्_१,५१।११८ ॥  
पितृभ्यः स्थानमसीति न्युब्जं पात्रं कगेत्यधः  ।  
अग्नौ करिष्यन्नादाय पृच्छत्यन्नं घृतप्लुतम्  ॥ नर्प्_१,५१।११९ ॥  
कुरुष्वेत्यभ्यनुज्ञातो दत्तावाग्नौ पितृयज्ञवत्  ।  
हुतशेषं प्रदद्यात्तु भाजनेषु समाहितः  ॥ नर्प्_१,५१।१२० ॥  
यथालाभोपपन्नेषु गैप्येषु च विशेषतः  ।  
दत्त्वान्नं पृथिवीपात्रमिति पात्रा भिमन्त्रणम्  ॥ नर्प्_१,५१।१२१ ॥  
कृत्वेदं विष्णुरित्यन्ने द्विजाङ्गुष्टं निवेशयेत्  ।  
सव्याहृतिकां गायत्रीं मधुवाता इति त्यृचम्  ॥ नर्प्_१,५१।१२२ ॥  
जप्त्वा यथासुखं वाच्यं भुञ्जीरंस्ते ऽपि वाग्यताः  ।  
अग्नमिष्टं हविप्यं च दद्यादक्रोधनो ऽत्वरः  ॥ नर्प्_१,५१।१२३ ॥  
आतृप्तेस्तु पवित्राणि जप्त्वा पूर्वजपं तथा  ।  
अन्नमादाय तृप्ताःस्थ शेषं चैवानुमान्य च  ॥ नर्प्_१,५१।१२४ ॥  
तदन्नं विकिरेद्भूमौ दद्याञ्चापः सकृत्सकृत्  ।  
सर्वमन्नमुपादाय सतिलं दक्षिणामुखः  ॥ नर्प्_१,५१।१२५ ॥  
उच्छिष्टसन्निधौ पिण्डान्दद्याद्वै पितृयज्ञवत्  ।  
मातामहानामप्येवं दद्यादाचमनं ततः  ॥ नर्प्_१,५१।१२६ ॥  
स्वस्निवाचं ततः कुर्यादक्षय्योदकमेव हि  ।  
दत्त्वा च दक्षिणां शक्त्या स्वधाकारमुदाहरेत्  ॥ नर्प्_१,५१।१२७ ॥  
वाच्यतामित्यनुज्ञातः प्रकृतेभ्यः स्वधोच्यताम्  ।  
ब्रूयुरस्तु स्वधेत्युक्ते भूमौ सिञ्चेत्ततो जलम्  ॥ नर्प्_१,५१।१२८ ॥  
विश्वेदेवाश्वप्रीयन्तां विप्रैश्चोक्त इदं जपेत्  ।  
दातारोनो ऽभिवर्द्धन्तां वेदाः सन्ततिरेव च  ॥ नर्प्_१,५१।१२९ ॥  
श्रद्धा चनो मा व्यगमद्बहु देयं च नो ऽस्त्विति  ।  
इत्युक्तो क्ताः प्रिया वाचः प्रणिपत्य विसर्जयेत्  ॥ नर्प्_१,५१।१३० ॥  
वाजेवाजे इति प्रीतः पितृपूर्वं विसर्जनम्  ।  
यस्मिंस्ते संश्रवाः पूर्वमर्ध्यपात्रे निवेशिताः  ॥ नर्प्_१,५१।१३१ ॥  
पितृपात्रं तदुत्थानं कृत्वा विप्रान्विसर्जयेत्  ।  
प्रदक्षिणमनुव्रज्य भुञ्जीत पितृसेवितम्  ॥ नर्प्_१,५१।१३२ ॥  
ब्रह्मचारी भवेत्तां तु रजनीं ब्रह्मणैः सह  ।  
एवं प्रदक्षिणावृत्त्या वृद्धौ नान्दीमुखान्पितॄन्  ॥ नर्प्_१,५१।१३३ ॥  
यजेत दधिकर्कन्धुमिश्रान्पिडान्यवैः कृतान्  ।  
एकोद्दिष्टं देवहीनमेवार्ध्यैकपवित्रकम्  ॥ नर्प्_१,५१।१३४ ॥  
आवाहनाग्नौकरणरहितं ह्यपसव्यवत्  ।  
उपतिषअटतामक्षय्यस्थाने विप्रविसर्जने  ॥ नर्प्_१,५१।१३५ ॥  
अभिरण्यतामिति वदेद् ब्रूयुस्ते ऽभिरताः स्म ह  ।  
गन्धोदकं तिलैर्युक्तं कुर्यात्पात्रचतुष्टयम्  ॥ नर्प्_१,५१।१३६ ॥  
अर्ध्यार्थं पितृपात्रेषु प्रेतपात्रं प्रेसेचयेत्  ।  
ये समाना इति द्वाभ्यां शेषं पूर्ववदाचरेत्  ॥ नर्प्_१,५१।१३७ ॥  
एतन्सपिं डीकरणमेकोष्टिद्दं स्रिया अपि  ।  
अर्वाक्सपिण्डीकरणं यस्य संवत्सराद्भवेत्  ॥ नर्प्_१,५१।१३८ ॥  
तस्याप्यन्नं सोदकुम्भं दद्यात्संवत्सरं द्विजे  ।  
भृते ऽहनि तु कर्तव्यं प्रतिमासं तु वत्सरम्  ॥ नर्प्_१,५१।१३९ ॥  
प्रतिसंवत्सरं चैव मासमेकादशे ऽहनि  ।  
पिण्डांश्चगो ऽजविप्रेभ्यो दद्यादग्नौ जले ऽपि वा  ॥ नर्प्_१,५१।१४० ॥  
प्रक्षिपेत्सत्सु विप्रेषु द्विजोच्छिष्टं न मार्जयेत्  ।  
हविष्यान्नेन वै मासं पायसेन तु वत्सरम्  ॥ नर्प्_१,५१।१४१ ॥  
मात्स्यहारिणकौरभ्रशाकुनच्छागपार्षतैः  ।  
ऐणरौरववाराहशाशैर्मांसैर्यथाक्रमम्  ॥ नर्प्_१,५१।१४२ ॥  
मासवृद्ध्याभितृप्यन्ति दत्तैरिह पितामहाः  ।  
खड्गामिषं महाकल्पं मधु मुन्यन्नमेव च  ॥ नर्प्_१,५१।१४३ ॥  
लोहामिषं महाशाकं मांसं वार्ध्रीणसस्य च  ।  
यो ददाति गयास्थश्च सर्वमानन्त्यमश्नुते  ॥ नर्प्_१,५१।१४४ ॥  
तथा वर्षात्रयोदश्यां मघासु च विशेषतः  ।  
कल्यां कन्यावेदिनश्च पशून्वै सत्सुतानपि  ॥ नर्प्_१,५१।१४५ ॥  
द्यूतं कृषिं च वाणिज्यं द्विशफैकशफआंस्तथा  ।  
ब्रह्मवर्चस्विनः पुत्रान्स्वर्णरूप्ये सकुप्यके  ॥ नर्प्_१,५१।१४६ ॥  
ज्ञातिश्रेष्ठ्यं सर्वकामानाप्नोति श्राद्धदः सदा  ।  
प्रतिपत्प्रभृतिष्वेकां वर्जयित्वा चतुर्दशीम्  ॥ नर्प्_१,५१।१४७ ॥  
शस्त्रेण तु हताये वै तेभ्यस्तत्र प्रदीयते  ।  
स्वर्गं ह्यपत्यमोजश्च शौर्यं क्षेत्रं बलं तथा  ॥ नर्प्_१,५१।१४८ ॥  
पुत्रान् श्रेष्ठांश्च सौभाग्यं समृद्धिं मुख्यतां शुभम्  ।  
प्रवृत्तं चक्रतां चैव वाणिज्यप्रभृतीनि च  ॥ नर्प्_१,५१।१४९ ॥  
अरोगित्वं यशो वीतशोकतां परमां गतिम्  ।  
धनं विद्यां भिषक् सिद्धिं कुप्यङ्गा अप्यजाविकम्  ॥ नर्प्_१,५१।१५० ॥  
अश्वनायुश्च विधिवद्यः श्राद्धं सम्प्रयच्छति  ।  
कृत्तिकादि भरण्यन्तं सकामानाप्नुयादिमान्  ॥ नर्प्_१,५१।१५१ ॥  
आस्तिकः श्रद्दधानश्च व्यपेतमदमत्सरः  ।  
वसुरुद्रादितिसुताः पितरः श्राद्धदेवताः  ॥ नर्प्_१,५१।१५२ ॥  
प्रीणयन्ति मनुष्याणां पितॄन् श्राद्धेन तर्पिताः  ।  
आयुः प्रजां धनं विद्यां स्वर्गं मोक्षं सुखानि च  ॥ नर्प्_१,५१।१५३ ॥  
प्रयच्छन्ति तथा राज्यं नृणां प्रीताः पितामहाः  ।  
इत्येवं कथितं किञ्चित्कल्पाध्याये विशेषतः  ॥ नर्प्_१,५१।१५४ ॥  
ज्ञातव्यं वैदिके तन्त्रे पुराणान्तरके ऽपि च  ।  
य इमं चिन्तयेद्विद्वान्कल्पाध्यायं मुनीश्वर  ॥ नर्प्_१,५१।१५५ ॥  
स भवेत्कर्मकुशल इहान्यत्र गतिं शुभाम्  ।  
यः शृणोति नरो भक्त्या दैवे पित्र्ये च कर्मणि  ॥ नर्प्_१,५१।१५६ ॥  
कल्पाध्यायं स लभते दैवपित्र्य क्रियाफलम्  ।  
धनं विद्यां यशः पुत्रान्परत्र च गतिं पराम्  ॥ नर्प्_१,५१।१५७ ॥  
अतः परं व्याकरणं तुभ्यं वेदमुखाभिधम्  ।  
कथयिष्ये समासेन शृणुष्व सुसमाहितः  ॥ नर्प्_१,५१।१५८ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे एक पञ्चाशत्तमो ऽध्यायः  
  
  
_____________________________________________________________  
  
  
सनन्दन उवाच  
अथ व्याकरणं वक्ष्ये सङ्क्षेपात्तव नारद  ।  
सिद्धरूपप्रबन्धेन मुखं वेदस्य साम्प्रतम्  ॥ नर्प्_१,५२।१ ॥  
सुप्तिङन्तं पदं विप्र सुपां सप्त विभक्तयः  ।  
स्वौजसः प्रथमा प्रोक्ता सा प्रातिपदिकात्मिका  ॥ नर्प्_१,५२।२ ॥  
सम्बोधने च लिङ्गादावुक्ते कर्मणि कर्तरि  ।  
अर्थावत्प्रातिपदिकं धातुप्रत्ययवार्जितम्  ॥ नर्प्_१,५२।३ ॥  
अमौसशो द्वितीया स्यात्तत्कर्म क्रियते च यत्  ।  
द्वितीया कर्मणि प्रोक्तान्तरान्तरेण संयुते  ॥ नर्प्_१,५२।४ ॥  
टाभ्याम्भिसस्तृतीया स्यात्करणे कर्तरीरिता  ।  
येन क्रियते तत्करणं सः कर्ता स्यात्करोति यः  ॥ नर्प्_१,५२।५ ॥  
ङेभ्याम्भ्यसश्चतुर्थो स्यात्सं प्रदाने च कारके  ।  
यस्मै दित्सा धारयेद्वै रोचते सम्प्रदानकम्  ॥ नर्प्_१,५२।६ ॥  
पञ्चमी स्यान्ङसिभ्याम्भ्यो ह्यपादाने च कारके  ।  
यतो ऽपैति समादत्ते अपदत्ते च यं यतः  ॥ नर्प्_१,५२।७ ॥  
ङसोसामश्च षष्ठी स्यात्स्वामिसम्बन्धमुख्यके  ।  
ङ्योःसुपः सप्तमी तु स्यात्सा चाधिकरणे भवेत्  ॥ नर्प्_१,५२।८ ॥  
आधारे चापि विप्रेन्द्र रक्षार्थानां प्रयोगतः  ।  
ईप्सितं चानीप्सितं यत्तदपादानकं स्मृतम्  ॥ नर्प्_१,५२।९ ॥  
पञ्चमी पर्यणङ्योगे इतरर्ते ऽन्यदिङ्मुखे  ।  
एतैर्योगे द्वितीया स्यात्कर्मप्रवचनीयकैः  ॥ नर्प्_१,५२।१० ॥  
लक्षणेत्थम्भूतो ऽभिरभागे चानुपरिप्रति  ।  
अन्तरेषु सहार्थे च हीने ह्युपश्च कथ्यते  ॥ नर्प्_१,५२।११ ॥  
द्वितीया च चतुर्थी स्याञ्चेष्टायां गतिकर्मणि  ।  
अप्राणिषु विभक्ती द्वे मन्यकर्मण्यनादरे  ॥ नर्प्_१,५२।१२ ॥  
नमःस्वस्तिस्वधास्वाहालंवषड्योग ईरिता  ।  
चतुर्थी चैव तादर्थ्ये तुमर्थाद्भाववाचिनः  ॥ नर्प्_१,५२।१३ ॥  
तृतीया सहयोगे स्यात्कुत्सितेंऽगे विशेषणे  ।  
काले भावे सप्तमी स्यादेतैर्योगे च षष्ठ्यपि  ॥ नर्प्_१,५२।१४ ॥  
स्वामीश्वरोधिपतिभिः साक्षिदायादसूतकैः  ।  
निर्धारणे द्वे विभक्ती षष्टी हेतुप्रयोगके  ॥ नर्प्_१,५२।१५ ॥  
स्मृत्यर्थकर्मणि तथा करोतेः प्रतियत्नके  ।  
हिंसार्थानां प्रयोगे च कृतिकर्मणि कर्तरि  ॥ नर्प्_१,५२।१६।  
न कर्तृकर्मणोः षष्टी निष्टादिप्रतिपादिका  ।  
एता वै द्विविधा ज्ञेयाः सुबादिषु विभक्तिषु  ।  
भूवादिषु तिङतेषु लकारा दश वै स्मृताः  ॥ नर्प्_१,५२।१७ ॥  
तिप्त सन्तीति प्रथमो मध्यमः सिप्थस्थोत्तमः  ।  
मिव्वस्मसः परस्मै तु पादानां चा मपनेदम्  ॥ नर्प्_१,५२।१८ ॥  
त आतेंऽते प्रथमो मध्वः से आथे ध्वे तथोत्तमः  ।  
ए वहे मह आदेशा ज्ञेया ह्यन्ये लिङादिषु  ॥ नर्प्_१,५२।१९ ॥  
नाम्नि प्रयुज्यमाने तु प्रथमः पुरुषो भवेत्  ।  
मध्यमो युष्मदि प्रोक्त उत्तमः पुरुषो ऽस्मदि  ॥ नर्प्_१,५२।२० ॥  
भूवाद्या धातवः प्रोक्ताः सनाद्यन्तास्तथा ततः  ।  
लडीरितो वर्तमाने भूते ऽनद्यतने तथा  ॥ नर्प्_१,५२।२१ ॥  
मास्मयोगे च लङ् वाच्यो लोडाशिषि च धातुतः  ।  
विध्यादौ स्यादाशिषि च लिङितो द्विविधो मुने  ॥ नर्प्_१,५२।२२ ॥  
लिडतीते परोक्षे स्यात् श्वस्तने लुङ् भविष्यति  ।  
स्यादनद्यतने ऌटू च भविष्यति तु धातुतः  ॥ नर्प्_१,५२।२३ ॥  
भूते लुङ् तिपस्यपौ च क्रियायां ऌङ् प्रकीर्तितः  ।  
सिद्धोदाहरणं विद्धि संहितादिपुरः सरम्  ॥ नर्प्_१,५२।२४।  
दण्डाग्रं च दधीदं च मधूदकं पित्रर्षभः  ।  
होतॄकारस्तथा सेयं लाङ्गलीषा मनीषया  ॥ नर्प्_१,५२।२५ ॥  
गङ्गोदकं तवल्कार ऋणार्णं च मुनीश्वर ॥ठ  
शीतार्तश्च मुनिश्रेष्ठ सेन्द्रः सौकार इत्यपि  ॥ नर्प्_१,५२।२६ ॥  
वध्वासनं पित्रर्थो नायको लवणस्तथा  ।  
त आद्या विष्णवे ह्यत्र तस्मा अर्घो गुरा अधः  ॥ नर्प्_१,५२।२७ ॥  
हरे ऽव विष्णो ऽवेत्येषादसोमादप्यमी अधाः  ।  
शौरी एतौ विष्णु इमौ दुर्गे अमू नो अर्जुनः  ॥ नर्प्_१,५२।२८ ॥  
आ एवं च प्रकृत्यैते तिष्टन्ति मुनिसत्तम  ।  
षडत्र षण्मातरश्च वाक्छुरो वाग्धस्रिथा  ॥ नर्प्_१,५२।२९ ॥  
हरिःशेते विभुश्चिन्त्यस्तच्छेषो यञ्चरस्तन्था  ।  
प्रश्नस्त्वथ हरिःषष्ठः कृष्णष्टीकत इत्यपि  ॥ नर्प्_१,५२।३० ॥  
भवान्षष्ठश्च षट् सन्तः षट्ते तल्लेप एव च  ।  
चक्रिंश्छिन्धि भवाञ्छौरिर्भवाञ्शौरिरित्यपि  ॥ नर्प्_१,५२।३१ ॥  
सम्यङ्ङनन्तोङ्गच्छाया कृष्णं वन्दे मुनीश्वर  ।  
तेजांसि मंस्यते गङ्गा हरिश्छेत्ता मरःशिवः  ॥ नर्प्_१,५२।३२ ॥  
राम काम्यः कृप पूज्यो हरिः पूज्योर्ऽच्य एव हि  ।  
रोमो दृष्टो ऽबला अत्र सुप्ता इष्टा इमा यतः  ॥ नर्प्_१,५२।३३ ॥  
विष्णुर्नभ्यो रविरयं गी )( फलं प्रातरच्युतः  ।  
भक्तैर्वद्यो ऽप्यन्तरात्मा भो भो एष हरिस्तथा  ।  
एष शार्ङ्गी सैष रामः संहितैवं प्रकीर्तिता  ॥ नर्प्_१,५२।३४ ॥  
रामेणाभिहितं करोमि सततं रामं भजे साढरम्  ।  
रामेणापहृतं समस्तदुरितं रामाय तुभ्यं नमः  ।  
रामान्मुक्तिमभीप्सिता मम सदा रामस्य दासो ऽस्म्यहम्  ।  
रामे रञ्जत् मे मनः सुविशदं हे राम तुभ्यं नमः  ॥ नर्प्_१,५२।३५ ॥  
सर्व इत्यादिका गोपाः सखा चैव पतिर्हरिः  ॥ नर्प्_१,५२।३६ ॥  
सुश्रीर्भानुः स्वयम्भूश्च कर्ता रौ गौस्तु नौरिति  ।  
अनङ्घान्गोधुग्लिट् च द्वे त्रयश्चत्वार एव च  ॥ नर्प्_१,५२।३७ ॥  
राजा पन्थास्तथा दण्डी ब्रह्महा पञ्च चाष्ट च  ।  
अष्टौ अयं मुने सम्राट् सविभ्रद्वपुङ्मनः  ॥ नर्प्_१,५२।३८ ॥  
प्रत्यङ् पुमान्महान् धीमान् विद्वान्षट् पिपठीश्च दोः  ।  
उशनासाविम्मे पुंसि स्यारक्तलविरामकाः  ॥ नर्प्_१,५२।३९ ॥  
राधा सर्वा गतिर्गोपी स्री श्रीर्धेनुर्वधूः स्वसा  ।  
गौर्नौंरुपान् दूद्यौर्गोः क्षुत् ककुप्संवित्तु वा क्वचित्  ॥ नर्प्_१,५२।४० ॥  
रुग्विडुद्भाः स्रियास्तपः कुलं सोमपमक्षि च  ।  
ग्रामण्यम्बुरवलप्वेवं कर्तृ चातिरि वातिनु  ॥ नर्प्_१,५२।४१ ॥  
स्वनहुच्च विमलद्यु वाश्वत्वारीदमेव च  ।  
एतद्ब्रह्माहश्च दण्डी असृक्किञ्चित्त्यदादि च  ॥ नर्प्_१,५२।४२ ॥  
एतद्वे भिद्गवाक्गवाङ् गोअक् गोङ्गोक् गोङ्  ।  
तिर्यग्यकृच्छकृच्चैव ददद्भवत्पचत्तुदत्  ॥ नर्प्_१,५२।४३ ॥  
दीव्यद्धनुश्च पिपठीः पयो ऽदःसुमुमांसि च  ।  
गुणद्रव्य क्रियायोगांस्रिलिङ्गांश्च कति ब्रुवे  ॥ नर्प्_१,५२।४४ ॥  
शुक्तः कीलालपाश्चैव शुचिश्च ग्रामणीः सुधीः  ।  
पटुः स्वयम्भूः कर्ता च माता चैव व पिता च ना  ॥ नर्प्_१,५२।४५ ॥  
सत्यानाग्यास्तथा पुंसो मतभ्रमरदीर्घपात्  ।  
धनाकृसोमौ चागर्हस्तविर्ग्रथास्वर्णन्बहू  ॥ नर्प्_१,५२।४६ ॥  
रिमपव्विषाद्वजातानहो तथा सर्वं विश्वोभये चोभौ अन्यान्तरेतराणि च  ॥ नर्प्_१,५२।४७ ॥  
उत्तरश्चोत्तमो नेमस्त्वसमो ऽथ समा इषः  ।  
पूर्वोत्तरोत्तराश्चैव दक्षिणश्चोत्तराधरौ  ॥ नर्प्_१,५२।४८ ॥  
अपरश्चतुरो ऽप्येतद्यावत्तत्किमसौ द्वयम्  ।  
युष्मदस्मञ्च प्रथमश्चरमोल्पस्तथार्धकः  ॥ नर्प्_१,५२।४९ ॥  
नोरः कतिपयो द्वे च त्रयो शुद्धादयस्तथा  ।  
स्वेकाभुविरोधपरि विपर्ययश्चाव्ययास्तथा  ॥ नर्प्_१,५२।५० ॥  
तद्धिताश्चाप्यपत्यार्थे पाण्डवाः श्रैधरस्तथा  ।  
गार्ग्यो नाडायनात्रेयौ गाङ्गेयः पैतृष्वस्रीयः  ॥ नर्प्_१,५२।५१ ॥  
देवतार्थे चेदमर्थे ह्यैद्रं ब्राह्मो हविर्बली  ।  
क्रियायुजोः कर्मकर्त्रोर्धैरियः कौङ्कुमं तथा  ॥ नर्प्_१,५२।५२ ॥  
भवाद्यर्थे तु कानीनः क्षत्रियो वैदिकः स्वकः  ।  
स्वार्थे चौरस्तु तुल्यार्थे चन्द्रवन्मुखमीक्षते  ॥ नर्प्_१,५२।५३ ॥  
ब्राह्मणत्वं ब्राह्मणता भावे ब्राह्मण्यमेव च  ।  
गोमान्धनी च धनवानस्त्यर्थे प्रमितौ कियान्  ॥ नर्प्_१,५२।५४ ॥  
जातार्थे तुन्दिलः श्रद्धालुरौन्नत्त्ये तु दन्तुरः  ।  
स्रग्वी तपस्वी मेधावी मायाव्यस्त्यर्थ एव च  ॥ नर्प्_१,५२।५५ ॥  
वाचालश्चैव वाचाटो बहुकुत्सितभाषिणि  ।  
ईषदपरिसमाप्तौ कल्पव्देशीय एव च  ॥ नर्प्_१,५२।५६ ॥  
कविकल्पः कविदेश्यः प्रकारवचने तथा  ।  
पटुजातीयः कुत्सायां वैद्यपाशः प्रशंसने  ॥ नर्प्_१,५२।५७ ॥  
वैद्यरूपो भूतपूर्वे मतो दृष्टचरो मुने  ।  
प्राचुर्यादिष्वन्नमयो मृण्मयः स्रीमयस्तथा  ॥ नर्प्_१,५२।५८ ॥  
जातार्थे लज्जितो ऽत्यर्थे श्रेयाञ्छ्रेष्टश्च नारद  ।  
कृष्णतरः शुक्लतमः किम आख्यानतो ऽव्ययान्  ॥ नर्प्_१,५२।५९ ॥  
किन्तरां चैवातितरामभिह्युच्चैस्तरामपि  ।  
परिमाणे जानुदघ्नं जानुद्वयसमित्यपि  ॥ नर्प्_१,५२।६० ॥  
जानुमात्रं च निर्द्धारे बहूनां च द्वयोः क्रमात्  ।  
कतमः कतरः सङ्ख्येयविशेषावधारणे  ॥ नर्प्_१,५२।६१ ॥  
द्वितीयश्च तृतीयश्च चतुर्थः षष्टपञ्चमौ  ।  
एतादशः कतिपयः कतिथः कति नारद  ॥ नर्प्_१,५२।६२ ॥  
विंशश्च विंशतितमस्तथा शततमादयः  ।  
द्वेधा द्वैधा द्विधा सङ्ख्या प्रकारे ऽथ मुनीश्वर  ॥ नर्प्_१,५२।६३ ॥  
क्रियावृत्तौ पञ्चकृत्वो द्विस्रिर्बहुश इत्यपि  ।  
द्वितयं त्रितपं चापि सङ्ख्यायां हि द्वयं त्रयम्  ॥ नर्प्_१,५२।६४ ॥  
कुटीरश्च शमीरश्च शुण्डारो ऽल्पार्थके मतः  ।  
त्रैणः पौष्णस्तुण्डिभश्च वृन्दारककृषीवलौ  ॥ नर्प्_१,५२।६५ ॥  
मलिनो विकटो गोमी भौरिकीविधमुत्कटम्  ।  
अवटीटोवनाटे निबिडं चेक्षुशाकिनम्  ॥ नर्प्_१,५२।६६ ॥  
निबिरीसमेषुकारी वित्तोविद्याञ्चणस्तथा  ।  
विद्याथुञ्चुर्बहुतिथं पर्वतः शृङ्गिणस्तथा  ॥ नर्प्_१,५२।६७ ॥  
स्वामी विषमरूप्यं चोपत्यकाधित्यका तथा  ।  
चिल्लश्च चिपिटं चिक्वं वातूलः कुतपस्तथा  ॥ नर्प्_१,५२।६८ ॥  
वल्लश्व हिमेलुश्च कहोडश्चोपडस्ततः  ।  
ऊर्णायुश्च मरूतश्चैकाकी चर्मण्वती तथा  ॥ नर्प्_१,५२।६९ ॥  
ज्योत्स्ना तमिस्राष्टीवच्च कक्षीवर्द्षमण्वती  ।  
आसन्दी वञ्च चक्रीवत्तूष्णीकां जल्पतक्यपि  ॥ नर्प्_१,५२।७० ॥  
कम्भश्च कंयुः कंवश्च नारदकेतिः कन्तुः कन्तकम्पौ शंवस्तथैव च  ।  
शन्तः शन्तिः शंयशन्तौ शंयोहंयुः शुभंयुवत्  ॥ नर्प्_१,५२।७१ ॥  
भवति बगभूव भविता भविष्यति भवत्वभवद्भघवेच्चापि  ॥ नर्प्_१,५२।७२ ॥  
भूयादभूदभविषअयल्लादावेतानि रूपाणि  ।  
अत्ति जघासात्तात्स्यत्यत्त्वाददद्याद्द्विरघसदात्स्यत्  ॥ नर्प्_१,५२।७३ ॥  
जुहितो जुहाव जुहवाञ्चकार होता होष्यति जुहोतु  ।  
अजुहोज्जुहुयाद्धूयादहौषीदहोष्यद्दीव्यति  ।  
दिदेव देविता देविष्यति च अदीव्यद्दीव्येद्दीव्याद्वै  ॥ नर्प्_१,५२।७४ ॥  
अदेवीददेवीष्यत्सुनोति सुषाव सोता सोष्यति वै  ।  
सुनोत्वसुनोत्सुनुयात्सूयादशावीदसोष्युत्तुदति च  ॥ नर्प्_१,५२।७५ ॥  
तुतोद तोत्ता तोत्स्यति तुदत्वतुदत्तुदेत्तुद्याद्धि  ।  
अतौत्सीदतोत्स्यदिति च रुणद्धि रूरोध रोद्धा रोत्स्यति वै  ॥ नर्प्_१,५२।७६ ॥  
रुणद्धु अरुणद्रुध्यादरौत्सीदारोत्स्यञ्च  ।  
तनोति ततान तनिता तनिष्यति तनोत्वतनोत्तनुयाद्धि  ॥ नर्प्_१,५२।७७ ॥  
अतनीञ्चातानीदतनिष्यत्क्रीणाति चिक्राय क्रेता क्रेष्यति क्रीणात्विति च  ।  
अक्रीणात्क्रीणात्क्रीणीयात्क्रीयादक्रैषीदक्रेष्यञ्चोरयति चोरयामास चोरयिता चोरयिष्यति चोरयतु  ॥ नर्प्_१,५२।७८ ॥  
अचोरयञ्चोरयेच्चोर्यात् अचूचुरदचोरिष्यदित्येवं दश वै गणाः  ।  
प्रयोजके भावयति सनीच्छायां बुभूषति  ।  
क्रियासमभिहारे तु पण्डितो बोभूयते मुने  ॥ नर्प्_१,५२।७९ ॥  
तथा यङ्लुकि बोभवीति च पठ्यते  ।  
पुत्रीयतीत्यात्मनीच्छायां तथाचारे ऽपि नारद  ।  
अनुदात्तञितो धातोः क्रियाविनिमये तथा  ॥ नर्प्_१,५२।८० ॥  
निविशादेस्तथा विप्र विजानीह्यात्मनेपदम्  ।  
परस्मैपदमाख्यातं शेषात्कर्तारि शाब्दिकैः  ॥ नर्प्_१,५२।८१ ॥  
ञित्स्वरितेतश्च उभे यक्च स्याद्भावकर्मणोः  ।  
सौकर्यातिशयं चैव यदाद्योतयितुं मुने  ॥ नर्प्_१,५२।८२ ॥  
विवक्ष्यते न व्यापारो लक्ष्ये कर्तुस्तदापरे  ।  
लभन्ते कर्तृते पश्य पच्यते ह्योदनः स्वयम्  ॥ नर्प्_१,५२।८३ ॥  
साधु वासिश्छिनत्त्येवं स्थाली पचति वै मुने  ।  
धातोः सकर्मकाद्भावे कर्मण्यपि लप्रत्ययाः  ॥ नर्प्_१,५२।८४ ॥  
तस्मै वाकर्मकाद्विप्र भावे कर्तरि कीर्तितः  ।  
फलव्यापरयोरेकनिष्टतायामकर्मकः  ॥ नर्प्_१,५२।८५ ॥  
धातुस्तयोर्द्धर्मिभेदे सकर्मक उदाहृतः  ।  
गौणे कर्मणि द्रुह्यादेः प्रधाने नीहृकृष्वहाम्  ॥ नर्प्_१,५२।८६ ॥  
बुद्धिभक्षार्थयोः शब्दकर्मकाणां निजेच्छया  ।  
प्रयोज्य कर्मण्यन्येषां ण्यन्तानां लादयो मताः  ॥ नर्प्_१,५२।८७ ॥  
फलव्यापारयोर्द्धातुराश्रये तु तिङः स्मृताः  ।  
फले प्रधानं व्यापारस्तिर्ङ्थस्तु विशेषणम्  ॥ नर्प्_१,५२।८८ ॥  
एधितव्यमेधनीयमिति कृत्ये निदर्शनम्  ।  
भावे कर्मणि कृत्याः स्युः कृतः कर्तरि कीर्तिताः  ॥ नर्प्_१,५२।८९ ॥  
कर्ता कारक इत्याद्या भूते भूतादि कीर्तितम्  ।  
गम्यादिगम्ये निर्दिष्टं शेषमद्यतने मतम्  ॥ नर्प्_१,५२।९० ॥  
अधिस्रीत्यव्ययीभावे यथाशक्ति च कीर्तितम्  ।  
रामाश्रितस्तत्पुरुषे धान्यार्थो यूपदारु च  ॥ नर्प्_१,५२।९१ ॥  
व्याघ्रभी राजपुरुषो ऽक्षशैण्डो द्विगुरुच्यते  ।  
पञ्चगवं दशग्रामी त्रिफलेति तु रूढितः  ॥ नर्प्_१,५२।९२ ॥  
नीलोत्पलं महाषष्टी तुल्यार्थे कर्मधारयः  ।  
अब्राह्मणो न ञि प्रोक्तः कुम्भकारादिकः कृता  ॥ नर्प्_१,५२।९३ ॥  
अन्यार्थे तु बहुव्रीहौ ग्रामः प्राप्तोदको द्विज  ।  
पञ्चगू रूपवद्भार्यो मध्याह्नः ससुतादिकः  ॥ नर्प्_१,५२।९४ ॥  
समुच्चये गुरुं चेशं भजस्वान्वाचये त्वट ॥  च द्वयोः क्रमात्  ।  
भिक्षामानय गां चापि वाक्यमेवानयोर्भवेत्  ॥ नर्प्_१,५२।९५ ॥  
इतरेतरयोगे तु रामकृष्णौ समाहृतौ  ।  
रामकृष्णं द्विज द्वै द्वै ब्रह्म चैकमुपास्यते  ॥ नर्प्_१,५२।९६ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे व्याकरणनिरूपणं नाम द्विपञ्चाशत्तमो ऽध्यायः  
  
_____________________________________________________________  
  
  
सनन्दन उवाच  
निरुक्तं ते प्रवक्ष्यामि वेदं श्रोत्राङ्गमुत्तमम्  ।  
तत्पञ्चविधमाख्यातं वैदिकं धातुरूपकम्  ॥ नर्प्_१,५३।१ ॥  
क्वचिदूर्णागमस्तत्र क्वचिद्वर्णविपर्ययः  ।  
विकारः क्वापि वर्णानां वर्णनाशः क्वचिन्मतः  ॥ नर्प्_१,५३।२ ॥  
तथा विकारनाशाभ्यां वर्णानां यत्र नारद  ।  
धातोर्योगातिशयी च संयोगः परिकीर्तितः  ॥ नर्प्_१,५३।३ ॥  
सिद्धेद्वर्णागमाद्धंसः सिंहो वर्णविपर्ययात्  ।  
गूढोत्मा वर्णविकृतेर्वर्णनांशात्पृषोदरः  ॥ नर्प्_१,५३।४ ॥  
भ्रमरादुषु शब्देषु ज्ञेयो योगो हि पञ्चमः  ।  
बहुलं छन्दसीत्युक्तमत्र वाच्यं पुनर्वसू  ॥ नर्प्_१,५३।५ ॥  
नभस्वद्वृषणश्चैवापरस्मैपदि चापि हि  ।  
परं व्यवहिताश्चापि गतिसञ्ज्ञास्तथा हि आ  ॥ नर्प्_१,५३।६ ॥  
विभक्तीनां विपर्यासो यथा दधना जुहोति हि  ।  
अभ्युत्सादयामकेतुर्ध्वनयीत्प्रमुखास्तथा  ।  
निष्टर्क्यान्द्यास्तथोक्ताश्च गृभायेत्यादिकास्तथा  ॥ नर्प्_१,५३।७ ॥  
सुप्तिङुपग्रहलिङ्गनराणां कालहलूचूस्वरकर्तृयडां च  ।  
व्यत्ययमिच्छति शास्रकृदेषां सो ऽपि च सिद्ध्यति बाहुलकेन  ॥ नर्प्_१,५३।८ ॥  
रात्री विम्बी च कद्रूश्चाविष्ट्वौ वाजसनेयिनः  ॥ नर्प्_१,५३।९ ॥  
कर्णेभिश्च यशोभाग्य इत्याद्याश्चतुरक्षरम्  ।  
देवासो ऽथो सर्वदेवतातित्वावत इत्यपि  ॥ नर्प्_१,५३।१० ॥  
उभयाविन माद्याश्च प्रलयाद्याश्च स्तृचं तथा  ।  
अपस्पृधेथां  नो अव्यादायो अस्मान्मुखास्तथा  ॥ नर्प्_१,५३।११ ॥  
सगर्भ्योस्थापदी ऋत्व्योरजिष्टं त्रिपञ्चकम्  ।  
हिरण्ययेन नरं च परमे व्योमनित्यपि  ॥ नर्प्_१,५३।१२ ॥  
उर्विया स्वप्रया वारवध्वाददुहवैवधी  ।  
यजध्वैनमेमसि च स्नात्वी गत्वा पचास्थभौः  ॥ नर्प्_१,५३।१३ ॥  
गोनाञ्चापरिह्रवृत्ताश्चातुरिर्ग्रसितादिका  ।  
पश्येदधद्ब्रभूथापि प्रमिणान्तित्यवीवृधत्  ॥ नर्प्_१,५३।१४ ॥  
मित्रयुश्च दुरस्वा वा हात्वा सुधितमित्यपि  ।  
दधर्त्याद्या स्ववद्भिश्च ससूवेति च धिष्व च  ॥ नर्प्_१,५३।१५ ॥  
प्रप्रायं च हरिवतेक्षण्वतः सुपर्थितरः  ।  
रथीतरी नसताद्या अम्नर्भुवरथो  इति  ॥ नर्प्_१,५३।१६ ॥  
ब्रूह्याद्यादेः परस्याप्यौ श्रावयेत्यादिके प्लुतः  ।  
दाश्वांश्व स्वतवान्यापौत्रिभिष्ट्वं च नृभिष्टुतः  ॥ नर्प्_१,५३।१७ ॥  
अभीषुण ऋतावाहं न्यषीदन्नृमणा अपि  ।  
चतुर्विधाद्बाहुलकात्प्रवृत्तेरप्रवृत्तितः  ॥ नर्प्_१,५३।१८ ॥  
विभाषयान्यथाभावात्सर्वं सिद्ध्येञ्च वैदिकम्  ।  
भूवाद्या धातवो ज्ञेयाः परस्मैपदिनःस्मृताः  ॥ नर्प्_१,५३।१९ ॥  
एधाद्या आत्मनेभाषा उदात्ताः षट्त्रिंशसङ्ख्यकाः  ।  
अतादयो ऽष्टत्रिंशञ्च परस्मैपदिनो मुने  ॥ नर्प्_१,५३।२० ॥  
लोकृपूर्वा द्विचत्वारिंशदुक्ता च ह्यात्मने पदे  ।  
उदात्तेतरतु पञ्चाशत्फक्काद्याः परिकीर्तिताः  ॥ नर्प्_१,५३।२१ ॥  
वर्चाद्या अनुदात्तेत एकविंशतिरीरीताः  ।  
गुपादयो द्विचत्वारिंशदुदात्तेताः समीरिताः  ॥ नर्प्_१,५३।२२ ॥  
धिण्यादयो ऽनुदात्तेतो दश प्रोक्ता हि शाब्दिकैः  ।  
अणादयोप्युदात्तेतः सप्तविंशतिधातवः  ॥ नर्प्_१,५३।२३ ॥  
अमादयः समुद्दिष्टाश्चतुर्स्रिंशद्धिशाब्दिकैः  ।  
द्विसप्ततिमिता मव्यमुखाश्चोदात्तबन्धना  ॥ नर्प्_१,५३।२४ ॥  
स्वारितेद्धावुधातुस्तु एक एव प्रकीर्तितः  ।  
क्षुधादयो ऽनुदात्तेतो द्विषपञ्चाशदुदाहृताः  ॥ नर्प्_१,५३।२५ ॥  
घुषिराद्या उदात्ततो ऽष्टाशीतिर्धातवो मताः  ।  
द्युताद्या अनुदात्तेतो द्वाविंशतिरतो मताः  ॥ नर्प्_१,५३।२६ ॥  
षितस्रयोदश घटादिष्वेनुदत्तेत ईरितः  ।  
ततो ज्वलदुदात्तेतो द्विपञ्चाशन्मितास्तथा  ॥ नर्प्_१,५३।२७ ॥  
स्वरितेद्राजृसम्प्रोक्त स्तनहेभ्राजृतस्रयः  ।  
अनुदात्तेत अख्याता भाद्युतात्ता इतः स्यमात्  ॥ नर्प्_१,५३।२८ ॥  
सहो ऽनुदात्तेदेकस्तु रमैको ऽप्यात्मनैपदी  ।  
सदस्रय उदात्तेतः कुचाद्वेदा उदात्त इत्  ॥ नर्प्_१,५३।२९ ॥  
स्वरितेतः पञ्चत्रिंशद्धिक्काद्याश्च ततः परम्  ।  
स्वरितेच्छिञ्भृञाद्याश्चत्वार स्वरितेत्ततः  ॥ नर्प्_१,५३।३० ॥  
धेटः परस्मैपदिनः षट्चत्वारिंशदुदीरिताः  ।  
अष्टादशस्मिङाद्यास्तु आमनेपदिनो मताः  ॥ नर्प्_१,५३।३१ ॥  
ततस्रयो ऽनुदात्तेतः पूङाद्याः परिकीर्तिताः  ।  
हृपरस्मैपदी चात्मनेभाषास्तु गुपात्रयः  ॥ नर्प्_१,५३।३२ ॥  
रभद्यब्दयनुदात्तेतो ञिक्ष्विदोतात्त इन्मतः  ।  
परस्मैपदिनः पञ्च दश स्कम्म्भ्वादयस्तथा  ॥ नर्प्_१,५३।३३ ॥  
कितधातुरुदात्तेञ्च दानशानोभयात्मकौ  ।  
स्वरितेतः पचाद्यङ्काः परस्मैपदिनो मताः  ॥ नर्प्_१,५३।३४ ॥  
स्वरितेतस्त्रयश्चैतौ वदवची परिभाषिणौ  ।  
भ्वाद्या एते षडधिकं सहस्रं धातवो मताः  ॥ नर्प्_१,५३।३५ ॥  
परस्मैपदिनः प्रोक्ता वदाश्चापि हनेति च  ।  
स्वरितेतो द्विषाद्यास्तु चत्वारो धातवो मताः  ॥ नर्प्_१,५३।३६ ॥  
चक्षिङेकः समाख्यातो धातुरत्रात्मनेपदी  ।  
इरादयो ऽनुदात्तेतो धातवस्तु त्रयोदश  ॥ नर्प्_१,५३।३७ ॥  
आत्मनेपदिनौ प्रोक्तौ षूङ्शीङ्द्वौ शाब्दिकैर्मुने  ।  
परस्मैपदिनः प्रोक्ता षुमुखाः सप्त धातवः  ॥ नर्प्_१,५३।३८ ॥  
स्वरितेदुर्णुञाख्यातो धातुरेको मुनीश्वर  ।  
घुमुखास्त्रय उद्दिष्टाः परस्मैपदिनस्तथा  ॥ नर्प्_१,५३।३९ ॥  
ष्टुञेकस्तु समा ख्यातः स्मृते नारद शाब्दिकैः  ॥ नर्प्_१,५३।४० ॥  
अष्टादश राप्रभृतयः परस्मैपदिनः स्मृताः  ।  
इङ्ङात्मनेपदी प्रोक्तो धातुर्नारद केवलः  ॥ नर्प्_१,५३।४१ ॥  
विदाद यस्तु चत्वारः परस्मैपदिनो मताः  ।  
ञिष्वप्शये समुद्दिष्टः परस्मैपदिकस्तथा  ॥ नर्प्_१,५३।४२ ॥  
परस्मैपदिनश्चैव ते मयोक्ताः स्यमादयः  ।  
दीधीङ्वेङ्स्मृतौ धातू आत्मनेपदिनौ मुने  ॥ नर्प्_१,५३।४३ ॥  
प्रथादयस्रयश्चापि उदात्तेतः प्रकीर्तिताः  ।  
चर्करीतं च ह्नुङ् प्रोक्तो ऽनुदात्तेन्मुनिसत्तम  ॥ नर्प्_१,५३।४४ ॥  
त्रिसप्तति समाख्याता धातवो ऽदादिके गणे  ।  
दादयो धातवो वेदाः परस्मैपदिनो मताः  ॥ नर्प्_१,५३।४५ ॥  
स्वरितेद्वै भृञाख्यात उदात्तेद्धाक् प्रकीर्तितः  ।  
माङ्हाङ्द्वावनुदात्तेतौ स्वरितेद्दानधातुषु  ॥ नर्प्_१,५३।४६ ॥  
वाणितिराद्यास्रयश्वापि स्वरितेत उदाहृताः  ।  
घृमुखा द्वादश तथा परस्मैपतिनो मताः  ॥ नर्प्_१,५३।४७ ॥  
द्वाविंशतिरिहोद्दिष्टा धातवो ह्वादिके गणे  ।  
परस्मैपदिनः प्रोक्ता दिवाद्याः पञ्चविंशतिः  ॥ नर्प्_१,५३।४८ ॥  
आत्मनेपदिनौ धातू षूङ्दूङ्द्वावपि नारद  ।  
ओदितः पूङ्मुखाः सप्त आत्मनेदपिनो मताः  ॥ नर्प्_१,५३।४९ ॥  
आत्मनेपदिनो विप्र दीङ्मुखास्त्विह कीर्तिताः  ।  
स्यतिप्रभृतयो वेदाः परस्मैपदिनो मताः  ॥ नर्प्_१,५३।५० ॥  
जन्यादयः पञ्चदश आत्मनेपदिनो मुने  ।  
मृषाद्याः स्वरितेतस्तु धातवः पञ्च कीर्तिताः  ॥ नर्प्_१,५३।५१ ॥  
एकादश पदाद्यास्तु ह्यात्मनेपदिनो मताः  ।  
राधोः कर्मक एवात्र वृद्धौ स्वादिचुरादिके  ॥ नर्प्_१,५३।५२ ॥  
उदात्तेतस्तुदाद्यास्तु त्रयोदश समीरिताः  ।  
परस्मैपदिनो ऽष्टात्र रधाद्याः परिकीर्तिताः  ॥ नर्प्_१,५३।५३ ॥  
समाद्याश्चाप्युदात्तेतः षट्चत्वारिंशदुदीरिताः  ।  
चत्वारिशच्छतं चापि दिवादौ धातवो मताः  ॥ नर्प्_१,५३।५४ ॥  
स्वादयः स्वरितेत्तोङ्का धातवः परिकीर्तिताः  ।  
सप्ताख्यातो दुनोतिस्तु परस्मैपदिनो मुने  ॥ नर्प्_१,५३।५५ ॥  
अष्टिघावनुदात्तेतौ धातू द्वौ परिकीर्तितौ  ।  
परस्मैपदिनस्त्वत्र तिकाद्यास्तु चतुर्दश  ॥ नर्प्_१,५३।५६ ॥  
द्वात्रिंशद्धातवः प्रोक्ता विप्रेन्द्र स्वादिके गणे  ।  
स्वरितेतः षङाख्यातास्तुदाद्या मुनिसत्तम  ॥ नर्प्_१,५३।५७ ॥  
ऋष्युदात्तेज्जुषीपूर्वा अत्मनेपदिनोर्णवाः  ।  
व्रश्चादय उदात्तेतः प्रोक्ताः पञ्चाधिकं शतम्  ॥ नर्प्_१,५३।५८ ॥  
 गूर्युदात्तेदिहोद्दिष्टो धातुरेको मुनीश्वर  ।  
णूमुखाश्चैव चत्वारः परस्मैपदिनो मताः  ॥ नर्प्_१,५३।५९ ॥  
कुङाख्यातोनुदात्तेञ्च कुटाद्याः पूर्तिमागताः  ।  
पृङ् मृङ् चात्मनेभाषौ षट् परस्मैपदे रिपेः  ॥ नर्प्_१,५३।६० ॥  
आत्मनेपदिनो धातू दृङ्धृङ्द्वौ चाप्युदाहृतौ  ।  
प्रच्छादिषोडशाख्याताः परस्मैपदिनो मुने  ॥ नर्प्_१,५३।६१ ॥  
स्वरितेतः षट् ततश्च प्रोक्ता मिलमुखा मुने  ।  
कृतीप्रभृतय श्चापि परस्मैपदिनस्रयः  ॥ नर्प्_१,५३।६२ ॥  
सप्त पञ्चाशदधिकास्तुदादौ धातवः शतम्  ।  
स्वरितेतो रुधोनन्दा परस्मैभाषितः कृती  ॥ नर्प्_१,५३।६३ ॥  
ञिइन्धीतो ऽनुदातेतस्रयो धातव ईरिताः  ।  
उदात्तेतः शिषपिषरुधाद्याः पञ्चविंशतिः  ॥ नर्प्_१,५३।६४ ॥  
स्वरितेतस्तनोः सप्त धातवः परिकीर्तिताः  ।  
मनुवन्वात्मनेभाषौ स्वरितेत्त्कृञुदाहृतः  ॥ नर्प्_१,५३।६५ ॥  
ततो द्वौ कीर्तितौ विप्र धातवो दश शाब्दिकैः  ।  
क्याद्याः सप्तोभयेभाषाः सौत्राः स्तम्भ्वादिकास्तथा  ॥ नर्प्_१,५३।६६ ॥  
परस्मैपदिनः प्रोक्ताश्चत्वारो ऽपि मुनीश्वर  ।  
द्वाविंशतिरुदात्तेतः कुधाद्या धातवो मताः  ॥ नर्प्_१,५३।६७ ॥  
वृङ्ङात्मनेपदी धातुः श्रन्थाद्याश्चैकविंशतिः  ।  
परस्मैपदिनश्चाथ स्वरितेद्ग्रह एव च  ॥ नर्प्_१,५३।६८ ॥  
र्क्यादिकेषु द्विपञ्चाशद्धातवः कीर्तिता बुधैः  ।  
चुराद्या धातवो ञ्यन्ता षट्र्त्रिंशदधिकः शतम्  ॥ नर्प्_१,५३।६९ ॥  
चित्याद्यष्टादशाख्याता आत्मनेपदिनो मुने  ।  
चर्चाद्या आधृषीयास्तु प्यन्ता वा परिकीर्तिताः  ॥ नर्प्_१,५३।७० ॥  
अदन्ता धातवश्चैव चत्वारिंशत्तथाष्टं च  ।  
पदाद्यास्तु दश प्रोक्ता धातवो ह्यात्मनेपदे  ॥ नर्प्_१,५३।७१ ॥  
सूत्राद्या अष्ट चाप्यत्र ञ्यन्ता प्रोक्ता मनीषिभिः  ।  
धात्वर्थे प्रातिपदिकाद्वहुलं चेष्टवन्मतम्  ॥ नर्प्_१,५३।७२ ॥  
तत्करोति तदाचष्टे हेतुमत्यपि णिर्मतः  ।  
धात्वर्थे कर्तृकरणाञ्चित्राद्याश्चापि धातवः  ॥ नर्प्_१,५३।७३ ॥  
अष्ट सङ्ग्राम आख्यातो ऽनुदात्तेच्छब्दिकैर्बुधैः  ।  
स्तोमाद्याः षोडश तथा अन्दतस्यं निदर्शनम्  ॥ नर्प्_१,५३।७४ ॥  
तथा बाहुलकादन्ये सौत्रलौकिकवैदिकाः  ।  
सर्वे सर्वगणीयाश्च तथानेकार्थवाचिनः  ॥ नर्प्_१,५३।७५ ॥  
सनाद्यन्ता धातवश्च तथा वै नामधातवः  ।  
एवमानन्त्यमुद्भाव्यं धातूनामिह नारद  ।  
सङ्क्षेपो ऽयं समुद्दिष्टो विस्तरस्तत्र तत्र च  ॥ नर्प्_१,५३।७६ ॥  
ऊदृदन्तैर्यौन्ति रुक्ष्णुशूङ्स्नुनुक्षुश्चिडीङ्श्रिभिः  ।  
वृङ्वृञ्भ्यां च विनैकाचो ऽजन्तेषु निहताः स्मृताः  ॥ नर्प्_१,५३।७७ ॥  
शक्लपच्मुचार्च्वच्विच्सिच्प्रच्छित्यज्निजिर् भजः  ।  
भञ्ज्भुज्भ्रस्ज्मत्जियज्युज्रुज्रञ्जविजिर्स्वञ्जिसञ्ज्सृजः  ॥ नर्प्_१,५३।७८ ॥  
अद्क्षुद्खिद्छिद्तुदिनुदः पद्यभिद्विद्यतिर्विनद्  ।  
शद्सदी स्विद्यतिःस्कन्दिर्हदी क्रुध्क्षुधिबुध्यती  ॥ नर्प्_१,५३।७९ ॥  
बन्धिर्युधिरुधीराधिव्यध्शुधः साधिसिध्यती  ।  
मन्यहन्नाप्क्षिप्छुपितप्तिपस्तृप्यतिदृप्यती  ॥ नर्प्_१,५३।८० ॥  
लिब्लुव्वपूशप्स्वपूसृपियभरभगम्नम्यमो रभिः  ।  
क्रुशिर्दंशिदिशी दृश्मृश्रिरुश्लिश्विश्स्पृशः कृषिः  ॥ नर्प्_१,५३।८१ ॥  
त्विष्टुष्दुष्पुष्यपिष्विष्शिष्शुष्श्लिष्यतयो घसिः  ।  
वसतिर्दहदिहिदुहो नह्मिह्रुह्लिह्वहिस्तथा  ॥ नर्प्_१,५३।८२ ॥  
अनुदात्ता हलन्तेषु धातवो द्व्यधिकं शतम्  ।  
चाद्या निपाता गवयः प्राद्या दिग्देशकालजाः  ॥ नर्प्_१,५३।८३ ॥  
शब्दाः प्रोक्ता ह्यनेकार्थाः सर्वलिङ्गा अपि द्विज  ।  
गणपाठः सूत्रपाठो धातुपाठस्तथैव च  ॥ नर्प्_१,५३।८४ ॥  
पाठोनुनासिकानां च परायणमिहोच्यते  ।  
शब्दाः सिद्धा वैदिकास्तु लौकिकाश्चापि नारद  ॥ नर्प्_१,५३।८५ ॥  
शब्दपारायणं तस्मात्कारणं शब्दसङ्ग्रहे  ।  
लघुमार्गेण शब्दानां साधूनां सन्निरूपणम्  ॥ नर्प्_१,५३।८६ ॥  
प्रकृतिप्रत्ययादेशलोपागममुखैः कृतम्  ॥ नर्प्_१,५३।८७ ॥  
इत्थमेतत्समाख्यातं निरुक्तं किञ्चिदेवते  ।  
कात्स्न्येर्न वक्तुमानन्त्यात्को ऽपिशक्तो न नारद  ॥ नर्प्_१,५३।८८ ॥  
  
इति श्रीबृहन्नारदीयपुराण पूर्वभागे बृहदुपाख्याने द्वितीयपादे निरुक्तलक्षणनिरूपणं नाम त्रिपञ्चाशत्तमो ऽध्यायः  
  
  
_____________________________________________________________  
  
  
सनन्दन उवाच  
ज्योतिषाङ्गं प्रवक्ष्यामि यदुक्तं ब्रह्मणा पुरा  ।  
यस्य विज्ञान मात्रेण धर्मसिद्धिर्भवेन्नृणाम्  ॥ नर्प्_१,५४।१ ॥  
त्रिस्कन्धं ज्यौतिषां शास्त्रं चतुर्लक्षमुदाहृतम्  ।  
गणितं जातकं विप्र संहितास्कन्धसञ्ज्ञिताः  ॥ नर्प्_१,५४।२ ॥  
गणिते परिकर्मादि खगमध्यस्फुटक्रिंये  ।  
अनुयोगश्चन्द्रसूर्यग्रहणं तचोदस्याकम्  ॥ नर्प्_१,५४।३ ॥  
छाया शृङ्गोन्नतियुती पातसाधानमीरितम्  ।  
जातके राशिभेदाश्च ग्रहयोनिश्च योनिजम्  ॥ नर्प्_१,५४।४ ॥  
निषेकजन्मारिष्टानि ह्यायुर्दायो दशाक्रमः  ।  
कर्माजीवं चाष्टवर्गो राजयोगाश्च नाभसाः  ॥ नर्प्_१,५४।५ ॥  
चन्द्रयोगाः प्रव्रज्याख्या राशिशीलं च दृक्फलम्  ।  
ग्रहभावफलं चैवाश्रययोगप्रकीर्णके  ॥ नर्प्_१,५४।६ ॥  
अनिष्टयोगाः स्रीजन्मपलं निर्याणमेव च  ।  
नष्टजन्मविधानं च तथा द्रेष्काणलक्षणम्  ॥ नर्प्_१,५४।७ ॥  
संहिताशास्त्ररूपं च ग्रहचारो ऽब्दलक्षणम्  ।  
तिथिवासरनक्षत्रयोगतिथ्यर्द्धसञ्ज्ञकाः  ॥ नर्प्_१,५४।८ ॥  
मुहूर्तोपग्रहाः सूयसङ्क्रान्तिर्गोचरः क्रमात्  ।  
चन्द्रता राबलं चैव सर्वलग्रार्तवाह्वयः  ॥ नर्प्_१,५४।९ ॥  
आधानपुंससीमन्तजातनामान्नभुक्तयः  ।  
चौलङ्कर्ण्ययणं मैञ्जी क्षुरिकाबन्धनं तथा  ॥ नर्प्_१,५४।१० ॥  
समावर्तिनवैवाहप्रतिष्टासद्मलक्षणम्  ।  
यात्राप्रवेशनं सद्योवृष्टिः कर्मविलक्षणम्  ॥ नर्प्_१,५४।११ ॥  
उत्पत्तिलक्षणं चैव सर्वं सङ्क्षेपतो ब्रुवे  ।  
एकं दश शतं चैव सहस्रायुतलक्षकम्  ॥ नर्प्_१,५४।१२ ॥  
प्रयुतं कोटिसञ्ज्ञां चार्बुदमब्जं च रर्ववकम्  ।  
निरवर्व च महापद्मं शङ्कुर्जलधिरेव च  ॥ नर्प्_१,५४।१३ ॥  
अत्यं मध्यं परार्द्धं च सञ्ज्ञा दशगुणोत्तराः  ।  
क्रमादुत्क्रमतो वापि योगः कार्योत्तरं तथा  ॥ नर्प्_१,५४।१४ ॥  
हन्याद्गुणेन गुण्यं स्यात्तैनैवोपान्तिमादिकान्  ।  
शुद्धेद्धरोयद्गुणश्चभाज्यान्त्यात्तत्फलं मुने  ॥ नर्प्_१,५४।१५ ॥  
समाङ्कतो ऽथो वर्गस्यात्तमेवाहुः कृतिं बुधाः  ।  
अन्त्यात्तु विषमात्त्यक्त्वा कृतिं मूलन्न्यसेत्पृथक्  ॥ नर्प्_१,५४।१६ ॥  
द्विगुणेनामुना भक्ते फलं मूले न्यसेत्क्रमात्  ।  
तत्कृतिं च त्यजेद्विप्र मूलेन विभजेत्पुनः  ॥ नर्प्_१,५४।१७ ॥  
एवं मुहुर्वर्गमूलं जायते च मुनीश्वर  ।  
समत्र्यङ्कहतिः प्रोक्तो घनस्तत्रविधिः पदे  ॥ नर्प्_१,५४।१८ ॥  
प्रोच्यते विषमं त्वाद्यं समे द्वे च ततः परम्  ।  
विशोध्यं विषमादन्त्याद्धनं तन्मूलमुच्यते  ॥ नर्प्_१,५४।१९ ॥  
त्रिघ्नाद्भजन्मूलकृत्या समं मूले न्यसेत्फलम्  ।  
तत्कृतित्वेन निहतान्निघ्नीं चापि विशोधयेत्  ॥ नर्प्_१,५४।२० ॥  
घनं च विषमादेवं घनमूलं मुर्हुभवेत्  ।  
अन्योन्यहारनिहतौ हरांशौ तु समुच्छिदा  ॥ नर्प्_१,५४।२१ ॥  
लवा लवघ्नाश्च हरा हरघ्ना हि सवर्णनम्  ।  
भागप्रभागे विज्ञेयं मुने शास्रार्थचिन्तकैः  ॥ नर्प्_१,५४।२२ ॥  
अनुबन्धे ऽपवाहे चैकस्य चेदधिकोनकः  ।  
भागास्तलस्थहारेण हरं स्वांशाधिकेन तान्  ॥ नर्प्_१,५४।२३ ॥  
ऊनेन चापि गुणयेद्धनर्णं चिन्तयेत्तथा  ।  
कार्यस्तुल्यहरां शानां योगश्चाप्यन्ततो मुने  ॥ नर्प्_१,५४।२४ ॥  
अहारराशौ रूप्यं तु कल्पयेद्धरमप्यथा  ।  
अंशाहतिश्छेदघातहृद्भिन्नगुणने फलम्  ॥ नर्प्_१,५४।२५ ॥  
छेदं चापि लवं विद्वन्परिवर्त्य हरस्य च  ।  
शेषः कार्यो भागहारे कर्तव्यो गुणनाविधिः  ॥ नर्प्_१,५४।२६ ॥  
हारांशयोः कृती वर्गे घनौ घनविधौ मुने  ।  
पदसिद्ध्यै पदे कुर्यादथोरवं सर्वतश्च रवम्  ॥ नर्प्_१,५४।२७ ॥  
छेदं गुणं गुणं छेदं वर्गं मूलं पदं कृतिम्  ।  
ऋणं स्वं स्वमृणं कुर्यादृश्ये राशिप्रसिद्धये  ॥ नर्प्_१,५४।२८ ॥  
अथ स्वांशाधिकोने तु लवाढ्यो नो हरो हरः  ।  
अंशस्त्वविकृतस्तत्र विलोमे शेषमुक्तवत्  ॥ नर्प्_१,५४।२९ ॥  
उद्दिष्टाराशिः सङ्क्षिप्तौ हृत्ॐऽशै रहितो युतः  ।  
इष्टघ्नदृष्टेनैतेन भक्तराशिरनीशितः  ॥ नर्प्_१,५४।३० ॥  
योगोन्तरेणोनयुतोद्वितोराशीतसङ्क्रमे  ।  
राश्यन्तरहृतं वर्गोत्तरं योसुतश्च तौ  ॥ नर्प्_१,५४।३१ ॥  
गजग्रीष्टकृतिर्व्यैका दलिता चेष्टभाजिता  ।  
एको ऽस्य वर्गो दलितः सैको राशिः परो मतः  ॥ नर्प्_१,५४।३२ ॥  
द्विगुणेष्टहृतं रूपं श्रेष्ठं प्राग्रूपकं परम्  ।  
वर्गयोगान्तरे व्येके राश्योर्वर्गोस्त एतयोः  ॥ नर्प्_१,५४।३३ ॥  
इष्टवगेकृतिश्चेष्टघनोष्टग्रौ च सौककौ  ।  
एषीस्यानामुभे व्यक्ते गणिते व्यक्तमेव च  ॥ नर्प्_१,५४।३४ ॥  
गुणघ्नमूलोनयुतः सगुणार्द्धे कृतं पदम्  ।  
दृष्टस्य च गुणार्द्धो न युतं वर्गीकृतं गुणः  ॥ नर्प्_१,५४।३५ ॥  
यदा लवोनपुम्राशिर्दृश्यं भागोनयुग्भुवा  ।  
भक्तं तथा मूलगुणं ताभ्यां साध्योथ व्यक्तवत्  ॥ नर्प्_१,५४।३६ ॥  
प्रमाणेच्छे सजातीये आद्यन्ते मधअयगं फलम्  ।  
इच्छघ्नमाद्यहृत्सेष्टं फलं व्यस्ते विपर्ययात्  ॥ नर्प्_१,५४।३७ ॥  
पञ्चरास्यादिके ऽन्योन्यपक्षं कृत्वा फलच्छिदाम्  ।  
बहुराशिवधं भक्ते फलं स्वल्पवधेन च  ॥ नर्प्_१,५४।३८ ॥  
इष्टकर्मवधेमूलं च्युतं मिश्रात्कलान्तरे  ।  
मानघ्नकालश्चातीतकालाघ्नफलसंहृताः  ॥ नर्प्_१,५४।३९ ॥  
स्वयोगभक्तानिघ्नाः स्युः सम्प्रयुक्तदलानि च  ।  
बहुराशिपलात्स्वल्पराशिमासफलं बहु  ॥ नर्प्_१,५४।४० ॥  
चेद्राशिविवरं मासफलान्तरहृतं च यः  ।  
क्षेपा मिश्रहताः क्षेपोयोगभक्ताः फलानि च  ॥ नर्प्_१,५४।४१ ॥  
भजेच्छिदाएंशैस्तैर्मिश्रै रूपं कालश्च पूर्तिकृत्  ।  
पूर्णोगच्छेत्समेध्यव्येसमेवर्गोर्द्धितेत्यतः  ॥ नर्प्_१,५४।४२ ॥  
व्यस्तं गच्छतं फलं यद्गुणवर्गं भचहि तत्  ।  
व्येकं व्येकगुणाप्तं च प्राध्नं मानं गुणोत्तरे  ॥ नर्प्_१,५४।४३ ॥  
भुजकोटिकृतियोगमूलं कर्णश्च दोर्भवेत्  ।  
श्रुतिकृत्यन्तरपद कोटिर्दोः कर्णवर्गयोः  ॥ नर्प्_१,५४।४४ ॥  
विंवरात्तत्कर्णपदं क्षेत्रे त्रिचतुरस्रके  ।  
राश्योरन्तरवर्गेण द्विघ्ने घाते युते तयोः  ॥ नर्प्_१,५४।४५ ॥  
वर्गयोगोथ योगान्तहॄन्तिर्वर्गान्तरं भवेत्  ।  
व्यास आकृतिसङ्क्षण्णोव्यासास्यात्परिधिर्मुने  ॥ नर्प्_१,५४।४६ ॥  
ज्याव्यासयोगविवराहतमूलोनितो ऽर्द्धितः  ।  
व्यासः शरः शरोनाञ्च व्यासाच्छरगुणात्पदम्  ॥ नर्प्_१,५४।४७ ॥  
द्विघ्नं जीवाथ जीवार्द्धवर्गे शरहृते युते  ।  
व्यासोष्टतेभवेदेवं प्रोक्तं गणितकोविदैः  ॥ नर्प्_१,५४।४८ ॥  
चापोननिघ्नः परिधिः प्रगङ्लः परिधेः कृते  ।  
तुर्यांशेन शरध्नेनाघेनिनाधं चतुर्गणम्  ॥ नर्प्_१,५४।४९ ॥  
व्यासध्नं प्रभजेद्विप्र ज्या काशं जायते स्फुटा  ।  
ज्याङ्घ्रीषुध्नोवृत्तवर्गोबग्धिघ्नव्यासाढ्यमौर्विहृत्  ॥ नर्प्_१,५४।५० ॥  
लब्धोनवृत्तवर्गाद्रिपदेर्धात्पतिते धनुः  ।  
स्थूलमध्यापृवन्नवेधो वृत्ताङ्काशेषभागिकः  ॥ नर्प्_१,५४।५१ ॥  
वृत्ताङ्गांशकृतिर्वेधनिप्रीयनकरामितौ  ।  
वारिव्यासहतं दैर्ध्यंवेधाङ्गुलहतं पुनः  ॥ नर्प्_१,५४।५२ ॥  
खरवेन्दुरामविहतं मानं द्रोणादिवारिणः  ।  
विस्तारायामवेधानाम्मङ्गुल्योन्यनाडिघ्नाः  ॥ नर्प्_१,५४।५३ ॥  
रसाङ्काभ्राब्धिभिर्भक्ता धान्ये द्रोणादिकामितिः  ।  
उत्सेधव्यासदैर्ध्याणामङ्गुल्यान्यस्य नो द्विज  ॥ नर्प्_१,५४।५४ ॥  
मिथोघ्नाति भजेत्स्वाक्षेशैर्द्रेणादिमितिर्भवेत्  ।  
विस्ताराद्यं गुलान्येवं मिथोघ्नान्यपसाम्भवेत्  ॥ नर्प्_१,५४।५५ ॥  
वाणेभमार्गणैर्लब्धं द्रोणाद्यं मानमादिशेत्  ।  
दीपशङ्कुतलच्छिद्रघ्नः शङ्कुर्भैवम्भवेन्मुने  ॥ नर्प्_१,५४।५६ ॥  
नरोन दीपकशिखौच्यभक्तो ह्यथ भोद्वने  ।  
शङ्कौनृदीपाधश्छिद्रघ्नैर्दीपौच्च्यं नरान्विते  ॥ नर्प्_१,५४।५७ ॥  
विंशकुदीपौच्चगुणाच्छाया शङ्कूद्धृता भवेत्  ।  
दीपशङ्क्वन्तरं चाथ च्छायाग्रविवरघ्नभा  ॥ नर्प्_१,५४।५८ ॥  
मानान्तरद्रुद्भूमिः स्यादथोभूनराहतिः  ।  
प्रभाप्ता जायते दीपशिखौच्च्यं स्यात्त्रिराशिकात्  ॥ नर्प्_१,५४।५९ ॥  
एतत्सङ्क्षेपतः प्रोक्तं गणिते परिकर्मकम्  ।  
ग्रहमध्यादिकं वक्ष्ये गणिते नातिविस्तरान्  ॥ नर्प्_१,५४।६० ॥  
युगमानं स्मृतं विप्र खचतुष्करदार्णवाः  ।  
तद्दशांशास्तु चत्वारः कृताख्यं पादमुच्यते  ॥ नर्प्_१,५४।६१ ॥  
त्रयस्रेता द्वापरः द्वौ कलिरेकः प्रकीर्तितः  ।  
मनुकृताब्दसहिता युगानामेकसप्ततिः  ॥ नर्प्_१,५४।६२ ॥  
विधेर्द्दिने स्युर्विप्रेन्द्र मनवस्तु चतुर्दश  ।  
तावत्येव निशा तस्य विप्रेन्द्र परिकीर्तिता  ॥ नर्प्_१,५४।६३ ॥  
स्वयम्भुवा शरगतानब्दान्सम्पिण्ड्य नारद  ।  
खचरानयनं कार्यमथवेष्टयुगादितः  ॥ नर्प्_१,५४।६४ ॥  
युगे सूर्यज्ञशुक्राणां खचतुष्करदार्णवाः  ।  
पूजार्किगुरुशुक्राणां भगणापूर्वपापिनाम्  ॥ नर्प्_१,५४।६५ ॥  
इन्दोरसाग्नित्रिषु सप्त भूधरमार्गणाः  ।  
दस्रत्र्याष्टरसाङ्काश्विलोचनानि कुजस्य तु  ॥ नर्प्_१,५४।६६ ॥  
बुधशीघ्रस्य शून्यर्तुखाद्रित्र्यङ्कनगेन्दवः  ।  
बृहस्पतेः खदस्राक्षिवेदस्रङ्हूयस्तथा  ॥ नर्प्_१,५४।६७ ॥  
शितशीघ्रस्य यष्णसत्रियमाश्विस्वभूधराः  ।  
शनेर्भुजगषट्पचरसवेदनिशाकराः  ॥ नर्प्_१,५४।६८ ॥  
चन्द्रोञ्चस्याग्निशून्याक्षिवसुसर्पार्णवा युगे  ।  
वामं पातस्य च स्वग्नियमाश्विशिखिदस्रकाः  ॥ नर्प्_१,५४।६९ ॥  
उदयादुदयं भानोर्भूमैः साचेन वासराः  ।  
वसुव्द्यष्टाद्रिरूपाङ्कसप्ताद्रितिथयो युगे  ॥ नर्प्_१,५४।७० ॥  
षड् वहित्रिहुताशाङ्कतिथयश्चाधिमासकाः  ।  
तिथिक्षयायमार्थाक्षिद्व्यष्टव्योमशराश्विनः  ॥ नर्प्_१,५४।७१ ॥  
रवचतुष्का समुद्राष्टकुर्पचरविमासकाः  ।  
षट्त्र्यग्निवेदग्निपञ्चशुभ्रांशुमासकाः  ॥ नर्प्_१,५४।७२ ॥  
प्रागातेः सूर्यमन्दस्य कल्पेसप्ताष्टवह्नयः  ।  
कौजस्य वेदस्वयमा बौधस्याष्टर्तुवह्नयः  ॥ नर्प्_१,५४।७३ ॥  
रवरवरन्ध्राणि जैवस्य शौक्रस्यार्धगुणेषवः  ।  
गोग्नयः शनिमन्दस्य पातानामथवा मतः  ॥ नर्प्_१,५४।७४ ॥  
मनुदस्रास्तु कौजस्य बौधस्याष्टाष्टसागराः  ।  
कृताद्रिचन्द्राजैवस्य रवैकस्याग्निरवनन्दकाः  ॥ नर्प्_१,५४।७५ ॥  
शनिपातस्य भगणाः कल्पे यमरसर्तवः  ।  
वर्तमानयुगे पानावत्सराभगणाभिधाः  ॥ नर्प्_१,५४।७६ ॥  
मासीकृतायुता मासैर्मधुशुक्लादिभिर्गतैः  ।  
पृथक्त्थासिधिमासग्रासूर्यमासविभाजिताः  ॥ नर्प्_१,५४।७७ ॥  
अथाधिमासकैर्युक्ता दिनीकृत्य दिनान्विताः  ।  
द्विस्थास्तितिक्षयाभ्यस्ताश्चान्द्रवासरभाजिताः  ॥ नर्प्_१,५४।७८ ॥  
लथोनरात्रिरहितालङ्कार्यामर्द्धरात्रिकाः  ।  
सावनोद्यूगसारर्कादिर्दिनमासाब्दयास्ततः  ॥ नर्प्_१,५४।७९ ॥  
सप्तिभिः क्षपितः शेषः मूर्याद्योवासरेश्वरः  ।  
मासाब्ददिनसङ्ख्यासन्द्वित्रिघ्नं रूपसंयुतम्  ॥ नर्प्_१,५४।८० ॥  
सप्तोर्द्धनावशेषौ तौ विज्ञेयौ मासवर्षपौ  ।  
स्नेहस्य भगणाभ्यस्तो दिनराशिः कुवासरैः  ॥ नर्प्_१,५४।८१ ॥  
विभाजितो मध्यगत्या भगणादिर्ग्रहो भवेत्  ।  
एवं ह्यशीघ्रमन्दाञ्चये प्रोक्ताः पूर्वपापिनः  ॥ नर्प्_१,५४।८२ ॥  
विलोमगतयः पातास्तद्वञ्चक्राष्विशोधिताः  ।  
योजनानि शतान्यष्टौ भूकर्णौं द्विगुणाः स्मृतः  ॥ नर्प्_१,५४।८३ ॥  
तद्वर्गतो दशगुणात्पद भूपरिधिर्भवेत्  ।  
लम्बज्याघ्नस्वजीवाप्तः स्फुटो भूपरिधिः स्वकः  ॥ नर्प्_१,५४।८४ ॥  
तेन देशान्तराभ्यस्ता ग्रहभुक्तिर्विभाजिता  ।  
कलादितत्फलं प्रार्च्याः ग्रहेभ्यः परिशोधयेत्  ॥ नर्प्_१,५४।८५ ॥  
रेखाप्रतीचिसंस्थाने प्रक्षिपेत्स्युः स्वदेशतः  ।  
राक्षसातपदेवौकः शैलयोर्मध्यसूत्रगाः  ॥ नर्प्_१,५४।८६ ॥  
अवन्तिकारोहतिकं तथा सन्निहितं सरः  ।  
वारप्रवृत्तिवाग्देशे क्षयार्द्धेभ्यधिको भवेत्  ॥ नर्प्_१,५४।८७ ॥  
तद्देशान्तरनाडीभिः पश्चादूने विनिर्दिशेत्  ।  
इष्टनाडीगुणा भुक्तिः षष्ट्या भक्ता कलादिकम्  ॥ नर्प्_१,५४।८८ ॥  
गते शोद्ध्यं तथा योज्यं गम्ये तात्कालिको ग्रहः  ।  
भचक्रलिप्ताशीत्यंशः परमं दक्षिणोत्तरम्  ॥ नर्प्_१,५४।८९ ॥  
विक्षिप्यते स्वपातेन स्वक्रान्त्यन्तादनुष्णगुः  ।  
तत्र वासं द्विगुणितजीवस्रिगुणितं कुजः  ॥ नर्प्_१,५४।९० ॥  
बुधशुक्रार्कजाः पातैर्विक्षिप्यन्ते चतुर्गुणम्  ।  
राशिलिप्ताष्टमो भागः प्रथमं ज्यार्द्धमुच्यते  ॥ नर्प्_१,५४।९१ ॥  
ततो द्विभक्तलब्धोनमिश्रितं तद्द्वितीयकम्  ।  
आद्येनैव क्रमात्पिण्डान्भक्ताल्लब्धोनितैर्युतान्  ॥ नर्प्_१,५४।९२ ॥  
खण्डकाः स्युश्चतुर्विशा ज्यार्द्धपिण्डाः क्रमादमी  ।  
परमा पक्रमज्या तु सप्तरन्ध्रगुणेन्दवः  ॥ नर्प्_१,५४।९३ ॥  
तद्गुमज्या त्रिजिवाप्ता तञ्चापं क्रान्तिरुच्यते  ।  
ग्रहं संशोध्य मन्दोञ्चत्तथा शीघ्नाद्विशोध्य च  ॥ नर्प्_१,५४।९४ ॥  
शेषं कन्दपदन्तस्माद्भुजज्या कोटिरेव च  ।  
गताद्भुजज्याविषमे गम्यात्कोटिः पदे भवेत्  ॥ नर्प्_१,५४।९५ ॥  
समेति गम्याद्वाहुदज्या कोटिज्यानुगता भवेत्  ।  
लिप्तास्तत्त्वयमैर्भक्ता लब्धज्यापिण्डकं गतम्  ॥ नर्प्_१,५४।९६ ॥  
गतगम्यान्तराभ्यस्तं विभजेत्तत्त्वलोचनैः  ।  
तदवाप्तफलं योज्यं ज्यापिण्डे गतसञ्ज्ञके  ॥ नर्प्_१,५४।९७ ॥  
स्यात्क्रमज्याविधिश्चैवमुत्क्रमज्यागता भवेत्  ।  
लिप्तास्तत्त्वयमैर्भक्ता लब्धज्या पिण्डकं गतम्  ॥ नर्प्_१,५४।९८ ॥  
गतगम्यान्तराभ्यस्तं विभजेत्तत्त्वलोचनैः  ।  
तदवाप्तफलं योज्यं ज्यापिण्डे गतसञ्ज्ञके  ॥ नर्प्_१,५४।९९ ॥  
स्यात्क्रमज्याविधिश्चैवमुक्रमज्यास्वपिस्मृतः  ।  
ज्यां प्रोह्य शेषं तत्त्वताश्वि हॄन्तं तद्विवरोद्धृम्  ॥ नर्प्_१,५४।१०० ॥  
सङ्ख्यातत्त्वाश्विसंवर्ग्यसंयोज्यं धनुरुच्यते  ।  
रवेर्मन्दपरिध्यंशा मनवः शीतगोरदाः  ॥ नर्प्_१,५४।१०१ ॥  
युग्मान्ते विषमान्ते तुनखलिप्तोनितास्तयोः  ।  
युग्मान्तेर्थाद्रयः खाग्निसुराः सूर्या नवार्णवाः  ॥ नर्प्_१,५४।१०२ ॥  
ओजेद्व्यगा च सुयमारदारुद्रागजाब्धयः  ।  
कुजादीनामतः शौघ्न्यायुग्मान्तेर्थाग्निदस्रकाः  ॥ नर्प्_१,५४।१०३ ॥  
गुणाग्निचन्द्राः खनगाद्विरसाक्षीणि गो ऽग्रयः  ।  
ओजान्ते द्वित्रियमताद्विविश्वेयमपर्वताः  ॥ नर्प्_१,५४।१०४ ॥  
खर्तुदस्नाविपद्वेदाः शीघ्नकर्मणि कीर्तिताः  ।  
ओजयुग्मान्तरगुणाभुजज्यात्रिज्ययोद्धृताः  ॥ नर्प्_१,५४।१०५ ॥  
युग्मवृत्तेधनर्णश्यादोजादूने ऽधिके स्फुटम्  ।  
तद्गुणे भुजकोटिज्येभगणांशविभाजिते  ॥ नर्प्_१,५४।१०६ ॥  
तद्भुजज्याफलधनुर्मान्दं लिप्तादिकं फलम्  ।  
शैऽयकोटिफलं केन्द्रे मकरादौ धनं स्मृतम्  ॥ नर्प्_१,५४।१०७ ॥  
संशोध्यं तु त्रिजीवायां कर्कादौ कोटिजं फलम्  ।  
तद्बाहुफलवर्गैक्यान्मूलकर्णश्चलाभिधः  ॥ नर्प्_१,५४।१०८ ॥  
त्रिज्याभ्यस्तं भुजफलं मकरादौ धनं स्मृतम्  ।  
संशोध्यं तु त्रिजीवायां कर्कादौ कोटिजं फलम्  ॥ नर्प्_१,५४।१०९ ॥  
तद्बाहुफलवर्गैक्यान्मूलं कर्णश्चलाभिधः  ।  
त्रिज्याभघ्यस्तं भुजफलं पलकर्णविभाजितम्  ॥ नर्प्_१,५४।११० ॥  
लब्धस्य चापं लिप्तादि फलं शैध्र्यमिदं स्मृतम्  ।  
एतदादौ कुजादीनां चतुर्थे चैव कर्मणि  ॥ नर्प्_१,५४।१११ ॥  
मान्द्यं कर्मैकमर्केन्द्वोर्भौन्द्वोर्भौम्मादीनामाथोच्यते  ।  
शैर्ध्यं माद्यं पुनर्मान्द्यं शैर्घ्यं चत्वार्यनुक्रमात्  ॥ नर्प्_१,५४।११२ ॥  
अजा दिकेन्द्रे सर्वेषां मान्द्ये शैर्घ्ये च कर्मणि  ।  
धनं ग्रहाणां लिप्तादि तुलादावृणमेव तत्  ॥ नर्प्_१,५४।११३ ॥  
अर्कबाहुफलाभ्यस्ता ग्रहभुक्तिविभाजिताः  ।  
भचक्रकलिकाभिस्तु लिप्ताः कार्या ग्रहेर्ऽकवत्  ॥ नर्प्_१,५४।११४ ॥  
ग्रहभक्तः फलं कार्यं ग्रहवन्मन्दकर्मणि  ।  
कर्कादौ तद्धनं तत्र मकरादावृणं स्मृतम्  ॥ नर्प्_१,५४।११५ ॥  
दोर्ज्योत्तरगुणाभुक्तिस्तत्त्वनेत्रोद्धृता पुनः  ।  
स्वमन्दपरिधिक्षुण्णा भगणांशोद्धृताःकलाः  ॥ नर्प्_१,५४।११६ ॥  
मन्दस्फुटकृता भुक्तिः शीघ्नोच्चभुक्तितः  ।  
तच्छेषं विवरेणाथ हन्यात्रिज्याङ्ककर्णयोः  ॥ नर्प्_१,५४।११७ ॥  
चक्रकर्णहृतं भुक्तौ कर्णे त्रिज्याधिके धनम्  ।  
ऋणमूने ऽधिके प्रोह्य शेषं वक्रगतिर्भवेत्  ॥ नर्प्_१,५४।११८ ॥  
कृतर्तुचन्द्रैर्वेदेन्द्रैः शून्यत्र्येकैर्गुणाष्टभिः  ।  
शररुद्रैश्चतुर्यांशुकेन्द्रांशेर्भूसुतादयः  ॥ नर्प्_१,५४।११९ ॥  
वक्रिणश्चक्रशुद्धैस्तैरंशैरुजुतिवक्रताम्  ।  
क्रमज्या विषुवद्भाघ्नी क्षितिज्या द्वादशोद्धृता  ॥ नर्प्_१,५४।१२० ॥  
त्रिज्यागुणा दिनव्यासभक्ता चापं च शत्रवः  ।  
तत्कार्मुकमुदक्रान्तौ धनहीनो पृथक्क्षते  ॥ नर्प्_१,५४।१२१ ॥  
स्वाहोरात्रचतुर्भागेदिनरात्रिदले स्मृते  ।  
याम्यक्रान्तौ विपर्यस्ते द्विगुणैते दिनक्षये  ॥ नर्प्_१,५४।१२२ ॥  
भभोगो ऽष्टशतीर्लिप्ताः स्वाशिवशैलोस्तथात्तिथेः  ।  
ग्रहलिप्ता भगाभोगाभानि भुक्त्यादिनादिकम्  ॥ नर्प्_१,५४।१२३ ॥  
रवीन्दुयोगलिप्तास्तु योगाभभोगभाजिताः  ।  
गतगम्याश्च षष्टिघ्ना भुक्तियोगाप्तनाडिकाः  ॥ नर्प्_१,५४।१२४ ॥  
अर्केनचन्द्रलिप्तास्तु तिथयो भोगभाजिताः  ।  
गतगम्याश्च षष्टिघ्ना नातोभुक्ततरोद्धृताः  ॥ नर्प्_१,५४।१२५ ॥  
तिथयः शुक्लप्रतिपदो द्विघ्नाः सैका न गाहताः  ।  
शेषं बवो बालवश्च कौलवस्तैतिलो गरः  ॥ नर्प्_१,५४।१२६ ॥  
वणिजोभ्रे भवेद्विष्टिः कृष्णभूतापरार्द्धतः  ।  
शकुनिर्नागाश्च चतुष्पद किंस्तुघ्नमेव च  ॥ नर्प्_१,५४।१२७ ॥  
शिलातलेवसंशुद्धे वज्रलेपेतिवासमे  ।  
तत्र शकाङ्गुलैरिष्टैः सममण्डलमालिखेत्  ॥ नर्प्_१,५४।१२८ ॥  
तन्मध्ये स्थापयेच्छङ्कुं कल्पना द्द्वादशाङ्गुलम्  ।  
तच्छायाग्रं स्पृशेद्यत्र दत्तं पूर्वापराह्नयोः  ॥ नर्प्_१,५४।१२९ ॥  
तत्र बिन्दुं विधायोभौ वृत्ते पूर्वापराभिधौ  ।  
तन्मध्ये तिमिना रेखा कर्तव्या दक्षिणोत्तत  ॥ नर्प्_१,५४।१३० ॥  
याम्योत्तरदिशोर्मध्ये तिमिना पूर्वपश्चिमा  ।  
दिग्मध्यमत्स्यैः संसाध्या विदिशस्तद्वदेव हि  ॥ नर्प्_१,५४।१३१ ॥  
चतुरस्तं बहिः कुर्यात्सूत्रैर्मध्याद्विनिःसृतैः  ।  
भुजसूत्राङ्गुलैस्तत्र दत्तैरिष्टप्रभा मता  ॥ नर्प्_१,५४।१३२ ॥  
प्राङ्क्पश्चिमाश्रिता रेखा प्रोच्यते सममण्डलम्  ।  
भमण्डलं च विषुवन्मण्डलं परिकीर्तितम्  ॥ नर्प्_१,५४।१३३ ॥  
रेखा प्राच्यपरा साध्या विषुवद्भाग्रया तथा  ।  
इष्टच्छायाविषुवतोर्मध्येह्यग्राभिधीयते  ॥ नर्प्_१,५४।१३४ ॥  
शङ्कुच्छायाकृतियुतेर्मूलं कर्ण्णो ऽय वर्गतः  ।  
प्रोह्य शङ्कुकृते मूलं छाया शेकुविपर्ययात्  ॥ नर्प्_१,५४।१३५ ॥  
त्रिंशत्कृत्योयुगे भानां चक्रं प्राक्परिलम्बते  ।  
तद्गुणाद्भदिनैर्भक्त्या द्युगणाद्यदवाप्यते  ॥ नर्प्_१,५४।१३६ ॥  
तद्दोस्रिव्नादशाध्नांशा विज्ञेया अयतानिधाः  ।  
तत्संस्वकृताद्धहात्कान्तिच्छायावरदलादिकम्  ॥ नर्प्_१,५४।१३७ ॥  
शङ्कुच्छायाहते त्रिज्ये विषुवत्कर्कभाजिते  ।  
लम्बाक्षज्ये तयोश्छाये लम्बाक्षौ दक्षिमौ सदा  ॥ नर्प्_१,५४।१३८ ॥  
साक्षार्कापक्रमयुतिर्द्दिक्साम्येन्तरमन्यथा  ।  
शेषह्यानांशाः सूर्यस्य तद्वाहुज्याथ कोटिजाः  ॥ नर्प्_१,५४।१३९ ॥  
शङ्कुमानाङ्गुलाभ्यस्ते भुजत्रिज्ये यथाङ्क्रमम्  ।  
कोटीज्ययाविभज्याप्ते छायाकर्माबहिर्द्दले  ॥ नर्प्_१,५४।१४० ॥  
स्वाक्षार्कनतभागानां दिक्साम्ये ऽतरमन्यथा  ।  
दिग्भेदोपक्रमः शेषस्तस्य ज्या त्रिज्यया हता  ॥ नर्प्_१,५४।१४१ ॥  
परमोपक्रमज्याप्त चापमेपादिगो रविः  ।  
कर्कादौ प्रोह्यचक्रार्द्धात्तुलादौ भार्द्धसंयुतात्त  ॥ नर्प्_१,५४।१४२ ॥  
मृगादौ प्रोह्यचक्रात्तु मध्याह्नेर्ऽकः स्फुटो भवेत्  ।  
तन्मन्दमसकृद्धामम्फलं मध्यो दिवाकरः  ॥ नर्प्_१,५४।१४३ ॥  
ग्रहोदयाः प्राणहताः खखाष्टैकोद्धता गतिः  ।  
चक्रासवो लब्धयुती स्व्रहोरात्रासवः स्मृताः  ॥ नर्प्_१,५४।१४४ ॥  
त्रिभद्युकर्णार्द्धगुणा स्वाहोरात्रार्द्धभाजिताः  ।  
क्रमादेकद्वित्रिभघाज्या तच्चापानि पृथक् पृथक्  ॥ नर्प्_१,५४।१४५ ॥  
स्वाधोधः प्रविशोध्याथ मेषाल्लङ्कोदयासवः  ।  
स्वागाष्टयोर्थगोगैकाः शरत्र्येकं हिमांशवः  ॥ नर्प्_१,५४।१४६ ॥  
स्वदेशचरखण्डोना भवन्तीष्टोदयासवः  ।  
व्यस्ताव्यस्तैर्युतास्तैस्तैः कर्कटाद्यास्ततस्तु यः  ॥ नर्प्_१,५४।१४७ ॥  
उत्क्रमेण षडेवैते भवन्तीष्टास्तुलादयः  ।  
गतभोग्यासवः कार्याः सायनाःस्वेष्टभास्कराः  ॥ नर्प्_१,५४।१४८ ॥  
स्वोदयात्सुहता भक्ता भक्तभोग्याः स्वमानतः  ।  
अभिष्टधटिकासुभ्यो भोग्यासून्प्रविशोधयेत्  ॥ नर्प्_१,५४।१४९ ॥  
तद्वदेवैष्यलग्नासूनेवं व्याप्तास्तथा क्रमात्  ।  
शेषं त्रिंशत्क्रमाद्ध्यस्तमशुद्धेन विभाजितम्  ॥ नर्प्_१,५४।१५० ॥  
भागयुक्तं च हीनं च व्ययनांशं तनुः कुजे  ।  
प्राक्पश्चान्नतनाडीभ्यस्तद्वल्लङ्कोदयासुभिः  ॥ नर्प्_१,५४।१५१ ॥  
भानौ क्षयधने कृत्वा मध्यलग्नं तदा भवेत्  ।  
भोग्यासूनूनकस्याथ भुक्तासूनधिकस्य च  ॥ नर्प्_१,५४।१५२ ॥  
सपिण्ड्यान्तरलग्नासूनेवं स्यात्कालसाधनम्  ।  
विराह्वर्कभुजांशाश्चेदिन्द्राल्पाः स्याद् ग्रहो विधोः  ॥ नर्प्_१,५४।१५३ ॥  
तेषां शिवघ्नाः शैलाप्ता व्यावर्काजः शराएङ्गुलैः ।  
अर्कं विधुर्विधुं भूभा छादयत्यथा छन्नकम्  ॥ नर्प्_१,५४।१५४ ॥  
छाद्यछादकमानार्धं शरोनं ग्राह्यवर्जितम्  ।  
तत्स्वच्छन्नं च मानैक्यार्द्धांशषष्टं दशाहतम्  ॥ नर्प्_१,५४।१५५ ॥  
छन्नघ्नमस्मान्मूलं तु खाङ्गोनग्लौवपुर्हृतम्  ।  
स्थित्यर्द्धं घटिकादिस्याद्व्यङ्गबाह्वंशसम्मितैः  ॥ नर्प्_१,५४।१५६ ॥  
इष्टैः पलैस्तदूनाढ्यं व्यगावूनेर्ऽकषङ्गुणः  ।  
तदन्यथाधिके तस्मिन्नेवं स्पष्टे सुखान्त्यगे  ॥ नर्प्_१,५४।१५७ ॥  
ग्रासेन स्वाहते च्छाद्यमानामे स्युर्विशोपकाः  ।  
पूर्णान्तं मध्यमत्र स्याद्दर्शान्तेञ्जं त्रिभोनकम्  ॥ नर्प्_१,५४।१५८ ॥  
पृथक् तत्क्रान्त्यक्षभागसंस्कृतौ स्युर्नतांशकाः  ।  
तद्दिघ्नांशकृतिद्व्यूनार्द्धार्कयुता हरिः  ॥ नर्प्_१,५४।१५९ ॥  
त्रिभानाङ्गार्कविश्लेषांशो ःंशोनघ्नाः  ।  
पुरन्दराः  
हराप्तालम्बनं स्वर्णवित्रिभेर्काधिकोनके  ॥ नर्प्_१,५४।१६० ॥  
विश्वघ्नलम्बनकलाढ्योनस्तु तिथिवद्यगुः  ।  
शरोनोलम्बनषडघ्ने तल्लवाढ्योनवित्रिभात्  ॥ नर्प्_१,५४।१६१ ॥  
नतांशास्तजांसाने प्राधृतस्तद्विवर्जित  ।  
शब्देन्दुलिप्तैः षड्भिस्तु भक्तानतिर्नतिर्नतांशदिक्  ॥ नर्प्_१,५४।१६२ ॥  
तयोर्नाट्योहभिन्नैकदिक् शरः स्फुटतां व्रजेत्  ।  
ततश्छन्नस्थितिदले साध्ये स्थित्यर्द्धषट्त्रिभिः  ॥ नर्प्_१,५४।१६३ ॥  
अंशस्तैर्विन्त्रिभन्द्विस्थंलम्बनेतयोः पूर्ववत्  ।  
संस्कृतेस्ताभ्यां स्थित्यर्द्धे भवतः स्फुटे  ॥ नर्प्_१,५४।१६४ ॥  
ताभ्यां हीनयुतो मध्यदर्शः कालौ मुखान्तगौ  ।  
अर्काद्यूना विश्व ईशा नवपञ्चदशांशकाः  ॥ नर्प्_१,५४।१६५ ॥  
कालांशास्तैरूनयुक्ते रवौ ह्यस्तोदयौ विधोः  ।  
दृष्ट्वा ह्यादौ खेटबिम्बं दृगौञ्च्ये लम्बमीक्ष्य च  ॥ नर्प्_१,५४।१६६ ॥  
तल्लुम्बपापबिम्बान्तर्दृणौ व्याप्तरविघ्नभाः  ।  
अस्ते सावयवा ज्ञेया गतैष्यास्तिथयो बुधैः  ॥ नर्प्_१,५४।१६७ ॥  
व्यस्ते युक्तान्तिभागैश्च द्विघ्नतिथ्याहृता स्फुटम्  ।  
संस्कारदिकलम्बनमङ्गुलाद्यं प्रजायते  ॥ नर्प्_१,५४।१६८ ॥  
सेष्वशोनाः सितं तिथ्यो बलन्नाशोन्नतं विधोः  ।  
शृङ्गमन्यत्र उद्वाच्यं बलनाङ्गुललेखनात्  ॥ नर्प्_१,५४।१६९ ॥  
पञ्चत्वे गोङ्कविशिखाः शेषकर्णहताः पृथक्  ।  
विकृज्यकाङ्गसिद्धाग्निभक्तालब्धोनसंयुताः  ॥ नर्प्_१,५४।१७० ॥  
त्रिज्याधिकोने श्रवणे वपूंषि स्युर्हृताः कुजात्  ।  
ऋज्वोरनृज्वोर्विवरं गत्यन्तरविभाजितम्  ॥ नर्प्_१,५४।१७१ ॥  
वक्रर्त्वोर्गतियोगामं गम्येतीते दिनादिकम्  ।  
खनत्यासंस्कृतौव्वेषूदक्साम्येन्येन्तरं युतिः  ॥ नर्प्_१,५४।१७२ ॥  
याम्योदक्खेटविवरं मानौक्याद्धोल्पकं यदा  ।  
यदा भेदोलम्बनाद्यं स्फुटार्थं सूर्यपर्ववत्  ॥ नर्प्_१,५४।१७३ ॥  
एकायनगतौ स्यातां सूर्याचन्द्रमसौ यदा  ।  
तयुते मण्डले क्रान्त्यौ तुल्यत्वे वै धृताभिधः  ॥ नर्प्_१,५४।१७४ ॥  
विपटीतायनगतौ चन्द्राकारै क्रान्तिलिप्तिकाः  ।  
समास्तदा व्यतीपातो भगणार्द्धे तपोयुतौ  ॥ नर्प्_१,५४।१७५ ॥  
भास्करेद्वोर् भचक्रान्त चक्रार्द्धावधिसंस्थयोः  ।  
दृक्कल्पसाधितांशादियुक्तयोः स्वावपक्रमौ  ॥ नर्प्_१,५४।१७६ ॥  
अथोजपदगम्येन्दोः क्रान्तिर्विक्षेपसंस्कृताः  ।  
यदि स्यादधिका भानोः क्रान्तेः पातो गतस्तदा  ॥ नर्प्_१,५४।१७७ ॥  
न्यूना चेत्स्यात्तदा भावी वामं युग्मपदस्य च  ।  
यदान्यत्वं विधोः क्रान्तिः क्षेपाच्चेद्यदि शुद्ध्यति  ॥ नर्प्_१,५४।१७८ ॥  
क्रान्त्योर्जेत्रिज्ययाभिस्ते परमायक्रमोद्धते  ।  
तच्चापान्तर्मर्द्धवायोर्ज्यभाविनशीतगौ  ॥ नर्प्_१,५४।१७९ ॥  
शोध्यं चन्द्राद्गते पाते तत्सूयगतिताडितम्  ।  
चन्द्रभुक्त्या हृतं भानौ लिप्तादिशशिवत्फलम्  ॥ नर्प्_१,५४।१८० ॥  
तदूच्छशाङ्कपातस्य फलं देयं विपर्ययात्  ।  
कर्मैतदसकृत्तावत्क्रान्ती यावत्समेतयोः  ॥ नर्प्_१,५४।१८१ ॥  
क्रान्त्योः समत्वे पातो ऽथ प्रक्षिप्तांशोनिते विधौ  ।  
हीनेर्ऽद्वरात्रघिकाघतो भावी तात्कालिके ऽधिका  ॥ नर्प्_१,५४।१८२ ॥  
स्थिरीकृतार्द्धरा त्रार्द्धौ द्वयोर्विवरलिप्तकाः  ।  
षष्टिश्चाचन्द्रभुक्ताप्ता पातकालस्य नाडिकाः  ॥ नर्प्_१,५४।१८३ ॥  
रवीन्द्वोर्मानयोगार्द्धं षष्ट्या सङ्गुण्य भाजयेत्  ।  
तयोर्भुक्तयन्तरेणाप्तं स्थित्यमर्द्धां नाडिकादिवत्  ॥ नर्प्_१,५४।१८४ ॥  
पातकालः स्फुटो मध्यः सो ऽपि स्थित्यर्द्धवर्जितः  ।  
तस्य सम्भवकालः स्यात्तत्संयोगेक्तसञ्ज्ञकः  ॥ नर्प्_१,५४।१८५ ॥  
आद्यन्तकालयोर्मध्ये कालो ज्ञेयो ऽतिदारुणः  ।  
प्रज्वलज्ज्वलनाकारः सर्वकर्मसु गर्हितः  ॥ नर्प्_१,५४।१८६ ॥  
इत्येतद्गणितो किञ्चित्प्रोक्तं सङ्क्षेपतो द्विज  ।  
जातकं वाच्मि समयाद्राशिसञ्ज्ञापुरःसरम्  ॥ नर्प्_१,५४।१८७ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे ज्योतिषवर्णनं नाम चतुःपञ्चाशत्तमो ऽध्यायः  
  
  
_____________________________________________________________  
  
  
सनन्तन उवाच  
मूर्द्धास्यबाहुहृत्क्रोडान्तर्बस्तिव्यञ्जसोनखः  ।  
जानुजङ्घाङ्घ्नियुगलं कालाङ्गानि क्रियादयः  ॥ नर्प्_१,५५।१ ॥  
भौमास्फुजिबुधेन्दुश्च रविसौम्यसिताः कुजः  ।  
गुरुमन्दार्किगुरवो मेषादीनामधीश्वराः  ॥ नर्प्_१,५५।२ ॥  
होरे विषमभेर्केदोः समये शशिसूर्ययोः  ।  
आदिपञ्चनवाधीशाद्रेष्काणेशाः प्रकीर्तिताः  ॥ नर्प्_१,५५।३ ॥  
पञ्चेष्टाष्टाद्रिपञ्चांशा कुजार्कीज्यज्ञशुक्रगाः  ।  
ओजे विपर्ययाद्युग्मे त्रिशांशेशाः समीरिताः  ॥ नर्प्_१,५५।४ ॥  
क्रियणतौलिकर्काद्या मेषादिषु नवांशकाः  ।  
स्वभाद्द्वादशभागेशाः षर्ड्गं राशिपूर्वकम्  ॥ नर्प्_१,५५।५ ॥  
गोजाश्च कर्कयुग्मेन रात्र्याख्या पृष्टकोदयाः  ।  
शेषा दिनाख्यास्तूभयं तिमिः क्रूरः सौम्यः पुमान्  ॥ नर्प्_१,५५।६ ॥  
पुमान् स्री च क्लीबश्चरस्थिरद्विःस्वभावकाः  ।  
मेषाद्याः पूर्वतोदिक्स्थाः स्वस्वस्थानचरास्तथा  ॥ नर्प्_१,५५।७ ॥  
अजोक्षेणाङ्गनाकीटझषजूका इनादितः  ।  
उच्चानि द्वित्रिमनुयुक्तिथीषुभनखांशकैः  ॥ नर्प्_१,५५।८ ॥  
तत्तत्सप्तमनीचानि प्राङ्मध्यान्त्यांशकाः क्रमात्  ।  
वर्गोत्तमाश्चराधेषु भावाद्द्वादश मूर्तिमान्  ॥ नर्प्_१,५५।९ ॥  
सिंहोक्षाविस्रश्चतौ लिकुभाः सूर्यात्रिकोणभम्  ।  
चतुरस्रं तूर्यमृत्युत्रिकोणं नवपञ्चमम्  ॥ नर्प्_१,५५।१० ॥  
रिःफआष्टषट्कं त्रिकभं केन्द्रं प्राक्तुर्यसप्तखम्  ।  
नृपादः कीटपशवो बलाढ्याः केन्द्रगाः क्रमात्  ॥ नर्प्_१,५५।११ ॥  
केन्द्रात्परं पणफरमापोक्लिममतः परम्  ।  
रक्तः श्वेतः शुकनिभः पाटलो धूम्रपाण्डुरौ  ॥ नर्प्_१,५५।१२ ॥  
चित्रः कृष्णः पीतपिङ्गौ बभ्रुः स्वच्छः प्रभाक्रियात्  ।  
साम्याशाख्यप्लवत्वं स्याद्द्वितीये वशिरर्कभात्  ॥ नर्प्_१,५५।१३ ॥  
कालात्मार्के मनश्चद्रः कुजः सत्वं वचोबुधः  ।  
जीवो ज्ञानं सुखं शुक्रः कामो दुःखं दिनेशजः  ॥ नर्प्_१,५५।१४ ॥  
नृपौ रवीन्दू नेतासृक् कुमारो ज्ञः कवीज्यकौ  ।  
सचिवो सूर्यजः प्रेष्यो मतो ज्योतिर्विदां वरैः  ॥ नर्प्_१,५५।१५ ॥  
ताम्रशुक्लरक्तहरित्पीतचित्रासिता रवेः  ।  
वर्णा व अव्यहहरीद्रा शचीकौधिपारवेः  ॥ नर्प्_१,५५।१६ ॥  
रविशुक्रारराह्वर्केन्दुविदीज्या दिगीश्वराः  ।  
क्षीणेन्द्वर्काररविजाः पापा पापयुतो बुधः  ॥ नर्प्_१,५५।१७ ॥  
क्लिबौ बुधार्की शुक्रेन्दू स्रियौ शेषा नराः स्मृताः  ।  
शिखिभूमिपयोवारिवासिनो भूसुतादयः  ॥ नर्प्_१,५५।१८ ॥  
कवीज्यौ कुजसूर्यौं च वेदो ज्ञो वर्णपाः क्रमात्  ।  
सौराएंऽत्यजाधिपः प्रोक्तो राहुर्म्लेच्छाधिपस्तथा  ॥ नर्प्_१,५५।१९ ॥  
चन्द्रार्कजीवाज्ञसितौ कुजार्की सात्त्विकादिकाः  ।  
देवतेन्द्वग्निरैवलाभूकोसखायोपराधिपाः  ॥ नर्प्_१,५५।२० ॥  
वस्रं स्थलं नवं वह्निकहतं मद्यदं तथा  ।  
स्फुटितं रवितस्ताम्म्रं तारे ताम्रपुनिस्तथा  ॥ नर्प्_१,५५।२१ ॥  
हेमकांस्यायसी त्र्यंशैःशिशिराद्याः प्रकीर्तिताः  ।  
सौरशुक्रारचन्द्रज्ञगुरुषूद्यत्सु च क्रमात्  ॥ नर्प्_१,५५।२२ ॥  
त्र्याशत्रिकोणतुर्याष्टसप्तमान्येन वृद्धितः  ।  
सौरेज्यारापरे पूर्णे क्रमात्पश्यन्ति नारद  ॥ नर्प्_१,५५।२३ ॥  
अयनक्षणघस्रर्तुमासार्द्धशरदो रवेः  ।  
कटुतिक्तक्षारमिश्रमधुराम्लकषायकाः  ॥ नर्प्_१,५५।२४ ॥  
त्रिकोणात्सान्त्यधाधर्मायुः सुखखोद्यपः सुहृत्  ।  
जीवो जीवज्ञौ सितज्ञौ व्यर्का व्याराः क्रमादमी  ॥ नर्प्_१,५५।२५ ॥  
वीन्द्वर्का विकुजेन्द्वर्काः सुहृदो ऽन्येरवेर्धृताः  ।  
मिथोधनव्ययायत्रिबन्धुव्यापारगः सुहृत्  ॥ नर्प्_१,५५।२६ ॥  
ध्येकानुभक्ता मयान् ज्ञात्वा मिश्रीदीत्सहजान्मुने  ।  
मत्कालोधिसुहृन्मित्रपूर्वकान्कल्पयेत्पुनः  ॥ नर्प्_१,५५।२७ ॥  
स्वोच्चत्रिकोणगेहा प्रनवांशैस्थानजं बलम्  ।  
दिक्षु सौम्येज्ययोः सूर्यारयोः सौरे सिताब्जयोः  ॥ नर्प्_१,५५।२८ ॥  
रवाहृतूदगनेन्ये तु वक्रि च समागमे  ।  
उत्तरस्था दीप्तकराश्चेष्टा वीर्ययुता मताः  ॥ नर्प्_१,५५।२९ ॥  
निशीन्दुकुजसौराश्च सर्वदा क्षोह्नि चापरे  ।  
क्रूराः कृष्णे सिते सौम्याः मतं कालबलं बुधैः  ॥ नर्प्_१,५५।३० ॥  
सौरारज्ञेज्यशुक्रेन्दुसूर्याधिक्यं परस्परम्  ।  
पापास्तु बलिनः सौम्या विवक्षाः कण्टकोपगे  ॥ नर्प्_१,५५।३१ ॥  
क्लीबे तदूशनाद्वापि चन्द्रार्कांशसमं जनुः  ।  
स्वांशे पापाः परांशस्थाः सौम्यालग्नं वियोनिजम्  ॥ नर्प्_१,५५।३२ ॥  
निर्बलं च तदादेश्यं वियोनेर्जन्म पण्डितैः  ।  
शीर्षं वक्रगले पादावंसौ पृष्टमुरस्तथा  ॥ नर्प्_१,५५।३३ ॥  
पार्श्वे कुक्षी त्वपानाङ्घ्री मेढ्रमुष्कौ तथा स्फिजौ  ।  
पुच्छं चतुष्पदाङ्गेषु मेषाद्या राशयः स्मृताः  ॥ नर्प्_१,५५।३४ ॥  
लग्नांशाद्ग्रहयुग्दृष्ट्वा वर्णान्बलयुताद्वदेत्  ।  
दृक्समानप्रमाणांश्च इष्टे रेखां स्मरस्थितैः  ॥ नर्प्_१,५५।३५ ॥  
खगत्र्यंशे बलाग्नेगे चरमांशे ग्रहान्विते  ।  
वांशे स्थलाम्बुजः सौरेर्द्वीक्षायोगभवा द्विजाः  ॥ नर्प्_१,५५।३६ ॥  
विप्रलैस्तनुजचन्द्रेज्यार्कैस्तरूणां जनिं वदेत्  ।  
स्थलाम्बुभेन्दोशकृतश्चेतरेषामुदाहृतः  ॥ नर्प्_१,५५।३७ ॥  
स्थलाम्बु च पतिः खेटो लग्नाद्यावन्मिते गृहे  ।  
तावन्त एव तखः स्थलजा जलजास्तथा  ॥ नर्प्_१,५५।३८ ॥  
अन्तःसारा रवौ सौरे दुर्भगाः क्षीरिणो विधौ  ।  
भौमे कण्टकिनो वृक्षा ईज्ये ज्ञे सफलाफलौ  ॥ नर्प्_१,५५।३९ ॥  
पुष्पिता भार्गवे स्निग्धाश्चन्द्रे ऽथ कटुकाः कुजे  ।  
अशुभर्क्षे शुभः खेटः शुभं वृक्षं कुभूमिजम्  ॥ नर्प्_१,५५।४० ॥  
कुर्याद्विलोमगो वापि स्वांशोक्तपरगैः समम्  ।  
कुजेन्दुहेतुकं स्रीणां प्रतिमासमिहार्तवम्  ॥ नर्प्_१,५५।४१ ॥  
नेष्टस्थेज्ये ऽन्यथास्ते स्रीयुङ्क्तासन्नरेक्षिते  ।  
पापयुक्तेक्षिते द्यूने रुषा प्रीत्या शुभग्रहैः  ॥ नर्प्_१,५५।४२ ॥  
शुक्रार्केन्दुजैः स्वांशस्थैरीज्य चाङ्गत्रिकोणगे  ।  
भवेदपत्यं विप्रेन्द्र पुंसां सद्वीर्यशालिनाम्  ॥ नर्प्_१,५५।४३ ॥  
अस्रेर्ऽकेन्दो कुजार्की चेत्पुंस्रियोरामयप्रदौ  ।  
व्ययखगो युक्तौ चैकदृष्ट्या नृत्युप्रदौ तयोः  ॥ नर्प्_१,५५।४४ ॥  
शुक्रार्क्रौ मातृपितरौ दिवा नक्तं शशीनजौ  ।  
मातृष्वसृपितृव्याख्यौ वा पद्मेजि समे शुभौ  ॥ नर्प्_१,५५।४५ ॥  
पापदृष्टे शुभे क्षीणे तुङ्गे वा लग्नगेयमे  ।  
क्षीणेन्दुकुजसन्दृष्टे मृत्युमेत्य गता ध्रुवम्  ॥ नर्प्_१,५५।४६ ॥  
युगपद्वा पृथक्सस्थौ लग्नेन्दू पापमध्यगौ  ।  
यदा तदा गर्भयुता नारी मृत्युमवाप्नुयात्  ॥ नर्प्_१,५५।४७ ॥  
लग्नाञ्ञ्चद्राच्च तुर्यस्थैः पापैर्निधनगे कुजे  ।  
नष्टेन्दौ कुजरव्योश्च बन्धुरिष्पगयोर्मृतिः  ॥ नर्प्_१,५५।४८ ॥  
तन्वस्तसंस्थयोर्भौम्मरव्योः शस्रभवः क्षयः  ।  
यन्मासाधिपतिर्नष्टस्तन्मासं संस्रवे त्यजेत्  ॥ नर्प्_१,५५।४९ ॥  
लग्नेन्दुगैः शुभैः खेटैस्रिकोणार्थास्तभूखगैः  ।  
पापैस्रिषष्टलाभस्थैः सुखी गर्भो रवीक्षितः  ॥ नर्प्_१,५५।५० ॥  
ओजभे पुरुषांशेर्ऽकेज्येन्दुलग्नैर्बलान्वितैः  ।  
गुर्वकारै विषमस्थौ वा युञ्जन्म प्रवदेत्तदा  ॥ नर्प्_१,५५।५१ ॥  
युग्मभांशस्थितैस्तैस्तु वक्रेन्दुभृगुभिस्तथा  ।  
यामस्थानगतैर्वाच्यं स्रियो जन्म मनीषिभिः  ॥ नर्प्_१,५५।५२ ॥  
द्व्यङ्गस्था बुधसन्दृष्टाः स्वपक्षेय मलङ्कराः  ।  
लग्नं विनौजभावस्थः सौरः पुञ्जन्मकृत्तथा  ॥ नर्प्_१,५५।५३ ॥  
मिथो रवीन्दूर्ज्ञार्की वा पश्यतः समगं रविः  ।  
वक्रो वाङ्गविधू ओजे जज्ञौ युग्मौजसंस्थितौ  ॥ नर्प्_१,५५।५४ ॥  
कुजेक्षितेपुमांशेदुहिता क्लीब जन्मदा  ।  
समे सितेन्दू ओजस्था ज्ञाराङ्गोज्या नृवीक्षितौ  ॥ नर्प्_१,५५।५५ ॥  
लग्नेन्दुसमगौ युग्मस्थाने वा यमलङ्कराः  ।  
ग्रहोदयस्थान्द्यङ्गांशान्पश्यति ज्ञे स्वभागगे  ॥ नर्प्_१,५५।५६ ॥  
त्रितयं ज्ञांशकाद्युग्मममिश्रैः सममादिशेत्  ।  
लग्ने चापान्त्यभागस्थे तदंशस्थबलिग्रहैः  ॥ नर्प्_१,५५।५७ ॥  
वीर्याढ्यज्ञार्किसदृष्टैः कोशस्थावहवोगिनः  ।  
सितारेज्यार्कचन्द्रार्किज्ञाङ्गेशोर्केन्दवो ऽधिपाः  ॥ नर्प्_१,५५।५८ ॥  
मासानां तत्समं वाच्यं गर्बगस्थस्य शुभाशुभम्  ।  
त्रिकोमे ज्ञे परैर्नष्टैर्द्विमुखाह्निकपान्वितः  ॥ नर्प्_१,५५।५९ ॥  
अवागावाटावशुभैर्भसन्धिस्थैः प्रजायते  ।  
वीरान्सगीश्चदष्टेध्वष्टार्कातभसंहिताः  ॥ नर्प्_१,५५।६० ॥  
आरार्की चेज्यभांशस्थौ सदन्तोगर्भकस्तदाः  ।  
खर्भेजे भुविमन्दारदृष्टे कुब्जस्तु गर्भगः  ।  
पर्गुर्मीने यमेद्वारैर्दष्टेथाङ्गेभघसन्धिगे  ॥ नर्प्_१,५५।६१ ॥  
पापैर्जडो विधौ गर्भः शुभदृष्टिविवर्जिते  ।  
मृगान्त्यगे वामनकः सौरेद्रर्कनिरीक्षिते  ।  
धीनयोदपगैस्त्र्यंशैः पापास्तैरसिरोह्रदाः  ॥ नर्प्_१,५५।६२ ॥  
रवीन्दुयुक्ते सिंहेङ्गे माहेयार्किनिरीक्षिते  ।  
नेत्रहीना मिश्रखेटैर्दृष्टे बुद्धुदलोचनाः  ।  
व्ययेजो वामनयनं दक्षं सूर्यो विनाशयेत्  ॥ नर्प्_१,५५।६३ ॥  
नेष्टा योगाः शुभैर्दृष्टाः पापाः स्युर्नात्र संशयः  ।  
मन्दे ऽस्ते मन्दभांशेङ्गे निषैकेब्दत्रये जनिः  ॥ नर्प्_१,५५।६४ ॥  
द्वादशाब्दे शशिन्येवं सुतावपि विचिन्तयेत्  ॥ नर्प्_१,५५।६५ ॥  
आधानेन्दुद्वादशांशा पापास्तद्राशिभिः पुरः  ॥ नर्प्_१,५५।६६ ॥  
शशाङ्के जन्मभागादिद्वि घ्नमिष्टकलाः स्मृताः  ॥ नर्प्_१,५५।६७ ॥  
पितुः परोक्षे जन्मस्यादिन्दौ लग्नमपश्यति  ॥ नर्प्_१,५५।६८ ॥  
मध्याद्भ्रष्टेर्के विदेशस्थे जनने नारिजन्म वै  ।  
मन्देङ्गस्थे कुजेस्ते च ज्ञोस्फुजि मध्यगे विधौ  ॥ नर्प्_१,५५।६९ ॥  
पापाङ्गेब्जे त्रिभागे लौ स्वायगैः सद्भिरुद्गतः  ।  
सूर्यस्तद्दृष्टिगो वापि ज्ञेयो ज्योतिर्विदां वरैः  ॥ नर्प्_१,५५।७० ॥  
चतुष्पदर्क्षगे भानौ शेर्षैबलयुतैः खगैः  ।  
कोशादतौ तु यमलौ जायेते मुनिसत्तम  ॥ नर्प्_१,५५।७१ ॥  
सार्क्यारसिंहोज्ञाजांसे भांशतुत्याङ्गनालयुक्  ।  
लग्नमिन्दुं च सार्केन्दुं न पश्यति यदा गुरुः  ॥ नर्प्_१,५५।७२ ॥  
सपापगोर्ऽके जायो वा परवीर्यप्रसूतिकृत्  ।  
पापभस्थौ पापखेटैः सूर्यार्घानत्रिकोणगौ  ॥ नर्प्_१,५५।७३ ॥  
विदेशगः पितावृद्धः खेवा राशिवशात्यये  ।  
पूर्ण इण्ढौ स्वभेशेज्ञे शुभे मुव्यंवुजे तनौ  ॥ नर्प्_१,५५।७४ ॥  
द्यूनस्थे वा विधौ यातेङ्गना नारी प्रसूयते  ।  
अब्धाङ्गमन्भगः पूर्णे ज्यो वा पश्यति नारद  ॥ नर्प्_१,५५।७५ ॥  
स्वबंलग्नगः सूतिः सलिले नात्र संसयः  ।  
पापदृष्टे यमे गुद्यां जन्माङ्गाजव्ययस्थिते  ॥ नर्प्_१,५५।७६ ॥  
कर्कातिलग्नगेशौरेवटे जन्माब्जवीक्षिते  ।  
मन्दे जन्मगते लग्ने बुधसूर्येन्दुवीक्षिते  ॥ नर्प्_१,५५।७७ ॥  
क्रीडास्थाने देवगेहे प्यूषरे च क्रमाज्जनिः  ।  
श्मशाने लग्नदृगसृग्राम्यस्थानेब्जभार्गवौ  ॥ नर्प्_१,५५।७८ ॥  
अग्निहोत्रगृहे जीवोर्ऽके भूषाभरणे गृहे  ।  
शिल्पालये बुधो जन्म कुर्याद्बलसमन्वितः  ॥ नर्प्_१,५५।७९ ॥  
भासमाने सरे मार्गे स्थिरे स्वर्क्षांशगे गृहे  ।  
त्रिकोणगज आरार्क्योरस्ते वा सृज्यते ऽम्बया  ॥ नर्प्_१,५५।८० ॥  
गुरुदृष्टे तु दीर्घायुः परं च प्राप्यते पुनः  ।  
पापदृष्टे विधौलग्ने ऽस्तेकुजे तु विनश्यति  ॥ नर्प्_१,५५।८१ ॥  
भवे कुजार्क्योः सन्दृष्टे परहस्तगतः सुखी  ।  
पापेद्यतायुर्भवति मासः सार्थैः परैरपि  ॥ नर्प्_१,५५।८२ ॥  
पितृमातृगेहे जन्म तदधीशबलान्मुने  ।  
तरुगेहे शुभे नीचे नैकस्थदृष्टौ लग्नेन्दुः  ॥ नर्प्_१,५५।८३ ॥  
एतल्लक्षणसम्पन्ना प्रसीतिर्विजने तदा  ।  
मन्दर्क्षांशे विधौ तुर्ये मन्ददृष्टे ऽब्जगे ऽपि वा  ॥ नर्प्_१,५५।८४ ॥  
मन्दार्चने वा तमसि शयनं नीचगेभुवि  ।  
शीर्षे पृष्टोदये जन्म तद्वदेव विनिर्दिशेत्  ॥ नर्प्_१,५५।८५ ॥  
चन्द्रास्तसुखगः पापैर्मातुः पीडां समादिशेत्  ।  
जीर्णोद्धृतं गृहं मन्दे सृजि दग्धं न वा विधौ  ॥ नर्प्_१,५५।८६ ॥  
काष्टाढ्यमदृढं सूय बहुशिल्पयुतं बुधे  ।  
चित्रयुक्तं नवं शुक्रे दृढे रम्ये गुरौ गृहम्  ॥ नर्प्_१,५५।८७ ॥  
धटाजकर्क्यलिघटे पूर्वे ज्ञेज्यगृहे ह्युदक्  ।  
वृषे पश्चान्मृगे सिंहे दक्षिणे वसतिर्भवेत्  ॥ नर्प्_१,५५।८८ ॥  
गृहप्राच्यादिगौ द्वौ द्वौ व्द्यङ्गाः कोणेष्वजादयः  ।  
पर्थङ्के वास्तुवत्पादास्रिषदङ्कान्त्यराशयः  ॥ नर्प्_१,५५।८९ ॥  
चन्द्रागान्तरगैः खेटैः सूतिकाः समुदाहृताः  ।  
चक्राद्धि बहिरन्तश्च दृश्यादृश्योपरे ऽन्यथा  ॥ नर्प्_१,५५।९० ॥  
लग्राशयसमानाङ्गोबालिखेटंसमोपि वा  ।  
चन्द्रनन्दांशवद्वर्णः शीर्षाद्यङ्गविभाग युक्  ॥ नर्प्_१,५५।९१ ॥  
शीर्षकं दक्श्रवे नासा कपोलहनवो मुखम्  ।  
कण्ठांसपार्श्वहृद्द्वोषः क्रोडन्नाभिश्च बास्तिकाः  ॥ नर्प्_१,५५।९२ ॥  
शिंश्नापाते च वृषणौ जघने जानुनी तथा  ।  
जङ्घेपादौ चोभघयत्र त्र्यंशैः समुदितैर्वदेत्  ॥ नर्प्_१,५५।९३ ॥  
पापयुक्ते व्रणस्तस्मिन्नङ्गे लक्ष्म च तद्युते  ।  
स्वर्क्षांशे स्थिरयुक्ते तु नैज आगन्तुको ऽन्यथा  ॥ नर्प्_१,५५।९४ ॥  
मन्दे ऽनिलाश्मजो भौमे विषशस्राग्निजो बुधे  ।  
भुजेर्ऽके काष्टपशुजो जेतुः शृङ्ग्यजयोनिजः  ॥ नर्प्_१,५५।९५ ॥  
यस्मिन्सञ्ज्ञास्रयः खेटा अङ्गेस्युस्तत्र निश्चितम्  ।  
व्रणोशुभकृतः पृष्टेतनौ राशिसमाश्रिते  ॥ नर्प्_१,५५।९६ ॥  
तिलकृन्मसकृदष्टसौम्यैर्युक्तश्च लक्ष्मवान्  ।  
चतुरस्रः पिङ्गदृक् च पैत्तिको ऽल्पकचो रविः  ॥ नर्प्_१,५५।९७ ॥  
वृतो वातकफी प्राज्ञो मन्दवाक् शुभदृक् शशी  ।  
क्रृरदृक्तरुणो भौमः पैत्तिकश्चपलस्तथा  ॥ नर्प्_१,५५।९८ ॥  
त्रिधानुपवृतिर्हास्यरुचिज्ञः श्लिष्टवाक्तथा  ।  
पिङ्गके श्लक्षणो दीर्घः कफीधीमान्गुरुर्मतः  ॥ नर्प्_१,५५।९९ ॥  
सुवपुर्लोचनः कृष्णवक्रकेशो भृगुः सुखी  ।  
दीर्घः कपिलदृड्भन्दो निलीखरकचोलसः  ॥ नर्प्_१,५५।१०० ॥  
स्नाय्वस्थिरक्तत्वक्शुक्रवसामज्जास्तु धातवः  ।  
मन्दार्कचन्द्रसोम्यास्पुजिज्जीवकुभुवः क्रमात्  ॥ नर्प्_१,५५।१०१ ॥  
चन्द्राङ्गपापैर्भान्त्यस्थैः सेंवुपापचतुष्टयैः  ।  
चक्रपूर्वापरे पापसौम्यैः कीटतनौ मृतिः  ॥ नर्प्_१,५५।१०२ ॥  
उदयास्तगतौ पापौ चन्द्रः क्रूरयुतैः शुभैः  ।  
न चेद्दृष्टस्तदा मृत्युर्जातस्य भवति ध्रुवम्  ॥ नर्प्_१,५५।१०३ ॥  
क्षीणे ऽब्जे व्ययगे पापैर्लग्नाष्टस्थैः शुभा न चेत्  ।  
केन्द्रेषु वाब्जोसंयुक्तः स्मरान्त्यमृतिलग्नगः  ॥ नर्प्_१,५५।१०४ ॥  
केन्द्राद्या हस्त सन्खेटैरदृष्टो मृत्युदस्तथा  ।  
षष्टेमेब्जे ऽसदृष्टेसद्यो मृत्युः शुभेक्षिते  ॥ नर्प्_१,५५।१०५ ॥  
समाष्टके मिश्रखेटैर्दृष्टे मृतिः शिशोः  ।  
क्षीणेब्जेङ्गे रन्ध्रकेन्दे पापे पापान्तरस्थिते  ॥ नर्प्_१,५५।१०६ ॥  
भूद्यूननिधने वाब्जे लग्ने ऽप्येवं शिशोर्मृतिः  ।  
पापैश्चन्द्रास्तगैर्मात्रा सार्द्धं सदृष्टिमन्तरा  ॥ नर्प्_१,५५।१०७ ॥  
शुभादृष्टे भान्त्यगेब्जे त्रिकोणोपरतैः खलैः  ।  
सग्नस्थे वा विधौपापैरस्तस्थैर्मृतिमाप्नुयात्  ॥ नर्प्_१,५५।१०८ ॥  
ग्रस्ते ऽब्जे ऽसद्भिरष्टस्थै सृज्यवात्मजयोर्मृतिः  ।  
लग्ने रवौ तु शस्रेण सवीर्यासद्भिरष्टगैः  ॥ नर्प्_१,५५।१०९ ॥  
कर्केन्द्वीज्ययुते लग्ने केन्द्रे सौम्ये च भार्गवे  ।  
शषैस्त्र्यरीशगैरायुरमितं भवति ध्रुवम्  ॥ नर्प्_१,५५।११० ॥  
वर्ङ्गोत्तमे मीनलग्ने वृषे ऽब्जे तत्त्वलिप्सिके  ।  
स्वतुङ्गस्थेष्वशेषेषु परमायुः प्रकीर्तितम्  ॥ नर्प्_१,५५।१११ ॥  
शुभैर्दृष्टः सवीर्योगे केन्द्रस्थे चायुरर्थदः  ।  
स्वच्चोब्जे स्वर्क्षगैः सौम्यैः सवीर्येङ्गाधिपे तनौ  ॥ नर्प्_१,५५।११२ ॥  
षष्ट्यब्दकेन्द्रसौम्येभेष्टशुद्धे सप्ततिर्गुरौ  ।  
मूलत्रिकोणगैः सौम्यैर्गुरो स्वोच्चसमन्विते  ॥ नर्प्_१,५५।११३ ॥  
लग्नाधिपे बलयुतशीत्यब्दं त्वायुरीरितम्  ।  
सवीर्ये सत्सु केन्द्रेषु त्रिंशच्छुद्धियुते ऽष्टमे  ॥ नर्प्_१,५५।११४ ॥  
लयेशे धर्मगेजीवेष्टस्थे क्रूरक्षिते जिताः  ।  
लग्नाष्टमेशावष्टस्थौ भाब्दमायुः करौ मतौ  ॥ नर्प्_१,५५।११५ ॥  
लग्ने ऽशुभेज्यौ ग्लौदृष्टौ मृत्यौ कश्चन चाकृतिः  ।  
धर्माङ्गस्थेशनौ शुक्रे केन्द्रे ऽब्जे व्ययधर्मगे  ॥ नर्प्_१,५५।११६ ॥  
शताब्दं गीष्पतौ कर्के कटकस्थसितेज्ययोः  ।  
लयेशेङ्गे शुभैर्हीने ऽष्टमे रवाब्धिमितं वयः  ॥ नर्प्_१,५५।११७ ॥  
लग्ने शेष्टमगेष्टेशे तनुस्थे पञ्चवत्सरम्  ।  
कवीज्ययोगे सौम्याब्जौ लग्ने मृत्यौ च स्वेषवः  ॥ नर्प्_१,५५।११८ ॥  
एतद्योगजमायुः स्यादथ स्पष्टमुदीयते  ।  
सूर्याधिक बले पैण्डं निसर्गाञ्च विधोर्बले  ॥ नर्प्_१,५५।११९ ॥  
अंशायुः सबले लग्ने तत्साधनमथो शृणु  ।  
गोब्जास्तत्त्वतिथी सूर्यास्तिथिः स्वर्गा नखाः क्रमात्  ॥ नर्प्_१,५५।१२० ॥  
नखा विधुर्द्वावङ्काश्च धृतिः स्वाक्षिखमार्गणाः  ॥ नर्प्_१,५५।१२१ ॥  
पिण्डे निसर्गे रवोच्चे नो ग्रहः षट्भाल्पको यदा  ।  
चक्रशुद्धस्तदा ग्राह्येस्यांशा आयुषिसम्मताः  ॥ नर्प्_१,५५।१२२ ॥  
अंशोनाः शन्त्रुभे कार्या ग्रहं वक्रगतिं विना  ।  
मन्दशुक्तौ विनार्द्धोना ग्रहस्यास्तङ्गतस्य च  ॥ नर्प्_१,५५।१२३ ॥  
हानिद्वये ऽधिकाः कार्या यदा क्रूरस्तनौ तदा  ।  
विहायारीनंशाद्यैर्हन्यादायुर्लवान् भजेत्  ॥ नर्प्_१,५५।१२४ ॥  
भगणांशैर्लब्धहीनास्तेषां कार्या विचक्षणैः  ।  
पापस्यांशाः समग्रोना सौम्यस्यार्द्धविवर्जिताः  ॥ नर्प्_१,५५।१२५ ॥  
स्पष्टास्तेंशाः खषट्त्र्यासा गुणयित्वा स्वकैर्गणैः  ।  
वर्षाणि शेषमर्कध्नं हारात्सम्मासकाः स्मृताः  ॥ नर्प्_१,५५।१२६ ॥  
तच्छेषश्च त्रिगुणितः तेनैवाप्तं दिनानि च  ।  
शेषे षष्ट्या हते भक्ते हारेण घटिकादिकम्  ॥ नर्प्_१,५५।१२७ ॥  
हित्वा भाज्यङ्गभागादीन्कलीकृत्य खखाक्षिभिः  ।  
भजेद्वर्षाणि शेषे तु गुणिते द्वादशादिभिः  ॥ नर्प्_१,५५।१२८ ॥  
द्विसप्तांशे च मासादिलग्रायुर्जायते स्फुटम्  ।  
अशायुषी सलग्नानां खेटानामंशका हृताः  ॥ नर्प्_१,५५।१२९ ॥  
खयुगैरायुरंशाः स्युस्तत्संस्कारं वदामि ते  ।  
ग्रहनलग्नं षड्रात्यं चेत्संस्कारो ऽन्यथा नहि  ॥ नर्प्_१,५५।१३० ॥  
तदंशः स्वाग्नयो भक्ता लब्धोनोभूर्गुणो भवेत्  ।  
यदैकाल्यं तदास्तांशाः स्वाग्र्याप्तोना च भूर्गुणः  ॥ नर्प्_१,५५।१३१ ॥  
सौमयस्यार्द्धेन पापस्य समग्रेणेति निश्चयः  ।  
गुमकध्नाश्चायुरंशाः संस्कारो ऽयमुदाहृतः  ॥ नर्प्_१,५५।१३२ ॥  
आयुरंशकलाभक्ताद्विंशत्याब्दा इनाहतम्  ।  
शेषं द्विशतभक्तं स्युर्मासाः शेषा दिनादिकम्  ॥ नर्प्_१,५५।१३३ ॥  
लग्नायुरंशास्त्रिगुणा दिग्भिक्ता स्युः समास्ततः  ।  
शेषेर्ऽकादिगुणे भक्ते दिग्भर्मासादिकं भवेत्  ॥ नर्प्_१,५५।१३४ ॥  
सबलेङ्गेभतुल्याब्दैर्युतमायुर्भवेत्स्फुटम्  ।  
अंशद्विध्नमक्षांशं मासाः खत्र्यादिसङ्गुणात्  ॥ नर्प्_१,५५।१३५ ॥  
शेषा दिनादिकं योज्यं नैतत्पिण्डनिसर्गयोः  ।  
लग्नार्कचन्द्रमध्ये तु यो बली तद्दशा पुरा  ॥ नर्प्_१,५५।१३६ ॥  
ततः केन्द्रादिगानां तु द्वित्र्यादौ सबलस्य च  ।  
बह्वायुर्यो वीर्यसाम्येर्काद्युतस्य प्राक् याचकः  ॥ नर्प्_१,५५।१३७ ॥  
षड्वर्गार्द्धस्य त्रिंशस्य त्रिकोणगश्च स्मरगः  ।  
सप्तमासस्य तूर्यस्य चतुरस्रगतस्य च  ॥ नर्प्_१,५५।१३८ ॥  
क्रमः केन्द्रादिको ऽत्रापि द्वित्र्यादौ सबलस्य च  ।  
पाकपस्याब्धिनागाश्च ह्यर्णवा सहगस्य च  ॥ नर्प्_१,५५।१३९ ॥  
त्रिकोणस्थस्य चाष्टाक्षिसूर्या द्यूनगतस्य च  ।  
तुर्याष्टगस्य तु स्वर्गा गुणकाः परिकीर्तिताः  ॥ नर्प्_१,५५।१४० ॥  
दशागुणैर्हता भक्त्या गुणैक्येन समागताः  ।  
शेषेर्ऽकादिहते भक्ते मासाद्यैक्येन नारद  ॥ नर्प्_१,५५।१४१ ॥  
अन्तर्दशासु विदशास्तासु चोपदशास्तथा  ।  
दशेशमित्रस्वोच्चक्षङ्गोब्जोब्ध्येकाद्रिवृद्धिगः  ॥ नर्प्_१,५५।१४२ ॥  
शुभगो यद्भगस्तद्भिस्न्वादिस्थेन तद्धिकृत्  ।  
प्रोक्तेतरस्थानगतस्तत्तद्भावक्षयं करः  ॥ नर्प्_१,५५।१४३ ॥  
खगस्य यद्भवेद्द्रव्यं भावभे क्षणयोगजम्  ।  
जीविकादिफलं सर्वं दशायां तस्य योजयेत्  ॥ नर्प्_१,५५।१४४ ॥  
विशन्यापदशायां यो वैरिदृष्टो विपत्तिकृत्  ।  
शुभमत्रेक्षितश्चेष्टसद्वर्गस्थश्च यो ग्रहः  ॥ नर्प्_१,५५।१४५ ॥  
तत्काले बलवानापन्नाशकृत्समुदाहृतः  ।  
यस्याष्टवर्गजं चापि फलं पूर्णशुभं भवेत्  ॥ नर्प्_१,५५।१४६ ॥  
यश्च मूर्तितनुग्लावो वृद्धिगः स्वोच्चभस्थितः  ।  
स्वत्रिकोणसुहृद्भस्थस्तस्य मध्यमसत्फलम्  ॥ नर्प्_१,५५।१४७ ॥  
श्रेष्ठं शुभतरं वाच्यं विपरीतगतस्य तु  ।  
नेष्टमुत्कटमिष्टं तु स्वल्पं ज्ञात्वा बलं वदेत्  ॥ नर्प्_१,५५।१४८ ॥  
चरे सन्मध्यदुष्टाभ्यामङ्गभङ्गे विपर्ययात्  ।  
स्थिरे नेष्टष्टमध्या च होरायास्त्र्यं शकैः फलम्  ॥ नर्प्_१,५५।१४९ ॥  
स्वामीज्यज्ञयुता होरा दृष्टा वा सत्पलावहा  ।  
विनाश दृष्टयुक्ता च पापान्तरगतान्यथा  ॥ नर्प्_१,५५।१५० ॥  
प्राग्ध्वाङ्क्षा बन्धु मृत्याय तयोर्द्यूने रविः स्वभात्  ।  
वक्रात्स्वादिवसाञ्चार्के शुक्राद्यूनां तु षड्रतः  ॥ नर्प्_१,५५।१५१ ॥  
धर्मध्यायारिगो जीवादिकत्र्यारिगो विधोः  ।  
पृध्यन्त्यधीतपाः सुज्ञा ततोवृद्ध्यन्त्यबन्धुराः  ॥ नर्प्_१,५५।१५२ ॥  
वृद्धिगोङ्गात्सधनघीतपः स्वाराच्छशी शुभः  ।  
स्वदूवृध्यस्तादिषु पृधात्ससाष्टौ पञ्चयोपगः  ॥ नर्प्_१,५५।१५३ ॥  
षट्त्र्यायधीस्थो मन्दाञ्च ज्ञाद्द्वित्र्यायाष्टकेन्द्रगः  ।  
केन्द्राष्टायान्त्य इज्याद्वा ज्ञज्यायास्तत्र स्वे कवेः  ॥ नर्प्_१,५५।१५४ ॥  
वृद्धाविनात्सादिधिया मङ्गा मायारिगो विधोः  ।  
केन्द्राष्टापार्थगः स्वर्क्षान्मन्दाद्गोष्टायकेन्द्रगः  ॥ नर्प्_१,५५।१५५ ॥  
षट् त्रिधी भवतः सौम्यात्षड्वांशाष्टगो भृगोः  ।  
कर्मायव्ययषष्टस्थो जीवाद्भौमः शुभः स्मृतः  ॥ नर्प्_१,५५।१५६ ॥  
कवेर्द्ध्याषष्टमोध्याये सन्ज्ञोमन्दान्सधीत्रये  ।  
साक्षास्ते भूमिजाज्जीवाद्ययारिभवमृत्युगः  ॥ नर्प्_१,५५।१५७ ॥  
धर्मायारिसतान्त्येर्कात्साद्यत्रिस्वगता स्वभात्  ।  
षट्खायाष्टाब्धिखोष्विज्यात्सहाद्येषु विलग्नतः  ॥ नर्प्_१,५५।१५८ ॥  
दिक्वाष्टाद्यस्तबन्ध्याये कुजात्खात्सत्रिके गुरुः  ।  
सात्र्यङ्के सन् रवेः शुक्राद्धीखगो दिग्भवारिगः  ॥ नर्प्_१,५५।१५९ ॥  
चन्द्राद्वीशार्थगोस्तेषु मन्दाद्धीत्रिषडन्त्यगः  ।  
गोब्धिधीषट्खखाद्या ये ज्ञात्सद्यूने विलग्नतः  ॥ नर्प्_१,५५।१६० ॥  
आशु तेशाष्टगोष्वङ्गःत्सान्तेष्वब्जात्सितः शुभः  ।  
स्वात्सज्ञेषु त्रिधीगोब्धी दिक्छिद्रासिगतोर्कजात्  ॥ नर्प्_१,५५।१६१ ॥  
रन्ध्रायव्यचगः सूर्यादोष्टधीखे सगोर्गुरो  ।  
ज्ञाब्धित्र्यायारिगोरात्रिषट्ध्यध्यान्त्यगोषु च  ॥ नर्प्_१,५५।१६२ ॥  
त्रिधीशारिषु मन्दः खात्साक्षान्त्येषु शुभो सृजः  ।  
केन्द्रायाष्टधनेष्वर्का लग्नाद्वृद्ध्याद्यबन्धुषु  ॥ नर्प्_१,५५।१६३ ॥  
गोध्वष्टापारिखान्त्येज्ञाच्चन्द्राल्लाभत्रिषद्भतः  ।  
षडष्टान्त्यगतः शुक्राद्गुरीर्द्वीशान्त्यशत्रुषु  ॥ नर्प्_१,५५।१६४ ॥  
उक्तस्थानेषु रेखादो ह्यनुक्तेषु तु बिन्दुदाः  ।  
जन्मभाद्वद्विमित्रोच्चस्वभेधिष्टं परेष्वसत्  ॥ नर्प्_१,५५।१६५ ॥  
कष्टमर्थक्षयः क्लेशः समतार्थसुखागमः  ।  
धनाप्तिः सुखमिष्टाप्तिरिति रेखाफलं क्रमात्  ॥ नर्प्_१,५५।१६६ ॥  
पितृमातृद्विषन्मित्रभ्रातृस्त्रीभृतकाद्रवेः  ।  
स्वामिलग्राजयोः स्वस्थाद्भेदर्कस्वयशोशयात्  ॥ नर्प्_१,५५।१६७ ॥  
तृणस्वर्णाश्वधोरणाद्यैरर्कांशे वृत्तिमादिशेत्  ।  
कृष्यम्बुजस्रीभ्योब्जांशे कौजे धात्वस्रसाहसैः  ॥ नर्प्_१,५५।१६८ ॥  
काव्यशिल्पादिभिर्बोधे जवे देवद्विजाकरैः  ।  
शौक्रे रजतगोरत्नैर्मान्दे हिंसश्रमाधमैः  ॥ नर्प्_१,५५।१६९ ॥  
स्वोञ्चेष्वार्की तथा ज्यारैरुक्तैकाङ्गे नृ पाधिपाः  ।  
लग्रे वर्गोत्तमे ऽब्जे वा चतुरादिग्रहेक्षिते  ॥ नर्प्_१,५५।१७० ॥  
द्वाविंशभूपास्तुङ्गेसृक्चापेर्केन्दूयमस्तनौ  ।  
भूपकृत्तुङ्गगोर्केगेस्तेसाजार्केखभे गुरौ  ॥ नर्प्_१,५५।१७१ ॥  
यमेन्दुतुङ्गगौ लग्ने षष्टेर्ऽकज्ञौ तुलाजगौ  ।  
सितासृजो गुरौ कर्के साराजे लग्नगे नृपाः  ॥ नर्प्_१,५५।१७२ ॥  
वृषेगेब्जेर्केज्यसौरैः सुहृज्जायाखगैर्नृपः  ।  
मन्दे मृगाङ्गेत्र्यर्यकांशस्थैरजादिभिर्नृप  ॥ नर्प्_१,५५।१७३ ॥  
सेज्याजेश्वे मृगमुखे कुजे तुङ्गेर्क्षभागेवौ  ।  
लग्ने ऽथ सेज्यकर्केङ्गे ज्ञाजशुक्रैर्भवोपगैः  ॥ नर्प्_१,५५।१७४ ॥  
मेषे ऽर्के भूमिपासेन्दौ एषे षाङ्ग्रेर्कपपासृजः  ।  
सिंहकुम्भमृगस्थाश्चेद्भूपः सारेतनावजे  ॥ नर्प्_१,५५।१७५ ॥  
आर्केजीवे तनौ वापि नृपो ऽथोः कुजभास्करौ  ।  
धीस्थौ गुर्विदुकवयो भूमौ रत्र्यगे बुधैर्नृपः  ॥ नर्प्_१,५५।१७६ ॥  
मृगास्यलग्नगैः सौरेजाब्जर्क्षहरयः सयाः  ।  
कविक्षौ तुलयुरमस्थौ वै भूपः कीर्तिमान्भवेन्त्  ॥ नर्प्_१,५५।१७७ ॥  
यस्य कस्यापि तनयः प्रोक्तैर्योगैर्नृपो भवेत्  ।  
वक्ष्यमाणैर्नृपसुतो ज्ञेयो भूयो मुनीश्वर  ॥ नर्प्_१,५५।१७८ ॥  
स्वोच्चे त्रिकोणभगतेस्त्र्याद्यैर्बलयुतैर्नृपः  ।  
सिंहेर्ऽके मेषलग्ने ऽजे मृगे भौमे घटे ऽष्टमे  ॥ नर्प्_१,५५।१७९ ॥  
चापे धरानाथःस्यादथ स्वर्क्षगे भृगौ  ।  
पातालगे धर्मगे ऽब्जे शुभदृष्टे युते मुने  ॥ नर्प्_१,५५।१८० ॥  
त्रिलग्नभवगैःशेषैर्धराधीशः प्रजायते  ।  
सौम्ये वीर्ययुतेंऽगस्थे बलाढ्येशुभगे शुभे  ॥ नर्प्_१,५५।१८१ ॥  
धर्मार्थोपचयस्थैश्चशेषैर्धर्मयुतोनृपः  ।  
मेषूरणायतनुगाः शशिसूर्यजसूरयः  ॥ नर्प्_१,५५।१८२ ॥  
ज्ञारौ धनेशितरवा हिबुके भूपतिस्तदा  ।  
वृषेंऽगे ऽब्जोधनारिस्थो जीवार्की लाम्भगाः परे  ॥ नर्प्_१,५५।१८३ ॥  
सुखे गुरुः खेरवीन्दूयमो लग्ने भवे करै  ।  
लग्ने वक्रासितौ चन्द्रेज्यसितार्कबुधाः क्रमात्  ॥ नर्प्_१,५५।१८४ ॥  
सुखास्तु शुभखाप्तिस्थानरेशं जनयन्त्यपि  ।  
कर्मलग्नगरवेटस्य दशायां राज्यसङ्गतिः  ॥ नर्प्_१,५५।१८५ ॥  
प्रबलस्य दशायां वा शत्रुनीचा दिगार्तिदाः  ।  
आसन्नकेन्द्रद्वयगैर्वर्गदाख्यः सकलग्रहैः  ॥ नर्प्_१,५५।१८६ ॥  
तन्वस्तगैश्च सकटं विहगो राज्यबन्धुगैः  ।  
शृङ्गाटकं धिगौगस्थैर्लग्नायस्थैर्हलं मतम्  ॥ नर्प्_१,५५।१८७ ॥  
वर्ज्जोङ्गेस्थे सत्स्वसत्सु तुर्यखस्थैर्यवोन्यथा  ।  
विमिश्रैः कमलं प्राहुर्वायाकण्टकबाह्यगैः  ॥ नर्प्_१,५५।१८८ ॥  
लग्नाच्चतुर्भुगैर्यूपःशरस्तूर्याच्चतुर्भुगैः  ।  
द्यूनाद्वेदक्षगैः शक्तिर्ं दऽखादिचतुर्भगैः  ॥ नर्प्_१,५५।१८९ ॥  
लग्नात्क्रमात्सप्तभगैर्नोकाकूटस्तु नुर्यतः  ।  
छत्रमस्तात्स्वभाद्यायोन्यस्मादर्द्धेन्दुनामकः  ॥ नर्प्_१,५५।१९० ॥  
लग्नादेकान्तरगतैश्चक्रमर्थात्सरित्पतिः  ।  
षह्युस्थानेषु वीणाद्याः समसप्तर्क्षगैः  ॥ नर्प्_१,५५।१९१ ॥  
वीणादामपाशकेदारभूशूलयुगगोलकाः  ।  
ग्रहैःश्चरभगै राजयोगः प्रकीर्तितः  ॥ नर्प्_१,५५।१९२ ॥  
स्थिरस्थैर्यमुसलं नाम द्विशरीणतैर्नलः  ।  
भाला केन्द्रस्थितैः सौम्यैः पापैःसर्प उदाहृतः  ॥ नर्प्_१,५५।१९३ ॥  
ईर्य्युरध्वरुची रज्ज्वां मुसले धनमानयुक्  ।  
व्यङ्गा स्थिरा लोनलजो मोनीस्रग्जोहिजोर्द्दितः  ॥ नर्प्_१,५५।१९४ ॥  
वीणोद्भवोतिनिपुणागीतनृत्यरुचिर्भृशम्  ।  
दाता समृद्धो दामास्थः पाशजो धनशीलयुक्  ॥ नर्प्_१,५५।१९५ ॥  
केदारोत्थः कृषिकरः शूले शूरोक्षतो धनः  ।  
युगं पाषण्डयुर्गोले विधनो मलिनस्तथा  ॥ नर्प्_१,५५।१९६ ॥  
भूपवन्द्यपदश्चक्रे समुद्रे नृपभोगयुक्  ।  
सुभगाङ्गोर्द्धचम्पात्सुखीशूरश्च चामरः  ॥ नर्प्_१,५५।१९७ ॥  
मित्रो पकारकृच्छत्रे कूटे चानृतबन्धराट्  ।  
तौजः सकीर्तिः सुखभाक् मानवो भवति ध्रुवम्  ॥ नर्प्_१,५५।१९८ ॥  
त्यागी यज्वात्मवान् यूथे हिंस्रो गुह्याधिपः शरैः  ।  
शक्तौ नीचो ऽलसो निःस्वो दण्डे प्रियवियोगभाक्  ॥ नर्प्_१,५५।१९९ ॥  
व्यर्कैः स्वान्त्योभयगतैः खेटैः स्यात्सुनफआनफआ  ।  
दुरुधरा चैव विधौ ज्ञेयः केमुद्रुमो ऽन्यथा  ॥ नर्प्_१,५५।२०० ॥  
स्वोपार्जितार्थभुग्दाता सुनफआयां धनी सुखी  ।  
नीरोगः शीलवान् ख्यातः सुवेषश्चानफआभवः  ॥ नर्प्_१,५५।२०१ ॥  
भोगी सुखी धनीदानीत्यागी दुरुधुरोद्भवः  ।  
केमुद्रुमे ऽतिमलिनो दुःखी नीचो ऽथ निर्धनः  ॥ नर्प्_१,५५।२०२ ॥  
यन्त्र्याश्मकारंशाजोको भौमपुष्करुर्ते ध्वगः सुज्ञः  ।  
सुकीर्तिर्निपुणं विद्वांसं धनिनं तथा  ॥ नर्प्_१,५५।२०३ ॥  
सेन्योन्यकार्यनिरतं सास्फुजिच्छस्रजीविनम्  ।  
समन्दो धातुकुशलं तथा भाडंविदं मुने  ॥ नर्प्_१,५५।२०४ ॥  
कूटस्न्याशवपण्याठं नसासृगिन्द्गः प्रसूद्विषम्  ।  
कुर्यात्सज्ञोर्थनिपुणं नम्रं सत्कीर्तिसंयुतम्  ॥ नर्प्_१,५५।२०५ ॥  
सज्यो ऽस्थिरवयं वंश्यं विक्रान्तं च समर्थिनम्  ।  
ससितोसुकवेत्तारं सार्किपोनभवं मुने  ॥ नर्प्_१,५५।२०६ ॥  
आरे सज्ञे वाहुयोधी पुराध्यक्षः सगीष्पतौ  ।  
सशुक्रे द्यूतक्रर्हेयो नृती द्यूति समन्दके  ॥ नर्प्_१,५५।२०७ ॥  
सेज्येज्ञे नृत्यगीताढ्यो मायादक्षः  ।  
सभार्गवेसमन्दे लुब्धकः क्रूरो नरो भवति नारद  ॥ नर्प्_१,५५।२०८ ॥  
सशुक्रे वाक्पतौ विद्वान्सासिते ऽन्नघटङ्करः  ।  
कवौ स मन्दमन्दाक्षा व वनिश्रयवित्तवान्  ॥ नर्प्_१,५५।२०९ ॥  
एकस्थैश्चतुराद्यैस्तु खवार्थैः खचरैः पृथक्  ।  
कुजज्ञेज्याजशुक्रार्किसूर्यः परिव्रजेन्नरः  ॥ नर्प्_१,५५।२१० ॥  
शाक्याजीवकवृद्धार्थिच रकाखफलाशनः  ।  
तत्स्वामिभिः परिदजितैः प्रव्रज्याप्रच्युतिर्भवेत्  ॥ नर्प्_१,५५।२११ ॥  
अदीक्षिताल्पस्तगतैः सबलैस्तत्स्थभक्तयः  ।  
जन्मपोन्यैर्यद्यदृष्टो मन्दं पश्यति नारद  ॥ नर्प्_१,५५।२१२ ॥  
मन्दो वा जन्मपं नष्टं तथा च मन्दकागणे  ।  
भौमार्कांशे सौरदृष्टे चन्द्रे वा दीक्षितो भवेत्  ॥ नर्प्_१,५५।२१३ ॥  
सुरूपो भूषितगो ऽशिन्यां दक्षः सत्यवचा यमे  ।  
बहूभुग्पदारग्नौ स्थिरधीः प्रियवाक्तथा  ॥ नर्प्_१,५५।२१४ ॥  
ब्राह्मो धनीमृगे भोगी रौद्रे हिंस्त्रः शठो ऽघकृत्  ।  
दान्तो रोगी शुभो ऽदित्यां पुष्यर्यजन्मा कविः सुखी  ॥ नर्प्_१,५५।२१५ ॥  
धूर्तः शठः कृतघ्नो ऽहौ पापः सर्वाशनो भवेत्  ।  
पत्रे भोगी धनी भक्तो दाता प्रियवचा भगे  ॥ नर्प्_१,५५।२१६ ॥  
धनी भोगीनरोर्यमर्क्षे स्तेनो धृष्टो घृणी करे  ।  
चित्राम्बरः सुदृक्त्वाष्ट्रे न च धर्मदयापरः  ॥ नर्प्_१,५५।२१७ ॥  
द्वीशे लुब्धः पटुः क्रोधी मढैयो आठनोविदेशगः  ।  
शाक्रे धर्मपरस्तुष्टो मूले मानी धनी सुखी  ॥ नर्प्_१,५५।२१८ ॥  
आप्ये मानी दृष्टो वैश्वे नम्रश्च धार्मिकः  ।  
कर्णे धनी सुखी ख्यातो दाता शूरो धनी वसौ  ॥ नर्प्_१,५५।२१९ ॥  
शेतऽरिहॄन्ता व्यसनी स्रीजितो जाहिभेदिनी  ।  
बुध्ने वक्ता सुखी कान्तः पौष्णे शूरो धनी शुचिः  ॥ नर्प्_१,५५।२२० ॥  
कामी शूरः कृतज्ञो ऽजे कान्तस्त्यागी क्षमी वृषे  ।  
युग्मे स्रीद्यूतशास्रज्ञः स्रैणो ह्रस्वः स्वभे विधौ  ॥ नर्प्_१,५५।२२१ ॥  
स्रीद्विट् क्रोधी हरौ मानी विक्रान्तः स्थिरधीः सुखी  ।  
धर्मी श्लक्ष्णः सुधीः षष्टे प्राज्ञः प्रांशुर्धनी घटे  ॥ नर्प्_१,५५।२२२ ॥  
रोगी पूज्यः क्षती कारैर्प्ये कविः शिल्पीज्यभे धनी  ।  
मृगे ऽलसो ऽटनः स्वक्षः परदारार्थहृद्धटे  ॥ नर्प्_१,५५।२२३ ॥  
सबलेभैभयेवापिस वलेजेशिलफलम्  ।  
अन्यथा विपरीतं तत्पलम्मेवं परे ऽपि न  ।  
ख्यातः स्रीद्विट् धनी तीक्ष्णोज्ञः कविः शैण्डिको धनी  ।  
पूज्यो लुब्धो ऽधनसखो मेषादौ भास्करे जनौ  ॥ नर्प्_१,५५।२२४ ॥  
निःस्वोर्ऽकभे भूमिपुत्रे भूमिपुत्रे धनी चान्द्रे स्वभेदनः  ।  
बौधे कृतज्ञो जैवे तु ख्यातः शौक्रे ऽन्यदारिकः  ॥ नर्प्_१,५५।२२५ ॥  
मृगे बह्वात्मजधनः कुम्भे दुःख्यनृती खलः  ।  
स्रीद्वेष्यः स्वजनद्वेषीनियरत्यः सधीयनः  ॥ नर्प्_१,५५।२२६ ॥  
समानार्थः सपुत्रस्रीसर्णः सूर्यादिभे बुधे  ।  
सेनानीः स्त्र्यर्थपुत्राढ्यः दक्षमैश्यः परिच्छदी  ॥ नर्प्_१,५५।२२७ ॥  
मण्डलेशः सार्थसुखः सर्णस्वाम्यर्कभाद्गुरौ  ।  
स्त्र्याप्तार्थो मन्दशोकाढ्यो बन्धुद्वेषी धनाघवान्  ॥ नर्प्_१,५५।२२८ ॥  
सार्थः प्राज्ञः समः ख्यातिः स्रीजिऽतोर्कादिभे मृगौ  ।  
व्यङ्गजार्थो खप्रसूको विधिमित्रो सुखत्रयः  ॥ नर्प्_१,५५।२२९ ॥  
सत्पुत्रस्त्रीधनो राजा ग्रामे शोकादिभेर्कजे  ।  
भूपज्ञगुणिपौरास्वादृष्टेब्जेजेसृगादिभिः  ॥ नर्प्_१,५५।२३० ॥  
निः स्वस्तेन नृपाः प्रज्ञप्रेष्यामविनृयुग्मगे  ।  
धात्वाजीवी नृपज्ञाभीतन्तुवायाधनाः स्वभे  ॥ नर्प्_१,५५।२३१ ॥  
युयुत्सुकविसूरीज्यधातुजीविदृगामयाः  ।  
ज्योतिर्ज्ञाढ्येज्यनु खलु नृपेज्ञादिकर्हरौ  ॥ नर्प्_१,५५।२३२ ॥  
षष्टे शुभैर्नृपचमूपनैपुण्यवतिताशयाः  ।  
जूके भूपस्वर्णकारवणिजः शेषदृग्युते  ॥ नर्प्_१,५५।२३३ ॥  
द्विपैतृकाब्धिध्वजिनो व्यङ्गा स्वक्षितिपा अलौ  ।  
ज्ञातिक्ष्माजनयाश्चाये सद्भिर्दर्मी शठस्तथा  ॥ नर्प्_१,५५।२३४ ॥  
भूपमण्डितसखेज्यामृगे भूयान्यदारिकौ  ।  
कुम्भे शेषैश्च हास्यज्ञनृपज्ञाः सद्भिरन्त्यभे  ॥ नर्प्_१,५५।२३५ ॥  
हारेशर्क्षदलस्थैस्तु दृष्टो युक्तः शशी शुभः  ।  
त्र्यंशे तत्पतिमित्रर्क्षगतेर्युक्तेक्षितस्तथा  ॥ नर्प्_१,५५।२३६ ॥  
द्वादशांशे फलं प्रोक्तं नवांशे ऽप्यथ कीर्त्यते  ।  
आरक्षेको वधरुचिर्नियुद्धकुशलोर्ऽथवान्  ॥ नर्प्_१,५५।२३७ ॥  
कलहः क्षितिजांस्थे शौक्रे मूर्खो ऽन्यदारदः  ।  
कविः सुखी बुधांशे तु नटचौरज्ञशिल्पिनः  ॥ नर्प्_१,५५।२३८ ॥  
स्वांशे त्वल्पतनुः सखस्तपस्वी लोभतत्परः  ।  
क्रोधी निधीशो मात्यो वा नृपो हिंस्रो सुतो हरेः  ॥ नर्प्_१,५५।२३९ ॥  
जीवांशे हास्यविद्योधा बली मन्त्री च धार्मिकः  ।  
अल्पापत्यो दुःखितो खो दुष्टस्त्रीसौरिभागगे  ॥ नर्प्_१,५५।२४० ॥  
भानार्विद्वादिदृष्टे नु तद्वदेव फलं वदेत्  ।  
वर्गोत्तमे खे परभे पल मुक्तं शुभं क्रमात्  ॥ नर्प्_१,५५।२४१ ॥  
पुष्टं मध्यं लघु ज्ञेयं यदि चांशपतिर्बली  ।  
राशीक्षणफलं रुद्ध्वा ददात्यंशपलं स्पुटम्  ॥ नर्प्_१,५५।२४२ ॥  
शूरस्तब्धो विकलदृग्निघृणोर्ऽके तनुस्थिते  ।  
मेषे धनी तैमिरकः सिंहे रात्र्यन्ध एव च  ॥ नर्प्_१,५५।२४३ ॥  
नीचोधोस्वः कर्कगेर्ऽके उद्बुदाक्षस्तनुस्थिते  ।  
द्वितीयेर्ऽके बहुधनो नृपदण्ड्यो मुखामयी  ॥ नर्प्_१,५५।२४४ ॥  
त्रिगे बुधो विक्रमी च विमुखः पीडितो भुवि  ।  
धनापत्योक्तितो धीस्थे बली शत्रुजितोरिगे  ॥ नर्प्_१,५५।२४५ ॥  
स्त्री जितो द्यूनसंस्थे च निधनेल्पात्मजोल्पदृक्  ।  
सुतार्थसुखभा भारये दशमे श्रुतशौर्यवात्  ॥ नर्प्_१,५५।२४६ ॥  
लाभे बहुधनो मानी पतितो खो ऽव्यये रवौ ।।  
मूकोधो बधिरः प्रेष्यो जेगे खाञ्चाजगे धनी  ॥ नर्प्_१,५५।२४७ ॥  
बुटुर्वा धनवानधे हिंस्रो विक्रमगे भवेत्  ।  
साधुभावः सुखगते धीस्थे कन्याप्रजोलसः  ॥ नर्प्_१,५५।२४८ ॥  
अल्पाग्निकामस्तीक्ष्णोरौईष्युस्तत्रिमदोज्ञरवे  ।  
व्याधिपूडान्वितो मृत्यौ भानुर्द्धनगे मित्रधनान्वितः  ॥ नर्प्_१,५५।२४९ ॥  
धर्मधीधनयुग्राज्ये ख्यातधीधनयुग्भवेत्  ।  
क्षुद्राएंऽगहीनो व्ययगे चन्द्रे प्रोक्तं फलं बुधैः  ॥ नर्प्_१,५५।२५० ॥  
लग्ने कुजे क्षततनुर्द्धनगे तु कदन्नभुक्  ।  
धर्मपापसमाचारो ऽन्यत्र सूर्यसमो मतः  ॥ नर्प्_१,५५।२५१ ॥  
विद्वान् धनी च प्रवरः पण्डितः सचिवोरियुक्  ।  
धर्मज्ञो विस्तृतगुणो गाधोज्ञेयरतोर्ऽकवत्  ॥ नर्प्_१,५५।२५२ ॥  
विद्वान्स वाच्यः कृपणी सुखाक्षो रिपुगृद्धिमान्  ।  
नीचस्तपस्वी चष्णवनी लोभीदुष्टस्तनोर्गुरो  ॥ नर्प्_१,५५।२५३ ॥  
स्मरी मुखी विलग्नस्थे कलही सुरतोत्सुकः  ।  
सुखितस्तनपस्ये च भृगौ जीववदन्यतः  ॥ नर्प्_१,५५।२५४ ॥  
निःश्वो रोगी कामवशो मलिनः शैशवार्तियुक्  ।  
अलसो लग्नगे मन्दे धर्मात्स्वोञ्चगते नृपः  ॥ नर्प्_१,५५।२५५ ॥  
ग्रामाधिपः स विद्वांश्च चार्वङ्गो ऽन्यत्र सूर्यवत्  ।  
पूर्णमुच्चेथ पादोनफलं मूलत्रिकोणगे  ॥ नर्प्_१,५५।२५६ ॥  
शुभग्रहेदलं स्वर्क्षे मित्रभेंऽघ्रिमितं फलम्  ।  
शत्रुभे ऽल्पं तथा नीचास्तङ्गते फलशून्यता  ॥ नर्प्_१,५५।२५७ ॥  
खभराकादिके खेटे कुलतुल्यः कुलाधिकः  ।  
बन्धुपूज्यो ऽथधनवान्सुखी भोगी नृपः क्रमात्  ॥ नर्प्_१,५५।२५८ ॥  
परिवित्तसुहृद्वन्धुपोष्यागणबलाधिपौ  ।  
नृपश्च मित्रभास्थेषु खेटे व्रेकादिषु क्रमात्  ॥ नर्प्_१,५५।२५९ ॥  
विषमर्क्षेर्ऽकहोरायां सस्थिते शुभभेषु च  ।  
ख्यातो महोद्यमी चातितेजा धीमान्धनी बली  ॥ नर्प्_१,५५।२६० ॥  
शुभेषु चन्द्रहोरायां स्थितेषु समराशिषु  ।  
कान्तिमार्द्दवसौभाग्यभोगधीमान्भवेन्नरः  ॥ नर्प्_१,५५।२६१ ॥  
सूर्यहोरागतः पापः समभेषु तु मध्यमाः  ।  
विषमर्क्षेषु भास्कर्या सौम्या नोक्तफलप्रदाः  ॥ नर्प्_१,५५।२६२ ॥  
स्वमित्रत्र्यंशगश्चन्द्रः सुरूपं गुणिनं नरम्  ।  
करोत्यन्नगतस्तद्वत्तत्तुल्यगुणरूपिणम्  ॥ नर्प्_१,५५।२६३ ॥  
व्यालायुधे चतुष्पादांऽजेषु च त्र्यंशके च  ।  
तीक्ष्णे ऽतिहिंस्रश्च भवेद्गुरुतल्पगतोटनः  ॥ नर्प्_१,५५।२६४ ॥  
स्तेनो भोक्ता सधनधीर्नृपः क्लीबश्च शत्रुहा  ।  
विष्टिकृद्दासवृत्तिश्च पापो हिंस्नो ऽमतिर्भवेत्  ॥ नर्प्_१,५५।२६५ ॥  
मेषादिकोत्तमांशेषु द्वादशांशेषु राशिवत्  ।  
जायाबलविभूषाढ्यः सत्त्वयुक्तो ऽतिसाहसी  ॥ नर्प्_१,५५।२६६ ॥  
तेजस्वी च नरः खाये त्रिंशांसे सृजिसंस्थिते  ।  
आमयी वा स्वभार्यायां विषमः पारदारिकः  ॥ नर्प्_१,५५।२६७ ॥  
दुःखी परिच्छदयुतो मलिनश्चार्कजे स्वके  ।  
सुखधीधनकीर्त्यालस्तेजस्वी लोकपूजितः  ॥ नर्प्_१,५५।२६८ ॥  
नीरगुह्यभवान्भोगी जीवे खत्रिंशभागगे  ।  
मेधाकलाकाव्यशिल्पविवादकपटाञ्चितः  ॥ नर्प्_१,५५।२६९ ॥  
शास्त्रार्थसाहसयुतो बुधे स्वत्रिंशभागगे  ।  
बह्वपत्सुखारौग्यरोगरूपार्थसंयुतः  ॥ नर्प्_१,५५।२७० ॥  
ललिताङ्गो विप्रकीणन्द्रियः स्याद्भार्गवे स्वके  ।  
शूरस्तब्धौ च विषमवधकौ सद्गुणान्वितौ  ॥ नर्प्_१,५५।२७१ ॥  
सुखेज्ञो चारु चेष्टाङ्गौ चन्द्रार्क्कौचेत्कुजादिगौ मूलत्रिकोणस्वर्क्षोच्चे कण्ठस्थास्तु च ये ग्रहाः  ॥ नर्प्_१,५५।२७२ ॥  
अन्योन्यकारकास्ते स्युः कर्मगस्तु विशेषतः  ।  
शुभं वर्गोत्तमे जन्म वेसिस्थाने वसद्गृहैः  ॥ नर्प्_१,५५।२७३ ॥  
अशून्येषु च केन्द्रेषु कारकाख्यगृहेषु च  ।  
गुरुजन्मेशलग्नेशाः केन्द्रस्था मध्यसौख्यादाः  ॥ नर्प्_१,५५।२७४ ॥  
पृष्टोभवकोदपर्क्षस्थितास्त्वन्त्यान्तरादुषु  ।  
प्रवेशे भास्करकुजौ भृग्वीज्यो मध्यगौ तथा  ॥ नर्प्_१,५५।२७५ ॥  
चन्द्रार्की फल दावन्त्ये सदा ज्ञः फलदायकः  ।  
लग्नात्पुत्रे कलत्रे वाब्जाच्छुभेशयुतेक्षिते  ॥ नर्प्_१,५५।२७६ ॥  
स्यात्तयोः सम्पदः स्वत्वमन्यथाथाङ्गतोदयः  ।  
रवौ भीनेर्ऽकजः स्रीघ्नः पुत्रस्थस्तु तथा कुजः  ॥ नर्प्_१,५५।२७७ ॥  
सिमातुर्याष्टगैः क्रूरैर्यद्वा क्रूरान्तरे सितः  ।  
सद्ग्रहायुतदृष्टश्चेदग्निपातान्मृतिः स्त्रियाः  ॥ नर्प्_१,५५।२७८ ॥  
लग्नद्य पाणिगतयोः शशिरव्योः सह स्त्रिया  ।  
एकेन यस्य जन्माहुरथ सप्तमसंस्थयोः  ॥ नर्प्_१,५५।२७९ ॥  
नवधीगतयोर्वापि विकलस्रीसितार्कयोः  ।  
कोणोदये ऽस्तां त्यसन्धौ भृगौ बन्ध्यापतेर्जनिः  ॥ नर्प्_१,५५।२८० ॥  
सुतभं चेन्न सौम्याढ्यमथान्त्यास्तोदयर्क्षगैः  ।  
पापे धीस्थे विधौ क्षीणजन्मा सुतकलत्रिणः  ॥ नर्प्_१,५५।२८१ ॥  
शनौ खगे ऽस्ते सशुक्रे तदृष्टे पारदारिकः  ।  
तौ चेत्सेन्दुस्रिया सार्द्धं पुंश्चलो जायते नरः  ॥ नर्प्_१,५५।२८२ ॥  
भूग्वब्जयोरस्तगयोर्नरो भार्या सुतो ऽपि वा  ।  
नृस्रियो स्तु शुभैर्दृष्टौ तौ द्वौ परिणताङ्गकौ  ॥ नर्प्_१,५५।२८३ ॥  
रवास्ताम्बुगैरिन्दुशुक्रपापैर्वंशविनाशकः  ।  
शिल्पी त्र्येशे बुधयुते केन्द्रसंस्थार्किवीक्षिते  ॥ नर्प्_१,५५।२८४ ॥  
दास्यां जातः सौरिभागे रिःफगे भृगुनन्दने  ।  
नीचेर्ऽकेन्दोरस्तगयोर्दृष्टयोः सूर्यजेन वा  ॥ नर्प्_१,५५।२८५ ॥  
पापदृष्टौ शनिकुजावस्तगौ वातरुक्प्रदौ  ।  
कर्काल्यं शगते केन्द्रे पापयुक्ते तु गुह्यरुक्  ॥ नर्प्_१,५५।२८६ ॥  
पापातरगतेंऽगेब्जे रवौ द्यूने तु कुष्टयुक्  ।  
चन्द्रे खे ऽस्ताङ्गते भौमे विकलो वेशिगेर्ऽकजे  ॥ नर्प्_१,५५।२८७ ॥  
मिथो भांशगयोः शूली रवीन्द्वोर्युतयोः कृशः  ।  
निधनारिधनान्त्यस्था रवीन्द्वारयमा यदा  ॥ नर्प्_१,५५।२८८ ॥  
चलद्ग्रहेण दोषेण कुर्वन्त्यनयनं नरम्  ।  
सौम्या दृष्टा न वायत्रिधीगताः पापखेचराः  ॥ नर्प्_१,५५।२८९ ॥  
कर्णोपघातका द्यूने रदवैकृत्यकारकाः  ।  
लग्ने गुरौ द्युने मन्दे वातरोगादितो भवेत्  ॥ नर्प्_१,५५।२९० ॥  
सुखे ऽस्ते वा कुजे जीवे लग्ने वार्कियुतोदये  ।  
कुजेन वात्मजे द्यूने सञ्ज्ञेंऽत्ये ऽब्जे च सोन्मदः  ॥ नर्प्_१,५५।२९१ ॥  
धीधर्मार्थान्त्यगैः पापैर्भसमस्यान्निबन्धनम्  ।  
सर्पशृङ्खलया शाठ्यैर्दृक्कैर्बल्यशुभेक्षितैः  ॥ नर्प्_१,५५।२९२ ॥  
समन्दे ऽब्जे वक्रदृष्टे पस्मारी दुर्वचाः क्षयी  ।  
रविमन्दकुजैः रवस्थैः सौम्यदृष्टैः समण्डलैः  ॥ नर्प्_१,५५।२९३ ॥  
भृतकाः पूर्वमुदितैर्वरमध्याधमा नराः  ।  
पुञ्जनौ तु फलं पुण्यस्रीणां योग्यं वदेच्च तत्  ॥ नर्प्_१,५५।२९४ ॥  
तत्स्वामिष्वखिलं कार्यं तद्भर्तृमरणं मृतौ  ।  
लग्नेन्दुगं वपुश्चैव यादयूपपीतद्युने  ॥ नर्प्_१,५५।२९५ ॥  
युग्मेषु लग्नशशिनोर्वनिता प्रकृतिस्थिता  ।  
सच्छीलभूषणयुता शुभसन्दृष्टयोस्तयोः  ॥ नर्प्_१,५५।२९६ ॥  
पुरुषाकृति शीलाढ्या तयोरोजस्थयोर्मता  ।  
अथ पापा गुणोनाश्च पापवीक्षितथोस्तयोः  ॥ नर्प्_१,५५।२९७ ॥  
कुजार्कीज्यज्ञशुक्राणां कुजर्क्षे क्रमशो ऽङ्गना  ।  
बाल्यदुष्टा तथा दासी साध्वी मायावती त्वरा  ॥ नर्प्_१,५५।२९८ ॥  
दृष्टा वाकृतिशीला स्यात्तयोरोजस्थयोर्मता  ।  
अथ पापा गुणोनाश्च पापवीक्षितयोस्तयोः  ॥ नर्प्_१,५५।२९९ ॥  
दुष्णवाक् पुनर्भूः सगुणा विज्ञा ख्याता स्फुजिद्ग्रृहे  ।  
बौधे समा या क्लीवा च सती गुणवती चला  ॥ नर्प्_१,५५।३०० ॥  
द्वन्द्वभे स्वैरिणीशध्नी गुणाढ्या शिल्पिकाधमा  ।  
वाचाटा कुलटा सिंहे रागी पुन्धीरगम्यता  ॥ नर्प्_१,५५।३०१ ॥  
जैवे गुणाढ्याल्परतिर्गुणज्ञा ज्ञानिनी सती  ।  
दासी नीचरता साध्वी मान्दे दुष्टा नपत्यका  ॥ नर्प्_१,५५।३०२ ॥  
लग्नेन्दुयुक्तैस्रिंशांशैः फलमेतद्वलानुगम्  ।  
दृग्गैः मिथ्ॐशे शुक्रार्की शौक्रे चेद्वा घटांशके  ॥ नर्प्_१,५५।३०३ ॥  
स्त्रीभिः स्त्री मैथुनं याति मदनानलदीपिता  ।  
शून्ये कापुरुषो द्यूने बले क्लीवो न सदृशि  ॥ नर्प्_१,५५।३०४ ॥  
बुधार्क्योश्चरभे नित्यं परदेशपरायणः  ।  
तत्सृष्टा मदगे सूर्ये स्त्रीबालविधवा कुजे  ॥ नर्प्_१,५५।३०५ ॥  
पापदृष्टे शनौ द्यूने कन्यैवापद्यते जराम्  ।  
आग्नेयैर्विधवास्तस्थैः पुनर्भूमिश्रकैर्भघवेत्  ॥ नर्प्_१,५५।३०६ ॥  
क्रूरे हीनबले ऽस्तस्थे पतित्यक्ता न सदृशि  ।  
मिथ्ॐशगैः सितारौ तु कुरुतो ऽन्यरतां स्त्रियम्  ॥ नर्प्_१,५५।३०७ ॥  
शीतरश्मिर्यदा द्यूने तदा भर्तुरनुसया  ।  
सौरारर्क्षे लग्नगते सेन्दुशुक्रे तु वन्धकी  ॥ नर्प्_१,५५।३०८ ॥  
मात्रा सार्द्धमसद्दृष्टे तथा कौजेंशके ऽस्तगे  ।  
मन्ददृष्टे व्याधियोनिः सद्ग्रहांशे पतिप्रिया  ॥ नर्प्_१,५५।३०९ ॥  
मन्दर्क्षे वांशके द्यूने वृद्धौ मूर्खः पतिः स्त्रियाः  ।  
स्त्रीलोलः क्रोधनः कौजे बौधे विद्वांश्च नैपुणः  ॥ नर्प्_१,५५।३१० ॥  
जितेन्द्रियो गृणीजैवे चान्द्रे कामी मृदुस्तथा  ।  
शौक्रे सौभाग्ययुक्कान्तः सौरेति मृदुकर्मकृत्  ॥ नर्प्_१,५५।३११ ॥  
शुक्राब्जयोर्लग्नगयोः सुखिनीर्ष्यासमन्विता  ।  
ज्ञेद्वोः कलासु निपुणा सुखिता च गुणान्विता  ॥ नर्प्_१,५५।३१२ ॥  
शुक्रज्ञयोस्तु शुभगा कलाज्ञा रुचिराङ्गना  ।  
अनेकसौख्यार्थगुणालग्ने सौम्यत्रये स्थिते  ॥ नर्प्_१,५५।२१३ ॥  
क्रूरे ऽष्टमे ऽष्टमेशांशे यस्य स्यात्तद्वयः समे  ।  
वैधव्यं च मृतिस्तस्या स्वयंसत्स्वर्थगेषु तु  ॥ नर्प्_१,५५।३१४ ॥  
अल्पापत्यत्वमब्जे ऽस्याः कन्यालिहरिगोषु तु  ।  
सौरे मध्यबले चन्द्रशुक्रज्ञैर्बलवर्जितैः  ॥ नर्प्_१,५५।३१५ ॥  
शेषैः सवीर्यैरोजर्क्षे लग्ने कुरूपिणी भवेत्  ।  
जीवारकविशौम्येषु बलिषु समभे तनौ  ॥ नर्प्_१,५५।३१६ ॥  
विख्यातानैकशास्त्रज्ञा वनिता ब्रह्मवादिनी  ।  
पापे ऽस्ते नवमस्थस्य प्रव्रज्यामेति भामिनी  ॥ नर्प्_१,५५।३१७ ॥  
उद्वाहे वरणे प्रश्ने सर्वमेतद्विचिन्तयेत्  ।  
मृत्युस्थानं पश्यतां स्याद्वलिना धातुकोपतः  ॥ नर्प्_१,५५।३१८ ॥  
नृणां मृत्युहितं युक्तं भगात्रोस्थोपथभूरिभिः  ।  
सवीर्यैर्बहुजो ऽग्न्यक्षतज्वररुगुद्भवः  ॥ नर्प्_१,५५।३१९ ॥  
तृट्क्षुद्भवश्चाष्टमस्थैः सूर्याद्यैश्च वरादिषु  ।  
परस्वाध्वप्रदेशेषु मृत्युः सूर्यमहीजयोः  ॥ नर्प्_१,५५।३२० ॥  
स्वबन्धुस्थितयोः पुंसः शैलाग्नाभिरुतस्य च  ।  
बन्ध्वस्तकर्मगैर्मन्दभूजैः प्रहौ मृतिः  ॥ नर्प्_१,५५।३२१ ॥  
स्त्रियां हिमोषअणकरयोः स्वजनात्पापदृक्तयोः  ।  
तोयमृतो रवीदृतुस्यातांया द्युभयोदये  ॥ नर्प्_१,५५।३२२ ॥  
शस्त्राग्निजोशुभान्तस्थे चन्द्रे भौमगृहगस्थिते  ।  
मृत्युश्चाथ मृगे चन्द्रे कर्के मन्दे जलोदरात्  ॥ नर्प्_१,५५।३२३ ॥  
स्त्रियामिन्दौ रक्तशौथात्सौरे वाज्वग्निपातजः  ।  
पुत्रधर्मस्थस्योर्वन्धात्पापयोः सददृष्टयोः  ॥ नर्प्_१,५५।३२४ ॥  
सथासशंयनिगडैर्दृकैर्मृत्यौ तु बन्धनैः  ।  
स्त्रियां सपापे ऽब्जे द्यूने सिते मेषे रवौ तनौ  ॥ नर्प्_१,५५।३२५ ॥  
मरणं स्त्रीकृते गेहे ह्यथ तुर्ये कुजे रवौ  ।  
यमे खेंऽगत्रिकोणर्स्थेः क्षीणचन्द्रांशुभैः सकृत्  ॥ नर्प्_१,५५।३२६ ॥  
तुर्येर्ऽके खे कुजेक्षीण चन्द्रदृष्टे समिद्धतः  ।  
रन्ध्रखाङ्गजलैः क्षीणेन्द्वारार्किरविसंयुतैः  ॥ नर्प्_१,५५।३२७ ॥  
लकुटेनाथ तैरेव खाङ्काङ्गतनयस्थितैः  ।  
धूमानिबन्धनैः कार्यः कुदनैर्मरणं भवेत्  ॥ नर्प्_१,५५।३२८ ॥  
बन्ध्वस्तखस्थैर्भौम्मार्कर्मदैः शस्त्राग्निंराजभिः  ।  
सौरेद्वारैः स्वाम्बुरवस्थैः क्षतक्रेम्यङ्गया ततः  ॥ नर्प्_१,५५।३२९ ॥  
स्वेर्ऽके तुर्ये कुजे यानपातादथ कुजे ऽस्तगे  ।  
यन्त्रोसीदुनतः क्षीणचन्द्रयुक्ते मृतिर्भवेत्  ॥ नर्प्_१,५५।३३० ॥  
भौमार्किशीतकिरणैर्जूकाजशनिभस्थितेः  ।  
क्षीणेन्द्वर्ककुजैः खास्ताम्बुस्थैर्वारकरे मृतिः  ॥ नर्प्_१,५५।३३१ ॥  
बल्यारदृष्टे क्षीणेन्दौ मन्दे निधन्नसंस्थिते  ।  
गुह्यरुक्कृमिशस्त्राग्निदारुजो मृत्युरङ्गिराः  ॥ नर्प्_१,५५।३३२ ॥  
सौरेर्ऽके ऽस्ते मृतो मन्दे क्षीणेन्दौ भुव्यसंयुते  ।  
लग्नध्यायास्त पःखार्कभौमचन्द्रनिशाकरैः  ॥ नर्प्_१,५५।३३३ ॥  
शैलशृङ्गस्वरुग्रपातौनुर्निधनं भवेत्  ।  
दृक्कोन्त्तरे तुर्द्धाविंशस्तत्पतिर्मृत्युपोपि वा  ॥ नर्प्_१,५५।३३४ ॥  
स्वगुणैर्निध न कुर्याद्बलवान्यो द्वयोर्भवेत्  ।  
लग्नांशेशसदृक्स्थाने मृत्युर्योगेक्षणादिभिः  ॥ नर्प्_१,५५।३३५ ॥  
मोदाएन्तेनुदितांशस्य तुल्यो द्विघ्नः स्वपेक्षिते  ।  
शुभेक्षिते तु त्रिगुणः कल्प्यमन्यत्स्वबुद्धितः  ॥ नर्प्_१,५५।३३६ ॥  
वह्न्यम्पबुभस्मसक्लेदशोषव्यालैर्मृतिस्थितैः  ।  
बिन्दुतश्चिन्तनीयश्च यथोक्तो मत्युरङ्गिनः  ॥ नर्प्_१,५५।३३७ ॥  
गुरुः शशाङ्कशुक्रौ च सूर्यभौमौ यमेन्दुजौ  ।  
देवपित्रतिरक्तोथ नारकान्कुर्युरष्टमे  ॥ नर्प्_१,५५।३३८ ॥  
रवीन्दुबलवश्रंशनाथाच्छ्रेष्टसमाधमाः  ।  
तुङ्गगः सान्दनूकेनुगतिः षड्रन्ध्रदृक्कपः  ॥ नर्प्_१,५५।३३९ ॥  
द्यूनस्थितो गुरुर्वापि रिपुकेन्द्रविनाशगः  ।  
स्वोच्चस्थ्ॐऽगे व्यये सौम्यभागे मोक्षो बलान्यतः  ॥ नर्प्_१,५५।३४० ॥  
आधाने जन्मा ज्ञाने तु वृक्षतां लग्नतो वदेत्  ।  
पूर्वापरार्द्धैर्लग्नस्य सौम्ये वाच्यपनेजनिः  ॥ नर्प्_१,५५।३४१ ॥  
लग्नत्रिकोणे धीज्यत्र्यंशैर्विकल्पावयवाः समाः  ।  
ग्रीष्मोगेर्ऽके परै रम्यापनताम्पृतुरर्कभात्  ॥ नर्प्_१,५५।३४२ ॥  
चन्द्रज्ञजीवावृत्यस्याः शुक्रारार्किभिरन्यथा  ।  
दृक्कैराद्यैः पूर्वमासस्तिथिस्तत्रानुपाततः  ॥ नर्प्_१,५५।३४३ ॥  
विलोमजन्म भागैश्च वेला रात्रिद्युसञ्ज्ञके  ।  
त्रिकोणोत्तमवार्थन्तिलग्नं वा लभनाभने  ॥ नर्प्_१,५५।३४४ ॥  
यावदूनो विधुर्लग्नात्तावच्चन्द्राच्च जन्मभे  ।  
गोहरी युग्मवसुभे क्रियजुके मृगाङ्गने  ॥ नर्प्_१,५५।३४५ ॥  
दशाष्टसप्तविषये गुण्याः शेषाः खसङ्ख्यया  ।  
जीवभौमकविज्ञाः स्यु राघवाद्यायरेज्ञवत्  ॥ नर्प्_१,५५।३४६ ॥  
भानां नित्यो विधिः खेटवशावद्धर्गणास्तथा  ।  
सप्तर्घ्नं भहृतं शेषमृक्षं नवधनर्णतः  ॥ नर्प्_१,५५।३४७ ॥  
द्विघ्ने समर्तुमासाः स्युः पक्षतिथ्यौ गजाहते  ।  
सप्तघ्नं होनिशार्क्षाणीषुघ्नेङ्गांशेष्टहोरिका  ॥ नर्प्_१,५५।३४८ ॥  
पुमान्परशुधृक्कृष्णो रक्तदृग्रक्षितुं क्षमः  ।  
दृष्टर्तिकपदाश्वास्या रक्तवस्त्रा घटाकृतिः  ॥ नर्प्_१,५५।३४९ ॥  
कपिलो ह्यन्धदृक्रूरो रक्तवस्त्रः क्षतव्रतः  ।  
क्षुत्तृषार्तोदुग्धपटो लूनकुञ्चितमूर्धजः  ॥ नर्प्_१,५५।३५० ॥  
मलिनः क्षुत्परोजास्यो दक्षः कृष्यादिकर्मणि  ।  
द्विपकायः सरभयात्पिम्पगलो व्याकुलान्तरः  ॥ नर्प्_१,५५।३५१ ॥  
शौचिकीरूपिणी साध्वी ह्यप्रजोच्छ्रितपाणिका  ।  
उद्याने कवची धन्वी क्रीडेच्छर्गरुडाननः  ॥ नर्प्_१,५५।३५२ ॥  
नृत्यादिविद्वरुणवद्बहुरत्नोधनुर्धरः  ।  
द्विपास्यकण्ठः क्रोडास्यः काननेशरमाहिकः  ॥ नर्प्_१,५५।३५३ ॥  
आतव्यशाखां पालाशी रौति मूर्द्धाहिकर्कशा  ।  
चिपिटास्यो हि संवीतो नौस्थः रत्र्यर्थंव्रजञ्जले  ॥ नर्प्_१,५५।३५४ ॥  
श्वा नरो जम्बुकं गृध्रं गृहीत्वा रौति शाल्मलौ  ।  
धन्वी कृष्णाजिनी सिंहवाश्वोन्नतमातुरः  ॥ नर्प्_१,५५।३५५ ॥  
फलामिषघ्नः कूर्जीना भल्लास्यः कपिचेष्टितः  ।  
पुष्पपूर्णच्छटाकन्याविद्येल्ला मलिनांवरा  ॥ नर्प्_१,५५।३५६ ॥  
धन्वी व्ययापकृच्छ्यामो लिपिकृद्रामशोनरः  ।  
गौरीधौतांशुकात्सुच्चाकुम्भदृस्तासुरालये  ॥ नर्प्_१,५५।३५७ ॥  
मानोन्मान्पापसोतौलीभाण्डमुत्पविचिन्तकः  ।  
क्षुत्तृङ्युतो नरः कुम्भीगृध्नस्य स्त्रीसुतोपगः  ॥ नर्प्_१,५५।३५८ ॥  
धन्वीकिन्तरचेष्टस्तुहैमवर्मामृगानुगः  ।  
सिन्धेकूजंव्रजन्तीस्त्रीनानासर्पसित हिका  ॥ नर्प्_१,५५।३५९ ॥  
सौख्यस्पृहाह्यावृत्ताङ्गीभत्रर्थकच्छपाकृतिः  ।  
कूर्मास्यो मलये सिंहः श्वक्रोण्डमृगभीषकः  ॥ नर्प्_१,५५।३६० ॥  
वास्यः श्वकायो धानुष्को रङ्क्षस्तापसयज्ञिये  ।  
चम्पकाभासने मध्या सिन्धुरत्रविवर्द्धिनी  ॥ नर्प्_१,५५।३६१ ॥  
कूर्मासने चम्पकाभो दण्डी कौशेयकानिनी  ।  
परमो ऽथो गृध्रमुखः स्नेहमद्याशनस्पृहः  ॥ नर्प्_१,५५।३६२ ॥  
दग्धानस्था लोहधरा सभूषाभाञ्जकच्चरा  ।  
भाण्डी रोमश्चवाः श्यामः किरीटी फलयन्त्रधृक्  ॥ नर्प्_१,५५।३६३ ॥  
नौस्थोध्वोसंविभूषार्न्थ नानारत्नकराएञ्चितः  ।  
नौस्थब्धेः कूलमायान्ती सयूथां चम्पकानना  ॥ नर्प्_१,५५।३६४ ॥  
गर्ते सर्पावृतो नग्नो रुदंश्चौरानलार्दितः  ।  
एतादृशाङ्क्रियांशाः स्तु षत्रिंशदुदीताः क्रमात्  ॥ नर्प्_१,५५।३६५ ॥  
एतत्सङ्क्षेपतः प्रोक्तं जातकं मुनिसत्तम  ।  
निबोध संहितास्कन्धं लोककृत्युपयोगिनम्  ॥ नर्प्_१,५५।३६६ ॥  
  
इति श्रीनारदीयपुराणे पूर्वभागे द्वितीयपादे बृहदुपाख्याने जातकनिरूपणन्नाम पञ्चपञ्चाशत्तमो ऽध्यायः  
  
  
_____________________________________________________________  
  
सनन्दन उवाच  
क्रमाञ्चैत्रादिमासेषु मेषाद्याः सङ्क्रमा मताः  ।  
चैत्रशुक्लप्रतिपदि यो वारः स नृपः स्मृतः  ॥ नर्प्_१,५६।१ ॥  
मेषप्रवेशे सेनानीः कर्कटे सस्ययो भवेत्  ।  
समोद्यधीश्वरः सूर्यो मध्यमश्चोत्तमोविधुः  ॥ नर्प्_१,५६।२ ॥  
नेष्टः कुजो बुधो जीवो भृगुस्त्वतिशुभङ्करः  ।  
अधमो रविजो वाच्यो ज्ञात्वा चैषां बलाबलम्  ॥ नर्प्_१,५६।३ ॥  
दण्डाकारे कबन्धे वा ध्वाङ्क्षाकारे ऽथ कीलके  ।  
दृष्टेर्ऽकमण्डले व्याधिर्भ्रान्तिश्चोरार्थनाशनम्  ॥ नर्प्_१,५६।४ ॥  
छत्रध्वजपताकाद्यसन्निभस्तिमितैर्ध्वनैः  ।  
वरिमण्डलगैर्धूम्रैः सस्फुलिङ्गैर्जगत्क्षयः  ॥ नर्प्_१,५६।५ ॥  
सितरक्तैः पीतकृष्णैर्वणैर्विप्रादिपीडनम्  ।  
घ्नन्ति द्वित्रिचतुर्वर्णैर्भुवि राजजनान्मुने  ॥ नर्प्_१,५६।६ ॥  
ऊर्द्धैर्भानुकरैस्ताम्रैर्नाश याति चमूपतिः  ।  
पीतैर्नृपसुतः श्वेतैः पुरोधाश्चित्रितैर्जनाः  ॥ नर्प्_१,५६।७ ॥  
धूम्रैर्नृपपिशङ्गैस्तु जलदाधोमुखैर्जगत्  ।  
शुभोर्ऽकः शिशिरे ताम्रः कुङ्कुमाभा वसन्तिके  ॥ नर्प्_१,५६।८ ॥  
ग्रीष्मश्चापाण्डुरश्चैव विचित्रो जलदागमे  ।  
पद्मोदराभः शरदि हेमन्ते लोहितच्छविः  ॥ नर्प्_१,५६।९ ॥  
पीतः शीते वृष्टौ ग्रीष्मे लोहितभारविः  ।  
रोगानावृष्टिभयकृत् क्रमादुक्तो मुनीश्वर  ॥ नर्प्_१,५६।१० ॥  
इन्द्रचापार्द्धमूर्तिस्तु भानुर्भूपविरोधकृत्  ।  
शशरक्तनिभे भानौ सङ्ग्रामो न चिराद्भुवि  ॥ नर्प्_१,५६।११ ॥  
मयूरपत्र सङ्काशो द्वादशाब्दं न वर्षति  ।  
चन्द्रमासदृशो भानुः कुर्याद्भूपान्तरं क्षितौ  ॥ नर्प्_१,५६।१२ ॥  
अर्के श्यामे कीटभयं भस्माभे राष्ट्रजं तथा  ।  
छिद्रेर्ऽकमण्डले दृष्टं महाराजविनाशनम्  ॥ नर्प्_१,५६।१३ ॥  
घटाकृतिः क्षुद्भयकृत्पुरहा तोरणाकृतिः  ।  
छत्राकृते देशहतिः खण्डभानुनृपान्तकृत्  ॥ नर्प्_१,५६।१४ ॥  
उदयास्तमये काले विद्युदुल्काशनिर्यदि  ।  
तदा नृपवधो ज्ञेयस्त्वथवा राजविग्रहः  ॥ नर्प्_१,५६।१५ ॥  
पक्षं पक्षार्द्धमर्केन्दुपरिविष्टावहर्निशम्  ।  
राजानमन्यं कुरुतो लोहिताम्बुदयास्तगौ  ॥ नर्प्_१,५६।१६ ॥  
उदयास्तमये भानुराच्छिन्नः शस्त्रसन्निभेः  ।  
घनैर्युद्धं खरोष्ट्राद्यैः पापरूपैर्भयप्रदम्  ॥ नर्प्_१,५६।१७ ॥  
याम्यशृङ्गोन्नत्तश्चन्द्रः शुभदी मीनमेषयोः  ।  
सौम्यशृङ्गोन्नतः श्रेष्ठो नृयुङ्मकरयोस्तथा  ॥ नर्प्_१,५६।१८ ॥  
घटोक्ष्णस्तु समः कर्कचापयोः शरसन्निभः  ।  
चापवत्कौर्महॄर्ंयोश्च शूलबत्तुलकर्कयोः  ॥ नर्प्_१,५६।१९ ॥  
विपरीतोदितश्चन्द्रो दुर्भिक्षकलहप्रदः  ।  
आषाढद्वयमूलेन्द्रधिष्ण्यानां याम्यगः शशी  ॥ नर्प्_१,५६।२० ॥  
अग्निप्रदस्तेयचरवनसर्पविनाशकृत्  ।  
विशाखा मित्रयोर्याम्यपार्श्वगः पापगः शशी  ॥ नर्प्_१,५६।२१ ॥  
मध्यमः पितृदैवत्ये द्विदैवे सैम्यगः शशी  ।  
अप्राप्यपौष्णभाद्रामदुक्षाविशशी शुभः  ॥ नर्प्_१,५६।२२ ॥  
मध्यगोद्वारदक्षाणि अतीत्य नववासवात्  ।  
यमेन्द्राहीशनोयेशमरुतश्चार्द्धतारकाः  ॥ नर्प्_१,५६।२३ ॥  
ध्रुवादितिद्विदैवाः स्युरध्यर्द्धांश्चापराः समाः  ।  
याम्यशृङ्गोन्नतो नेष्टः शुभः शुक्ले पिपीलिका  ॥ नर्प्_१,५६।२४ ॥  
कार्यहानिः कार्यवृद्धिर्हानिर्वृद्धिर्यथाक्रमम्  ।  
सुभिक्षकृद्विशालेन्दुरविशालोघनाशनः  ॥ नर्प्_१,५६।२५ ॥  
अधोमुखे शस्त्रभयङ्कलहोदण्डसन्निभे  ।  
कुजाद्यैर्निहते शृङ्गे मण्डले वा यथाक्रमम्  ॥ नर्प्_१,५६।२६ ॥  
क्षेमाद्यं वृष्टिभूपालजननाशः प्रजायते  ।  
सत्याष्टनवमर्क्षेषु सोदयाद्विक्रिमे कुजे  ॥ नर्प्_१,५६।२७ ॥  
तद्वक्रमुष्णंसञ्ज्ञं स्यात्प्रजापीडाग्निसम्भवः  ।  
दशमैकादशे ऋक्षे द्वादशर्वाग्रतीपयः  ॥ नर्प्_१,५६।२८ ॥  
कूक्रं वक्रमुखं ज्ञेयं सस्यवृष्टिविनाशकृत्  ।  
कुजे त्रयोदशे ऋक्षे वक्रिते वा चतुर्दशे  ॥ नर्प्_१,५६।२९ ॥  
बालास्यचक्रं तत्तस्मिन्सस्यवृष्टिविनाशनम्  ।  
पञ्चदशे षोडशर्क्षे वक्रे स्याद्रुधिराननम्  ॥ नर्प्_१,५६।३० ॥  
दुर्भिक्षं क्षुद्भयं रोगान्करोति क्षितिनन्दनः  ।  
अष्टादशे सप्तदशे तद्वक्रं मुशलाह्वयम्  ॥ नर्प्_१,५६।३१ ॥  
दुर्भिक्षं धनधान्यादिनाशने भयकृत्सदा  ।  
फआल्गुन्योरुदितो भौमो वैश्वदेवे प्रतीपगः  ॥ नर्प्_१,५६।३२ ॥  
अस्तगश्चतुरास्यार्क्षे लोकत्रयविनाशकृत्  ।  
उदितः श्रवणे पुष्ये वक्तृगोश्वनहानिदः  ॥ नर्प्_१,५६।३३ ॥  
यद्दिग्गो ऽभ्युदितो भौमस्तद्दिग्भूपभयप्रदः  ।  
मधामध्यगतो भौमस्तत्र चैव प्रतीपगः  ॥ नर्प्_१,५६।३४ ॥  
अवृष्टिशस्त्रभयदः पीड्यं देवा नृपन्तकृत्  ।  
पितृद्विदैवधातॄणां भिद्यन्ते गण्डतारकाः  ॥ नर्प्_१,५६।३५ ॥  
दुर्भिक्षं मरणं रोगं करोति क्षितिजस्तदा  ।  
त्रिषूत्तरासु रोहिण्यां नैरृते श्रवणे मृगे  ॥ नर्प्_१,५६।३६ ॥  
अवृषअटिदश्चरन्भौमो दक्षिणेरोहिणीस्थितः  ।  
भूमिजः सर्वधिष्ण्यानामुदगामी शुभघप्रदः  ॥ नर्प्_१,५६।३७ ॥  
याम्यगो ऽनिष्टफलदो भवेद्भेदकरो नृणाम्  ।  
विनोत्पातेन शशिनः कदाचिन्नोदयं व्रजेत्  ॥ नर्प्_१,५६।३८ ॥  
अनावृष्टाग्निभयकृदनर्थनृपविग्रहऋ  ।  
वसुवैष्णवविश्वेन्दुधातृभेषु चरन्बुधः  ॥ नर्प्_१,५६।३९ ॥  
भिनत्ति यदि तत्तारां बाधावृष्टिभयङ्करः  ।  
आर्द्रादिपितृभान्तेषु दृश्यते यदि चन्द्रजः  ॥ नर्प्_१,५६।४० ॥  
तदा दुर्भिक्षकलहरोगानावृष्टिभीतिकृत्  ।  
हस्तादिषट्सु तारासु विचरन्निन्दुनन्दनः  ॥ नर्प्_१,५६।४१ ॥  
क्षेमं सुभिक्षमारोग्यं कुरुते रोगनाशनम्  ।  
अहिर्बुध्न्यार्यमाग्नेययाम्यभेषु चरन्बुधः  ॥ नर्प्_१,५६।४२ ॥  
भिषक्तरङ्गवाणिज्यवृत्तीनां नाशकृत्तादा  ।  
पूर्वात्रयेचरन्सौम्यो योगतारां भिनत्ति चेत्  ॥ नर्प्_१,५६।४३ ॥  
क्षुच्छस्त्रानलचौरेभ्यो भयदः प्राणिनां तदा  ।  
याम्याग्निधातृवायव्यधिष्णयेषु प्राकृता गतिः  ॥ नर्प्_१,५६।४४ ॥  
रौद्रेन्दुसार्पपित्र्येषु ज्ञेया मिश्राह्वया गतिः  ।  
भाग्यार्यमेज्यादितिषु सङ्क्षिप्ता गतिरुच्यते  ॥ नर्प्_१,५६।४५ ॥  
गतितीक्ष्णाजचरणाहिर्बुध्यभाश्रिभेषुया  ।  
योमातिकातिविश्वाबुमूलमत्स्यैन्यजस्य च  ॥ नर्प्_१,५६।४६ ॥  
घोरा गतिर्हरित्वाष्ट्रवसुवारुणभेषु च  ।  
इन्द्राग्निमित्रमार्तण्डभेषु पापाह्वयागतिः  ॥ नर्प्_१,५६।४७ ॥  
प्राकृताद्यासु गति ह्युदितो ऽस्तमितोपिवा  ।  
यावन्त्येव दिनान्येष दृश्यस्तावत्यदृश्यगः  ॥ नर्प्_१,५६।४८ ॥  
चत्वारिंशत्क्रमात्रिंशद्रवीन्द्र भूसुतो नव  ।  
पञ्चदशैकादशभिर्दिवसैः शशिनन्दनः  ॥ नर्प्_१,५६।४९ ॥  
प्राकृतायां गतः सौम्यः क्षेमारोग्यसुभिक्षकृत्  ।  
मिश्रसक्षिप्तयोर्मध्ये फलदो ऽन्यासु वृष्टिदः  ॥ नर्प्_१,५६।५० ॥  
वैशाख श्रावणे पौषे आषाढे ऽभ्युदितो बुधः  ।  
जगतां पापफलदस्त्वितरेषु शुभप्रदः  ॥ नर्प्_१,५६।५१ ॥  
इषोर्जमासयोः शस्त्रदुर्भिक्षाग्निभयप्रदः  ।  
उदितश्चन्द्रजः श्रेष्ठो रजतस्फटिकोपयः  ॥ नर्प्_१,५६।५२ ॥  
द्विभाटजोदिमास्तस्य पञ्चमैकादशास्त्रिमाधवः शुभदो ज्येष्टो नृणां मध्यफलप्रदः  ।  
शुचिर्मध्यो नभः श्रेष्ठो भाद्रः श्रेष्ठः क्वचिन्नरः  ॥ नर्प्_१,५६।५३ ॥  
कार्तिको मार्गशीर्षश्च नृणां दुष्टफलप्रदः  ।  
शुभप्रदौ पौषमाधौ मध्यमौ फआल्गुनो मधुः  ॥ नर्प्_१,५६।५४ ॥  
माधवः शुभदो ज्येष्टो नृणां मध्यफलप्रदः  ।  
शुचिर्मध्यो नभः श्रेष्ठो भाद्रः श्रेष्ठः क्वचिन्नर  ॥ नर्प्_१,५६।५५ ॥  
अतिश्रेष्ठ इषः प्रोक्तो मासानां फलमीदृशम्  ।  
सौम्ये भागे चरन्भानां क्षेमारोग्यसुभिक्षकृत्  ॥ नर्प्_१,५६।५६ ॥  
विपरीतो गुरुर्याम्ये मध्ये चरति मध्यमम्  ।  
पीताग्निश्यामहरितरक्तवर्णोगिराः क्रमात्  ॥ नर्प्_१,५६।५७ ॥  
व्याध्यग्निचौरशस्त्रास्त्रभयदः प्राणिनां भवेत्  ।  
अनावृष्टिं भूम्ननिभः करोति सुरपूजितः  ॥ नर्प्_१,५६।५८ ॥  
दिवादृष्टो नृपवध्यामयंवाराष्ट्रनाशनम्  ।  
संवत्सरशरीरं स्यात्कृत्तिका रोहिणी तथा  ॥ नर्प्_१,५६।५९ ॥  
नाभिस्त्वापाठयुगलमाद्री हृत्कुसुमं मघा  ।  
दुर्भिक्षाग्निमरुद्भीतिः शरीरं क्रूरपीडिते  ॥ नर्प्_१,५६।६० ॥  
नाभ्यां क्षुत्तृङ्भयं पुष्ये सम्यङ्मूलफलक्षयः  ।  
हृदयेशस्य निधनं शुभं स्यात्संयुतैः शुभैः  ॥ नर्प्_१,५६।६१ ॥  
शस्यवृद्धिः प्रजारोग्यं युद्धं जीवात्यवर्षणम्  ।  
इति द्विजातिमध्यां तु गोनृपस्त्रीसुखं महत्  ॥ नर्प्_१,५६।६२ ॥  
निःस्वनावृष्टिफणि भिर्वृष्टिः स्वास्थ्यं महोत्सवः  ।  
महार्घमपि सम्पत्तिर्देशनाशो ऽतिवर्षणम्  ॥ नर्प्_१,५६।६३ ॥  
अवैरं रोगमभयं रोगभीः सस्यवर्षणे  ।  
रोगो धान्यं नभो ऽदृष्टिमघाद्यृक्षगते गुरौ  ॥ नर्प्_१,५६।६४ ॥  
सौम्यमध्यमयाम्येषु मार्गेषु वीथिकात्रयम्  ।  
शुक्रस्य दस्त्रभाज्ज्ञेयं पर्यायैश्च त्रिभिस्त्रिभिः  ॥ नर्प्_१,५६।६५ ॥  
नागेभैरावताश्चैव वृषभोष्ट्रखराह्वयाः  ।  
मृगाञ्जदहनाख्याः स्युर्यामयान्ता वीथयो नव  ॥ नर्प्_१,५६।६६ ॥  
सौम्य मार्गे च तिसृषु चरन्वीथिषु भार्गवः  ।  
धान्यार्थवृष्टिसस्यानां परिपूर्ति करोति हि  ॥ नर्प्_१,५६।६७ ॥  
मध्यमार्गे च तिसृषु सर्वमप्यधमं फलम्  ।  
पूर्वस्यां दिशि मेघस्तु शुभदः पितृपञ्चके  ॥ नर्प्_१,५६।६८ ॥  
स्वातित्रये पश्चिमायां तस्यां शुक्रस्तथाविधः  ।  
विपरीते त्वनावृष्टिदृद्बुधसंयुतः  ॥ नर्प्_१,५६।६९ ॥  
कृष्णाष्टम्यां चतुर्दश्याममायां च यदा सितः  ।  
उन्दयास्तमनं याति तदा जलमयी मही  ॥ नर्प्_१,५६।७० ॥  
मिथः सप्तमराशिस्थौ पश्चात्प्राग्वीथिसंस्थितौ  ।  
गुरुशुक्रावनावृष्टिदुर्भिक्षसमरप्रदौ  ॥ नर्प्_१,५६।७१ ॥  
कुजज्ञजीवरविजाः शुक्रस्याग्रेसरा यदि  ।  
युद्धान्तिवायुर्दुर्भिक्षजलनाशकरा मताः  ॥ नर्प्_१,५६।७२ ॥  
जलमित्रार्यमाहीन्द्रनक्षत्रेषु सुभिक्षकृत्  ।  
सच्छस्त्रावृष्टिदो मूले ऽहिर्बुध्न्यभयोर्भयम्  ॥ नर्प्_१,५६।७३ ॥  
श्रवणानिलह्तार्द्राभरणीभाग्यमेषु च  ।  
चरत्र्छैश्चरो नॄणां सुभिक्षारोग्यस्यकृत्  ॥ नर्प्_१,५६।७४ ॥  
मुखे चैकं गुदे द्वे च त्रीणि के नयने द्वयम्  ।  
हृदये पञ्च ऋक्षाणि वामहस्ते चतुष्टयम्  ॥ नर्प्_१,५६।७५ ॥  
वामपादे तथा त्रीणि दक्षिणे त्रीणे भानि च  ।  
चत्वारि दक्षिणे हस्ते जन्मभाद्रविजस्थितिः  ॥ नर्प्_१,५६।७६ ॥  
रोगो लाभस्तथा हानिर्लाभः सौख्यं च बन्धनम्  ।  
आयासः श्रेष्ठयात्रा च धनलाभः क्रमात्फलम्  ॥ नर्प्_१,५६।७७ ॥  
बहुधारविजस्त्वेतद्वक्रगः फलमीदृशम्  ।  
करोत्येव समः साम्यं शीघ्रगेषूत्क्रमात्फलम्  ॥ नर्प्_१,५६।७८ ॥  
विष्णुचक्रोत्कृत्तशिराः हङ्गुः पूयूषपानतः  ।  
अमृत्युतां गतस्तत्र खेटस्तत्र खेटत्वे परिकल्पितः  ॥ नर्प्_१,५६।७९ ॥  
वरणधातुरर्केन्दू तुदतेः सर्वपर्वणि  ।  
विक्षेपावनतेर्वङ्गाद्गाहुर्दूरगतस्तयोः  ॥ नर्प्_१,५६।८० ॥  
षण्मासवृद्ध्या ग्रहणं शोधयेन्द्रविचन्द्रयोः  ।  
पर्वेशास्तु तथा सत्यदेवा ख्यादितः क्रमात्  ॥ नर्प्_१,५६।८१ ॥  
ब्रह्मेन्द्र्विन्द्रधनाधीशवरुणाग्नियमाह्वयोः  ।  
पशुसस्यद्विजातीनां वृद्धिर्ब्रह्मे तु पर्वणि  ॥ नर्प्_१,५६।८२ ॥  
तद्वदेव फलं सौम्ये श्लेष्मपीडा च पर्वणि  ।  
विरोधो भूभुजां दुःखमैन्द्रे सस्यविनाशनम्  ॥ नर्प्_१,५६।८३ ॥  
धनिनां धनहानिः स्यात्कौबेरं धान्यवर्धनम्  ।  
नृपाणामशिवं क्षेममितरेषां च वारुणे  ॥ नर्प्_१,५६।८४ ॥  
प्रवर्षणं सस्यवृद्धिः क्षेमं हौताशपर्वणि  ।  
अनावृष्टिः सस्यहानिर्दुर्भिक्षं याम्यपर्वणि  ॥ नर्प्_१,५६।८५ ॥  
वेलाहीने स्यहानिर्नृपाणां दारुणं रणम्  ।  
अतिवेले पुष्पहानिर्भयं सस्यविनाशनम्  ॥ नर्प्_१,५६।८६ ॥  
एकस्मिन्नेव मासे तु चन्द्रार्कग्रहणं यदा  ।  
विरोधो धरणीशानामर्थवृष्टिविनाशनम्  ॥ नर्प्_१,५६।८७ ॥  
ग्रस्तोदितावस्तमितौ नृपधान्यविनाशदौ  ।  
सर्वग्रस्ताविनेन्दूतु क्षुद्व्याध्यग्निभयप्रदौ  ॥ नर्प्_१,५६।८८ ॥  
सौम्यायने क्षत्रविप्रानितरांहन्ति दक्षिणे  ।  
द्विजातींश्चक्रमाद्धन्ति राहुदृष्टोरगादितः  ॥ नर्प्_१,५६।८९ ॥  
तथैव ग्रामभेदाः स्युर्मोक्षभे दास्तथा दश  ।  
नो शक्ता लक्षितुं देवाः किं पुनः प्राकृता जनाः  ॥ नर्प्_१,५६।९० ॥  
आनीय खेटान्गणितांस्तेषां वारं विचिन्तयेत्  ।  
शुभाशुभान्यैः कालस्य ग्राहयामो हि लक्षणम्  ॥ नर्प्_१,५६।९१ ॥  
तस्मादन्वेषणीयं तत्कालज्ञानाय धीमता  ।  
उत्पातरूपाः केतूनामुदयास्तमया नृणाम्  ॥ नर्प्_१,५६।९२ ॥  
दिव्यान्तरिक्षा भौमास्ते शुभाशुभफलप्रदाः  ।  
यज्ञध्वजास्त्रभवनरक्षवृद्धिङ्गजोपमाः  ॥ नर्प्_१,५६।९३ ॥  
स्तम्भशूलाङ्कुशाकारा आन्तरिक्षाः प्रकीर्तिताः  ।  
नक्षत्रसंस्थिता दिव्या भौमा ये भूमिसंस्थिताः  ॥ नर्प्_१,५६।९४ ॥  
एको ऽपि भिन्नरूपः स्याज्जन्तुर्नाम शुभाय वै  ।  
यावन्तो दिवसान्केतुर्दृश्यते विविधात्मकः  ॥ नर्प्_१,५६।९५ ॥  
तावन्मासैः फलं यच्छत्यष्टौ सारव्यवत्सरैः  ।  
ये दिव्याः केतवस्ते ऽपि शश्वज्जीवफलप्रदाः  ॥ नर्प्_१,५६।९६ ॥  
ह्रस्वः स्निग्धः सुप्रसन्नः श्वेतकेतुः सुवृष्टिकृत्  ।  
क्षिप्रादस्तमयं याति दीर्घकेतु रवृष्टिकृत्  ॥ नर्प्_१,५६।९७ ॥  
अनिष्टदो धूमकेतुः शक्रचापसमप्रभः  ।  
द्वित्रिचतुःशूलरूपः स च राज्यान्तकृन्मतः  ॥ नर्प्_१,५६।९८ ॥  
मणिहारस्तुवर्णाभा दीप्तिमन्तो ऽर्कसूनवः  ।  
केतवश्चोदिताः पूर्वापरयोर्नृपहानिदाः  ॥ नर्प्_१,५६।९९ ॥  
वंसुकबिम्बक्षितिजच्छुकतुण्डादिसन्निभाः  ।  
हुताशनोदितास्ते ऽपि केतवः फलदाः स्मृताः  ॥ नर्प्_१,५६।१०० ॥  
भूसुता जलतैलाभा वर्तुलाः क्षुद्भयप्रदाः  ।  
सुभिक्षक्षेमदाः श्वेतकेतवः सोमसूनवः  ॥ नर्प्_१,५६।१०१ ॥  
पितामहात्मजः केतुस्त्रिवर्णस्त्रिदशान्वितः  ।  
ब्रह्मदण्डाद्धूमकेतुः प्रजानामन्तकृन्मतः  ॥ नर्प्_१,५६।१०२ ॥  
ऐशान्यां भार्गवसुताः श्वेतरूपास्त्वनिष्टदाः  ।  
अनिष्टदाः पङ्गुसुता विशिखाः कमकाह्वयाः  ॥ नर्प्_१,५६।१०३ ॥  
विकचाख्या गुरुसुता वेष्टा याम्ये स्थिता अपि  ।  
सूक्ष्माः शुक्ला बुधसुताश्चौररोगभयप्रदाः  ॥ नर्प्_१,५६।१०४ ॥  
कुजात्मजाः कुङ्कुमाख्या रक्ताः शूलास्त्वनिष्टदाः  ।  
अग्निजा विश्वरूपाख्या अग्निवर्णाः सुखप्रदाः  ॥ नर्प्_१,५६।१०५ ॥  
अरुणाः श्यामलाकारा अर्कपुत्राश्च पापदाः  ।  
शुक्रजा ऋक्षसदृशाः के तवः शुभदायकाः  ॥ नर्प्_१,५६।१०६ ॥  
कृत्तिकासु भवो धूमकेतुर्नूनं प्रजाक्षयः  ।  
प्रासादवृक्षशैलेषु जातो राज्ञां विनाशकृत्  ॥ नर्प्_१,५६।१०७ ॥  
सुभिक्षकृत्कौमुदाख्यः केतुः कुमुदसन्निभः  ।  
आवर्तकेतुसन्ध्यायां शशिरो नेष्टदायकः  ॥ नर्प्_१,५६।१०८ ॥  
ब्रह्मदेवमनोर्मान पित्र्यं सौरं च सावनम्  ।  
चान्द्रमार्क्षं गुरोर्मानमिति मानानि वै नवः  ॥ नर्प्_१,५६।१०९ ॥  
एतेषां नवमानानां व्यवहारो ऽत्र पञ्चभिः  ।  
तेषां पृथक्पृथक्कार्यं वक्ष्यते व्यवहारतः  ॥ नर्प्_१,५६।११० ॥  
ग्रहाणां निखिलश्चारो गृह्यते सौर मानतः  ।  
वृष्टेर्विधानं स्त्रीगर्भः सावनेनैव गृह्यते  ॥ नर्प्_१,५६।१११ ॥  
प्रवर्षणां समे गर्भौं नाक्षत्रेण प्रगृह्यते  ।  
यात्रोद्वाहव्रतक्षौरे तिथिवर्षेशनिर्णयः  ॥ नर्प्_१,५६।११२ ॥  
पर्ववास्तूपवासादि कृत्स्नं चान्द्रेण गृह्यते  ।  
गृह्यते गुरुमानेन प्रभवाद्यब्दलक्षणम्  ॥ नर्प्_१,५६।११३ ॥  
तत्तन्मासैर्द्वादशभिस्तत्तदष्टौ भवेत्ततः  ।  
गुरुमध्यमचारेणषष्ट्यब्दाः प्रभावादयः  ॥ नर्प्_१,५६।११४ ॥  
प्रभवो विभवः शुक्लः प्रमोदो ऽथ प्रजापतिः  ।  
अङ्गिराः श्रीमुखो भावो युवा धाता तथैव च  ॥ नर्प्_१,५६।११५ ॥  
ईश्वरो बहुधान्यश्च प्रमाथी विक्रमो वृषः  ।  
चित्रभानुःसुभानुश्च तारणः पार्थिवो ऽव्ययः  ॥ नर्प्_१,५६।११६ ॥  
सर्वजित्सर्वधारी च विरोधी विकृतः खरः  ।  
नन्दनो विजयश्चैव जयो मन्मथदुर्मुखौ  ॥ नर्प्_१,५६।११७ ॥  
हेमलम्बो विलम्बश्च विकारी शार्वरी लवः  ।  
शुभकृच्छोभनः क्रोधी विश्वावसुपराभवौ  ॥ नर्प्_१,५६।११८ ॥  
प्लवङ्गः कीलकः सौम्यः सामाप्तश्च विरोधकृत्  ।  
परिभावी प्रमादी च आनन्दो राक्षसो ऽनलः  ॥ नर्प्_१,५६।११९ ॥  
पिङ्गलः कालयुक्तश्च सिद्धार्थो रौद्रदुर्मतीः  ।  
दुन्दुभीरुधिरोद्गरी रक्ताक्षः क्रोधनः क्षयः  ॥ नर्प्_१,५६।१२० ॥  
नामतुल्यफलाः सर्वे विज्ञेयाः षष्टिवत्सराः  ।  
युगं स्यात्पञ्चभिर्वर्षैर्युगान्येवं तु द्वादश  ॥ नर्प्_१,५६।१२१ ॥  
तेषामीशाः क्रमाज्ज्ञेया विष्णुर्देवपुरोहितः  ।  
पुरन्दरो लोहितश्च त्वष्टाहिर्बुध्न्यसञ्ज्ञकः  ॥ नर्प्_१,५६।१२२ ॥  
पितरश्च ततो विश्वे शशीन्द्राद्ग्नयशिनो भगः  ।  
तथा युगस्य वर्षे शास्त्वग्निनेन्दुविधीश्वराः  ॥ नर्प्_१,५६।१२३ ॥  
अथाद्वेशचमूनाथसस्यपानां बलाबलम्  ।  
तत्कालं ग्रहचारं च सम्यक् ज्ञात्वा फलं पदेत्  ॥ नर्प्_१,५६।१२४ ॥  
सौम्या यनं मासषट्कं मृगाद्यं भानुभुक्तितः  ।  
अहः सुराणां तद्रात्रिः कर्काद्यं दक्षिणायनम्  ॥ नर्प्_१,५६।१२५ ॥  
गृहप्रवेशवैवाहप्रतिष्टामैञ्जिबन्धनम्  ।  
मधादौ मङ्गलं कर्म विधेयं चोत्तरायणे  ॥ नर्प्_१,५६।१२६ ॥  
याम्यायने गर्हितं च कर्म यत्नात्प्रशस्यते  ।  
माधादि मासौ द्वौ द्वौ च ऋतवः शिशिरादयः  ॥ नर्प्_१,५६।१२७ ॥  
मृगाच्छिशिरवसन्तश्च ग्रीष्माः स्युश्चोत्तरायणे  ।  
वर्षा शरश्च हेमन्तः कर्काद्वै दक्षिणायने  ॥ नर्प्_१,५६।१२८ ॥  
चान्द्रो दर्शीवधिः सौरः सङ्क्रात्या सावनो दिनेः  ।  
त्रिंशद्भिश्चन्द्रभगणो मासो नाक्षत्रसञ्ज्ञकः  ॥ नर्प्_१,५६।१२९ ॥  
मधुश्च माधवः शुक्रः शुचिश्चाथ नभस्ततः  ।  
नभस्य इष ऊर्जश्च सहाश्चैव सहस्यकः  ॥ नर्प्_१,५६।१३० ॥  
तपास्तपस्य क्रमशश्चैत्रादीनां समाह्वया  ।  
यस्मिन्मासे पौर्णमासी येन धिष्णेन संयुता  ॥ नर्प्_१,५६।१३१ ॥  
तन्नक्षत्राह्वयो मासः पौर्णमासी तदाह्वया  ।  
तत्पक्षौ दैव पित्राख्यौ शुक्लकृष्णौ तथापरे  ॥ नर्प्_१,५६।१३२ ॥  
शुभाशुभे कर्मणि च प्रशस्तौ भवतः सदा  ।  
क्रमात्तिथीनां ब्रह्माग्नी विरिञ्चिविष्णुशैलजाः  ॥ नर्प्_१,५६।१३३ ॥  
विनायकयमौ नागचन्द्रौ स्कन्दोर्ऽकवासवौ  ।  
महेन्द्रवासवौ नागदुर्गादण्डधराह्वयः  ॥ नर्प्_१,५६।१३४ ॥  
शिवविष्णूहरिरवीकामः सर्वः कलीततः  ।  
चन्द्रविश्वेदर्शसञ्ज्ञतिथीशाः पितरः स्मृताः  ॥ नर्प्_१,५६।१३५ ॥  
नन्दाभद्राजयारिक्ता पूर्णाः स्युतिथयः पुनः  ।  
त्रिरावृत्त्या क्रमाज्ज्ञेया नेष्टमध्येष्टदाः सिते  ॥ नर्प्_१,५६।१३६ ॥  
कृष्णपक्षे त्विष्टमध्यानिष्टदाः क्रमशस्तदा  ।  
अष्टमी द्वादशी षष्टी चतुर्थी च चतुर्दशी  ॥ नर्प्_१,५६।१३७ ॥  
तिथयः पक्षरन्ध्राख्या ह्यतिरूक्षा प्रकीर्तिताः  ।  
समुद्रमनुरन्ध्राङ्कतत्त्वसङ्ख्यास्तु नाडिकाः  ॥ नर्प्_१,५६।१३८ ॥  
त्याज्याः स्युस्तासु तिथिषु क्रमात्पञ्च च सर्वदा  ।  
अमावास्या च नवमी हित्वा विषमसञ्ज्ञिका  ॥ नर्प्_१,५६।१३९ ॥  
तिथयस्तुप्रशस्तास्युर्मध्यमा प्रतिपत्सिता  ।  
षषअट्यां तैलं तथाष्टम्यां मासं क्षौरं कलेस्तिथौ  ॥ नर्प्_१,५६।१४० ॥  
पूर्णिमादर्शयोर्नारीसेवनं परिवर्जयेत्  ।  
देर्शे षष्ट्यां प्रतिपदि द्वादश्यां प्रतिपर्वसु  ॥ नर्प्_१,५६।१४१ ॥  
नवम्यां च न कुर्वीत कदाचिद्दन्तधावनम्  ।  
व्यतीपाते च सङ्क्रान्तावेकादश्यां च पर्वसु  ॥ नर्प्_१,५६।१४२ ॥  
अर्कभौमदिने षष्ट्यां नाभ्यङ्गो वैधृतौ तथा  ।  
यः करोति दशम्यां च स्नानमामलकैर्नरः  ॥ नर्प्_१,५६।१४३ ॥  
पुत्रहानिर्भवेत्तस्य त्रंयोदश्यां धनक्षयः  ।  
अर्थपुत्रक्षयस्तस्य द्वितीयायां न संशयः  ॥ नर्प्_१,५६।१४४ ॥  
अमायां च नवम्यां च सप्तम्यां च कुलक्षयः  ।  
या पौर्णिमा दिवा चन्द्रमती सानुमती स्मृता  ॥ नर्प्_१,५६।१४५ ॥  
रात्रौ चन्द्रवती राकाप्यमावास्या तथा द्विधा  ।  
सिनीवाली चेन्दुमती कुहूर्नेन्दुमती मता  ॥ नर्प्_१,५६।१४६ ॥  
कार्तिके शुक्लनवमी त्वादिः कृतयुगस्य च  ।  
त्रेतादिर्माधवे शुक्ले तृतीया पुण्यसञ्ज्ञिता  ॥ नर्प्_१,५६।१४७ ॥  
कृष्णा पञ्चदशी माघे द्वापरादिमुदीरिता  ।  
कल्पादिः स्यात्कृष्णपक्षे नभस्तस्य त्रयोदशी  ॥ नर्प्_१,५६।१४८ ॥  
द्वादश्यूर्जे शुक्लपक्षे नवम्यच्छेश्वयुज्यपि  ।  
चैत्रे भाद्रपदे चैव तृतीया शुक्लसञ्ज्ञिता  ॥ नर्प्_१,५६।१४९ ॥  
एकादशी सिता पौषे ह्याषाढेर्देशमीसिता  ।  
माघे च सप्तमी शुक्ला नभस्ये त्वसिताष्टमी  ॥ नर्प्_१,५६।१५० ॥  
श्रावणे मास्यमावास्या फआल्गुने मासि पौर्णिमा  ।  
आषाढे कार्तिके मासि ज्यष्टे चैत्रे च पौर्णिमा  ॥ नर्प्_१,५६।१५१ ॥  
मन्वादयो मानवानां श्राद्धेष्वत्यन्तपुण्यदा  ।  
भाद्रे कृष्णत्रयोदश्यां मघामिन्दुः करे रविः  ॥ नर्प्_१,५६।१५२ ॥  
गजच्छाया तदा ज्ञेया श्राद्धे ह्यत्यन्तपुण्यदा  ।  
एकस्मिन्वासरे तिस्रस्तिथयः स्यात्तिथिक्षयः  ॥ नर्प्_१,५६।१५३ ॥  
तिथिर्वारत्रये त्वेका ह्यधिका द्वे च निन्दिते  ।  
सूर्यास्तमनपर्यन्तं यस्मिन्वारे तु या तिथिः  ॥ नर्प्_१,५६।१५४ ॥  
विद्यते सा त्वखण्डा स्यान्न्यूना चेत्खञ्जसञ्ज्ञिता  ।  
तिथेः पञ्चदशो भागः क्रमात्प्रतिपदादयः  ॥ नर्प्_१,५६।१५५ ॥  
क्षणसञ्ज्ञास्तदर्द्धानि तासामर्द्धप्रमाणतः  ।  
रविः स्थिरश्चरश्चन्द्रः क्रूरो वक्रोखिलो बुधः  ॥ नर्प्_१,५६।१५६ ॥  
लघुरीज्यो मृदुः शुक्रस्त्रीक्ष्णो दिनकरात्मजः  ।  
अभ्यक्तो भानुवारे यः स नरः क्लेशवान्भवेत्  ॥ नर्प्_१,५६।१५७ ॥  
ऋक्षेशे कान्तिभाग्भौमे व्याधि सौभाग्यमिन्दुजे  ।  
जीवे नैवं सिते हानिर्मन्दे सर्वसमृद्धयः  ॥ नर्प्_१,५६।१५८ ॥  
लङ्कोदयात्स्याद्वारादिस्त स्मादूर्ध्वमधो ऽपिवा  ।  
देशान्तरस्वचरार्द्धनाडीभिरपरे भवेत्  ॥ नर्प्_१,५६।१५९ ॥  
बलप्रदस्य खेटस्य कर्म सिद्ध्यति यत्कृतम्  ।  
तत्कर्म बलहीनस्य दुःखेनापि न सिद्ध्याति  ॥ नर्प्_१,५६।१६० ॥  
इन्दुज्ञजीवशुक्राणां वासराः सर्वकर्मसु  ।  
फलदास्त्वितरे क्रूरे कर्मस्वभिमतप्रदाः  ॥ नर्प्_१,५६।१६१ ॥  
रक्तवर्णौं रविश्चन्द्रौ गौरो भौमस्तुलोहितः  ।  
दूर्वावर्णो वुधो जीवः पीतश्वेतस्तु भार्गवः  ॥ नर्प्_१,५६।१६२ ॥  
कृष्णः सौरिः स्ववारेषु स्वस्ववर्णक्रिया हिताः  ।  
अद्रिवाणाश्च यस्तर्कपातालवसुधाधराः  ॥ नर्प्_१,५६।१६३ ॥  
बाणाग्निलोचनानिह्यवेदबाहुशिलीमुखाः  ।  
त्र्येकाहयो नेत्रगोत्ररामाश्वद्ररसर्तवः  ॥ नर्प्_१,५६।१६४ ॥  
कुलिकाश्चोपकुलिका वारवेला स्तथा क्रमात्  ।  
प्रहरार्द्धप्रमाणास्ते विज्ञेयाः सूर्यवासरात्  ॥ नर्प्_१,५६।१६५ ॥  
यस्मिन्वारे क्षणो वारदृष्टस्तद्वासराधिपः  ।  
आद्यः षष्टो द्वितीयो ऽस्मत्तत्षष्ठस्तुतृतीयकः  ॥ नर्प्_१,५६।१६६ ॥  
षष्टः षष्टश्चेतरेषां कालहोराधिपाः स्मृताः  ।  
सार्द्धनाडीद्वयेनैव दिवा रात्रौ यथाक्रमात्  ॥ नर्प्_१,५६।१६७ ॥  
वारप्रोक्ते कर्मकार्ये तद्ग्रहस्य क्षणे ऽपि सन्  ।  
नक्षत्रेशाः क्रमाद्दस्रयमवह्निपितामहाः  ॥ नर्प्_१,५६।१६८ ॥  
चन्द्रेशादितिजीवाहिपितरो भगसञ्ज्ञकः  ।  
अर्यमार्कत्वष्टृमरुच्छक्राग्निमित्रवासवः  ॥ नर्प्_१,५६।१६९ ॥  
नैरृत्युदकविश्वेजगोविन्दवसुतोयपाः  ।  
अजैकपादहिर्बुध्न्या पूषा चेति प्रकीर्तिताः  ॥ नर्प्_१,५६।१७० ॥  
पूर्वात्रयं मधाह्यग्निविशाखाय ममूलभम्  ।  
अधोमुखं तु नवकं भानौ तत्र विधीयते  ॥ नर्प्_१,५६।१७१ ॥  
बिलप्रवेशगणितभूतसाधनलेखनम्  ।  
शिल्पकर्मकलाकूपनिक्षेपोद्धरणादि यत्  ॥ नर्प्_१,५६।१७२ ॥  
मित्रेन्दुत्वाष्ट्रहस्तेन्द्रादितिभान्त्याश्विवायुभम्  ।  
तिर्यङ्मुखाख्यं नवकं भानौ तत्र विधीयते  ॥ नर्प्_१,५६।१७३ ॥  
हलप्रवाहगमनं गन्त्रीपत्रगजोष्ट्रकम्  ।  
खरगोरथनौयानलुलायहयकर्म च  ॥ नर्प्_१,५६।१७४ ॥  
ब्रह्मविष्णुमहेशार्यशततारावसूत्तराः  ।  
ऊर्द्धास्यं नवकं भानां प्रोक्तमत्र विधीयते  ॥ नर्प्_१,५६।१७५ ॥  
नृपाभिषेकमाङ्गल्यवारणध्वजकर्मच  ।  
प्रासादतोरणारामप्राकाराद्यं च सिद्ध्यति  ॥ नर्प्_१,५६।१७६ ॥  
स्थिरं रोहिण्युत्तराख्यं क्षिप्रं सूरयाश्विपुष्यभम्  ।  
साधारणं द्विदैवत्यं वह्निभं च प्रकीर्तितम्  ॥ नर्प्_१,५६।१७७॥          
वस्वदित्यंवुपुष्याणि विष्णुभं चरसञ्ज्ञितम्  ।  
मृद्विन्दुमित्रचित्रान्त्यमुग्रं पूर्वामघात्रिकम्  ॥ नर्प्_१,५६।१७८ ॥  
मूलार्द्राहीन्द्रभं तीक्ष्णं स्वनामसदृशं फलम्  ।  
चित्रादित्यम्बुविष्ण्वम्बान्त्याधिमित्रवसूडुषु  ॥ नर्प्_१,५६।१७९ ॥  
समृगेज्येषु बालानां कर्णवेधङ्क्रिया हिता  ।  
दस्रेन्द्वदितितिष्येषु करादित्रितये तथा  ॥ नर्प्_१,५६।१८० ॥  
गजकर्माखिलं यत्तद्विधेयं स्थिरभेषु च  ।  
वाजिकर्माखिलं कार्यं सूर्यवारे विशेषतः  ॥ नर्प्_१,५६।१८१ ॥  
चित्रावरुणवैरिञ्चत्र्युत्तरासु गमागमम्  ।  
दर्शाष्टभ्यां चतुर्दश्यां पशूनां न कदाचन  ॥ नर्प्_१,५६।१८२ ॥  
मृदुध्रुवक्षिप्रचरविशाखापितृभेषु च  ।  
हलप्रवाहं प्रथमं विदध्यान्मूलभे वृषैः  ॥ नर्प्_१,५६।१८३ ॥  
हलादौ वृषानाशाय भत्रयं सूर्यमुक्तभात्  ।  
अग्रे वृद्ध्यै त्रयं लक्ष्म्ये सौम्यपार्श्वे च पञ्चकम्  ॥ नर्प्_१,५६।१८४ ॥  
शूलत्रयेपि नवकं मरणाय च पञ्चकम्  ।  
श्रियै पुष्ट्यै त्रयं श्रेष्ठं स्याच्चक्रे लाङ्गलाह्वये  ॥ नर्प्_१,५६।१८५ ॥  
मृदुध्रुवक्षिप्रभेषु पितृवायुवसूङ्षु  ।  
समूलभेषु बीजोप्तिरत्युन्त्कृष्टं फलप्रदा  ॥ नर्प्_१,५६।१८६ ॥  
भवेद्भत्रितयं मूर्घ्नि धान्यनाशाय राहुभात्  ।  
गले त्रयं कज्जलाय वृद्ध्यै च द्वादशोदरे  ॥ नर्प्_१,५६।१८७ ॥  
निस्तंहुलत्वं लाङ्गूले भचतुष्टयभीतिदम्  ।  
नाभौ वह्निः पञ्चकं यद्वीजोप्ताविति चिन्तयेत्  ॥ नर्प्_१,५६।१८८ ॥  
स्थिरेष्वदितिसार्पान्त्यपितृमारुतभेषु च  ।  
न कुर्याद्रोगमुक्तस्य स्नानमाहीं दुशुक्रयोः  ॥ नर्प्_१,५६।१८९ ॥  
उत्तरात्रयमैत्रेन्द्रवसुवारुणभेषु च  ।  
पुष्यार्कपौष्णधिष्ण्येषु नृत्यारम्भः प्रशस्यते  ॥ नर्प्_१,५६।१९० ॥  
पूर्वार्द्धयुञ्जि षङ्भनि पौष्णभादुदभात्ततः  ।  
मध्ययुञ्जि द्वादशर्क्षाणीन्द्रभान्नवभानि च  ॥ नर्प्_१,५६।१९१ ॥  
परार्द्धयुञ्जि क्रमशः सम्प्रीतिर्दम्पतेर्मथः  ।  
जघन्यास्तोयपार्द्राहिपवनान्तकनाकपाः  ॥ नर्प्_१,५६।१९२ ॥  
क्रमादितिद्विदैवत्या बृहत्ताराः पराः समाः  ।  
तासां प्रमाणघटिकास्त्रिंशन्नवतिद्यष्टयः  ॥ नर्प्_१,५६।१९३ ॥  
क्रमादभ्युदिते चन्द्रे नयत्यर्घसमानि च  ।  
अश्वग्रीन्द्वीज्यनैरृत्यत्वाष्ट्रजत्त्युत्तराभवाः  ॥ नर्प्_१,५६।१९४ ॥  
पितृद्विदैववस्वाख्यास्ताराः स्युः कुलसञ्ज्ञिकाः  ।  
धातृज्येष्टादितिस्वातीपौष्णार्कहरिदेवताः  ॥ नर्प्_१,५६।१९५ ॥  
अजाह्यन्त्यकभौजङ्गताराश्चैवाकुलाह्वयाः  ।  
शेषाः कुलाकुलास्तारास्तासां मध्ये कुलोडुषु  ॥ नर्प्_१,५६।१९६ ॥  
प्रयाति यदि भूपालस्तदाप्नोति पराजयम्  ।  
भेषूपकुलसञ्ज्ञेषु जयमाप्नोति निश्चितम्  ॥ नर्प्_१,५६।१९७ ॥  
सन्धिर्वापि तयोः साम्यं कुलाकुलगणोडुषु  ।  
अर्कार्किभौमवारे चेद्भद्राया विषमाङ्घ्रिभम्  ॥ नर्प्_१,५६।१९८ ॥  
त्रिपुष्करं त्रिगुणदं द्विगुणं यमलाहिभम्  ।  
तद्यात्तद्दोषनाशाय गोत्रयं मूल्यमेव वा  ॥ नर्प्_१,५६।१९९ ॥  
द्विपुष्करे द्वयं दद्यान्न दोषस्त्वृक्षभो ऽपि वा  ।  
क्रूरविद्धो युतो वापिपुष्यो यदि बलान्वितः  ॥ नर्प्_१,५६।२०० ॥  
विना पाणिग्रहं सर्वमङ्गलेष्विष्टदः सदा  ।  
रामाग्निऋतुबाणाग्निभूवेदाग्निशरेषु च  ॥ नर्प्_१,५६।२०१ ॥  
नेत्रबाहुशरेद्विन्दुबाहुवेदाग्निसङ्कराः  ।  
वेदनेत्राब्ध्यग्निशतबाहुनेत्ररदाः क्रमात्  ॥ नर्प्_१,५६।२०२ ॥  
तारासङ्ख्याश्च विज्ञेया दस्रादीनां पृथक् पृथक्  ।  
या दृश्यन्ते दीप्तताराः स्वगणे योगतारकाः  ॥ नर्प्_१,५६।२०३ ॥  
वृषो वृक्षोश्चभायाम्यधिष्ण्येयमकरस्तरुः  ।  
उडुम्बरश्चाग्निधिष्ण्ये रोहिण्यां जम्बुकस्तरुः  ॥ नर्प्_१,५६।२०४ ॥  
इन्दुभात्खदिरो जातः कृष्णप्लक्षश्च रौद्रभात्  ।  
सम्भूतो ऽदितिभाद्वंशः पिप्पलः पुष्यसम्भवः  ॥ नर्प्_१,५६।२०५ ॥  
सर्वधिष्ण्यान्नागवृक्षो वटः पितृभसम्भवः  ।  
पालाशो भाग्यभाज्जातः अक्षश्चार्यमसम्भवः  ॥ नर्प्_१,५६।२०६ ॥  
अरिष्टवृक्षो रविभाच्छ्रीवृक्षस्त्वाष्ट्रसम्भवः  ।  
स्वात्युक्षजोर्ऽजुनो वृक्षो द्विदैवत्याद्विकङ्कतः  ॥ नर्प्_१,५६।२०७ ॥  
मित्रभाद्बकुलोजातो विष्टिः पौरन्दरर्क्षजः  ।  
सर्ज्जवृक्षो मूलभाञ्च वञ्जुलो वारिधिष्ण्यजः  ॥ नर्प्_१,५६।२०८ ॥  
पनसो वैश्वभाज्जातश्चार्कवृक्षश्च विष्णुभात्  ।  
वसुधिष्ण्याच्छमीवृक्षः कदम्बो वारुणर्क्षजः  ॥ नर्प्_१,५६।२०९ ॥  
अजाहेश्चूतवृक्षोभूद्बुध्न्यजः पिचुमन्दकः  ।  
मधुवृक्षः पौष्णधिष्ण्याद्धिष्ण्यवृक्षाः प्रकीर्तिताः  ॥ नर्प्_१,५६।२१० ॥  
यस्मिञ्छन्नैश्वरो धिष्ण्ये तद्रृक्षो ऽर्च्यः प्रयत्नतः  ।  
योगेशा यमविश्वेन्दुधातृजीवनिशाकराः  ॥ नर्प्_१,५६।२११ ॥  
इन्द्रतोयाहिवह्न्यर्कभूमिरुद्रकतोयपाः  ।  
गणेशरुद्रधनदत्वष्ट्टमित्रषडाननाः  ॥ नर्प्_१,५६।२१२ ॥  
सावत्री कमला गौरी नासत्यौ पितरो ऽदितिः  ।  
वैधृतिश्च व्यतीपातो महापातावुभौ सदा  ॥ नर्प्_१,५६।२१३ ॥  
परिघस्य च पूर्वार्द्धं सर्वकार्येषु गर्हितम्  ।  
विष्कम्भवज्रयोस्तिस्रः षड्वा गण्डातिगण्डयाईः  ॥ नर्प्_१,५६।२१४ ॥  
व्यागघाते नव शूले तु पञ्च नाड्यो हि गर्हिताः  ।  
अदितीन्दुमधाह्यश्वमूलमैत्रेज्यभानि च  ॥ नर्प्_१,५६।२१५ ॥  
ज्ञेयानि सहचित्राणि मूर्द्धभानि यथाक्रमम्  ।  
लिखेदूर्ध्वगतामेकां तिर्यग्रेखास्त्रयोदश  ॥ नर्प्_१,५६।२१६ ॥  
तत्र रवार्जूरिके चक्रे कथितं मूर्ध्नि भं न्यसेत्  ।  
भाज्यैकरेरवागतयोः सूर्याचन्द्रमसोर्मिथः  ॥ नर्प्_१,५६।२१७ ॥  
एकार्गलो दृष्टिपातश्चाभिजिद्वर्जितानि वै  ।  
विनाडीभिर्द्वादशभी रहितं घटिकाद्वयम्  ॥ नर्प्_१,५६।२१८ ॥  
योगं प्रकरणं योगाः क्रमात्तु सप्तविंशतिः  ।  
इन्द्रः प्रजापतिर्मित्रस्त्वष्टाभूहरितिप्रिया  ॥ नर्प्_१,५६।२१९ ॥  
कीनाशः कलिरुद्राख्यो तिथ्यर्द्धेशास्त्वहिर्मरुत्  ।  
बवादिवणिजान्तानि शुभानि करणानि षट्  ॥ नर्प्_१,५६।२२० ॥  
परीता विपरीता वा विष्यिर्नेष्टा तु मङ्गले  ।  
मुखे पञ्चगले चैका वक्षस्येकादश स्मृतः  ॥ नर्प्_१,५६।२२१ ॥  
नाभौ चतस्रः षट् कट्यां तिस्रः पुच्छाख्यनाजिकाः  ।  
कार्यहानिर्मुखे मृत्युर्गले वक्षसि निःस्वता  ॥ नर्प्_१,५६।२२२ ॥  
कट्यामुन्मत्तता नाभौ च्युतिः पुच्छे ध्रुवं जयः  ।  
स्थिराणि मध्यमान्येषां मध्यनागचतुष्पदौ  ॥ नर्प्_१,५६।२२३ ॥  
दिवामुहूर्ता रुद्राहिमित्रपितृवसूदकम्  ।  
विश्वेविधातृब्रह्मेन्द्ररुद्राग्निवसुतोयपाः  ॥ नर्प्_१,५६।२२४ ॥  
अर्यमा भगसञ्ज्ञश्च विज्ञेया दश पञ्च च  ।  
ईशाजपादाहिर्बुध्न्यपूषाश्वियमवह्नयः  ॥ नर्प्_१,५६।२२५ ॥  
धातृ इन्द्रादितीज्याख्या विष्ण्वर्कत्वष्टृवायवः  ।  
अह्नः पञ्चदशो भागस्तथा रात्रिप्रमाणतः  ॥ नर्प्_१,५६।२२६ ॥  
मुहूर्तमानं द्वरावक्षणर्क्षाणि समेश्वरम्  ।  
अर्यमा राक्षसब्राह्नौ पित्र्याग्नेयौ तथाभिजित्  ॥ नर्प्_१,५६।२२७ ॥  
राक्षसाख्यौ ब्राह्मपित्र्यौ भर्गाजांशावलिनादिषु  ।  
वारेषु वर्जनीयास्ते मुहूर्ताः शुभकर्मसु  ॥ नर्प्_१,५६।२२८ ॥  
येषु ऋक्षेषु यत्कर्म कथितं निखिलं च तत्  ।  
तद्दैवत्ये मुहूर्ते ऽपि कार्यं यात्रादिकं सदा  ॥ नर्प्_१,५६।२२९ ॥  
भूकम्पः सूर्यभात्सप्तमर्क्षे विद्युञ्च पञ्चमे  ।  
शूलो ऽष्टमे च दशमे शानिरष्टादशे ततः  ॥ नर्प्_१,५६।२३० ॥  
केतुः पञ्चदशे दण्ड उल्का एकोनविंशतौ  ।  
निर्घातपातसञ्ज्ञश्च ज्ञेयः स नवपञ्चमे  ॥ नर्प्_१,५६।२३१ ॥  
मोहनिर्घातकं पाश्च कुलिशं परिवेषणम्  ।  
विज्ञेया एकविंशर्क्षादारभ्य च यथाक्रमम्  ॥ नर्प्_१,५६।२३२ ॥  
चन्द्रयुक्तेषु भेष्वेषु शुभकर्म न कारयेत्  ।  
सूर्यभात्सर्वपित्र्यर्क्षं त्वाष्ट्रमित्रप्तभेषु च  ॥ नर्प्_१,५६।२३३ ॥  
सविषअणुभेषु क्रमशो हस्तभाञ्चन्द्रसंयुतः  ।  
धिष्ण्ये तावति सत्यत्र दुष्टयोगः पतत्यसौ  ॥ नर्प्_१,५६।२३४ ॥  
चण्डीशचण्डायुधाख्यस्तस्मिन्नैवाचरेच्छुभम्  ।  
त्रयोदश स्युर्मिलनसङ्ख्यया तिथिवारयोः  ॥ नर्प्_१,५६।२३५ ॥  
क्रकचो नाम योगो ऽयं मङ्गलेष्वतिगर्द्दितः  ।  
सप्तम्यामर्कवारश्चेत्प्रतिपत्सौम्यबासरे  ॥ नर्प्_१,५६।२३६ ॥  
संवतयोगो विज्ञेयः शुभकर्मविनाशकृत्  ।  
आनन्दः कालदण्डाख्यो धूम्रधातृसुधाकराः  ॥ नर्प्_१,५६।२३७ ॥  
ध्वाङ्क्षध्वजाख्यश्रीवत्सवज्रमुद्गरछत्रकाः  ।  
मित्रमानसपद्माख्यलुम्बकोत्पातमृत्यवः  ॥ नर्प्_१,५६।२३८ ॥  
काणसिद्धिशुभा मृत्युमुशलान्तकर्कुजराः  ।  
राक्षसाख्यवरस्थैर्यवर्द्धमानाः क्रमादमी  ॥ नर्प्_१,५६।२३९ ॥  
योगाः स्वसञ्ज्ञाफलदा अष्टाविंशतिरीरिताः  ।  
रविवारे क्रमादेव दस्रभार्दिदुभाद्विधौ  ॥ नर्प्_१,५६।२४० ॥  
सार्पाद्धौमे पुधे हस्तान्मैत्रभात्सुरमन्त्रिणि  ।  
वैश्वदेवाद्भगुसुते वारुणाद्भास्करात्मजे  ॥ नर्प्_१,५६।२४१ ॥  
हस्तर्क्षं च खार्विदौ चन्द्रभं दस्रभं कुजे  ।  
सौम्ये मित्रभमाचार्यं तिष्यः पौष्णं भृगोः सुते  ॥ नर्प्_१,५६।२४२।  
रोहिणी मन्दवारे च सिद्धियोगाह्वया अमी  ।  
आदित्यभौमयोर्नन्दा भद्रा शुक्रशशाङ्कयोः  ॥ नर्प्_१,५६।२४३ ॥  
जयासौम्ये गुरौ रिक्ता शनौपूर्णेति नो शुभाः  ।  
नन्दा तिथिः शुक्रवारे सौम्ये भद्रा कुजे जया  ॥ नर्प्_१,५६।२४४ ॥  
रिक्ता मन्दे गुरोर्वारे पूर्णा सिद्धाह्वया अमी  ।  
एकादश्यामिन्दुवारो द्वादश्यामर्कवासरः  ॥ नर्प्_१,५६।२४५ ॥  
षष्टी गुरौ तृतीया ज्ञे ऽष्टमी शुक्रे शनैश्चरे  ।  
नवमी पञ्चमी भौमे दग्धयोगाः प्रकीर्तिताः  ॥ नर्प्_१,५६।२४६ ॥  
भरण्यर्कदिने चन्द्रे चित्राभौमेतु विश्वभम्  ।  
बुधे श्रविष्टार्यमभे गुरौ ज्येष्टा भृगोर्दिने  ॥ नर्प्_१,५६।२४७ ॥  
रेवती मन्दवारे तु ग्रहजन्मर्क्षनाशनम्  ।  
विशाखादिचतुर्वर्गमर्कमर्कवारादिषु क्रमात्  ॥ नर्प्_१,५६।२४८ ॥  
उत्पातमृत्युकारणाख्यसिद्धियोगाः प्रकीर्तिताः  ।  
तिथिवारोद्भवा नेष्टा योगा वारर्क्षसम्भवाः  ॥ नर्प्_१,५६।२४९ ॥  
हूणवङ्गखसेष्वन्यदेशेष्वतिशुभप्रदाः  ।  
घोराष्टाक्षीमहोदर्यो मन्दा मन्दाकिनी तथा  ॥ नर्प्_१,५६।२५० ॥  
मिश्रा राक्षसिका सूर्यवारादिषु यथाक्रमम्  ।  
शूद्रतस्करवैश्यक्ष्मादेवभूपगवां क्रमात्  ॥ नर्प्_१,५६।२५१ ॥  
अनुक्तानां च सर्वेषां घोराद्याः सुखदाः स्मृताः  ।  
पूर्वाह्ने नृपतीन्हन्ति विप्रान्मध्यन्दिने विशः  ॥ नर्प्_१,५६।२५२ ॥  
अपराह्ने ऽस्तगे शूद्रान्प्रदोषे च पिशाचकान्  ।  
निशि रात्रिचरान्नाट्यकारानपररात्रिके  ॥ नर्प्_१,५६।२५३ ॥  
गोपानुषसि सन्ध्यायां लिङ्गिनो रविसङ्क्रमः  ।  
दिवा चेन्मेषसङ्क्रान्तिरनर्थकलहप्रदा  ॥ नर्प्_१,५६।२५४ ॥  
रात्रौ सुभिक्षमतुलं सन्ध्ययोर्वृष्टिनाशनम्  ।  
हरिशार्दूलवाराहखरकुञ्जरमाहिषाः  ।  
अश्वश्पवाजवृषाः पादायुधाः करणवाहनाः  ॥ नर्प्_१,५६।२५५ ॥  
भुशुडी च गदाखड्गौ दण्ड इषअवासतोमरौ  ॥ नर्प्_१,५६।२५६ ॥  
कुन्तपाशाङ्कुशास्त्रेषून्बिभर्ति करयोस्त्विनः  ।  
अन्नं च पायसं भैक्ष्यं सयूषं च पयो दधि  ॥ नर्प्_१,५६।२५७ ॥  
मिष्टान्नं गुडमध्वाज्यशर्करा ववतो हविः  ।  
ववोवीवणिजेविश्वां बालवे गोचरस्थितौ  ॥ नर्प्_१,५६।२५८ ॥  
कौलवे शकुनौ भानुः किंस्तुघ्ने चोर्द्धसंस्थितथः  ।  
चतुः पादे तिलेनागे सुप्तः क्रान्तिं करोति हि  ॥ नर्प्_१,५६।२५९ ॥  
धर्मायुर्वृष्टिषु समं श्रेष्ठं नष्टं फलं क्रमात्  ।  
आयुधं वाहनाहारौ यज्जातीयं जनस्य च  ॥ नर्प्_१,५६।२६० ॥  
स्वापोपविष्टास्तिष्ठन्तस्ते लोकाः क्षेममाप्नुयुः  ।  
अन्धकं मन्दसञ्ज्ञं च मध्यसञ्ज्ञं सुलोचनम्  ॥ नर्प्_१,५६।२६१ ॥  
पपीयाद्गणयोद्भानि रोहिण्यादिचतुर्विधम्  ।  
स्थिरभेष्वर्कसङ्क्रान्तिर्ज्ञेया विष्णुपदाह्वया  ॥ नर्प्_१,५६।२६२ ॥  
षडशीतिमुखा ज्ञेया द्विस्वभावेषु राशिषु  ।  
तुलाघटाजयोर्ज्ञेयो विषुवत्सूर्यसङ्क्रमः  ॥ नर्प्_१,५६।२६३ ॥  
याम्यायने स्थिरे त्वाद्याः पराः सौम्येन्दुमूर्तिभैः  ।  
मेध्या विषुवति प्रोक्ताः पुण्यनाड्यस्तु षोडश  ॥ नर्प्_१,५६।२६४ ॥  
सन्ध्या त्रिनाडी प्रमितार्कबिम्बोर्द्धोदयास्ततः  ।  
प्राक्पश्चाद्याम्यसौम्ये चेत्पुण्यं पूर्वाम्परे ऽहनि  ॥ नर्प्_१,५६।२६५ ॥  
यादृशेनेन्दुना भानोः सङ्क्रान्तिस्तादृशं फलम्  ।  
नरः प्राप्नोति तद्राशौ शीतांशोः साध्वसाधु च  ॥ नर्प्_१,५६।२६६ ॥  
सङ्क्रान्तेः परतो भानुर्भुक्त्वा यावद्भिरंशकैः  ।  
रवेरयनसङ्क्रान्तिस्तदा तद्राशिसङ्क्रमात्  ॥ नर्प्_१,५६।२६७ ॥  
सक्रान्तिग्रहगर्क्षंवा जन्मन्युभयपार्श्वयोः  ।  
व्रतोद्वाहादिकेष्वेव द्वयं नेष्टं तु तत्क्रमात्  ॥ नर्प्_१,५६।२६८ ॥  
तिलोपरिलिखेच्चक्रं त्रित्रिशूलं त्रिकोणकम्  ।  
तत्र हेम विनिक्षिप्य दद्याद्दोषापवृत्तयेः  ॥ नर्प्_१,५६।२६९ ॥  
ताराबलेन शीतांशुर्बलवांस्तद्वशाद्रविः  ।  
बली सङ्क्रममाणस्तु तद्वत्खेटा बलाधिकाः  ॥ नर्प्_१,५६।२७० ॥  
शुभोर्ऽके जन्मतस्त्र्यायदशषट्सु मुनीश्वर  ।  
नवपञ्चाम्बुरिष्फस्थैर्व्यर्किभिर्विध्यते न चेत्  ॥ नर्प्_१,५६।२७१ ॥  
शुभो जन्मर्क्षतश्चन्द्रो द्यूनाङ्गायारिस्वत्रिषु  ।  
यथेष्टान्त्याम्बुधर्मस्थैविबुधैर्विध्यते न चेत्  ॥ नर्प्_१,५६।२७२ ॥  
त्र्यायारिषु कुजः श्रेष्ठो जन्मना चेन्न विध्यते  ।  
व्ययेष्वङ्कस्थितैः सौरिसौम्यसूर्यैः शुभौषधात्  ॥ नर्प्_१,५६।२७३ ॥  
ज्ञः स्वायार्यष्टरवयिषु जन्मतश्चेन्न विधअयते  ।  
धीत्र्यकादिगजान्तस्थैः शशाङ्करहितैः शुभैः  ॥ नर्प्_१,५६।२७४ ॥  
जन्मराशेर्गुरुः श्रेष्ठः स्वायगो ऽध्यस्तगो न चेत्  ।  
विध्यतेन्त्याष्टरवाम्बुत्रिगतैः रवैटैर्मुनीश्वरा  ॥ नर्प्_१,५६।२७५ ॥  
जन्मभादासुताष्टाङ्कान्त्यायेष्विष्टो भृगोःसुतः  ।  
चेन्न विद्धो ऽष्टसप्ताङ्गम् रवाङ्काद्यायारिरामगैः  ॥ नर्प्_१,५६।२७६ ॥  
न ददाति शुभं किञ्चिद्गोचरे वेधसंयुते  ।  
तस्माद्वेधं विचार्याथ कथनीयं शुभाशुभम्  ॥ नर्प्_१,५६।२७७ ॥  
वामभेदविधानेन दुष्टो ऽपि स्याच्छुभङ्करः  ।  
सौम्येक्षितो ऽनिष्टफलः शुभदः पापवीक्षितः  ॥ नर्प्_१,५६।२७८ ॥  
निष्फलौ तौ ग्रहौ स्वेन शत्रुणा च विलोकितौ  ।  
नीचराशिगतः स्वस्य शत्रोः क्षेत्रगतो ऽपि वा  ॥ नर्प्_१,५६।२७९ ॥  
शुभाशुभफलं नैव दद्यादस्तमितोपि वा  ।  
ग्रहेषु विषमस्थेषु शान्तिं कुर्यात्प्रयत्नतः  ॥ नर्प्_१,५६।२८० ॥  
हानिर्वृद्धिर्ग्रहाधीना तस्मात्पूज्यतमा ग्रहाः  ।  
मणिर्मुक्ताफलं विद्रुमाख्यं मरक तं तथा  ॥ नर्प्_१,५६।२८१ ॥  
पुष्परागं तथा वज्रं नीलं गोमेदसञ्ज्ञितम्  ।  
दूर्य्यं भास्करादीनां तुष्ट्य धार्यं यथाक्रमम्  ॥ नर्प्_१,५६।२८२ ॥  
शुक्लपक्षादिदिवसे चन्द्रो यस्य शुभप्रदः  ।  
स पक्षस्तस्य शुभदः कृष्णपक्षोन्यथाशुभः  ॥ नर्प्_१,५६।२८३ ॥  
शुक्लपक्षे शुभश्चन्द्रो द्वितीयनवपञ्चमे  ।  
रिःफरन्ध्राम्बुसंस्थैश्चैन्न विद्धो गगने चरैः  ॥ नर्प्_१,५६।२८४ ॥  
जन्म सम्पद्विपत् क्षेम प्रत्यरिः साधको वधः  ।  
मित्रं परममित्रं च जन्मभात्तु पुनः पुन  ॥ नर्प्_१,५६।२८५ ॥  
जन्मत्रिपञ्चसप्ताख्यास्तारा नेष्ट फलप्रदाः  ।  
शाकं गुडं च लवणं सतिलं काञ्चनं क्रमात्  ॥ नर्प्_१,५६।२८६ ॥  
अनिष्टफलनाशाय दद्यादेतद्द्विजातये  ।  
कृष्णे बलवती तारा शुक्लपक्षे बलू शशी  ।  
चन्द्रस्य द्वादशावस्था राशौराशौ यथाक्रमम्  ॥ नर्प्_१,५६।२८७ ॥  
यात्रोद्वाहादिकार्येषु नामतुल्यफलप्रदाः  ।  
षष्टिघ्नं गतचन्द्रर्क्षं तत्कालघटिकान्वितम्  ।  
वेदघ्नमिषुवेदान्त्यमवस्था भानुभागतः ॥ नर्प्_१,५६।२८८ ॥  
प्रवासनष्टाख्यमृता जयो हास्यं रतिमुदा  ।  
शिनिभुक्तिर्ज्वरः कम्पः सुस्थितिर्नामसन्निभाःऋ ॥ नर्प्_१,५६।२८९ ॥  
पट्टबन्धनयानोग्रसन्धिविग्रहभूषणम्  ।  
धात्वाकरं युद्धकर्म मेषलग्ने प्रसिद्ध्यति ॥ नर्प्_१,५६।२९० ॥  
मङ्गलानि स्थिराण्यंवुवेश्मकर्मप्रवर्तनम्  ।  
कृषिवाणिज्यपश्वादिदुष्टलग्ने प्रसिद्ध्यति ॥ नर्प्_१,५६।२९१ ॥  
कलाविज्ञानशिल्पानि भूषणाहवसंश्रवम्  ।  
गजोद्वाहाभिषेकाद्यं कर्त्तव्यं मिथुनोदये ॥ नर्प्_१,५६।२९२ ॥  
वापीकूपतडागादि वारिबन्धनमोक्षणम्  ।  
पौष्टिकं लिपिलेखादि कर्तव्यं कर्कटोदये ॥ नर्प्_१,५६।२९३ ॥  
इक्षुधान्यवणिक्पण्यकृषिसेवादयःस्थिरे  ।  
साहसाहवभूपाद्यं सिंहलग्ने प्रसिद्ध्यति ॥ नर्प्_१,५६।२९४ ॥  
विद्याशिल्पौषधं कृत्यं भूषणं च चरस्थिरम्  ।  
कन्या लग्ने विधेयं च पौष्टिकाखिलमङ्गलम् ॥ नर्प्_१,५६।२९५ ॥  
कृषिवाणिज्ययानं च पशूद्वाहव्रतादिकम्  ।  
तुलायामखिलं कर्म तुलाभाराश्रिते च यत् ॥ नर्प्_१,५६।२९६ ॥  
स्थिरकर्माखिलं कार्यं राजसेवाभिषेचनम्  ।  
चौर्यकर्मस्थिरारम्भाः कर्तव्या वृश्चिकोदये ॥ नर्प्_१,५६।२९७ ॥  
व्रतोद्वाहप्रयाणाश्वगजशिल्पकलादिकम्  ।  
चरस्थिरविमिश्रं च कर्तव्यं कार्मुकोदये ॥ नर्प्_१,५६।२९८ ॥  
चापबन्धनमोक्षास्त्रकृषिगोश्वादिकम् यत्  ।  
प्रस्थानं पशुदासादि कर्तव्यं मकरोदये ॥ नर्प्_१,५६।२९९ ॥  
कृषिवाणिज्यपश्वम्बुशिल्पङ्कर्मकलादिकम्  ।  
जलपात्रास्त्राशस्त्रादि कर्तव्यं कलशोदये ॥ नर्प्_१,५६।३०० ॥  
व्रतोद्वाहाभिषेकाम्बुस्थापनं सन्निवेशनम्  ।  
भूषणं जलपात्राश्वकर्म मीनोदये शुभम् ॥ नर्प्_१,५६।३०१ ॥  
मेषादिषु क्लिग्नेषु शुद्धेष्वेवं प्रसिद्ध्यति  ।  
क्रूरग्रहेक्षितेषूग्रसंयुतेषूग्रमेव हि ॥ नर्प्_१,५६।३०२ ॥  
गोयुग्मकर्ककन्यान्त्यतुलाचापधराः शुभाः  ।  
शुभर्क्षत्वाशुभासत्य इतरा पापराशयः ॥ नर्प्_१,५६।३०३ ॥  
ग्रहयोगावलोकाभ्यां राशिर्धत्ते ग्रहोद्भवम्  ।  
फलं ताभ्यां विहीनो ऽसौ स्वभावमुपसर्पति ॥ नर्प्_१,५६।३०४ ॥  
आदौ सम्पूर्णफलदं मध्ये मध्यफलप्रदम्  ।  
अन्ते तुच्छफले लग्ने सर्वस्मिन्नेवमेव हि ॥ नर्प्_१,५६।३०५ ॥  
सर्वत्र प्रथमं लग्नं कर्तुश्चन्द्रबलं ततः  ।  
कल्प्यामदिन्दौ बलिनि सप्तमे बलिनो ग्रहाः ॥ नर्प्_१,५६।३०६ ॥  
चन्द्रस्य वलिमाधारमाधेय चान्यखेटकम्  ।  
आधारभूतेनाधेयं धीयते परिधिष्टिनम् ॥ नर्प्_१,५६।३०७ ॥  
चेन्दिन्दुः शुभदः सर्वे ग्रहाः शुभफलप्रदाः  ।  
अशुभश्चेदशुभदा वर्जयित्वा धनाधिपम् ॥ नर्प्_१,५६।३०८ ॥  
लग्नस्याभ्युदिता येंशास्तेष्वंशेषु स्थितो ग्रहः  ।  
लग्नोद्भवं फलं धत्ते धनातीतो द्वितीयकम् ॥ नर्प्_१,५६।३०९ ॥  
एवं स्थानेषु शेषेषु चैवमेवं प्रकल्पयेत्  ।  
लग्नं सर्वगुणोपेतं लभ्यते ऽल्पैर्दिनैर्नो ॥ नर्प्_१,५६।३१० ॥  
दोषाल्पत्वं गुणाधिक्यं बहु सन्ततमिष्यते  ।  
दोषाद्दुष्टो हि कालस्तमपि मार्ष्टुं पितामहः ॥ नर्प्_१,५६।३११ ॥  
अप्यशौचतुणाधिक्यं दोषान्यत्ते ततो हि ते  ।  
अमारिक्ताष्टमीषष्टीद्वादशीप्रतिपत्स्वपि ॥ नर्प्_१,५६।३१२ ॥  
परिघस्य च पूर्वार्द्धं व्यतीपाते सवैधृतौ  ।  
सन्ध्यासूपप्लवे विष्ट्यामशुभं प्रथमार्त्तवम् ॥ नर्प्_१,५६।३१३ ॥  
रुग्णा पतिप्रिया दुःखी पुत्रिणी भोगमी तथा  ।  
पतिव्रता केशयुक्ता सूर्यवारादिषु क्रमात् ॥ नर्प्_१,५६।३१४ ॥  
यामाग्निरौद्रभाग्ययाहिद्वीशेन्द्रादिह्युपद्विषाः  ।  
तारका न हिता मासा मधूर्जशुचिपौषकाः ॥ नर्प्_१,५६।३१५ ॥  
भद्रा च सङ्क्रमोनिद्रा रात्रिश्चन्द्रार्कयोर्ग्रहः  ।  
कुलटा पापभोगेषु निन्द्यर्क्षे निन्द्यवासरे ॥ नर्प्_१,५६।३१६ ॥  
तिलाज्यदूर्वा जुहुयाद्गायत्र्याष्टशतं बुधः  ।  
सुवर्णगोतिलान्दद्यात्सर्वदोषापनुत्तये ॥ नर्प्_१,५६।३१७ ॥  
आद्या निशश्चतस्रस्तु त्याज्या ह्यपि समाः परैः  ।  
ओजराश्यंशगे चन्द्रे लग्ने पुङ्ग्रहवीक्षिते ॥ नर्प्_१,५६।३१८ ॥  
उपवीती युग्मतिथावनग्नः कामयेत्स्त्रियम्  ।  
पुत्रार्थी पुरुषशस्त्यक्त्वा पौष्णमूलाहिपित्र्यभम् ॥ नर्प्_१,५६।३१९ ॥  
प्रसिद्धे प्रथमे गर्भे तृतीये वा द्वितीयके  ।  
मासे पुंसवनं कार्यं सीमन्तं च यथा तथा ॥ नर्प्_१,५६।३२० ॥  
चतुर्थे मासि षष्टे वाप्यष्टमे वा तदीश्वरे  ।  
बलोपपन्ने दम्पत्योश्चन्द्रताराबलान्विते ॥ नर्प्_१,५६।३२१ ॥  
अरिक्तापर्वदिवसे कुजजीवार्कवासरे  ।  
तीक्ष्णमिश्रार्कवर्ज्येषु पुम्भांशेरात्रिनायके ॥ नर्प्_१,५६।३२२ ॥  
शुद्धे ऽष्टमे जन्मलग्नात्तयोर्लग्ने न नैधने  ।  
शुभग्रहयुते दृष्टे पापदृष्टिविवर्जिते ॥ नर्प्_१,५६।३२३ ॥  
शुभग्रहेषु धीधर्मकेन्द्रेष्वरिभवे त्रिषु  ।  
पापेषु सत्सु चन्द्रेत्यनिधनाद्यरिवर्जिते ॥ नर्प्_१,५६।३२४ ॥  
क्रूरग्रहाणामेकोपि लग्नादन्त्यात्मजाष्टगः  ।  
सीमन्तिनीं वा तद्गर्भं बली हॄन्ति न संशयः ॥ नर्प्_१,५६।३२५ ॥  
तस्मिञ्जन्ममुहूर्ते ऽपि सूतकान्तेपि वा शिशोः  ।  
जातकर्म प्रकर्तव्यं पितृपूजनपूर्वकम् ॥ नर्प्_१,५६।३२६ ॥  
सूतकान्ते नामकर्म विधेयं तत्कुलोचितम्  ।  
नामपूर्वं प्रशस्तं स्यान्मङ्गलैः सुसमीक्षितैः ॥ नर्प्_१,५६।३२७ ॥  
देशकालोपघाताद्यैः कालातिक्रमणं यदा  ।  
अनस्तगे भृगावीज्ये तत्कार्ये चोत्तरायणे ॥ नर्प्_१,५६।३२८ ॥  
चरस्थिरमृदुक्षिप्रनक्षत्रे शुभवासरे  ।  
चन्द्राताराबलोपेते दिवसे च शिशोः पितुः ॥ नर्प्_१,५६।३२९ ॥  
शुभलग्ने शुभांशे च निधने शुद्धिसंयुते  ।  
षष्टे मास्यष्टमे वापि पुंसां स्त्रीणां तु पञ्चमे ॥ नर्प्_१,५६।३३० ॥  
सप्तमे मासि वा कार्यं नवान्नप्रशनं शुभम्  ।  
रिक्तां दिनक्षयं नन्दां द्वादशीमष्टमीमथ ॥ नर्प्_१,५६।३३१ ॥  
त्यक्त्वान्यतिथिषु प्रोक्तं प्रशनं शुभवासरे  ।  
चरस्थिरमृदुक्षिप्रनक्षत्रे शुभनैधने ॥ नर्प्_१,५६।३३२ ॥  
दशमे शुद्धिसंयुक्ते शुभलग्ने शुभांशके  ।  
पूर्वार्द्धे सौम्यखेटेन संयुक्ते वीक्षितेपि वा ॥ नर्प्_१,५६।३३३ ॥  
त्रिषष्टलाभगैः क्रूरैः केन्द्रधीधर्मगैः शुभैः  ।  
व्ययारिनिधनस्थे च चन्द्रे ऽन्नप्राशनं शुभम् ॥ नर्प्_१,५६।३३४ ॥  
तृतीये पञ्चमे चाब्दे स्वकुलाचारतो ऽपि वा  ।  
बालानां जन्मतश्चौलं स्वगृह्योक्तविधानतः ॥ नर्प्_१,५६।३३५ ॥  
सौम्यायने नास्तगयोः सुरारिसुरमन्त्रिणोः  ।  
अपर्वरिक्तातिथिषु शुक्रेज्यज्ञेन्दुवासरे ॥ नर्प्_१,५६।३३६ ॥  
दस्रादितीज्यचन्द्रेन्द्रपूषभानि शुभानि च  ।  
चौलकर्मणि हस्तक्षार्र्त्रीणित्रीणि च विष्णुभात् ॥ नर्प्_१,५६।३३७ ॥  
पट्टबन्धनचौलान्नप्राशने चोपनायने  ।  
शुभदं जन्मनक्षत्रमशुभं त्वन्यकर्मणि ॥ नर्प्_१,५६।३३८ ॥  
अष्टमे शुद्धिसंयुक्तें शुभलग्ने शुभांशके  ।  
जन्माष्टमे न शीतांशौ षष्टाष्टान्त्यविवर्जिते ॥ नर्प्_१,५६।३३९ ॥  
धनत्रिकोणकेन्द्रस्थैः शुभैस्त्र्यायारिगैः परैः  ।  
अभ्यक्ते सन्ध्ययोर्नारे निशि भुक्त्वा न वाहवे ॥ नर्प्_१,५६।३४० ॥  
नोत्कटे भूषिते नैव याने न नवमे ऽह्नि च  ।  
क्षौरकर्म महीपानां पञ्चमेपञ्चमे ऽहनि ॥ नर्प्_१,५६।३४१ ॥  
कर्तव्यं क्षोरनक्षत्रे ऽप्यथ वास्योदये शुभम्  ।  
नृपविप्राज्ञया यज्ञे मरणे बन्धमोक्षणें ॥ नर्प्_१,५६।३४२ ॥  
उद्वाहे ऽखिलवारर्क्षतिथिषु क्षौरमिष्टदम्  ।  
कर्तव्यं मङ्गलेष्वादौ मङ्गलाय क्षुरार्पणम् ॥ नर्प्_१,५६।३४३ ॥  
नवमे सप्तमे वापि पञ्चमे दिवसे ऽपि वा  ।  
तृतीये बीजनक्षत्रे शुभवारे शुभोदये ॥ नर्प्_१,५६।३४४ ॥  
सम्यग्गृहाण्यलङ्कृत्य वितानध्वजतोरणैः  ।  
आशिषो वाचनं कार्यं पुण्यं पुण्याङ्गनादिभिः ॥ नर्प्_१,५६।३४५ ॥  
सहवादित्रनृत्याद्यैर्गत्वा प्रागुत्तरां दिशम्  ।  
तत्र मृदततस्तीक्ष्णा गृहीत्वा पुनरागतः ॥ नर्प्_१,५६।३४६ ॥  
मृण्यये ऽप्यथवा वैणवे ऽपि पात्रे प्रपूरयेत्  ।  
अनेकबीजसंयुक्तं तोयं पुष्पाभिशोभितम् ॥ नर्प्_१,५६।३४७ ॥  
आधानादष्टमे वर्षे जन्मतो वाग्रजन्मनाम्  ।  
राज्ञा मेकादशे मैञ्जीबन्धनं द्वादशे विशाम् ॥ नर्प्_१,५६।३४८ ॥  
जन्मतः पञ्चमे वर्षे वेदशास्त्ररिंशारदः  ।  
उपवीती यतः श्रीमान्कार्यं तत्रोपनायनम् ॥ नर्प्_१,५६।३४९ ॥  
बालस्य बलहीनो ऽपरि सितो जीवः शुभप्रदः  ।  
यथोक्तवत्सरे कार्यमनुक्ते नोपनायनम् ॥ नर्प्_१,५६।३५० ॥  
दृश्यमानगुरौ शुक्रे शाखेशे चोत्तरायणे  ।  
वेदानामधिपा जीवशुक्रभौमबुधाः क्रमात् ॥ नर्प्_१,५६।३५१ ॥  
शरद्ग्रीष्मवसन्तेषु व्युत्क्रमात्तु द्विजन्मनाम्  ।  
मुख्यं साधारणं तेषां तपोमासादिपञ्चसु ॥ नर्प्_१,५६।३५२ ॥  
स्वकुलाचारधर्मज्ञो माधमासे तु फल्गुने  ।  
विधिज्ञश्चार्थवांश्चैत्रे वेदवेदाङ्गपारगः ॥ नर्प्_१,५६।३५३ ॥  
वैशाषे धनवान्वेन्दशास्त्रविद्याविशारदः  ।  
उपनीतो बलाढ्यश्च ज्येष्ठे विधिविदां वरः ॥ नर्प्_१,५६।३५४ ॥  
शुक्लपक्षे द्वितीया च तृतीया पञ्चमी तथा  ।  
त्रयोदशी च दशमी सप्तमी व्रतबन्धने ॥ नर्प्_१,५६।३५५ ॥  
श्रेष्ठा त्वेकादशी षष्टी द्वादश्यन्यास्तु मध्यमाः  ।  
कृथष्णे द्वित्रीषुसङ्ख्याश्च तिथ्यो ऽन्या ह्यतिनिन्दिताः ॥ नर्प्_१,५६।३५६ ॥  
धिष्णान्यर्कत्रयान्तेज्यरुद्रादित्युत्तराणि च  ।  
विष्णुत्रयांश्विमित्राब्जयोनिभान्युपनायने ॥ नर्प्_१,५६।३५७ ॥  
जन्मभाद्दशमं कर्म सङ्घातर्क्षं तु षोडशम्  ।  
अष्टादशं समुदयं त्रयोविंशं विनाशनम् ॥ नर्प्_१,५६।३५८ ॥  
मानसं मानसं पञ्चविंशर्क्षं नाचरेच्छुभमेषु तु  ।  
आचार्यसौम्यकाव्यानां वाराः शस्ताः शशीनयोः ॥ नर्प्_१,५६।३५९ ॥  
वारौ तु मध्यमौ चैव व्रते ऽन्यौ निन्दितौ मतौ  ।  
त्रिधा विभज्य दिवसं तत्रादौ कर्म दैविकम् ॥ नर्प्_१,५६।३६० ॥  
द्वितीये मानुषं कार्यं तृतीये ःंशे च पैतृकम्  ।  
स्वनीचगे तदंशे वा स्वारिभे वा तदंशके ॥ नर्प्_१,५६।३६१ ॥  
गुरुशिखिनोश्च शाखेशे कलाशीलविवर्जितः  ।  
स्वाधिशत्रुगृहस्थे वा तदंशस्थे ऽथ वा व्रती ॥ नर्प्_१,५६।३६२ ॥  
शाखेशे वा गुरौ शुक्रे महापातककृद्भवेत्  ।  
स्वोच्चसंस्थे तदंशे वा स्वराशौ राशिगे गणे ॥ नर्प्_१,५६।३६३ ॥  
शाखेशे वा गुरौ शुक्रे केन्द्रगे वा त्रिकोणगे  ।  
अतीव धनवांश्चैव वेदवेदाङ्गपारगः ॥ नर्प्_१,५६।३६४ ॥  
परमोच्चगते जीवे शाखेशे वाथ वा सते  ।  
व्रती विशुद्धे निधने वेदशास्त्रविशारदः ॥ नर्प्_१,५६।३६५ ॥  
स्वाधिमित्रगृहस्थे वा तस्योञ्चस्थे तदंशगे  ।  
गुरौ भृगौ वा शाखेशे विद्याधनसमन्वितः ॥ नर्प्_१,५६।३६६ ॥  
शाखाधिपतिवारश्च शाखाधिपबलं शिशोः  ।  
शआखाधिपतिलग्नं च दुर्लभं त्रितयं व्रते ॥ नर्प्_१,५६।३६७ ॥  
तस्माद्वेद्वांशगे चन्द्रे व्रती विद्याविशारदः  ।  
पापांशगे वा दरिद्रो नित्यदुःखितः ॥ नर्प्_१,५६।३६८ ॥  
श्रवणादिनि नक्षत्रे कर्कांशस्थे निशाकरे  ।  
तदा व्रती वेदशास्त्रधनधान्यसमृद्धिमान् ॥ नर्प्_१,५६।३६९ ॥  
शुभलग्ने शुभांशे च नैधने शुद्धिसंयुते  ।  
लग्ने तु निधने सौम्यैः संयुते वा निरीक्षिते ॥ नर्प्_१,५६।३७० ॥  
इष्टैर्जीवार्कचन्द्राद्यैः पञ्चभिर्बलिभिर्ग्रहै  ।  
स्थानादिबलसम्पूर्णैश्चतुर्भिर्वा शुभान्वितैः ॥ नर्प्_१,५६।३७१ ॥  
ईक्षन्नैवात्रैकविंशमहादोषविवर्जिते  ।  
राशयः सकलाः श्रेष्ठाः शुभग्रहयुतेक्षिताः ॥ नर्प्_१,५६।३७२ ॥  
शुभनवांशकगता ग्राह्यास्ते शुभराशयः  ।  
न कदाचित्कर्कटांशशुभेक्षितयुतो ऽपि वा ॥ नर्प्_१,५६।३७३ ॥  
तस्माद्गोमिथुनांशाश्च तुलाकन्यांशकाः शुभाः  ।  
एवंविधे लग्नगते नवांशे व्रतमीरितम् ॥ नर्प्_१,५६।३७४ ॥  
त्रिषडायगतैः पापैः षडष्टान्त्यविवर्जितैः  ।  
शुभैः षष्टाष्टलग्नान्त्यवर्जितेन हिमांशुना ॥ नर्प्_१,५६।३७५ ॥  
स्वोञ्चसंस्थो ऽपि शीतांशुर्व्रतिनो यदि लग्नगः  ।  
न करोति शिशुं निःस्वं सर्वतः क्षयरोगिणम् ॥ नर्प्_१,५६।३७६ ॥  
स्फूर्जिते केन्द्रगे भानौ व्रतिनां पितृनाशनम्  ।  
पञ्चदोषोनितं लग्नं शुभदं चोपनायने ॥ नर्प्_१,५६।३७७ ॥  
विना वसन्तऋतुना कृष्णपक्षे गलग्रहे  ।  
अनध्याये विष्टिषष्ट्योर्न तु सस्कारमर्हति ॥ नर्प्_१,५६।३७८ ॥  
त्रयोदश्यादिचत्वारि सप्तम्यादिदिनत्रयम्  ।  
चतुर्थी वा शुभाः प्रोक्ता अष्टावेते गलग्रहाः ॥ नर्प्_१,५६।३७९ ॥  
क्षुरिकाबन्धं वक्ष्ये नृपाणां प्राक्करग्रहात्  ।  
विवाहोक्तेषु मासेषु शुक्लपक्षे ऽप्यनस्तगे ॥ नर्प्_१,५६।३८० ॥  
जीवे शुक्रे च भूपुत्रे चन्द्रताराबलान्विते  ।  
मैञ्जीबन्धोक्ततिथिषु कुजवर्जितवासरे ॥ नर्प्_१,५६।३८१ ॥  
नचेन्नवांशके कर्तुरष्टमोदयवर्जिते  ।  
शुद्धे ऽष्टमे विधौ लग्ने षष्टाष्टान्त्यविवर्जिते ॥ नर्प्_१,५६।३८२ ॥  
धनत्रिकोणकेन्द्रस्थैः शुभैस्त्र्यायारिगैः परैः  ।  
क्षुरिकाबन्धनं कार्यमर्चयित्वामरान्पितॄन् ॥ नर्प्_१,५६।३८३ ॥  
अर्चयेत्क्षुरिकां सम्यग्देवतानां च सन्निधौ  ।  
ततः सुलग्ने बध्नीयात्कट्यां लक्षणसंयुताम् ॥ नर्प्_१,५६।३८४ ॥  
आयामार्द्धाग्रविस्तारप्रमाणेनैवच्छेदयत्  ।  
तच्छेदखण्डान्यायाः स्युर्ध्वजाये रिपुनाशनम् ॥ नर्प्_१,५६।३८५ ॥  
घूम्राये मरणं सिंहे जयः शुनि च रोगिता  ।  
धनलाभो वृषे ऽत्यन्तं दुःखी भवति गर्दभे ॥ नर्प्_१,५६।३८६ ॥  
गजाये ऽत्यन्तसम्प्रीतिर्ध्वाङ्क्षे वित्तविनाशनम्  ।  
खड्गपुत्रिकयोर्मानं गणयेत्स्वाङ्गुलेन तु ॥ नर्प्_१,५६।३८७ ॥  
मानाङ्गुलेषु पर्यायामेकादशमितां त्यजेत्  ।  
शेषाणामगुलीनां च फलानि स्युर्यथाक्रमम् ॥ नर्प्_१,५६।३८८ ॥  
पुत्रलाभः शत्रुवधः स्त्रीलाभो गमन शुभम्  ।  
अर्थहानिश्चार्थवृद्धिः प्रीति सिद्धिजयः स्तुतिः ॥ नर्प्_१,५६।३८९ ॥  
स्थितो ध्वजे वृषाये वा नष्टाचेत्पूर्वतो व्रणम्  ।  
सिंहेगजे मध्यभागे त्वन्तभागे श्वकाकयोः ॥ नर्प्_१,५६।३९० ॥  
धृम्रगर्द्दभयोर्नैव व्रणं श्रयोन्त्यभागगम्  ।  
अथोत्तरायणे शुक्रजीवयोर्द्दश्यमानयोः ॥ नर्प्_१,५६।३९१ ॥  
द्विजातीनां गुरोर्गेहान्निवृत्तानां यतात्मनाम्  ।  
चित्रोत्तरादितीज्यान्त्यहरिमित्रविधातृषु ॥ नर्प्_१,५६।३९२ ॥  
भेष्वर्केन्दुज्ञेज्यशुक्रवारलग्नांशकेषु च  ।  
प्रतिपत्पर्वरिक्ता मा चाष्टमी च दिनत्रयम् ॥ नर्प्_१,५६।३९३ ॥  
हित्वान्यदिवसे कार्यं समावर्तनमुण्डनम्  ।  
सर्वाश्रमाणां विप्रेन्द्र ह्युत्तमो ऽयं गृहाश्रमः ॥ नर्प्_१,५६।३९४ ॥  
सुखं तत्रापि भामिन्यां शीलवत्यां स्थितं ततः  ।  
तस्याः सच्छीलर्ला धस्तु सुलग्नवशतः खलु ॥ नर्प्_१,५६।३९५ ॥  
पितामहोक्तं संवीक्ष्य लग्नशुद्धिं प्रवच्म्यहम्  ।  
पुण्ये ऽह्निलक्षणोपेतं सुखासीनं सुचेतसम् ॥ नर्प्_१,५६।३९६ ॥  
प्रणम्य देववत्पृच्छेर्द्दैवज्ञं भक्तिपूर्वकम्  ।  
ताम्बूलफलपुष्पाद्यैः पूर्णाञ्जलिरुपागतः ॥ नर्प्_१,५६।३९७ ॥  
तत्र चेल्लग्नगः क्रूरस्तस्मात्सप्तमगः कुजः  ।  
दम्पत्योर्मरण वाच्य वर्षाणामष्टकात्पुरा ॥ नर्प्_१,५६।३९८ ॥  
यदि लग्नगतश्चन्द्रस्तस्मात्सप्तमगः कुजः  ।  
विज्ञेयं भर्तृमरणमष्टवर्षान्त्तरे बुधैःझ ॥ नर्प्_१,५६।३९९ ॥  
लग्नात्पञ्चमगः पापः शत्रुदृष्टश्च नीचगः  ।  
मृतपुत्राथ वा कन्या कुलटा वा न संशयः ॥ नर्प्_१,५६।४०० ॥  
तृतीयपञ्चसप्तायकर्मगो वा निशाकरः  ।  
लग्नात्करोति सम्बन्धं दम्पत्योर्गुरुवीक्षितः ॥ नर्प्_१,५६।४०१ ॥  
तुलागोकर्कटा लग्नसंस्थः शुक्रेन्दुसंयुताः  ।  
वीक्षिताः पृच्छतां नॄणां कन्यालाभो भवेत्तदा ॥ नर्प्_१,५६।४०२ ॥  
स्त्रीद्रेष्काणः स्त्रीनवांशे युग्मलग्नं समागतम्  ।  
वीक्षितं चन्द्रशुक्राभ्यां कन्यालाभो भवेत्तदा ॥ नर्प्_१,५६।४०३ ॥  
एवं स्त्रीणां भर्तृलब्धिः पुंलग्ने पुन्नवांशके  ।  
पृच्छकस्य भवेल्लग्नं पुङ्ग्रहैरवलोकितम् ॥ नर्प्_१,५६।४०४ ॥  
कृष्णपक्षे प्रश्नलग्नाद्यस्य राशी यदा  ।  
पापदृष्टो ऽथ वा रन्ध्रे न सम्बन्धो भवेत्तदा ॥ नर्प्_१,५६।४०५ ॥  
पुण्यैर्निमित्तशकुनैः प्रश्नकाले तु मङ्गलम्  ।  
दम्पत्योरशुभैरेतैरशुभं सर्वतो भवेत् ॥ नर्प्_१,५६।४०६ ॥  
पञ्चाङ्गशुद्धिदिवसे चन्द्रताराबलान्विते  ।  
विवाहभस्योदये वा कन्यावरणमन्वयैः ॥ नर्प्_१,५६।४०७ ॥  
भूषणैः पुष्पताम्बूलफलैर्गन्धाक्षतादिभिः  ।  
शुक्लाम्बरैर्गीतवाद्यैंर्विघ्नाशीर्वचनैः सह ॥ नर्प्_१,५६।४०८ ॥  
कारयेत्कन्यकागेहे वरः प्रणवपूर्वकम्  ।  
तदा कुर्यात्पिता तस्याः प्रदानं प्रीतिपूर्वकम् ॥ नर्प्_१,५६।४०९ ॥  
कुलशीलवयोरूपवित्तविद्यायुताय च  ।  
वराय च रूपवतीं कन्यां दद्याद्यवीयसीम् ॥ नर्प्_१,५६।४१० ॥  
सम्पूज्य प्रार्थयित्वा च शचीं देवीं गुणाश्रयाम्  ।  
त्रैलोक्यसुन्दरीं दिव्यगन्धमाल्याम्बरावृताम् ॥ नर्प्_१,५६।४११ ॥  
सर्वलक्षणसंयुक्तां सर्वाभरणभूषिताम्  ।  
अनर्घमणिमालाभिर्भासयन्तीं दिगन्तरान् ॥ नर्प्_१,५६।४१२ ॥  
विलासिनीसहस्राद्यैः सेवमानामहर्निशम्  ।  
एवंविधां कुमारीं तां पूजान्ते प्रार्थयेदिति ॥ नर्प्_१,५६।४१३ ॥  
देवीन्द्राणि नमस्तुभ्यां देवेन्द्रप्रियभामिनि  ।  
विवाहे भाग्यमारोग्यं पुत्रलाभं च देहि मे ॥ नर्प्_१,५६।४१४ ॥  
युग्मे ऽब्दे जन्मतः स्त्रीणां पीतिदं पाणिपीडनम्  ।  
एतत्पुंसामयुग्मे ऽब्दे व्यत्ययेनाशनं तयोः ॥ नर्प्_१,५६।४१५ ॥  
माघफआल्गुनवैशाखज्येष्टमासाः शुभप्रदाः  ।  
मध्यमा कार्तिको मार्गशीर्षो वै निन्दिताः परे ॥ नर्प्_१,५६।४१६ ॥  
न कदाचिद्वशर्क्षेषु भानोरार्द्राप्रवेशनात्  ।  
विवाहो देवतानां च प्रतिष्टां चोपनायनम् ॥ नर्प्_१,५६।४१७ ॥  
नास्तङ्गते सिते जीवे न तयोर्बालवृद्धयोः  ।  
न गुरौ सिंहराशिस्थे सिंहांशकगतेपि वा ॥ नर्प्_१,५६।४१८ ॥  
पश्चात्प्रागुदितः शुक्रो दशत्रिदिवसं शिशुः  ।  
बुद्धः पञ्चदिनं पक्षं गुरुः पक्षं च सर्वतः ॥ नर्प्_१,५६।४१९ ॥  
अप्रबुद्धो हृषीकेशो यावत्तावन्न मङ्गलम्  ।  
उत्सवे वासुदेवस्य दिवसे नान्यमङ्गलम् ॥ नर्प्_१,५६।४२० ॥  
न जन्ममासे जन्मर्क्षे न जन्मदिवसे ऽपि च  ।  
आद्य गर्भसुतस्याथ दुहितुर्वा करग्रहः ॥ नर्प्_१,५६।४२१ ॥  
नैवोद्वाहो ज्येष्ठपुत्रीपुत्रयोश्च परस्परम्  ।  
ज्येष्टमासे तयोरेकज्येष्ठे श्रेष्ठश्च नान्यथा ॥ नर्प्_१,५६।४२२ ॥  
उत्पातग्रहणादूर्द्धं सप्ताहमखिलग्रहे  ।  
नाखिले त्रिदिनं नेष्टं त्रिद्युस्पृक् च क्षयं तथा ॥ नर्प्_१,५६।४२३ ॥  
ग्रस्तास्ते त्रिदिनं पूर्वं पश्चाद्ग्रस्तोदये ऽथवा  ।  
सन्ध्यायां त्रिदिनं तद्वन्निशीथे सप्त एव च ॥ नर्प्_१,५६।४२४ ॥  
मासान्ते पञ्च दिवसांस्त्यजेद्रिक्तां तथाष्टमीम्  ।  
व्यतीपातं वैधृतिं च सम्पूर्णं परिघार्द्धकम् ॥ नर्प्_१,५६।४२५ ॥  
पौष्णभत्र्युत्तरामैत्रमरुञ्चन्द्रार्कपित्र्यभैः  ।  
समूलभैरविद्धैस्तैः स्त्रीकरग्रह इष्यते ॥ नर्प्_१,५६।४२६ ॥  
विवाहे बलमावश्यं दम्पत्योर्गुरुसूर्ययोः  ।  
चेत्पूजा यत्नतः कार्या दुर्बल ग्रहयोस्तयोः ॥ नर्प्_१,५६।४२७ ॥  
गोचरं वेधजं चाष्टवर्गजं रूपजं बलम्  ।  
यथोत्तरं बलाधिक्यं स्थूलं गोचरमार्गजम् ॥ नर्प्_१,५६।४२८ ॥  
चन्द्रताराबलं वीक्ष्य ततः पञ्चाङ्गजं बलम्  ।  
तिथिरेकगुणा वारो द्विगुणस्त्रिगुणं च भम् ॥ नर्प्_१,५६।४२९ ॥  
योगश्चतुर्गुणः पञ्चगुणं तिथ्यर्द्धसञ्ज्ञितम्  ।  
ततो मनहूर्तो बलवांस्ततो लग्नं बलाधिकम् ॥ नर्प्_१,५६।४३० ॥  
ततो बलवती होरा द्रेष्काणो बलवांस्ततः  ।  
ततो नवांशो बलवान्द्वादशांशो बली ततः ॥ नर्प्_१,५६।४३१ ॥  
त्रिंशांशो बलवांस्तस्माद्वीक्ष्यमेतद्बलाबलम्  ।  
शुभेक्षितयुताः शस्ता उद्वाहे ऽखिलराशयः ॥ नर्प्_१,५६।४३२ ॥  
चन्द्रार्केज्यादयः पच यस्य राशेस्तुखेचराः  ।  
इष्टास्तच्छुभदं लग्नं चत्वारो ऽपि बलान्विताः ॥ नर्प्_१,५६।४३३ ॥  
जामित्रशुद्ध्यैकविंशन्महादोषविवर्जितम्  ।  
एकविंशतिदोषाणां नामरूपफलानि च ॥ नर्प्_१,५६।४३४ ॥  
वक्ष्यन्ते ऽत्र समासेन शृणु नारद साम्प्रतम्  ।  
पञ्चाङ्गशुद्धिराहित्यं दोषस्त्वाद्यः प्रकीर्तितः ॥ नर्प्_१,५६।४३५ ॥  
उदयास्तशुद्धिर्हानिर्द्वितीयः सूर्यसङ्क्रमः  ।  
तृतीयः पापषड्वर्गो भृगुः षष्टः कुजो ऽष्टमः ॥ नर्प्_१,५६।४३६ ॥  
गण्डान्तं कर्तरी रिषअफषडष्टेन्दुगतो ग्रहः  ।  
दम्पत्योरष्टमं लग्नं राशिर्विषघटी तथा ॥ नर्प्_१,५६।४३७ ॥  
दुर्मुहीर्तो वारदोषः खार्जूरिकसमाङ्घ्रिभम्  ।  
ग्रहणोत्पातभं क्रूरविद्धर्क्षं क्रूरसंयुतम् ॥ नर्प्_१,५६।४३८ ॥  
कुनवांशो महापातो वैधृतिश्चैकविंशतिः  ।  
तिथिवारर्क्षयोगानां करणस्य च मेलनम् ॥ नर्प्_१,५६।४३९ ॥  
पञ्चाङ्गमस्य शुद्धिस्तु पञ्चाङ्गशुद्धिरीरिता  ।  
यस्मिन्पञ्चाङ्गदोषो ऽस्ति तस्मिंल्लग्ने निरर्थकम् ॥ नर्प्_१,५६।४४० ॥  
त्यजेत्पञ्चैष्टिकं चापि विषसंयुक्तदुग्धवत्  ।  
लग्नलग्नांशकौ स्वस्वपतिना वीक्षितौ युतौ ॥ नर्प्_१,५६।४४१ ॥  
न चेद्वान्योन्यपतिना शुभघमित्रेण वा तथा  ।  
वरस्य मृत्युः स्यात्ताभ्यां सप्तसप्तोदयांशकौ ॥ नर्प्_१,५६।४४२ ॥  
एवं तौ न युतौ दृष्टौ मुत्युर्वध्वाः करग्रहे  ।  
त्याज्याः सूर्यस्य सङ्क्रान्तेः पूर्वतः परतस्तथा ॥ नर्प्_१,५६।४४३ ॥  
विवाहादिषु कार्येषु नाड्यः षोडशषोडशा । ।  
षड्वर्गः शुभदः श्रेष्ठो विवाहसथापनादिषु ॥ नर्प्_१,५६।४४४ ॥  
भृगुषष्ठाह्वयो दोषो लग्नात्षष्ठगते सिते  ।  
उच्चगे शुभसंयुक्ते तल्लग्नं सर्वदा त्यजेत् ॥ नर्प्_१,५६।४४५ ॥  
कुजो ऽष्टमो महादोषो लग्नादष्टमगे कुजे  ।  
शुभत्रययुतं लग्नं न त्यजेत्तुङ्गगो यदि ॥ नर्प्_१,५६।४४६ ॥  
पूर्णानन्दाङ्ख्ययोस्तिथ्योः सन्धिर्नाडीद्वयं यदा  ।  
गण्डान्तं मृत्युदं जन्मयात्रोद्वाहव्रतादिषु ॥ नर्प्_१,५६।४४७ ॥  
कुलीरसिंहयोः कीटचापयोर्मिनमेषयोः  ।  
गण्डातम्मन्तरालं स्याद्धटिकार्द्धं मृतिप्रदम् ॥ नर्प्_१,५६।४४८ ॥  
सार्पैन्द्रपौष्णोभेष्वन्त्यषोडशेशा भसन्धयः  ।  
तदग्निमेष्वाद्यपादा भानां गण्डातसञ्ज्ञकाः ॥ नर्प्_१,५६।४४९ ॥  
उग्रं च सन्धित्रितयं गण्डातं त्रिविधं महत्  ।  
लग्नाभिमुखयोः पापग्रहयोरृजुवक्रयोः ॥ नर्प्_१,५६।४५० ॥  
सा कर्तरीति विज्ञेया दम्पत्योर्गलकर्तरी  ।  
कर्तरीयोगदुष्टं यल्लग्नं तत्परिवर्जयेत् ॥ नर्प्_१,५६।४५१ ॥  
अपि सौम्यग्रहैर्युक्त गुणैः सर्वैः समन्वितम्  ।  
षडष्टरिष्फगे चन्द्रे लग्नदोषः स्वसञ्ज्ञकः ॥ नर्प्_१,५६।४५२ ॥  
तल्लग्नं वर्जयेद्यत्राज्जीवशुक्रसमन्वितम्  ।  
उच्चगे नीचगे वापि मित्रभे शत्रुराशिगे ॥ नर्प्_१,५६।४५३ ॥  
अपि सर्वगुणोपेतं दम्पत्योर्निधनप्रदम्  ।  
शशाङ्के ग्रहसंयुक्ते दोषः सङ्ग्रहसञ्ज्ञकः ॥ नर्प्_१,५६।४५४ ॥  
तस्मिन्सङ्ग्रहदोषे तु विवाहं नैव कारयेत्  ।  
सूर्येण संयुते चन्द्रे दारिद्यं भवति स्फुटम् ॥ नर्प्_१,५६।४५५ ॥  
कुजेन मरणं व्याधिः सौम्येन त्वनपत्यता  ।  
दौर्भाग्यं गुरुणा युक्ते सापत्यं भार्गवेण तु ॥ नर्प्_१,५६।४५६ ॥  
प्रव्रज्या सूर्यपुत्रेण राहुणा मूलसङ्क्षयः  ।  
केतुना संयुते चन्द्रे नित्यं कष्टं दरिद्रता ॥ नर्प्_१,५६।४५७ ॥  
पापग्रहयुते चन्द्रे दम्पत्योर्मरणं भवेत्  ।  
शुभग्रहयुते चन्द्रे स्वोच्चस्थे मित्रराशिगे ॥ नर्प्_१,५६।४५८ ॥  
दोषायनं भवेल्लग्नं दम्पत्योः श्रेयसे सदा  ।  
स्वोच्चगो वा स्वर्क्षगो वा मित्र क्षेत्रगतोपि वा ॥ नर्प्_१,५६।४५९ ॥  
पापग्नहयुतश्चन्द्रः करोति मरणं तयोः  ।  
दम्पत्योरष्टमं लग्नमष्टमो राशिरेव च ॥ नर्प्_१,५६।४६० ॥  
यदि लग्नगतः सोपि दम्पत्योर्मरणप्रदः  ।  
स राशिः शुभसंयुक्तो लग्नं वा शुभसंयुतम् ॥ नर्प्_१,५६।४६१ ॥  
लग्नं विवर्जयेद्यत्नात्तदंशांशतदीश्वराम्  ।  
दम्पत्योर्द्वादशं लग्नं राशिर्वा यदि लग्नगः ॥ नर्प्_१,५६।४६२ ॥  
अर्थहानिस्तयोरस्मात्तदंशस्वामिनं त्यजेत्  ।  
जन्मराश्युदयश्चैव जन्मलग्नोदयः शुभः ॥ नर्प्_१,५६।४६३ ॥  
तयोरुपचयस्थानं लग्नेत्यन्तशुभप्रदम्  ।  
खमार्गणा वेदपक्षाः खरामा वेदमार्गणाः ॥ नर्प्_१,५६।४६४ ॥  
वह्निचन्द्रा रूपदस्राः खरामा व्योमबाहवः  ।  
द्विरामाः स्वाग्नंयः शून्यदस्राः कुञ्जरभूमयः ॥ नर्प्_१,५६।४६५ ॥  
रूपपक्षा व्योमदस्रा वेदचन्द्राश्चतुर्द्दश  ।  
शून्यचन्द्रा वेदचन्द्रा षडृक्षा वेदबाहवः ॥ नर्प्_१,५६।४६६ ॥  
शून्यदस्राः शून्यचन्द्राः पूर्णचन्द्रा गतेन्द्रवः  ।  
तर्कचन्द्रा वेदपक्षाः खरामाश्चाश्विभात्क्रमात् ॥ नर्प्_१,५६।४६७ ॥  
आभ्याः परास्तु घटिकाश्चतस्रो विषसञ्ज्ञिताः  ।  
विवाहादिषु कार्येषु विषनाडीं विवर्जयेत् ॥ नर्प्_१,५६।४६८ ॥  
भास्करादिषु वारेषु ये मुहूर्ताश्च निन्दिताः  ।  
विवाहादिषु ते वर्ज्या अपिलक्षगुणैर्युताः ॥ नर्प्_१,५६।४६९ ॥  
निहितावारदोषा ये सूर्यवारादिषु क्रमात्  ।  
अपि सर्वगुणोपेतास्ते वर्ज्याः सर्वमङ्गले ॥ नर्प्_१,५६।४७० ॥  
एकार्गलाङ्घ्रितुल्यं यत्तल्लग्नं च विवर्जयेत्  ।  
अपिशुक्रेज्यसंयुक्तं विषसंयुक्तदुग्धवत् ॥ नर्प्_१,५६।४७१ ॥  
ग्रहणोत्पातभं त्याज्यं मङ्गलेषु ऋतुत्रयम्  ।  
यावच्च शशिना भुक्त्वा मुक्तभं दग्धकाष्टवत् ॥ नर्प्_१,५६।४७२ ॥  
मङ्गलेषु त्यजेत्शेटैर्विद्धं च क्रूरसंयुतम्  ।  
अखिलर्क्षं पञ्चगव्यं सुराबिन्दुयुतं तथा ॥ नर्प्_१,५६।४७३ ॥  
पाद एव शुभैर्विद्धमशुभं नैव कृत्स्त्रभम्  ।  
क्रूरविद्धं युतं धिष्ण्यं निखिलं नैव मङ्गलम् ॥ नर्प्_१,५६।४७४ ॥  
तुलामिथुनकन्यांशा धनुरन्त्यार्द्धसंयुताः  ।  
एते नवांशाः शुभदा वृषभस्यांशकाः खलु ॥ नर्प्_१,५६।४७५ ॥  
अन्त्यांशास्तेपि शुभदा यदि वर्गोत्तमाह्वयाः  ।  
अन्ये नवांशा न ग्राह्या यतस्ते कुनवांशकाः ॥ नर्प्_१,५६।४७६ ॥  
कुनवांशकलग्नं यत्त्याज्यं सर्वगुणान्वितम्  ।  
यस्मिन्दिने महापातस्तद्दिनं वर्जयेच्छुभे ॥ नर्प्_१,५६।४७७ ॥  
अपि सर्वगुणोपेतं दम्पत्योर्मृत्युदं यतः  ।  
अनुक्ताः स्वल्पदोषाः स्युर्विद्युन्नीहारवृष्टयः ॥ नर्प्_१,५६।४७८ ॥  
प्रत्यर्कपरिवेषेन्द्रचापाम्बुधरगर्जनाः  ।  
लत्तोपग्रहपाताख्या मासदग्धाह्वया तिथिः ॥ नर्प्_१,५६।४७९ ॥  
दग्धलग्नान्धबधिरपङ्गुसञ्ज्ञाश्च राशयः  ।  
एवमाद्यास्ततस्तेषां व्यवस्था क्रियते ऽधुना ॥ नर्प्_१,५६।४८० ॥  
अकालजा भवन्त्येते विद्युन्नीहारवृष्टयः  ।  
दोषाय मङ्गले नूनमदोषायैव कालतः ॥ नर्प्_१,५६।४८१ ॥  
बृहस्पतिः केन्द्रगतः शुक्रो वा यदि वा बुधः  ।  
एको ऽपि दोषनिचयं हरत्येव न संशयः ॥ नर्प्_१,५६।४८२ ॥  
तिर्यक्पञ्चोर्द्धूगाः पञ्च रेखा द्वे द्वे च कोणयोः  ।  
द्वितीये शम्भुकोणे ऽग्निधिष्ण्यं चक्रे प्रविन्यसेत् ॥ नर्प्_१,५६।४८३ ॥  
भान्यत्र साभिजित्येकरेखाखेटेन विद्धभम्  ।  
पुरतः पृष्टतोर्ऽकाद्या दिनर्क्षं लत्तयन्ति यत् ॥ नर्प्_१,५६।४८४ ॥  
अर्काकृतिगुणाद्य्नङ्गबाणाष्टनवसङ्ख्यभम्  ।  
सूर्यभात्सार्प्पपित्र्यान्त्यत्वाष्ट्रमित्रोडुविष्णुभम् ॥ नर्प्_१,५६।४८५ ॥  
सङ्ख्याया दिनभेतावदश्विभात्पातदुष्टभम्  ।  
सौराष्ट्रे साल्वदेशे तु लत्तितं भं विवर्जयेत् ॥ नर्प्_१,५६।४८६ ॥  
कलिङ्गवङ्गदेशेषु पातितं न शुभप्रदम्  ।  
बाह्लिके कुरुदेशे चान्यस्मिन्देशे न दूषणम् ॥ नर्प्_१,५६।४८७ ॥  
तिथयो मासदग्धाश्च दग्धलग्नानि यान्यपि  ।  
मध्यदेशे विवर्ज्यानि न दृष्टानीतरेषु च ॥ नर्प्_१,५६।४८८ ॥  
षङ्ग्वं धकाणलग्नानि मासशून्याश्च राशयः  ।  
गौडमालवयोस्त्याज्या अन्यदेशे न गर्हिताः ॥ नर्प्_१,५६।४८९ ॥  
दोषदुष्टं सदा कालं सन्निमार्ष्टुं न शक्यते  ।  
अपि धातुरतो ग्राह्यं दोषाल्पत्वं गुणाधिकम् ॥ नर्प्_१,५६।४९० ॥  
एवं सुलग्ने दम्पत्योः कारयेत्सम्यगीक्षणम्  ।  
हस्तोच्छ्रितां चतुर्हस्तैश्चतुरस्रां समन्ततः ॥ नर्प्_१,५६।४९१ ॥  
स्तम्भश्चतुर्भिः सुश्लक्ष्णैर्वामभागे तु सन्नताम्  ।  
समण्डपां चतुर्दिक्षु सोपानैरतिशोभिताम् ॥ नर्प्_१,५६।४९२ ॥  
प्रागुदक्प्रवणां रम्भास्तम्भैर्हंसशुकादिभिः  ।  
विचित्रितां चित्रकुम्भैर्विविधैस्तोरणाङ्कुरैः ॥ नर्प्_१,५६।४९३ ॥  
शृङ्गारपुष्पनिचयैर्वर्णकैः समलङ्कृताम्  ।  
विप्राशीर्वचनैः पुण्यस्रीभिर्दिव्यैर्मनोरमाम् ॥ नर्प्_१,५६।४९४ ॥  
वादित्रनृत्यगीताद्यैर्हृदयानन्दिनीं शुभाम्  ।  
एवं विधां समारोहेन्मिथुनं स्वाग्निवेदिकाम् ॥ नर्प्_१,५६।४९५ ॥  
अष्टधा राशिकूटं च स्वादूडुगणराशयः  ।  
राशीशयोनिर्वर्णाख्यऋतवः पुत्रपौत्रदाः ॥ नर्प्_१,५६।४९६ ॥  
एकराशौ पृथग्दिष्ण्ये दम्पत्योः पाणिपीजनम्  ।  
उत्तमं मध्यमं भिन्नं राश्यैकत्वं ययोस्तयोः ॥ नर्प्_१,५६।४९७ ॥  
एकर्क्षे त्वेकराशौ हि विवाहः प्राणहानिदः  ।  
स्त्रीधिष्ण्यादाद्यनवके स्त्रीदूरमतिनिन्दितम् ॥ नर्प्_१,५६।४९८ ॥  
द्वितीये मध्यमं श्रेष्ठं तृतीये नवके नृभम्  ।  
तिस्रः पूर्वोत्तरा धातृयाम्यमाहेशतारकाः ॥ नर्प्_१,५६।४९९ ॥  
इति मर्त्यगणे ज्ञेयः स्यादमर्त्यगणः परः  ।  
हर्यादित्यार्कवाय्वन्त्यमित्राश्वीज्येन्दुतारकाः ॥ नर्प्_१,५६।५०० ॥  
रक्षोगणः पितृत्वाष्ट्रद्विदैवाग्नीन्द्रतारकाः  ।  
वसुवारीशमूलाहितारकाभिर्युतास्ततः ॥ नर्प्_१,५६।५०१ ॥  
दम्पत्योर्जन्मभे चैकगणे प्रीतिरनेकधा  ।  
मध्यमा देवमर्त्यानां राक्षसानां तयोर्मृतिः ॥ नर्प्_१,५६।५०२ ॥  
मृत्युः षष्टाष्टके पञ्चनवमे त्वनपत्यता  ।  
नैःस्व्य द्विर्द्वादशे ऽन्येषु दम्पत्योः प्रीतिरुत्तमा ॥ नर्प्_१,५६।५०३ ॥  
एकाधिपे मित्रभावे शुभदं पाणिपीडनम्  ।  
द्विर्दादशे त्रिकोणे च न कदाचित्षडष्टके ॥ नर्प्_१,५६।५०४ ॥  
अश्वेभमेषसर्पाहिह्योतुमेषोतुमूषकाः  ।  
आखुगोमहिषव्याघ्रकालीव्याघ्रमृगद्वयम् ॥ नर्प्_१,५६।५०५ ॥  
श्वानः कपरिर्बभ्रुयुगे कपिसिंहतुरङ्गमाः  ।  
सिंहगोदन्तिनो भानां योनयः स्युर्यथाश्विभात् ॥ नर्प्_१,५६।५०६ ॥  
श्वैणं बभ्ररगं मेषवानरौ सिंहवारणम्  ।  
गोव्याघ्रमाखुमार्जारं महिषाश्चं च शात्रवम् ॥ नर्प्_१,५६।५०७ ॥  
झषालिकर्कटा विप्रास्त दूर्ध्वाः क्षत्रियादयः  ।  
पुंवर्णराशेः स्त्रीराशौ सतिहीने यथाशुभम् ॥ नर्प्_१,५६।५०८ ॥  
चतुस्त्रिव्द्यङ्घ्रिभोत्थायाः कन्यायाश्चाश्विभात्क्रमात्  ।  
वह्निभादिन्दुभान्नाडीत्रिचतुःपञ्चपर्वसु ॥ नर्प्_१,५६।५०९ ॥  
गणयेत्सङ्ख्यया चैकनाड्यां मृत्युर्न पार्श्वयोः  ।  
प्राजापत्यब्राह्मदैवा विवाहाश्चार्षसंयुताः ॥ नर्प्_१,५६।५१० ॥  
उक्तकाले तु कर्तव्याश्चत्वारः फलदायकाः  ।  
गन्धर्वासुरपैशाचराक्षसाख्यास्तु सर्वदा ॥ नर्प्_१,५६।५११ ॥  
चतुर्थमभिजिल्लग्नमुदयर्क्षाञ्च सप्तमम्  ।  
गोधूलिकं तदुभयं विवाहे पुत्रपौत्रदम् ॥ नर्प्_१,५६।५१२ ॥  
प्राच्या न च कलिङ्गानां मुख्यं गोधूलिकं स्मृतम्  ।  
अभिजित्सर्वदेशेषु मुख्यो दोषविनाशकृत् ॥ नर्प्_१,५६।५१३ ॥  
मध्यन्दिनगते भानौ मुहूर्तो ऽभिजिदाह्वयः  ।  
नाशयत्यखिलान्दोषान्पिनाकी त्रिपुरं यथा ॥ नर्प्_१,५६।५१४ ॥  
पुत्रोद्वाहात्परं पुत्रीविवाहो न ऋतुत्रये  ।  
न तयोर्व्रतमुद्वाहान्मङ्गले नान्यमङ्गलम् ॥ नर्प्_१,५६।५१५ ॥  
विवाहश्चैकजन्यानां षण्मासाभ्यन्तरे यदि  ।  
असंशयं त्रिभिर्वर्षैस्तत्रैका विधवा भवेत् ॥ नर्प्_१,५६।५१६ ॥  
प्रत्युद्वाहो नैव कार्यो नैकस्मै दुहितृद्वयम्  ।  
न चैकजन्ययोः पुंसोरेकजन्ये तु कन्यके ॥ नर्प्_१,५६।५१७ ॥  
नैवं कदाचिदुद्वाहो नैकदा मुण्डनद्वयम्  ।  
दिवाजातस्तु पितरं रात्रौ तु जननीं तथा ॥ नर्प्_१,५६।५१८ ॥  
आत्मानं सन्ध्ययोर्हन्ति नास्ति गण्डे विपर्ययः  ।  
सुतः सुता वा नियतं श्वसुरं हॄन्ति मूलजः ॥ नर्प्_१,५६।५१९ ॥  
तदन्त्यपादजो नैव तथाश्लेषाद्यपादजः  ।  
ज्येष्टान्त्यपादजौ ज्येष्टं बालो हॄन्ति न बालिका ॥ नर्प्_१,५६।५२० ॥  
न बालिकाम्बुमूलर्क्षे मातरं पितरं तथा  ।  
सैन्द्री धवाग्रजं हॄन्ति देवरं तु द्विदैवजा ॥ नर्प्_१,५६।५२१ ॥  
आरभ्योद्वाहदिवसात् षष्टे वाप्यष्टमे दिने  ।  
वधूप्रवेश सम्पत्त्यैदशमे सप्तमे दिने ॥ नर्प्_१,५६।५२२ ॥  
हायनद्वितयं जन्मभलग्नदिवसानपि  ।  
सन्त्यज्य ह्यतिशुक्रे ऽपि यात्रा वैवाहिकी शुभा ॥ नर्प्_१,५६।५२३ ॥  
श्रीप्रदं सर्वगीर्वाणस्थापनं चोत्तरायणे  ।  
गीर्वाणपूर्वगीर्वाणमत्रिणोर्दृश्यमानयोः ॥ नर्प्_१,५६।५२४ ॥  
विचैत्रेष्वेव मासेषु माघादिषु च पञ्चसु  ।  
शुक्लपक्षेषु कृष्णेषु तदादिष्वष्टसु शुभम् ॥ नर्प्_१,५६।५२५ ॥  
दिनेषु यस्य देवस्य या तितिस्तत्र तस्य च  ।  
द्वतीयादिद्वये पञ्चम्यादितस्तिसृषु क्रमात् ॥ नर्प्_१,५६।५२६ ॥  
दशम्यादेष्चतसृषु पौर्णमास्यां विशेषतः  ।  
त्र्युत्तरादितिचन्द्रान्त्यहस्तत्रयगुरूडुषु ॥ नर्प्_१,५६।५२७ ॥  
साश्विधातृजलाधीशहरिमित्रवसुष्वपि  ।  
कुजवर्जितवारेषु कर्तुः सूर्ये बलप्रदे ॥ नर्प्_१,५६।५२८ ॥  
चन्द्रताराबलोपेते पूर्वाह्ने शोभने दिने  ।  
शुभलग्ने शुभांशे च कर्त्तुर्न निधनोदये ॥ नर्प्_१,५६।५२९ ॥  
राशयः सकलाः श्रेष्ठाः शुभग्रहयुतेक्षिताः  ।  
पञ्चाष्टके शुभे लग्ने नैधने शुद्धिसंयुते ॥ नर्प्_१,५६।५३० ॥  
लग्नस्थाश्चन्द्रसूर्यारराहुकेत्वर्कसूनवः  ।  
कर्त्तुर्मृत्युप्रदाश्चान्ये धनधान्यसुखप्रदाः ॥ नर्प्_१,५६।५३१ ॥  
द्वितीये नेष्टदाः पापाः सौम्याश्चन्द्रश्चः वित्तदाः  ।  
तृतीये निखिलाः खेटाः पुत्रपौत्रसुखप्रदाः ॥ नर्प्_१,५६।५३२ ॥  
चतुर्थे सुखदाः सौम्याः क्रूराः खेटाश्च दुःखदाः  ।  
ग्लानिदाः पञ्चमे क्रूराः सौम्याः पुत्रसुखप्रदाः ॥ नर्प्_१,५६।५३३ ॥  
षष्टे शुभाः शत्रुदाः स्युः पापाः शब्रुक्षयङ्कराः  ।  
व्याधिदाः सप्तमे पापाः सौम्याः शुभफलप्रदाः ॥ नर्प्_१,५६।५३४ ॥  
अष्टमस्थाः खगाः सर्वेकर्तुर्मृत्युप्रदायकाः  ।  
धर्मे पापा घ्नन्ति सौम्याः शुभदा मङ्गलप्रदाः ॥ नर्प्_१,५६।५३५ ॥  
कर्मगा दुःखदाः पापा सौम्याश्चन्द्रश्च कीर्तिदाः  ।  
लाभस्थानगताः सर्वे भूरिलाभप्रदा ग्रहाः ॥ नर्प्_१,५६।५३६ ॥  
व्ययस्थानगताः शश्वद्बहूव्ययकरा ग्रहाः  ।  
हॄन्त्यर्थहीनाः कर्तारं मन्त्रहीनास्तु ऋत्विजम् ॥ नर्प्_१,५६।५३७ ॥  
स्रियं लक्षणहीनास्तु न प्रतिष्टासमो रिपुः ॥    
गुणाधिकतरे लग्ने दोषः स्वल्पतरो यदि ॥ नर्प्_१,५६।५३८ ॥  
सुराणां स्थापनं तत्र कर्तुरिष्टार्थसिद्धिदम्  ।  
निर्माणायतनग्रामगृहादीनां समासतः ॥ नर्प्_१,५६।५३९ ॥  
क्षेत्रमादौ परीक्षेत गन्धवर्णरसांशकैः  ।  
मधुपुष्पाम्लपिशितगन्धं विप्रानुपूर्वकम् ॥ नर्प्_१,५६।५४० ॥  
सितं रक्तं च हरितं कृष्णवर्णं यथाक्रमम्  ।  
मधुरं कटुकं तिक्तं कषायकरसं क्रमात् ॥ नर्प्_१,५६।५४१ ॥  
अत्यन्तवृद्धिदं नॄणामीशानप्रागुदग्प्लवम्  ।  
अन्यदिक्षु प्लवे तेषां शश्वदत्यन्तहानिदम् ॥ नर्प्_१,५६।५४२ ॥  
समगर्तारत्निमात्रं खनित्वा तत्र पूरयेत्  ।  
अत्यन्तवृद्धिरधिके हीने हानिः समे समम् ॥ नर्प्_१,५६।५४३ ॥  
तथा निशादौ तत्कृत्वा पानीयेन प्रपूरयेत्  ।  
प्रातर्दृष्टे जले वृद्धिः समं पङ्के क्षयः क्षये ॥ नर्प्_१,५६।५४४ ॥  
एवं लक्षणसंयुक्तं सम्यक् क्षेत्रं समीक्ष्यते  ।  
दिक्साधनाय तन्मध्ये समं मण्डलमालिखेत् ॥ नर्प्_१,५६।५४५ ॥  
द्वादशाङ्गुलकं शङ्कुं स्थाप्येक्षेत्तत्र दिक्त्रमम्  ।  
चतुरस्रीकृते क्षेत्रे षड्वर्गपरिशोधिते ॥ नर्प्_१,५६।५४६ ॥  
रेखामार्गे च कर्त्तव्यं प्राकारं सुमनोहरम्  ।  
आयामेषु चतुर्दिक्षु प्रागादिषु च सत्स्वपि ॥ नर्प्_१,५६।५४७ ॥  
अष्टावष्टौ प्रतिदिशं द्वाराणि स्युर्यथाक्रमम्  ।  
प्रदक्षिणक्रमात्तेषाममूनि च फलानि वै ॥ नर्प्_१,५६।५४८ ॥  
हानिर्नैः ख्यन्धनप्राप्तिर्नृपपूजा महद्वनम्  ।  
अतिचौर्यमतिक्रोधो भीतिर्दिशि शचीपतेः ॥ नर्प्_१,५६।५४९ ॥  
निधनं बन्धनं भीतिरर्थाप्तिर्द्धनवर्द्धनम्  ।  
अनान्तकं व्याधिभयं निःसत्त्वं दक्षिणादिशि ॥ नर्प्_१,५६।५५० ॥  
पुत्रहानिः शत्रुवृद्धिर्लक्ष्मीप्राप्तिर्द्धनागमः  ।  
सौभाग्यमतिदौर्भाग्यं दुःखं शोकश्च पश्चिमे ॥ नर्प्_१,५६।५५१ ॥  
कलत्रहानिर्निः सत्त्वं हानिर्द्धान्यधनागमः  ।  
सम्पद्वृद्धिर्मासभीतिरामयं दिशि शीतगोः ॥ नर्प्_१,५६।५५२ ॥  
एवं गृहादिषु द्वारविस्ताराद्द्विगुणोच्छ्रितम्  ।  
पश्चिमे दक्षिणे वापि कपाटं स्थापयेद्गृहे ॥ नर्प्_१,५६।५५३ ॥  
प्राकारान्तः क्षितिं कुर्यादेकाशीतिपदं यथा  ।  
मध्ये नवपदे ब्रह्मस्थानं तदतिनिन्दितम् ॥ नर्प्_१,५६।५५४ ॥  
द्वात्रिंशदंशाः प्राकारसमीयांशाः समन्ततः  ।  
पिशाचांशे गृहारम्भे दुःखशोकभयप्रदः ॥ नर्प्_१,५६।५५५ ॥  
शेषाशाः स्युश्च निर्माणे पुत्रपौत्रधनप्रदाः  ।  
शिराः स्युर्वास्तुनोरेखा दिग्विदिग्मध्यसम्भवाः ॥ नर्प्_१,५६।५५६ ॥  
ब्रह्मभागाः पिशाचांशाः शिराणां यत्र संहतिः  ।  
तत्र तत्र विजानीयाद्वास्तुनो मर्मसन्धयः ॥ नर्प्_१,५६।५५७ ॥  
मर्माणि सन्धयो नेष्टाः स्वस्थे ऽप्येवं निवेशने  ।  
सौम्यफआल्गुनवैशाखमाघश्रावणकार्तिकाः ॥ नर्प्_१,५६।५५८ ॥  
मासाः स्युर्गृहनिर्माणे पुत्रारोग्यधनप्रदाः  ।  
अकारादिषु भाग्षु दिक्षु प्रागादिषु क्रमात् ॥ नर्प्_१,५६।५५९ ॥  
खरोश्वोथ हरिः श्वाख्यः सपोखुगजशाशकाः  ।  
दिग्वर्गाणामियं योनिः स्ववर्गात्पञ्चमो रिपुः ॥ नर्प्_१,५६।५६० ॥  
साध्यवर्गः पुरः स्थाप्य पृष्टतः साधकं न्यसेत्  ।  
व्यत्यये नाशनं तस्य ऋणमध्यं धनाच्छुभम् ॥ नर्प्_१,५६।५६१ ॥  
आरभ्य साधकं घिष्ण्यं साध्यं यावच्चतुर्गुणम्  ।  
विभेजेत्सप्तभिः शेषं साधकस्य धनं तदा ॥ नर्प्_१,५६।५६२ ॥  
विस्तार आयामगुणो गृहस्य पदमुच्यते  ।  
तस्माद्धनाधनायर्क्षवारांशाः सङ्ख्यया क्रमात् ॥ नर्प्_१,५६।५६३ ॥  
धनाधिकं गृहं वृद्ध्यै ऋणाधिकमशोभनम्  ।  
विषमायः शुभघायैव समायो निर्धनाय च ॥ नर्प्_१,५६।५६४ ॥  
घनक्षयस्तृतीयर्क्षे पञ्चमर्क्षे परः क्षयः  ।  
आत्मक्षयः सप्तमर्क्षे भवत्येव हि भर्तृभात् ॥ नर्प्_१,५६।५६५ ॥  
द्विर्द्वादशो निर्धनाय त्रिकोणमसुताय च  ।  
षट्काष्टकं मृत्यवे स्याच्छुभदाराशयः परे ॥ नर्प्_१,५६।५६६ ॥  
सूर्याङ्गारकवारांशा वैश्वानरभयप्रदाः  ।  
इतरे ग्रहवारांशाः सर्वकामार्थसिद्धिदाः ॥ नर्प्_१,५६।५६७ ॥  
नभस्यादिषु मासेषु त्रिषु त्रिषु यथाक्रमम्  ।  
पूर्वादिकशिरोवामपार्श्वेशायाप्रदक्षिणम् ॥ नर्प्_१,५६।५६८ ॥  
चराह्वयो वास्तुपुमान् चरत्येवं महोदरः  ।  
यद्दिङ्मुखो वास्तुपुमान् कुर्यात्तद्दिङ्मुखं गृहम् ॥ नर्प्_१,५६।५६९ ॥  
प्रतिकूलमुखं गेहं रोगशोकभयप्रदम्  ।  
सबलो मुखगेहानामेष दोषो न विद्यते ॥ नर्प्_१,५६।५७० ॥  
वृत्येटिकां स्वर्णरेणुधान्यशैवलसंयुतम्  ।  
गृहमध्ये हस्तमात्रे गर्ते न्यासाय विन्यसेत् ॥ नर्प्_१,५६।५७१ ॥  
वस्त्वायामदलं नाभिस्तस्मादध्यङ्गुलत्रयम्  ।  
कुक्षिस्तस्मिन्न्यसेच्छङ्कुं पुत्रपौत्रविवर्धनम् ॥ नर्प्_१,५६।५७२ ॥  
चतुर्विशत्रयोर्विंशत्षोडशद्वादशाङ्गुलैः  ।  
विप्रादीनां कुक्षिमानं स्वर्णवस्त्राद्यलङ्कृतम् ॥ नर्प्_१,५६।५७३ ॥  
खदिरार्जुनशालोत्थं युगयन्त्रं तरूद्भघवम्  ।  
रक्तचन्दनपालाशरक्तशानविशालजम् ॥ नर्प्_१,५६।५७४ ॥  
शकुं त्रिधा विभज्यान्द्यं चतुरस्रं ततः परम्  ।  
अष्टास्रं च तृतीयासौ मन्वस्रं मृदुमव्रणम् ॥ नर्प्_१,५६।५७५ ॥  
एवं लक्षणसंयुक्तं परिकल्प्य शुभे दिने  ।  
षड्वर्गशुद्धिसूत्रेण सूत्रिते धरणीतले ॥ नर्प्_१,५६।५७६ ॥  
मृदुध्रुवक्षिप्रभेषु रिक्तामावर्जिते दिने  ।  
व्यर्कारचरलग्नेषु पापे चाष्टमवर्जिते ॥ नर्प्_१,५६।५७७ ॥  
नैधने शुद्धिसंयुक्ते शुभघलग्ने शुभांशके  ।  
शुभेक्षिते ऽथ वा युक्ते लग्ने शङ्कुं विनिक्षिपेत् ॥ नर्प्_१,५६।५७८ ॥  
पुण्याहघोषैर्वादित्रैः पुण्यपुण्याङ्गनादिभिः  ।  
स्वत्रिकेन्द्रत्रिकोणस्थैः शुभैस्त्र्यायारिगैः परैः ॥ नर्प्_१,५६।५७९ ॥  
लग्नांशाष्टारिचन्द्रेण दैवज्ञार्चनपूर्वकम्  ।  
एकद्वित्रिचतुःशालाः सप्त शाला दशाह्वयाः ॥ नर्प्_१,५६।५८० ॥  
ताः पुनः षड्विधाः शालाः प्रत्येकं दशषड्विधाः  ।  
ध्रुवं धान्यं जयं नन्दं खरः कान्तं मनोरमम् ॥ नर्प्_१,५६।५८१ ॥  
सुमुखं दुर्मुखं क्रूरं शत्रुं स्वर्णप्रदं क्षयम्  ।  
आक्रन्दं विपुलाख्य च विजयं षोडशं गृहम् ॥ नर्प्_१,५६।५८२ ॥  
गृहाणि गणयेदेवं तेषां प्रस्तारभेदतः  ।  
गुरोरघो लघुः स्थाप्यः पुरस्तादूर्ध्ववन्न्यसेत् ॥ नर्प्_१,५६।५८३ ॥  
गुरुभिः पूरयेत्पश्चात्सर्वलध्ववधीर्विधिः  ।  
कुर्याल्लघुपदे ऽलिन्दं गृहद्वारात्प्रदक्षिणम् ॥ नर्प्_१,५६।५८४ ॥  
पूर्वादिगेष्वलिन्देषु गृहभेदास्तु षोडश  ।  
स्नानागारं दिशि प्राच्यामाग्नेय्यां पाकमन्दिरम् ॥ नर्प्_१,५६।५८५ ॥  
याम्यां च शयनागारं नैरृत्यां शास्रमन्दिरम्  ।  
प्रतीच्यां भोजनगृहं वा यव्यां धान्यमदिरम् ॥ नर्प्_१,५६।५८६ ॥  
कौबेर्यां देवतागारमीशान्यां क्षिरमन्दिरम्  ।  
शय्यामूत्रास्त्रतद्विच्च भोजनं मङ्गलाश्रयम् ॥ नर्प्_१,५६।५८७ ॥  
धान्यस्त्रीभोगवित्तं च शृङ्गारायतनानि च ॥।  
ईशान्यादिक्रमस्तेषां गृहनिर्माणकं शुभम् ॥ नर्प्_१,५६।५८८ ॥  
एतेष्वेतानि शस्त्राणि स्वं स्थाप्यानि स्वदिक्ष्वपि  ।  
ध्वजो धूम्रोथ सिंहः श्वा सौरमेयः खरो गजाः ॥ नर्प्_१,५६।५८९ ॥  
ध्वाङ्क्षश्चैव भवन्त्यष्टौ पूर्वादिपाः क्रमादमी  ।  
प्लक्षोदुम्बरचूताख्या निम्बस्तु हि विभीतकाः ॥ नर्प्_१,५६।५९० ॥  
य कटका दुग्धवृक्षा वृक्षाश्वत्थकपित्थकाः  ।  
अगस्तिसिन्धुवालाख्यतिन्तिडीकाश्च निन्दिताः ॥ नर्प्_१,५६।५९१ ॥  
पित्तवाग्रजदेहस्यात्पश्चिमे दक्षिणे तथा  ।  
गृहपादागृहस्तभाः समाः शस्ताश्च नासमाः ॥ नर्प्_१,५६।५९२ ॥  
नात्युच्छ्रितं नातिनीचं कुड्योत्सेधं यथारुचि  ।  
गृहोपरि गृहादीनामेवं सर्वत्र चिन्तयेत् ॥ नर्प्_१,५६।५९३ ॥  
गृहादीनां गृहश्रावं क्रमशो ऽष्टविधं स्मृतम्  ।  
पाञ्चालमानं वैदेहं कौरवं च कुजन्यकम् ॥ नर्प्_१,५६।५९४ ॥  
मागधं शूरसेनं च गान्धारावतिका स्मृतम्  ।  
सचतुर्भागविस्तारमुत्सेधं यत्तदुच्यते ॥ नर्प्_१,५६।५९५ ॥  
पाञ्चालमातुलानां च ह्युत्तरोत्तरवृद्धितः  ।  
वैदेहादीन्यशेषाणि मानानि स्युर्यथाक्रमम् ॥ नर्प्_१,५६।५९६ ॥  
पाञ्चालमानं सर्वेषां साधारणमतः परम्  ।  
अवन्तिमानं विप्राणां गान्धारं क्षत्रियस्य च ॥ नर्प्_१,५६।५९७ ॥  
कौजन्यमानं वैश्यानां विप्रादीनां यथोत्तरम्  ।  
यथोदितं जलस्त्राव्यं द्वित्रिभूमिकवेश्मनाम् ॥ नर्प्_१,५६।५९८ ॥  
उष्ट्रकुञ्जरशालानां ध्वजायेप्यथा वा गजे  ।  
पशुशालाश्च शालानां ध्वजायेप्यथ वा गजे ॥ नर्प्_१,५६।५९९ ॥  
द्वारशय्याशनामत्रध्वजाः सिंहवृषध्वजाः  ।  
वास्तुपूजाविधिं वक्ष्ये नववेश्मप्रवेशने ॥ नर्प्_१,५६।६०० ॥  
हस्तमात्रा लिखेद्रेखा दश पूर्वा दशोत्तराः  ।  
गृहमध्ये तण्डुलोपर्येकाशीतिपदं भवेत् ॥ नर्प्_१,५६।६०१ ॥  
पञ्चोत्तरान्वक्ष्यमाणांश्चत्वरिंशत्सुरान् लिखेत्  ।  
द्वात्रिन्द्वाह्यतः पूज्यास्तत्रान्तःस्थास्रयोदश ॥ नर्प्_१,५६।६०२ ॥  
तेषां स्थानानि नामानि वक्ष्यामि क्रमशोधुना  ।  
ईशानकोणतो बाह्यो द्वात्रिंशत्र्रिदशा अमी ॥ नर्प्_१,५६।६०३ ॥  
कृपीटयोनिः पर्जन्यो जयन्तः पाकशासनः  ।  
सूर्यः शशी मृगाकाशौ वायुः पूषा च नैरृतिः ॥ नर्प्_१,५६।६०४ ॥  
गृहाक्षतो दण्डधरो गान्धर्वो भृगुराजकः  ।  
मृगः पितृगणाधिशस्ततो दौवारि काह्वयः ॥ नर्प्_१,५६।६०५ ॥  
सामः सूर्यो ऽदितिदिती द्वात्रिंशत्र्रिदशा अमी  ।  
अथेशानादिकोणस्थाश्चात्वारस्तत्समीपगाः ॥ नर्प्_१,५६।६०६ ॥  
आपः सावित्रघसञ्ज्ञश्च जयो रुद्रः क्रमादमी  ।  
एकान्तरा स्युः प्रागाद्याः परितो ब्रह्मणः स्मृताः ॥ नर्प्_१,५६।६०७ ॥  
अर्यमा सविता बिम्बविवत्त्कान्वक्तुधाधिपः  ।  
मित्रोथ राजयक्ष्मा च तथा पृथ्वीधराह्वयः ॥ नर्प्_१,५६।६०८ ॥  
आपवत्सो ऽष्टमः पञ्चचत्वारिंशत्सुरा अमी  ।  
आपश्चैवापवत्सश्च पर्जन्यो ऽग्निर्दितिः क्रमात् ॥ नर्प्_१,५६।६०९ ॥  
यद्दिक्कानां च वर्गो ऽयमेवं कोणेष्वशेषतः  ।  
तन्मध्ये विंशतिर्बाह्या द्विपदास्ते तु सर्वदा ॥ नर्प्_१,५६।६१० ॥  
अर्यमा च विवस्वांश्च मित्रः पृथ्वी धराह्वयः  ।  
ब्रह्मणः पारितो दिक्षु चत्वारस्त्रिपदाः स्मृताः ॥ नर्प्_१,५६।६११ ॥  
ब्रह्माणं च तथैकद्वित्रिपदानर्चयेत्सुरान्  ।  
वास्तुमन्त्रेण वास्तुज्ञो दूर्वादध्यक्षतादिभिः ॥ नर्प्_१,५६।६१२ ॥  
ब्रह्ममन्त्रेण वा श्वेतवस्त्रयुग्मं प्रदापयेत्  ।  
आवाहनादिसर्वोपचारांश्च क्रमशस्तथा ॥ नर्प्_१,५६।६१३ ॥  
नैवेद्यं त्रिविधान्नेन वाद्यैः सहसमर्पयेत्  ।  
ताम्बूलं च ततः कर्ता प्रार्थयेद्वास्तुपूरुषम् ॥ नर्प्_१,५६।६१४ ॥  
वास्तुपुरुष नमस्ते ऽस्तु भूशय्यानिरत प्रभो ॥  
मद्गृहे धनधान्यादिसमृद्धं कुरु सर्वदा ॥ नर्प्_१,५६।६१५ ॥  
इति प्रार्थ्य यथाशक्त्या दक्षिणामर्चकाय च  ।  
दद्यात्तदग्रे विप्रेभ्यो भोजनं च स्वशक्तितः ॥ नर्प्_१,५६।६१६ ॥  
अनेन विधिना सम्यग्वास्तुपूजां करोति यः  ।  
आरोग्यं पुत्रलाभं च धनं धान्यं लभेन्नरः ॥ नर्प्_१,५६।६१७ ॥  
अकृत्वा वास्तुपूजां यः प्रविशेन्नवमन्दिरम्  ।  
रोगान्नानाविधान्क्लेशानश्नुते सर्वसङ्कटम् ॥ नर्प्_१,५६।६१८ ॥  
अकपाटमनाच्छन्नमदत्तबलिभोजनम्  ।  
गृहं न प्रविशेदेवं विपदामाकरं हि तत् ॥ नर्प्_१,५६।६१९ ॥  
अथो यात्रा नृपादीनामभीष्टफलसिद्धये  ।  
स्यात्तथा तां प्रवक्ष्यामि सम्यग्विज्ञातजन्मनाम् ॥ नर्प्_१,५६।६२० ॥  
अज्ञातजन्मनां नॄणां फलाप्तिर्घुणवर्णवत्  ।  
प्रश्नोदयनिमित्ताद्यैस्तेषामपि फलोदयः ॥ नर्प्_१,५६।६२१ ॥  
षष्ट्यष्टमीद्वादशीषु रिक्तामापूर्णिमासु च  ।  
यात्रा शुक्लप्रतिपदि निर्द्धनाय क्षयाय च ॥ नर्प्_१,५६।६२२ ॥  
मैत्रादितीन्द्वार्कान्त्याश्विहागितिष्यवसूडुषु  ।  
असप्तपञ्चत्र्याद्येषु यात्राभीष्टफलप्रदाः ॥ नर्प्_१,५६।६२३ ॥  
न मन्देन्दुदिने प्राचीं न व्रजेद्दक्षिणं गुरौ  ।  
सितार्कयेर्न प्रतीचीं नोदीचीं ज्ञारयोर्द्दिने ॥ नर्प्_१,५६।६२४ ॥  
इन्द्राजपादचतुरास्यार्यमर्क्षाणि पूर्वतः  ।  
शूलानि सर्वद्वाराणि मित्रार्केज्याश्वभानि च ॥ नर्प्_१,५६।६२५ ॥  
क्रमाद्दिग्द्वारभानि स्युः सप्तसप्ताग्निधिष्ण्यतः  ।  
परिघं लङ्घयेद्दण्डं नाग्निश्वसनर्दिग्गमम् ॥ नर्प्_१,५६।६२६ ॥  
आग्नेयं पूर्वदिग्धिष्ण्यैर्विदिशश्चैवमेव हि  ।  
दिग्राशयस्तु क्रमशो मेषाद्याश्च पुनः पुनः ॥ नर्प्_१,५६।६२७ ॥  
दिगीश्वरे ललाटस्थे यातुर्न पुनरागमः  ।  
लग्नस्थो भास्करः प्राच्यां दिशि यातुर्ललाटगः ॥ नर्प्_१,५६।६२८ ॥  
द्वादशैकादशः शुक्रो ऽप्याग्नेय्यान्तु ललाटगः  ।  
दशमस्थः कुजो लग्नाद्याभ्यां यातुर्ललाटगः ॥ नर्प्_१,५६।६२९ ॥  
नवमाष्टमगो राहुर्नैऋत्यां तु ललाटगः  ।  
लग्नात्सप्तमगः सौरिः प्रतीच्यां तु ललाटगः ॥ नर्प्_१,५६।६३० ॥  
षष्टः पञ्चमगश्चन्द्रो वायव्यां च ललाटगः  ।  
चतुर्थस्थानगः सौम्यश्चोत्तरस्यां ललाटगः ॥ नर्प्_१,५६।६३१ ॥  
द्वित्रिस्थानगतो जीव ईशान्यां वै ललाटगः  ।  
ललाटं तु परित्यज्य जीवितेच्छुर्व्रजेन्नरः ॥ नर्प्_१,५६।६३२ ॥  
विलोमगो ग्रहो यस्य यात्रालग्रोपगो यदि  ।  
तस्य भङ्गप्रदो राज्ञस्त द्वर्गो ऽपि विलग्नगः ॥ नर्प्_१,५६।६३३ ॥  
रवीन्द्वयनयोर्यातमनुकूलं शुभप्रदम्  ।  
तदभावे दिवारात्रौ यायाद्यातुर्वधो ऽन्यथा ॥ नर्प्_१,५६।६३४ ॥  
मूढे शुक्रे कार्यहानिः प्रतिशुक्रे पराजयः  ।  
प्रतिशुक्रकृतं दोषं हॄन्तुं शक्ता ग्रहा न हि ॥ नर्प्_१,५६।६३५ ॥  
वासिष्टकाश्यपेयात्रिभारद्वाजाः सगौतमाः  ।  
एतेषां पञ्चगोत्राणां प्रतिशुक्रो न विद्यते ॥ नर्प्_१,५६।६३६ ॥  
एकग्रामे विवाहे च दुर्भिक्षे राजविग्रहे  ।  
द्विजक्षोभे नृपक्षोभे प्रतिशुक्रो न विद्यते ॥ नर्प्_१,५६।६३७ ॥  
नीचगो ऽरिगृहस्थो वा वक्रगो वा पराजितः  ।  
यातुर्भङ्गप्रदः शुक्रः स्वोञ्चस्थश्चेज्जयप्रदः ॥ नर्प्_१,५६।६३८ ॥  
स्वाष्टलग्नेष्टराशौ वा शत्रुभात्त्वष्टमेपि वा  ।  
तेषामीशस्थराशौ वा यातुर्मृत्युर्न संशयः ॥ नर्प्_१,५६।६३९ ॥  
जन्मेषाष्टमलग्नेशौ मिथो मित्रे व्यवस्थितौ  ।  
जन्मराश्यष्टमर्क्षोत्थदोषा नश्यन्तिं भाक्तः ॥ नर्प्_१,५६।६४० ॥  
क्रूरग्रहेक्षितो युक्तो द्विःस्वभावो ऽपि भङ्गदः  ।  
याने स्थिरोदये नेष्टो भव्ययुक्तेक्षितः स्वयम् ॥ नर्प्_१,५६।६४१ ॥  
वस्वन्त्यार्द्धादिपञ्चर्क्षे सङ्ग्रहं तृणकाष्टयोः  ।  
याम्यदिग्गमनं शय्या न कुर्याद्गेहगोपनम् ॥ नर्प्_१,५६।६४२ ॥  
जन्मोदये जन्मभे वा तयोरीशस्यभेपि वा  ।  
ताभ्यां तयोरिकेन्द्रेषु यातुः शत्रुक्षयो भवेत् ॥ नर्प्_१,५६।६४३ ॥  
शीर्षोदये लग्नगते दिग्लग्ने लग्नगोपि वा  ।  
शुभवार्गोथ वा लग्ने यातुः शत्रुक्षयस्तदा ॥ नर्प्_१,५६।६४४ ॥  
शत्रुजन्मोदये जन्मराशेर्वा निधनोदये  ।  
तयोरीशस्थिते राशौ यातुः शत्रुक्षयो भवेत् ॥ नर्प्_१,५६।६४५ ॥  
वक्रः पन्था मीनलग्ने यातुर्मीनांशकेपि वा  ।  
निन्द्यो निखिलयात्रासु घटलग्नो घटांशकः ॥ नर्प्_१,५६।६४६ ॥  
जललग्नो जलांशो वा जलयोनेः शुभावहः  ।  
मूर्तिः कोशो धन्विनश्च वाहनं मन्त्रसञ्ज्ञकम् ॥ नर्प्_१,५६।६४७ ॥  
शत्रुमार्गस्तथायुश्च मनोव्यापारसञ्ज्ञिकम्  ।  
प्राप्तिरप्राप्तिरुदयाद्भावाः स्युर्द्वादशैव ते ॥ नर्प्_१,५६।६४८ ॥  
घ्नन्ति क्रूरास्त्र्याप्तिवर्गं भावान्सूर्यमहीसुतौ  ।  
न निघ्नतो हि व्यापारं सौम्याःढ पुष्णन्त्यरिं विना ॥ नर्प्_१,५६।६४९ ॥  
शुक्रो ऽस्तं च न पुष्णाति मूर्तिं मृत्युं च चन्द्रमाः  ।  
याम्यदिग्गमनं त्यक्त्वा सर्वकाष्ठासु यायिनाम् ॥ नर्प्_१,५६।६५० ॥  
अभिजित्क्षणयोगो ऽयमभीष्टफलसिद्धिदः  ।  
पञ्चाङ्गशुद्धिरहिते दिवसे ऽपि फलप्रदः ॥ नर्प्_१,५६।६५१ ॥  
यात्रायोगा विचित्रास्तान्योगान्वक्ष्ये यतस्ततः  ।  
फलसिद्धिर्यागलग्नाद्राज्ञां विप्रश्य धिष्ण्यतः ॥ नर्प्_१,५६।६५२ ॥  
मुहूर्तशक्तितो ऽन्येषां शकुनैस्तस्करस्य च  ।  
केन्द्रत्रिकोणे ह्येकेन योगः शुक्रज्ञसूरिणाम् ॥ नर्प्_१,५६।६५३ ॥  
अधियेगो भवेद्द्वाभ्यां त्रिभिर्योगाधियोगकः  ।  
योगे ऽपि यायिनां क्षेममधियोगे जयो भवेत् ॥ नर्प्_१,५६।६५४ ॥  
योगाधियोगे क्षेमं च विजयार्थविभूतयः  ।  
व्यापारशत्रुमूर्तिस्थैश्चन्द्रमन्ददिवाकरैः ॥ नर्प्_१,५६।६५५ ॥  
रणे गतस्य भूपस्य जयलक्ष्मीः प्रमाणिका  ।  
शुक्रार्कज्ञार्किभौमेषु लग्नाध्वस्तत्रिशत्रुषु ॥ नर्प्_१,५६।६५६ ॥  
गतस्याग्रे वैरिचमृर्वह्नौ लाक्ष्वे लीयते  ।  
लग्नस्थे त्रिदशाचार्ये धनायस्थैः परग्रहैः ॥ नर्प्_१,५६।६५७ ॥  
गतस्य राज्ञो ऽरिसेना नीयते यममन्दिरम्  ।  
लग्ने शुक्रे रवौ लाभे चन्द्रे बन्धुस्थिते यदा ॥ नर्प्_१,५६।६५८ ॥  
गतो नृपो रिपून्हॄन्ति केसरीवेभसंहतिम्  ।  
स्वोच्चसंस्थे सिते लग्ने स्वोच्चे चन्द्रे च लाभगे ॥ नर्प्_१,५६।६५९ ॥  
हॄन्ति यातो ऽरिष्टतनां केशवःपूतनामिव  ।  
त्रिकोणे केन्द्रगाः सौम्याः क्रूरास्त्र्यायारिगा यदि ॥ नर्प्_१,५६।६६० ॥  
यस्य यातेरलक्ष्मीस्तमुपैतीवाभिसारिका  ।  
जीवार्कचन्द्रा लग्नारिरन्ध्रगा यदि गच्छतः ॥ नर्प्_१,५६।६६१ ॥  
तस्याग्रे खलमैत्रीव न स्थिरा रिपुवाहिनी  ।  
त्रिखडायेषु मन्दारौ बलवन्तः शुभा यदि ॥ नर्प्_१,५६।६६२ ॥  
यात्रायां नृपतस्तस्य हस्तस्था शत्रुमेदिनी  ।  
स्वोञ्चस्थे लग्नगे जीवे चन्द्रे लाभगते यदि ॥ नर्प्_१,५६।६६३ ॥  
गतो राजा रिपून्हति पिनाकी त्रिपुरं यथा  ।  
मस्तकोदयगेशुक्र लग्नस्थे लाभगे गुरौ ॥ नर्प्_१,५६।६६४ ॥  
गतो राजा रिपून्हॄन्ति कुमारस्तारकं यथा  ।  
जीवं लग्नगते शुक्रे केन्द्रे वापि त्रिकोणगे ॥ नर्प्_१,५६।६६५ ॥  
गतो दहत्यरीव्राजा कृष्णवर्त्मा यथा वनम्  ।  
लग्नगे ज्ञे शुभे केन्द्रे धिष्ण्ये चोपकुले गतः ॥ नर्प्_१,५६।६६६ ॥  
नृपाः शुष्यन्त्यरीन् ग्रीष्मे ह्रदिनीं वार्करश्मयः  ।  
शुभि त्रिकोणे केन्द्रस्थे लाभे चन्द्रे ऽथवा रवी ॥ नर्प्_१,५६।६६७ ॥  
शत्रून्हन्ति गतो राजा ह्यन्धकारं यथा रविः  ।  
स्वक्षेत्रगे शुभे कद्रे त्रिकोणोयगते गतः ॥ नर्प्_१,५६।६६८ ॥  
विनाशयत्यरीत्राजा तृलराशिमिवानलः  ।  
इन्दौ स्वस्थे गुरौ केन्द्रे मन्त्रः सप्रणवो गतः ॥ नर्प्_१,५६।६६९ ॥  
नॄपो हॄन्ति रिपून्सर्वान्पापान्पञ्चाक्षरो यथा  ।  
वर्गोत्तमगते शुक्रे ऽप्येवस्मिन्नेव लग्नगे ॥ नर्प्_१,५६।६७० ॥  
हरिस्मृतिर्यथाघौघान्हॄन्ति शत्रून् गतो नृपः  ।  
शुभे केन्द्रे त्रिकोणस्थे चन्द्रे वर्गोत्तमे गतः ॥ नर्प्_१,५६।६७१ ॥  
सगोत्रारीन्नृपान् हॄन्ति यथा गोत्रांश्चगोत्रभित्  ।  
मित्रभे ऽथ गुरौ केन्द्रे त्रिकोणस्थे ऽथ वा सिते ॥ नर्प्_१,५६।६७२ ॥  
शत्रून्हॄन्ति गतो राजा भुजङ्गान् गरुडो यथा  ।  
शुभकद्रत्रिकोणस्थे वर्गोत्तमगते गतः ॥ नर्प्_१,५६।६७३ ॥  
विनाशयत्यरीन्राजा पापान्भागीरथी यथा  ।  
ये नृपा यान्त्यरीञ्जेतुं तेषां योगैर्नृपाह्वयैः ॥ नर्प्_१,५६।६७४ ॥  
उपैति शान्तिं कोपाग्निः शत्रुयोषाश्रुबिन्दुभिः  ।  
बलक्षयपक्षदशमीमासीषे विजयाभिधा ॥ नर्प्_१,५६।६७५ ॥  
विजयस्तत्र यातॄणां सधिर्वा न पराजयः  ।  
निमित्तशकुनादिभ्यः प्रधानं हि मनोदयः ॥ नर्प्_१,५६।६७६ ॥  
तस्मान्मनस्विनां यत्नात्फलहेतुर्मनोदयः  ।  
उत्सवोपनयोद्वाहप्रतिष्टाशौचसूतके ॥ नर्प्_१,५६।६७७ ॥  
असमाप्ते न कुर्वीत यात्रां मर्त्यो जिजीविषुः  ।  
महिषोन्दुरयोर्युद्धे कलत्रकलहार्त्तवे ॥ नर्प्_१,५६।६७८ ॥  
वस्त्रादेः स्खलिते क्रोधे दुरुक्ते न व्रजेन्नृपः  ।  
घृतान्नं तिलपिष्टान्नं मत्स्यान्नं घृतपायसम् ॥ नर्प्_१,५६।६७९ ॥  
प्रागादिक्रमशो भुक्त्वा याति राजा जयत्यरीन्  ।  
सज्जिका परमान्नं च काञ्जिक च पयो दधि ॥ नर्प्_१,५६।६८० ॥  
क्षीरं तिलोदनं भुक्त्वा भानुवारादिषु क्रमात्  ।  
कुल्माषांश्च तिलान्नं च दधि क्षौद्रं घृतं पयः ॥ नर्प्_१,५६।६८१ ॥  
मृगमांसं च तत्सारं पायसं च खगं मृगम्  ।  
शशमांसं च षाष्टिक्यं प्रियगुङ्कमपूपकम् ॥ नर्प्_१,५६।६८२ ॥  
चित्राण्डजपलं कूर्मश्वाविद्गोधांश्च शास्वकम्  ।  
हविष्यं कृशरान्नं च मुद्गान्नं यवपिष्टिकम् ॥ नर्प्_१,५६।६८३ ॥  
मत्स्यान्नं च विचित्रान्नं दध्यन्नं दस्रभात्क्रमात्  ।  
भुक्त्वा राजेभाश्वरथनरैर्याति जयत्यरीन् ॥ नर्प्_१,५६।६८४ ॥  
हुताशनं तिलैर्हुत्वा पूजयेत दिगीश्वरम्  ।  
प्रणम्य देवभूदेवानाशीर्वादैर्नृपो व्रजेत् ॥ नर्प्_१,५६।६८५ ॥  
यद्वर्णवस्रगन्धाद्यैस्तन्मन्त्रेण विधानतः  ।  
इन्द्रमैरावतारूढं शच्या सह विराजितम् ॥ नर्प्_१,५६।६८६ ॥  
वज्रपाणिं स्वर्णवर्णं दिव्याभरणभूषितम्  ।  
सप्तहस्तं सप्तजिह्वं षण्मुखं मेषवाहनम् ॥ नर्प्_१,५६।६८७ ॥  
स्वाहाप्रिये रक्तवर्णं स्रुकूस्रुवायुधधारिणम्  ।  
दण्डायुधं लोहितार्क्षं यमं महिषवाहनम् ॥ नर्प्_१,५६।६८८ ॥  
श्यामलं सहितं रक्तवर्णैरूर्द्ध्वमुखं शुभम्  ।  
खड्गचर्मधरं नीलं निरृतिं नखाहनम् ॥ नर्प्_१,५६।६८९ ॥  
उर्द्ध्वकेशं विरूपाक्षं दीर्घग्रीवायुतं विभुम्  ।  
नागपाशधरं पीतवर्णं मकरवाहनम् ॥ नर्प्_१,५६।६९० ॥  
वरुणं कालिकानाथं रत्नाभरणभूषितम्  ।  
प्राणिनां प्राणरूपं तं द्विबाहुं दण्डपाणिकम् ॥ नर्प्_१,५६।६९१ ॥  
वायुं कृष्णमृगारूढं पूजयेदञ्जनीपतिम्  ।  
अश्वारूढं कुम्भपाणिं द्विबाहुं स्वर्णसन्निभम् ॥ नर्प्_१,५६।६९२ ॥  
कुबेरं चित्रलेखेशं यक्षगन्धर्वनायकम्  ।  
पिनाकिनं वृषारूढं गौरीपतिमनुत्तम् ॥ नर्प्_१,५६।६९३ ॥  
श्वेतवर्णं चन्द्रमौलिं नागयज्ञोपवीतिनम्  ।  
अप्रयाणे स्वयं कार्या प्रेक्षया भूभुजस्तथा ॥ नर्प्_१,५६।६९४ ॥  
कार्यं निगमनं छत्रं ध्वजशस्त्रास्त्रवाहनैः  ।  
स्वस्थानान्निर्गमस्थानं दडानां च शतन्द्वयम् ॥ नर्प्_१,५६।६९५ ॥  
चत्वारिंशद्द्वादशैव प्रस्थितः स स्वयं गतः  ।  
दिनान्येकत्र न वसेत्सप्तष्ट् वा परो जनः ॥ नर्प्_१,५६।६९६ ॥  
पञ्चरात्रं च पुरतः पुनर्लग्नान्तरे व्रजेत्  ।  
अकालजेषु नृपतिर्विद्युद्गर्जितवृष्टिषु ॥ नर्प्_१,५६।६९७ ॥  
उत्पातेषु त्रिविधेषु सप्तरात्रं तु न व्रजेत्  ।  
स्न्ताकुड्यशिवाकाककपोतानां गिरस्तथा ॥ नर्प्_१,५६।६९८ ॥  
झझेभुखेमवक्षीरस्वराणां वामतो गतिः  ।  
पीतकारभरद्वाजपभिणां दक्षिणा गतिः ॥ नर्प्_१,५६।६९९ ॥  
चाषं त्यक्त्वा चतुष्पात्तु शुभदावामतो मताः  ।  
कृष्णं त्यक्त्वा प्रयाणे तु कृकलासेन वीक्षितः ॥ नर्प्_१,५६।७०० ॥  
वाराहशशगोधास्तु सर्पाणां कीर्तनं शुभम्  ।  
हृतेक्षणं नेष्टमेवाव्यपत्ययं कपिऋक्षयोः ॥ नर्प्_१,५६।७०१ ॥  
मयूरच्छागनकुलचाषपारावताः शुभाः  ।  
दृष्टमात्रेण यात्रायां व्यस्तं सर्वं प्रवेशने ॥ नर्प्_१,५६।७०२ ॥  
यात्रासिद्धिर्भवेद्दृष्टे शवेरादनवजिते  ।  
प्रवेशे रोदनयुतः शवः शवप्रदस्तथा ॥ नर्प्_१,५६।७०३ ॥  
पतितक्लीबजटिलमत्तवान्तौषधादिभिः  ।  
अभ्यक्तवसास्थिचर्माङ्गारदारुणरोगिभिः ॥ नर्प्_१,५६।७०४ ॥  
गुडकार्पासलवणरिपुप्रश्नतृणोरगैः  ।  
वन्ध्याकुञ्जककाषायमुक्तकेशबुभुक्षितैः ॥ नर्प्_१,५६।७०५ ॥  
प्रयाणसमये नग्नैर्द्दृष्टैः सिद्धिर्न जायते  ।  
प्रज्वलाग्नीन्सुतुरगनृपासनपुराङ्गनाः ॥ नर्प्_१,५६।७०६ ॥  
गन्धपुषअपाक्षतच्छत्रचामरान्दोलिकं नृपः  ।  
भक्ष्येक्षुफलमृत्स्नान्नमध्वाज्यदधिगोदयाः ॥ नर्प्_१,५६।७०७ ॥  
मद्यमांससुधाधौतवस्त्रशङ्खवृषध्वजाः  ।  
पुण्यस्त्रीपुण्यकलशरत्नभृङ्गारगोद्विजाः ॥ नर्प्_१,५६।७०८ ॥  
भेरीमृदङ्गपटहघण्टावीणादिनिःस्वनाः  ।  
वेदमङ्गलघोषाः स्युः या यिनां कार्यसिद्धिदाः ॥ नर्प्_१,५६।७०९ ॥  
आदौ विरुद्धशकुनं दृष्ट्वा यायीष्टदेवताम्  ।  
स्मृत्वा द्वितीये विप्राणां कृत्वा पूजां निवर्तयेत् ॥ नर्प्_१,५६।७१० ॥  
सर्वदिक्षुक्षुतं नेष्टं गोक्षुतं निधनप्रदम्  ।  
अफलं यद्बालवृद्धरोगिपैनसिकैः कृतम् ॥ नर्प्_१,५६।७११ ॥  
परस्त्री द्विजदेवस्वं तत्रपृशेद्दिग्गजाश्वकान्  ।  
हन्यात्परपुरप्राप्तो न स्त्रीर्नित्यं निरायुधान् ॥ नर्प्_१,५६।७१२ ॥  
आदौ सौम्यायने कार्यन्नववास्तुप्रवेशनम्  ।  
विधाय पूर्वदिवसे वास्तुपूजाबलिक्रियाम् ॥ नर्प्_१,५६।७१३ ॥  
माघफआल्गुनवैशाखज्येष्टमासेषु शोभनम्  ।  
प्रवेशो मध्यमो ज्ञेयः सौम्यकार्तिकमासयोः ॥ नर्प्_१,५६।७१४ ॥  
शशीज्यान्तेषु वरुणत्वाष्ट्रमित्रस्थिरोडुषु  ।  
शुभः प्रेवशो देवेज्यशुक्रयोर्द्दृश्यमानयोः ॥ नर्प्_१,५६।७१५ ॥  
व्यर्कारवारे तिथिषु रिक्तामावर्जितेषु च  ।  
दिवा वा यदि वा रात्रौ प्रवेशो मङ्गलप्रदः ॥ नर्प्_१,५६।७१६ ॥  
चन्द्रताराबलोपेते पूर्वाह्ने शोभने दिने  ।  
स्थिरलग्ने स्थिरांशे च नैधने शुद्धिसंयुते ॥ नर्प्_१,५६।७१७ ॥  
त्रिकोणकेन्द्रसंस्थैश् सौम्यैस्त्र्यायारिगैः परैः  ।  
लग्रान्त्याष्टमषष्टस्थवर्जितेन द्वियांशुना ॥ नर्प्_१,५६।७१८ ॥  
कर्तुर्षा जन्मभे लग्ने ताभ्यामुपचये ऽपि वा  ।  
प्रवेशल्ग्ने स्यामृद्धिरन्यभेशोकनिःस्वता ॥ नर्प्_१,५६।७१९ ॥  
दर्शनीय गृहं रम्यं विधिधैर्मङ्गलस्वनैः  ।  
कृत्वार्कं वामतो विद्वान्भृङ्गारं चाग्रतो विशेत् ॥ नर्प्_१,५६।७२० ॥  
वर्षाप्रवेशे शशिनि जलराशिगतेपि वा  ।  
केन्द्रगे वा शुक्लपक्षे चातिवृष्टिः शुभेक्षिते ॥ नर्प्_१,५६।७२१ ॥  
अल्पवृष्टिः पापदृष्टे प्रावृट्काले ऽचिराद्भवेत्  ।  
चन्द्रश्चेद्धार्गवे सर्वमेवंविध गुणान्विते ॥ नर्प्_१,५६।७२२ ॥  
प्रावृषीन्दुः सितात्सप्तराशिगः शुभवीक्षितः  ।  
मन्दात्र्रिकोणसप्तस्थो यदि वा वृद्धिकृद्भवेत् ॥ नर्प्_१,५६।७२३ ॥  
सद्यो वृष्टिकरः शुक्रो यदा बुधसमीपगः  ।  
तयोर्म्मध्यगते भानौ भवेद्ष्टिविनाशनम् ॥ नर्प्_१,५६।७२४ ॥  
मघादिपञ्चधिष्ण्यस्थः पूर्वे स्वातित्रये परे  ।  
प्रवर्षणं भृगुः कुर्याद्विपरीते न वर्षणम् ॥ नर्प्_१,५६।७२५ ॥  
पुरतः पृष्टतो भानोर्ग्रहा यदि समीपगाः  ।  
तदा वृष्टिं प्रकुर्वन्ति न ते चेत्प्रतिलोमगाः ॥ नर्प्_१,५६।७२६ ॥  
वामभागस्थितः शुक्रो वृष्टिकृच्चेत्तु याम्यगः  ।  
उदयास्तेषु वृष्टिः स्याद्भानोरार्द्राप्रवेशने ॥ नर्प्_१,५६।७२७ ॥  
सन्ध्ययोः सस्यवृद्धिः स्यात्सर्वसम्पन्नृणान्निशि  ।  
स्तोकवृष्टिरनर्घः स्यादवृष्टिः सस्यसम्पदः ॥ नर्प्_१,५६।७२८ ॥  
आद्रोदयेग्रभिन्ना चद्भवेदिति न संशयः  ।  
चन्द्रेज्ये ज्ञेथ वा शुक्रे केन्द्रेन्बीतिर्विनश्यति ॥ नर्प्_१,५६।७२९ ॥  
पूर्वाषाढा गतो भानुर्जीमूतैः परिवेष्टितः  ।  
वर्षत्यार्द्रादिमृलान्तं प्रत्यक्षं प्रत्यहं तथा ॥ नर्प्_१,५६।७३० ॥  
वृष्टिश्चेत्पौष्णभें तस्माद्दशर्क्षेषु न वर्षति  ।  
सिंहे भिन्ने कुजो वृष्टिरभिन्ने कर्कटे तथा ॥ नर्प्_१,५६।७३१ ॥  
कन्योदये प्रभिन्ने चेत्सर्वदा वृष्टिरुत्तम  ।  
अहिर्बुध्न्यं पूर्वशस्यं परशस्या च रेवती ॥ नर्प्_१,५६।७३२ ॥  
भरणी सर्वसस्या च सर्वनाशाय चाश्विनी  ।  
गुरोः सप्तमरा तिस्थः प्रत्यग्गो भृगुजो यदा ॥ नर्प्_१,५६।७३३ ॥  
तदातिवर्षणं भूरि प्रावृट्काले बलोज्झिते  ।  
आसप्तमर्क्षंशशिनः परिवेशगतोत्तरा ॥ नर्प्_१,५६।७३४ ॥  
विद्युत्प्रपूर्णमण्डूकास्वनावृष्टिर्भवेत्तदा  ।  
यदाप्रत्यङ्नता मघाः खसप्तोपरि संस्थिताः ॥ नर्प्_१,५६।७३५ ॥  
पतन्ति दक्षिणस्था येभवेद्वृष्टिस्तदाचिरात्  ।  
नखैर्लिखन्तोमार्जाराश्चावनिं लोहसंयुते ॥ नर्प्_१,५६।७३६ ॥  
रथ्यायां सेतुबन्धाः स्युर्बालानां वृष्टिहेतवः  ।  
पिपीलिकाश्रेणयश्छिन्नाः खद्योता बहवस्तदा ॥ नर्प्_१,५६।७३७ ॥  
द्रुमादिरोहः सर्पाणां प्रीतिर्दुर्वृष्टिसूचकाः  ।  
उदयास्तमये काले विवर्णोर्ऽकेथ वा शशी ॥ नर्प्_१,५६।७३८ ॥  
मधुवर्णो ऽतिवायुश्चेदतिवृष्टिर्भवेत्तदा  ।  
प्राङ्मुखस्य तु कूर्मस्य नवाङ्गेषु धरामिमाम् ॥ नर्प्_१,५६।७३९ ॥  
विभज्य नवधा खण्डे मण्डलानि प्रदक्षिणम्  ।  
अन्तर्वेदाश्च षाञ्चालस्तस्येदं नाभिमण्डलम् ॥ नर्प्_१,५६।७४० ॥  
प्राच्या मागधलाटोत्था देशास्तन्मुखमण्डलम्  ।  
स्त्रीकलिङ्गकिराताख्या देशास्तद्बाहुमण्डलम् ॥ नर्प्_१,५६।७४१ ॥  
अवन्ती द्रविडा भिल्ला देशास्तत्पार्श्वमण्डलम्  ।  
गौडकैङ्कणशाल्वान्ध्रपौड्रस्तत्पादमण्डलम् ॥ नर्प्_१,५६।७४२ ॥  
सिन्धुकाशिमहाराष्ट्रसौराष्ट्राः पुच्छमण्डलम्  ।  
पुलिन्दचीनयवनगुर्जराः पादमण्डलम् ॥ नर्प्_१,५६।७४३ ॥  
कुरुकाश्मीरमाद्रेयमत्स्यास्तत्पार्श्वमण्डलम्  ।  
खसाङ्गवङ्गबाह्लीकं काम्बोजाः पाणिमण्डलम् ॥ नर्प्_१,५६।७४४ ॥  
कृत्तिकादीनि धिष्ण्यानि त्रीणि त्रिणि क्रमान्न्यसेत्  ।  
नाभ्यादिषु नवाङ्गेषु पापैर्दुष्टं शुभैः शुभम् ॥ नर्प्_१,५६।७४५ ॥  
देवता यत्र नृत्यन्ति पतन्ति प्रज्वलन्ति च  ।  
मुहू रुदन्ति गायन्ति प्रस्विद्यन्ति हसन्ति च ॥ नर्प्_१,५६।७४६ ॥  
वमन्त्यग्निं तथा धूमं स्नेहं रक्तं पयो जलम्  ।  
अधोमुखाधितिष्टन्ति स्थानात्स्थानं व्रजन्ति च ॥ नर्प्_१,५६।७४७ ॥  
एवमाद्या हि दृश्यन्ते विकाराः प्रतिमासु च  ।  
गन्धर्वनगरं चैव दिवा नक्षत्रदर्शनम् ॥ नर्प्_१,५६।७४८ ॥  
महोत्कापतनं काष्टतृणरक्तप्रवर्षणम्  ।  
गान्धर्वं देहदिग्धूमं भूमिकम्पं दिवा निशि ॥ नर्प्_१,५६।७४९ ॥  
अनग्नौ च स्फुलिङ्गाश्च ज्वलनं च विनेन्धनम्  ।  
निशीन्द्रचापमण्डूकं शिखरे श्वेतवायसः ॥ नर्प्_१,५६।७५० ॥  
दृश्यन्ते विस्फुलिङ्गाश्च गोगजाश्वोष्ट्रगात्रतः  ।  
जन्तवो द्वित्रिशिरसो जायन्ते वापि योनिषु ॥ नर्प्_१,५६।७५१ ॥  
प्रातः सूर्याश्चतसृषु ह्यर्दितायुगपद्रवेः  ।  
जम्बूकग्रामसंवासः केतूनां च प्रदर्शनम् ॥ नर्प्_१,५६।७५२ ॥  
काकानामाकुलं रात्रौ कपोतानां दिवा यदि  ।  
अकाले पुष्पिता वृक्षा दृश्यन्ते फलिता यदि ॥ नर्प्_१,५६।७५३ ॥  
कार्यं तच्छेदनं तत्र ततः शान्तिर्मनीषिभिः  ।  
एवमाद्या महोत्पाता बहवः स्थाननाशदा ॥ नर्प्_१,५६।७५४ ॥  
केचिन्मृत्युप्रदाः केचिच्छत्रुभ्यश्च भयप्रदाः  ।  
मध्याद्भयं यशो मृत्युः क्षयः कीर्तिः सुखासुखम् ॥ नर्प्_१,५६।७५५ ॥  
ऐस्वर्यं धनहानिं च मधुच्छन्नं च वाल्मिकम्  ।  
इत्यादिषु च सर्वेषूत्पातेषु द्विजसत्तम ॥ नर्प्_१,५६।७५६ ॥  
शान्तिं कुर्यात्प्रयत्नेन कल्पोक्तविधिना शुभम्  ।  
इत्येतत्कथितं विप्र ज्यौतिषं ते समासतः ॥ नर्प्_१,५६।७५७ ॥  
अतः परं प्रवक्ष्यामि च्छन्दः शास्त्रमनुत्तमम् ॥ नर्प्_१,५६।७५८ ॥  
  
इति श्रीबृहन्न।पूर्व।बृहदुपाख्याने द्वितीयपादे षट्पञ्चाशत्तमो ऽध्यायः  
  
  
_____________________________________________________________  
  
सनन्दन उवाच  
वैदिकं लौकिकं चापि छन्दो द्विविधमुच्यते  ।  
मात्रावर्णविभेदेन तच्चापि द्विविधं पुनः  ॥ नर्प्_१,५७।१ ॥  
मयौ रसौ तजौ भनौ गुरुर्लघुरपिद्विज  ।  
कारणं छन्दसि प्रोक्ताश्छन्दःशास्त्रविशारदैः  ॥ नर्प्_१,५७।२ ॥  
सर्वगो मगणः प्रोक्तो मुखलो यगणः स्मृतः  ।  
मध्यलो रगणश्वैव प्रान्त्यगः सगणो मतः  ॥ नर्प्_१,५७।३ ॥  
तगण्ॐऽतलघुः ख्यातो मध्यगो जो भआदिगः  ।  
त्रिलघुर्नगणः प्रोक्तस्त्रिका वर्णगणा मुने  ॥ नर्प्_१,५७।४ ॥  
चतुर्लास्तु गणाः पञ्च प्रोक्ता आर्यादिसम्मताः  ।  
संयोगश्च विसर्गश्चानुस्वारो लघुतः परः  ॥ नर्प्_१,५७।५ ॥  
लघोर्दीर्घत्वमाख्याति दीर्घो गो लो लघुर्मतः  ।  
पादश्चतुर्थभागः स्याद्विच्छेदोयतिरुच्यते  ॥ नर्प्_१,५७।६ ॥  
सममर्द्धसमं वृत्तं विषमं चापि नारद  ।  
तुल्यलक्षणतः पादचतुष्के सममुच्यते  ॥ नर्प्_१,५७।७ ॥  
आदित्रिके द्विचतुर्थे सममर्द्धसमं ततम्  ।  
लक्ष्म भिन्नं यस्य पादचतुष्के विषमं हि तत्  ॥ नर्प्_१,५७।८ ॥  
एकाक्षरात्समारभ्य वर्णैकैकस्य वृद्धितः  ।  
षड्विंशत्यक्षरं यावत्पादस्तावत्पृथक् पृथक्  ॥ नर्प्_१,५७।९ ॥  
तत्परं चण्डवृष्ट्यादिदण्डकाः परिकल्पिताः  ।  
त्रिभिः षड्भिः पदैर्गाथाः शृणु सञ्ज्ञा यथोत्तरम्  ॥ नर्प्_१,५७।१० ॥  
उक्तात्युक्ता तथा मध्या प्रतिष्टान्या सुपूर्विका  ।  
गायत्र्युष्णिगनुष्टष्टप्च बृहती पङ्क्तिरेव च  ॥ नर्प्_१,५७।११ ॥  
त्रिष्टुप्च जगती चैव तथातिजगती मता  ।  
शक्करी सातिपूर्वा च अष्ट्यत्यष्टी ततः स्मृते  ॥ नर्प्_१,५७।१२ ॥  
धृतिश्च विधृतिश्चैव कृतिः प्रकृतिराकृतिः  ।  
विकृतिः सङ्कृतिश्चैव तथातिकृतिरुत्कृतिः  ॥ नर्प्_१,५७।१३ ॥  
इत्येताश्छन्दसां सञ्ज्ञाः प्रस्ताराद्भेदभागिकाः  ।  
पादे सर्वगुरौ पूर्वील्लघुं स्थाप्य गुरोरधः  ॥ नर्प्_१,५७।१४ ॥  
यथोपरि तथा शेषमग्रे प्रारवन्न्यसेदपि  ।  
एष प्रस्तार उदितो यावत्सर्वलघुर्भवेत्  ॥ नर्प्_१,५७।१५ ॥  
नष्टाङ्कार्द्धे समे लः स्याद्विपम् सैव सोर्द्धगः  ।  
उद्दिष्टे द्विगुणानाद्यादङ्गान्सम्मोल्य लस्थितान्  ॥ नर्प्_१,५७।१६ ॥  
कृत्वा सेकान्वदैत्सङ्ख्यामिति प्राहुः पुराविदः  ।  
वणान्सेकान्वृत्तभवानुत्तराधरतः स्थितान्  ॥ नर्प्_१,५७।१७ ॥  
एकादिक्रमतश्चैकानुपर्य्युपरि विन्यसेत्  ।  
उपान्त्यतो निवर्तेत त्यजन्नेकैकमूर्द्धतः  ॥ नर्प्_१,५७।१८ ॥  
उपर्याद्याद्गुरोरेवमेकद्व्यादिलगक्रिया  ।  
लगक्रियाङ्कसन्दोहे भवेत्सङ्ख्याविमिश्रिते  ॥ नर्प्_१,५७।१९ ॥  
उद्दिष्टाङ्कसमाहारः सैको वा जनयेदिमाम्  ।  
सङ्ख्यैव द्विगुणैकोना सद्भिरध्वा प्रकीर्तितः  ॥ नर्प्_१,५७।२० ॥  
इत्येतत्किञ्चिदाख्यातं लक्षणं छन्दसां नुने  ।  
प्रस्तारोक्तप्रभेदानां नामानांस्त्यं प्रगाहते  ॥ नर्प्_१,५७।२१ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे सङ्क्षिप्तच्छन्दोवर्णनं नाम सप्तपञ्चाशत्तमो ऽध्यायः  
  
  
_____________________________________________________________  
  
  
नारद उवाच  
अनूचानप्रसङ्गेन वेदाङ्गान्यखिलानि च  ।  
श्रुतानि त्वन्मुखाम्भोजात्समासव्यासयोगतः  ॥ नर्प्_१,५८।१ ॥  
शुकोत्पत्तिं समाचक्ष्व विस्तरेण महामते  ।  
सनन्दन उवाच  
मेरुशृङ्गे किल पुरा कर्णिकारवनायते  ॥ नर्प्_१,५८।२ ॥  
विजहार महोदेवो भौमैभूतगणैवृतः  ।  
शैलराजसुता चैव देवी तत्राभवत्पुरा  ॥ नर्प्_१,५८।३ ॥  
तत्र दिव्यं तपस्तेपे कृष्णद्वैपायनः प्रभुः  ।  
योगेनात्मानमाविश्य योगधर्मपरायणः  ॥ नर्प्_१,५८।४ ॥  
धारयन्स तपस्तेपे पुत्रार्थं सुनिसन्त्तमः  ।  
अग्नेर्भूमेस्तथा वायोरन्तरिक्षस्य चाभितः  ॥ नर्प्_१,५८।५ ॥  
वीर्येण सम्मतः पुत्रो मम भूयादिति स्म ह  ।  
सङ्कल्पेनाथ सो ऽनेन दुष्प्रापमकगृतात्मभिः  ॥ नर्प्_१,५८।६ ॥  
वरयामास देवेशमास्थितस्तप उत्तमम्  ।  
अतिष्टन्मारुताहारः शतं किल समाः प्रभुः  ॥ नर्प्_१,५८।७ ॥  
आराधयन्महादेवं बहुरूपमुमापतिम्  ।  
तत्र ब्रह्मर्षयश्चैव सर्वे देवर्षयस्तथा  ॥ नर्प्_१,५८।८ ॥  
लोकपालाश्च साध्याश्च वसुभिश्चाष्टभिः सह  ।  
आदित्याश्चैव रुद्राश्च दिवाकरनिशाकरौ  ॥ नर्प्_१,५८।९ ॥  
विश्वा वसुश्च गन्धर्वः सिद्धाश्चाप्सरासाङ्गणाः  ।  
तत्र रुद्रो महादेवः कर्णिकारमयीं शुभाम्  ॥ नर्प्_१,५८।१० ॥  
धारयानः स्रजं भाति शारदीव निशाकरः  ।  
तस्निन् दिव्ये वने रम्ये देवदेवर्षिसङ्कुले  ॥ नर्प्_१,५८।११ ॥  
आस्थितः परमं योगं व्यासः पुत्रार्थमुद्यतः  ।  
न चास्य हीयते वर्णो न ग्लानिरुपजायते  ॥ नर्प्_१,५८।१२ ॥  
त्रयाणामपिलोकानां तदद्भुतमिवाभवत्  ।  
जटाश्च तेजसा तस्य वैश्वानरशिखोपमाः  ॥ नर्प्_१,५८।१३ ॥  
प्रज्वलन्त्यः स्म दृश्यन्ते युक्तस्यामिततेजसः  ।  
एवं विधेन तपसा तस्य भक्त्या च नारद  ॥ नर्प्_१,५८।१४ ॥  
महेश्वरः प्रसन्नात्मा चकार मनसा मतिम्  ।  
उवाच चैनं भगवांस्त्र्यम्बकः प्रहसन्निव  ॥ नर्प्_१,५८।१५ ॥  
यथा ह्यग्नियथा वायुर्यथा भूमिर्यथा जलम्  ।  
यथा खे च तथा शुद्धो भविष्यति सुतस्तंव  ॥ नर्प्_१,५८।१६ ॥  
तद्भावभागी तद्बुद्धिस्तदात्मा तदुपाश्रयः  ।  
तेजसा तस्य लोकांस्त्रीन्यशः प्राप्स्यति केवलम्  ॥ नर्प्_१,५८।१७ ॥  
एवं लब्ध्वा वरं देवो व्यासः सत्यवतीसुतः  ।  
अरणिं त्वथ सङ्गृह्य ममन्थाग्निचिकीर्षया  ॥ नर्प्_१,५८।१८ ॥  
अथ रूपं परं विप्र बिभ्रतीं स्वेन तेजसा  ।  
घृताचीं नामाप्सरसं ददर्श भगवान्नृषिः  ॥ नर्प्_१,५८।१९ ॥  
स तामप्सरसं दृष्ट्वा सहसा काममोहितः  ।  
अभवद्भगवान्व्यासो वने तस्मिन्मुनीश्वर  ॥ नर्प्_१,५८।२० ॥  
सा तु कृत्वा तदा व्यासं कामसंविग्नमानसम्  ।  
शुकीभूया महारम्या घृताची समुपागमत्  ॥ नर्प्_१,५८।२१ ॥  
स तामप्सरसं दृष्ट्वा रूपेणान्येनसंवृताम्  ।  
स्मरराजेनानुगतः सर्वगात्रातिगेन ह  ॥ नर्प्_१,५८।२२ ॥  
स तु महता निगृह्णन् हृच्छयं मुनिः  ।  
न शशाक नियन्तुं तं व्यासः प्रविसृतं मनः  ॥ नर्प्_१,५८।२३ ॥  
भावित्वाञ्चैव भाव्यस्य घृताच्या वपुषा  ।  
हृतम् यत्नान्नियच्छतश्चापि मुने एतञ्चिकीर्षया  ॥ नर्प्_१,५८।२४ ॥  
अरण्यामेव सहसा तस्य शुक्रमवापतत्  ।  
शुक्रे निर्मथ्यमाने ऽस्यां शुको जज्ञे महातपाः  ॥ नर्प्_१,५८।२५ ॥  
परमर्षिर्महायोगी अरणीगर्भसम्भवः  ।  
यथैव हि समिद्धो ऽग्निर्भाति हव्यमुपात्तवान्  ॥ नर्प्_१,५८।२६ ॥  
तथा रूपः शुको जज्ञे प्रज्वलन्निव तेजसा  ।  
बिभ्रञ्चित्रं च विप्रेन्द्र रूपवर्णमनुत्तमम्  ॥ नर्प्_१,५८।२७ ॥  
तं गङ्गां सरितां श्रेष्ठां मेरुपृष्ठे स्वरूपिणीम्  ।  
अभ्येत्य स्नापयामास वारिणा स्वेन नारद  ॥ नर्प्_१,५८।२८ ॥  
कृष्णाजिनं चान्तरिक्षाच्छुकार्थे भुव्यवापतत्  ।  
जगीयन्त च गन्धर्वा ननृतुञ्चाप्सरोगणाः  ॥ नर्प्_१,५८।२९ ॥  
देवदुन्दुभयश्चैव प्रावाद्यन्त महास्वनाः  ।  
विश्वावसुश्च गन्धर्वस्तथा तुम्बुरुनारदौ  ॥ नर्प्_१,५८।३० ॥  
हाहाहूहूश्च गन्धर्वौं तुष्टुवुः शुकसम्भवम्  ।  
तत्र शक्रपुरोगाश्च लोकपालाः समागताः  ॥ नर्प्_१,५८।३१ ॥  
देवा देवर्षथयश्चटैव तथा ब्रह्मर्षयो ऽपि च  ।  
दिव्यानि सर्वपुष्पाणि प्रववर्ष च मारुतः  ॥ नर्प्_१,५८।३२ ॥  
जङ्गमं स्थावरं चैव प्रहृष्टमभवज्जगत्  ।  
तं महात्मा स्वयं प्रीत्या देव्या सह महाद्युतिः  ॥ नर्प्_१,५८।३३ ॥  
जातमात्रं मुनेः पुत्रं विधिनोपानयत्तदा  ।  
तस्य देवेश्वरः शक्तो दिव्यमद्भुतदर्शनम्  ॥ नर्प्_१,५८।३४ ॥  
ददौ कमण्डलुं प्रीत्या देवा वासांसि चाभितः  ।  
हंसाश्च शतपत्राश्च सारसाश्च सहस्रशः  ॥ नर्प्_१,५८।३५ ॥  
प्रदक्षिणमवर्तन्त शुकाश्चाषाश्च नारद  ।  
आरणे यस्तदा दिव्यं प्राप्य जन्म महामुनिः  ॥ नर्प्_१,५८।३६ ॥  
तत्रैवोवास मेधावी व्रतचारी समाहितः  ।  
उत्पन्नमात्रं तं वेदाः सरहस्याः ससङ्ग्रहाः  ॥ नर्प्_१,५८।३७ ॥  
उपतस्थुर्मुनिश्रेष्ठं यथास्य पितरं तथा  ।  
बृहस्पतिं स वव्रे च वेदवेदाङ्गभाष्यवित्  ॥ नर्प्_१,५८।३८ ॥  
उपाध्यायं द्विजश्रेष्ठ धर्ममेवानुचिन्तयन्  ।  
सो ऽधीत्य वेदानखिलान्सरहस्यान्ससङ्ग्रहान्  ॥ नर्प्_१,५८।३९ ॥  
इतिहासं च कार्त्स्न्येन वेदशास्त्राणि चाभितः  ।  
गुरवे दक्षिणां दत्त्वा समावृत्तो महामुनिः  ॥ नर्प्_१,५८।४० ॥  
उग्रं तपः समारेभे ब्रह्मचारी समाहिताः  ।  
देवतानामृषीणां च बाल्ये ऽपि सुमहातपाः  ॥ नर्प्_१,५८।४१ ॥  
सम्मत्रणीयो जन्यश्च ज्ञानेन तपसा तथा  ।  
न त्वस्य रमते बुद्धि राश्रमेषु मुनीश्वर  ॥ नर्प्_१,५८।४२ ॥  
त्रिषु गार्हस्थ्यमूलेषु मोक्षधर्मानुदर्शिनः  ।  
स मोक्षमनुचिन्त्यैव शुकः पितरमभ्यगात्  ॥ नर्प्_१,५८।४३ ॥  
प्राहाभिवाद्य च तदा श्रेयोर्ऽथी विनयान्वितः  ।  
मोक्षधर्मेषु कुशलो भगवान् प्रब्रवीतु मे  ॥ नर्प्_१,५८।४४ ॥  
यथैव मनसः शान्तिः परमा सम्भवेन्मुने  ।  
शृत्वा पुत्रस्य वचनं परमर्षिरुवाच तम्  ॥ नर्प्_१,५८।४५ ॥  
अधीष्व मोक्षशास्त्रं वै धर्मांश्च विविधानपि  ।  
पितुर्निदेशाज्जग्राह शुको ब्रह्मविदां वरः  ॥ नर्प्_१,५८।४६ ॥  
योगशास्त्रं च निखिलं कापिलं चैव नारद  ।  
शतं ब्राह्म्या श्रिया युक्तं ब्रह्मतुल्यपराक्रमम्  ॥ नर्प्_१,५८।४७ ॥  
मेने पुत्रं यथा व्यासो मोक्षशास्त्रविशारदम्  ।  
उवाच गच्छेति तदा जनकं मिथिलेश्वरम्  ॥ नर्प्_१,५८।४८ ॥  
स ते वक्ष्यति मोक्षार्थं निखिलेन नराधिपः  ।  
पितुर्नियोगादगमज्जनकं मेथखिलं नृपम्  ॥ नर्प्_१,५८।४९ ॥  
प्रष्टुं धर्मस्य निष्टां वै मोक्षस्य च परायणम्  ।  
उक्तश्च मानुषेण त्वं तथा गच्छेत्यविस्मितः  ॥ नर्प्_१,५८।५० ॥  
न प्रभावेण गन्तव्यमन्तरिक्षचरेण वै  ।  
आर्जवेनैव गन्तव्यं न सुखाय क्षणात्त्वया  ॥ नर्प्_१,५८।५१ ॥  
न द्रष्टव्या विशेषा हि विशेषा हि प्रसङ्गिनः  ।  
अहॄङ्कारो न कर्तव्यो याज्ये तस्मिन्नराधिपे  ॥ नर्प्_१,५८।५२ ॥  
स्थातव्यं वसथे तस्य स ते छेत्स्यति संशयम्  ।  
स धर्मकुशलो राजा मोक्षशास्त्रविशारदः  ॥ नर्प्_१,५८।५३ ॥  
यथा यथा च ते ब्रूयात्तत्कार्यमविशङ्कया  ।  
एवमुक्तः स धर्मात्मा जगाम मिथिलां मुनिः  ॥ नर्प्_१,५८।५४ ॥  
पभ्द्यां शक्तोन्तरिक्षेण क्रान्तुं भूमिं ससागराम्  ।  
सगिरीं श्चाप्यतिक्रम्य भारतं वर्षमासदत्  ॥ नर्प्_१,५८।५५ ॥  
स देशान्विविधान्स्फीतानतिक्रम्य महामुनिः  ।  
विदेहान्वै समासाद्य जनकेन समागमत्  ॥ नर्प्_१,५८।५६ ॥  
राजद्वारं समासाद्य द्वारपालैर्निवारितः ॥ट  
तस्थौ तत्र महायोगी क्षुत्पिपासादिवर्जितः  ॥ नर्प्_१,५८।५७ ॥  
आतपे ग्लानिरहितो ध्यानयुक्तश्च नारद  ।  
तेषां तु द्वारपालानामेकस्तत्र व्यवस्थितः  ॥ नर्प्_१,५८।५८ ॥  
मध्यङ्गतमिवादित्यं दृष्ट्वा शुकमवस्थितम्  ।  
जूजयित्वा यथान्यायमभिवाद्य कृताञ्जलिः  ॥ नर्प्_१,५८।५९ ॥  
प्रावेशयत्ततः कक्षआं द्वितीयां राजवेश्मनः  ।  
तत्रान्तःपुरसम्बद्धं महच्चैत्रग्थोपमम्  ॥ नर्प्_१,५८।६० ॥  
सुविभक्तजलाक्रीडं रम्यं पुष्पितपादपम्  ।  
दर्शयित्वासने स्थाप्य राजानं च व्यजिज्ञपत्  ॥ नर्प्_१,५८।६१ ॥  
श्रुत्वा राजा शुकं प्राप्तं वारस्त्रीः स न्ययुङ्क्त च  ।  
सेवायै तस्य भावस्य ज्ञानाय मुनिसतम  ॥ नर्प्_१,५८।६२ ॥  
तं चारुकेश्यः शुश्रेण्यस्तरुण्यः प्रियदर्शनाः  ।  
सूक्ष्मरक्ताम्बरधरास्तप्तकाञ्चनभूषणाः  ॥ नर्प्_१,५८।६३ ॥  
संलापालापकुशाला भावज्ञाः सर्वकोविदाः  ।  
परं पञ्चाशतस्तस्य पाद्यादीनि व्यकल्पयन्  ॥ नर्प्_१,५८।६४ ॥  
देश कालोपपन्नेन साध्वन्नेनाप्यतर्पयन्  ।  
तस्य भुक्तवतस्तात तास्ततः पुरकाननम्  ॥ नर्प्_१,५८।६५ ॥  
सुरम्यं दर्शयामासुरेकैकत्वेन नारद  ।  
क्रीडन्त्यश्च हसन्त्यश्च गायन्त्यश्चैव ताः शुकम्  ॥ नर्प्_१,५८।६६ ॥  
उदारसत्वं सत्वज्ञाःसर्वाः पर्य्यचरंस्तदा  ।  
आरणेयस्तु शुद्धात्मा जितक्रोधो जितेन्द्रियः  ॥ नर्प्_१,५८।६७ ॥  
ध्यानस्थ एव सततं न हृष्यति न कुप्यति  ।  
पादशौचं तु कृत्वा वै शुकः सन्ध्यामुपास्य च  ॥ नर्प्_१,५८।६८ ॥  
निषसादासने पुण्ये तमेवार्थं व्यचिन्तयत्  ।  
पूर्वरात्रे तु तत्रासौ भूत्वा ध्यानपरायणः  ॥ नर्प्_१,५८।६९ ॥  
मध्यरात्रे यथान्याय्यं निद्रामाहारयत्प्रभुः  ।  
ततः प्रातः समुत्थाय कृत्वा शौचमनन्तरम्  ॥ नर्प्_१,५८।७० ॥  
स्त्रीभिः परिवृत्तो धीमान्ध्यानमेवान्वपद्यत  ।  
अनेन विधिना तत्र तदहःशेषमप्युत  ॥ नर्प्_१,५८।७१ ॥  
तां च रात्रिं नृपकुले वर्तयामास नारद  ॥ नर्प्_१,५८।७२ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयभागे शुकप्रलोभनं नामाष्टञ्चाशत्तमो ऽध्यायः  
  
  
_____________________________________________________________  
  
  
सनन्दन उवाच  
ततः स राजा सहितो मन्त्रिभिर्द्विजसत्तम  ।  
पुरः पुरोहितं कृत्वा सर्वाण्यन्तः पुराणि च  ॥ नर्प्_१,५९।१ ॥  
शिरसा चार्ध्यमादाय गुरुपुत्रं समभ्यगात्  ।  
महदासनमादाय सर्वरत्नविभूषितम्  ॥ नर्प्_१,५९।२ ॥  
प्रददौ गुरुपुत्राय शुकाय परमोचितम्  ।  
तत्रोपविष्टं तं कार्ष्णिशास्त्रदृष्टेन कर्मणा  ॥ नर्प्_१,५९।३ ॥  
पाद्यं निवेद्य प्रथमं सार्घ्यं गां च न्यवेदयत्  ।  
स च ताम्मन्त्रतः पूजां प्रतिगृह्य द्विजोत्तमः  ॥ नर्प्_१,५९।४ ॥  
पर्यपृच्छन्महातेजाराज्ञः कुशलमव्ययम्  ।  
उदारसत्त्वाभिजनो राजापि गुरुसूनवे  ॥ नर्प्_१,५९।५ ॥  
आवेद्य कुशलं भूमौ निषसाद तदाज्ञया  ।  
सो ऽपि वैयासकिं भूयः पृष्ट्वा कुशलमव्ययम्  ।  
किमागमनिमित्येव पर्यपृच्छद्विधानवित्  ॥ नर्प्_१,५९।६ ॥  
शुक उवाच  
पित्राहमुक्तो भद्रं ते मोक्षधर्मार्थकोविदः  ।  
विदेहराजोह्याद्योमे जनको नाम विश्रुतः  ॥ नर्प्_१,५९।७ ॥  
तत्र त्वं गच्छ तूर्णं वै स ते हृदयसंशयम्  ।  
प्रवृत्तौ च निवृत्तौ च सर्वं छेत्स्यत्यसंशयम्  ॥ नर्प्_१,५९।८ ॥  
सो ऽहं पितुर्नियोगात्त्वा मुपप्रष्टुमिहागतः  ।  
तन्मे धर्मभृतां श्रेष्ठ यथावद्वक्तुमर्हसि  ॥ नर्प्_१,५९।९ ॥  
किं कार्यं ब्राह्मणेनेह मोक्षार्थश्च किमात्मकः  ।  
कथं च मोक्षः कर्तव्यो ज्ञानेन तपसापि वा  ॥ नर्प्_१,५९।१० ॥  
जनक उवाच  
यत्कार्यं ब्राह्मणेनेह जन्मप्रभृति तच्छुणु  ।  
कृतोपनयनस्तात भवेद्वेदपरायणः  ॥ नर्प्_१,५९।११ ॥  
तपसा गुरुवृत्त्या च ब्रह्मचर्येण चान्वितः  ।  
देवतानां पितॄणां च ह्यतृष्णश्चानसूयकः  ॥ नर्प्_१,५९।१२ ॥  
वेदानधीत्य नियतो दक्षिणामपवर्त्य च  ।  
अभ्यनुज्ञामनुप्राप्य समावर्तेत वै द्विजः  ॥ नर्प्_१,५९।१३ ॥  
समावृत्तस्तु गार्हस्थ्ये सदारो नियतो वसेत्  ।  
अनसूयुर्यथान्यायमाहिताग्निरनादृते  ॥ नर्प्_१,५९।१४ ॥  
उत्पाद्य पुत्रपौत्रांश्च वन्याश्रमपदे वसेत्  ।  
तानेवाग्नीन्यथान्यायं पूजयन्नतिथिप्रियः  ॥ नर्प्_१,५९।१५ ॥  
सर्वानग्नीन्यथान्यायमात्मन्यारोप्य धर्मवित्  ।  
निर्द्वन्द्वो वीतरागात्मा ब्रह्माश्रमपदे वसेत्  ॥ नर्प्_१,५९।१६ ॥  
शुक उवाच  
उत्पन्ने ज्ञानविज्ञाने प्रत्यक्षे हृदि शश्वते  ।  
न विना गुरुसंवासाज्ज्ञानस्याधिगमः स्मृतः  ॥ नर्प्_१,५९।१७ ॥  
किमवश्यं तु वस्तव्यमाश्रमेषु न वा नृप  ।  
एतद्भवन्तं पृच्छामि तद्भवान्वक्तुमर्हति  ॥ नर्प्_१,५९।१८ ॥  
जनक उवाच  
न विना ज्ञानविज्ञाने मोक्षस्याधिगमो भवेत् ।।  
न विना गुरुसम्बधाज्ज्ञानस्याधिगमस्तथा  ॥ नर्प्_१,५९।१९ ॥  
आचार्यः प्लाविता तस्य ज्ञानं प्लव इहोच्यते  ।  
विज्ञाय कृतकृत्यस्तु तीर्णस्तत्रोभयं त्यजेत्  ॥ नर्प्_१,५९।२० ॥  
अनुच्छेदाय लोकानामनुच्छेदाय कर्मणाम्  ।  
कृत्वा शुभाशुभं कर्म मोक्षो नामेह लभ्यते  ॥ नर्प्_१,५९।२१ ॥  
भावितैः कारणैश्चार्यं बहुसंसारयोनिषु  ।  
आसादयति शुद्धात्मा मोक्षं हि प्रथमाश्रमे  ॥ नर्प्_१,५९।२२ ॥  
तमासाद्य तु मुक्तस्य दृष्टार्थस्य विपश्चितः  ।  
त्रिधाश्रमेषु कोन्वर्थो भवेत्परमभीप्सतः  ॥ नर्प्_१,५९।२३ ॥  
राजसांस्तामसांश्चैव नित्यं दोषान्विसर्जयेत  ।  
सात्त्विकं मार्गमास्थाय पश्येदात्मानमात्मना  ॥ नर्प्_१,५९।२४ ॥  
सर्वभूतेषु चात्मानं सर्वभूतानि चात्मनि  ।  
सम्पश्यन्नैव लिप्येत जले वारिचरगो यथा  ॥ नर्प्_१,५९।२५ ॥  
पक्षीवत्पवनाद्वर्ध्वममुत्रानुन्त्यश्नुते  ।  
विहाय देहं निर्मुक्तो निर्द्वन्द्वः शुभसङ्गतः  ॥ नर्प्_१,५९।२६ ॥  
अत्र गाथाः पुरा गीताः शृणु राज्ञा ययातिना  ।  
धार्यते या द्विजैस्तात मोक्षशास्त्रविशारदैः  ॥ नर्प्_१,५९।२७ ॥  
ज्योतिश्चात्मनि नान्यत्र रत्नं तत्रैव चैव तत्  ।  
स्वयं च शक्यं तद्द्रष्टुं सुसमाहितर्चतसा  ॥ नर्प्_१,५९।२८ ॥  
न बिभेति परो यस्मान्न बिभेति पराच्च यः  ।  
यश्च नेच्छति न द्वेष्टि ब्रह्म सम्पद्यते स तु  ॥ नर्प्_१,५९।२९ ॥  
यदा भावं न कुरुते सर्वभूतेषु पापकम्  ।  
पूर्वैराचरितो धर्मश्चतुराश्रमसञ्ज्ञकः  ॥ नर्प्_१,५९।३० ॥  
अनेन क्रमयोगेन बहुजातिसुकर्मणाम्  ।  
कर्मणा मनसा वाचा ब्रह्म सम्पद्यते तदा  ॥ नर्प्_१,५९।३१ ॥  
र्सुयोज्य तपसात्मानमीर्ष्यामुत्सृज्य मोहिनीम्  ।  
त्यक्त्व कामं च लोभं च ततो ब्रह्मत्वमश्नुते  ॥ नर्प्_१,५९।३२ ॥  
यदा श्राव्ये च दृश्ये च सर्वभूतेषु चाव्ययम्  ।  
समो भवति निर्द्वुद्वो ब्रह्म सम्पद्यते तदा  ॥ नर्प्_१,५९।३३ ॥  
यदा स्तुति च र्निदां च समत्वेन च पश्यति  ।  
काञ्चनं चायसं चैव सुखदुःखे तथैव च  ॥ नर्प्_१,५९।३४ ॥  
शीतमुष्णं तथैवार्थमनर्न्थं प्रियमप्रियम्  ।  
जीवितं मरणं चैव ब्रह्म सम्पद्यते तदा  ॥ नर्प्_१,५९।३५ ॥  
प्रसार्येह यथाङ्गानि कूर्मः संहरते पुनः  ।  
तर्थेद्रियाणि मनसा संयन्तव्यानि भिक्षुणा  ॥ नर्प्_१,५९।३६ ॥  
तमः परिगतं वेश्य यथा दीपेन दृश्यते  ।  
तथा बुद्धिप्रदीपेन शक्य आत्मा निरीक्षितुम्  ॥ नर्प्_१,५९।३७ ॥  
एतत्सर्वं प्रपश्यामि त्वयि बुद्धिमतांवर  ।  
यञ्चान्यदपि वेत्तव्यं तत्त्वतो वेत्ति तद्भवान्  ॥ नर्प्_१,५९।३८ ॥  
ब्रह्मर्षे विदितश्वासि विषयान्तमुपागतः  ।  
गुरोश्चैव प्रसादेन तव चैवोपशिक्षया  ॥ नर्प्_१,५९।३९ ॥  
तस्य चैव प्रसादेन प्रादुर्भूतं महामुनेः  ।  
ज्ञानं दिव्यं समादीप्तं तेनासि विदितो विदितो मम  ॥ नर्प्_१,५९।४० ॥  
अर्धिकं तव विज्ञानमधि कावगतिस्तव  ।  
अधिकं च तवैश्वर्यं तञ्च त्वं नावबुध्यसे  ॥ नर्प्_१,५९।४१ ॥  
बाल्याद्वा संशयाद्वापि भयाद्वापि विमेषजात्  ।  
उत्पन्ने चापि विज्ञा ने नाधिगच्छन्ति ताङ्गतिम्  ॥ नर्प्_१,५९।४२ ॥  
व्यवसायेन शुद्धेन मद्विधैश्छिन्नसंशयाः  ।  
विमुच्य हृदयग्रन्थीनार्तिमासादयन्ति ताम्  ॥ नर्प्_१,५९।४३ ॥  
मवांश्चोत्पन्नविज्ञानः स्थिरबगुद्धिरलोलुपः  ।  
व्यवसायादृते ब्रह्मन्नासादयति तत्पदम्  ॥ नर्प्_१,५९।४४ ॥  
नास्ति ते सुखदुःखेषु विशेषो नास्ति वस्तुषु  ।  
नौत्सुक्यं नृत्यगीतेषु न राग उपजायते  ॥ नर्प्_१,५९।४५ ॥  
न बन्धुषु निबन्धस्ते न भयेष्वस्ति ते भयम्  ।  
पश्यामित्वां महाभाग तुल्यनिन्दात्मसंस्तुतिम्  ॥ नर्प्_१,५९।४६ ॥  
अहं च त्वानुपश्यामि ये चान्ये ऽपि मनीषिणः  ।  
आस्थितं परमं मार्गे अक्षयं चाप्यनामयम्  ॥ नर्प्_१,५९।४७ ॥  
यत्फलं ब्राह्मणस्येह मोक्षार्थश्चापदात्मकः  ।  
तस्मिन्वै वर्तसे विप्रकिमन्यत्परिपृच्छसि  ॥ नर्प्_१,५९।४८ ॥  
सनन्दन उवाच  
एतच्छुत्वा तु वचनं कतात्मा कृतनिश्चयः  ।  
आत्मनात्मानमास्थाय दृष्ट्वा चात्मानमात्मना  ॥ नर्प्_१,५९।४९ ॥  
कृतकार्यः सुखी शान्तस्तूष्णीं प्रायादुदङ्मुखः  ।  
शैशिरं गिरिमासाद्य पाराशर्यं ददर्श च  ॥ नर्प्_१,५९।५० ॥  
शिष्यानध्यापयन्तं च पैलादीन्वेदसंहिताः  ।  
आरर्णेयो विशुद्धात्मा दिवाकरसमप्रभः  ॥ नर्प्_१,५९।५१ ॥  
पितुर्जग्राह पादौ चज सादरं हृष्टमानसः  ।  
ततो निवेदयामास पितुः सर्वमुदारधीः  ॥ नर्प्_१,५९।५२ ॥  
शुको जनकराजेन संवादं मोक्षसाधनम्  ।  
तच्छत्वा वेदकर्तासौ प्रहृष्टेनान्तरात्मना  ॥ नर्प्_१,५९।५३ ॥  
समालिङ्ग्य सुतं व्यासः स्वपार्श्वस्थं चकार च  ॥ नर्प्_१,५९।५४ ॥  
ततः पैलादयो विप्रा वेदान् व्यासादधीत्य च  ।  
शैलशृङ्गाद्भुवं प्राप्ता याजनाध्यापने रताः  ॥ नर्प्_१,५९।५५ ॥  
  
इति श्रीबृहन्नारदीयपुराणे पूर्वभागे बृहदुपाख्याने एकोनषष्टितमो ऽध्यायः  
  
  
_____________________________________________________________  
  
  
सनदन उवाच  
अवतीर्णेषु विप्रेषु यासः पुत्रसहायवान्  ।  
तूर्ष्णीं ध्यानपरो धीमानेकान्ते समुपाविशत्  ॥ नर्प्_१,६०।१ ॥  
तमुवाचाशरी री वाक् व्यासं पुत्रसमन्वितम्  ।  
भो भो महर्षे बासिष्ठ ब्रह्मघोषो न वर्तते  ॥ नर्प्_१,६०।२ ॥  
एको ध्यानपरस्तूष्णी किमाःसे चिन्तयन्निव  ।  
ब्रह्मघोषैर्विरहितः पर्वतो ऽयं न शोभते  ॥ नर्प्_१,६०।३ ॥  
तस्मादधीष्व भगवन्सार्द्ध पुत्रेण धीमता  ।  
वेदान्वेदविदा चैव सुप्रसन्नमनाः सदा  ॥ नर्प्_१,६०।४ ॥  
तच्छुत्वा वचनं व्यासो नभोवाणीसमीरितम्  ।  
शुकेन सह पुत्रेण वेदाभ्यासमथाकरोत्  ॥ नर्प्_१,६०।५ ॥  
तयोरभ्यसतोरेवं बहुकालं द्विजोत्तम  ।  
वातो ऽतिमात्रं प्रववौ समुद्रानिलवीजितः  ॥ नर्प्_१,६०।६ ॥  
ततो ऽनध्याय इति तं व्यासः पुत्रमवारयत्  ।  
शुको वारितमात्रस्तु कौतूहलसमन्वितः  ॥ नर्प्_१,६०।७ ॥  
अपृच्छत्पितरं तत्र कुतो वायुरभूदयम्  ।  
आख्यातुमर्हति भवान्सर्वं वायोर्विचैष्टितम्  ॥ नर्प्_१,६०।८ ॥  
शुकस्यैतद्वचः श्रुत्वा व्यासः परमविस्मितः  ।  
अनध्यायनिमित्तऽस्मिन्निदं वचनं मब्रवीत्  ॥ नर्प्_१,६०।९ ॥  
दिव्यं ते चक्षुरुत्पन्नं स्वस्थं ते निश्चलं मनः  ।  
तमसा रजसा चापि त्यक्तः सत्ये व्यवस्थितः  ॥ नर्प्_१,६०।१० ॥  
तस्यात्मनि स्वयं वेदान्बुद्ध्वा समनुचिन्तय  ।  
देवयानचरो विष्णोः पितृयानश्च तामसः  ॥ नर्प्_१,६०।११ ॥  
द्वावेतौ प्रत्ययं यातौ दिवं चाधश्च गच्छतः  ।  
पिथिव्यामन्तरिक्षे च यतः संयान्ति वायवः  ॥ नर्प्_१,६०।१२ ॥  
सप्त ते वायुमार्गा वै तान्निबोधानुपूर्वशः  ।  
तत्र देवगणाः साध्याः समभूवन्महाबलाः  ॥ नर्प्_१,६०।१३ ॥  
तेषामप्यभवत्पुत्रः समानो नाम दुर्जयः  ।  
उदानस्तस्य पुत्रो ऽभूव्द्यानस्तस्याभवत्सुतः  ॥ नर्प्_१,६०।१४ ॥  
अपानश्च ततो जज्ञे प्राणश्चापि ततः परम्  ।  
अनपत्यो ऽभवत्प्राणो दुर्द्धर्षः शत्रुमर्दनः  ॥ नर्प्_१,६०।१५ ॥  
पृथर्क्क्म्माणि तेषां तु प्रवक्ष्यामि यथा तथा  ।  
प्राणिनां सर्वतो वायुश्चेष्टा वर्तयते पृथक्  ॥ नर्प्_१,६०।१६ ॥  
प्रीणनाञ्चैव सर्वेषां प्राण इत्यभिधीयते  ।  
प्रेषयत्यभ्रसङ्घातान्धूमजांश्चोष्मजांस्तथा  ॥ नर्प्_१,६०।१७ ॥  
प्रथमः प्रथमे मार्गे प्रवहो नाम सो ऽनिलः  ।  
अम्बरे स्नेहमात्रेभ्यस्तडिद्भ्यश्चोत्तमद्युतिः  ॥ नर्प्_१,६०।१८ ॥  
आवहो नाम सो ऽभ्येति द्वितीयः श्वसनो नदन्  ।  
उदयं ज्योतिषां शश्वत्सोमादीनां करोति यः  ॥ नर्प्_१,६०।१९ ॥  
अन्तर्देहेषु चोदानं यं वदन्ति मनीषिणः  ।  
यश्चतुर्भ्यः समुद्रेभ्यो वायुर्द्धारयते जलम्  ॥ नर्प्_१,६०।२० ॥  
उद्धृत्य ददते चापो जीमूतेभ्यो वने ऽनिलः  ।  
यो ऽद्धिः संयोज्य जीमूतान्पर्जन्याय प्रयच्छती  ॥ नर्प्_१,६०।२१ ॥  
उद्वहो नाम बंहिष्ठस्तृतीयः स सदागतिः  ।  
सन्नीयमाना बहुधा येन नीला महाघनाः  ॥ नर्प्_१,६०।२२ ॥  
वर्षमोक्षकृतारम्भास्ते भवन्ति घनाघनाः  ।  
यो ऽसौ वहति देवानां विमानानि विहायसा  ॥ नर्प्_१,६०।२३ ॥  
चतुर्थः संवहो नाम वायुः स गिरिमर्दनः  ।  
येन वेगवता रुग्णाः क्रियन्ते तरुजा रसाः  ॥ नर्प्_१,६०।२४ ॥  
पञ्चमः स महावेगो विवहो नाम मारुतः  ।  
यस्मिन्परिप्लवे दिव्या वहॄन्त्यापो विहायसा  ॥ नर्प्_१,६०।२५ ॥  
पुण्यं चाकाशगङ्गायास्तोयं तिष्टति तिष्टति  ।  
दूरात्प्रतिहतो यस्मिन्नेकरश्मिर्दिवाकरः  ॥ नर्प्_१,६०।२६ ॥  
योनिरंशुसहस्रस्य येन याति वसुन्धराम्  ।  
यस्मादाप्यायते सोमो निधिर्दिव्यो ऽमृतस्य च  ॥ नर्प्_१,६०।२७ ॥  
षष्ठः परिवहो नाम स वायुर्जीवतां वरः  ।  
सर्वप्राणभृतां प्राणार्न्यो ऽतकाले निरस्यति  ॥ नर्प्_१,६०।२८ ॥  
यस्य धर्मे ऽनुवर्तेते मृत्युवेवस्वतावुभौ  ।  
सम्यगन्वीक्षता बुद्ध्या शान्तयाध्यात्मनित्यया  ॥ नर्प्_१,६०।२९ ॥  
ध्यानाभ्यासाभिरामाणां यो ऽमृतत्वाय कल्पते  ।  
यं समासाद्य वेगेन दिशामन्तं प्रपेदिरे  ॥ नर्प्_१,६०।३० ॥  
दक्षस्य दश पुत्राणां सहस्राणि प्रजापतेः  ।  
येन वृष्ट्या पराभूतस्तोयान्येन निवर्तते  ॥ नर्प्_१,६०।३१ ॥  
परीवहो नाम वरो वायुः स दुरतिक्रमः  ।  
एवमेते दितेः पुत्रा मरुतः परमाद्भुताः  ॥ नर्प्_१,६०।३२ ॥  
अनारमन्तः सर्वाङ्गाः सर्वचारिणः  ।  
एतत्तु महदाश्चर्यं यदयं पर्वतोत्तमः  ॥ नर्प्_१,६०।३३ ॥  
कम्पितः सहसा तेन पवमानेन वायुना  ।  
विष्णोर्निःश्वासवातो ऽयं यदा वेगसमीरितः  ॥ नर्प्_१,६०।३४ ॥  
सहसोदीर्यते तात जगत्प्रव्यथते तदा  ।  
तस्माद्ब्रह्मविदो ब्रह्म न पठन्त्यतिवायुतः  ॥ नर्प्_१,६०।३५ ॥  
वायोर्वायुभयं ह्युक्तं ब्रह्म तत्पीडितं भवेत्  ।  
एतावदुक्त्वा वचनं पराशरसुतः प्रभुः  ॥ नर्प्_१,६०।३६ ॥  
उक्त्वा पुत्रमधीष्वेति व्योमगङ्गामगात्तदा  ।  
ततो व्यासे गते स्नातुं शुको ब्रह्मविदां वरः  ॥ नर्प्_१,६०।३७ ॥  
स्वाध्यायमकरोद्ब्रह्मन्वेदवेदाङ्गपारगः  ।  
तत्र स्वाध्यायसंसक्तं शुकं व्याससुतं मुने  ॥ नर्प्_१,६०।३८ ॥  
सनत्कुमारो भगवानेकान्ते समुपागतः  ।  
उत्थाय सत्कृतस्तेन ब्रह्मपुत्रो हि कार्ष्णिना  ॥ नर्प्_१,६०।३९ ॥  
ततः प्रोवाच विप्रेन्द्र शुकं विदां वरः  ।  
किं करोषि महाभाग व्यासपुत्र महाद्युते  ॥ नर्प्_१,६०।४० ॥  
शुक उवाच  
स्वाध्याये सम्प्रवृत्तो ऽहं ब्रह्मपुत्राधुना स्थितः  ।  
त्वद्दर्शनमनुप्राप्तः केनापि सुकृतेन च  ॥ नर्प्_१,६०।४१ ॥  
किञ्चित्त्वां प्रष्टुमिच्छामि तत्त्वं मोक्षार्थसाधनम्  ।  
तद्वदस्व महाभाग यथा त ज्ज्ञानमाप्नुयाम्  ॥ नर्प्_१,६०।४२ ॥  
सनत्कुमार उवाच  
नास्ति विद्यासमं चक्षुर्नास्ति विद्यासमं तपः  ।  
नास्ति रागसमं दुःखं नास्ति त्यागसमं सुखम्  ॥ नर्प्_१,६०।४३ ॥  
निवृत्तिः कर्मणः पापात्सततं पुण्यशीलता  ।  
सद्वृत्तिः समुदाचारः श्रेय एतदनुत्तमम्  ॥ नर्प्_१,६०।४४ ॥  
मानुष्यमसुखं प्राप्य यः सज्जति स मुह्यति  ।  
नालं स दुःखमोक्षाय सङ्गो वै दुःखलक्षणः  ॥ नर्प्_१,६०।४५ ॥  
सक्तस्य बुद्धर्भवति मोहजालविवर्द्धिनी  ।  
मोहजालावृतो दुःखमिहामुत्र तथाश्नुते  ॥ नर्प्_१,६०।४६ ॥  
सर्वोपायेन कामस्य क्रोधस्य च विनिग्रहः  ।  
कार्यः श्रेयोर्थिना तौ हि श्रेयोघातार्थमुद्यतौ  ॥ नर्प्_१,६०।४७ ॥  
नित्यं क्रोधात्तपो रक्षेच्छ्रियं रक्षेञ्च मत्सरात्  ।  
विद्यां मानावमानाभ्यामात्मानं तु प्रमादतः  ॥ नर्प्_१,६०।४८ ॥  
आनृशंस्यं परो धर्मः क्षमा च परमं बलम्  ।  
आत्मज्ञानं परं ज्ञानं सत्यं हि परमं हितम्  ॥ नर्प्_१,६०।४९ ॥  
येन सर्वं परित्यक्तं स विद्वान्स च पण्डितः  ।  
इन्द्रियैरिन्द्रियार्थेभ्यश्चरत्यात्मवशैरिह  ॥ नर्प्_१,६०।५० ॥  
असज्जमानः शान्तात्मा निर्विकारः समाहितः  ।  
आत्मभूतैरतद्भूतः सह चैव विनैव च  ॥ नर्प्_१,६०।५१ ॥  
स विमुक्तः परं श्रेयो न चिरेणाधिगच्छति  ।  
अदर्शनमसंस्पर्शस्तथैवाभाषाणं सदा  ॥ नर्प्_१,६०।५२ ॥  
यस्य भूतैः सह मुने स श्रेयो विन्दते महत्  ।  
न हिंस्यात्सर्वभूतानि भूतैर्मैत्रायणश्चरेत्  ॥ नर्प्_१,६०।५३ ॥  
नेदं जन्म समासाद्य वैरं कुर्वीत केन चित्  ।  
आकिञ्चन्यं सुसन्तोषो निराशिष्ट्वमचापलम्  ॥ नर्प्_१,६०।५४ ॥  
एतदाहुः परं श्रेय आत्मज्ञस्य जितात्मनः  ।  
परिग्रहं परित्यज्य भव तातजितेन्द्रियः  ॥ नर्प्_१,६०।५५ ॥  
अशोकं स्थानमातिष्ट इह चामुत्र चाभयम्  ।  
निराशिषो न शोचन्ति त्यजेदाशिषमात्मनः  ॥ नर्प्_१,६०।५६ ॥  
परित्यज्याशिषं सौम्य दुःखग्रामाद्विमोक्ष्यसे  ।  
तपरोनित्येन दान्तेन मुनिना संयतात्मना  ॥ नर्प्_१,६०।५७ ॥  
अजितं जेतुकामेन भाव्यं सङ्गेष्वसङ्गिना  ।  
गुणसङ्गेष्वेष्वनासक्त एकचर्या रतः सदा  ॥ नर्प्_१,६०।५८ ॥  
ब्राह्मणो न चिरादेव सुखमायात्यनुत्तमम्  ।  
द्वन्द्वारामेषु भूतेषु वराको रमते मुनिः  ॥ नर्प्_१,६०।५९ ॥  
किञ्चिन्प्रज्ञानतृप्तो ऽसौ ज्ञानतृप्तो न शोचति  ।  
शुभैर्लभेत देवत्वं व्यामिश्रैर्जन्म मानुषम्  ॥ नर्प्_१,६०।६० ॥  
अशुभैश्चाप्यधो जन्म कर्मभिर्लभते ऽवशः  ।  
तत्र मृत्युजरादुःखैः सततं समभिद्रुतम्  ॥ नर्प्_१,६०।६१ ॥  
संसारं पश्यते जन्तुस्तत्कथं नावबुध्से  ।  
अहिते हितसञ्ज्ञस्त्वमध्रुवे ध्रुवसञ्ज्ञकः  ॥ नर्प्_१,६०।६२ ॥  
अनर्थे वार्थसञ्ज्ञस्त्वं किमर्थं नावबुध्यसे  ।  
संवेष्ट्यमानं बहुभिर्मोहतन्तुभिरात्मजैः  ॥ नर्प्_१,६०।६३ ॥  
कोशकारवदात्मानं वेष्टितो नावबुध्यसे  ।  
अलं परिग्रहेणेह दोषवान् हि परिग्रहः  ॥ नर्प्_१,६०।६४ ॥  
कृमिर्हि कोशकारस्तु बध्यते स्वपरिग्रहात्  ।  
पुत्रदारकुटुम्बेषु सक्ताः सीदन्ति जन्तवः  ॥ नर्प्_१,६०।६५ ॥  
सरःपङ्कार्णवे मग्ना जीर्णा वनगजा इव  ।  
मोहजालसमाकृष्टान्पश्यजन्तून्सुदुःखितान्  ॥ नर्प्_१,६०।६६ ॥  
कुटुम्बं पुत्रदारं च शरीरं द्रव्यसञ्चयम्  ।  
पारक्यमध्रुवं सर्वं किं स्वं सुकृतदुष्कृते  ॥ नर्प्_१,६०।६७ ॥  
यदा सर्वं परित्यज्य गन्तव्यमवशेन वै  ।  
अनर्थे किं प्रसक्तस्त्वं स्वमर्थं नानुतिष्टसि  ॥ नर्प्_१,६०।६८ ॥  
अविश्रान्तमनालम्बमपाथेयमदैशिकम्  ।  
तमः कर्त्तारमध्वानं कथमेको गमिष्यसि  ॥ नर्प्_१,६०।६९ ॥  
नहि त्वां प्रस्थितं कश्चित्पृष्टतो ऽनुगमिष्यति  ।  
सुकृतं दुष्कृतं च त्वां गच्छन्तमनुयास्यतः  ॥ नर्प्_१,६०।७० ॥  
विद्या कर्म च शौर्यं च ज्ञानं च बहुविस्तरम्  ।  
अर्थार्थमनुशीर्यन्ते सिद्धार्थस्तु विमुच्यते  ॥ नर्प्_१,६०।७१ ॥  
निबन्धिनी रज्जुरेषा या ग्रामे वसतो रतिः  ।  
छित्वैनां सुकृतो यान्ति नैनां छिन्दन्ति दुष्कृतः  ॥ नर्प्_१,६०।७२ ॥  
तुल्यजातिवयोरूपान् हृतान्पस्यसि मृत्युना  ।  
न च नामास्ति निर्वेदो लोहं हि हृदयं तव  ॥ नर्प्_१,६०।७३ ॥  
रूपकूलां मनः स्रोतां स्पर्शद्वीपां रसावहाम्  ।  
गन्धपङ्कां शब्दजलां स्वर्गमार्गदुरारुहाम्  ॥ नर्प्_१,६०।७४ ॥  
क्षमारित्रां सत्यमयीं धर्मस्थैर्यकराकराम्  ।  
त्यागवाताध्वगां शीघ्रां बुद्धिनावं नदीं तरेत्  ॥ नर्प्_१,६०।७५ ॥  
त्यक्त्वा धर्ममधर्मं च ह्युभे सत्यानृते त्यज  ।  
त्यज धर्ममसङ्कल्पादधर्मं चाप्यहिंसया  ॥ नर्प्_१,६०।७६ ॥  
उभे सत्यानृते बुद्धिं परमनिश्चयात्  ।  
अस्थिस्थूणं स्नायुयुतं मांसशोणितलेपनम्  ॥ नर्प्_१,६०।७७ ॥  
धर्मावनद्धं दुर्गन्धिं पूर्णं मूत्रपुरीषयोः  ।  
जराशोकसमाविष्टं रोगायतनमस्थिरम्  ॥ नर्प्_१,६०।७८ ॥  
रजस्वलमनित्यं च भूतावासं समुत्सृज  ।  
इदं विश्वं जगत्सर्वमजगञ्चापि यद्भवेत्  ॥ नर्प्_१,६०।७९ ॥  
महाभूतात्मकं सर्वमस्माद्यत्परमाणुमत्  ।  
इन्द्रियाणि च पञ्चैव तमः सत्त्वं रजस्तथा  ॥ नर्प्_१,६०।८० ॥  
इत्येष सप्तदशको राशिख्यक्तसञ्ज्ञकः  ।  
सर्वैरिहेन्द्रियार्थैश्च व्यक्ताव्यक्तैर्हि हितम्  ॥ नर्प्_१,६०।८१ ॥  
पञ्चविंशक इत्येष व्यक्ताव्यक्तमयो गणः  ।  
एतैः सर्वैः समायुक्तमनित्यमभिधीयते  ॥ नर्प्_१,६०।८२ ॥  
त्रिवर्गो ऽत्र सुखं दुःख जीवितं मरणं तथा  ।  
य इदं वेद तत्त्वेन सस वेद प्रभवाप्ययौ  ॥ नर्प्_१,६०।८३ ॥  
इन्द्रियैर्गृह्यते यद्यत्तद्व्यक्तमभिधीयते  ।  
अव्यक्तमथ तज्ज्ञेयं लिङ्गग्राह्यमतीन्द्रियम्  ॥ नर्प्_१,६०।८४ ॥  
इन्द्रियैर्नियतैर्देही धाराभिरिव तर्प्यते  ।  
लोके विहितमात्मानं लोकं चात्मनि पश्यति  ॥ नर्प्_१,६०।८५ ॥  
परावरदृशः शक्तिर्ज्ञानवेलां न पश्यति  ।  
पश्यतः सर्वभूतानि सर्वावस्थासु सर्वदा  ॥ नर्प्_१,६०।८६ ॥  
ब्रह्मभूतस्य संयोगो नाशुभेनोपपद्यते  ।  
ज्ञानेन विविधात्क्लेशान्न निवृत्तिश्च देहजात्  ॥ नर्प्_१,६०।८७ ॥  
लोकबुद्धिप्रकाशेन लोकमार्गो न रिष्यति  ।  
अनादिनिधनं जन्तुमात्मनि स्थितमव्ययम्  ॥ नर्प्_१,६०।८८ ॥  
अकर्तारममूढं च भगवानाह तीर्तवित्  ।  
यो जन्तुः स्वकृतैस्तैस्तैः कर्मभिर्नित्यदुःखितः  ॥ नर्प्_१,६०।८९ ॥  
स्वदुःखप्रतिघातार्थं हॄन्ति जन्तुरनेकधा  ।  
ततः कर्म समादत्ते पुनरन्यन्नवं बहु  ॥ नर्प्_१,६०।९० ॥  
तप्यते ऽथ पुनस्तेन भुक्त्वापथ्यमिवातुरः  ।  
अजस्रमेव मोहान्तो दुःखेषु सुखसञ्ज्ञितः  ॥ नर्प्_१,६०।९१ ॥  
वध्यते तप्यते चैव भयवत्यर्मभिः सदा  ।  
ततो निवृत्तो बन्धात्स्वात्कर्मणामुदयादिह  ॥ नर्प्_१,६०।९२ ॥  
परिभ्रमति संसारे चक्रवद्बाहुवर्जितः  ।  
संयमेन च सम्बन्धान्निवृत्त्या तपसो बलात्  ॥ नर्प्_१,६०।९३ ॥  
सम्प्राप्ता बहवः सिद्धिं अव्याबाधां सुखोदयाम्  ॥ नर्प्_१,६०।९४ ॥  
  
इति श्रीबृहन्नारदीयपुराणे पूर्वभागे द्वितीयपादे बृहदुपाख्याने षष्टितमो ऽध्यायः  
  
  
_____________________________________________________________  
  
  
सनत्कुमार उवाच  
अशोकं शोकनाशार्थं शास्त्रं शान्तिकरं शिवम्  ।  
निशम्य लभ्यते बुद्धिर्लब्धायां सुखमेधते  ॥ नर्प्_१,६१।१ ॥  
हर्षस्थानसहस्राणि शोकस्थानशतानि च  ।  
दिवसे दिवसे मूढमाविशन्ति न पण्डितम्  ॥ नर्प्_१,६१।२ ॥  
अनिष्टसम्प्रंयोगाश्च विप्रयोगात्प्रियस्य च  ।  
मनुष्या मानसैर्दुःखैर्युज्यन्ते ये ऽल्पबुद्धयः  ॥ नर्प्_१,६१।३ ॥  
द्रव्येषु समतीतेषु ये गुणास्तेन्न चिन्दयेत्  ।  
ताननाद्रियमाणश्च स्नेहबन्धाद्विमुच्यते  ॥ नर्प्_१,६१।४ ॥  
दोषदर्शी भवेत्तत्र यत्र रागः प्रवर्त्तते  ।  
अनिष्टबुद्धितां यच्छेत्ततः क्षिप्रं विराजते  ॥ नर्प्_१,६१।५ ॥  
नार्थो न धर्मो न यशो यो ऽतीतमनुशोचति  ।  
अस्याभावेन युज्येतं तञ्चास्य तु निवर्तते  ॥ नर्प्_१,६१।६ ॥  
गुणैर्भूतानि युज्यन्ते तथैव च न युज्यते  ।  
सर्वाणि नैतदेकस्य शोकस्थानं हि विद्यते  ॥ नर्प्_१,६१।७ ॥  
मृतं वा यदि वा नष्टं यो ऽतीतमनुशोचति  ।  
दुःखेन लभते दुःखं महानर्थे प्रपद्यते  ॥ नर्प्_१,६१।८ ॥  
दुःखोपघाते शारीरे मानसे चाप्युपस्थिते  ।  
यस्मिन्न शक्यते कर्तुं यत्नस्तन्नानुर्चितयेत्  ॥ नर्प्_१,६१।९ ॥  
भैषज्यमेतद्दःखस्य यदेतन्नानुचिन्तयेत्  ।  
चिन्त्यमानं हि न व्येति भूयश्चाभिप्रवर्द्धते  ॥ नर्प्_१,६१।१० ॥  
प्रज्ञया मानसं दुःखं हन्याच्छारीरमौषधैः  ।  
एतद्विज्ञाय सामर्थ्यं न वान्यैः समतामियात्  ॥ नर्प्_१,६१।११ ॥  
अनित्यं जीवितं रूपं यौवनं द्रव्यसञ्चयः  ।  
आरोग्यं प्रियसंवासं न मृध्येत्पण्डितः क्वचित्  ॥ नर्प्_१,६१।१२ ॥  
नाज्ञानप्रभवं दुःखमेकं शोचितुमर्हति  ।  
अशोचन्प्रतिकुर्वीत यदि पश्येदुपक्रमम्  ॥ नर्प्_१,६१।१३ ॥  
सुखात्प्रियतरं दुःखं जीविते नात्र संशयः  ।  
जरामरणदुःखेभ्यः प्रियमात्मानमुद्धरेत्  ॥ नर्प्_१,६१।१४ ॥  
भजन्ति हि शारीराणि रोगाः शरीरमानसाः  ।  
सायका इव तीक्ष्णाग्राः प्रयुक्ता दृढधन्विभिः  ॥ नर्प्_१,६१।१५ ॥  
व्याधितस्य चिकित्साभिस्त्रस्यतो जीवितैषिणः  ।  
आमयस्य विनाशाय शरीरमनुकृष्यते  ॥ नर्प्_१,६१।१६ ॥  
स्रंसन्ति न निवर्तन्ते स्रोतांसि सरितामिव  ।  
आयुरादाय मर्त्यानां रात्र्यहानि पुनःपुनः  ॥ नर्प्_१,६१।१७ ॥  
अपयन्त्ययमत्यन्तं पक्षयोः शुक्लकृष्णयोः  ।  
जातं मर्त्यं जरयति निमिषं नावतिष्टते  ॥ नर्प्_१,६१।१८ ॥  
सुखदुःखाभिभूतानामजरो जरयत्यसून्  ।  
आदित्यो ह्यस्तमभ्येति पुनः पुनरुदेति च  ॥ नर्प्_१,६१।१९ ॥  
अदृष्टपूर्वानादाय भावानपरिशङ्कितान्  ।  
इष्टानिष्टा मनुष्याणां मतं गच्छन्ति रात्रयः  ॥ नर्प्_१,६१।२० ॥  
यो यदिच्छेद्यथाकामं कामानां तत्तदाप्नुयात्  ।  
यदि स्यान्न पराधीनं पुरुषस्य क्रियाफलम्  ॥ नर्प्_१,६१।२१ ॥  
संयताश्चैव तक्षाश्च मतिमन्तश्च मानवाः  ।  
दृश्यन्ते निष्फलाः सन्तः प्रहीनाश्च स्वकर्मभिः  ॥ नर्प्_१,६१।२२ ॥  
अपरे निष्फलाः सन्तो निर्गुणाः पुरुषाधमाः  ।  
आशाभिरण्यसंयुक्ता दृश्यन्ते सर्वकामिनः  ॥ नर्प्_१,६१।२३ ॥  
भूतानामपरः कश्चिद्धिंसायां सततोत्थितः  ।  
वञ्चनायां च लोकेषु ससुखेष्वेव जीयते  ॥ नर्प्_१,६१।२४ ॥  
अचेष्टमानमासीनं श्रीः कञ्चिदुपतिष्टति  ।  
कश्चित्कर्माणि कुरुते न प्राप्यमधिगच्छति  ॥ नर्प्_१,६१।२५ ॥  
अपराधान्समाच्ष्टुं पुरुषस्य स्वभावतः  ।  
शुक्रमन्यत्र सम्भूतं पुनरन्यत्र गच्छति  ॥ नर्प्_१,६१।२६ ॥  
तस्य योनौ प्रसक्तस्य गर्भो भवति मानवः  ।  
आम्रपुष्पोपमा यस्य निवृत्तिरुपलभ्यते  ॥ नर्प्_१,६१।२७ ॥  
केषाञ्चित्पुत्रकामानामनुसन्तानमिच्छताम्  ।  
सिद्धौ प्रयतमानानां नैवाण्डमुपजायते  ॥ नर्प्_१,६१।२८ ॥  
गर्भादुद्विजमानानां क्रुद्धादशीविषादिव  ।  
आयुष्मान् जायते पुत्रः कथं प्रेतः पितेव सः  ॥ नर्प्_१,६१।२९ ॥  
देवानिष्ट्वा तपस्तप्त्वा कृपणैः पुत्रहेतुभिः  ।  
दशमासान्परिधृता जायते कुलपांसनाः  ॥ नर्प्_१,६१।३० ॥  
अपरे धनधान्यानि भोगांश्च पितृसञ्चितान्  ।  
विमलानभिजायन्ते लब्ध्वा तैरेव मङ्गलैः  ॥ नर्प्_१,६१।३१ ॥  
अन्योन्य समभिप्रेत्य मैथुनस्य समागमे  ।  
उपद्रवैवादृष्टो योनौ गर्भः प्रपद्यते  ॥ नर्प्_१,६१।३२ ॥  
स्निग्धत्वादिन्द्रियार्थेषु मोहान्मरणमप्रियम्  ।  
परित्यजति यो दुःखं सुखमप्युभयं नरः  ॥ नर्प्_१,६१।३३ ॥  
अत्येति ब्रह्म सो ऽत्यन्तं सुखमप्यश्नुते परम्  ।  
दुःखमर्था हि त्यज्यन्ते पालने च न ते सुखाः  ॥ नर्प्_१,६१।३४ ॥  
श्रुत्वैव नाधिगमनं नाशमेषां न चिन्तयेत्  ।  
अन्यामन्यां धनावस्थां प्राप्य वैशेषिका नराः  ॥ नर्प्_१,६१।३५ ॥  
अतृप्ता यान्ति विध्वंसं सन्तोषं यान्ति पण्डिताः  ।  
सर्वे क्षयान्ता निचयाः पतनान्ताः समुच्छ्रयाः  ॥ नर्प्_१,६१।३६ ॥  
संयोगा विप्रयोगान्ता मरणान्तं हि जीवितम्  ।  
अन्तो नास्ति पिपासायास्तुष्टिस्तु परमं सुखम्  ॥ नर्प्_१,६१।३७ ॥  
तस्मात्सन्तोषमेवेह धनं शंसन्ति पण्डिताः  ।  
निमेषमात्रमपि हि यो ऽधिगच्छन्न तिष्टति  ॥ नर्प्_१,६१।३८ ॥  
सशरीरेष्वनित्येषु नित्यं किमनुचिन्तयेत्  ।  
भूतेषु भावं सञ्चिन्त्य ये बुद्ध्या तमसः परम्  ॥ नर्प्_१,६१।३९ ॥  
न शोचन्ति गताध्वानः पश्यन्ति परमां गतिम्  ।  
सञ्चिन्वन्नेकमेवैनं कामानावितृप्तकम्  ॥ नर्प्_१,६१।४० ॥  
व्याघ्र पशुमिवासाद्य मृत्युरादाय गच्छति  ।  
अथाप्युपायं सम्पश्येद्दुःखस्यास्य विमोक्षणे  ॥ नर्प्_१,६१।४१ ॥  
अशोचन्नारभेन्नैव युक्तश्चाव्यसनी भवेत्  ।  
शब्दे स्पर्शे रसे रूपे गन्धे च परमं तथा  ॥ नर्प्_१,६१।४२ ॥  
नोपभोगात्परं किञ्चिद्धनिनो वाधनस्य वा  ।  
वाक्सम्प्रयोगाद्भृतानां नास्ति दुःखमनामयम्  ॥ नर्प्_१,६१।४३ ॥  
विप्रयोगश्च सर्वस्य न वाचा न च विद्यया  ।  
प्रणयं परिसंहृत्य संस्तुतेष्वितरेषु च  ॥ नर्प्_१,६१।४४ ॥  
विचरेदसमुन्नद्धः स सुखी स च पण्डितः  ।  
अध्यात्मगतमालीनो निरपेक्षो निरामिषः  ॥ नर्प्_१,६१।४५ ॥  
आत्मनैव सहायेन चश्चरेत्स सुखी भवेत्  ।  
सुखदुःखविपर्यासो यदा समुपपद्यते  ॥ नर्प्_१,६१।४६ ॥  
नैनं प्रज्ञा सुनियतं त्रायते नापि पौरुषम्  ।  
स्वभावाद्यत्नमातिष्ठेद्यत्नवान्नावसीदति  ॥ नर्प्_१,६१।४७ ॥  
उपद्रव इवानिष्टो योनिं गर्भः प्रपद्यते  ।  
तानि पूर्वशरीराणि नित्यमेकं शरीरिणम्  ॥ नर्प्_१,६१।४८ ॥  
प्राणिनां प्राणसंरोधे मांसश्लेष्मविचेष्टितम्  ।  
निर्दग्धं परदेहेन परदेंहं बलाबलम्  ॥ नर्प्_१,६१।४९ ॥  
विनश्यति विनाशान्ते नावि नावमिवाचलाम्  ।  
सङ्गत्या जठरे न्यस्तं रेतोबिन्दुमचेतनम्  ॥ नर्प्_१,६१।५० ॥  
केन यत्नेन जीवन्तं गर्भं त्वमिह पश्यसि  ।  
अन्नपानानि जीर्यन्ते यत्र भक्ष्याश्च भक्षिताः  ॥ नर्प्_१,६१।५१ ॥  
तस्मिन्नेवोदरे गर्भः किं नान्नमिव जीर्यति  ।  
गर्भे मूत्रपुरीषाणां स्वभावनियता गतिः  ॥ नर्प्_१,६१।५२ ॥  
धारणे वा विसर्गे च न कर्तुं विद्यते ऽवशः  ।  
प्रभवन्त्युदरे गर्भा जायमानास्तथापरे  ॥ नर्प्_१,६१।५३ ॥  
आगमेन महान्येषां विनाश उपपद्यते  ।  
एतस्माद्योनिसम्बन्धाद्यो जीवन्परिमुच्यते  ॥ नर्प्_१,६१।५४ ॥  
पूजां न लभते काञ्चित्पुनर्द्धन्द्वेषु मज्जति  ।  
गर्भस्य सह जातस्य सप्तमीमीदृशीं दशाम्  ॥ नर्प्_१,६१।५५ ॥  
प्राप्नुवन्ति ततः पञ्च न भवन्ति शतायुषः  ।  
नाभ्युत्थाने मनुष्याणां योगाः स्युर्नात्र संशयः  ॥ नर्प्_१,६१।५६ ॥  
व्याधिभिश्च विवध्यन्ते व्याघ्रैः क्षुद्रमृगा इव  ।  
व्याधिभिर्भक्ष्यमाणानां त्यजतां विपुलन्धनम्  ॥ नर्प्_१,६१।५७ ॥  
वेदना नापकर्षन्ति यतमानाश्चिकित्सकाः  ॥ नर्प्_१,६१।५८ ॥  
ते चापि विविधा वैद्याः कुशला सम्मतौषधाः  ।  
व्याधिभिः परिकृष्यन्ते मृगा ज्याघ्रैरिवार्दिताः  ॥ नर्प्_१,६१।५९ ॥  
ते पिबन्ति कषायांश्च सर्पीषि विविधानि च  ।  
दृश्यन्ते जरया भग्ना नागैर्नागा इवोत्तमाः  ॥ नर्प्_१,६१।६० ॥  
कैर्वा भुवि चिकित्स्येन्त रोगार्त्ता मृगपक्षिणः  ।  
श्वापदाश्च दरिद्राश्च प्रायो नार्ता भवन्ति ते  ॥ नर्प्_१,६१।६१ ॥  
घोरानपि दुराधर्षान्नृपतीनुग्रतेजस  ।  
आक्रम्य रोग आदत्ते पशून्पशुपचो यथा  ॥ नर्प्_१,६१।६२ ॥  
इति लोकमनाक्रन्दं मोहशोकपरिप्लुतम्  ।  
स्रोतसा महसा क्षिप्रं ह्रियमाणं बलीयसा  ॥ नर्प्_१,६१।६३ ॥  
न धनेन न राज्येन नोग्रेण तपसा तथा  ।  
स्वभावा ह्यतिवर्तन्ते ये निर्मुक्ताः शरीरिषु  ॥ नर्प्_१,६१।६४ ॥  
उपर्यपरि लोकस्य सर्वो भवितुमिच्छति  ।  
यतते च यथाशक्ति न च तद्वर्तते तथा  ॥ नर्प्_१,६१।६५ ॥  
न म्रियेरन्नजीर्येरन्सर्वे स्युः सार्वकामिकाः  ।  
नाप्रियं प्रतिपद्येरन्नुत्थानस्य फलं प्रति  ॥ नर्प्_१,६१।६६ ॥  
ऐश्वर्यमदमत्ताश्च मानान्मयमदेन च  ।  
अप्रमत्ताः शठाः क्रूरा विक्रान्ताः पर्युपासते  ॥ नर्प्_१,६१।६७ ॥  
शोकाः प्रतिनिवर्तन्ते केषाञ्चिदसमीक्षताम्  ।  
स्वं स्वं च पुनरन्येषां न कञ्चिदतिगच्छति  ॥ नर्प्_१,६१।६८ ॥  
महञ्च फलवैषम्यं दृश्यते कर्मसन्धिषु  ।  
वहॄन्ति शिबिकामन्ये यान्त्यन्ये शिबिकारुहः  ॥ नर्प्_१,६१।६९ ॥  
सर्वेषामृद्धिकामानामन्ये रथपुरः सराः  ।  
मनुजाश्च गतश्रीकाः शतशो विविधाः स्त्रियाः  ॥ नर्प्_१,६१।७० ॥  
द्वन्द्वारामेषु भूतेषु गच्छन्त्येकैकशो नराः  ।  
इदमन्यत्परं पश्य नात्र मोहं करिष्यसि  ॥ नर्प्_१,६१।७१ ॥  
धर्मं चापि त्यजा धर्मं त्यज सत्यानृतां धियम्  ।  
सर्वं त्यक्त्वा स्वरूपस्थः सुखी भव निरामयः  ॥ नर्प्_१,६१।७२ ॥  
एतत्ते परमं गुह्यमाख्यातमृषिसत्तम  ।  
येन देवाः परित्यज्य भर्त्यलोकं दिवं गताः  ॥ नर्प्_१,६१।७३ ॥  
सनन्दन उवाच  
इत्युक्त्वा व्यासतनयं समापृच्छ्य महामुनिः  ।  
सनत्कुमारः प्रययौ पूजितस्तेन सादरम्  ॥ नर्प्_१,६१।७४ ॥  
शुको ऽपि योगिनां श्रेष्ठः सम्यग्ज्ञात्वा ह्यवस्थितम्  ।  
ब्रह्मणः पदमन्वेष्टुमुत्सुकः पितरं ययौ  ॥ नर्प्_१,६१।७५ ॥  
ततः पित्रा समागम्य प्रणम्य च महामुनिः  ।  
शुकः प्रदक्षिणीकृत्य ययौ कैलासपर्वतम्  ॥ नर्प्_१,६१।७६ ॥  
व्यासस्तद्विरहाद्दूनः पुत्रस्नेहसमावृतः  ।  
क्षणैकं स्थीयतां पुत्र इति च क्रोश दुर्मनाः  ॥ नर्प्_१,६१।७७ ॥  
निरपेक्षः शुको भूत्वा निःस्नेहो मुक्तबन्धनः  ।  
मोक्षमेवानुसञ्चित्य गत एव परं पदम्  ॥ नर्प्_१,६१।७८ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वितीयपादे एकषष्टितमो ऽध्यायः  
  
  
_____________________________________________________________  
  
  
सूत उवाच  
एतच्छ्रृत्वा तु वचनं नारदो भगवानृषिः  ।  
पुनः पप्रच्छ तं विप्र शुकाभिपतनं मुनिम्  ॥ नर्प्_१,६२।१ ॥  
नारद उवाच  
भगवन्सर्वमाख्यातं त्वयातिकरुणात्मना  ।  
यच्छ्रृत्वा मानसं मे ऽद्य शान्तिमग्र्यामुपागतम्  ॥ नर्प्_१,६२।२ ॥  
पुनश्च मोक्षशास्त्रं मे त्वमादिश महामुने  ।  
नहि सम्पूर्णतामेति तृष्णा कृष्णगुणार्णवे  ॥ नर्प्_१,६२।३ ॥  
ये तु संसारनिर्मुक्ता मोक्ष शास्त्रपरायणाः  ।  
कुत्र ते निवसन्तीह संशयो मे महानयम्  ॥ नर्प्_१,६२।४ ॥  
तं छिन्धि सुमहाभागत्वत्तो नान्यो विदांवरः  ।  
सनं।उ  
धारयामास चात्मानं यथाशास्त्रं महामुनिः  ॥ नर्प्_१,६२।५ ॥  
पादात्प्रभृति गात्रेषु क्रमेण क्रमयोगवित्  ।  
ततः स प्राङ्मुखो विद्वानादित्येन विरोचिते  ॥ नर्प्_१,६२।६ ॥  
पाणिपादं समाधाय विनीतवदुपाविशत्  ।  
न तत्र पक्षिसङ्घातो न शब्दो न च दर्शनम्  ॥ नर्प्_१,६२।७ ॥  
यत्र वैयासकिर्द्धाम्नि योक्तुं समुपचक्रमे  ।  
स ददर्श तदात्मानं सर्वसङ्गविनिःसृतः  ॥ नर्प्_१,६२।८ ॥  
प्रजहास ततो हासं शुकः सम्प्रेक्ष्य भास्करम्  ।  
स पुनर्योगमास्थाय मोक्षमार्गोपलब्धये  ॥ नर्प्_१,६२।९ ॥  
महायोगीश्वरो भूत्वा सो ऽत्यक्रामद्विहायसम्  ।  
अन्तरीक्षचरः श्रीमान्व्यासपुत्रः सुनिश्चितः  ॥ नर्प्_१,६२।१० ॥  
तमुन्द्यन्तं द्विजश्रेष्ठं वैनतेयसमद्युतिम्  ।  
ददृशुः सर्वभूतानि मनोमारुतरंहसम्  ॥ नर्प्_१,६२।११ ॥  
यथाशक्ति यथान्यायं पूजयाञ्चक्रिरे तथा  ।  
पुष्प वर्षैश्च दिव्यैस्तमवचक्रुर्दिवौकसः  ॥ नर्प्_१,६२।१२ ॥  
तं दृष्ट्वा विस्मिताः सर्वे गन्धर्वाप्सरसां गणाः  ।  
ऋषयश्चैव संसिद्धाः को ऽयं सिद्धिमुपागतः  ॥ नर्प्_१,६२।१३ ॥  
ततो ऽसौ स्वाह्रयं तेभ्यः कथयामास नारद  ।  
उवाच च महातेजास्तानृषीन्सम्प्रहर्षितः  ॥ नर्प्_१,६२।१४ ॥  
पिता यद्यनुगच्छेन्मां क्रोशमानः शुकेति वै  ।  
तस्मै प्रतिवचोदेयं भवद्भिस्तु समाहितैः  ॥ नर्प्_१,६२।१५ ॥  
बाढमुक्तस्ततस्तैस्तु लोकान्हित्वा चतुर्विधान्  ।  
तमो ह्यष्टविधं त्यक्त्वा जहौ पञ्चविधं रजः  ॥ नर्प्_१,६२।१६ ॥  
ततः सत्वं जहौ धीमांस्तदद्भुतमिवाभवत्  ।  
ततस्तस्मिन्पदे नित्ये निर्गुणे लिङ्गपूजिते  ॥ नर्प्_१,६२।१७ ॥  
ततः स शृङ्गे ऽप्रतिमे हिमवन्मेरुसन्निभे  ।  
संश्लिष्टे श्वेतपीते च रुक्मरूप्यमये शुभे  ॥ नर्प्_१,६२।१८ ॥  
शतयोजनविस्तारे तिर्यागूर्द्ध्च नारद  ।  
सो ऽविशङ्केन मनसा तथैवाभ्यपतच्छुकः  ॥ नर्प्_१,६२।१९ ॥  
ते शृङ्गे ऽत्यन्तसंश्लिष्टे सहसैव द्विधाकृते  ।  
अदृश्येतां द्विजश्रेष्ठ तदद्भुतमिवाभवत्  ॥ नर्प्_१,६२।२० ॥  
ततः पर्वतशृङ्गाभ्यां सहसैव विनिःसृतः  ।  
न च प्रतिजघानास्य स गतिं पर्वतोत्तमः  ॥ नर्प्_१,६२।२१ ॥  
ततो मन्दाकिनीं दिव्या मुपरिष्टादभिव्रजन्  ।  
शुको ददर्श धर्मात्मा पुष्पितद्रुमकाननम्  ॥ नर्प्_१,६२।२२ ॥  
तस्यां क्रीडासु निरताः स्नान्ति चैवाप्सरोगणाः  ।  
निराकारं तु साकाराददृशुस्तं विवाससः  ॥ नर्प्_१,६२।२३ ॥  
तं प्रक्रमन्तमाज्ञाय पिता स्नेहसमन्वितः  ।  
उत्तमां गतिमास्थाय पृष्टतो ऽनुससार ह  ॥ नर्प्_१,६२।२४ ॥  
शुकस्तु मारुतादूर्द्ध्वं गतिं कृत्वां तरिक्षगाम्  ।  
दर्शयित्वा प्रभावं स्वं सर्वभूतो ऽभवत्तदा  ॥ नर्प्_१,६२।२५ ॥  
अथ योगगतिं व्यासः समास्थाय महातपाः  ।  
निमेषान्तरमात्रेण शुकाभिपतनं ययौ  ॥ नर्प्_१,६२।२६ ॥  
स ददर्श द्विधा कृत्वा पर्वताग्रं गतं शुकम्  ।  
शशंसुर्मुनयः सिद्धा गतिं तस्मै सुतस्य ताम्  ॥ नर्प्_१,६२।२७ ॥  
ततः शुकेतिशब्देन दीर्घेण क्रन्दितं तदाः  ।  
स्वयं पित्रा स्वरेणोञ्चैस्त्रींल्लोकाननुनाद्य वै  ॥ नर्प्_१,६२।२८ ॥  
शुकः सर्वगतिर्भूत्वा सर्वात्मा सर्वतोमुखः  ।  
प्रत्यभाषत धर्मात्मा भोः शब्देनानुनादयन्  ॥ नर्प्_१,६२।२९ ॥  
तत एकाक्षरं नादं भोरित्येवमुदीरयन्  ।  
प्रत्याहरज्जगत्सर्वमुञ्चैः स्थावरजङ्गमम्  ॥ नर्प्_१,६२।३० ॥  
ततः प्रभृति वाद्यापि शब्दानुञ्चारितान्पृथक्  ।  
गिरिगह्वरपृष्टेषु व्याजहार शुकं प्रति  ॥ नर्प्_१,६२।३१ ॥  
अन्तर्हितप्रभावं तं दर्शयित्वा शुकस्तदा  ।  
गुणान्सन्त्यज्य सत्त्वादीन्पदमध्यगमत्परम्  ॥ नर्प्_१,६२।३२ ॥  
महिमानं तु तं दृष्ट्वा पुत्रस्यामिततेजसः  ।  
सो ऽनुनीतो भगवता व्यासो रुद्रेण नारद  ॥ नर्प्_१,६२।३३ ॥  
किमु त्वं ताम्यसि मुने पुत्रं प्रति समाकुलः  ।  
पश्यसि विप्र नायान्तं ब्रह्मभूतं निजान्तिरे  ॥ नर्प्_१,६२।३४ ॥  
इत्येवमनुनीतो ऽसौ व्यासः पुनरुप्राव्रजत्  ।  
श्वाश्रमं स शुको ब्रह्मभूतो लोकांश्चचार ह  ॥ नर्प्_१,६२।३५ ॥  
तत कालान्तरे ब्रह्मन्व्यासः सत्यवतीसुतः  ।  
नरनारायणौ द्रष्टुं ययौ बदरिकाश्रमम्  ॥ नर्प्_१,६२।३६ ॥  
तत्र दृष्ट्वा तु तौ देवौ तप्यमानो महत्तपः  ।  
स्वयं च तत्र तपसि स्थितः शुकमनुस्मरन्  ॥ नर्प्_१,६२।३७ ॥  
यावत्तत्र स्थितो व्यासः शुकः परमयोगवित्  ।  
श्वेतद्वीपं गतस्तात यत्र त्वमगमः पुरा  ॥ नर्प्_१,६२।३८ ॥  
तत्र दृष्टप्रभावस्तु श्रीमान्नारायणः प्रभुः  ।  
दृष्टः श्रुतिविमृग्यो हि देवदेवो जनार्दनः  ॥ नर्प्_१,६२।३९ ॥  
स्तुतश्च शुकदेवेन प्रसन्नः प्राह नारद  ।  
श्रीभगवानुवाच  
त्वया दृष्टो ऽस्मि योगीन्द्र सर्वदेवरहःस्थितः  ॥ नर्प्_१,६२।४० ॥  
सनत्कुमारादिष्टेन सिद्धो योगेन वाडव  ।  
त्वं सदागतिमार्गस्थो लोकान्पश्य यथेच्छया  ॥ नर्प्_१,६२।४१ ॥  
इत्युक्तो वासुदेवेन तं नत्वारणिसम्भवः  ।  
वैकुण्ठं प्रययौ विप्र सर्वलोकनमस्कृतम्  ॥ नर्प्_१,६२।४२ ॥  
वैमानिकैः सुरैर्जुष्टं विरजापरिचेष्टितम्  ।  
यं भान्तमनुभान्त्येते लोकाः सर्वे ऽपि नारद  ॥ नर्प्_१,६२।४३ ॥  
यत्र विदुमसोपानाः स्वर्णरत्नविचित्रिताः  ।  
वाप्य उत्पलंसञ्छन्नाः सुरस्त्रीक्रीडनाकुलाः  ॥ नर्प्_१,६२।४४ ॥  
दिव्यैर्हंसकुलैर्घुष्टाः स्वच्छाम्बुनिभृताः सदा  ।  
तत्र द्वाःस्थैश्चतुर्हस्तेनार्नाभरणभूषितैः  ॥ नर्प्_१,६२।४५ ॥  
विष्वक्सेनानुगैः सिद्धैः कुमुदाद्यैरवा रितः  ।  
प्रविश्याभ्यान्तरं तत्र देवदेवं चतुर्भुजम्  ॥ नर्प्_१,६२।४६ ॥  
शान्तं प्रसन्नवदनं पीतकौशेयवाससम्  ।  
शङ्खचक्रगदापद्मैर्मूर्तिमद्भिरुपासितम्  ॥ नर्प्_१,६२।४७ ॥  
वक्षस्थलस्थया लक्ष्म्या कौस्तुभेन विराजितम्  ।  
कटीसूत्रब्रह्मसूत्रकटकाङ्गदभूषितम्  ॥ नर्प्_१,६२।४८ ॥  
भ्राजत्किरीटवलयं मणिनूपुरशोभितम्  ।  
ददर्श सिद्धनि करैः सेव्यमानमहर्निशम्  ॥ नर्प्_१,६२।४९ ॥  
तं दृष्ट्वा भक्तिभावेन तुष्टाव मधुसूदनम्  ।  
शुक उवाच  
नमस्ते वासुदेवाय सर्वलोकैकसाक्षिणे  ॥ नर्प्_१,६२।५० ॥  
जगद्बीजस्वरूपाय पूर्णाय निभृतात्मने  ।  
हरये वासुकिस्थाय श्वेतद्वीपनिवासिने  ॥ नर्प्_१,६२।५१ ॥  
हंसाय मत्स्यरूपाय वाराहतनुधारिणे  ।  
नृसिंहाय ध्रुवेज्याय साङ्ख्ययोगेश्वराय च  ॥ नर्प्_१,६२।५२ ॥  
चतुःसनाय कूर्माय पृथवे स्वसुरवात्मने  ।  
नाभेयाय जगद्धात्रे विधात्रेंऽतकारय च  ॥ नर्प्_१,६२।५३ ॥  
भार्गवेन्द्राय रामाय राघवाय पराय च  ।  
कृष्णाय वेदकर्त्रे च बुद्धकल्किस्वरूपिणे  ॥ नर्प्_१,६२।५४ ॥  
चतुर्व्युहाय वेद्याय ध्येयाय परमात्मने  ।  
नरनारायणाख्याय शिषिविष्टाय विष्णवे  ॥ नर्प्_१,६२।५५ ॥  
ऋतधाम्ने विधाम्ने च सुपर्णाय स्वरोचिषे  ।  
ऋभवे सुव्रताख्याय सुधाम्ने चाजिताय च  ॥ नर्प्_१,६२।५६ ॥  
विश्वरूपाय विश्वाय सृष्टिस्थित्यन्तकारिणे  ।  
यज्ञाय यज्ञभोक्ते च स्थविष्ठायाणवे ऽर्थिने  ॥ नर्प्_१,६२।५७ ॥  
आदित्यसोमनेत्राय सहओजोबलाय च  ।  
ईज्याय साक्षिणे ऽजायबहुशीर्षाङ्घ्रिबाहवे  ॥ नर्प्_१,६२।५८ ॥  
श्रीशाय श्रीनिवासाय भक्तवश्याय शार्ङ्गिणे  ।  
अष्टप्रकृत्यधीशाय ब्रह्मणे ऽनन्तसक्तये  ॥ नर्प्_१,६२।५९ ॥  
बृहदारण्यवेद्याय हृषीकेशाय वेधसे  ।  
पुण्डरीकनिभाक्षाय क्षेत्रज्ञाय विभासिने  ॥ नर्प्_१,६२।६० ॥  
गोविन्दाय जगत्कर्त्रे जगन्नाथाय योगिने  ।  
सत्याय सत्यसन्धाय वैकुण्ठायाच्युताय च  ॥ नर्प्_१,६२।६१ ॥  
अधोक्षजाय धर्माय वामनाय त्रिधातवे  ।  
घृतार्चिषे विष्णवे ते ऽनन्ताय कपिलायय च  ॥ नर्प्_१,६२।६२ ॥  
विरिञ्चये त्रिककुदे ऋग्यजुःसामरूपिणे  ।  
एकशृङ्गाय च शुचिश्रवसे शास्त्रयोनये  ॥ नर्प्_१,६२।६३ ॥  
वृषाकपय ऋद्धाय प्रभवे विश्वकर्मणे  ।  
भूर्भुवुःस्वःस्वरूपाय दैत्यघ्ने निर्गुणाय च  ॥ नर्प्_१,६२।६४ ॥  
निरञ्जनाय नित्याय ह्यव्ययायाक्षराय च  ।  
नमस्ते पाहि मामीश शरणागतवत्सल  ॥ नर्प्_१,६२।६५ ॥  
इति स्तुतः स भगवाञ्च्छङ्खचक्रगदाधरः  ।  
आरणेयमुवाचेदं भृशं प्रणतवत्सलः  ॥ नर्प्_१,६२।६६ ॥  
श्रीभगवानुवाच  
व्यासपुत्र महाभाग प्रीतो ऽस्मि तव सुव्रत  ।  
विद्यामाप्नुहि भक्तिं च ज्ञानी त्वं मम रूपधृक्  ॥ नर्प्_१,६२।६७ ॥  
यद्रूपं मम दृष्टं प्राक् श्वेतद्वीपे त्वया द्विज  ।  
सो ऽहमेवावतारार्थं स्थितो विश्वम्भरात्मकः  ॥ नर्प्_१,६२।६८ ॥  
सिद्धो ऽसि त्वं महाभाग मोक्षधर्मानुनुचिन्तया  ।  
वरलोकान्यथा वायुर्यथा रवं सविता तथा  ॥ नर्प्_१,६२।६९ ॥  
नित्यमुक्तस्वरूपस्त्वं पूज्यमानः सुरैर्नरैः  ।  
भक्तिर्हि दुर्लभा लोके मयि सर्वपरायणे  ॥ नर्प्_१,६२।७० ॥  
तां लब्ध्वा नापरं किञ्चिल्लब्धव्यमवशिष्यते  ।  
आकल्पान्तः तपः संस्थौ नरनारायणावृषी  ॥ नर्प्_१,६२।७१ ॥  
तयोर्निदेशतो व्यासो जनक स्तव सुव्रतः  ।  
कर्ता भागवतं शास्त्रं तदधीष्व भुवं व्रज  ॥ नर्प्_१,६२।७२ ॥  
स तप्यति तपस्त्वद्य पर्वते गन्धमादने  ।  
त्वद्वियोगेन खिन्नात्मा तं प्रसादय मत्प्रियम्  ॥ नर्प्_१,६२।७३ ॥  
एवमुक्तः शुको विप्र नमस्कृत्य चतुर्भुजम्  ।  
यथागतं निवृत्तो ऽसौ पितुरन्तिकमागमत्  ॥ नर्प्_१,६२।७४ ॥  
अथ तं स्वन्तिके दृष्ट्वा पाराशर्य्यः प्रतापवान्  ।  
पुत्रं प्राप्य प्रहृष्टात्मा तपसो निववर्त ह  ॥ नर्प्_१,६२।७५ ॥  
नारायणं नमस्कृत्य नरं चैव नरोत्तमम्  ।  
आरणेयसमायुक्तः स्वाश्रमं समुपागमत्  ॥ नर्प्_१,६२।७६ ॥  
नारायणनियोगात्तु त्वन्मुखेन मुनीश्वर  ।  
चकार संहितां दिव्यां नानाख्यानसमन्विताम्  ॥ नर्प्_१,६२।७७ ॥  
वेदतुल्यां भागवतीं हरिभक्तिविवर्द्धिनीम्  ।  
निवृत्तिनिरतं पुत्रं शुकमध्यापयञ्च ताम्  ॥ नर्प्_१,६२।७८ ॥  
आत्मारामो ऽपि भगवान्पाराशर्यात्मजः शुकः  ।  
अधीतवान्संहितां वै नित्यं विष्णुजनप्रियाम्  ॥ नर्प्_१,६२।७९ ॥  
एवमेते समाख्याता  मोक्षधर्मास्तवानध  ।  
पठतां शृण्वतां चापि हरिभक्तिविवर्द्धनाः  ॥ नर्प्_१,६२।८० ॥  
  
इति श्रीबृहन्नारदीयपुराणे पूर्वभागे द्वितीयपादे बृहदुपाख्याने मोक्षधर्म्मनिरूपणं नाम द्विषष्टितमो ऽध्यायः  
  
  
_____________________________________________________________  
  
  
समाप्तश्चायं द्वितीयः पादः  ।  
शौनक उवाच  
सूत साधो चिरं जीव सर्वशास्त्रविशारदः  ।  
यत्त्वया पायिता विद्वन्वयं कृष्णकथामृतम्  ॥ नर्प्_१,६३।१ ॥  
श्रुत्वा तु मोक्षधर्मान्वै नारदो भगवत्प्रियः  ।  
सनन्दनमुखोद्गीतान्किं पप्रच्छं ततः परम्  ॥ नर्प्_१,६३।२ ॥  
मानसा ब्रह्मणः पुत्राः सनकाद्या मुनीश्वराः  ।  
चरन्ति लोकानन्तसिद्धा लोकोद्धरणतत्पराः  ॥ नर्प्_१,६३।३ ॥  
नारदो ऽपि महाभाग नित्यं कृष्णपरायणः  ।  
तेषां समागमे भद्रा का कथा लोकपावनी  ॥ नर्प्_१,६३।४ ॥  
सूत उवाच  
साधु पृष्टं महाभाग त्वया लोकोपकारिणा  ।  
कथयिष्यामि तत्सर्वं यत्पृष्ट नारदर्षिणा  ॥ नर्प्_१,६३।५ ॥  
श्रुत्वा सनन्दनप्रोक्तान्मोक्षधर्मान्सनातनान्  ।  
नारदो भार्गवश्रेष्ठ पुनः पप्रच्छ तान्मुनीन्  ॥ नर्प्_१,६३।६ ॥  
नारद उवाच  
सर्वदेवेश्वरो विष्णुर्वेदे तन्त्रे च कीर्तितः  ।  
समाराध्यः स एवात्र सर्वैः सर्वार्थकाङ्क्षिभिः  ॥ नर्प्_१,६३।७ ॥  
कैर्मन्त्रैर्भगवान्विष्णुः समाराध्यो मुनीश्वराः  ।  
के देवाः पूजनीयाश्च विष्णुपादपरायणैः  ॥ नर्प्_१,६३।८ ॥  
तन्त्रं भागवतं विप्रा गुरुशिष्यप्रयोजकम्  ।  
दीक्षणं प्रातराद्यं च कृत्यं स्याद्यत्तदुच्यताम्  ॥ नर्प्_१,६३।९ ॥  
यैर्मासैः कर्मभिर्यैर्वा जप्यैर्हेमादिभिस्तथा  ।  
प्रीयेत परमात्मा वै तद्ब्रूत मम मानदाः  ॥ नर्प्_१,६३।१० ॥  
सूत उवाच  
एतच्छ्रुत्वा वचस्तस्य नारदस्य महात्मनः  ।  
सनत्कुमारो भगवानुवाचार्कसमद्युतिः  ॥ नर्प्_१,६३।११ ॥  
सनत्कुमार उवाच  
शृणु नारद वक्ष्यामि तन्त्रं भागवतं तव  ।  
यज्ज्ञात्वामलया भक्त्या साधयेद्विष्णुमव्ययम्  ॥ नर्प्_१,६३।१२ ॥  
त्रिपदार्थं चतुष्पादं महातन्त्रं प्रचक्षते  ।  
भोगमोक्षक्रियाचर्याह्वया पादाः प्रकीर्तिताः  ॥ नर्प्_१,६३।१३ ॥  
पादार्थास्तु पशुपतिः पशुपाशास्त्रय एव हि  ।  
पतिस्तत्र शिवोह्येको जीवास्तु पशवः स्मृताः  ॥ नर्प्_१,६३।१४ ॥  
यावन्मोहादिसंयोगाः स्वरूपाबोधलक्षणाः  ।  
तावत्पशुत्वमेतेषां द्वैतवत्पश्य नारद  ॥ नर्प्_१,६३।१५ ॥  
पाशाः पञ्चविधास्त्वेषां प्रत्येकं तेषु लक्षणम्  ।  
पशवस्त्रिविधाश्चापि विज्ञाताः कलसञ्ज्ञिकाः  ॥ नर्प्_१,६३।१६ ॥  
तलपाकलसञ्ज्ञश्च सकलश्चेति नामतः  ।  
तत्राद्यो मलसंयुक्तो मलकर्मयुतः परः  ॥ नर्प्_१,६३।१७ ॥  
मलमायाकर्मयुतस्तृतीयः परिकीर्तितः  ।  
आद्यस्तु द्विविधस्तत्र समासकलुषस्तथा  ॥ नर्प्_१,६३।१८ ॥  
असमासमलश्चेति द्वितीयो ऽपि पुनस्तथा  ।  
पक्वापक्वमलेनैव द्विविधः परिकीर्तितः  ॥ नर्प्_१,६३।१९ ॥  
शुद्धे ऽध्वनि गतावेतौ विज्ञानप्रलयाकलौ  ।  
कलादितत्त्वनियतः सकलः पर्यटत्ययम्  ॥ नर्प्_१,६३।२० ॥  
कर्मानुगशरीरेषु तत्तद्भुवनगेषु च  ।  
पाशाः पञ्च तथा तत्र प्रथमौ मलकर्मजौ  ॥ नर्प्_१,६३।२१ ॥  
मायेयश्च तिरोधानशक्तिजो बिन्दुजः परः  ।  
एको ऽप्यनेकशक्तिर्दृक्क्रियाच्छादनकोमलः  ॥ नर्प्_१,६३।२२ ॥  
तुषकञ्चुकवद्देहनिमित्तं चात्मनामिह  ।  
धर्माधर्मात्मकं कर्म विचित्रफलभोगदम्  ॥ नर्प्_१,६३।२३ ॥  
प्रवाहनित्यं तद्बीजाङ्कुरन्यायेन संस्थितम्  ।  
इत्येतौ प्रथमौ चाथ मायेयाद्यान् शृणुद्विज  ॥ नर्प्_१,६३।२४ ॥  
सञ्चिदानन्दविभवः परमात्मा सनातनः  ।  
पतिर्जयति सर्वेषामेको बीजं विभुः परम्  ॥ नर्प्_१,६३।२५ ॥  
मनस्यति न चोदेति निवृत्तिं च प्रयच्छति  ।  
वर्वर्ति दृक्क्रियारूपं तत्तेजः शाम्भवं परम्  ॥ नर्प्_१,६३।२६ ॥  
शक्तो मया हरौ भुक्तो पशुगणस्य हि  ।  
तच्छक्तिमाद्यामेकान्तां विद्रूपाख्यां वदन्ति हि  ॥ नर्प्_१,६३।२७ ॥  
तया चोज्जृम्भितो बिन्दुर्दिक्क्रियात्मा शिवाभिधः  ।  
अशेषतत्त्वजातस्य कारणं विभुरव्ययम्  ॥ नर्प्_१,६३।२८ ॥  
अस्मिन्निलीना निखिला इच्छायाः शक्तयः स्वकम्  ।  
कृत्यं कुर्वन्ति तेनेदं सर्वानुग्राहकं मुने  ॥ नर्प्_१,६३।२९ ॥  
चिज्जडानुग्रहार्थाय यस्य विश्वं सिसृक्षतः  ।  
आद्योन्मेषो ऽस्य नादात्मा शान्त्यादिभुवनात्मकः  ॥ नर्प्_१,६३।३० ॥  
तच्छक्तितत्त्वं विप्रेन्द्र प्रोक्तं सावयवं परम्  ।  
ततो ज्ञानक्रियाशक्त्योस्तथोत्कर्षापकर्षयोः  ॥ नर्प्_१,६३।३१ ॥  
प्रसरश्चाप्यभावेन तत्त्वं चैतत्सदाशिवम्  ।  
दृक्शक्तिर्यत्र न्यग्भूता क्रियाशक्तिर्विशिष्यते  ॥ नर्प्_१,६३।३२ ॥  
ईश्वराख्यं तु तत्तत्त्वं प्रोक्तं सर्वार्थकर्तृकम्  ।  
यत्र क्रिया हि न्यग्भूता ज्ञानाख्योद्रेकमश्नुते  ॥ नर्प्_१,६३।३३ ॥  
तत्तत्त्वं चैव विद्याख्यं ज्ञानरूपं प्रकाशकम्  ।  
नादो बिन्दुश्च सकलः सदाख्यं तत्त्वमाश्रितौ  ॥ नर्प्_१,६३।३४ ॥  
विद्येशाः पुनरैशं तु मन्त्रा विद्याभिधं पुनः  ।  
इमानि चैव तत्त्वानि शुद्धाध्वेति प्रकीर्तितम्  ॥ नर्प्_१,६३।३५ ॥  
साक्षान्निमित्तमीशो ऽत्रेत्युपादानसबिन्दुराट्  ।  
पञ्चानां कालराहित्याक्रमो नास्तीति निश्चितम्  ॥ नर्प्_१,६३।३६ ॥  
व्यापारवसतो ह्येषां विहिता खलु कल्पना  ।  
तत्त्वं वस्तुत एकं तु शिवाख्यं चित्रशक्तिकम्  ॥ नर्प्_१,६३।३७ ॥  
शक्तं यां वृत्तिभेदात्तुविहिताः खलु कल्पनाः  ।  
चिज्जडानुग्रहार्थाय कृत्वा रूपाणि वै प्रभुः  ॥ नर्प्_१,६३।३८ ॥  
अनादिमलरुद्धानां कुरुते ऽनुग्रहं चिताम्  ।  
मुक्तिं च विश्वेषां स्वव्यापारे समर्थेताम्  ॥ नर्प्_१,६३।३९ ॥  
विधत्ते जडवर्गस्य सर्वानुग्राहकः शिवः  ।  
शिवसामान्यरूपो हि मोक्षस्तु चिदनुग्रहः  ॥ नर्प्_१,६३।४० ॥  
सो ऽनादित्वात्कर्मणो हि तत्तद्भोगं विना भवेत्  ।  
तेनानुग्राहकः शम्भुस्तद्भुक्त्यै प्रभुर्व्ययः  ॥ नर्प्_१,६३।४१ ॥  
कुरुते सूक्ष्मकरणभुवनोत्पत्तिमञ्जसा  ।  
कर्त्तोपादानकरणैर्विना कार्ये न दृश्यते  ॥ नर्प्_१,६३।४२ ॥  
शक्तयः करणं चात्र मायोपादानमिष्यते  ।  
नित्यैका च शिवा शक्त्या ह्यनादिनिधना सती  ॥ नर्प्_१,६३।४३ ॥  
साधारणी नराणां वै भुवनानां च कारणम्  ।  
स्वभावान्मोहजननी स्वचिताजनकर्मभिः  ॥ नर्प्_१,६३।४४ ॥  
विश्वी सूक्ष्मा परा माया विकृतैः परत्तु सा  ।  
कर्माण्यावेक्ष्य विद्येशो मायां विक्षोभ्य शक्तिभिः  ॥ नर्प्_१,६३।४५ ॥  
विधत्ते जीवभोगार्थं वपूंषि करणानि च  ।  
सृजत्यादो कालतत्त्वं नानाशक्तिमयी च सा  ॥ नर्प्_१,६३।४६ ॥  
भावि भूतं मवञ्चेदं जगत्कलयते लयम्  ।  
सूते ह्यनन्तरं माया शक्तिं नियमनात्मिकाम्  ॥ नर्प्_१,६३।४७ ॥  
सर्वं नियमयत्येषा तेनेयं नियतिः स्मृता  ।  
अनन्तरं च सा माया नित्या विश्वविमोहिनी  ॥ नर्प्_१,६३।४८ ॥  
अनादिनिधना तत्त्वं कलाख्यं जनयत्यपि  ।  
एकतस्तु नृणां येन कलयित्वा मलं ततः  ॥ नर्प्_१,६३।४९ ॥  
कर्तृशक्तिं व्यञ्जयति तेनेदं तु कलाभिधम्  ।  
कालेन च नियत्योपसर्गतां समुपेतया  ॥ नर्प्_१,६३।५० ॥  
व्यापारं विदधात्येषा भूपर्यन्तं स्वकीयकम्  ।  
प्रदर्शनाथ वै पुंसो विषयाणां च सा पुनः  ॥ नर्प्_१,६३।५१ ॥  
प्रकाशरूपं विद्याख्यं तत्त्वं सूते कलैव हि  ।  
विद्या त्वावरणं भित्वा ज्ञानशक्तेः स्वकर्मणा  ॥ नर्प्_१,६३।५२ ॥  
विषयान्दर्शयत्येषात्मनांशाकारणं ह्यतः  ।  
करोति भोग्यं यानासौ करणेन परेण वै  ॥ नर्प्_१,६३।५३ ॥  
उद्बुद्धशक्तिः पुरुषः प्रचोद्य महदादिकान्  ।  
भोग्ये भोगं च भोक्तारं तत्परं करणं तु सा  ॥ नर्प्_१,६३।५४ ॥  
भोग्येस्य भोग्यतिर्मासाञ्चिद्व्यक्तिर्भोग उच्यते  ।  
सुखादिरूपो विषयाकारा बुद्धिः समासतः  ॥ नर्प्_१,६३।५५ ॥  
भोग्यं भोक्तुश्च स्वेनैव विद्याख्यं करणं तु तत्  ।  
यद्यर्कवत्प्रकाशा धीः कर्मत्वाञ्च तथापि हि  ॥ नर्प्_१,६३।५६ ॥  
करणान्तरसापेक्षा शक्ता ग्राहयितुं च तम्  ।  
सम्बन्धात्कारणाद्यैस्तद्भोगौत्सुक्येन चोदनात्  ॥ नर्प्_१,६३।५७ ॥  
तञ्चष्टाफलयोगाञ्च संसिद्धा कर्तृतास्य तु  ।  
अकर्तृत्वाभ्युपगमे भोक्तृत्वाख्या वृथास्य तु  ॥ नर्प्_१,६३।५८ ॥  
किं च प्रधानचरितं व्यर्थं सर्वं भवेत्ततः  ।  
कर्तृत्वरहिते पुंसि करणाद्यप्रयोजके  ॥ नर्प्_१,६३।५९ ॥  
भोगस्यासम्भवस्तस्मात्स एवात्र प्रवर्तकः  ।  
करणादिप्रयोक्तृआत्वं विद्ययैवास्य सम्मतम्  ॥ नर्प्_१,६३।६० ॥  
अनन्तरं कलारागं सूते भिद्यङ्गरूपकम्  ।  
येन भोग्याय जनिता भिद्यङ्गे पुरुषे पुनः  ॥ नर्प्_१,६३।६१ ॥  
क्रियाप्रवृत्तिर्भवति तेनेदं रागसञ्ज्ञिकम्  ।  
एभिस्तत्त्वैश्च भोक्तृत्वदशायां कलितो यदा  ॥ नर्प्_१,६३।६२ ॥  
नित्यस्तदायमात्मा तु लभते पुरुषाभिधाम्  ।  
कलैव प्रश्चादव्यक्तं सूते भोग्याय चास्य तु  ॥ नर्प्_१,६३।६३ ॥  
सप्तग्रन्थिविधानस्य यत्तद्गौणस्यकारणम्  ।  
गुणानामविभागो ऽत्र ह्याधारे क्ष्मादिभागवत्  ॥ नर्प्_१,६३।६४ ॥  
आधारो ऽपि च यस्तेषां तदव्यक्तं च गीयते  ।  
त्रय एव गुणा ह्यषामव्यक्तादेव सम्भवः  ॥ नर्प्_१,६३।६५ ॥  
सत्त्वं रजस्तमःप्रख्या व्यापारनियमात्मिका  ।  
गुणतो धीश्च विषयाध्यवसायस्वरूपिणी  ॥ नर्प्_१,६३।६६ ॥  
गुणतस्त्रिविधा सापि प्रोक्ता कर्मानुसारतः  ।  
महत्तत्तवादहॄङ्कारो जातः संरम्भवृत्तिमान्  ॥ नर्प्_१,६३।६७ ॥  
सम्भोदादस्य विषयः प्राप्नोति व्यवहार्यताम्  ।  
सत्त्वा द्विगुणभेदेन स पुनस्त्रिविधो भवेत्  ॥ नर्प्_१,६३।६८ ॥  
तैजसो राजसश्चैव तामसश्चेति नामतः  ।  
तत्र तैजसतो ज्ञानेन्द्रियाणि मनसा सह  ॥ नर्प्_१,६३।६९ ॥  
प्रकाशान्व यतस्तस्माद्वोधकानि भवन्ति हि  ।  
राजसाञ्च क्रियाहेतोस्तथा कर्मेन्द्रियाणि तु  ॥ नर्प्_१,६३।७० ॥  
तामसाञ्चैव जायन्ते तन्मात्रा भूतयोनयः  ।  
इच्छारूपं च सङ्कल्पव्यापारं तत्र वै मनः  ॥ नर्प्_१,६३।७१ ॥  
द्विधाधिकारि तञ्चित्तं भोक्तृभोगोपपादकम्  ।  
बहिः करणभावेन स्वोचितेन यतः सदा  ॥ नर्प्_१,६३।७२ ॥  
इन्द्रियाणाञ्च सामर्थ्यं सङ्कल्पेनात्मवृत्तिना  ।  
करोत्यन्तःस्थितं भूयस्ततो ऽन्तः करणं मनः  ॥ नर्प्_१,६३।७३ ॥  
मनो ऽहॄङ्कारबुद्ध्याख्यमस्त्यन्तः कारणं त्रिधा  ।  
इच्छासंरम्भबोधाख्या वृत्तयः क्रमतो ऽस्य तु  ॥ नर्प्_१,६३।७४ ॥  
ज्ञानेन्द्रियाणि श्रोत्रं त्वक् चक्षुर्जिह्वा च नासिका  ।  
ग्राह्याश्च विषया ह्येषां ज्ञेयाः शब्दादयो मुने  ॥ नर्प्_१,६३।७५ ॥  
शब्दस्पर्शरूपरसगन्धाः शब्दादयो मताः  ।  
वाक्पाणिपादपायूपस्थास्तु कर्मेन्द्रियाण्यपि  ॥ नर्प्_१,६३।७६ ॥  
वचनादानगमनोत्सर्गानन्देषु कर्मसु  ।  
करणानि च सिद्धिना न कृतिः करणैर्विना  ॥ नर्प्_१,६३।७७ ॥  
दशधा करणैश्चेष्टां कार्यमाविश्य कार्यते  ।  
चेष्टन्ते कार्यमालम्ब्य विभुत्वात्करणानि तु  ॥ नर्प्_१,६३।७८ ॥  
तन्मात्राणि तु खवायुस्तेजो ऽम्भः क्ष्मेति पञ्च वै  ।  
तेभ्यो भूतान्येकगुणान्याख्यातानि भवन्ति हि  ॥ नर्प्_१,६३।७९ ॥  
इति पञ्चसु शब्दो ऽयं स्पर्शो भूतचतुष्टये  ।  
रूपं त्रिषु रसश्चैव द्वयोर्गन्धः क्षितौ तथा  ॥ नर्प्_१,६३।८० ॥  
कार्याण्येषां क्रमेणैवावकाशो व्यूहकल्पनम्  ।  
पाकश्च सङ्ग्रहश्चैव धारणं चेति कथ्यते  ॥ नर्प्_१,६३।८१ ॥  
आशीतोष्णौ महा वाद्यौ शीतोष्णौ वारितेजसोः  ।  
भास्वदग्नौ जले शुक्लं क्षितौ शुक्लाद्यनेकधा  ॥ नर्प्_१,६३।८२ ॥  
रूपं त्रिषु रस्ॐऽभः सु मधुरः षडिधः क्षितौ  ।  
गन्धः क्षितावसुरभिः सुरभिश्च प्रकीर्तितः  ॥ नर्प्_१,६३।८३ ॥  
तन्मात्रं तद्भूतगुणं करणं पोषणं तथा  ।  
भूतस्य तु विशेषो ऽयं विशेषरहितं तु तत्  ॥ नर्प्_१,६३।८४ ॥  
इमानि पञ्चभूतानि सन्निविष्टानि सर्वतः  ।  
पञ्चभूतात्मकं सर्वं जगत्स्थावरजङ्गमम्  ॥ नर्प्_१,६३।८५ ॥  
शरीरसन्निविष्टत्वमेषां तावन्निरूप्यते  ।  
देहे ऽस्थिमांसकेशत्वङ्नखदन्ताश्च पार्थिवाः  ॥ नर्प्_१,६३।८६ ॥  
मूत्ररक्तकफस्वेदशुक्रादिषु जलस्थितिः  ।  
हृदि पङ्क्तौ दृशोः पित्ते तेजस्तद्धर्मदर्शनात्  ॥ नर्प्_१,६३।८७ ॥  
प्राणादिवृत्तिभेदेन वायुश्चैवात्र संस्थितः  ।  
वियत्सर्वासु नाडीषु गर्भवृत्यनुषङ्गतः  ॥ नर्प्_१,६३।८८ ॥  
प्रयोक्त्यादिमहीप्रान्तमेतदण्डार्थसाधनम्  ।  
प्रत्यात्मनियतं भोगभेदतो व्यवसीयते  ॥ नर्प्_१,६३।८९ ॥  
तत्त्वान्येवं कलाद्यानि प्रतिपुन्नियतानि हि  ।  
देहेषु कर्मवशतः सर्वेषु विचरन्ति हि  ॥ नर्प्_१,६३।९० ॥  
मायेयश्चैव पाशो ऽयं येनावृतमिदं जगत्  ।  
अशुद्धाध्वामतो ह्येष धरण्यादिकलावधिः  ॥ नर्प्_१,६३।९१ ॥  
तत्र भूमण्डलस्थो ऽसौ स्थावरो जङ्गमात्मकः  ।  
स्थावरा गिरिवृक्षाद्या जङ्गमस्त्रिविधः पुनः  ॥ नर्प्_१,६३।९२ ॥  
स्वेदजाश्चाण्डजाश्चैव तथैव च जरायुजाः  ।  
चराचरेषु लक्षाणां चतुराशीतियोनयः  ॥ नर्प्_१,६३।९३ ॥  
भ्रममाणस्तेषु जीवः कदाचिन्मानुषं वपुः  ।  
प्राप्नोति कर्मवशतः परं सर्वार्थसाधकम्  ॥ नर्प्_१,६३।९४ ॥  
तत्रापि भारते खण्डे ब्राह्मणादिकुलेषु च  ।  
महापुण्यवशेनैव जनिर्भवति दुर्लभा  ॥ नर्प्_१,६३।९५ ॥  
जनिश्च पुंस्त्रियोर्योगः शुक्रशोणितयोगतः  ।  
बिन्दुरेकः प्रविशति यदा गर्भे द्वयात्मकः  ॥ नर्प्_१,६३।९६ ॥  
तदा रजो ऽधिके नारी भवेद्रेतो ऽधिके पुमान्  ।  
मलकर्मादिपाशेन कश्चिदात्मा नियन्त्रितः  ॥ नर्प्_१,६३।९७ ॥  
जीवभावं तदा तस्मिन्सकलः प्रतिपद्यते  ।  
अथ तत्राहृतैर्मात्रा पानान्नाद्यैश्च पोषितः  ॥ नर्प्_१,६३।९८ ॥  
पक्षमासादिकालेन वर्धते वपुरत्र हि  ।  
दुःखाद्यः पीडितश्चैवाच्छन्नदेहो जरायुणा  ॥ नर्प्_१,६३।९९ ॥  
एवं तत्र स्थितो गर्भे प्राग्जन्मोत्थं शुभाशुभम्  ।  
स्मरंस्तिष्टति दुःखात्मापीड्यमानो मुहुर्मुहुः  ॥ नर्प्_१,६३।१०० ॥  
कालक्रमेण बालो ऽसौ मातरं पीडयन्नपि  ।  
सम्पीडितो निःसरति योनियन्त्रादवाङ्मुखः  ॥ नर्प्_१,६३।१०१ ॥  
क्षणं तिष्टति निश्चेष्टस्ततो रोदितुमिच्छति  ।  
ततः क्रमेण स शिशुर्वर्धमानो दिनेदिने  ॥ नर्प्_१,६३।१०२ ॥  
बालपौगण्डभेदेन युवत्वं प्रतिपद्यते  ।  
एवं क्रमेण लोके ऽस्मिन्देहिनां देहसम्भवः  ॥ नर्प्_१,६३।१०३ ॥  
मानुषं दुर्लभं प्राप्य सर्वलोकोपकारकम्  ।  
यस्तारयति नात्मानं तस्मात्पापतरो ऽत्र कः  ॥ नर्प्_१,६३।१०४ ॥  
आहारश्चैव निद्रा च भयं मैथुनमेव च  ।  
पश्वादीनां च सर्वेषां च सर्वेषां साधारणमितीरितम्  ॥ नर्प्_१,६३।१०५ ॥  
चतुर्ष्वेवानुरक्तो यः स मूर्खो ह्यात्मधातकः  ।  
मनुष्याणामयं धर्मः रवबन्धच्छेदनात्मकः  ॥ नर्प्_१,६३।१०६ ॥  
पाशबन्धनविच्छेदो दीक्षयैव प्रजायते  ।  
अतो बन्धनविच्छित्त्यै मन्त्रदीक्षां समाचरेत्  ॥ नर्प्_१,६३।१०७ ॥  
दीक्षाज्ञानाख्यया शक्त्या ह्यपध्वंसितबन्धनः  ।  
शुद्धात्मतत्त्वनामासौ निर्वाणपदमश्नुते  ॥ नर्प्_१,६३।१०८ ॥  
स्वशक्त्यात्मिकया दृष्ट्या शिवं ध्यायति पश्यति  ।  
यजते शिवं मन्त्रैश्च रवपरेषां हिताय सः  ॥ नर्प्_१,६३।१०९ ॥  
शिवार्कशक्तिदीधित्या समर्थीकृतचिदृशा  ।  
शिवशक्त्यादिभिः सार्द्धं पश्यत्यात्मगतावृत्तिः  ॥ नर्प्_१,६३।११० ॥  
अन्तःकरणवृत्तिर्या बोधाख्या सा महेश्वरम्  ।  
न प्रकाशयितुं शक्ता पाशत्वान्निगडादिवत्  ॥ नर्प्_१,६३।१११ ॥  
दीक्षैव परमो हेतुः पाशविच्छेदने पुनः  ।  
अतः शास्त्रोक्तविधिना मत्रदीक्षां समाचरेत्  ॥ नर्प्_१,६३।११२ ॥  
दीक्षितस्तन्त्रविधिना स्ववर्णाचारतत्परः  ।  
अनुष्टानं प्रकुर्वीत नित्यनमित्तिकात्मकम्  ॥ नर्प्_१,६३।११३ ॥  
निजवर्णाश्रमाचारान्मनसापि न लङ्घयेत्  ।  
यो यस्मिन्नाश्रमे तिष्टन्दीक्षां प्राप्नोति मानवः  ॥ नर्प्_१,६३।११४ ॥  
स तस्मिन्नाश्रमे तिष्ठेत्तद्धर्माननुपालयेत्  ।  
कृतान्यपि न कर्माणि बन्धनाय भवन्ति हि  ॥ नर्प्_१,६३।११५ ॥  
एकं तु फलदं कर्म मन्त्रानुष्ठानसम्भवम्  ।  
दीक्षितो ऽभिलषेद्भोगान्यद्यल्लोकगतानसौ  ॥ नर्प्_१,६३।११६ ॥  
मन्त्राराधनसामर्थ्यात्तद्भुक्त्वा मोक्षमश्नुते  ।  
नित्यं नैमित्तिकं दीक्षां प्राप्य यो नाचरेन्नरः  ॥ नर्प्_१,६३।११७ ॥  
कञ्चित्कालं पिशाचत्वं प्राप्यान्ते मोक्षमश्नुते  ।  
तस्मात्तु दीक्षितः कुर्य्यान्नित्यनैमित्तिकादिकम्  ॥ नर्प्_१,६३।११८ ॥  
अनुष्ठानं च तेनास्य दीक्षां प्राप्यानुमीयते  ।  
नित्यनैमित्तिकाचार पालकस्य नरस्य तु  ॥ नर्प्_१,६३।११९ ॥  
दीक्षावैकल्यविरहात्सद्यो मुक्तिस्तु जायते  ।  
तत्रापि गुरुभक्तस्य गतिर्भवति नान्यथा  ॥ नर्प्_१,६३।१२० ॥  
दीक्षया गुरुमूर्तिस्थः सर्वानुग्राहकः शिवः  ।  
दृष्टाद्यर्थतया यस्य गुरुभक्तिस्तु कृत्रिमा  ॥ नर्प्_१,६३।१२१ ॥  
कृते ऽपि विफलं तस्य प्रायश्चित्तं पदे पदे  ।  
कायेन मनसा वाचा गुरुभक्तिपरस्य च  ॥ नर्प्_१,६३।१२२ ॥  
प्रायश्चित्तं भवेन्नैव सिद्धिस्तस्य पदे पदे  ।  
गुरुभक्तियुते शिष्ये सर्वस्वविनिवेदके  ॥ नर्प्_१,६३।१२३ ॥  
मिथ्याप्रयुक्तमन्त्रस्तु प्रायाश्चित्ती भवेद्गुरुः  ॥ नर्प्_१,६३।१२४ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे त्रिषष्टितमो ऽध्यायः  
  
  
_____________________________________________________________  
  
  
सनत्कुमार उवाच  
अथ जीवस्य पाशौघच्छेदनायेष्टसिद्धिदम्  ।  
दीक्षाविधिं प्रवक्ष्यामि मन्त्रसामर्थ्यदायकम्  ॥ नर्प्_१,६४।१ ॥  
दिव्यं भावं यतो दद्यात्क्षिणुया द्दुरितानि च  ।  
अतो दीक्षेति सा प्रोक्ता सर्वागमविशारदैः  ॥ नर्प्_१,६४।२ ॥  
मननं सर्ववेदित्वं त्राणं सङ्खार्यनुग्रहः  ।  
मननात्राणधर्मत्त्वान्मन्त्र इत्यभिधीयते  ॥ नर्प्_१,६४।३ ॥  
स्त्रीपुन्नपुंसकात्मानस्ते मन्त्रास्तु त्रिधा मताः  ।  
स्त्रीमन्त्रास्तु द्विठान्ताः स्युः पुम्मन्त्रा हुम्फडन्तकाः  ॥ नर्प्_१,६४।४ ॥  
क्लीबाश्चैव नर्मो ऽताः स्मुर्मन्त्राणां जातयः स्मृताः  ।  
पुन्दैवतास्तु मन्त्रा स्युर्विद्याः स्त्रीदैवता मताः  ॥ नर्प्_१,६४।५ ॥  
षट् क्रमसु प्रशस्तास्ते मनवस्त्रिविधाः पुनः  ।  
तारान्त्यरेफः स्वाहास्तु तत्राग्नेयाः समीरिताः  ॥ नर्प्_१,६४।६ ॥  
सौम्यास्तु भृगुपीयूषबीजढ्याः कथिता मुने  ।  
अग्नीषोमात्मका ह्येवं मन्त्रा ज्ञेया मनीषिभिः  ॥ नर्प्_१,६४।७ ॥  
बोधमायान्ति चाग्नेयाः श्वसने पिङ्गलाश्रिते  ।  
सौमयाश्चैव प्रबुध्यन्ते वामे वहति मारुतेः  ॥ नर्प्_१,६४।८ ॥  
सर्वे मन्त्राः प्रबुध्यन्ते वायौ नाडिद्वयाश्रिते  ।  
स्वापकाले तु मन्त्रस्य जपो ऽनर्थफलप्रदः  ॥ नर्प्_१,६४।९ ॥  
प्रत्येकं मन्त्रमुञ्चार्य नाव्यानां तान्समुञ्चरेत्  ।  
अनुलोभे बिन्दुयुक्तान्विलोभे सर्गसंयुतान्  ॥ नर्प्_१,६४।१० ॥  
जप्तो यदि स वै देवं प्रबुद्धः क्षिप्रसिद्धिदः  ।  
अनया मालया जप्तो दुष्टमन्त्रो ऽपि सिद्ध्यति  ॥ नर्प्_१,६४।११ ॥  
क्रूरे कर्माणि चाग्नेयाः सौम्याः सौम्य फलप्रदाः  ।  
शान्तज्ञानेतिरौद्रेयशान्तिजाति समन्वितः  ॥ नर्प्_१,६४।१२ ॥  
शान्तो ऽपि रौद्रतामेति हुम्फटीपल्लवयोजनात्  ।  
छिन्नादिदोषयुक्तास्ते नैव रक्षन्ति साधकम्  ॥ नर्प्_१,६४।१३ ॥  
छिन्नो रुद्धः शक्तिहीनस्ततश्चैव पराङ्मुखः  ।  
कर्महीनो नेत्रहीनः कीलितः स्तम्भितस्तथा  ॥ नर्प्_१,६४।१४ ॥  
दग्धः स्रस्तश्च भीतश्च मलिनश्च तिरस्कृतः  ।  
भेदितश्च सुषुप्तश्च मदोन्मत्तश्च मूर्च्छितः  ॥ नर्प्_१,६४।१५ ॥  
हतवीर्यो भ्रान्तसञ्ज्ञः प्रध्वस्तो बालकस्तथा  ।  
कुमारो ऽथ युवा प्रौढो वृद्धो निस्त्रिंशकस्तथा  ॥ नर्प्_१,६४।१६ ॥  
निर्बीजः सिद्विहीनश्च मन्दः कूटो निरंशकः  ।  
सत्त्वहीनः केकरश्च बीजहीनश्च धृमितः  ॥ नर्प्_१,६४।१७ ॥  
आलिङ्गितो मोहितश्च क्षुधार्तश्चातिदीप्तकः  ।  
अङ्गहीनो ऽतिक्रुद्धश्चातिक्रूरे व्रीडितस्तथा  ॥ नर्प्_१,६४।१८ ॥  
प्रशान्तमानसः स्थानभ्रष्टश्च विकलस्तथा  ।  
अतिवृद्धो ऽतिनिःस्नेहः पीडितश्च तथा पुनः  ॥ नर्प्_१,६४।१९ ॥  
दोषा ह्येते समाख्याता वक्ष्याम्येषां च लक्षणम्  ।  
संयुक्तं वा वियुक्तं वा त्रिधा वा स्वरसंयुतम्  ॥ नर्प्_१,६४।२० ॥  
मनोर्यस्यादिमध्यन्ति वह्निबीजं तथोच्यते  ।  
चतुर्द्धा पञ्चधा वापि स मन्त्रश्छिन्नसञ्ज्ञकः  ॥ नर्प्_१,६४।२१ ॥  
मनोर्यस्यादिमध्यान्ते भूबीजद्वयमुच्यते  ।  
स तु रुद्धो मनुज्ञेयो ह्यतिक्लशेन सिद्धिदः  ॥ नर्प्_१,६४।२२ ॥  
तारवर्मत्रया लक्ष्मीरेवं हीनस्तु यो मनुः  ।  
शक्तिहीनः स विज्ञेयश्चिरकालफवप्रधः  ॥ नर्प्_१,६४।२३ ॥  
कामबीजं मुखे मायाह्यन्ते चैवाङ्कुशं तथा  ।  
असौ पराङ्मुखो ज्ञेयो भजतां चिरसिद्धिदः  ॥ नर्प्_१,६४।२४ ॥  
आदिमध्यावसानेषु सकारो दृश्यते यदि  ।  
स मन्त्रो बधिरः प्रोक्तः कष्टेनाल्पफलप्रदः  ॥ नर्प्_१,६४।२५ ॥  
पञ्चार्णो यदि रेफर्कबिन्दुवर्जितविग्रहः  ।  
नेत्रहीनस्तु विज्ञेयः क्लेशेनापि न सिद्धिदः  ॥ नर्प्_१,६४।२६ ॥  
आदिमध्यावसानेषु हंसः प्रासादवाग्भवौ  ।  
हंसेन्दुर्वा सकारो वा फकारो वर्म वा पुन  ॥ नर्प्_१,६४।२७ ॥  
माप्रा नमामि च पदं नास्ति यस्मिन्स कीलितः  ।  
एवं मध्ये द्वयं मूर्घ्नि यस्मिन्नस्रलकारकौ  ॥ नर्प्_१,६४।२८ ॥  
न विद्येते स मन्त्रस्तु स्तम्भितः सिद्धिरोधकृत्  ।  
अग्निः पवनसंयुक्तो मनोर्यस्य तु मूर्द्धनि  ॥ नर्प्_१,६४।२९ ॥  
स सार्णो दृश्यते यस्तु स मन्त्रो दग्धसञ्ज्ञकः  ।  
अस्रं द्वाभ्यां त्रिभिः षड्भिरष्टाभिर्दृश्यते ऽक्षरेः  ॥ नर्प्_१,६४।३० ॥  
त्रस्तः स मन्त्रो विज्ञेयो मुखे तारविवर्जितः  ।  
हकारः शक्तिरथवा भीतो मन्त्रः स एव हि  ॥ नर्प्_१,६४।३१ ॥  
मनोर्यस्यादिमध्यान्ते स्यान्मकारचतुष्टयम्  ।  
मलिनस्तु स विज्ञेयो ह्यतिक्लेशेन सिद्धिदः  ॥ नर्प्_१,६४।३२ ॥  
दार्णो यस्य मनोर्मध्ये मूर्ध्नि क्रोधयुगं तथा  ।  
अस्रं चास्ति स मन्त्रस्तु तिरस्कृत उदीरितः  ॥ नर्प्_१,६४।३३ ॥  
म्योद्वयं हृदयं शीर्षे वषड्वौषट्कमध्यमः  ।  
यस्य स्याद्भेदितो मन्त्रस्त्याज्यः क्लिष्टफलप्रदः  ॥ नर्प्_१,६४।३४ ॥  
त्र्यक्षरो हंसहीनो यः सुषुप्तः कीर्तितस्तु सः  ।  
विद्या वाप्यथवा मन्त्रो भवेत्सप्तदशाक्षरः  ॥ नर्प्_१,६४।३५ ॥  
षट्कारपञ्चकादिर्यो मदोन्मत्तस्तु स स्मृतः  ।  
यस्य मध्ये स्थितं चास्रं स मन्त्रो मूर्च्छितः स्मृतः  ॥ नर्प्_१,६४।३६ ॥  
विरामस्थानगं चास्रं हतवीर्यः स उच्यते  ।  
मन्त्रस्यादौ च मध्ये च मूर्ध्नि चास्रचतुष्टयम्  ॥ नर्प्_१,६४।३७ ॥  
ज्ञातव्यो भ्रान्त इत्येष यः स्यादष्टा दशाक्षरः  ।  
पुनर्विशतिवर्णो वा यो मन्त्रः स्मरसंयुतः  ॥ नर्प्_१,६४।३८ ॥  
हृल्लेखाकुंशबीजाढ्यः प्रध्वस्तः स कथ्यते  ।  
सप्तार्णो बालमन्त्रस्तु कुमारो वसुवर्णवान्  ॥ नर्प्_१,६४।३९ ॥  
षोडशार्णो युवा प्रौढश्चत्वारिंशतिवर्णकः  ।  
त्रिंशद्वर्णश्चतुःषष्टिवर्णश्चापि शताक्षरः  ॥ नर्प्_१,६४।४० ॥  
चतुःशताक्षरो मन्त्रो वृद्ध इत्यभिधीयते  ।  
नवार्णस्तारसंयुक्तो मन्त्रो निस्त्रिंश उच्यते  ॥ नर्प्_१,६४।४१ ॥  
यस्यान्ते हृदयं प्रोक्तं शिरोमन्त्रो ऽथ मध्यगः  ।  
शिखा वर्म च यस्यान्ते नेत्रमस्रं च दृश्यते  ॥ नर्प्_१,६४।४२ ॥  
शिव शक्त्यार्णहीनो वा निर्बीजः स मनुः स्मृतः  ।  
आद्यन्तमध्ये फट्कारः षोढा यस्मिन्प्रदृश्यते  ॥ नर्प्_१,६४।४३ ॥  
स मनुः सिद्धिहीनः स्यान्मन्दः पङ्क्त्यक्षरो मनुः  ।  
कूट एकाक्षरो मन्त्रः स एवोक्तो निरंशकः  ॥ नर्प्_१,६४।४४ ॥  
द्विवर्णः सत्त्वहीनः स्यात्केकरश्चतुरक्षरः  ।  
षड्वर्णो बीजहीनो वा सार्द्धसप्ताक्षरो ऽपि वा  ॥ नर्प्_१,६४।४५ ॥  
सार्द्धद्वादशवर्णो वा धूमितो र्निदितस्तु सः  ।  
सार्द्धबीजत्रययुतो मन्त्रो विंशतिवर्णवान्  ॥ नर्प्_१,६४।४६ ॥  
त्रिंशद्वर्णश्चैकविंशद्वर्णश्चार्लिङ्गितस्तु सः  ।  
यो मन्त्रो दन्तवर्णस्तु मोहितः स तु कीर्तितः  ॥ नर्प्_१,६४।४७ ॥  
चतुर्विशतिवर्णो वा सप्तविंशतिवर्णवान्  ।  
क्षुधार्तः स तु विज्ञेयो मन्त्रसिद्धिविवर्जितः  ॥ नर्प्_१,६४।४८ ॥  
एकादशाक्षरो वापि पञ्चविंशतिवर्णकः  ।  
त्रयोर्विंशतिवर्णो वा स मनुर्दृप्तसञ्ज्ञकः  ॥ नर्प्_१,६४।४९ ॥  
षड्विंशत्यक्षरो वापि षट्त्रिंशद्वर्णङ्को ऽपि वा  ।  
एकोन त्रिंशदर्णो वा मन्त्रो हीनाङ्गकः स्मृतः  ॥ नर्प्_१,६४।५० ॥  
अष्टाविंशतिवर्णो वा तथैकत्रिंशदर्णकः  ।  
अतिक्रूरः स विज्ञेयो ऽखिलकर्मसु गर्हितः  ॥ नर्प्_१,६४।५१ ॥  
चत्वारिंशत्समारभ्य त्रिषष्ट्यन्तस्तु यो मनुः  ।  
व्रीडितः स तु विज्ञेयः सर्वकर्मसु न क्षमः  ॥ नर्प्_१,६४।५२ ॥  
पञ्चषष्ट्यक्षरा मन्त्रा ज्ञेया वै शान्तमानसाः  ।  
पञ्चषषअट्यर्णमारभ्य नवनन्दाक्षरावधि  ॥ नर्प्_१,६४।५३ ॥  
ये मन्त्रास्ते तु विज्ञेयाः स्थानभ्रष्टा मुनीश्वर  ।  
त्रयोदशार्णा ये मन्त्रास्तिथ्यर्णाश्च तथा पुनः  ॥ नर्प्_१,६४।५४ ॥  
विकसास्तें समाख्याताः सर्वतन्त्रविशारदैः  ।  
शतं सार्द्धशतं वापि शतद्वयमथापि वा  ॥ नर्प्_१,६४।५५ ॥  
द्विनवत्येकहीनो वा शतत्रयमथापि वा  ।  
ये मन्त्रा वर्णसङ्ख्याका निःस्नेहास्ते प्रकीर्तिताः  ॥ नर्प्_१,६४।५६ ॥  
चतुःशतं समारभ्य सहस्रार्णावधि द्विज  ।  
अतिवृद्धाः प्रयोगेषु शिथिलास्ते समीरिताः  ॥ नर्प्_१,६४।५७ ॥  
सहस्रवर्णदधिका मन्त्रास्ते पीडिताह्वयाः  ।  
तद्वर्द्ध्वं चैव ये मन्त्राः स्तोत्ररूपास्तु ते स्मृताः  ॥ नर्प्_१,६४।५८ ॥  
एवं विधाः समाख्याता मनवो दोष संयुताः  ।  
दोषानेतानविज्ञाय मन्त्रानेताञ्जपन्ति ये  ॥ नर्प्_१,६४।५९ ॥  
सिद्धिर्न जायते तेषां कल्पकोटिशतैरपि  ।  
छिन्नादिदोषदुष्टानां मन्त्राणां साधनं ब्रुवे  ॥ नर्प्_१,६४।६० ॥  
योनिमुद्रासने स्थित्वा प्रजपेद्यः समाहितः  ।  
यं कञ्चिदपि वा मन्त्रं तस्य स्युः सर्वसिद्धयः  ॥ नर्प्_१,६४।६१ ॥  
सव्यपाष्णि गुदे स्थाप्य दक्षिणं च ध्वजोपरि  ।  
योनिमुद्राबन्ध एवं भवेदासनमुत्तमम्  ॥ नर्प्_१,६४।६२ ॥  
अन्यो ऽप्यत्र प्रकारो ऽस्ति योनिमुद्रानिबन्धने  ।  
तदग्रे सरहस्यं ते कथयिष्यामि नारद  ॥ नर्प्_१,६४।६३ ॥  
पारम्पर्यक्रमप्राप्तो नित्यानुष्टानतत्परः  ।  
गुर्वनुज्ञारतः श्रीमानभिषेकसमन्वितः  ॥ नर्प्_१,६४।६४ ॥  
सुन्दरः सुमुखः शान्तः कुलीनः सुलभो वशी  ।  
मन्त्रतन्त्रार्थतत्त्वज्ञो निग्रहानुग्रहक्षमः  ॥ नर्प्_१,६४।६५ ॥  
निरपेक्षो मुनिर्दान्तो हितवादी विचक्षणः  ।  
तत्त्वनिष्कासने दक्षो विनयी च सुवेषवान्  ॥ नर्प्_१,६४।६६ ॥  
आश्रमी ध्याननिरतः संशयच्छित्सुवुद्धिमान्  ।  
नित्यानुष्टानसंयुक्तस्त्वाचार्यः परिकीर्तितः  ॥ नर्प्_१,६४।६७ ॥  
शान्तो विनीतः शुद्धात्मा सर्वलक्षणसंयुतः  ।  
शमादिसाधनोपेतः श्रद्धावान् सुस्थिराशयः  ॥ नर्प्_१,६४।६८ ॥  
शुद्धदेहो ऽन्नपानद्यैर्द्धार्मिकः शुद्धमानसः  ।  
दृढव्रतसमाचारः कृतज्ञः पापभीरुकः  ॥ नर्प्_१,६४।६९ ॥  
गुरुध्यानस्तुतिकथासेवनासक्तमानसः  ।  
एवंविधो भवेच्छिष्यस्त्वन्यथा गुरुदुःखदः  ॥ नर्प्_१,६४।७० ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे चतुःषष्टितमो ऽध्यायः  
  
  
_____________________________________________________________  
  
  
सनत्कुमार उवाच  
परीक्ष्य शिष्यं तु गुरुर्मन्त्रशोधनमाचरेत्  ।  
प्राक्प्रत्यग्दक्षिणोदक्चपञ्चसूत्राणि पातयेत्  ॥ नर्प्_१,६५।१ ॥  
चतुष्टयं चतुष्कानां स्यादेवं नृपकोष्टके  ।  
तत्राद्यप्रथमे त्वाद्यं द्वितीयाद्ये द्वितीयकम्  ॥ नर्प्_१,६५।२ ॥  
तृतीयाद्ये तृतीयं स्याञ्च तुर्थाद्ये तुरीयकम्  ।  
तत्तदाग्नेयकोष्टेषु तत्तत्पञ्चममक्षरम्  ॥ नर्प्_१,६५।३ ॥  
विलिख्य क्रमतो धीमान्मनुं संशोधयेत्ततः  ।  
नामाद्यक्षरमारभ्य यावन्मन्त्रादि वर्णकम्  ॥ नर्प्_१,६५।४ ॥  
चतुष्के यत्र नामार्णस्तत्स्यात्सिद्धिचतुष्ककम्  ।  
प्रादक्षिण्यात्तद्द्वितीयं साध्याख्यं परिकीर्तितम्  ॥ नर्प्_१,६५।५ ॥  
तृतीयं पुंसि सिद्धाख्यं तुरीयमरिसञ्ज्ञकम्  ।  
द्वयोर्वर्णावेककोष्टे सिद्धसिद्धेति तन्मतम्  ॥ नर्प्_१,६५।६ ॥  
तद्द्वितीये तु मन्त्रार्णे सिद्धसाध्यः प्रकीर्तितः  ।  
तृतीये तत्सुसिद्धः स्यात्सिद्धारिस्तञ्चतुर्थके  ॥ नर्प्_१,६५।७ ॥  
नामार्णान्यचतुष्कात्तु द्वितीये मन्त्रवर्णके  ।  
चतुष्के चेत्तदा पूर्वं यत्र नामाक्षरं स्थितम्  ॥ नर्प्_१,६५।८ ॥  
तत्र तत्कोष्टमारभ्य गणयेत्पूर्ववत्क्रमात्  ।  
साध्यसिद्धः साध्यसाध्यस्तत्सुसिद्धश्च तद्रिप्रुः  ॥ नर्प्_१,६५।९ ॥  
तृतीये चेञ्चतुष्के तु यदि स्यान्मन्त्रवर्णकः  ।  
तदा पूर्वोक्तरीत्या तु क्रमाद्द्वेयं मनीषिभिः  ॥ नर्प्_१,६५।१० ॥  
सुसिद्धसिद्धस्तत्साध्यस्तत्सुसिद्धश्च तदृषिः  ।  
तुरीये चेञ्चतुष्के तु तदैवं गणयेत्सुधीः  ॥ नर्प्_१,६५।११ ॥  
अरिसिद्धो ऽरिसाध्यश्च तत्सुसिद्धश्च तद्रिपुः  ।  
रिद्धसिद्धो यथोक्तेन द्विगुणात्सिद्धिसाध्यकः  ॥ नर्प्_१,६५।१२ ॥  
सिद्धः सुसिद्धोर्द्धतयात्सिद्धारिर्हति गोत्रजान्  ।  
द्विगुणात्साध्यसिद्धस्तु साध्यसाध्यो विलम्बतः  ॥ नर्प्_१,६५।१३ ॥  
साध्यः सुसिद्धो द्विगुणात्साध्यारिर्हन्ति बान्धवान्  ।  
सुसिद्धसिद्धोर्द्धतया तत्साध्यो द्विगुणाज्जपात्  ॥ नर्प्_१,६५।१४ ॥  
तत्सुसिद्धप्राप्तिमात्रात्सुसिद्धारिः कुटुम्बहृत्  ।  
अरिसिद्धस्तु पुत्रध्नो ऽरिशाध्यः कन्यकापहः  ॥ नर्प्_१,६५।१५ ॥  
तत्सुसिद्धः कलत्रध्नः साधकध्नोरे ऽप्यरिः स्मृतः  ।  
अन्ये ऽप्यत्र प्रकारा हि सन्ति वै बहव्ॐ मुने  ॥ नर्प्_१,६५।१६ ॥  
सर्वेषु मुख्यो ऽयं ते ऽत्र कथितो कथहाभिधः  ।  
एवं संशोध्य मन्त्रं तु शुद्धे काले स्थले तथा  ॥ नर्प्_१,६५।१७ ॥  
दीक्षयेञ्च गुरुः शिष्यं तद्विधानमुदीर्यते  ।  
नित्यकृत्यं विधायाथ प्रणम्यगुरुपादुकाम्  ॥ नर्प्_१,६५।१८ ॥  
प्रार्थयेत्सद्गुरुं भक्त्याभीषअटार्थमादृतः  ।  
सम्पूज्य वस्त्रालङ्कारगोहिरण्यधरादिभिः  ॥ नर्प्_१,६५।१९ ॥  
कृत्वा स्वस्ति विधानं तु मण्डलादि च तुष्टिमान्  ।  
गुरुः शिष्येण सहितः शुचिर्यागगृहं विशेत्  ॥ नर्प्_१,६५।२० ॥  
सामान्यार्घोदकेनाथ सम्प्रोक्ष्य द्वारमस्त्रतः  ।  
दिव्यानुत्सारयेद्विघ्नान्नभस्थानर्च्य वारिणा  ॥ नर्प्_१,६५।२१ ॥  
पार्ष्णिघातैस्त्रिभिर्भौम्मांस्ततः कर्म समाचरेत्  ।  
वर्णकैः सर्वतोभद्रे यथोक्तपरिकल्पिते  ॥ नर्प्_१,६५।२२ ॥  
वह्निमण्डलमभ्यर्च्य तत्कलाः परिपूज्य च  ।  
अस्त्रप्रक्षालितं कुम्भं यथाशक्ति विनिर्मितम्  ॥ नर्प्_१,६५।२३ ॥  
तत्र संस्थाप्य विधिवत्तत्र भानोः कलां यजेत्  ।  
विलोममातृकामूलमुञ्चरन् शुद्धवारिणा  ॥ नर्प्_१,६५।२४ ॥  
आपूर्य कुम्भं तत्रार्चेत्सोमस्य विधिवत्कलाः  ।  
धूम्रार्चिरूष्मा ज्वलिनी ज्वालिनी विस्फुलिङ्गिनी  ॥ नर्प्_१,६५।२५ ॥  
सुश्रीः सुरूपा कपिला हव्यकव्यवहा तथा  ।  
वह्नेर्दश कलाः प्रोक्ताः प्रोच्यन्ते ऽथ रवेः कलाः  ॥ नर्प्_१,६५।२६ ॥  
तपिनी तापिनी धूम्रा मरीचिज्वालिनी रुचिः  ।  
सुषुम्णा भोगदा विश्वा बोधिनी धारिणी क्षमा  ॥ नर्प्_१,६५।२७ ॥  
अथेन्द्रोश्च कला ज्ञेया ह्यमृता मानदा पुनः  ।  
पूषा तुष्टिश्च पुष्टिश्च रतिश्च धृतिसञ्ज्ञिकाः  ॥ नर्प्_१,६५।२८ ॥  
शशिनी चन्द्रिका कातिर्ज्योत्स्ना श्रीः प्रीतिरङ्गदा  ।  
पूर्णापूर्णामृता चेति प्रोक्ताश्चन्द्रमसः कलाः  ॥ नर्प्_१,६५।२९ ॥  
वस्रयुग्मेन संवेष्ट्य तस्मिन्सर्वैषधीः क्षिपेत्  ।  
नवरत्नानि निक्षिप्य विन्यसेत्पञ्चपल्लवान्  ॥ नर्प्_१,६५।३० ॥  
पनसाम्रवटाश्वत्थवकुलेति च तान् विदुः  ।  
मुक्तामाणिक्यवैडूर्यगोमेदान्वज्रविद्रुमौ  ॥ नर्प्_१,६५।३१ ॥  
पद्मरागं मरकतं नीलं चेति यथाक्रम्  ।  
एवं रत्नानि निक्षिप्य तत्रावाह्येष्टदेवताम्  ॥ नर्प्_१,६५।३२ ॥  
सम्पूज्य विधिवन्मन्त्री ततः शिष्यं स्वलङ्कृतम्  ।  
वेद्यां संवेश्य सम्प्रोक्ष्य प्रोक्षणीस्थेन वारिणा  ॥ नर्प्_१,६५।३३ ॥  
भूतशुद्ध्यादिकं कत्वा तच्छरीरे विधानतः  ।  
न्यासजालेन संशोध्य मूर्ध्नि विन्यस्य पल्लवान्  ॥ नर्प्_१,६५।३४ ॥  
अष्टोत्तरशतेनाथ मूलमन्त्रेण मन्त्रितैः  ।  
अभिषिञ्चेत्प्रियं शिष्यं जपन्मूलमनुं हृदि  ॥ नर्प्_१,६५।३५ ॥  
शिष्टोदकेन वाचम्य परिधायाम्बरं शिशुः  ।  
गुरुं प्रणम्य विधिवत्संविशेत्पुरतः शुचिः  ॥ नर्प्_१,६५।३६ ॥  
अथ शिष्यस्य शिरसि हस्तं दत्वा गुरुस्ततः  ।  
जपेदष्टोत्तरशतं देयमन्त्रं विधानतः  ॥ नर्प्_१,६५।३७ ॥  
समो ऽस्त्वित्यक्षरान्दद्यात्ततऋ शिष्योर्ऽचयेद्गुरुम्  ।  
ततः सचन्दनं हस्तं दत्वा शिष्यस्य मस्तके  ॥ नर्प्_१,६५।३८ ॥  
तत्कर्णे प्रवदेद्विद्यामष्टवारं समाहितः  ।  
सम्प्राप्तविद्यः शिष्यो ऽपि निपतेद्गुरुपादयोः  ॥ नर्प्_१,६५।३९ ॥  
उत्तिष्ठ वत्स मुक्ते ऽसि सम्यगाचारवान्भव  ।  
कीर्तिश्रीकान्तिपुत्रायुर्बलारोग्य सदास्तु ते  ॥ नर्प्_१,६५।४० ॥  
ततः शिष्यः समुत्थाय गन्धाद्यैर्गुरुमर्चयेत्  ।  
दद्याञ्च दक्षिणां तस्मै वित्तशाठ्यविवर्जितः  ॥ नर्प्_१,६५।४१ ॥  
सम्प्राप्यैवं गुरोर्मन्त्रं तदारभ्य धनादिभिः  ।  
देहपुत्रकलत्रैश्च गुरुसेवापरो भवेत्  ॥ नर्प्_१,६५।४२ ॥  
स्वष्टदेवं यजेन्मध्ये दत्वा पुष्पाञ्जलिं ततः  ।  
अग्निनैरृतिवागीशान् क्रमेण परिपीजयेत्  ॥ नर्प्_१,६५।४३ ॥  
यदा मध्ये यजेद्विष्णुं बाह्यादिषु विनायकम्  ।  
रविं शिवां शिवं चैव यदा मध्ये तु शङ्करम्  ॥ नर्प्_१,६५।४४ ॥  
रविं गणेशमम्बां च हरिं चाथ यदा शिवाम्  ।  
ईशं विघ्नार्कगोविन्दान्मध्ये चेद्गणनायकम्  ॥ नर्प्_१,६५।४५ ॥  
शिवं शिवां रविं विष्णुं रवौ मध्यगते पुनः  ।  
गणेषं विष्णुमम्बां च शिवं चेति यथाक्रमम्  ॥ नर्प्_१,६५।४६ ॥  
एवं नित्य समभ्यर्च्य देवपञ्चकमादृतः  ।  
ब्राह्मे मुहूर्त्ते ह्युत्थाय कृत्वाचा वश्यकं बुधः  ॥ नर्प्_१,६५।४७ ॥  
अशङ्कितो वा शय्यायां स्वकीयशिरसि स्मरेत्  ।  
सहस्रदलशुक्लाब्जकार्ण्णकास्थदुमण्डले  ॥ नर्प्_१,६५।४८ ॥  
अकथादित्रिकोणस्थं वराभयकरं गुरुम्  ।  
द्विनेत्रं द्विभुजं शुक्लगन्धमाल्यानुंलेपनम्  ॥ नर्प्_१,६५।४९ ॥  
वामे शक्त्या युतं ध्यात्वा मानसैरुपचारकैः  ।  
आराध्य पादुकामन्त्रं दशधाप्रजपेत्सुधीः  ॥ नर्प्_१,६५।५० ॥  
वा माया श्रीर्भगेन्द्वाढ्या वियद्धंसखकाग्नयः  ।  
हसक्षमलवार्यग्निवामकर्णैदुयुग्मरुत्  ॥ नर्प्_१,६५।५१ ॥  
ततो भृग्वाकाशरवाग्निभगेन्द्वाढ्याः परन्तिमः  ।  
सहक्षमलतोयाग्निचन्द्रशान्तियुतो मरुत्  ॥ नर्प्_१,६५।५२ ॥  
ततः श्रीश्चामुकान्ते तु नन्दनाथामुकी पुनः  ।  
देव्यम्बान्ते श्रीपान्दुकां पूजयामि हृदन्तिमे  ॥ नर्प्_१,६५।५३ ॥  
अयं श्रीपादुकामन्त्रः सर्वसिद्धिप्रदो नृणाम्  ।  
गुह्येति च समर्प्याथ मन्त्रैरेतैर्नमेत्सुधीः  ॥ नर्प्_१,६५।५४ ॥  
अखण्डमण्डलाकारं व्याप्तं येन चराचरम्  ।  
तत्पदं दर्शितं येन तस्मै श्रीगुरवे नमः  ॥ नर्प्_१,६५।५५ ॥  
अज्ञानतिमिरान्धस्य ज्ञानाञ्जनशलाकया  ।  
चक्षुरुन्मीलितं येन तस्मै श्रीगुरवे नमः  ॥ नर्प्_१,६५।५६ ॥  
नमो ऽस्तु गुरवे तस्मा इष्टदेवस्वरूपिणे  ।  
यस्य वागमृतं हॄन्ति विषं संसारसञ्ज्ञकम्  ॥ नर्प्_१,६५।५७ ॥  
इति नत्वा पठेत्स्तोत्रं सद्यः प्रत्ययकारकम्  ।  
ॐ नमस्ते नाथ भगवान् शिवाय गुरुरूपिणे  ॥ नर्प्_१,६५।५८ ॥  
विद्यावतारसंसिद्ध्यै स्वीकृतानेकविग्रह  ।  
नवाय तनरूपाय परमार्थैकरूपिणे  ॥ नर्प्_१,६५।५९ ॥  
सर्वाज्ञानतमोभेदभानवे चिद्धनाय ते  ।  
स्ततन्त्राय दयाकॢप्तविग्रहाय शिवात्मने  ॥ नर्प्_१,६५।६० ॥  
परत्र त्राय भक्तानां भव्यानां भावरूपिणे  ।  
विवेकिनां विवेकाय विमर्शाय विमर्शिनाम्  ॥ नर्प्_१,६५।६१ ॥  
प्रकाशानां प्रकाशाय ज्ञानिनां ज्ञानरूपिणे  ।  
पुरस्तात्पार्श्वयोः पृष्टे नमस्तुभ्यमुपर्यधः  ॥ नर्प्_१,६५।६२ ॥  
सदा सञ्चित्स्वरूपेण विधेहि भवदासनम्  ।  
त्वत्प्रसादादहं देव कृताकृत्यो ऽस्मि सर्वतः  ॥ नर्प्_१,६५।६३ ॥  
मायामृत्युमहापाशाद्विमुक्तो ऽस्मि शिवो ऽस्मि वः  ।  
इति स्तुत्वा ततः सर्व गुरवे विनिवेदयेत्  ॥ नर्प्_१,६५।६४ ॥  
प्रातः प्रभृति सायान्तं सांयादिप्रातरन्ततः  ।  
यत्करोमि जगन्नाथ तदस्तु तव पूजनम्  ॥ नर्प्_१,६५।६५ ॥  
ततश्च गुरुपादाब्जगलितामृतधारया  ।  
क्षालितं निजमात्मानं लिर्मलं भावयेत्सुधीः  ॥ नर्प्_१,६५।६६ ॥  
मूलादिब्रह्मरन्ध्रान्तं मूलविद्यां विभावयेत्  ।  
मूलाधारादधो भागे वर्तुलं वायुमण्डलम्  ॥ नर्प्_१,६५।६७ ॥  
तत्रस्थवायुबीजोत्थवायुना च तद्रूर्द्ध्वकम्  ।  
त्रिकोणं मण्डलं वह्नेस्तत्रस्थवह्निबीजतः  ॥ नर्प्_१,६५।६८ ॥  
उत्पन्नेनाग्निना मूलाधारावस्थितविग्रहाम्  ।  
प्रसुप्तभुजगाकारां स्वयम्भूलिङ्गवेष्टिनीम्  ॥ नर्प्_१,६५।६९ ॥  
विसतन्तुनिभां कोटिविद्युदाभां तनीयसीम्  ।  
कुलकुण्डलिनीं ध्यात्वा कूर्चेनोत्थापयेञ्च ताम्  ॥ नर्प्_१,६५।७० ॥  
सुषुम्णावर्त्मनातां च षट्चक्रक्रमभेदिनीम्  ।  
गुरुपदिष्टविधिना ब्रह्मरन्ध्रं नयेत्सुधीः  ॥ नर्प्_१,६५।७१ ॥  
तत्रस्थामृतसम्मग्नीकृत्यात्मानं विभावयेत्  ।  
तत्प्रभापटलव्याप्तैविमलं चिन्मयं परम्  ॥ नर्प्_१,६५।७२ ॥  
पुनस्तां स्वस्थलं नीत्वा हृदिदेवं विचिन्तयन्  ।  
दृष्ट्वा च मानसैर्द्रव्यैः प्रार्थयेन्मनुनामुना  ॥ नर्प्_१,६५।७३ ॥  
त्रैलोक्यचैत न्यमयादिदेव श्रीनाथ विष्णो भवदाज्ञयैव  ।  
प्रातः समुत्थाय तव प्रियार्थं संसारयात्रां त्वनुवर्तयिष्ये  ॥ नर्प्_१,६५।७४ ॥  
विष्णोरिति स्थले विप्र कार्य ऊहो ऽन्यदैवते  ।  
तततः कुर्यात्सर्वसिद्ध्यै त्वजपाया निवेदनम्  ॥ नर्प्_१,६५।७५ ॥  
षट्शतानि दिवा रात्रौ सहस्राण्येकविंशतिः  ।  
अजपाख्यां तु गायत्रीं जीवोजपति सर्वदा  ॥ नर्प्_१,६५।७६ ॥  
ऋषिर्हंसस्तथाव्यक्तगात्रीछन्द ईरितम्  ।  
देवता परमोहंसश्चाद्यन्ते बीजशक्तिकम्  ॥ नर्प्_१,६५।७७ ॥  
ततः षडङ्गं कुर्वीत सूर्यः सोमोनिरञ्जनः  ।  
निराभासश्च धर्मश्च ज्ञानं चेति तथा पुनः  ॥ नर्प्_१,६५।७८ ॥  
क्रमादेतान्हंसपूर्वानात्मनेपदपश्चिमान्  ।  
जातयुक्तान्साधकेन्द्र षडङ्गेषु नियोजयेत्  ॥ नर्प्_१,६५।७९ ॥  
हकारः सूर्यसङ्काशतेजाः सङ्गच्छते बहिः  ।  
सकारस्तादृशश्चैव प्रवेशे ध्यानमीरितम्  ॥ नर्प्_१,६५।८० ॥  
एवं ध्यात्वार्पयेद्धीमान्वह्न्यर्केषु विभागशः  ।  
मूलाधारे वादिसान्तबीजयुक्ते चतुर्दले  ॥ नर्प्_१,६५।८१ ॥  
बन्धूकाभे स्वशक्त्या तु सहितापास्वगाय च  ।  
पाशाङ्कुशसुधापात्रमोदकोल्लासपाणये  ॥ नर्प्_१,६५।८२ ॥  
षट्शतं तु गणेशाय वागधीशाय चार्पयेत्  ।  
स्वाधिष्टाने विद्रुमाभे वादिलान्तार्णसंयुते  ॥ नर्प्_१,६५।८३ ॥  
वामाङ्गशक्तियुक्ताय विद्याधिपतये तथा  ।  
स्रुवाक्षमालालसितबाहवे पद्मजन्मने  ॥ नर्प्_१,६५।८४ ॥  
ब्रह्मणे षट्सहस्रं तु हंसारूढाय चार्पयेत्  ।  
विद्युल्लसितमेघाभे डादिफआन्तार्णपत्रके  ॥ नर्प्_१,६५।८५ ॥  
मणिपूरे शङ्खचक्रगदापङ्कधारिणे  ।  
सश्रिये षट्सहस्रं च विष्णवे विनिवेदयेत्  ॥ नर्प्_१,६५।८६ ॥  
अनाहतेर्ऽकपत्रे च कादिठान्तार्णसंयुते  ।  
शुक्ले शूलाभयवरसधाकलशधारिणे  ॥ नर्प्_१,६५।८७ ॥  
वामाङ्गे शक्तियुक्ताय विद्याधिपतये सुधीः  ।  
वृषारूढाय रुद्राय षट्सहस्रं निवेदयेत्  ॥ नर्प्_१,६५।८८ ॥  
विशुद्दे षोडशदले स्वराढ्ये शुक्नत्रणके  ।  
महाज्योतिप्रकाशायेन्द्रियाधिपतये ततः  ॥ नर्प्_१,६५।८९ ॥  
सहस्रमर्पयेत्प्राणशक्त्या युक्तेश्चराय च  ।  
आज्ञाचक्रे हक्षयुक्ते द्विदिले ऽब्जे सहस्रकम्  ॥ नर्प्_१,६५।९० ॥  
सदाशिवाय गुरवे पराशक्तियुताय वै  ।  
सहस्रारे महापद्मे नादबिन्दुद्वयान्विते  ॥ नर्प्_१,६५।९१ ॥  
विलसन्मातृकावर्णे वरामयकराय च  ।  
प्ररमाद्ये च गुरवे सहस्रं विनिवेदयेत्  ॥ नर्प्_१,६५।९२ ॥  
चुलुकेंऽबु पुनर्द्धृत्वा स्वभावादेव सिध्यतः  ।  
एकविंशतिसाहस्रप्रमितस्य जपस्य च  ॥ नर्प्_१,६५।९३ ॥  
षट्शताधिकसङ्ख्यास्या दजपाया विभागशः  ।  
सङ्कल्पेन मोक्षदाता विष्णुर्मे प्रीयतामिति  ॥ नर्प्_१,६५।९४ ॥  
अस्याः सङ्कल्पमात्रेण महापापैः प्रमुच्यते  ।  
ब्रह्मैवाहं न संसारी नित्यमुक्तो न शोकभाक्  ॥ नर्प्_१,६५।९५ ॥  
सञ्चिदानन्दरूपो ऽहमात्मानमिति भावयेत्  ।  
ततः समाचरेद्देहकृत्यं देवार्चनं तथा  ॥ नर्प्_१,६५।९६ ॥  
तद्धिधानं प्रवक्ष्यामि सदाचारस्य लक्षणम्  ॥ नर्प्_१,६५।९७ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे पञ्चषष्टिमो ऽध्यायः  
  
  
_____________________________________________________________  
  
  
सनत्कुमार उवाच  
ततः श्वासानुसारेण दत्वा पादं महीतले  ।  
समुद्रमेखले देवि पर्वतस्तनमण्डले  ॥ नर्प्_१,६६।१ ॥  
विष्णुवत्नि नमस्तुभ्यं पादस्पर्शं क्षमस्व मे  ।  
इति भूमिं तु सम्प्रार्थ्य विहरेञ्च यथाविधि  ॥ नर्प्_१,६६।२ ॥  
रक्षः कोणे ततो ग्रामाद्गत्वा मन्त्रमुदीरयेत्  ।  
गच्छन्तु ऋषयो देवाः पिशाचा ये च गुह्यकाः  ॥ नर्प्_१,६६।३ ॥  
पितृभूतगणाः सर्वे करिष्ये मलमोचनम्  ।  
इति तालत्रयं दत्वा शिरः प्रावृत्य वाससा  ॥ नर्प्_१,६६।४ ॥  
दक्षिणाभिमुखं रात्रौ दिवा स्थित्वा ह्युदङ्मुखः  ।  
मलं विसृज्य सौचं तु मृदाद्भिः समुपाचरेत्  ॥ नर्प्_१,६६।५ ॥  
एका लिङ्गे गुदे तिस्रो दश वामकरे मृदः  ।  
करयोः सप्त वै दद्यात्रित्रिवरं च पादयोः  ॥ नर्प्_१,६६।६ ॥  
एवं शौचं विधायाथ गण्डूषान्द्वादशैव तु  ।  
कृत्वा वनस्पतिं चाथ प्रार्थयेन्मनुनामुना  ॥ नर्प्_१,६६।७ ॥  
आयुर्बलं यशो वर्चः प्रजाः पशुवसूनि च  ।  
श्रियं प्रज्ञां च मेधां च त्वं नो देहि वनस्पते  ॥ नर्प्_१,६६।८ ॥  
सम्प्रार्थ्यैवं दन्तकाष्टं द्वादशाङ्गुलसम्मितम्  ।  
गृहीत्वा काममन्त्रेण कुर्यान्मन्त्री समाहितः  ॥ नर्प्_१,६६।९ ॥  
कामदेवपदं ङेन्तं तथा सर्वजनप्रियम्  ।  
हृदन्तः कामबीजाढ्यं दन्तांश्चानेन शोधयेत्  ॥ नर्प्_१,६६।१० ॥  
जिह्वोल्लेखो वाग्भवेन मूलेन क्षालयेन्मुखम्  ।  
देवागारं ततो गत्वा निर्माल्यमपसार्य च  ॥ नर्प्_१,६६।११ ॥  
परिधायाम्बरं शुद्धं मङ्गलारार्तिकं चरेत्  ।  
अस्रेण पात्रं सम्प्रोक्ष्य मूलेन ज्वालयेञ्च तम्  ॥ नर्प्_१,६६।१२ ॥  
सम्पूज्य पात्रमादायोत्थाय घण्टां च वादयेत्  ।  
सुगोघृतप्रदीपेन भ्रामितेन समन्ततः  ॥ नर्प्_१,६६।१३ ॥  
वाद्यैर्गीतैर्मनोज्ञैश्च देवस्यारार्तिकं भवेत्  ।  
इति नीराजनं कृत्वा प्रार्थयित्वा निजेश्वरम्  ॥ नर्प्_१,६६।१४ ॥  
स्नातुं यायान्निम्रगादौ कीर्तयन्देवतागुणान्  ।  
गत्वा तीर्थं नमस्कृत्य स्नानीयं च निधाय वै  ॥ नर्प्_१,६६।१५ ॥  
मूलाभिमन्त्रितमृदमादाय कटिदेशतः  ।  
विलिप्यपादपर्यन्तं क्षालयेत्तीर्थवारिणा  ॥ नर्प्_१,६६।१६ ॥  
ततश्च पञ्चभिः पादौ प्रक्षाल्यान्तर्जले पुनः  ।  
प्रविश्य नाभिमात्रे तु मृदं वामकरस्य च  ॥ नर्प्_१,६६।१७ ॥  
मणिबन्धे हस्ततले तदग्रे च तथा पुनः  ।  
कृत्वाङ्गुल्या गाङ्गमृगमादायास्त्रेण तत्पुनः  ॥ नर्प्_१,६६।१८ ॥  
निजोपरि च मन्त्रज्ञो भ्रामयित्वा त्यजेत्सुधी  ।  
तलस्थां च षडङ्गेषु तन्मन्त्रैः प्रविलेपयेत्  ॥ नर्प्_१,६६।१९ ॥  
निमज्य क्षालयेत्सम्यग् मलस्नानमितीरितम्  ।  
विभाव्येष्टमयं सर्वमान्तरं स्नानमाचरेत्  ॥ नर्प्_१,६६।२० ॥  
अनन्ता दित्यसङ्काशं निजभूषायुधैर्युतम्  ।  
मन्त्रमूर्तिं प्रभुं स्मृत्वा तत्पादोदकसम्भवाम्  ॥ नर्प्_१,६६।२१ ॥  
धारां च ब्रह्मरन्ध्रेण प्रविशन्तीं निजां तनुम्  ।  
तया सङ्क्षालयेत्सर्वमन्तर्द्देहगतं मलम्  ॥ नर्प्_१,६६।२२ ॥  
तत्क्षणाद्विरजा मन्त्री जायते स्फटिकोपमः  ।  
ततः श्रौतोक्तविधिना स्नात्वा मन्त्री समाहितः  ॥ नर्प्_१,६६।२३ ॥  
मन्त्रस्नानं ततः कुर्यात्तद्विधानमथोच्यते  ।  
देशकालौ च सङ्कीर्त्य प्राणायामषडङ्गकैः  ॥ नर्प्_१,६६।२४ ॥  
कृत्वार्कमण्डलात्तीर्थान्याह्वयेन्मुष्टिमुद्रया  ।  
ब्रह्माण्डोदरतीर्थानि करैः स्पृष्टानि ते रवेः  ॥ नर्प्_१,६६।२५ ॥  
तेन सत्येन मे देव देहि तीर्थं दिवाकर  ॥ नर्प्_१,६६।२६ ॥  
गङ्गे च यमुने चैव गोदावरि सरस्वति  ।  
नर्मदे सिन्धुकावेरि जले ऽस्मिन्सन्निधिं कुरु  ॥ नर्प्_१,६६।२७ ॥  
इत्यावाह्य जले तानि सुधाबीजेन योजयेत्  ।  
गोमुद्रयामृतीकृत्य कवचेनावगुण्ठ्य च  ॥ नर्प्_१,६६।२८ ॥  
संरक्ष्यास्त्रेण तत्पश्चाच्चक्रमुद्रां प्रदर्शयेत्  ।  
वह्न्यर्केन्दुमण्डलानि तत्र सञ्चितयेद्रुधः  ॥ नर्प्_१,६६।२९ ॥  
मन्त्रयेदर्कमन्त्रेण सुधाबीजेन तज्जलम्  ।  
मूलेन चैकादशधा तत्र सम्मन्त्र्य भावयेत्  ॥ नर्प्_१,६६।३० ॥  
पूजायन्त्रं च तन्मध्ये स्वान्तादावाह्य देवताम्  ।  
स्नापयित्वार्चयेत्तां च मानसैरुपचारकैः  ॥ नर्प्_१,६६।३१ ॥  
सिंहासनस्थां तां नत्वा तज्जलं प्रणमेत्सुधीः  ।  
आधारः सर्वभातानां विष्णोरतुलतेजसः  ॥ नर्प्_१,६६।३२ ॥  
तद्रूपाश्च ततो जाता आपस्ताः प्रणमाम्यहम्  ।  
इति नत्वा समारुन्ध्य सप्तच्छिद्राणि साधकः  ॥ नर्प्_१,६६।३३ ॥  
निमज्य सलिले तस्मिन्मूलं देवाकृतिं स्मरेत्  ।  
निमज्ज्योन्मज्ज्य त्रिश्चैवं सिञ्चेत्कं कुम्भमुद्रया  ॥ नर्प्_१,६६।३४ ॥  
त्रिर्मूलेन चतुर्मन्त्रैरभिषिञ्चेन्निजां तनुम्  ।  
चत्वारो मनवस्ते ऽत्र कथ्यन्ते तान्त्रिका मुने  ॥ नर्प्_१,६६।३५ ॥  
सिसृक्षोर्निखिलं विश्वं मुहुः शुक्रं प्रजापतेः  ।  
मातरः सर्वभूतानामापो देव्यः पुनन्तु माम्  ॥ नर्प्_१,६६।३६ ॥  
अलक्ष्मीर्मलरूपा या सर्वभूतेषु संस्थिता  ।  
क्षालयन्ति च तां स्पर्शादापो देव्यः पुनन्तु माम्  ॥ नर्प्_१,६६।३७ ॥  
यन्मे केशेषु दौर्भाग्यं सीमन्ते यञ्च मूर्द्धनि  ।  
ललाटे कर्णयोरक्ष्णोरापस्तद्धन्तु वो नमः  ॥ नर्प्_१,६६।३८ ॥  
आयुरारोग्यमैश्वर्यमरिपक्षक्षयं शुभम्  ।  
सन्तोषः क्षान्तिरास्तिक्यं विद्या भवतु वो नमः  ॥ नर्प्_१,६६।३९ ॥  
विप्रपादोदकं पीत्वा शालग्रामशिलाजलम्  ।  
पिबेद्धिरुद्धं नो कुर्यादेषां तु नियतो विधिः  ॥ नर्प्_१,६६।४० ॥  
पृथिव्यां यानि तीर्थानि दक्षाङ्घ्रौ तानि भूसुरे  ।  
स्वेष्टदेवं समुद्वास्य मन्त्री मार्तण्डमण्डले  ॥ नर्प्_१,६६।४१ ॥  
ततस्तीरं समागत्यं वस्त्रं सङ्क्षाल्य यत्नतः  ।  
वाससी परिधायाथ कुर्यात्सन्ध्यादिकं सुधीः  ॥ नर्प्_१,६६।४२ ॥  
रोगाद्यशक्तो मनुजः कुर्यात्तत्राघर्मषणम्  ।  
अथवा भस्मना स्नातो रजोभिश्चैव वाक्षमः  ॥ नर्प्_१,६६।४३ ॥  
अथ सन्ध्यादिकं कुर्यान् स्थित्वा चैवासने शुभे  ।  
केशवेन तथा नारायणेन माधवेन च  ॥ नर्प्_१,६६।४४ ॥  
सम्प्राश्य तोयं गोविन्दविष्णुभ्यां क्षालयेत्करौ  ।  
मधुसूदनत्रिविक्रमाभ्यामोष्ठौ च मार्जयेत्  ॥ नर्प्_१,६६।४५ ॥  
वामनश्रीधराभ्यां च मुखं हस्तौ स्पृशेत्ततः  ।  
हृषीकेशपद्मनाभाभ्यां स्पृशेञ्चरणौ ततः  ॥ नर्प्_१,६६।४६ ॥  
दामोदरेण मूर्द्धानं मुखं सङ्कर्षणेन च  ।  
वासुदेवेन प्रद्युम्नेन स्पृशेन्नासिके ततः  ॥ नर्प्_१,६६।४७ ॥  
अनिरुद्धपुरुषोत्तमाभ्यां नेत्रे स्पृशेत्ततः  ।  
अधोक्षजनृसिंहाभ्यां श्रवणे संस्पृशेत्तथा  ॥ नर्प्_१,६६।४८ ॥  
नाभिं स्पृशेदच्युतेन जनार्दनेन वक्षसि  ।  
हरिणा विष्णुनांसौ च वैष्णवाचमनं त्विदम्  ॥ नर्प्_१,६६।४९ ॥  
प्रणवाद्यैर्ङेन्तस्वाहान्तैः केशवादिकनामभिः  ।  
मुखे नसोः प्रदेशिन्यानामया नेत्रकर्णयोः  ॥ नर्प्_१,६६।५० ॥  
कनिष्ठया नाभिदेशं सर्वत्राङ्गुष्ट्योजनम्  ।  
आत्मविद्याशिवैस्तत्त्वैः स्वाहान्तैः शैवमीरितम्  ॥ नर्प्_१,६६।५१ ॥  
दीर्घत्रयेन्दुयुग्व्योमपूर्वकैश्च पिबेज्जलम्  ।  
आत्मविद्यासिवैरेव शैवं स्वाहावसानिकैः  ॥ नर्प्_१,६६।५२ ॥  
वाग्लज्जाश्री मुखैः प्रोक्तं शाक्तं स्वाहावसानिकैः  ।  
वाग्लज्जाश्रीमुखैः प्रोक्तं द्विजाचमनमर्थदम्  ॥ नर्प्_१,६६।५३ ॥  
तिलकं  च ततः कुर्याद्भाले सुष्ठु गदाकृति  ।  
नन्दकं हृदये शङ्खचक्रे चैव भुजद्वये  ॥ नर्प्_१,६६।५४ ॥  
शार्ङ्गबाणं मस्तके च विन्यसेत्क्रमशः सुधीः  ।  
कर्णमूले पार्श्वयोश्च पृष्टे नाभौ ककुद्यपि  ॥ नर्प्_१,६६।५५ ॥  
एवं तु वैष्णवः कुर्यान्मृद्भिस्तीर्थोद्भवादिभिः  ।  
अग्निहोत्रोद्भवं भस्म गृहीत्वा त्र्यम्बकेण तु  ॥ नर्प्_१,६६।५६ ॥  
किंवाग्निरिति मन्त्रेणाभिमन्त्र्य पञ्चमन्त्रकैः  ।  
क्रमात्तत्पुरुषाघोरसद्योजातादिनामभिः  ॥ नर्प्_१,६६।५७ ॥  
पञ्च कुर्यात्रिपुण्ड्राणि भालांसोदरहृत्सु च  ।  
शैवं शाक्तस्त्रिकोणा भं नारीवद्वा समाचरेत्  ॥ नर्प्_१,६६।५८ ॥  
कृत्वा तु वैदिकीं सन्ध्यां तान्त्रिकीं च समाचरेत्  ।  
आचम्य विधिवन्मन्त्री तीर्थान्यावाह्य पूर्ववत्  ॥ नर्प्_१,६६।५९ ॥  
ततस्त्रिवारं दर्भेण भूमौ तोयं विनिःभिपेत्  ।  
सप्तधा तज्जलेनाथ मूर्द्धानमभिषेचयेत्  ॥ नर्प्_१,६६।६० ॥  
ततश्च प्राणानायम्य कृत्वा न्यासं षडङ्गकम्  ।  
आदाय वामहस्तेंऽबु दक्षेणाच्छाद्य पाणिना  ॥ नर्प्_१,६६।६१ ॥  
वियद्वाय्वग्नितोयक्ष्माबीजैः सम्मन्त्र्य मन्त्रवित्  ।  
मूलेन तस्मात् श्चोतद्भिर्बिन्दुभिस्तत्त्वमुद्रया  ॥ नर्प्_१,६६।६२ ॥  
स्वशिरः सप्तधा प्रोक्ष्यावशिष्टं तत्पुनर्जलम्  ।  
कृत्वा तदक्षरं मन्त्री नासिकान्तिकमानयेत्  ॥ नर्प्_१,६६।६३ ॥  
जलं तेजोमयं तञ्चाकृष्यान्तश्चेडया पुनः  ।  
प्रक्षाल्यान्तर्गतं तेन कल्मषं तज्जलं पुनः  ॥ नर्प्_१,६६।६४ ॥  
कृष्णवर्णं पिङ्गलया रेचयेत्स्वाग्रतस्तथा  ।  
क्षिपेदस्त्रेण तत्पश्चात्कल्पिते कुलिशोपले  ॥ नर्प्_१,६६।६५ ॥  
एतद्ध्वि सर्वपापघ्नं प्रोक्तं चैवाघमर्षणम्  ।  
ततश्च हस्तौ प्रक्षाल्य प्राग्वदाचम्य मन्त्रवित्  ॥ नर्प्_१,६६।६६ ॥  
समुत्थाय च मन्त्रज्ञस्ताम्रपात्रे सुमादिकम्  ।  
प्रक्षिप्यार्घं प्रदद्याद्वै मूलान्तैर्मन्त्रमुच्चरन्  ॥ नर्प्_१,६६।६७ ॥  
रविमण्डलसंस्थाय देवायार्घ्यं प्रकल्पयेत्  ।  
दत्त्वार्घं त्रिरनेनाथ देवं रविगतं स्मरेत्  ॥ नर्प्_१,६६।६८ ॥  
स्वकल्पोक्तां च गायत्रीं जपेदष्टोत्तरं शतम्  ।  
अष्टांविंशतिवारं वा गुह्येतिमनुनार्पयेत्  ॥ नर्प्_१,६६।६९ ॥  
उद्यदादित्यसङ्काशां पुस्तकाक्षकराम्बुजाम्  ।  
कृष्णाजिनाम्बरां ब्राह्मीं ध्यायेत्ताराङ्किते ऽम्बरे  ॥ नर्प्_१,६६।७० ॥  
मध्याह्ने वरदां देवीं पार्वतीं संस्मरेत्पराम्  ।  
शुक्लाम्बरां वृषारूढां त्रिनेत्रां रविबिम्बगाम्  ॥ नर्प्_१,६६।७१ ॥  
वरं पाशं च शूलं च दधानां नृकरोटिकाम्  ।  
सायाह्ने रत्नभूषाढ्यां पीतकौशेयवाससाम्  ॥ नर्प्_१,६६।७२ ॥  
श्यामरङ्गां चतुर्हस्तां शङ्खचक्रलसत्कराम्  ।  
गदापद्मधरां देवीं सूर्यासनकृताश्रयाम्  ॥ नर्प्_१,६६।७३ ॥  
ततो देवानृषींश्चैव पितॄंश्चापि विधानवित्  ।  
तर्पयित्वा स्वेष्टदेवं तर्पयेत्कल्पमार्गतः  ॥ नर्प्_१,६६।७४ ॥  
गुरुपङ्क्तिं च सन्तर्प्यं साङ्गं सावरणं तथा  ।  
सायुधं वैनतेयं सन्तर्पयामीति तर्पयेत्  ॥ नर्प्_१,६६।७५ ॥  
नारदं पर्वतं जिष्णुं निशठोद्धवदारुकान्  ।  
विष्वक्सेन च शैलेयं वैष्णवः परितर्पयेत्  ॥ नर्प्_१,६६।७६ ॥  
एवं सन्तर्प्य विप्रेन्द्र दत्त्वार्ध्यं च विवस्वते  ।  
पूजागारं समागत्य प्रक्षाल्याङ्घ्री उपस्पृशेत्  ॥ नर्प्_१,६६।७७ ॥  
अग्निहोत्रस्थितानग्नीन् हुत्वोपस्थाय यत्नतः  ।  
पूजास्थलं समागत्य द्वारपूजां समाचरेत्  ॥ नर्प्_१,६६।७८ ॥  
गणेशं चोर्द्ध्वशाखायां महालक्ष्मीं च दक्षिणे  ।  
सरस्वतीं वामभागे दक्षे विघ्नेश्वरं पुनः  ॥ नर्प्_१,६६।७९ ॥  
क्षेत्रपालं तथा वामे दक्षे गङ्गां प्रपूजयेत्  ।  
वामे च यमुनां दक्षे धातारं वामतस्तथा  ॥ नर्प्_१,६६।८० ॥  
विधातारं शङ्खपद्मनिधींश्च वामदक्षयोः  ।  
द्वारपालांस्ततो ऽभ्यर्चेत्तत्तत्कल्पोदितान्सुधीः  ॥ नर्प्_१,६६।८१ ॥  
नन्दः सुनन्दश्चण्डश्च प्रचण्डः प्रचलोबलः  ।  
भद्रः सुभद्रश्चेत्याद्या वैष्णवा द्वारपालकाः  ॥ नर्प्_१,६६।८२ ॥  
नन्दी भृङ्गी रिटी स्कन्दो गणेशोमामहेश्वराः  ।  
वृषभश्च महाकालः शैवा वै द्वारपालकाः  ॥ नर्प्_१,६६।८३ ॥  
ब्राह्मयाद्या मातरो ऽष्टौ तु शक्त्यो द्वाःस्थिताः स्वयम्  ।  
सेन्दुः स्वनामाघर्णाद्या ङेनम्ॐता इमे स्मृताः  ॥ नर्प्_१,६६।८४ ॥  
ततः स्थित्वासने धीमानाचम्य प्रयतः शुचिः  ।  
दिव्यान्तरिक्षभौमांश्च विघ्नानुत्सार्य यत्नतः  ॥ नर्प्_१,६६।८५ ॥  
केशवाद्यां मातृकान्तु न्यसेद्वैष्णवसत्तमः  ।  
केशवः कीर्तिसंयुक्तः कान्त्या नारायणस्तथा  ॥ नर्प्_१,६६।८६ ॥  
माधवस्तुष्टिसहितो गोविन्दः पुष्टिसंयुतः  ।  
विष्णुस्तु धृतिसंयुक्तः शान्तियुङ्मधुसूदनः  ॥ नर्प्_१,६६।८७ ॥  
त्रिविक्रमः क्रियायुक्तो वामनो दयितायुतः  ।  
श्रीधरो मेधया युक्तो हृषीकिशश्च हर्षया  ॥ नर्प्_१,६६।८८ ॥  
पद्मनाभयुता श्रद्धा लज्जा दामोदरान्विता  ।  
वासुदेवश्च लक्ष्मीयुक् सङ्कर्षणसरस्वती  ॥ नर्प्_१,६६।८९ ॥  
प्रद्युम्नः प्रीतिसंयुक्तो ऽनिरुद्धो रतिसंयुतः  ।  
चक्री जयायुतः पश्चाद्गदी दुर्गासमन्वितः  ॥ नर्प्_१,६६।९० ॥  
शार्ङ्गी तु प्रभया युक्तः खड्गी युक्तस्तु सत्यया  ।  
शङ्खी चण्डासमायुक्तो हली वाणीसमायुतः  ॥ नर्प्_१,६६।९१ ॥  
मुसली च बिलासिन्या शूली विजययान्वितः  ।  
पाशी विरजया युक्तो कुशी विश्वासमन्वितः  ॥ नर्प्_१,६६।९२ ॥  
मुकुन्दो विनतायुक्तो नन्दजश्च सुनन्दया  ।  
निन्दी स्मृत्या समायुक्तो नरो वृद्ध्या समन्वितः  ॥ नर्प्_१,६६।९३ ॥  
समृद्धियुङ्नरकजिच्छुद्धियुक्च हरिः स्मृतः  ।  
कृष्णो बुद्ध्या युतः सत्यो भुक्त्या मुक्त्याथ सात्वतः  ॥ नर्प्_१,६६।९४ ॥  
सौरिक्षमे सूररमे उमायुक्तो जनार्दनः  ।  
भूधरः क्लेदिनीयुक्तो विश्वमूर्तिश्च क्लिन्नया  ॥ नर्प्_१,६६।९५ ॥  
वैकुण्ठो वसुधायुक्तो वसुदःपुरुषोत्तमः  ।  
बली तु परया युक्तो बलानुजपरायणे  ॥ नर्प्_१,६६।९६ ॥  
बालसूक्ष्मे वृषघ्नस्तु सन्ध्यायुक् प्रज्ञया वृषः  ।  
हंसः प्रभासमायुक्तो वराहो निशया युतः  ॥ नर्प्_१,६६।९७ ॥  
विमलो धारया युक्तो नृसिंहो विद्युता युतः  ।  
केशवादिमातृकाया मुनिर्नारायणो मतः  ॥ नर्प्_१,६६।९८ ॥  
अमृताद्या च गायत्री छन्दो विष्णुश्च देवता  ।  
चक्राद्यायुधसंयुक्तं कुम्भादर्शधरं हरिम्  ॥ नर्प्_१,६६।९९ ॥  
लक्ष्मीयुतं विद्युदाभं बहुभूषायुतं भजेत्  ।  
एवं ध्यात्वा न्यसेच्छक्तिं श्रीकामपुटिताक्षरम्  ॥ नर्प्_१,६६।१०० ॥  
वदेत्तद्विष्णुशक्तिभ्यां हृदयं प्रणवादिकम्  ।  
त्वगंसृङ्मांसमेदो ऽस्थिमज्जाशुक्राण्यसून्वदेत्  ॥ नर्प्_१,६६।१०१ ॥  
प्राणं क्रोधं तथा मभ्यामन्तान्यादिदशस्वपि  ।  
एक मौलौ मुखे चैक द्विक नेत्रे द्विकं श्रुतौ  ॥ नर्प्_१,६६।१०२ ॥  
नसोर्द्वयं कपोले च द्वयं द्वे द्विरदच्छदे  ।  
एकं तु रसनामूले ग्रीवायामेकमेव च  ॥ नर्प्_१,६६।१०३ ॥  
कवर्गं दक्षिणे बाहौ चवर्गं वामबाहुके  ।  
टतवर्गौं पादयोस्तु पफौ कुङ्क्षिद्वये न्यसेत्  ॥ नर्प्_१,६६।१०४ ॥  
पृष्ठवंशे वमित्युक्तं नाभौ भं हृदये तु मम्  ।  
यादिसप्तापि धातुस्था हं प्राणे लं तथात्मनि  ॥ नर्प्_१,६६।१०५ ॥  
क्षं क्रोधे क्रमतो न्यस्य विष्णु पूजाक्षमो भवेत्  ।  
पूर्णोदर्या तु श्रीकण्ठो ह्यनन्तो विजरान्वितः  ॥ नर्प्_१,६६।१०६ ॥  
सूक्ष्मेशः शाल्मलीयुक्तो लोलाक्षीयुक्त्रिमातकः  ।  
महेश्वरो वर्तुलाक्ष्याधींशो वै दीर्घघोणया  ॥ नर्प्_१,६६।१०७ ॥  
दिर्घमुख्या भारभूतिस्तिथीशो गोमुखीयुतः  ।  
स्थावरेशो दिर्घजिह्वायुग्धरः कुडोदरीयुतः  ॥ नर्प्_१,६६।१०८ ॥  
उर्द्धकेश्या तु झिण्टीशो भौतिको विकृतास्यया  ।  
सद्यो ज्वालामुखीयुक्तोल्कामुख्यानुग्रहो युतः  ॥ नर्प्_१,६६।१०९ ॥  
अक्रूर आस्यया युक्तो महासेनो विद्यया युतः  ।  
क्रोधीशश्चमहाकाल्या चण्डेशेन सरस्वती  ॥ नर्प्_१,६६।११० ॥  
पञ्चान्तकः सिद्धगौर्या युक्तश्चाथ शिरोत्तमः  ।  
त्रैलोक्यविद्यया युक्तो मन्त्रशक्त्यैकरुद्रकः  ॥ नर्प्_१,६६।१११ ॥  
क्रूर्मेशः कमठीयुक्तो भूतमात्रैकनेत्रकः  ।  
लम्बोदर्या चतुर्वक्रो ह्यजेशो द्राविणीयुतः  ॥ नर्प्_१,६६।११२ ॥  
सर्वेशो नागरीयुक्तः सोमेशः खेचरीयुतः  ।  
मर्यादया लाङ्गलीशो दारुकेशेन रूपिणी  ॥ नर्प्_१,६६।११३ ॥  
वारुण्या त्वर्द्धनारीशो उमाकान्तो गुनीश्वरः  ।  
काकोदर्या तथाषाढी पूतनासंयुक्तो मतः  ॥ नर्प्_१,६६।११४ ॥  
दण्डीशो भद्रकालीयुत्रीशो योगिनीयुतः  ।  
मीनेशः शङ्खिनीयुक्तो मेषेशस्तर्जयनीयुतः  ॥ नर्प्_१,६६।११५ ॥  
लोहितः कालरात्र्या च शिखीशः कुजनीयुतः  ।  
छलगण्डः कपर्दिन्या द्विरण्डेशश्च वज्रया  ॥ नर्प्_१,६६।११६ ॥  
महाबलो जयायुक्तो बलीशः सुमुखेश्वरी  ।  
भुजङ्गो रेवतीयुक्तः पिनाकी माधवीयुतः  ॥ नर्प्_१,६६।११७ ॥  
खड्गीशो वारुणीयुक्तो बकेशो वायवीयुतः  ।  
श्वेतोरस्को विदारिण्या भृगुः सहजया युतः  ॥ नर्प्_१,६६।११८ ॥  
लकुलीशश्च लक्ष्मीयुक् शिवेशो व्यापिनीयुतः  ।  
संवर्तके महामाया प्रोक्ता श्रीकण्ठमातृका  ॥ नर्प्_१,६६।११९ ॥  
यत्र स्वीशपदं नोक्तं तत्र सर्वत्र योजयेत्  ।  
मुनिःस्याद्दक्षिणामूर्तिर्गायत्रीछन्द ईरितम्  ॥ नर्प्_१,६६।१२० ॥  
देवता चार्द्धनारीशो विनियोगो ऽखिलाप्तये  ।  
हलो बीजानि चोक्तानि स्वराः शक्तय ईरिताः  ॥ नर्प्_१,६६।१२१ ॥  
कुर्याद्भृगुस्थाकाशेन षड्दीर्घाढ्येन चाङ्गकम्  ।  
बन्धूकस्वर्णवर्णागं वराक्षाङ्कुशपाशिनम्  ॥ नर्प्_१,६६।१२२ ॥  
अर्द्धेन्दुशेखरं त्र्यक्षं देववन्द्यं विचिन्तयेत्  ।  
ध्यात्वैवं शिवशक्तीश्च चतुर्थी हृदयान्तिम्  ॥ नर्प्_१,६६।१२३ ॥  
सौबीजमातृकापूर्वे विन्यसेन्मातृका स्थले  ।  
विघ्नेशश्च ह्रिया युक्तो विघ्नराजः श्रिया युतः  ॥ नर्प्_१,६६।१२४ ॥  
विनायकस्तथा पुष्ट्या शान्तियुक्तः शिवोत्तमः  ।  
विघ्नकृत्स्वस्तिसंयुक्तो विघ्नहर्ता सरस्वती  ॥ नर्प्_१,६६।१२५ ॥  
स्वाहया गणनाथश्च एकदन्तः सुमेधया  ।  
कान्त्या युक्तो द्विदन्तस्तु कामिन्या गजवक्रकः  ॥ नर्प्_१,६६।१२६ ॥  
निरञ्जनो मोहिनीयुक्कपर्द्दीतुनटीयुतः  ।  
दीर्घजिह्वः पार्वतीयुग्ज्वालिन्या शङ्कुकर्णकः  ॥ नर्प्_१,६६।१२७ ॥  
वृषध्वजो नन्दया च सुरेश्या गणनायकः  ।  
गजेन्दः कामरूपिण्या शूर्पकर्णस्तथोमया  ॥ नर्प्_१,६६।१२८ ॥  
विरोचनस्तेजोवत्या सत्या लम्बोदरेण च  ।  
महानन्दश्च विघ्नेश्या चतुर्मूर्तिस्वरूपिणी  ॥ नर्प्_१,६६।१२९ ॥  
सदाशिवः कामदया ह्यामोदो मदजिह्वया  ।  
दुमुखो भूतिसंयुक्तः सुमुखो भौतिकीयुतः  ॥ नर्प्_१,६६।१३० ॥  
प्रमोदधः सितया युक्त एकपादो रमायुतः  ।  
द्विजिह्वो महिषीयुक्तो जभिन्या शूरनामकः  ॥ नर्प्_१,६६।१३१ ॥  
वीरो विकर्णया युक्तः षण्मुखो भृकुटीयुतः  ।  
वरदो लज्जया वामदेवंशो दीर्घघोणया  ॥ नर्प्_१,६६।१३२ ॥  
धनुर्द्धर्या वक्रतुडो द्विंरण्डो यामिनीयुतः  ।  
सेनानी रात्रिसंयुक्तः कामान्धो ग्रामणीयुतः  ॥ नर्प्_१,६६।१३३ ॥  
मत्तः शशिप्रभायुक्तो विमत्तो लोलनेत्रया  ।  
मत्तवाहश्चञ्चलया जटी दीप्तिसमन्वितः  ॥ नर्प्_१,६६।१३४ ॥  
मुंही सुभगया युक्तः खड्गी दुर्भगया युतः  ।  
वरेण्यश्च शिवायुक्तो भगया वृषकेतनः  ॥ नर्प्_१,६६।१३५ ॥  
भक्ष्यप्रियो भगिन्या च गणेशो भगिनीयुतः  ।  
मेघनादः सुभगया व्यापी स्यात्कालरात्रियुक्  ॥ नर्प्_१,६६।१३६ ॥  
गणेश्वरः कालिङ्कया प्रोक्ता विघ्नेशमातृकाः  ।  
गणेशमातृकायास्तु गणो मुनिभिरीरितः  ॥ नर्प्_१,६६।१३७ ॥  
त्रिवृद्गायत्रिकाछन्दो देवः शक्तिगणेश्वरः  ।  
षड्दीर्घाढ्येन बीजेन कृत्वाङ्गानि ततः स्मरेत्  ॥ नर्प्_१,६६।१३८ ॥  
पांशाङ्कुशाभयवरान्दधानं कञ्जहस्तया  ।  
पत्न्याश्लिष्टं रक्ततनुं त्रिनेत्रं गणपे भवेत्  ॥ नर्प्_१,६६।१३९ ॥  
एवं  ध्यात्वा न्यसेत्स्वीयबीजपूर्वाक्षरान्वितम्  ।  
निवृत्तिश्च प्रतिष्ठा च विद्या शान्तिस्ततेधिकाः  ॥ नर्प्_१,६६।१४० ॥  
दीपिका रेचिका चापि मोचिका च पराभिधा  ।  
सूक्ष्मासूक्ष्मामृता ज्ञानामृता चाप्यायिनी तथा  ॥ नर्प्_१,६६।१४१ ॥  
व्यापिनी व्योमरूपा चानन्ता सृष्टिः समृद्धिका  ।  
स्मृतिर्मेधा ततः कान्तिर्लक्ष्मीर्द्धृतिः स्थिरा स्थितिः  ॥ नर्प्_१,६६।१४२ ॥  
सिद्धिर्जरा पालिनी च क्षान्तिरीश्वरीका रतिः  ।  
कामिको वरदा वाथ ह्लादिनी प्रीतिसंयुता  ॥ नर्प्_१,६६।१४३ ॥  
दीर्घा तीक्ष्णा तथा रौद्रा प्रोक्ता निद्रा च तन्द्रिका  ।  
क्षुधा च क्रोधिनी पश्चाक्रियाकारी समृत्युका  ॥ नर्प्_१,६६।१४४ ॥  
पीता श्रेतारुणा पश्चादसितानन्तया युता  ।  
उक्ता कलामातृकैवं तत्तद्भक्तः समाचरेत्  ॥ नर्प्_१,६६।१४५ ॥  
कलायुङ्मातृकायास्तु मुनिः प्रोक्तः प्रजापतिः  ।  
गायत्रीछन्द आख्यातं देवता शारदाभिधा  ॥ नर्प्_१,६६।१४६ ॥  
ह्रस्वदीर्घान्तरस्थैश्च तारैः कुर्यात्षडङ्गकम्  ।  
पद्मचक्रगुणैणांश्च दधतीं च त्रिलोचनाम्  ॥ नर्प्_१,६६।१४७ ॥  
पञ्चवक्रां भारतीं तां मुक्ताभूषां भजेत्सुधीः  ।  
ध्यात्वैवं तारपूर्वां तां न्यसेन्ङन्तकलान्विताम्  ॥ नर्प्_१,६६।१४८ ॥  
ततश्च मूलमन्त्रस्य षडङ्गानि समाचरेत्  ।  
हृदयादिचतुर्थ्यन्ते जातीः संयोज्य विन्यसेत्  ॥ नर्प्_१,६६।१४९ ॥  
नमः स्वाहा वषट् हुं वौषट् फट् जातय ईरिताः  ।  
ततो ध्यात्वेष्टदेवं तं भूषायुधसमन्वितम्  ॥ नर्प्_१,६६।१५० ॥  
न्यस्याङ्गषट्कं तन्मूर्तौं ततः पूजनमारभेत्  ॥ नर्प्_१,६६।१५१ ॥  
  
इति श्रीबृहन्नारदीयपुराणे पूर्वभागे बुहदुपाख्याने तृतीयपादे सन्ध्यादिनिरूपणं नाम षट्षष्टितमो ऽध्यायः  
  
  
_____________________________________________________________  
  
  
सनत्कुमार उवाच  
अथ वक्ष्ये देवपूजां साधकाभीष्टसिद्धिदाम्  ।  
त्रिकोणं चतुरस्रं वा वामभागे प्रकल्प्य च  ॥ नर्प्_१,६७।१ ॥  
सम्पूज्या स्रेण सङ्क्षाल्य हृदाधारं निधाय च  ।  
तत्राग्निमण्डलं चेद्वा पात्रं सङ्क्षाल्य चास्रतः  ॥ नर्प्_१,६७।२ ॥  
आधारे नामसं स्थाप्य तत्र चेद्रविमण्डलम्  ।  
क्लिममातृका पूलमुञ्चरन्पूरपेज्जलैः  ॥ नर्प्_१,६७।३ ॥  
चत्रेञ्जुमण्डलं प्रार्च्य तीर्थान्यावाह्य पूर्ववत्  ।  
गोमुद्रयामृतीकृत्य कवचेनावगुण्ठयेत्  ॥ नर्प्_१,६७।४ ॥  
सङ्क्षाल्यास्रेण प्रणवं तदुपर्यष्टधा जपेत्  ।  
सामान्यार्घमिदं प्रोक्तं सर्वसिद्धिकरं नृणाम्  ॥ नर्प्_१,६७।५ ॥  
तज्जलं र्किचिदुदूधृत्य प्रोक्षिण्या साधकोत्तमः  ।  
आत्मानं यागवस्तूनि तेन सम्प्रोक्षयेत्पुथक्  ॥ नर्प्_१,६७।६ ॥  
आत्मवामाग्रतः कुर्यात्षट्ट्कोणान्तस्रिकोणकम्  ।  
चतुरस्रेण संवेष्ट्य सङ्क्षाल्यार्घोदकेन च  ॥ नर्प्_१,६७।७ ॥  
ततस्तु साधकश्रेष्ठः स्तम्भयेच्छङ्खमुद्रया  ।  
आग्नेयादिषु कोणेषु हृदाद्यङ्गचतुष्टयम्  ॥ नर्प्_१,६७।८ ॥  
नेत्रं मध्ये दिक्षु चास्रं त्रिकोणे पूजयेत्ततः  ।  
मूलखण्डत्रयेनाथाधारशक्तिं तु मध्यगाम्  ॥ नर्प्_१,६७।९ ॥  
एवं सम्पूज्य विधिवदस्रंसङ्क्षालितं हृदा  ।  
प्रतिष्टाप्य त्रिपदिकां पूजयेन्मनुनामुना  ॥ नर्प्_१,६७।१० ॥  
मं वह्निमण्डला येति ततो देशकलात्मने  ।  
अमुकार्ध्येति पात्रान्ते सनापहृदय्ॐऽतिमे  ॥ नर्प्_१,६७।११ ॥  
चतुर्विंशतिवर्णो ऽयमाधारस्यार्चने मनुः  ।  
स्वमन्त्रक्षालितं शरंवं संस्याप्याय समर्चयेत्  ॥ नर्प्_१,६७।१२ ॥  
तारः कार्म्ममहांस्ते तु ततो जलचराय च  ।  
वर्म फट् हृदयं पाञ्चजन्याय हृदयं मनेः  ॥ नर्प्_१,६७।१३ ॥  
तत्रार्कमण्डलायेति द्वादशान्ते कलारमने  ।  
अमुकार्ध्येति पात्रान्ते नमोन्तस्त्र्यक्षिवर्णवान्  ॥ नर्प्_१,६७।१४ ॥  
सम्पूज्य तेन तत्रार्चेद्द्वादशार्ककलाः क्रमात्  ।  
ततः शुद्धजलैर्मूलं विलोममातृकां पठन्  ॥ नर्प्_१,६७।१५ ॥  
शङ्खमापूरयेत्तस्मिन्पूजयेन्मनुनामुना  ।  
ॐ सोममण्डलायेति षोडशान्ते कलात्मने  ॥ नर्प्_१,६७।१६ ॥  
अमुकार्ध्यामृतायेति हृन्मनुश्चार्ध्यपूजने  ।  
तत्र षोडशसङ्ख्याका यजेञ्चन्द्रमसः कलाः  ॥ नर्प्_१,६७।१७ ॥  
ततस्तु तीर्थान्यावाह्य गङ्गे चेत्यादिपूर्ववत्  ।  
गोमुद्रयामृतीकृत्याच्छादयेन्मत्स्ममुद्रया  ॥ नर्प्_१,६७।१८ ॥  
कवचेनावगुण्ठ्याथ रक्षेदस्त्रेण तत्पुनः  ।  
चिन्तयित्वेष्टदेवं च ततो मुद्राः प्रदर्शयेत्  ॥ नर्प्_१,६७।१९ ॥  
शङ्खमौशलचकाख्याः परमीकरणं ततः  ।  
महामुद्रां योनिमुद्रां दर्शयेत्क्रमतः सुधीः  ॥ नर्प्_१,६७।२० ॥  
गारुडी गालिनी चैव मुख्ये मुद्रे प्रकीर्तिते  ।  
गन्धपुष्पादिभिस्तत्र पूजयेद्देवतां स्मरनट्  ॥ नर्प्_१,६७।२१ ॥  
अष्टकृत्वो जपेन्मूलं प्रणवं चाष्टधा तथा  ।  
शङ्खाद्दक्षिणदिग्भागे प्रोक्षणीपात्रमादिशेत्  ॥ नर्प्_१,६७।२२ ॥  
प्रोक्षण्यां तज्जलं किञ्चित्कृत्वात्मानं त्रिधा ततः  ।  
आत्मतत्त्वात्मने हृञ्च विद्यातत्त्वात्मने नमः  ॥ नर्प्_१,६७।२३ ॥  
शिवतत्त्वात्मने हृञ्च इत्येतैर्मनुभिस्त्रिभिः  ।  
प्रोक्षेत्पुष्पाक्षतैश्चापि मण्डलं विधिवत्सुधीः  ॥ नर्प्_१,६७।२४ ॥  
अथवा मूलगायत्र्या पूजाद्रव्याणि प्रोक्षयेत्  ।  
पाद्यार्ध्याचमनूयार्थं मधुपर्कार्थमप्युत  ॥ नर्प्_१,६७।२५ ॥  
पात्राण्याधारयुक्तानि स्थापयेद्विधिना पुरः  ।  
पाद्यं श्यामाकदूर्वाब्जविष्णुक्रान्तजलैः स्मृतम्  ॥ नर्प्_१,६७।२६ ॥  
अर्ध्यं पुष्पाक्षतयवैः कुशाग्रतिलसर्षपैः  ।  
गन्धदूर्वादलैः प्रोक्तं ततश्चाचमनीयकम्  ॥ नर्प्_१,६७।२७ ॥  
जातीफलं च कङ्कोलं लवङ्गं च जलान्वितम्  ।  
क्षौद्राज्यदधिसम्मिश्रं मधुपर्कसमीरितम्  ॥ नर्प्_१,६७।२८ ॥  
एकस्मिन्नथवा पात्रे पाद्यादीनि प्रकल्पयेत्  ।  
शङ्करार्कार्चने शङ्खमयेनैव प्रशस्यते  ॥ नर्प्_१,६७।२९ ॥  
श्वेताकृष्णारुणापीताश्यामारक्तासितासिताः  ।  
रक्ताम्बराभयकराध्येयाःस्पुः पीठशक्तयः  ॥ नर्प्_१,६७।३० ॥  
स्वर्णादिलिखिते यन्त्रे शालग्रामे मणौ तथा  ।  
विधिना स्थापितायां वा प्रतिमायां प्रपूजयेत्  ॥ नर्प्_१,६७।३१ ॥  
अङ्गुष्टादिवितस्त्यन्तमाना स्वर्णादिधातुभिः  ।  
निर्मिता शुभदा गेहे पूजनाय दिने दिने  ॥ नर्प्_१,६७।३२ ॥  
वक्रां दग्धां खण्डितां च भिन्नमूर्द्धदृशं पुननः  ।  
स्पष्टां वाप्य न्त्यजाद्यैश्च प्रतिमां नैव पूजयेत्  ॥ नर्प्_१,६७।३३ ॥  
बाणादिलिङ्गे वाभ्यर्चेत्सर्वलक्षणलक्षिते  ।  
मूलेन मूर्तिं सङ्कल्प्य ध्यात्वा देवं यथोदितम्  ॥ नर्प्_१,६७।३४ ॥  
आवाहा पूजयेतस्यां परिवारगणैः सह  ।  
शालग्रामे स्थापितायां नावाहनविसर्जने  ॥ नर्प्_१,६७।३५ ॥  
पुष्पाञ्जलिं समादाय ध्यात्वा मन्त्रमुदीरयेत्  ॥ नर्प्_१,६७।३६ ॥  
आत्मसंस्थमजं शुद्धं त्वामहं परमेश्वर  ।  
अरण्यामिव हव्याशं मूर्तावावाहयाम्यहम्  ॥ नर्प्_१,६७।३७ ॥  
तवेयं हि महामूर्तिस्तस्यां त्वां सर्वगं प्रभो  ।  
भक्तिरेवहसमाकृष्टं दीपवत्स्थापयाम्यहम्  ॥ नर्प्_१,६७।३८ ॥  
सर्वान्तर्यामिणे देवं सर्वबीजमय शुभम्  ।  
रवात्मस्थआय परं शुद्धमासनं कल्पयाव्यहम्  ॥ नर्प्_१,६७।३९ ॥  
अनन्या तव देवेश मूर्तिशक्तिरियं प्रभो  ।  
सान्निध्यं कुरु तस्यां त्वं भक्तानुग्राहकारक  ॥ नर्प्_१,६७।४० ॥  
अज्ञानाजुच मत्तत्त्वाद्वैकल्यात्साधनस्य च  ।  
यद्यपूर्णं भवेत्कल्पं कतथाप्यभिमुखो भव  ॥ नर्प्_१,६७।४१ ॥  
दृशा पूयूषवर्षिण्या पूरयन्यज्ञविष्टरे  ।  
मूर्तौं वा यज्ञसम्पूर्त्यै स्थितो भव महेश्वर  ॥ नर्प्_१,६७।४२ ॥  
अभक्तवाङ्मनश्चक्षुः श्रोत्रदूरायितद्युते  ।  
स्वतेजः पञ्जरेणाशु वेष्टितो भव सर्वतः  ॥ नर्प्_१,६७।४३ ॥  
यस्य दर्शनामिच्छन्ति देवाः स्वाभीष्टसिद्धये  ।  
तस्मै ते परमेशाय स्वागतं स्वागतं च मे  ॥ नर्प्_१,६७।४४ ॥  
कृतार्थो ऽनुगृहीतो ऽस्मि सफलं जीवितं मम  ।  
आगतो देवदेवेशः सुखागतमिदं पुनः  ॥ नर्प्_१,६७।४५ ॥  
यद्भक्तिलेप्तसम्पर्कात्परमानन्दसम्भवः  ।  
तस्मै मे परणाब्जाय पाद्यं शुद्धाय कल्प्यते  ॥ नर्प्_१,६७।४६ ॥  
वेदानामपि वेदाय देवानां देवतात्मने  ।  
आचामं कल्पयामीश शुद्धानां शुद्धिहेतवे  ॥ नर्प्_१,६७।४७ ॥  
तापत्रयहर दिव्यं परमानन्दलक्षणम्  ।  
तापत्रयविनिर्मुक्त्यै तवार्घ्यं कल्पयाम्यहम्  ॥ नर्प्_१,६७।४८ ॥  
सर्वकालुष्यहीनाय परिपूर्णसुखात्मने  ।  
मधुपर्कमिदं देव कल्पयामि प्रसीद मे  ॥ नर्प्_१,६७।४९ ॥  
अवच्छिष्टो ऽप्यशुचिर्वापि यस्य स्मरणमात्रतः  ।  
शुद्धिमाप्नोति तस्मै ते पुनराचमनीयकम्  ॥ नर्प्_१,६७।५० ॥  
स्नेहं गृहाण स्नेहेन लोकनाथ महाशय  ।  
सर्वलोकेषु शुद्धात्मन्ददामि स्नेहमुत्तमम्  ॥ नर्प्_१,६७।५१ ॥  
परमानन्दबोधाब्धिनिमग्ननिजमूर्तये  ।  
साङ्गोपाङ्गमिदं स्नानं कल्पयाम्यहमीश ते  ।  
सहस्रं वा शतं वापि यथाशक्त्यादरेण च  ॥ नर्प्_१,६७।५२ ॥  
गन्धपुष्पादिकैरीश मनुनां चाभिषिञ्चेत्  ॥ नर्प्_१,६७।५३ ॥  
मायाचि त्रपटच्छन्ननिजगुह्योरुतेजसे  ।  
निरावरणविज्ञान वासस्ते कल्पयाम्यहम्  ॥ नर्प्_१,६७।५४ ॥  
यमाश्रित्य म हामाया जगत्सम्मोहिनी सदा  ।  
तस्मै ते परमेशाय कल्पयाम्युत्तरीयकम्  ॥ नर्प्_१,६७।५५ ॥  
रक्तं शक्त्यर्कविघ्नेषु पीतंविष्णौ सितं शिवे  ।  
तैलादिदूषितं जीर्णं सच्छिद्रं मलिनं त्यजेत्  ॥ नर्प्_१,६७।५६ ॥  
यस्य शक्तित्रयेणदं सम्प्रीतमखिलं जगत्  ।  
यज्ञसूत्राय तस्मै ते यज्ञसूत्रं प्रकल्पये  ॥ नर्प्_१,६७।५७ ॥  
स्वभावसुन्दराङ्गाय नानाशक्त्याश्रयाय ते  ।  
भूषणानि विचित्राणि कल्पयाम्यमरार्चित  ॥ नर्प्_१,६७।५८ ॥  
परमानन्दसौरभ्यपरिपूर्णदिगन्तरम्  ।  
गृहाण परम गन्ध कृपया परमेश्वर  ॥ नर्प्_१,६७।५९ ॥  
तुरीयवनसम्भूतं नानागुणमनोहरम्  ।  
अमन्दसौरभपुष्पं गृह्यतामिदमुत्तमम्  ।  
जपाक्षतार्कधत्तूरान्विष्णौ नैवार्पयेत्क्वचित्  ॥ नर्प्_१,६७।६० ॥  
केतकीं कुटजं कुन्दं बन्धूकं केसरं जपाम्  ।  
मालतीपुष्पक चैव नार्पयेत्तु महेश्वरे  ॥ नर्प्_१,६७।६१ ॥  
मातुलिङ्गं च तगरं रवौ नैवार्पयेत्क्वचित्  ।  
शक्तौ दूर्वार्कमन्दारान् गणेशे तुलसीं त्यजेत्  ॥ नर्प्_१,६७।६२ ॥  
सरोजिनीदमनकौ तथा मरुबकः कुशः  ।  
विष्णुक्रान्ता नागवल्ली दूर्वापामार्गदाडिमौ  ॥ नर्प्_१,६७।६३ ॥  
धात्री मुनियुतानां च पत्रैर्देवार्चनं चरेत्  ।  
कदली बदरी धात्री तिन्तिणी बीजपूरकम्  ॥ नर्प्_१,६७।६४ ॥  
आम्रदाडिमजम्बीरजम्बूपनसभूरुहाः  ।  
एतेषां तु फलैः कुर्याद्देवतापूजनं बुधः  ॥ नर्प्_१,६७।६५ ॥  
शुष्कैस्तु नार्चयेद्देवं पत्रैः पुष्पैः फलैरपि  ॥ नर्प्_१,६७।६६ ॥  
धात्री खदिरबित्वानां तमालस्य दलानि च  ।  
छिन्नभिन्नान्यपि मुने न दूष्याणि जगुर्बुधाः  ॥ नर्प्_१,६७।६७ ॥  
पद्ममामलकं तिष्टेच्छुद्धं चैव दिनत्रयम्  ।  
सर्वदा तुलसी शुद्धा बिल्वपत्राणि वै तथा  ॥ नर्प्_१,६७।६८ ॥  
पलाशकाशकुसुमैस्तमालतुलसीदलैः  ।  
छात्रीदलैश्च दूर्वाभिर्नार्चयेज्जगदम्बिकाम्  ॥ नर्प्_१,६७।६९ ॥  
नार्पयेत्कुसुमं पत्रं फलं देवे ह्यधोमुखम्  ।  
पुष्पपत्रादिकं विप्र यथोत्पन्नं तथार्पयेत्  ॥ नर्प्_१,६७।७० ॥  
वनस्पतिरसं दिव्यं गन्धाढ्यं सुमनोहरम्  ।  
आघ्रेयं देवदेवेश धूपं भक्त्या गृहाम मे  ॥ नर्प्_१,६७।७१ ॥  
सुप्रकाशं महादीपं सर्वदा तिमिरापहम्  ।  
घृतवर्तिसमायुक्तं गृहाण मम सत्कृतम्  ॥ नर्प्_१,६७।७२ ॥  
अन्नं चतुर्विधं स्वादु रसैः षड्भिः समन्वितम्  ।  
भक्त्या गृहाण मे देव नैवेद्यन्तुष्टिदंसदा  ॥ नर्प्_१,६७।७३ ॥  
नागवल्लीदलं श्रेष्ठं पूगखदिरचूर्णयुक्  ।  
कर्पूरादिसुगन्धाढ्यं यद्दत्तं तद्गृहाण मे  ॥ नर्प्_१,६७।७४ ॥  
दद्यात्पुष्पाञ्जलिं पश्चात्कुर्यादावरणार्चनम्  ॥ नर्प्_१,६७।७५ ॥  
यदाशाभिमुखो भूत्वा पूजनं तु समाचरेत्  ।  
सैव प्राची तु विज्ञेया ततो ऽन्या विदिशो दश  ॥ नर्प्_१,६७।७६ ॥  
केशरेष्वग्निकोणादि हृदयादीनि पूजयेत्  ।  
नेत्रमग्रे दिक्षु चास्त्रं अङ्गमन्त्रैर्यथाक्रमम्  ॥ नर्प्_१,६७।७७ ॥  
शुक्लश्वेतसितश्यामकृष्णरक्तार्चिषः क्रमात्  ।  
वराभयकरा ध्येयाः स्वस्वदिक्ष्वं गशक्तयः  ॥ नर्प्_१,६७।७८ ॥  
अमुकावरणान्ते तु देवता इति संवदेत्  ।  
सालङ्कारास्ततः पश्चात्साङ्गाः सपरिचारिकाः  ॥ नर्प्_१,६७।७९ ॥  
सवाहनाः सायुधाश्च ततः सर्वो पचारकैः  ।  
सम्पूजितास्तर्पिताश्च वरदाः सन्त्विदं पठेत्  ॥ नर्प्_१,६७।८० ॥  
मूलान्ते च समुञ्चार्य दिवतायै निवेदयेत्  ।  
अभीष्टसिद्धिं मे देहि शरणागतवत्सल  ॥ नर्प्_१,६७।८१ ॥  
भक्तया समर्पये तुभ्यममुकावरणार्चनम्  ।  
इत्युञ्चार्य क्षिपेत्पुष्पाञ्जलिं देवस्य मस्तके  ॥ नर्प्_१,६७।८२ ॥  
ततस्त्वभ्यर्च्यनीयाः स्युः कल्पोक्ताश्चावृतीः क्रमात्  ।  
सायुधांस्तत इन्द्राद्यान्स्वस्वदिक्षु प्रपूजयेत्  ॥ नर्प्_१,६७।८३ ॥  
इद्रो वह्निर्यमो रक्षो वरुणः पवनो विधुः  ।  
ईशानो ऽथ विधिश्चैवमधस्तात्पन्न गाधिपः  ॥ नर्प्_१,६७।८४ ॥  
ऐरावतस्तथा मेषो महिषः प्रेतस्तिमिर्मृगः  ।  
वाजी वृषो हंसकूर्मौं वाहनानि विदुर्बुधाः  ॥ नर्प्_१,६७।८५ ॥  
वज्रं शक्तिं दण्डखड्गौ पाशां कुशगदा अपि  ।  
त्रिशूलं पद्मचक्रे च क्रमादिन्द्रादिहेतयः  ॥ नर्प्_१,६७।८६ ॥  
समाप्यावरणार्चां तु देवतारार्तिकं चरेत्  ।  
शङ्खतोयं परिक्षिप्योद्वाहुर्नृत्यन् पतेत्क्षितौ  ॥ नर्प्_१,६७।८७ ॥  
दण्डवञ्चाप्यथोत्थाय प्रार्थयित्वा निजे श्वरम्  ।  
दक्षिणे स्थण्डिलं कृत्वा तत्र संस्कारमाचरेत्  ॥ नर्प्_१,६७।८८ ॥  
मूलेनेक्षणमस्त्रेण प्रोक्षणं ताडनं पुनः  ।  
कुशैस्तद्वर्मणाभ्युक्ष्य पूज्य तत्र न्यसेद्वसुम्  ॥ नर्प्_१,६७।८९ ॥  
प्रदाप्य तत्र जुहुयाद्ध्यात्वा चैवेष्टदेवताम्  ।  
महाव्याहृतिभिर्यस्तु समस्ताभिश्चतुष्टयम्  ॥ नर्प्_१,६७।९० ॥  
जुहुयात्सर्पिषा भक्तैस्तिलैर्वा पायसेन वा  ।  
सघृतैः साधकश्रेष्ठः पञ्चविंशतिसङ्ख्यया  ॥ नर्प्_१,६७।९१ ॥  
पुनर्व्याहृतिभघिर्हुत्वा गन्धाद्यैः पुनरर्चयेत्  ।  
देवं संयोजयेन्मूर्तौं ततो वह्निं विसर्जयेत्  ॥ नर्प्_१,६७।९२ ॥  
भो भो वह्ने महाशक्ते सर्वकर्मप्रसाधक  ।  
कर्मान्तरे ऽपि सम्प्राप्ते सान्निध्यं कुरु सादरम्  ॥ नर्प्_१,६७।९३ ॥  
विसृज्याग्निदेवतायै दद्यादाचमनीयकम्  ।  
अवशिष्टेन हविषा गन्धपुष्पाक्षतान्वितम्  ॥ नर्प्_१,६७।९४ ॥  
देवतापार्षदेभ्यो ऽपि पूर्वोक्तेभ्यो बलिं ददेत्  ।  
ये रौद्रा रौद्रकर्माणो रौद्रस्थाननिवासिनः  ॥ नर्प्_१,६७।९५ ॥  
योगिन्यो ह्युग्ररूपाश्च गणानामधिपाश्च ये  ।  
विघ्नभूतास्तथा चान्ये दिग्विदिक्षु समाश्रिताःग  ॥ नर्प्_१,६७।९६ ॥  
सर्वे ते प्रीतमनसः प्रतिगृह्णन्त्विमं बलिम्  ।  
इत्यष्टदिक्षु दत्वा च पुनर्भूतबलिं चरेत्  ॥ नर्प्_१,६७।९७ ॥  
पानीयममृतीकृत्य मुद्रया धेनुसञ्ज्ञया  ।  
देवतायाः करे दद्यात्पुनश्चाचमनीयकम्  ॥ नर्प्_१,६७।९८ ॥  
देवमुद्वास्य मूर्तिस्थं पुनस्तत्रैव योजयेत्  ।  
नैवेद्यं च ततो दद्यात्तत्तदुच्छिष्टभोजिने  ॥ नर्प्_१,६७।९९ ॥  
महेश्वरस्य चण्डेशो विष्वक्सेनस्तथा हरेः  ।  
चण्डांशुस्तरणेर्वक्ततुण्डश्चापि गणेशितुः  ।  
शक्तेरुच्छिष्टचाण्डाली प्रोक्ता उच्छिष्टभोजिनः  ॥ नर्प्_१,६७।१०० ॥  
ततो ऋष्यादिकं स्मृत्वा कृत्वा मूलषडङ्गकम्  ।  
जप्त्वा मन्त्रं यथाशक्ति देवतायै निवेदयेत्  ॥ नर्प्_१,६७।१०१ ॥  
गुह्यातिगुह्यगोप्ता त्वं गृहाणास्मत्कृतं जपम्  ।  
सिद्धिर्भवतु मे देव त्वत्प्रसादात्त्वयि स्थिता  ॥ नर्प्_१,६७।१०२ ॥  
ततः पराङ्मुखं चार्घं कृत्वा पुष्पैः प्रपूजयेत्  ।  
दोर्भ्यां पभ्द्यां च जानुभ्यामुरसा शिरसादृशा  ।  
मनसा वचसा चेति प्रणामो ऽष्टाङ्ग ईरितः  ॥ नर्प्_१,६७।१०३ ॥  
बाहुभ्यां च सजानुभ्यां शिरसा वचसापि वा  ।  
पञ्चाङ्गकः प्रणामः स्यात्पूजायां प्रवरावुभौ  ॥ नर्प्_१,६७।१०४ ॥  
नत्वा च दण्डवन्मन्त्री ततः कुर्यात्प्रदक्षिणाः  ।  
विष्मुसोमार्कविघ्नानां वेदार्धेन्द्वद्रिवह्नयः  ॥ नर्प्_१,६७।१०५ ॥  
ततः स्तोत्रादिकं मन्त्री प्रपठे द्भक्तिपूर्वकम्  ।  
इतः पूर्णं प्राणबुद्धिदेहधर्माधिकारतः  ॥ नर्प्_१,६७।१०६ ॥  
जाग्रत्स्वप्नसुषुप्त्यन्ते ऽवस्थासु मनसा वदेत्  ।  
वाचा हस्ताभ्यां च पद्भ्या मुदरेण ततः परम्  ॥ नर्प्_१,६७।१०७ ॥  
शिष्णान्ते यत्स्मृतं पश्चाद्यदुक्तं यत्कृतं ततः  ।  
तत्सर्वं च ततो ब्रह्मर्पणं भवतु ठद्वयम्  ॥ नर्प्_१,६७।१०८ ॥  
मां मदीयं च सकलं विष्णवे च समर्पये  ।  
तारं तत्सदतो ब्रह्मर्पणमस्तु मनुर्मतः  ॥ नर्प्_१,६७।१०९ ॥  
प्रणवाद्यो ऽष्टवस्वर्णो ह्यनेनात्मानमर्पयेत्  ।  
अज्ञानाद्वा प्रमादाद्वा वैकल्यात्साधनस्य च  ॥ नर्प्_१,६७।११० ॥  
यन्न्यूनमतिरिक्तं वा तत्सर्वं क्षन्तुमर्हसि  ।  
द्रव्यहीनं क्रियाहीनं मन्त्रहीनं मयान्यथा  ॥ नर्प्_१,६७।१११ ॥  
कृतं यत्तत्क्षमस्वेश कृपया त्वं दयानिधे  ।  
यन्मया क्रियते कर्म जाग्रत्स्वप्रसुषुप्तिषु  ॥ नर्प्_१,६७।११२ ॥  
तत्सर्वं तावकी पूजा भूयाद्भूत्यै च मे प्रभो  ।  
भूमौ स्खलितपादानां भूमिरेवावलम्बनम्  ॥ नर्प्_१,६७।११३ ॥  
त्वयि जातापराधानां त्वमेव शरणं प्रभो  ।  
अन्यथा शरणं नास्ति त्वमेव शरणं मम  ॥ नर्प्_१,६७।११४ ॥  
तस्मात्कारुण्यभावेन क्षमस्व परमेश्वर  ।  
अपराधसहस्राणि क्रियन्ते ऽहर्न्निशं मया  ॥ नर्प्_१,६७।११५ ॥  
दासो ऽयमिति मां मत्वा क्षमस्व जगतां पते  ।  
आवाहनं न जानामि न जानामि विसर्जनम्  ॥ नर्प्_१,६७।११६ ॥  
पूजां चैव न जानामि त्वं गतिः परमेश्वर  ।  
सम्प्रार्थ्यैवं ततो मन्त्री मूलान्ते श्लोकमुञ्चरेत्  ॥ नर्प्_१,६७।११७ ॥  
गच्छ गच्छ परं स्थानं जगदीश जगन्मय  ।  
यन्न ब्रह्मादयो देवा जानन्ति च सदाशिवः  ॥ नर्प्_१,६७।११८ ॥  
इति पुष्पाञ्जलिं दत्वा ततः संहारमुद्रया  ।  
निधाय देवं साङ्गं च स्वीयदृत्सरसीरुहे  ॥ नर्प्_१,६७।११९ ॥  
सुषुम्णावर्त्मना पुष्पमाघ्रायोद्वासयेद् बुधः  ।  
शङ्खचक्रशिलालिङ्गविघ्नसूर्यद्वयं तथा  ॥ नर्प्_१,६७।१२० ॥  
शक्तित्रयं न चैकत्र पूजयेद्दुःखकारणम्  ।  
अकालमृत्युहरणं सर्वव्याधिविनाशन्  ॥ नर्प्_१,६७।१२१ ॥  
सर्वपापक्षयकरं विष्णुपादोदकं शुभम्  ॥ नर्प्_१,६७।१२२ ॥  
तत्तद्भक्तैर्गृही तव्यं तन्नैवेद्यनिवेदितम्  ।  
अग्राह्यं शिवनिर्माल्यं पत्रं पुष्पं फलं जलम्  ॥ नर्प्_१,६७।१२३ ॥  
शालग्रामशिलास्पर्शात्सर्वं याति पवित्रताम्  ।  
पूजा पञ्चविधा तत्र कथिता नारदाखिलैः  ॥ नर्प्_१,६७।१२४ ॥  
आतुरी सौतिकी त्रासी साधना भाविनी तथा  ।  
दौर्बोधी च क्रमादासां लक्षणानि शृणुषअव मे  ॥ नर्प्_१,६७।१२५ ॥  
रोगादियुक्तो न स्रायान्न जपेन्न च पूजयेत्  ।  
विलोक्य पूजां देवस्य मूर्तिं वा सूर्य्यमण्डलम्  ॥ नर्प्_१,६७।१२६ ॥  
प्रणम्याथ स्मरन्मन्त्रमर्पयेत्कुमाञ्जलिम्  ।  
रोगे निवृत्ते स्नात्वाथ नत्वा सम्पूञ्चेद्गुरुम्  ॥ नर्प्_१,६७।१२७ ॥  
त्वत्प्रसादाज्जगन्नाथ जगत्पूज्य दयानिधे  ।  
पूजाविच्छेददोषो मे मास्त्विति प्रार्थयेच्च तम्  ॥ नर्प्_१,६७।१२८ ॥  
द्विजानपि च सम्पूज्य यथाशक्त्या प्रतोष्य च  ।  
तेभ्यश्चाशिषमादाय देवं प्राग्वत्ततोर्ऽचयेत्  ॥ नर्प्_१,६७।१२९ ॥  
आतुरी कथिता ह्येषा सोतिक्यथ निगद्यते  ।  
सूतकं द्विविधं प्रोक्तं जाताख्यं मृतसञ्ज्ञकम्  ॥ नर्प्_१,६७।१३० ॥  
तत्र स्नात्वा मानसीं तु कृत्वा सन्ध्यां समाहितः  ।  
मनसैव यजेद्देवं मनसैव जपेन्मनुम्  ॥ नर्प्_१,६७।१३१ ॥  
निवृत्ते सूतके प्राग्वत्सम्पूज्य च गुरुं द्विजान्  ।  
तेभ्यश्चाशिषमादाय ततो नित्यक्रमं चरेत्  ॥ नर्प्_१,६७।१३२ ॥  
एषा तु सौतिकी प्रोक्ता त्रासी चाथ निगद्यते  ।  
दुष्टेभ्यस्त्रासमापन्नो यथालब्धोपचारङ्कैः  ॥ नर्प्_१,६७।१३३ ॥  
मानसैर्वै यजेद्देवं त्रासी सा परिकीर्तिता  ।  
पूजासाधनवस्तूनाम सामर्थ्ये तु सर्वतः  ॥ नर्प्_१,६७।१३४ ॥  
पुष्पैः पत्रैः फलैर्वापि मनसा वा यजेद्विभुम्  ।  
साधनाभाविनी ह्येषा दौर्बोधीं शृणु नारद  ॥ नर्प्_१,६७।१३५ ॥  
स्त्रियो वृद्धा स्तथा बाला मूर्खास्तैस्तु यथाक्रमम्  ।  
यथाज्ञानकृता सा तु दौर्बोधीति प्रकीर्तिता  ॥ नर्प्_१,६७।१३६ ॥  
एवं यथाकथञ्चित्तु पूजां कुर्याद्धि साधकः  ।  
देवपूजाविहीनो यः स गच्छेन्नरकं ध्रुवम्  ॥ नर्प्_१,६७।१३७ ॥  
वैश्वदेवादिकं कृत्वा भोजयेद्द्विजसत्तमान्  ।  
देवे निवेदितं पश्चाद्भुञ्जीत स्वगणैः स्वयम्  ॥ नर्प्_१,६७।१३८ ॥  
आचम्याननशुद्धिं च कृत्वा तिष्टेत् कियत्क्षणम्  ।  
पुराणमितिहासं च शृणुयात्स्वजनैः सह  ॥ नर्प्_१,६७।१३९ ॥  
समर्थः सर्वकल्पेषु यो ऽनुकल्पं समाचरेत्  ।  
न साङ्गशयिकं तस्य दुर्मतेर्जायते फलम्  ॥ नर्प्_१,६७।१४० ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे देवपूजानिरूपणं नाम सप्तषष्टित्तमो ऽध्यायः  
  
  
_____________________________________________________________  
  
  
श्रीसनत्कुमार उवाच  ।  
अथ वक्ष्ये गणेशस्य मन्त्रान्सर्वेष्टदायकान्  ।  
यान्समाराध्य विप्रेन्द्र साधको भुक्तिमुक्तिमान्  ॥ नर्प्_१,६८।१ ॥  
अव्ययो विष्णुवनिता शम्भुस्त्री मीनकेतनः  ।  
स्मृतिर्मांसेन्दुमन्वाढ्या सा पुनश्चन्द्रशेखरा  ॥ नर्प्_१,६८।२ ॥  
ङेन्तो गणपतिस्तोयं भुजङ्गो वरदेति च  ।  
सर्वान्ते जनमुञ्चार्य ततो मे वशमानय  ॥ नर्प्_१,६८।३ ॥  
वह्निः प्रियान्तो मन्त्रो ऽयष्टाविंशतिवर्णवान्  ।  
गणको ऽस्य मुनिश्छन्दो गायत्री वियुदादिका  ॥ नर्प्_१,६८।४ ॥  
गणेशो देवता बीजं षष्टशक्तिस्तदादिका  ।  
श्रीमन्महागणपतिप्रीतये विनियोगकः  ॥ नर्प्_१,६८।५ ॥  
ऋषिं शिरसि वक्रे तु छन्दश्च हृदि देवताम्  ।  
गुह्ये बीजं पदोः शक्तिं न्यसेत्साधकसत्तमः  ॥ नर्प्_१,६८।६ ॥  
षड्दीर्घाढ्येन बीजेन यं च बीजादिना पुनः  ।  
षडङ्गानि न्यसेदस्य जातियुक्तानि मन्त्रवित्  ॥ नर्प्_१,६८।७ ॥  
शैवी षडङ्गमुद्राय न्यस्तव्या हि षडङ्गके  ।  
गामाद्यं चैव भूर्लोकं नाभ्यन्तं पादयोर्न्यसेत्  ॥ नर्प्_१,६८।८ ॥  
गीमाद्यं च भुवर्लोकं कण्ठान्तं नाभितो न्यसेत्  ।  
स्वर्लोकं चैव गूमाद्यं कण्ठदिमस्तकावधि  ॥ नर्प्_१,६८।९ ॥  
व्यापकं मूलमन्त्रेण न्यासो ऽयं भुवनाभिधः  ।  
मूलमन्त्रं समुञ्चार्य मातृकावर्णमीरयेत्  ॥ नर्प्_१,६८।१० ॥  
तदन्ते ऽपि च मूलं स्यान्नम्ॐऽतं मातृकास्थले  ।  
क्षान्तं विन्यस्य मूलेन व्यापकं रचयेत्सुधीः  ॥ नर्प्_१,६८।११ ॥  
वर्णन्या सो ऽयमाख्यातः पदन्यासस्तथोच्यते  ।  
पञ्चत्रिबाणवह्नीन्दुचन्द्राक्षिनिगमैः क्रमात्  ॥ नर्प्_१,६८।१२ ॥  
विभक्तैर्मूलगायत्र्या हृदन्तैरष्टभिः पदैः  ।  
भालदेशे मुखे कण्ठे हृदि नाभ्यूरुजानुषु  ॥ नर्प्_१,६८।१३ ॥  
पादयोश्चैव विन्यस्य मूलने व्यापकं चरेत्  ।  
वदेत्तत्पुरुषायान्ते विद्महेति पदं ततः  ॥ नर्प्_१,६८।१४ ॥  
वक्रतुण्डाय शब्दान्ते धीमहीति समीरयेत्  ।  
तन्नो दन्तिः प्रचोवर्णा दयादिति वदेत्पुनः  ॥ नर्प्_१,६८।१५ ॥  
एषोक्ता मूलगायत्री सर्वसिद्धिप्रदायिनी  ।  
एवं न्यासविधिं कृत्वा ध्यायेदेवं हृदम्बुजे  ॥ नर्प्_१,६८।१६ ॥  
उद्यन्मार्तण्डसदृशं लोकस्थित्यन्तकारणम्  ।  
सशक्तिकं भूषिताङ्गं दन्त चक्राद्युदायुधम्  ॥ नर्प्_१,६८।१७ ॥  
एवं ध्यात्वा चतुश्चत्वारिंशत्साहस्रसंयुतम्  ।  
चतुर्लक्षं जपेन्मन्त्रं अष्टद्रव्यैर्दशांशतः  ॥ नर्प्_१,६८।१८ ॥  
जुहुयाद्विधिवन्मन्त्री संस्कृते हव्यवाहने  ।  
इक्षवः सक्तवो मोचाफलानि चिपिटास्तिलाः  ॥ नर्प्_१,६८।१९ ॥  
मोदका नारिकेलानि लाजा द्रव्याष्टकं स्मृतम्  ।  
पीठमाधारशक्त्यादिपरतत्वान्तमर्चयेत्  ॥ नर्प्_१,६८।२० ॥  
षट्कोणान्तस्त्रिकोणं च बहिरष्टदलं लिखेत्  ।  
भूपुरं तद्बहिः कृत्वा गमेशं तत्र पूजयेत्  ॥ नर्प्_१,६८।२१ ॥  
तीव्राख्या ज्वालिनी नन्दा भोगदा कामरूपाणी  ।  
अग्रा तेजोवती सत्या नवमी विध्ननाशिनी  ॥ नर्प्_१,६८।२२ ॥  
सर्वादिशक्तिकमलासनाय हृदयान्तिकः  ।  
पीठमन्त्रो ऽयमेतेन दद्यादासनमुत्तमम्  ॥ नर्प्_१,६८।२३ ॥  
तत्रावाह्य गणाधीशं मध्ये सम्पूज्य यत्नतः  ।  
विकोणबाह्ये पूर्वादिचतुर्दिक्षअवर्चयेत्क्रमात्  ॥ नर्प्_१,६८।२४ ॥  
श्रियं श्रियः पतिं चैव गौरीं गौरी पतिं तथा  ।  
रतिं रतिपतिं पाश्चान्महीपूर्व च पोत्रिणम्  ॥ नर्प्_१,६८।२५ ॥  
क्रमादिल्ववटाश्वत्थप्रियगूनामधोर्ऽचयेत्  ।  
रमा पद्मद्वयकरा शङ्खचक्रधरो हरिः  ॥ नर्प्_१,६८।२६ ॥  
गौरी पाशाङ्कुशधरा टङ्कशूलधरो हरः  ।  
रतिः पद्मकरा पुष्पबाणचापधरः स्मरः  ॥ नर्प्_१,६८।२७ ॥  
शूकव्रीह्यग्रहस्ता भूः पोत्री चक्रगदाधरः  ।  
देवाग्रे पूजयेल्लक्ष्मीसहितं तु विनायकम्  ॥ नर्प्_१,६८।२८ ॥  
पूजयेत्षट्सु कोणेषु ह्यामोदाद्यान्प्रियायुतान्  ।  
आमोदं सिद्धिसंयुक्तमग्रतः परिपीजयेत्  ॥ नर्प्_१,६८।२९ ॥  
प्रमोदं चाग्निकोणे तु समृद्धिसहितं यजेत्  ।  
ईशकोणे यजेत्कीर्तिसंयुतं सुमुखं तथा  ॥ नर्प्_१,६८।३० ॥  
वारुणे मदनावत्या संयुतं दुर्मुखं यजेत्  ।  
यजेन्नैरृत्यकोणे तु विघ्नं मदद्रवायुतम्  ॥ नर्प्_१,६८।३१ ॥  
द्राविण्या विघ्नकर्तारं वायुकोणे समर्चयेत्  ।  
पाशाङ्कुशाभयकरांस्तरुणार्कसमप्रभान्  ॥ नर्प्_१,६८।३२ ॥  
कपोलविगलद्दानगन्धलुब्धा लिशोभितान्  ।  
षट्कोणोभयपार्श्वे तु शङ्खपद्मनिभौ क्रमात्  ॥ नर्प्_१,६८।३३ ॥  
सहितौ निजशक्तिभ्यां ध्यात्वा पूर्ववदर्चयेत्  ।  
केशरेषु षडङ्गानि पत्रेष्वष्टौ तु मातरः  ॥ नर्प्_१,६८।३४ ॥  
इन्द्राद्यानपि वज्ज्रादीन्पूजयेद्धरणीगृहे  ।  
एवमाराध्य विघ्नेशं साधयेत्स्वमनोरथान्  ॥ नर्प्_१,६८।३५ ॥  
चतुश्चत्वारिंशताढ्यं चतुः शतमतन्द्रितः  ।  
तर्पयेदम्बुभिः शुद्धैर्गजास्यं दिनशः सुधीः  ॥ नर्प्_१,६८।३६ ॥  
पद्मैस्तु वशयेद्भूपांस्तत्पत्नीश्चोत्पलैस्तथा  ।  
कुमुदैर्मन्त्रिणो ऽश्वत्थसमिद्भिर्वाडवाञ्शुभैः  ॥ नर्प्_१,६८।३७ ॥  
उदुम्म्बरोत्थैर्नृपतीन्वैश्यान्प्लक्षसमुद्भवैः  ।  
वटोद्भवैः समिद्भिश्च वशयेदन्तिमान्बुधः  ॥ नर्प्_१,६८।३८ ॥  
आज्येन श्रियमाप्नोति स्वर्णाप्तिर्मधुना भवेत्  ।  
गोदुग्धेन गवां लाभो दध्ना सर्वसमृद्धिमान्  ॥ नर्प्_१,६८।३९ ॥  
अन्नाप्तिरन्नहोमेन समिद्भिर्वेतसां जलम्  ।  
वासांसि लभते हुत्वा कुसुम्भकुसुमैः शुभैः  ॥ नर्प्_१,६८।४० ॥  
अथ सर्वेष्टदं वक्ष्ये चतुरावृत्तितर्पणम्  ।  
मूलेनादौ चतुर्वारं प्रत्येकं च प्रतर्पयेत्  ॥ नर्प्_१,६८।४१ ॥  
पूर्वमन्त्राक्षरैर्मन्त्रैः स्वाहान्तैश्च चतुश्चतुः  ।  
मूलमन्त्रैश्चतुर्वारपूर्वकं सम्प्रतर्प्य च  ॥ नर्प्_१,६८।४२ ॥  
मिथुनादींस्ततः पश्चात्पूर्ववत्सम्प्रतर्पयेत्  ।  
देवेन सहितां शक्तिं शक्त्या च सहितं तु तम्  ॥ नर्प्_१,६८।४३ ॥  
एवञ्च षड्विंशतिधा मिथुनानि भवन्ति हि  ।  
स्वनामाद्यर्णबीजानि तानि सन्तर्पयेत्क्रमात्  ॥ नर्प्_१,६८।४४ ॥  
भवेत्सम्भूय सचतुश्चत्वारिंशञ्चतुः शतम्  ।  
एवं सन्तप्य तत्पश्चात्पूर्ववत्सोपचारकैः  ॥ नर्प्_१,६८।४५ ॥  
सर्वाभीष्टं च सम्प्रार्थ्य प्रणम्योद्वासयेत्सुधीः  ।  
भाद्रकृष्णचतुर्थ्यादिप्रतिमासमतन्द्रितः  ॥ नर्प्_१,६८।४६ ॥  
आरभ्यार्के दयं मन्त्री यावच्चन्द्रोदयो भवेत्  ।  
तावन्नोपविशेद्भूमौ जितवाक्क्रियामानसः  ॥ नर्प्_१,६८।४७ ॥  
ततश्चन्द्रोदये मन्त्री पूजयेद्गणनायकम्  ।  
पूर्वोक्तविधिना सम्यङ्नानापुष्पोपहारकैः  ॥ नर्प्_१,६८।४८ ॥  
एकविंशतिसङ्ख्याकान्मोदकांश्च निवेदयेत्  ।  
तदग्रे प्रजपेन्मन्त्रमष्टोत्तरसहस्रकम्  ॥ नर्प्_१,६८।४९ ॥  
ततः कर्पूरकाश्मीररक्तपुष्पैः सचन्दनैः  ।  
अर्ध्यं दद्यात्तु मूलान्ते ङेन्ते गणपतिं ततः  ॥ नर्प्_१,६८।५० ॥  
इदमर्ध्यं कल्पयामि हृदन्तोर्ऽध्यमनुर्मतः  ।  
स्तुत्वा नत्वा विसृज्याथ यजेच्चन्द्रमसं पुनः  ॥ नर्प्_१,६८।५१ ॥  
अर्ध्यं दद्याञ्चतुर्वारं पूजयित्वा गुरुं ततः  ।  
निवेदितेषु विप्राय दद्यादर्धांश्च मोदकान्  ॥ नर्प्_१,६८।५२ ॥  
स्वयमर्द्धान्प्रभुञ्जीत ब्रह्मचारी जितेन्द्रियः  ।  
एवं व्रतं यः कुरुते सम्यक्संवत्सरावधि  ॥ नर्प्_१,६८।५३ ॥  
पुत्रान्पौत्रान्सुखं वित्तमारोग्यं लभते नरः  ।  
सूर्योदयादशक्तश्चेदस्तमारभ्य मन्त्रवित्  ॥ नर्प्_१,६८।५४ ॥  
चन्द्रोदयान्तं पूर्वोक्तविधिना व्रतमाचरेत्  ।  
एवं कृते ऽपि पूर्वोक्तं फलमाप्नोति निश्चितम्  ॥ नर्प्_१,६८।५५ ॥  
गणिशप्रतिमां दन्तिदन्तेन कपिनापि वा  ।  
गजभग्रेन निम्बेन सितार्केण्णाथवा पुनः  ॥ नर्प्_१,६८।५६ ॥  
कृत्वा तस्यां समावाह्य प्राणस्थापनपूर्वकम्  ।  
अभ्यर्च्य विधिवन्मन्त्री राहुग्रस्ते निशाकरे  ॥ नर्प्_१,६८।५७ ॥  
स्पृष्ट्रा चैव निरहारस्तां शिखायां समुद्वहन्  ।  
द्यूते विवादे समरे व्यवहारे जयं लभेत्  ॥ नर्प्_१,६८।५८ ॥  
बीजं वराहो बिन्द्धाढ्यौ मन्विन्द्वान्नौ कलौ ततः  ।  
स्मृतिर्मांसेन्दुमन्वाग्रा कर्णोच्छिष्टगणे वदेत्  ॥ नर्प्_१,६८।५९ ॥  
बकः सदीर्घपवनो महायक्षाय यं बलिः  ।  
बलिमन्त्रो ऽयमाख्यातो न चेद्वर्णो ऽखिलेष्टदः  ॥ नर्प्_१,६८।६० ॥  
प्रणवो भुवनेशानीस्वबीजान्ते नवार्णकः  ।  
हस्तीति च पिशाचीति लिखेञ्चैवाग्रिंसुन्दरी  ॥ नर्प्_१,६८।६१ ॥  
नवार्णो ऽयं समुद्दिष्टो भजतां सर्वसिद्धिदः  ।  
पदैः सर्वण मन्त्रेण पञ्चाङ्गानि प्रकल्पयेत्  ॥ नर्प्_१,६८।६२ ॥  
अन्यत्सर्वं समानं स्यात्पूर्वमन्त्रेण नारद  ।  
अथाभिधास्ये विधिवद्वक्रतुण्डमनुत्तमम्  ॥ नर्प्_१,६८।६३ ॥  
तोयं विधिर्वह्नियुक्तकर्णेन्द्वाढ्यो हरिस्तथा  ।  
सदीर्घो दारको वायुर्वर्मान्तो ऽयं रसार्णकः  ॥ नर्प्_१,६८।६४ ॥  
भार्गवो ऽस्य मुनिश्छन्दो ऽनुष्टुब्देवो गणाधिपः  ।  
वक्रतुण्डाभिधो बीजं वं शक्तिः कवचं पुनः  ॥ नर्प्_१,६८।६५ ॥  
तारदृन्मध्यगैर्मन्त्रवर्णैश्चन्द्रविभूषितैः  ।  
कृत्वा षडङ्गमन्त्रार्णान्भ्रूमध्ये च गले हृदि  ॥ नर्प्_१,६८।६६ ॥  
नामौ लिङ्गे पदे न्यस्याखिलेन व्यापकं चरेत्  ।  
उद्यदर्कद्युतिं हस्तैः पाशाङ्कुशवराभयान्  ॥ नर्प्_१,६८।६७ ॥  
दधतं गजवक्त्रं च रक्तभूषाम्बरं भजेत्  ।  
ध्यात्वैवं प्रजपेत्तर्कलक्षं द्रव्यैर्दशांशतः  ॥ नर्प्_१,६८।६८ ॥  
अष्टभिर्जुहुयात्पीठे तीव्रादिसहितेर्ऽचयेत्  ।  
मूर्तिं मूर्तेन सङ्कल्प्य तस्यामावाह्य पूजयेत्  ॥ नर्प्_१,६८।६९ ॥  
षट्कोणेषु षडङ्गानि पत्रेष्वष्टौ तु शक्तयः  ।  
यजेद्विद्यां विधात्रीं च भोगदां विप्रघातिनीम्  ॥ नर्प्_१,६८।७० ॥  
निधिप्रदीपां पापघ्नीं पुण्यां पश्चाच्छशिप्रभाम्  ।  
दलाग्रेषु वक्रतुण्ड एकदंष्ट्रमहोदरौ  ॥ नर्प्_१,६८।७१ ॥  
गजास्यलम्बोदरकौ विकटौ विध्नराट् तथा  ।  
धूम्रवर्णस्ततो बाह्ये लोकेशान्हेतिसंयुतान्  ॥ नर्प्_१,६८।७२ ॥  
एवमावरणैरिष्ट्वा पञ्चभिर्गणनायकम्  ।  
साधंयेदखिलान्कामान्वक्रतुण्ड प्रंसादतः  ॥ नर्प्_१,६८।७३ ॥  
लब्ध्वा गुरुमुखान्मन्त्रं दीक्षासंस्कारपूर्वकम्  ।  
ब्रह्मचारी हविष्याशी सत्यवाक् च जितेन्द्रियः  ॥ नर्प्_१,६८।७४ ॥  
जपेदर्कसहस्रं तु षण्मासं होमसंयुतम्  ।  
दारिद्षं तु पराभूय जायते धनदोपमः  ॥ नर्प्_१,६८।७५ ॥  
चतुर्थ्यादि चतुर्थ्यन्तं जपेदयुतमादरात्  ।  
अष्टोत्तरशतं नित्यं हुत्वा प्राग्वत्फलं लभेत्  ॥ नर्प्_१,६८।७६।  
पक्षयोरुभयोर्मन्त्री चतुर्थ्यां जुहुयाच्छतम्  ।  
अपूपैर्वत्सरे स स्यात्समृद्धेः परमं पदम्  ॥ नर्प्_१,६८।७७ ॥  
अङ्गारकचतुर्थ्यां तु देवमिष्ट्वा विधानतः  ।  
हविषा पा यसान्नेन नैवेद्यं परिकल्पयेत्  ॥ नर्प्_१,६८।७८ ॥  
ततो गुरुं समभ्यर्न्त्य भोजयेद्विधिवत्सुधीः  ।  
निवेदितेन जुहुयात्सहरस्रं विधिवद्वसौ  ॥ नर्प्_१,६८।७९ ॥  
एवं संवत्सरं कृत्वा महतीं श्रियमाप्नुयात्  ।  
अथान्यत्साधनं वक्ष्ये लोकानां हितकाम्यया  ॥ नर्प्_१,६८।८० ॥  
इष्ट्वा गणेशं पृथुकैः पायसापूपमोदकः  ।  
नानाफलैस्ततोमन्त्री हरिद्रामथ सैन्धवम्  ॥ नर्प्_१,६८।८१ ॥  
वचां निष्कार्द्धभागं च तदर्द्धं वा मनुं जपेत्  ।  
विशोध्य चूर्णं प्रसृतौ गवां मूत्रे विनिक्षिपेत्  ॥ नर्प्_१,६८।८२ ॥  
सहस्रकृत्वो मनुना मन्त्रयित्वा प्रयत्नतः  ।  
स्नातामृतुदिने शुद्धां शुक्लाम्बरधरां शुभाम्  ॥ नर्प्_१,६८।८३ ॥  
देवस्य पुरतः स्थाप्य पाययेदौषधं सुधीः  ।  
सर्वलक्षणसम्पन्नं वन्ध्यापि लभते सुतम्  ॥ नर्प्_१,६८।८४ ॥  
अथान्यत्सम्प्रवक्ष्यामि रहस्यं परमाद्भुतम्  ।  
गोचर्ममात्रां धरणीमुपलिप्य प्रयत्नतः  ॥ नर्प्_१,६८।८५ ॥  
विकीर्य धान्यप्रकरैस्तत्र संस्थापयेद्धटम्  ।  
शुद्धोदकेन सम्पूर्य तस्योपरि निधापयेत्  ॥ नर्प्_१,६८।८६ ॥  
कपिलाज्येन सम्पूर्णं शरावं नूतनं शुभम्  ।  
षडष्टाक्षरमन्त्राभ्यां दीपमारोपयेच्छुभम्  ॥ नर्प्_१,६८।८७ ॥  
दीपे देवं समावाह्य गन्धपुष्पादिभिर्यजेत्  ।  
स्नातां कुमारीमथवा कुमारं पूजयेत्सुधीः  ॥ नर्प्_१,६८।८८ ॥  
दीपस्य पुरतः स्थाप्यध्यात्वा देवं जपेन्मनुम्  ।  
प्रदीपे स्थापिते पश्येद्द्विजरूपं गणेश्वरम्  ॥ नर्प्_१,६८।८९ ॥  
पृष्टस्ततः सम्पदि वा नष्टं चैवाप्यनागतम्  ।  
सकलं प्रवदेदेवं कुमारी वा कुमारकः  ॥ नर्प्_१,६८।९० ॥  
षडक्षरो हृदन्तश्चेद्भवेदष्टाक्षरो मनुः  ।  
अन्ये ऽपि मन्त्रा देवर्षे सन्ति तन्त्रे गणेशितुः  ॥ नर्प्_१,६८।९१ ॥  
किन्त्वत्र यन्न साध्यं स्यात्र्रिषु लोकेषु साधकैः  ।  
अष्टविंशरसार्णाभ्यां तन्न पश्येदपि क्वचित्  ॥ नर्प्_१,६८।९२ ॥  
एतद्गणेशमन्त्राणां विधानं ते मयोदितम्  ।  
शठेभ्यः परशिष्येभ्यो वञ्चकेभ्यो ऽपि मा वद  ॥ नर्प्_१,६८।९३ ॥  
एवं यो भजते देवं गणेशंसर्वसिद्धिदम्  ।  
प्राप्येह सकलान्भोगनिन्ते मुक्तिपदं व्रजेत्  ॥ नर्प्_१,६८।९४ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे गणेशमन्त्रविधाननिरूपणं नामाष्टषष्टितमो ऽध्यायः  
  
  
_____________________________________________________________  
  
  
सनत्कुमार उवाच  
अथ वक्ष्ये त्रयीमूर्तेर्विधानं त्वब्जिनीपतेः  ।  
मन्त्राणां यत्समाराध्य सर्वेष्टं प्रामुयाहृवि  ॥ नर्प्_१,६९।१ ॥  
तारो रेचिकया युक्तो मेधानेत्रयुता रतिः  ।  
ससर्गा बामकर्णोढ्यो भृगुर्वढ्यासनो मरुत्  ॥ नर्प्_१,६९।२ ॥  
शेषोदित्य इति प्रोक्तो वस्वर्णो भुक्तिमुक्तिदः  ।  
देवभागो मुनिश्छन्दो गायत्री देवता रविः  ॥ नर्प्_१,६९।३ ॥  
माया वीजं रमा शक्तिर्दृष्टादृष्टे नियोगकः  ।  
सत्याय हृदयं पश्चाद्ब्रह्मणे शिर ईरितम्  ॥ नर्प्_१,६९।४ ॥  
विष्णवे तु शिखावर्म रुद्राय परिकीर्तितम्  ।  
नेत्रं स्यादग्रये पश्चात्शर्वायास्रमुदाहृतम्  ॥ नर्प्_१,६९।५ ॥  
नेत्रो ज्वाला मनो हुं फट्स्वाहान्ता मनवो गणाः  ।  
पुनः षडर्णैर्ह्री लक्ष्म्याः कृत्वान्तः स्थैः षडङ्गकम्  ॥ नर्प्_१,६९।६ ॥  
शिष्टारौजठरे पृष्टे तयोर्ङेन्ताख्यया न्यसेत्  ।  
आदित्यं च रविं पश्चाद्भानुं भास्करमेव च  ॥ नर्प्_१,६९।७ ॥  
सूर्यं च मूर्ध्नि वदने हृदि गुह्ये च पादयोः  ।  
सद्यादिपञ्च ह्रस्वाद्यान् न्यसेन्ङें हृदय्ॐऽतिमान्  ॥ नर्प्_१,६९।८ ॥  
ह्रीं रमामध्यगामष्टौ वर्णांस्तारादिकान्न्यसेत्  ।  
मूर्द्धास्यकण्ठहृत्कुक्षिनाभिलिङ्गगुदेषु च  ॥ नर्प्_१,६९।९ ॥  
सचन्द्रस्वरपूर्वं तु ङेतं शीतांशुमण्डलम्  ।  
मूर्द्धादिकण्ठपर्यन्तं न्यसेञ्चान्द्रिमनुस्प्ररन्  ॥ नर्प्_१,६९।१० ॥  
स्पर्शान्सेन्दून्समुञ्चार्य ङेन्तं भास्करमण्डलम्  ।  
न्यसेत्कण्ठादिनाभ्यन्तं ध्यायन्प्रद्योतनं हृदि  ॥ नर्प्_१,६९।११ ॥  
यादीन्सचन्द्रानुञ्चार्य ङेतं च वह्निमण्डलम्  ।  
नाभ्यादिपादपर्यन्तं न्यसेद्वह्निमनुस्मरन्  ॥ नर्प्_१,६९।१२ ॥  
प्रोक्तो ऽयं मण्डलन्यासो महातेजोविधायकः  ।  
आदिठान्तार्णपूर्वं ङेन्नमोन्तं सोममण्डलम्  ॥ नर्प्_१,६९।१३ ॥  
मूर्द्धादिहृदयान्तं तु विन्यसेत्साधकोत्तमः  ।  
डकारादिक्षकारान्तवर्णाद्यं पह्निमण्डलम्  ॥ नर्प्_१,६९।१४ ॥  
ङेन्तं हृदादिपादान्तं विन्यसेत्सुसमाहितः  ।  
अग्रीषोमात्मको न्यासः कथितः सर्वसिद्धिदः  ॥ नर्प्_१,६९।१५ ॥  
न्यसेत्सेन्दून्मातृकार्णाञ्जयान्तपुरुषात्मने  ।  
नमोन्ते व्यापकं मन्त्री हंस्नयासो ऽयमीरितः  ॥ नर्प्_१,६९।१६ ॥  
अष्टावष्टौ स्वराञ्शेषान्पञ्चपञ्च मितान्पुनः  ।  
उक्तादित्यमुखानेतान्विन्यसेञ्च नवग्रहान्  ॥ नर्प्_१,६९।१७ ॥  
आधारलिङ्गयोर्नाभौ हृदि कण्ठे मुखान्तरे  ।  
भ्रूमध्ये च तथा भाले ब्रह्मरङ्घ्रे न्यसेत्क्रमात्  ॥ नर्प्_१,६९।१८ ॥  
हंसाख्यमग्नीषोमाख्यं मण्डलत्रयमेव च  ।  
पुनर्न्यासत्रयं कुर्यान्मूलेन व्यापकं चरेत्  ॥ नर्प्_१,६९।१९ ॥  
एवं न्यासविधिं कृत्वा ध्यायेत्सूर्यं हृदबुजे  ।  
दानाभयाब्जयुगलं धारयन्तं करै रविम्  ॥ नर्प्_१,६९।२० ॥  
कुण्डलां गदकेयूरहारिणं च त्रयीतनुम्  ।  
ध्यात्वैवं प्रजपेन्मन्त्री वसुलक्षं दशांशतः  ॥ नर्प्_१,६९।२१ ॥  
रक्ताम्भोजैस्तिलैर्वापि जुहुयाद्विधिवद्वसौ  ।  
प्रथमं पीठयजने धर्मादीनां स्थले यजेत्  ॥ नर्प्_१,६९।२२ ॥  
प्रभूतं विमलं शारं समाराध्यमनन्तरम्  ।  
परमादिमुखं मध्ये खबिम्बान्तं प्रपूजयेत्  ॥ नर्प्_१,६९।२३ ॥  
सोमाग्निमण्डलं पूज्यरविमण्डलमर्चयेत्  ।  
दीप्ता सूक्ष्मा जया भद्रा विभूतिर्विमला तथा  ॥ नर्प्_१,६९।२४ ॥  
अमोघा विद्युता सर्वतोमुखी पीठशक्तयः  ।  
ह्रस्वत्रयोक्तिजाः क्लीबही ना वह्नीन्दुसंयुताः  ॥ नर्प्_१,६९।२५ ॥  
स्वरा बीजानि शक्तीनां तदाद्याः पूजयेत्तुः ताः  ।  
ब्रह्मविष्णुशिवात्मा ते सृष्टिः शेषान्विताप्यसौ  ॥ नर्प्_१,६९।२६ ॥  
एवं चान्ते योग पीठात्मने हृदयमीरयेत्  ।  
ताराद्यो ऽयं पीठमन्त्रस्त्वनेनासनमादिशेत्  ॥ नर्प्_१,६९।२७ ॥  
ध्रुवो वियद्बिन्दुयुतं खं खखोल्काय दृन्मनुः  ।  
नवार्णाय च मनवे मूर्तिं सङ्कल्पयेत्सुधीः  ॥ नर्प्_१,६९।२८ ॥  
साक्षिणं जगतां तस्यामावाह्य विधिवद्यजेत्  ।  
ततः षडङ्गामाराध्य द्विक्ष्वष्टाङ्गं प्रपूजयेत्  ॥ नर्प्_१,६९।२९ ॥  
सम्पूज्य मध्ये वादित्यं रविं भानुं च भास्करम्  ।  
सूर्यं दिशासु सद्यादिपञ्च ह्रस्वादिकानिमान्  ॥ नर्प्_१,६९।३० ॥  
स्वस्वनामादिवर्णाद्याः शक्तयोर्ऽच्या विदिक्षु च ।  
उषां प्रज्ञां प्रभां सन्ध्यां ततो ब्रह्मादिकान्यजेत्  ॥ नर्प्_१,६९।३१ ॥  
पुरतो ऽरुणमभ्यर्च्य सोमं ज्ञं च गुरुं भृगुम्  ।  
दिक्ष्वर्यमादिकानिष्ट्वा भूमिजं च शनैश्चरम्  ॥ नर्प्_१,६९।३२ ॥  
राहुं केतुं च कोणेषु पूर्ववत्परिपूजयेत्  ।  
इन्द्राद्यानपि वज्राद्यान्पूजयेत्पूर्ववत्सुधीः  ॥ नर्प्_१,६९।३३ ॥  
इत्थं सम्पूज्य विधिवद्भास्करं भक्तवत्सलम्  ।  
समाहितो दिनेशाय दद्यादर्ध्यं दिने दिने  ॥ नर्प्_१,६९।३४ ॥  
प्राणानायम्य सद्भूमौ न्यासान्कृत्वा पुरोदितान्  ।  
विधाय मण्डलं भानोः पीठं पूर्ववदर्चयेत्  ॥ नर्प्_१,६९।३५ ॥  
ध्यात्वार्कं प्रयजेद्द्विव्यैर्मानसैरुपचारकैः  ।  
पात्रं ताम्रमयं प्रस्थतोयग्राहि सुशोभनम्  ॥ नर्प्_१,६९।३६ ॥  
निधाय मण्डले रक्तचन्दनादिविनिर्मिते  ।  
विलोममातृकामूलमुञ्चरन्पूरयेज्जलैः  ॥ नर्प्_१,६९।३७ ॥  
सूर्यबिम्बविनिर्गच्छत्सुधाम्बुधिविभावितैः  ।  
कुङ्कुमं रोजनां राजीं चन्दनं रक्तचन्दनम्  ॥ नर्प्_१,६९।३८ ॥  
करवीरं जपाशालिकुशश्यामाकतण्डुलान्  ।  
तिलवेणुयवांश्चैव निक्षिपेत्सलिले शुभे  ॥ नर्प्_१,६९।३९ ॥  
साङ्गं सावरणं तत्रावाह्यार्कं पूर्ववद्यजेत्  ।  
गन्धपुष्पधूपदीपनैवेद्याद्यै र्विधानतः  ॥ नर्प्_१,६९।४० ॥  
प्राणायामत्रयं कृत्वा कुर्यादङ्गानि पूर्ववत्  ।  
सुधाबीजं चन्दनेन दक्षे करतले लिखेत्  ॥ नर्प्_१,६९।४१ ॥  
तेनाच्छाद्यार्ध्यपात्रं च जपेन्मनुमनन्यधीः  ।  
अष्टोत्तरशतावृत्त्या पुनः सम्पूज्य भास्करम्  ॥ नर्प्_१,६९।४२ ॥  
हस्ताभ्यां पात्रमादाय जानुभ्यामवनीं गतः  ।  
आमूर्ध्नि पात्रमुद्धृत्याम्बरेण वरणे रवेः  ॥ नर्प्_१,६९।४३ ॥  
दृष्टिं चाधाय मनसा पूजयित्वा रविं पुनः  ।  
साधकेन स्वकैक्येन मूलमन्त्रं धिया जपन्  ॥ नर्प्_१,६९।४४ ॥  
अर्ध्यं दद्याद्रविं ध्यायव्रक्तचन्दनमण्डले  ।  
दत्त्वा पुष्पाञ्जलिं भूयो जपेदष्टोत्तरं शतम्  ॥ नर्प्_१,६९।४५ ॥  
नित्यं वा तद्विने ऽप्येवमर्ध्यं दद्याद्विवस्वते  ।  
तेन तुष्टो दिनेशो ऽस्मै दद्याद्वित्तं यशः सुखम्  ॥ नर्प्_१,६९।४६ ॥  
पुत्रान्पौत्रानभीष्टं च यद्यत्सर्वं प्रयच्छति  ।  
अर्ध्यदानमिदं प्रोक्तमायुरारोग्यवर्द्धनम्  ॥ नर्प्_१,६९।४७ ॥  
धनधान्यपशुक्षेमक्षेत्रमित्रकलत्रदम्  ।  
तेजोवीर्ययशःकीर्तिविद्याविभवभोगदम्  ॥ नर्प्_१,६९।४८ ॥  
गायत्र्याराधनासक्तः सन्ध्यावन्दनतत्परः  ।  
एवं मनुं जपन्विप्रो दुःखं नैवाप्नुयात्क्वचित्  ॥ नर्प्_१,६९।४९ ॥  
विकर्तनाय निर्माल्यमेवं सम्पूज्य दापयेत्  ।  
वियद्वह्निमरुत्साद्यान्तार्वीसेन्दुसमन्वितम्  ॥ नर्प्_१,६९।५० ॥  
मार्तण्डभैरवाख्यं हि बीजं त्रैलोक्यमोहनम्  ।  
बिम्बबीजेन पुटितं सर्वकामफलप्रदम्  ॥ नर्प्_१,६९।५१ ॥  
पूर्ववत्सकलं चान्यदत्र ज्ञेयं मनीषिभिः  ।  
भृगुर्जलेन्दुमन्वाढ्यः सोमाय हृदयान्तिमः  ॥ नर्प्_१,६९।५२ ॥  
षडक्षरो मन्त्रराजो मुनिरस्य भृगुर्मतः  ।  
छन्दः पङ्क्तिस्तु सोमो ऽस्य देवता परिकीर्तिता  ॥ नर्प्_१,६९।५३ ॥  
आद्यं बीजं नमः शक्तिर्विनियोगो ऽखिलाप्तये  ।  
षड्दीर्घेण स्वबीजेन षडङ्गानि समाचरेत्  ॥ नर्प्_१,६९।५४ ॥  
पूर्णेद्वास्यं स्फटिकभं नीलालकलसन्मुखम्  ।  
विभ्राणमिष्टं कुमुदं ध्यायेन्मुक्तास्रजं विधुम्  ॥ नर्प्_१,६९।५५ ॥  
ऋतुलक्षं जपेन्मन्त्रं पायसेन ससर्पिषा  ।  
जुहुयात्तद्दशांशेन पीठे सोमान्तपूजिते  ॥ नर्प्_१,६९।५६ ॥  
मूर्तिमूलेन सङ्कल्प्य पूजयेद्विधिवद्विधुम्  ।  
केसरेष्वङ्गपूजा स्यात्पत्रेष्वेताश्च शक्तयः  ॥ नर्प्_१,६९।५७ ॥  
रोहिणी कृत्तिका चैव रेवती भरणी पुरः  ।  
रात्रिरार्द्रा ततो ज्येत्स्ना कला हारसमप्रभा  ॥ नर्प्_१,६९।५८ ॥  
सुशुक्लमाल्यवसनामुक्ताहारविभूषिताः  ।  
सर्वाःस्तनभराक्रान्ता रचिताञ्जलयः शुभाः  ॥ नर्प्_१,६९।५९ ॥  
स्वप्रियासक्तमनसो मदविभ्रममन्थराः  ।  
समभ्यर्च्याः सरोजाक्ष्यः पूर्णेन्दुसदृशाननाः  ॥ नर्प्_१,६९।६० ॥  
दलाग्रेषु समभ्यर्च्यास्त्वष्टौ सूर्यादिका ग्रहाः  ।  
आदित्यभूसुतबुधमन्ददेवेज्यराहवः  ॥ नर्प्_१,६९।६१ ॥  
शुक्रकेतुयुता ह्येते पूज्याः पत्रग्रगाग्रहाः  ।  
रक्तारुणश्वेतनीलपीतधूम्रसितासिताः  ॥ नर्प्_१,६९।६२ ॥  
वामोरुन्यस्ततद्धस्ता दक्षिणेन धृताभयाः  ।  
सोकपालांस्तदस्त्राणि तद्वाह्ये पूजयेत्सुधीः  ॥ नर्प्_१,६९।६३ ॥  
एव संसाधितो मन्त्रः प्रयच्छेदिष्टमात्मनः  ।  
पौर्णमास्यां जिताहारो दद्यादर्ध्यं विधूदये  ॥ नर्प्_१,६९।६४ ॥  
मण्डलत्रितर्यं कुर्यात्प्राक्प्रत्यगायतं भुवि  ।  
पश्चिमे मण्डले स्थित्वा पूजाद्रव्यं च मध्यमे  ॥ नर्प्_१,६९।६५ ॥  
संस्थाप्य सोममन्यस्मिन्मण्डले ऽब्जसमन्विते  ।  
समभ्यर्च्यं विधानेन पीठपूजनपूर्वकम्  ॥ नर्प्_१,६९।६६ ॥  
स्थापयेद्राजतं पात्रं पुरतस्तत्र मन्त्रवित्  ।  
सुरभीपयसापूर्य्य तं स्पृशन्प्रजपेन्मनुम्  ॥ नर्प्_१,६९।६७ ॥  
अष्टोत्तरशतं पश्चाद्विद्या मन्त्रेण मन्त्रवित्  ।  
दद्यान्निशाकरायार्ध्यं सर्वाभीष्टार्थसिद्धये  ॥ नर्प्_१,६९।६८ ॥  
कुर्यादनेन विधिना प्रतिमासमतन्द्रितः  ।  
वषान्तरेण सवष्टं प्राप्नोति भुविमानवः  ॥ नर्प्_१,६९।६९ ॥  
विद्ये विद्यामालिनि स्यादन्त चन्द्रिणि कतवदेत्  ।  
चन्द्रमुखि द्विठान्तो ऽयं विद्यामन्त्र उदाहृतः  ॥ नर्प्_१,६९।७० ॥  
एवं कुमुदिनीनाथमन्त्रं यो जपति ध्रुवम्  ।  
धनं धान्यं सुतान्पौत्रान्सौभाग्यं लभते ऽचिरात्  ॥ नर्प्_१,६९।७१ ॥  
अथाङ्गारकमन्त्रं तु वक्ष्ये धनसुतप्रदम्  ।  
तारो दीर्घेन्दुयुग्व्योम तदेवेन्दुयुतः पुनः  ॥ नर्प्_१,६९।७२ ॥  
षान्तः सर्गी च चण्डीशौ क्रमार्दिदुविसर्गिणै  ।  
षडर्णो ऽयं महामन्त्रो मङ्गलस्याखिलेष्टदः  ॥ नर्प्_१,६९।७३ ॥  
विरूपाक्षो मुनिश्छन्दोगायत्रं देवता कुजः  ।  
मन्त्रार्णैः षड्भिरङ्गानि क्रुर्वन्ध्यायेद्धरात्मजम्  ॥ नर्प्_१,६९।७४ ॥  
मेषस्थं रक्तवस्राङ्गं शूलशक्तिगदावरान्  ।  
करैर्बिभ्राणमीशानस्वेदजं भूंसुतं स्मरेत्  ॥ नर्प्_१,६९।७५ ॥  
रसलक्षं जपेन्मन्त्रं दशांशं खदिरोद्भवैः  ।  
समिद्भिर्जुहुयादग्नौ शैवे पीठे यजेत्कुजम्  ॥ नर्प्_१,६९।७६ ॥  
प्रागङ्गानि समाराध्य ह्येकविंशतिकोष्टकम्  ।  
मङ्गलोभूमिपुत्रश्च ऋणहर्ता धनप्रदः  ॥ नर्प्_१,६९।७७ ॥  
स्थिरासनो महाकायः सर्वकर्मावरोधकः  ।  
लोहितो लोहिताक्षश्च सामगानां कृपाकरः  ॥ नर्प्_१,६९।७८ ॥  
धरात्मजः कुजो भौमो भूमिदो भूमिनन्दनः  ।  
अङ्गारको महीसूनुः सर्वरोगापहारकः  ॥ नर्प्_१,६९।७९ ॥  
वृष्टिकर्ता वृष्टिहर्ता सर्वकार्यार्थसिद्धिदः  ।  
इत्येक र्विशतिः प्रोक्ता मूर्तयो भूसुतस्य वै  ॥ नर्प्_१,६९।८० ॥  
मङ्गलादीन्यजेन्मन्त्री स्वस्वस्थानस्थितान्क्रमात्  ।  
इन्द्राद्यानपि वज्रादीनेवं सिद्धो भवेन्मनुः  ॥ नर्प्_१,६९।८१ ॥  
सुतकामा कुरङ्गाक्षी भौमव्रतमुपाचरेत्  ।  
मार्गशीर्षे ऽथ वैशाखे व्रतारम्भः प्रशस्यते  ॥ नर्प्_१,६९।८२ ॥  
अरुणोदयवेलायामुत्थायावश्यकं पुनः  ।  
विनिर्वर्त्य रदान्धावेदपामार्गेण वाग्यता  ॥ नर्प्_१,६९।८३ ॥  
स्नात्वा रक्ताम्बरधरा रक्तमाल्यविलेपना  ।  
नैवेद्यादींश्च सम्भारान्रक्तान्सर्वान्प्रकल्पयेत्  ॥ नर्प्_१,६९।८४ ॥  
योग्यं विप्रं समाहूय कुजमर्चेत्तदाज्ञया  ।  
रक्तगोगोमयालिप्तभूमौ रक्तासने विशेत्  ॥ नर्प्_१,६९।८५ ॥  
आचम्य देशकालौ च स्मृत्वा काम्य समुच्चरन्  ।  
मङ्गलादीनि नामानि स्वकीयाङ्गेषु विन्यसेत्  ॥ नर्प्_१,६९।८६ ॥  
मुखे प्रविन्यसेत्साध्वी सामगानां कृपाकरम्  ।  
धरात्मजं नसोरक्ष्णोः कुजं भौमं ललाटके  ॥ नर्प्_१,६९।८७ ॥  
भूमिदं तु भ्रुवोर्मध्ये मस्तके भूमिनन्दनम्  ।  
अङ्गारकं शिखायां च सर्वाङ्गे च महीसुतम्  ॥ नर्प्_१,६९।८८ ॥  
बाहुद्वये न्यसेत्पश्चात्सर्वरोगापहारकम्  ।  
मूर्द्धादि वृष्टिकर्तारमापादान्तं न्यसेत्सुधीः  ॥ नर्प्_१,६९।८९ ॥  
विन्यसेद्रृष्टिहर्तारं मूर्द्धान्तं चरणादितः  ।  
न्यसेदन्ते ततो दिक्षु सर्वकार्यार्थसिद्धिदम्  ॥ नर्प्_१,६९।९० ॥  
नाभौ हृदि शिरस्यारं वक्रे भूमिजमेव च  ।  
विन्यस्यैवं निजे देहे ध्यायेत्प्राग्वद्धरात्मजम्  ॥ नर्प्_१,६९।९१ ॥  
मानसैरुपचारैश्च सम्पूज्यार्ध्यं निधापयेत्  ।  
एकविंशतिकोष्ठाढ्ये त्रिकोणे ताम्रपत्रगे  ॥ नर्प्_१,६९।९२ ॥  
आवाह्याङ्गारकं तत्र रक्तपुष्पादिभिर्यजेत्  ।  
अङ्गानि पूर्वमाराध्य मङ्गलादीन्प्रपूजयेत्  ॥ नर्प्_१,६९।९३ ॥  
एकविंशतिकोष्ठेषु चक्रमारं च भूमिजम्  ।  
त्रिकोणेषु च सम्पूज्य बहिरष्टौ च मातृकाः  ॥ नर्प्_१,६९।९४ ॥  
इन्द्रादीनथ वज्रादीन्बाह्ये सम्पूजयेत्पुनः  ।  
धूपदीपौ समर्प्याथ गोधूमान्नं निवेदयेत्  ॥ नर्प्_१,६९।९५ ॥  
ताम्रपात्रे शुद्धतोयपूरिते रक्तचन्दनम्  ।  
रक्तपुष्पाक्षतफलान्याक्षिप्यार्ध्यं समर्पयेत्  ।  
मङ्गलाय ततो मन्त्री इदं मन्त्रद्वयं पठेत्  ॥ नर्प्_१,६९।९६ ॥  
भूमिपुत्र महातेजः स्वेदोद्भवपिनाकिनः  ।  
सुतार्थिनी प्रपन्ना त्वां गृहाणार्ध्यं नमो ऽस्तु ते  ॥ नर्प्_१,६९।९७ ॥  
रक्तप्रवालसङ्काश जपाकुसुमसन्निभ  ।  
महीसुत महाभाग गृहाणार्ध्यं नमो ऽस्तु ते  ॥ नर्प्_१,६९।९८ ॥  
एकविंशतिपूर्वोक्तैर्ङेनमोन्तैंश्च नामभिः  ।  
ताराद्यैः प्रणमेत्पश्चात्तावत्यश्च प्रदक्षिणाः  ॥ नर्प्_१,६९।९९ ॥  
धरणीगर्भसम्भूतं विद्युत्तेजः समप्रभम्  ।  
कुमारं शक्तिहस्तं च मङ्गलं प्रणमाम्यहम्  ॥ नर्प्_१,६९।१०० ॥  
ततो रेखात्रयं कुर्यात्खदिराङ्गारकेण च  ।  
मार्जयेद्वामपादेन मन्त्राभ्यां च समाहिता  ॥ नर्प्_१,६९।१०१ ॥  
दुःखदौर्भाग्यनाशाय पुत्रसन्तानहेतवे  ।  
कृतरेखात्रयं वामपादेनैतत्प्रमार्ज्म्यहम्  ॥ नर्प्_१,६९।१०२ ॥  
ऋणदुः खविनाशाय मनोभीष्टार्थसिद्धिये  ।  
मार्जयाम्यसिता रेखास्तिस्रो जन्मत्रयोद्भवाः  ॥ नर्प्_१,६९।१०३ ॥  
स्तुवीत धरणीपुत्रं पुष्पाञ्जलिकरा ततः  ।  
ध्यायन्ती तत्पदाम्भोजं पूजासाङ्गत्वसिद्धये  ॥ नर्प्_१,६९।१०४ ॥  
ऋणहर्त्रे नमस्तुभ्यं दुःखदारिद्रयनाशिने  ।  
सौभाग्यसुखदो नित्यं भव मे धरणीसुत  ॥ नर्प्_१,६९।१०५ ॥  
तप्तकाञ्चनसङ्काश तरुणार्कसमप्रभ  ।  
सुखसौभाग्यधनद ऋणदारिद्षनाशक  ॥ नर्प्_१,६९।१०६ ॥  
ग्रहराज नमस्ते ऽस्तु सर्वकल्याणकारक  ।  
प्रसादं कुरु देवेश सर्वकल्याणभाजन  ॥ नर्प्_१,६९।१०७ ॥  
देवदानवगन्धर्वयक्षराक्षसपन्नगाः  ।  
आप्नुवन्ति शिवं सर्वे सदा पूर्णमनोरथाः  ॥ नर्प्_१,६९।१०८ ॥  
आचिरादेव लोके ऽस्मिन्यस्याराधनतो जनाः  ।  
प्राप्नुवन्ति सुखं तस्मै नमो धरणिसूनवे  ॥ नर्प्_१,६९।१०९ ॥  
यो वक्रगतिमापन्नो नृणां दुःखं प्रयच्छति  ।  
पूजितः सुखसौभाग्यं तस्मै क्ष्मासूनवे नमः  ॥ नर्प्_१,६९।११० ॥  
नभसि द्योतमानाय सर्वकल्याणहेतवे  ।  
मङ्गलाय नमस्तुभ्यं धनसन्तानहेतवे  ॥ नर्प्_१,६९।१११ ॥  
प्रसादं कुरु मे भौममङ्गलप्रद मङ्गल  ।  
मेषवाहन रुद्रात्मन्देहि पुत्रान्धनं यशः  ॥ नर्प्_१,६९।११२ ॥  
एवं स्तुत्वा प्रणम्याथ विसृज्य धरणीसुतम्  ।  
यथाशक्त्या प्रदाय स्वं गृह्णीयाद्ब्रणाशिषः  ॥ नर्प्_१,६९।११३ ॥  
गुरवे दक्षिणां दत्त्वा भुञ्जीयात्तन्निवेदितम्  ॥ नर्प्_१,६९।११४ ॥  
एवमावत्सरं कुर्यात्प्रतिमङ्गलवासरम्  ।  
तिलैर्हेमं विधायाथ शतार्द्धं भोजयोद्द्विजान्  ॥ नर्प्_१,६९।११५ ॥  
भौममूर्तिं स्वर्णमयीमाचार्याय समर्पयेत्  ।  
मण्डलस्थे घटे ऽभ्यर्च्येत्सुतसौभाग्यसिद्धये  ॥ नर्प्_१,६९।११६ ॥  
एवं व्रतपरा नारी प्राप्नुयात्सुभगान्सुतान्  ।  
ऋणनाशाय वित्तार्थं व्रतं कुर्यात्पुमानपि  ॥ नर्प्_१,६९।११७ ॥  
ब्राह्मणः प्रजपेन्मन्त्रम्मग्निर्मूर्द्धेति वैदिकम्  ।  
अङ्गारकस्य गायत्रीं वक्ष्ये यजनसिद्धये  ॥ नर्प्_१,६९।११८ ॥  
अङ्गारकाय शब्दान्ते विद्महे पदमीरयेत्  ।  
शक्तिहस्ताय वर्णान्ते धीमहीति समुञ्चरेत्  ॥ नर्प्_१,६९।११९ ॥  
तन्नो भौमः प्रचोवर्णान्दयान्दिति च संवदेत्  ।  
भौमस्यैषा तु गायत्री जप्तुः सर्वेष्टसिद्धिदा  ॥ नर्प्_१,६९।१२० ॥  
भौमोपासनमेतद्धि बुधमन्त्रमथोच्यते  ।  
फआन्तः कर्णेन्दुसंयुक्तो बुधो ङेन्ते हदन्तिमः  ॥ नर्प्_१,६९।१२१ ॥  
रसाण्ॐ बुधमन्त्रो ऽयं मुनिब्रह्मास्य कीर्तितः  ।  
पङ्क्तिश्छैदो देवता तु बुधः सर्वेष्टदो नृणाम्  ॥ नर्प्_१,६९।१२२ ॥  
आद्यं बीजं नमः शक्तिर्विनियोगो ऽखिलाप्तये  ।  
वन्दे बुधं सदा भक्त्या पीताम्बरविभूषणम्  ॥ नर्प्_१,६९।१२३ ॥  
जानुस्थवामहस्ताढ्यं साभयेतरपाणिकम्  ।  
ध्यात्वेवं प्रजपेसहस्रं विजितेन्द्रियः  ॥ नर्प्_१,६९।१२४ ॥  
दशांशं जुहुयादाज्यैः पीठे पूर्वोदितेर्ऽचयेत्  ।  
अङ्गमातृदिशापालहेतिभिर्बुधमर्चयेत्  ॥ नर्प्_१,६९।१२५ ॥  
एवं सिद्धे मनौ मन्त्री साधयेत्स्वमनोरथान्  ।  
सहस्रं प्रजपेन्मन्त्रं नित्यं दशदिनावधि  ॥ नर्प्_१,६९।१२६ ॥  
तस्याशु ग्रहजा पीडा नश्यत्येव न संशयः  ।  
बुधस्याराधनं प्रोक्तं गुरोराराधनं शृणु  ॥ नर्प्_१,६९।१२७ ॥  
बृंहस्पतिपदं ङेन्तं सेन्द्वाद्यर्णाघमण्डितम्  ।  
नमोन्तो वसुवर्णो ऽयं मुनिर्ब्रह्मास्य सम्मतः  ॥ नर्प्_१,६९।१२८ ॥  
छन्दो ऽनुष्टुप्सुराचार्यो देवता बीजमादिमम्  ।  
हृच्छक्तिर्दीर्घवह्नीन्दुयुगलेनाङ्गकल्पना  ॥ नर्प्_१,६९।१२९ ॥  
न्यस्तवामकरं राशौ रत्नानां दक्षिणात्करात्  ।  
किरन्तं पीतपुष्पालङ्कारालेपांशुकार्चितम्  ॥ नर्प्_१,६९।१३० ॥  
सर्वविद्यानिधिं देवगुरुं स्वर्णद्युतिं स्मरेत्  ।  
लक्षं जपो दशांशेन घृतेनान्नेन वा हुनेत्  ॥ नर्प्_१,६९।१३१ ॥  
धर्मादिपीठे प्रयजेदङ्गदिक्पालहेतिभिः  ।  
एवं सिद्धे मनौ मन्त्री साधयेदिष्टमात्मनः  ॥ नर्प्_१,६९।१३२ ॥  
विपरोगादिपीडासु कलहे स्वजनोद्भवे  ।  
पिप्पलोत्थसमिद्भिश्च जुहुयात्तन्निवृत्तये  ॥ नर्प्_१,६९।१३३ ॥  
हुत्वा दिनत्रयं मन्त्री निशापुष्पैर्घृतप्लुतैः  ।  
स विंशतिशतं शीघ्रं वासांसि लभते महीम्  ॥ नर्प्_१,६९।१३४ ॥  
गुरोराराधनं प्रोक्तं शृणु शुक्रस्य साम्प्रतम्  ।  
वस्रं मे देहि शुक्राय ठद्वयान्तो ध्रुवादिकः  ॥ नर्प्_१,६९।१३५ ॥  
रुद्रार्णो ऽयं मनुर्ब्रह्मा मुनिश्छन्दो विराहुत  ।  
दैत्येज्यो देवता बीजं ध्रुवः शक्तिर्वसुप्रिया  ॥ नर्प्_१,६९।१३६ ॥  
भूनेत्र चन्द्रनेत्राग्निनेत्रार्णैः स्यात्षडङ्गकम्  ।  
शुक्लाम्बरालेपभूषं करेण ददतं धनम्  ॥ नर्प्_१,६९।१३७ ॥  
वामेन शुक्रं व्याख्यानमुद्रादोषं स्मरेत्सुधीः  ।  
अयुतं प्रजपेन्मन्त्रं दशांशं जुहुयाद् घृतैः  ॥ नर्प्_१,६९।१३८ ॥  
धर्मादिपीठे प्रयजेदङ्गेन्द्रादितदायुधैः  ।  
श्वेतपुष्पैः सुगन्धैश्च जुहुयाद् भृगुवासरे  ॥ नर्प्_१,६९।१३९ ॥  
एकविंशतिवारं यो लभतेस्ॐऽशुकं मणीन्  ।  
मनवो ऽमो सदा गोप्या न देया यस्य कस्यचित्  ॥ नर्प्_१,६९।१४० ॥  
भक्तियुक्ताय शिष्याय देया वा निजसूनवे  ॥ नर्प्_१,६९।१४१ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे मन्त्रविधाननिरूपणं नामैकोनसप्ततितमो ऽध्यायः  
  
  
_____________________________________________________________  
  
  
सनत्कुमार उवाच  
अथ वक्ष्ये महाविष्णोर्मन्त्रान्लोकेषु दुर्लभान्  ।  
यान्प्राप्य मानवास्तूर्णं प्राप्नुवन्ति निजेप्सितम्  ॥ नर्प्_१,७०।१ ॥  
येषामुञ्चारणेनेव पापसङ्घः प्रलीयते  ।  
ब्रह्मादयो ऽपि याञ्ज्ञात्वा समर्थाः स्युर्जगत्कृतौ  ॥ नर्प्_१,७०।२ ॥  
तारहृत्पूर्वकं ङेन्तं नारायणपदं भवेत्  ।  
अष्टाक्षरो मनुश्चास्य साध्यो नारायणो मुनिः  ॥ नर्प्_१,७०।३ ॥  
छन्दः प्रोक्तं च गायत्री देवता विष्णुख्ययः  ।  
ॐ बीजं यं च तथा शक्तिर्विनियोगो ऽखिलाप्तये  ॥ नर्प्_१,७०।४ ॥  
क्रुद्धोल्काय हृदाख्यातं महोल्काय शिरः स्मृतम्  ।  
वीरोल्काय शिखा प्रोक्ता द्युल्काय कवचं मतम्  ॥ नर्प्_१,७०।५ ॥  
महोल्कायेति चास्रं स्यादित्थं पञ्चाङ्गकल्पना  ।  
पुनः षडङ्गमन्त्रोत्थैः षड्वर्णैश्च समाचरेत्  ॥ नर्प्_१,७०।६ ॥  
अवशिष्टौ न्यसेत्कुक्षिपृष्टयोर्मन्त्रवर्णकौ  ।  
सुदर्शनस्य मन्त्रेण कुर्याद्दिग्बन्धनं ततः  ॥ नर्प्_१,७०।७ ॥  
तारो नमश्चतुर्थ्यन्तं सुदर्शनपदं वदेत्  ।  
अस्त्रायफडिति प्रोक्तो मन्त्रो द्वादशवर्णवान्  ॥ नर्प्_१,७०।८ ॥  
दशावृत्तिमय न्यासं वक्ष्ये विभूतिपञ्चरम्  ।  
मूलार्णान्स्वतनौ न्यस्येदाधारे हृदये मुखे  ॥ नर्प्_१,७०।९ ॥  
दोःपन्मूलेषु नासायां प्रथमावृत्तिरीरिता  ।  
गले नाभौ हृदि कुचपार्श्वपृष्टेषु तत्पराः  ॥ नर्प्_१,७०।१० ॥  
मूर्द्धास्यनेत्रश्रवणघ्राणेषु च तृतीयकाः  ।  
दोःपादसन्ध्यङ्गुलिषु वेदावृत्त्या च विन्यसेत्  ॥ नर्प्_१,७०।११ ॥  
धातुप्राणेषु हृदये विन्यसेत्तदनन्तरम्  ।  
शिरोनेत्रा स्यहृत्कुक्षिसोरुजङ्घापदद्वये  ॥ नर्प्_१,७०।१२ ॥  
एकैकशो न्यसेद्वर्णान्मन्त्रस्य क्रमतः सुधीः  ।  
न्यसेद्धृदंसोरुपदेष्वर्णान्वेदमितान्मनोः  ॥ नर्प्_१,७०।१३ ॥  
चक्रशं खगदाम्भोजपदेषु स्वस्वमुद्रया  ।  
शेषांश्च न्यासवर्यो ऽयं विभूतिपञ्जराभिधः  ॥ नर्प्_१,७०।१४ ॥  
न्यसेन्मूलार्णमेकैकं सचन्द्रं तारसम्पुटम्  ।  
अथवा वै नमोन्तेन न्यसेदित्यपरे जगुः  ॥ नर्प्_१,७०।१५ ॥  
तत्त्वन्यासं ततः कुर्याद्धिष्णुभावप्रसिद्धये  ।  
अष्टार्णो ऽष्टप्रकृत्यात्मा गदितः पूर्वसूरिभिः  ॥ नर्प्_१,७०।१६ ॥  
पृथिव्यादीनि भूतानि ततो ऽहॄङ्कारमेव च  ।  
महांश्च प्रकृतिश्चैवेत्यष्टौ प्रकृतयो मताः  ॥ नर्प्_१,७०।१७ ॥  
पादे लिङ्गे हृदि मुखे मूर्ध्नि वक्षसि हृत्स्थले  ।  
सर्वाङ्गे व्यापकं कुर्यादेकेन साधकोत्तमः  ॥ नर्प्_१,७०।१८ ॥  
मन्त्रार्णहृत्परायाद्यमात्मने हृदयान्तिमम्  ।  
तत्तन्नाम समुञ्चार्य्य न्यसेत्तत्तत्स्थले बुधः  ॥ नर्प्_१,७०।१९ ॥  
अयं तत्त्वाभिधो न्यासः सर्वन्यासोत्तमोत्तमः  ।  
मूर्तीन्यंसेद्द्वादश वै द्वादशादित्यसंयुताः  ॥ नर्प्_१,७०।२० ॥  
द्वादशाक्षरवर्णाद्या द्वादशादित्यसंयुताः  ।  
अष्टार्णो ऽयं मनुश्चाष्टप्रकृत्यात्मा समीरितः  ॥ नर्प्_१,७०।२१ ॥  
तासामात्मचतुष्कस्य योगादर्काक्षरो भवेत्  ।  
ललाटकुक्षिहृत्कण्ठदक्षपार्श्वांसकेषु च  ॥ नर्प्_१,७०।२२ ॥  
गले च वामपार्श्वां सगलपृष्टेष्वनन्तरम्  ।  
ककुद्यपि न्यसेन्मन्त्री मूर्तीर्द्वादश वै क्रमात्  ॥ नर्प्_१,७०।२३ ॥  
धात्रा तु केशवं न्यस्यार्यम्ण नारायणं पुनः  ।  
मित्रेण माधवं न्यस्य गोविन्दं वरुणेन च  ॥ नर्प्_१,७०।२४ ॥  
विष्णुं चैवांशुना युक्तं भगेन मधुसूदनम्  ।  
न्यसेद्विवस्वता युक्तं त्रिविक्रममतः परम्  ॥ नर्प्_१,७०।२५ ॥  
वामनं च तथाद्रण पूष्णा श्रीधरमेव च  ।  
हृषीकेशं न्यसेत्पश्चात्पर्जन्येन समन्वितम्  ॥ नर्प्_१,७०।२६ ॥  
त्वष्ट्रा युतं पद्मनाभं दामोदरं च विष्णुना  ।  
द्वादसार्णं ततो मन्त्रं समस्ते शिरसि न्यसेत्  ॥ नर्प्_१,७०।२७ ॥  
व्यापकं विन्यसेत्पश्चात्किरीटमनुना सुधीः  ।  
ध्रुवःकिरीटकेयूरहारान्ते मकरेतिच  ॥ नर्प्_१,७०।२८ ॥  
कुण्डलान्ते चक्रशङ्खगदान्तेंऽभोजहस्ततः  ।  
पीताम्बरान्ते श्रीवत्सां कितवक्षः स्थलेति च  ॥ नर्प्_१,७०।२९ ॥  
श्रीभूमिसहितस्वात्मज्योतिर्द्वयमतः परम्  ।  
वदेद्दीप्तिकरायान्ति सहस्रादित्यतेजसे  ॥ नर्प्_१,७०।३० ॥  
नमोन्तो बाणषङ्वर्णैः किरीटमनुरीरितः  ।  
एवं न्यासविधिं कृत्वा ध्यायेन्नारायणं विभुम्  ॥ नर्प्_१,७०।३१ ॥  
उद्यत्कोट्यर्कसदृशं शङ्खं चक्रं गदाम्बुजम्  ।  
दधतं च करैर्भूमिश्रीभ्यां पार्श्वद्वयाञ्चितम्  ॥ नर्प्_१,७०।३२ ॥  
श्रीवत्सवक्षसं भ्राजत्कौस्तुभामुक्तकन्धरम्  ।  
हारकेयूरवलयाङ्गदं पीताम्बरं स्मरेत्  ॥ नर्प्_१,७०।३३ ॥  
वर्णलक्षं जपेन्मन्त्रं विधिवन्नियतेन्द्रियः  ।  
प्रथमेन तु लक्षेण स्वात्मशुद्धिर्भवेद् ध्रुवम्  ॥ नर्प्_१,७०।३४ ॥  
लक्षद्वयजपेनाथ मन्त्रशुद्धिमवाप्नुयात्  ।  
लक्षत्रयेण जप्तेन स्वर्लोकमधिगच्छति  ॥ नर्प्_१,७०।३५ ॥  
विष्णोः समीपमाप्नोति वेदलक्षजपान्नरः  ।  
तथा च निर्मलं ज्ञानं पञ्चलक्षजपाद्भवेत्  ॥ नर्प्_१,७०।३६ ॥  
लक्षषष्टेन चाप्नोति मन्त्री विष्णौ१स्थिरा मतिम्  ।  
सप्तलक्षजपान्मन्त्री विष्णोः सारूप्यमाप्नुयात्  ॥ नर्प्_१,७०।३७ ॥  
अष्टलक्षं जपेन्मन्त्री निर्वाणमधिगच्छति  ।  
एवं जप्त्वा ततः प्राज्ञो दशांशं सरसीरुहैः  ॥ नर्प्_१,७०।३८ ॥  
मधुराक्तैः प्रजुहुयात्संस्कृते हव्यवाहने  ।  
मण्डूकात्परतत्वान्तं पीठे सम्पूज्य यत्नतः  ॥ नर्प्_१,७०।३९ ॥  
विमलोत्कर्षिणी ज्ञाना क्रिया योगा ततः परा  ।  
प्रह्वी सत्या तथेशाननुग्रहा नवमी मता  ॥ नर्प्_१,७०।४० ॥  
तारो नमनो भगवते विष्णवे सर्वभू ततः  ।  
तात्मने वासुदेवाय सर्वात्मेति पदं वदेत्  ॥ नर्प्_१,७०।४१ ॥  
संयोगयोगपद्मान्ते पीठाय हृदयान्तिमः  ।  
षड्विंशदक्षरः पीठमन्त्रो ऽनेनासनं दिशेत्  ॥ नर्प्_१,७०।४२ ॥  
मूर्तिं सङ्कल्प्य मूलेन तस्यामावाह्य पूजयेत्  ।  
आदौ चाङ्गानि सम्पूज्य मन्त्राणां केशरेषु च  ॥ नर्प्_१,७०।४३ ॥  
प्रागादिदिग्दले वासुदेवं सङ्कर्षणं तथा  ।  
प्रद्युम्नमनिरुद्धं च शक्तीः कोणेष्वथार्चयेत्  ॥ नर्प्_१,७०।४४ ॥  
शान्तिं श्रियं सरस्वत्या रतिं सम्पूजयेत्क्रमात्  ।  
हेमपीततमालेन्द्रनीलाभाः पीतवाससः  ॥ नर्प्_१,७०।४५ ॥  
चतुर्भुजाः शङ्खचक्रगदाम्भघोजधरा इमे  ।  
सितकाञ्चनगोदुग्धदूर्वावर्णाश्च शक्तयः  ॥ नर्प्_१,७०।४६ ॥  
दलाग्रेषु चक्रशङ्खगदापङ्कजकौस्तुभान्  ।  
पूजयेन्मुसलं खड्गं वनमालां यथाक्रमात्  ॥ नर्प्_१,७०।४७ ॥  
रक्ताजपीतकनकश्यामकृष्णासितार्जुनान्  ।  
कुङ्कुमाभं समभ्यर्च्येद्वहिरग्रे खगेश्वरम्  ॥ नर्प्_१,७०।४८ ॥  
पार्श्वयोः पूजयेत्पश्चाङ्खपद्मनिधी क्रमात्  ।  
मुक्तामाणिक्यसङ्काशौ पश्चिमे ध्वजमपर्चयेत्  ॥ नर्प्_१,७०।४९ ॥  
रक्तं विघ्नं तथाग्नेये श्याममार्यं च राक्षसे  ।  
दुर्गां श्यामां वायुकोणे सेनान्यं पीतमैश्वरे  ॥ नर्प्_१,७०।५० ॥  
लोकेशा नायुधैर्युक्तान्बहिः सम्पूजयेत्सुधीः  ।  
एवमावरणैर्युक्तं योर्ऽचजयेद्विष्णुमव्ययम्  ॥ नर्प्_१,७०।५१ ॥  
भुक्त्वेहसकलान्भोगानन्ते विष्णुपदं व्रजेत्  ।  
क्षेत्रधान्यसुवर्णानां प्पाप्तये धारणीं स्मरेत्  ॥ नर्प्_१,७०।५२ ॥  
देवीं दूर्वादलश्यामां दधानां शालिमञ्जरीम्  ।  
चिन्तयेद्भारतीं देवीं वीणापुस्तकधारिणीम्  ॥ नर्प्_१,७०।५३ ॥  
दक्षिणे देवदेवस्य पूर्णचन्द्रनिभाननाम्  ।  
क्षीराब्धिफेनपुञ्जाभे वसानां श्वेतवाससी  ॥ नर्प्_१,७०।५४ ॥  
भारत्या सहितं यो वै ध्यायेद्द्वेवं परात्परम्  ।  
वेदवेदार्थतत्त्वज्ञो जायते सर्ववित्तमः  ॥ नर्प्_१,७०।५५ ॥  
नारसिंहमिवात्मानं देवं ध्यात्वातिभैरवम्  ।  
शश्त्रं सम्मन्त्र्य मन्त्रेण शब्रून्हत्वा निवर्तते  ॥ नर्प्_१,७०।५६ ॥  
नारसिंहेन बीजेन मन्त्रं संयोज्य साधकः  ।  
शतमष्टोत्तरं जण्त्वा वामहस्ताभिमन्त्रिताः  ॥ नर्प्_१,७०।५७ ॥  
पुनः पुनरपः सिञ्चेत्सर्पदष्टो ऽपि जीवति  ।  
गारुडेन च संयोज्य पञ्चार्णेन जपेत्तदा  ॥ नर्प्_१,७०।५८ ॥  
निर्विषीकरणे ध्यायेद्विष्णुं गरुडवाहनम्  ।  
अशोकफलके तार्क्ष्यमालिख्याशोकसंहतौ  ॥ नर्प्_१,७०।५९ ॥  
अशोकपुष्पैः सम्पूज्य भगवन्तं तदग्रतः  ।  
जुहुयात्तानि पुष्पाणि त्रिसन्ध्यं सप्तपत्रकम्  ॥ नर्प्_१,७०।६० ॥  
प्रत्यक्षो जायते पक्षी वरमिष्टं प्रयच्छति  ।  
गाणपत्येन संयोज्य जपेल्लक्षं पयोव्रतः  ॥ नर्प्_१,७०।६१ ॥  
महागणपतिं देवं प्रत्यक्षमिह पश्यति  ।  
वाणिबीजेन संयुक्तं षण्मासं योजयेन्नरः  ॥ नर्प्_१,७०।६२ ॥  
महाकविवरो भूत्वा मोहयेत्सकलं जगत्  ।  
हुत्वा गुङ्चीशकलान्यर्द्धागुलमितानि च  ॥ नर्प्_१,७०।६३ ॥  
दधिमध्वाज्ययुक्तानि मृत्युं जयति साधकः  ।  
शनैश्वर दिने सम्यक् स्पृष्ट्वा श्वत्थं च पाणिना  ॥ नर्प्_१,७०।६४ ॥  
जप्त्वा चाष्टशतं युद्धे ह्यपमृत्युं जयत्यसौ  ।  
पञ्चविंशतिधा जप्त्वा नित्यं प्रातः पिबेज्जलम्  ॥ नर्प्_१,७०।६५ ॥  
सर्वपापविनिर्मुक्तो ज्ञानवान् रोगवर्जितः  ।  
कुम्भं संस्थाप्य विधिवदापूर्य शुद्धवारिणा  ॥ नर्प्_१,७०।६६ ॥  
जप्त्वायुतं ततस्तेनाभिषेकः सर्वरोगनुत्  ।  
चन्द्रसूर्योपरागे तु ह्युपोष्याष्टसहस्रकम्  ॥ नर्प्_१,७०।६७ ॥  
स्पृष्ट्वा ब्राह्मीधृतं जप्त्वा पिबेत्साधकसत्तमः  ।  
मेधां कवित्वं वाक्सिद्धिं लभते नात्र संशयः  ॥ नर्प्_१,७०।६८ ॥  
जुहुयादयुतं विल्वैर्महाधनपतिर्भवेत्  ।  
नारायणस्य मन्त्रो ऽयं सर्वमन्त्रोत्तमोत्तमः  ॥ नर्प्_१,७०।६९ ॥  
आलयः सर्वसिद्धीनां कथितस्तव नारद  ।  
नारायणाय शब्दान्ते विद्महे पदमीरयेत्  ॥ नर्प्_१,७०।७० ॥  
वासुदेवपदं ङेन्तं धीमहीति ततो वदेत्  ।  
तन्नो विष्णुः प्रचोवर्णान्संवदेञ्चोदयादिति  ॥ नर्प्_१,७०।७१ ॥  
एषोक्ता विष्णुगायत्री सर्वपापप्रणाशिनी  ।  
तारो हृद्भगवान् ङेन्तो वासुदेवाय कीर्तितः  ॥ नर्प्_१,७०।७२ ॥  
द्वादशार्णो महामन्त्रो भुक्तिमुक्तिप्रदायकः  ।  
स्त्रीशूद्राणां वितारो ऽयं सतारस्तु द्विजन्मनाम्  ॥ नर्प्_१,७०।७३ ॥  
प्रजापतिर्मुनिश्चास्य गायत्री छन्द ईरितः  ।  
देवता वासुदेवस्तु बीजं शक्तिर्ध्रुवश्च हृत्  ॥ नर्प्_१,७०।७४ ॥  
चन्द्राक्षिवेदपञ्चर्णैः समस्तेनाङ्गकल्पनम्  ।  
मूर्ध्नि भाले दृशोरास्ये गले दोर्हृदये पुनः  ॥ नर्प्_१,७०।७५ ॥  
कुक्षौ नाभौ ध्वजे जानुद्वये पादद्वये तथा  ।  
न्यासेत्क्रमान् मन्त्रवर्णान्सृष्टिन्यासो ऽयमीरितः  ॥ नर्प्_१,७०।७६ ॥  
हृदादिमस्तकान्तं तु स्थितिन्यासं प्रचक्षते  ।  
पादादारभ्य मूर्द्धानं न्यासं संहारकं विदुः  ॥ नर्प्_१,७०।७७ ॥  
तत्त्वन्यासं ततः कुर्यात्सर्वतन्त्रेषु गोपितम्  ।  
बीवं प्राणं तथा चित्तं हृत्पद्मं सूर्यमण्डलम्  ॥ नर्प्_१,७०।७८ ॥  
चन्द्राग्निमण्डले चैव वासुदेवं ततः परम्  ।  
सङ्कर्षणं च प्रद्युम्नमनिरुद्धं ततः परम्  ॥ नर्प्_१,७०।७९ ॥  
नारायणं चक्रमतस्तत्त्वानि द्वादशैव तु  ।  
मूलार्णहृत्परायाद्यमात्मने हृदयान्तिमम्  ॥ नर्प्_१,७०।८० ॥  
तत्त्वे नाम समुञ्चर्य्य न्यसेन्मूर्द्धादिषु क्रमात्  ।  
पूर्वोक्तं ध्यानमत्रापि भानुलक्षजपो मनोः  ॥ नर्प्_१,७०।८१ ॥  
तदृशांशं तिलैराज्यलोलितैर्हवनं चरेत्  ।  
पीठे पूर्वोदिते मन्त्री मूर्ति सङ्कल्प्य मूलतः  ॥ नर्प्_१,७०।८२ ॥  
तस्यामावाह्य देवेशं वासुदेवं प्रपूजयेत्  ।  
अङ्गानि पूर्वमभ्यर्च्य वासुदेवादिकास्ततः  ॥ नर्प्_१,७०।८३ ॥  
शान्त्यादिशक्तयः पूज्याः प्राग्वद्दिक्षु विदिक्षु च  ।  
तृतीयावरणे पूज्याः प्रोक्ता द्वादश मूर्तयः  ॥ नर्प्_१,७०।८४ ॥  
इन्द्राद्यानायुधैर्युक्तान् पूजयेद्धरणीगृहे  ।  
एवमावरणैरिष्ट्वा पञ्चभिर्विष्णुमव्ययम्  ॥ नर्प्_१,७०।८५ ॥  
प्राप्नुयात्सकलानर्थानन्ते विष्णुपदे व्रजेत्  ।  
पुरुषोत्तमसञ्ज्ञस्य विष्णोर्भेदचतुष्टयम्  ॥ नर्प्_१,७०।८६ ॥  
त्रैलोक्यमोहनस्तेषां प्रथमः परिकीर्तितः  ।  
श्रीकरश्च हृषीकेशः कृषअणश्चात्र चतुर्थकः  ॥ नर्प्_१,७०।८७ ॥  
तारः कामो रमा पश्चान् ङेन्तः स्यात्पुरुषोत्तमः  ।  
वर्मास्त्राण्यग्निप्रियान्तो मन्त्रो वह्नीन्दुवर्णवान्  ॥ नर्प्_१,७०।८८ ॥  
ब्रह्मा मुनिः स्याद्गायत्री छन्दः प्रोक्तो ऽथ देवता  ।  
पुरुषोत्तमसञ्ज्ञो ऽत्र बीजशक्तीस्मरन्दिरे  ॥ नर्प्_१,७०।८९ ॥  
भूचन्द्रैकरसाक्ष्यक्षिमन्त्रवर्णोर्विभागतः  ।  
कृत्वाङ्गानि ततो ध्यायेद्विधिवत्पुरुषोत्तमम्  ॥ नर्प्_१,७०।९० ॥  
समुद्यदादित्यनिभं शङ्खचक्रगदाम्बुजैः  ।  
लसत्करं पीतवस्रं स्मरेच्छ्रीपुरुषोत्तमम्  ॥ नर्प्_१,७०।९१ ॥  
महारत्नौघखचितस्फुरत्तोरणमण्डपे  ।  
मौक्तिकौघशमदमविराजितवितानके  ॥ नर्प्_१,७०।९२ ॥  
नृत्यद्देवाङ्गनावृन्दक्वणात्किङ्किणिनूपुरे  ।  
लसन्माणिक्यवेद्यां तु दीत्पार्कायुततेजसि  ॥ नर्प्_१,७०।९३ ॥  
वृन्दारकव्रातकिरीटाग्ररत्नाभिचर्चिते  ।  
नवलक्षं जपेन्मन्त्रं जुहुयात्तद्दशांशतः  ॥ नर्प्_१,७०।९४ ॥  
उत्फुल्लैः कमलैः पीठे पूर्वोक्ते वैष्णवेर्ऽचयेत्  ।  
एवमाराध्य देवेशं प्राप्नोति महतीं श्रियम्  ॥ नर्प्_१,७०।९५ ॥  
पुत्रान्पौत्रान्यशः कान्तिं भुक्तिं मुक्तिं च विन्दति  ।  
उत्तिष्टेति पदं पश्चाच्छ्रीकराग्निप्रियान्तिमः  ॥ नर्प्_१,७०।९६ ॥  
अष्टार्णो ऽस्य मुनिर्व्यासः पङ्क्तिश्छन्द उदाहृतम्  ।  
श्रीकाराख्यो हरिः प्रोक्तो देवता सकलेष्टदः  ॥ नर्प्_१,७०।९७ ॥  
भीषयद्वितयं हृत्स्यात् त्रासयद्वितयं शिरः  ।  
शिखा प्रमर्द्दयद्वन्द्वं वर्म प्रध्वंसयद्वयम्  ॥ नर्प्_१,७०।९८ ॥  
अस्रं रक्षद्वयं सर्वे हुमन्ताः समुदीरिताः  ।  
मस्तके नेत्रयोः कण्ठहृदये नाभिदेशके  ॥ नर्प्_१,७०।९९ ॥  
ऊरूजङ्घांयुग्मेषु मन्त्रवर्णान्क्रमान्न्यतसेत्  ।  
ततः पुरुषसूक्तोक्तमन्त्रैर्न्यासं समाचरेत्  ॥ नर्प्_१,७०।१०० ॥  
मुखे न्यसेद्ब्राह्मणो ऽस्य मुखमासीदिमं मनुम्  ।  
बाहुयुग्मे तथा बाहूंराजन्य इति विन्यसेत्  ॥ नर्प्_१,७०।१०१ ॥  
ऊरू तदस्य यद्वैश्य इममूरुद्वये न्यसेत्  ।  
न्यसेत्पादद्वये मन्त्री पद्भ्यां शूद्रो अजायत  ॥ नर्प्_१,७०।१०२ ॥  
चक्रं शङ्खं गदां पद्मं कराग्रेष्वथ विन्यसेत्  ।  
एवं न्यासविधिं कृत्वा ध्यायेत्पूर्वोक्तमण्डपे  ॥ नर्प्_१,७०।१०३ ॥  
अरुणाब्जासनस्थस्य तार्क्ष्यस्योपरि संस्थितम्  ।  
पूर्वोक्तरूपिणं देवं श्रीकरं लोकमोहनम्  ॥ नर्प्_१,७०।१०४ ॥  
ध्यात्वैवं पूजयेदष्टलक्षं मन्त्री दशांशतः  ।  
रक्ताम्बुजैः समिद्भिश्च विल्वक्षीरिद्रुमोद्भवैः  ॥ नर्प्_१,७०।१०५ ॥  
पयो ऽन्नैः सर्पिषा हुत्वा प्रत्येकं सुसमाहितः  ।  
अश्वत्थोदुम्बरप्लक्षवटाः क्षीरिद्रुमाः स्मृता  ॥ नर्प्_१,७०।१०६ ॥  
पूजयेद्वैष्णवे पीठे मूर्तिं सङ्कल्प्य मूलतः  ।  
अङ्गावरणदिक्पालहेतिभिः सहितं विभुम्  ॥ नर्प्_१,७०।१०७ ॥  
इत्थं सिद्धे मनौ मत्री प्रयोगान्पूर्ववञ्चरेत्  ।  
तारो हृद्भगवान् ङेन्तो वराहेति ततः परम्  ॥ नर्प्_१,७०।१०८ ॥  
रूपाय भूर्भुवः स्वः स्याल्लोहितकामिका च ये  ।  
भूपतित्वं च मे देहि ददापय शुचिप्रिया  ॥ नर्प्_१,७०।१०९ ॥  
रामाग्निवर्णो मन्त्रो ऽयं भार्गवो ऽस्य मुनिर्मतः  ।  
छन्दो ऽनुष्टुब्देवतादिवराहः समुदीरितः  ॥ नर्प्_१,७०।११० ॥  
एकदंष्ट्राय हृदयं व्योमोल्कायग शिरः स्मृतम्  ।  
शिखा तेजो ऽधिपतये विश्वरूपाय वर्म च  ॥ नर्प्_१,७०।१११ ॥  
महादंष्ट्राय चास्त्रं स्यात्पञ्चाङ्गमिति कल्पयेत्  ।  
अथवा गिरिषट्सप्तबाणैर्वसुभिरक्षरैः  ॥ नर्प्_१,७०।११२ ॥  
विभक्तैर्मन्त्रवर्यस्य पञ्चागान्नि प्रकल्पयेत्  ।  
ततौ ध्यायेदनेकार्कनिभमादिवराहकम्  ॥ नर्प्_१,७०।११३ ॥  
आं ह्रीं स्वर्णनिभं जान्वोरधो नाभेः सितप्रभम्  ।  
इष्टाभीतिगदाशङ्खचक्रशक्त्यसिखेटकान्  ॥ नर्प्_१,७०।११४ ॥  
दधतं च करैर्दंष्ट्राग्रलसद्धरणिं स्मरेत्  ।  
एवं ध्यात्वा जपेल्लक्षं दशांशं सरसीरुहैः  ॥ नर्प्_१,७०।११५ ॥  
मध्वक्तैर्जुहयात्पीठे पूर्वोक्ते वैष्णवे यजेत्  ।  
मूलेन मूर्तिं सङ्कल्प्य तस्यां सम्पूजयेद्विभुम्  ॥ नर्प्_१,७०।११६ ॥  
अङ्गावरणदिक्पालहेतियन्त्रप्रसिद्धये  ।  
जपादेवावर्नि दद्याद्धनं धान्यं महीं श्रियम्  ॥ नर्प्_१,७०।११७ ॥  
सिंहार्के सितपक्षस्याष्टम्यां गव्येषु पञ्चसु  ।  
शिलां शुद्धां विनिक्षिप्य स्पृष्ट्वा तामयुतं जपेत्  ॥ नर्प्_१,७०।११८ ॥  
उदङ्मुखस्वतो मन्त्री तां शिलां लिखनेद्भुवि  ।  
भूतप्रेताहिचौरादिकृतां बाधां निवारयेत्  ॥ नर्प्_१,७०।११९ ॥  
प्रातर्भृगुदिने साध्यभूतलान्मृदमाहरेत्  ।  
मन्त्रितां मूलमन्त्रेण विभजेत्तां त्रिधा पुनः  ॥ नर्प्_१,७०।१२० ॥  
चुल्ल्यामेकं समालिप्याप्यपरं पाकभाजने  ।  
गोदुग्धे परमालोड्य शोधितांस्तन्दुलान् क्षिपेत्  ॥ नर्प्_१,७०।१२१ ॥  
सम्यक् शुद्धे शुचिः केशे जपन्मन्त्रं पचेञ्चरुम्  ।  
अवतार्य चरुं पश्चाद्वह्नौ देयं यथाविधि  ॥ नर्प्_१,७०।१२२ ॥  
सम्पूज्य धूपदीपाद्यैः पश्चादाज्यप्लुतं चरुम्  ।  
जुहुयात्संस्कृते वह्नौ अष्टोत्तरशतं सुधीः  ॥ नर्प्_१,७०।१२३ ॥  
एवं प्रजुहुयान्मन्त्री कविवारेषु सप्तसु  ।  
विरोधो नश्यति क्षेत्रे शत्रुचौराद्युपद्रवाः  ॥ नर्प्_१,७०।१२४ ॥  
भानूदयेप्यारवारे साध्यक्षेत्रान्मृदं पुनः  ।  
आदाय पूर्वविधिना हविरापाद्य पूर्ववत्  ॥ नर्प्_१,७०।१२५ ॥  
जुहुयादेधिते वह्नौ पूर्वसङ्ख्याकमादरात्  ।  
एवं स सप्तारवारेषु जुहुयात्क्षेत्रसिद्धये  ॥ नर्प्_१,७०।१२६ ॥  
जुहुयाल्लक्षसङ्ख्याकं गव्यै श्चैव सपायसैः  ।  
अभीष्टभूम्याधिपत्यं लभते नात्र संशयः  ॥ नर्प्_१,७०।१२७ ॥  
उद्यद्दोः परिधं दिव्यं सितदंष्ट्राग्रभूधरम्  ।  
स्वर्णाभं पार्थिवे पीते मण्डले सुसमाहितः  ॥ नर्प्_१,७०।१२८ ॥  
ध्यात्वाप्नोति महीं रम्यां वराहस्य प्रसादतः  ।  
वारुणे मण्डले ध्यायेद्वाराहं हिमसन्निभघम्  ॥ नर्प्_१,७०।१२९ ॥  
महोपद्रवशान्तिः स्यात्साधकस्य न संशयः  ।  
वश्यार्थं च सदा ध्यायेद्वर्ह्याभं वह्निमण्डे  ॥ नर्प्_१,७०।१३० ॥  
ध्यायेदेवं रिपूञ्चाटे कृष्णाभं वायुमण्डले  ।  
ह्यमण्डलगतं स्वच्छं वाराहं सर्वसिद्धिदम्  ॥ नर्प्_१,७०।१३१ ॥  
शत्रुभूतग्रहक्ष्वेडामयपीडादिशान्तये  ।  
भग्वर्धीशयुतं व्योमबिन्दुभूषितमस्तकम्  ॥ नर्प्_१,७०।१३२ ॥  
एकाक्षरो वराहस्य मन्त्रः कल्पद्रुमो ऽपरः  ।  
पूजाद्यार्ध्यादिकं सर्वमस्यां पूर्वोक्तवञ्चरेत्  ॥ नर्प्_१,७०।१३३ ॥  
सवामकर्णानिद्रास्याद्वराहाय हृदन्तिमः  ।  
ताराद्यो वसुवर्णो ऽयं सर्वैश्वर्यप्रदायकः  ॥ नर्प्_१,७०।१३४ ॥  
ब्रह्मा मुनिः स्याद्गायत्री छन्दो वाराहसञ्ज्ञकः  ।  
देवश्चन्द्रेद्वब्धिनेत्रैः सवेणाङ्गक्रिया मता  ॥ नर्प्_१,७०।१३५ ॥  
ध्यानपूजाप्रयोगादि प्राग्वदस्यापि कल्पयेत्  ।  
प्रणवादौ च ङेन्तं च भगवतीति पदं ततः  ।  
धरणिद्वितयं पश्चाद्धरेर्द्वयमुदीरयेत्  ॥ नर्प्_१,७०।१३६ ॥  
एकोनविंशत्यर्णाढ्यो मन्त्रो वह्निप्रियान्तिमः  ।  
वराहो ऽस्य मुनिश्छन्दो गायत्री निवृदादिका  ॥ नर्प्_१,७०।१३७ ॥  
देवता धरणी बीजं तारःशक्तिर्वसुप्रिया  ।  
रामवेदाग्निबाणाक्षिनेत्रार्णैरङ्गरकल्पनम्  ॥ नर्प्_१,७०।१३८ ॥  
श्यामां चित्रविभूषाढ्यां पद्मस्थां तुङ्गसुस्तनीम्  ।  
नीलाम्बुजद्वयं शालिमञ्जरीं च शुक्रं करैः  ॥ नर्प्_१,७०।१३९ ॥  
दधतीं चित्रवसनां धरां भगवतीं स्मरेत्  ।  
एवं ध्यात्वा जपेल्लक्षं दशांशं पायसेन तु  ॥ नर्प्_१,७०।१४० ॥  
साज्येन जुहुयान्मन्त्री विष्णोः पीठ्ठे समर्चयेत्  ।  
मूर्तिं सङ्कल्प्य मूलेन तस्यां वसुमतीं यजेत्  ॥ नर्प्_१,७०।१४१ ॥  
अङ्गानि पूर्वमाराध्य भूवह्निजलमारुतान्  ।  
दिक्पात्रेषु च सम्पूज्य कोणपत्रेषु तत्कलाः  ॥ नर्प्_१,७०।१४२ ॥  
निवृत्तिश्च प्रतिष्टा च विद्यानां तैश्च तत्कलाः  ।  
इन्द्राद्यानपि वञ्चादीन्पूजयेत्तदनन्तरम्  ॥ नर्प्_१,७०।१४३ ॥  
एवं सिद्धे मनौ मन्त्री साधयेदिष्टमात्मनः  ।  
धरणी प्रभजन्नेवं पशुरत्नाम्बरादिभिः  ॥ नर्प्_१,७०।१४४ ॥  
धरम्या वल्लभः स स्यात्सुखी जीवेच्छतं समा  ।  
त्रैलोक्यमोहनो मन्त्रो जगन्नाथस्य कीर्त्यते  ॥ नर्प्_१,७०।१४५ ॥  
तारः कामो रमा बीजं हृदन्ते पुरुषोत्तमः  ।  
श्रीकण्ठः प्रतिरूपान्ते लक्ष्मीति च निवासि च  ॥ नर्प्_१,७०।१४६ ॥  
सकलान्ते जगत्पश्चात्क्षोभणेति पदं वदेत्  ।  
सर्वस्त्रीहृदयान्ते तु विदारणपदं वदेत्  ॥ नर्प्_१,७०।१४७ ॥  
ततस्त्रिभुवनान्तं तु मदोन्मादकरेति च  ।  
सुरासुरान्ते मनुजसुन्दरीजनवर्णतः  ॥ नर्प्_१,७०।१४८ ॥  
मनांसि तापयद्वन्द्वं दीपयद्वितयं ततः  ।  
शोषयद्वितयं पश्चान्मारयद्वितयं ततः  ॥ नर्प्_१,७०।१४९ ॥  
स्तम्भयद्वितयं भूयो मोहयद्वितय ततः  ।  
द्रावयद्वितयं तावदाकर्षययुगं ततः  ॥ नर्प्_१,७०।१५० ॥  
ध्यानपूजाप्रयोगादि प्राग्वदस्यापि कल्पयेत्  ।  
प्रणवादौ च ङेन्तं च भगवतीति पदं ततः  ।  
धरणिद्वितयं पश्चाद्धरेर्द्वयमुदीरयेत्  ॥ नर्प्_१,७०।१३६ ॥  
एकोनविंशत्यर्णाढ्यो मन्त्रो वह्निप्रियान्तिमः  ।  
वराहो ऽस्य मुनिश्छन्दो गायत्री निवृदादिका  ॥ नर्प्_१,७०।१३७ ॥  
देवता धरणी बीजं तारःशक्तिर्वसुप्रिया  ।  
रामवेदाग्निबाणाक्षिनेवार्णैरङ्गकल्पनम्  ॥ नर्प्_१,७०।१३८ ॥  
श्यामां चित्रविभूषाढ्यां पद्मस्थां तुङ्गसुस्तनीम्  ।  
नीलाम्बुजद्वयं शालिमञ्जरीञ्च शुकं करैः  ॥ नर्प्_१,७०।१३९ ॥  
दधतीं चित्रवसनां धरां भगवतीं स्मरेत्  ।  
एवं ध्यात्वा जपेल्लक्षं दशांशं पायसेन तु  ॥ नर्प्_१,७०।१४० ॥  
साज्येन जुहुयान्मन्त्री विष्णोः पीठे समर्चयेत्  ।  
मूर्तिं सङ्कल्प्य गूलेन तस्यां वसुमतीं यजेत्  ॥ नर्प्_१,७०।१४१ ॥  
अङ्गानि पूर्वमाराध्य भूवह्निजलमारुतान्  ।  
दिक्पात्रेषु च सम्पूज्य कोणपत्रेषु तत्कलाः  ॥ नर्प्_१,७०।१४२ ॥  
निवृत्तिश्च प्रतिष्टा च विद्यानां तैश्च तत्कलाः  ।  
इन्द्राद्यानपि वज्रादीन्पूजयेत्तदनन्तरम्  ॥ नर्प्_१,७०।१४३ ॥  
पूर्नं सिद्धे मनौ मन्त्री साधयेदिष्टमात्मनः  ।  
धरणीं प्रभजन्नेवं पशुरत्नाम्बरादिभिः  ॥ नर्प्_१,७०।१४४ ॥  
धरण्या वल्लभः स स्यात्सुखी जीवेच्छतं समा  ।  
त्रैलोक्यमोहनो मन्त्रो जगन्नाथस्य कीर्त्यते  ॥ नर्प्_१,७०।१४५ ॥  
तारः कामो रमा बीजं हृदन्ते पुरुषोत्तमः  ।  
श्रीकण्ठः प्रतिरूपान्ते लक्ष्मीति च निवासिं च  ॥ नर्प्_१,७०।१४६ ॥  
सकलान्ते जगत्पश्चात्क्षोभणेति पदं वदेत्  ।  
सर्वस्त्रीहृदयान्ते तु विदारणपदं वदेत्  ॥ नर्प्_१,७०।१४७ ॥  
ततस्त्रिभुवनान्तं तु मदोन्मादकरेति च  ।  
सुरासुरान्ते मनुजसुन्दरीजनवर्णतः  ॥ नर्प्_१,७०।१४८ ॥  
मनांसि तापयद्वन्द्वं दीपयद्वितयं ततः  ।  
शोषयद्वितयं पश्चान्मारयद्वितयं ततः  ॥ नर्प्_१,७०।१४९ ॥  
स्तम्भयद्वितयं भूयो मोहयद्वितय ततः  ।  
द्रावयद्वितयं तावदाकर्षययुगं ततः  ॥ नर्प्_१,७०।१५० ॥  
समस्तपरमो येन सुभगेन च संयुतम्  ।  
सर्वसौभाग्यशब्दान्ते करसर्वपदं वदेत्  ॥ नर्प्_१,७०।१५१ ॥  
कामप्रदादमुन्ब्रह्मासेन्दुर्हनुयुगं ततः  ।  
चक्रेण गदया पश्चात्खड्गेन तदनन्तरम्  ॥ नर्प्_१,७०।१५२ ॥  
सर्वबाणैर्भेदियुगं पाशेनान्ते कटद्वयम्  ।  
अङ्कुशेनेति सम्प्रोच्य ताडयद्वितयं पुनः  ॥ नर्प्_१,७०।१५३ ॥  
कुरुशब्दद्वयमथो किं तिष्टसि पदं वदेत्  ।  
तावद्यावत्पदस्यान्ते समाहितमनन्तरम्  ।  
ततो मे सिद्धिराभास्य भवमन्ते च वर्म फट्  ॥ नर्प्_१,७०।१५४ ॥  
हृदन्तो ऽयं महामन्त्रो द्विशतार्णः समीरितः  ।  
जैमिनिर्मुनिरस्योक्तश्छन्दश्चामितमीरितम्  ॥ नर्प्_१,७०।१५५ ॥  
देवता जगतां मोहे जगन्नाथः प्रकीर्तितः  ।  
कामो बीजं रमा शक्तिर्विनियोगो ऽखिलाप्तये  ॥ नर्प्_१,७०।१५६ ॥  
पुरुषोत्तमत्रिभुवनोन्मादकान्ते ऽग्निवर्म च  ।  
हृदयं कीर्तितं पश्चाज्जगत्क्षोभणशब्दतः  ॥ नर्प्_१,७०।१५७ ॥  
लक्ष्मीदयितवर्मान्तः शिरः प्रोक्तं शिखा पुनः  ।  
मन्मथो तमशब्दान्ते मङ्गजे पदमीरयेत्  ॥ नर्प्_१,७०।१५८ ॥  
कामदायेति हुं प्रोच्य न्यसेद्वम ततः परम्  ।  
परमान्ते भृगुकर्णाभ्यां च सर्वपदं ततः  ॥ नर्प्_१,७०।१५९ ॥  
सौभाग्यकरवर्मान्ते कवचं पारिकीर्तितम्  ।  
सुरासुरान्ते मनुजसुन्दरीति पदं वदेत्  ॥ नर्प्_१,७०।१६० ॥  
हृदयान्ते विदा पश्चाद्रणसर्वपदं वदेत्  ।  
ततः प्रहरणधरसर्वकामुकतत्पदम्  ॥ नर्प्_१,७०।१६१ ॥  
हनयुग्मं च हृदयं बन्धनानि ततो वदेत्  ।  
आकर्षयद्वयं पश्चान्महाबलपदं ततः  ॥ नर्प्_१,७०।१६२ ॥  
वर्म चास्त्रं समाख्यातं नेत्रं स्यात्तदनन्तरम्  ।  
वदेत्रिभुवनं पश्चाच्चर सर्वजनेति च  ॥ नर्प्_१,७०।१६३ ॥  
मनांसि हरयुग्मान्ते दारयद्वितयं च मे  ।  
वशमानय वर्मान्ते नेत्रमन्त्रः समीरितः  ॥ नर्प्_१,७०।१६४ ॥  
षडङ्गमन्त्रास्ताराद्याः फट्नमोन्ताः प्रकीर्तिताः  ।  
तारस्त्रैलोक्यशब्दान्ते मोहनेति पदं वदेत्  ॥ नर्प्_१,७०।१६५ ॥  
हृषीकेशेति सम्प्रोच्याप्रतिरूपादिशब्दतः  ।  
मम्नथानन्तरं सर्वस्त्रीणां हृदयमीरयेत्  ॥ नर्प्_१,७०।१६६ ॥  
आकर्षणपदा गच्छदागच्छहृदयान्तिमः  ।  
अनेन व्यापकं कृत्वा जगन्नाथं स्मरेत् सुधीः  ॥ नर्प्_१,७०।१६७ ॥  
क्षीराब्धेस्तु तटे रम्यं सुरद्रुमलताञ्चितम्  ।  
उद्यदर्काभुजालाभं स्वधाम्नोज्वालदिङ्मुखम्  ॥ नर्प्_१,७०।१६८ ॥  
प्रसूनावलिसौरभ्यमाद्यन्मधुकरारवम्  ।  
दिव्यवातोञ्चलत्कञ्जपरागोद्धूलिताम्बरम्  ॥ नर्प्_१,७०।१६९ ॥  
स्वर्वधूगीतमाधुर्याभिराम चिन्तयेद्वनम्  ।  
तदन्तर्मणिसम्पत्तिस्फुरत्तोरणमण्डपे  ॥ नर्प्_१,७०।१७० ॥  
विलसन्मौक्तिकोद्दामदामराजद्वितानके  ।  
मणिवेद्यादि वियत्किरीटाग्रसमर्चिते  ॥ नर्प्_१,७०।१७१ ॥  
दिव्यसिंहासने विप्र समासीनं स्मरेद्विभुम्  ।  
शङ्खपाशेषु चापानि मुसलं नन्दकं गदाम्  ॥ नर्प्_१,७०।१७२ ॥  
अङ्कुशं दधतं दोर्भिः श्लिष्टे कमलयोरसि  ।  
पश्यत्यङ्कस्थयाम्भोजश्रिया रागोल्लसदृशा  ॥ नर्प्_१,७०।१७३ ॥  
ध्यात्वैवं प्रजपेल्लक्षचतुष्कं तद्दशांशतः  ।  
कुण्डेर्ऽद्धचन्द्रे पद्मैर्वा जातीपुष्पैश्च होमयेत्  ॥ नर्प्_१,७०।१७४ ॥  
यागभूमिं तथात्मानं यागोपकरणं तथा  ।  
पूजयिष्यन् जगन्नाथं गायत्र्या प्रोक्षयेद्वुधः  ॥ नर्प्_१,७०।१७५ ॥  
त्रैलोक्यमोहनायान्ते विद्महे पदमीरयेत्  ।  
स्मराय धीमहीत्युक्त्वा तन्नो विष्णुः प्रचोदयात्  ॥ नर्प्_१,७०।१७६ ॥  
गायत्र्येषा समाख्याता सर्वशुद्धिकरी परा  ।  
कल्पयेदासनं पीठे पूर्वोक्ते वैष्णवे सुधीः  ॥ नर्प्_१,७०।१७७ ॥  
पक्षिराजाय ठद्वन्द्वं पीठमन्त्रो ऽयमीरितः  ।  
मूर्तिं सङ्कल्पमूलेन तस्यामावाहयेदतः  ॥ नर्प्_१,७०।१७८ ॥  
व्यापकन्यासमन्त्रेण ततः सम्पूज्य भक्तितः  ।  
श्रीवत्सहृदयं तेन श्रीवत्सं स्तनयोर्यजेत्  ॥ नर्प्_१,७०।१७९ ॥  
कौस्तुभाय हृदन्तेन यजेद्वक्षसि कौस्तुभम्  ।  
पूजयेद्वनमालायै हृदन्तेन गले च ताम्  ॥ नर्प्_१,७०।१८० ॥  
कर्णिकायां ततो ऽभ्यर्चयेद्विधिवञ्चाङ्गदेवताः  ।  
दलेषु पूजयेत्पश्चाल्लक्ष्म्याद्यावृत्तचामराः  ॥ नर्प्_१,७०।१८१ ॥  
बन्धूककुसुमाभासाःमुक्ताहारलसत्कुचाः  ।  
उत्फुल्लाम्भघोजनयना मदविभ्रममन्थराः  ॥ नर्प्_१,७०।१८२ ॥  
लक्ष्मी सरस्वती चैव धृतिः प्रीतिस्ततः परम्  ।  
कान्तिः शान्तिस्तुष्टिपुष्टिबीजाद्या ङेनमोन्तिकाः  ॥ नर्प्_१,७०।१८३ ॥  
भृगुः खड्राशचन्द्राढ्यो देव्या बीजमुदाहृतम्  ।  
ह्रस्वत्रयक्लीबसर्वरहितस्वरसंयुतम्  ॥ नर्प्_१,७०।१८४ ॥  
देव्या बीजं क्रमादासामादौ च विनियोजयेत्  ।  
दलाग्रेषु यजेच्छङ्खं शार्ङ्गं चक्रमसिं गदाम्  ॥ नर्प्_१,७०।१८५ ॥  
अङ्कुशं मुसलं पाशं स्वमुद्रामनुभिः पृथक्  ।  
महाजलचरा यान्ते वर्मास्त्रं वह्निवल्लभा  ॥ नर्प्_१,७०।१८६ ॥  
पाञ्चजन्या प्रताराद्यो नमोन्तः शङ्खपूजने  ।  
शार्ङ्गाय सशयान्ते च वर्मास्त्रं वह्निवल्लभा  ॥ नर्प्_१,७०।१८७ ॥  
शार्ङ्गाय हृदयं मन्त्रो महाद्यः शार्ङ्गपूजने  ।  
सुदर्शनमहान्ते तु चक्रराजपदं वदेत्  ॥ नर्प्_१,७०।१८८ ॥  
हययुग्मं सर्वदुष्टभयमन्ते कुरुद्वयम्  ।  
छिन्धिद्वयं ततः पश्चाद्विदारययुगं ततः  ॥ नर्प्_१,७०।१८९ ॥  
परमन्त्रान् ग्रसद्वन्द्वं भक्षयद्वितयं पुनः  ।  
भूकानि त्रासयद्वन्द्वं वर्मफड्वह्निसुन्दरी  ॥ नर्प्_१,७०।१९० ॥  
सुदर्शनाय हृदयं प्रोक्तश्चक्रर्चने मनुः  ।  
महाखड्गतीक्ष्णपदाच्छिवियुग्मं समीरयेत्  ॥ नर्प्_१,७०।१९१ ॥  
हुं फट् स्वाहा च खड्गाय नमः खड्गार्चने मनुः  ।  
महाकौमोदकीत्यन्ते वदेञ्चैव महाबले  ॥ नर्प्_१,७०।१९२ ॥  
सर्वासुरान्तके पश्चात्प्रसीदयुगलेति च  ।  
वर्मास्त्रवह्निजायान्तकौमोदकि हृक्षतिमः  ॥ नर्प्_१,७०।१९३ ॥  
कौमोदक्यर्चने प्रोक्तो मन्त्रः सर्वार्थसाधकः  ।  
महाङ्कुशपदात्कुट्चयुग्मं हुम्फट्वसुप्रिया  ॥ नर्प्_१,७०।१९४ ॥  
अङ्कुशाय नमः प्रोक्तो मन्त्रग्रौवाकुशर्चने  ।  
संवर्तकमहान्ते तु मुसलेति पदं वदेत्  ॥ नर्प्_१,७०।१९५ ॥  
योधयद्वितयं वर्म फडन्ते वह्निसुन्दरी  ।  
मुसलाय नमः प्रोक्तो मन्त्रो सुसलपूजने  ॥ नर्प्_१,७०।१९६ ॥  
महापाश हदादघटयमाकर्षयद्वयम्  ।  
हुं फटे स्वाहा च पाशाय नमः पाशार्चने मनुः  ॥ नर्प्_१,७०।१९७ ॥  
ताराद्या मनवो ह्येते ततः शक्रादिकान्यजेत्  ॥ नर्प्_१,७०।१९८ ॥  
वज्राद्यानपि सम्पूज्य सर्वसिद्धीश्वरो भवेत्  ।  
मासमात्रं तु कुसुमैः पूजयित्वा हयारिजैः  ॥ नर्प्_१,७०।१९९ ॥  
कुमुदैर्वा प्रजुहुयादष्टोत्तरसहस्रकम्  ।  
मासमात्रेण वश्याःस्युस्तस्य सर्वे नृपोत्तमाः  ॥ नर्प्_१,७०।२०० ॥  
यस्य नाम युतं मन्त्रं जपेदयुतसङ्ख्यया  ।  
स भवेद्दासवत्सद्यो मन्त्रस्यास्य प्रभावतः  ॥ नर्प्_१,७०।२०१ ॥  
बहुना किमिहोक्तेन मनुनानेन साधकः  ।  
साधयेत्सकलान्कामान्विष्णुतुल्यो न संशयः  ॥ नर्प्_१,७०।२०२ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे सप्ततितमो ऽध्यायः  
  
  
_____________________________________________________________  
  
  
सनत्कुमार उवाच  
शृणु नारद वक्ष्यामि दिव्यान्नरहरेर्मनून्  ।  
यान्समाराध्य ब्रह्माद्याश्चक्रुः सृष्ट्यादि कर्म वै  ॥ नर्प्_१,७१।१ ॥  
संवर्तकश्चन्द्रमौलिर्मनुर्वह्निविभूषितः  ।  
एकाक्षरः स्मृतो मन्त्रो भजतां सुरपादपः  ॥ नर्प्_१,७१।२ ॥  
मुनिरत्रिश्च जगतीं छन्दो बुद्धिमतां वर  ।  
देवता नृहरिः प्रोक्तो विनियोगो ऽखिलाप्तये  ॥ नर्प्_१,७१।३ ॥  
क्षं बीजं शक्तिरी प्रोक्ता षड्दीर्घेण षडङ्गकम्  ।  
अर्केन्दुवह्निनयनं शरदिन्दुरुचं करैः  ॥ नर्प्_१,७१।४ ॥  
धनुश्चक्राभयवलरान्दधतं नृहरिं स्मरेत्  ।  
लक्षं जपस्तद्दशांशहोमश्च घृतपायसैः  ॥ नर्प्_१,७१।५ ॥  
यजेत्पीठे वैष्णवे तु केसरेष्वङ्गपूजनम्  ।  
खगेशं शङ्करं शेषं शतानन्दं दिगालिषु  ॥ नर्प्_१,७१।६ ॥  
श्रियं ह्रियं धृतिं पुष्टिं कोणपत्रेषु पूजयेत्  ।  
दन्तच्छदेषु नृहरींस्तावतः पूजयेत्क्रमात्म  ॥ नर्प्_१,७१।७ ॥  
कृष्णो रुद्रो महाघोरो भीमो भीषण उज्ज्वलःऋ  ।  
करालो विकरालश्च दैत्यान्तो मधुसूदनः  ॥ नर्प्_१,७१।८ ॥  
रक्ताक्षः पिङ्गलाक्षश्चाञ्जनो दीप्तरुचिस्तथा  ।  
सुघोरकश्च सुहनुर्विश्वको राक्षसान्तकः  ॥ नर्प्_१,७१।९ ॥  
विशालको धूम्रकेशो हयग्रीवो घनस्वनः  ।  
मेघवर्णः कुभघकर्णः कृतान्ततीव्रतेजसौ  ॥ नर्प्_१,७१।१० ॥  
अग्निवर्णो महोग्रश्च ततो विश्वविभूषणः  ।  
विघ्नक्षमो महासेनः सिंहा द्वात्रिंशदीरिताः  ॥ नर्प्_१,७१।११ ॥  
तद्ब्रहिः प्रार्चयेद्विद्वांल्लोकपालान्सहेतिकान्  ।  
एवं सिद्धे मनौ मन्त्री साधेयेदखिलेप्सितान्  ॥ नर्प्_१,७१।१२ ॥  
विष्णः प्रद्युम्नयुक् शार्ङ्गी महांस्ततः  ।  
विष्णुं ज्वलन्तं भृग्वीशो जलं पद्मासनं ततः  ॥ नर्प्_१,७१।१३ ॥  
हरिस्तु वासुदेवाय वैकुण्ठो विष्णुसंयुतः  ।  
गदी सेन्दुनृसिंहं च भीषणं भद्वमेव च  ॥ नर्प्_१,७१।१४ ॥  
मृत्युमृत्युं ततः शौरिर्भानोर्नारायणान्वितः  ।  
नृहरेर्द्वाविंशदर्णो ऽयं मन्त्रः साम्राज्यदायकः  ॥ नर्प्_१,७१।१५ ॥  
ब्रह्मा मुनिस्तु गायत्री छन्दो ऽनुष्टुबुदाहृतम्  ।  
देवता नृहरिश्चास्य सर्वेष्टुफलदायकः  ॥ नर्प्_१,७१।१६ ॥  
हं बीजं इं तथा शक्तिर्विनियोगो ऽखिलाप्तये  ।  
वेदैश्चतुर्भिर्वसुभिः षड्भिः षड्भिर्युगाक्षरैः  ॥ नर्प्_१,७१।१७ ॥  
षडङ्गानि विधायाथ मूर्ध्नि भाले च नेत्रयोः  ।  
मुखबाह्वङ्घ्रिसन्ध्यग्रेष्वथ कुक्षौ तथा हृदि  ॥ नर्प्_१,७१।१८ ॥  
गले पार्श्वद्वये पृष्टे ककुद्यर्णान्मनूद्भवान्  ।  
प्रणवान्तरितान् कृत्वा न्यसेत्साधकसत्तमः  ॥ नर्प्_१,७१।१९ ॥  
नृसिंहसान्निध्यकरो न्यासो दशविधो यथा  ।  
कराङ्घ्षष्टाद्यङ्गुलीषु पृथगाद्यन्तपर्वणोः  ॥ नर्प्_१,७१।२० ॥  
सर्वाङ्गुलीषु विन्यस्यावशिष्टं तलयोर्न्यसेत्  ।  
शिरोललाटे भ्रुमध्ये नेत्रयोः कर्णयोस्तथा  ॥ नर्प्_१,७१।२१ ॥  
कपोलकर्णमूले च चिबुकोर्द्धाधरोष्टके  ।  
कण्ठे घोणे च भुजयोर्द्दत्तनौ नाभिमण्डले  ॥ नर्प्_१,७१।२२ ॥  
दक्षान्पदोस्तले कट्यां मेढ्रोर्वोजानुजघयचोः  ।  
गुल्फे पादकराङ्गुल्योः सर्वसन्धिषु रोमसु  ॥ नर्प्_१,७१।२३ ॥  
रक्तास्थिमज्जासु तनौ न्यसेद्वर्णान्वि चक्षणः  ।  
वर्णान्पदे गुल्फजानुकटिनाभिहृदि स्थले  ॥ नर्प्_१,७१।२४ ॥  
बाह्वोः कण्ठे च चिबुके चौष्टौ गण्डे प्रविन्यसेत्  ।  
कर्णयोर्वदने नासापुटे नेत्रे च मूर्द्धनि  ॥ नर्प्_१,७१।२५ ॥  
पदानि तु मुखे मूर्ध्रि नसि चक्षुषि कर्णयोः  ।  
आस्ये च हृदय नाभौ पादान्सर्वाङ्गकेन्यसेत्  ॥ नर्प्_१,७१।२६ ॥  
अर्द्धद्वयं न्यसेन्मूर्ध्नि आहृत्पादात्तदङ्गकम्  ।  
उग्रादीनि पदानी ह मृत्युमृत्युं नमाम्यहम्  ॥ नर्प्_१,७१।२७ ॥  
इत्यन्तान्यास्यकघ्नाणचक्षुःश्रोत्रेषुपक्ष्मसु  ।  
हृदि नाभौ च कट्यादिपादान्तं नवसु न्यसेत्  ॥ नर्प्_१,७१।२८ ॥  
वीराद्यानपि तान्येव यथापूर्वं प्रविन्यसेत्  ।  
नृसिंहाद्यानि तान्येव पूर्ववद्विन्यसेत्सुधीः  ॥ नर्प्_१,७१।२९ ॥  
चन्द्राग्निवेदषड्रामनेत्रदिग्बाहुभूमितान्  ।  
विभक्ता पन्त्रवर्णांश्च क्रमात्स्थानेषु विन्यसेत्  ॥ नर्प्_१,७१।३० ॥  
मूले मूलाच्च नाभ्यन्तं नाभ्यादिहृदयावधि  ।  
हृदयाद्भ्रूयुगान्तं तु नेत्रत्रये च मस्तके  ॥ नर्प्_१,७१।३१ ॥  
बाह्वोरङ्गुलिषु प्राणेमूर्द्धादि चरणावधि  ।  
विन्यसेन्नामतो धीमान्हरिन्यासो ऽयमीरितः  ॥ नर्प्_१,७१।३२ ॥  
न्यासस्यास्य तु माहात्म्यं जानात्येको हरिः स्वयम्  ।  
एवं न्यासविधिं कृत्वा ध्यायेच्च नृहरिं हृदि  ॥ नर्प्_१,७१।३३ ॥  
गलासक्तलसद्बाहुस्पृष्टकेशो ऽब्जचक्रधृक्  ।  
नखाग्रभिन्नदैत्येशो ज्वालामालासमन्वितः  ॥ नर्प्_१,७१।३४ ॥  
दीप्तजिह्वस्त्रिनयनो दंष्ट्रोग्रं वदनं वहन्  ।  
नृसिंहो ऽस्मान्सदा पातुस्थलाम्बुगगनोपगः  ॥ नर्प्_१,७१।३५ ॥  
ध्यात्वैवं दर्शयेन्मुद्रां नृसिंहस्य महात्मनः  ।  
जानुमध्यगतौ कृत्वा चिबुकोष्टौ समावुभौ  ॥ नर्प्_१,७१।३६ ॥  
हस्तौ च भूमिसंलग्नौ कम्पमानः पुनः पुनः  ।  
मुखं विजृम्भितं कृत्वा लेलिहानां च जिह्विकाम्  ॥ नर्प्_१,७१।३७ ॥  
एषा मुद्रा नारसिंही प्रधानेति प्रकीर्तिता  ।  
वामस्याङ्गुष्टतो बद्ध्वाकनिष्टामङ्गलीत्रयम्  ॥ नर्प्_१,७१।३८ ॥  
त्रिशूलवत् सम्मुखोर्द्ध्वे कुर्यान्मुद्रां नृसिंहगाम्  ।  
अङ्गुष्टाभ्यां च करयोस्तथाऽक्रम्य कनिष्टके  ॥ नर्प्_१,७१।३९ ॥  
अधोमुखाभिः शिष्टाभिः शेषाभिर्नृहरौ ततः  ।  
हस्तावधोमुखौ कृत्वा नाभिदेशे प्रसार्य च  ॥ नर्प्_१,७१।४० ॥  
तर्जन्नीभ्यां नयेत्स्कन्धौ प्रोक्ता चान्त्रणमुद्रिका  ।  
हस्तावूर्द्ध्वमुखौ कृत्वा तले संयोज्य मध्यमे  ॥ नर्प्_१,७१।४१ ॥  
अनामायां तु वामायां तुवामायां दक्षिणां तु विनिक्षिपेत्  ।  
तर्जन्यौ पृष्टतो लग्नौ अङ्गुष्टौ तर्जनीश्रितौ  ॥ नर्प्_१,७१।४२ ॥  
चक्रमुद्राभवेदेषा नृहरेः सन्निधौ मता  ।  
चक्रमुद्रा तथा कृत्वा तर्जनीभ्यां तु मध्यमे  ॥ नर्प्_१,७१।४३ ॥  
पीडयेद्वंष्ट्रमुद्रैषा सर्वपापप्रणाशिनी  ।  
एता मुद्रा नृसिंहस्य सर्वमन्त्रेषु सम्मताः  ॥ नर्प्_१,७१।४४ ॥  
वर्णलक्षं जपेन्मन्त्रं तद्दशांशं च पायसैः  ।  
घऋताक्तर्जुहुयाद्वह्नौ पीठे पूर्वोदितेर्ऽचयेत्  ॥ नर्प्_१,७१।४५ ॥  
अङ्गान्यादौ समाराध्य दिक्पत्रेषु यजेत्पुनःऋ  ।  
गरडादीन् श्रीमुखांश्च विदिक्षु लोकपान्बहिः  ॥ नर्प्_१,७१।४६ ॥  
एवं संसाधितो मन्त्रः सर्वान्कामान्प्रपूरयेत्  ।  
सौम्ये कार्ये स्मरेत्सौम्यं क्रूरं क्रूरे स्मरेद्बुधः  ॥ नर्प्_१,७१।४७ ॥  
पूर्वमृत्युपदे शत्रोर्नाम कृत्वा स्वयं हरिः  ।  
निशितैर्नखदंष्ट्राग्रैः खाद्यमानं च संस्मरेत्  ॥ नर्प्_१,७१।४८ ॥  
अष्टोत्तरशतं नित्यं जपेन्मन्त्रमतन्द्रितः  ।  
जायते मण्डलादर्वाक् शत्रुर्वै शमनातिथिः  ॥ नर्प्_१,७१।४९ ॥  
ध्यानभेदानथो वक्ष्ये सर्वसिद्धिप्रदायकान्  ।  
श्रीकामः सततं ध्यायेत्पूर्वोक्तं नृहरिं सितम्  ॥ नर्प्_१,७१।५० ॥  
वामाङ्कस्थितया लक्ष्म्यालिङ्गतं पद्महस्तया  ।  
विषमृत्यूपरोगादिसर्वोपद्रवनाशनम्  ॥ नर्प्_१,७१।५१ ॥  
नरसिंहं महाभीमं कालानल समप्रभम्  ।  
आन्त्रमालाधरं रौद्रं कण्ठहारेण भूषितम्  ॥ नर्प्_१,७१।५२ ॥  
नागयज्ञोपवीतं च पञ्चाननसुशोभितम्  ।  
चन्द्रमौलिं नीलकण्ठं प्रतिवक्त्रं त्रिनेत्रकम्  ॥ नर्प्_१,७१।५३ ॥  
भुजैः परिघसङ्काशैर्द्दशभिश्चोपशोभितम्  ।  
अक्षसूत्रं गदापद्मं शङ्खं गोक्षीरसन्निभम्  ॥ नर्प्_१,७१।५४ ॥  
धनुश्च मुशलं चैव बिभ्राणं चक्रसुत्तमम्  ।  
खड्गं शूलं च बाणं च नृहरिं रुद्ररूपिणम्  ॥ नर्प्_१,७१।५५ ॥  
इन्द्रगोपाभनीलाभं चन्द्राभं स्वर्णसन्निभम्  ।  
पूर्वादि चोत्तरं यावदूद्ध्वार्स्यं सर्ववर्णकम्  ॥ नर्प्_१,७१।५६ ॥  
एवं ध्यात्वा जपेन्मन्त्री सर्वव्याधिविमुक्तये  ।  
सर्वमृत्युहरं दिव्य स्मरणात्सर्वसिद्धिदम्  ॥ नर्प्_१,७१।५७ ॥  
ध्यायेद्यदा महात्कर्म तदा षोडशहस्तवान्  ।  
नृसिंहः सर्वलोकेशः सर्वाभरणभूषितः  ॥ नर्प्_१,७१।५८ ॥  
द्वौ विदारणकर्माप्तौ द्वौ चान्त्रोद्धरणान्वितौ  ।  
शङ्खचचक्रधरौ द्वौ तु द्वौ च बाणघनुर्द्धरौ  ॥ नर्प्_१,७१।५९ ॥  
खड्गखेटधरौ द्वौ च द्वौ गदापद्मधारिणौ  ।  
पाशाङ्कुशधरौ द्वौ च द्वौ रिपोर्मुकुटार्पितौ  ॥ नर्प्_१,७१।६० ॥  
इति षोडशदोर्दण्डमण्डितं नृहरिं विभुम्  ।  
ध्यायेन्नारद नीलाभमुग्रकर्ममण्यनन्यधीः  ॥ नर्प्_१,७१।६१ ॥  
ध्येयो महतमे कार्ये द्वात्रिंशद्धस्तवान्बुधैः  ।  
नृसिंहः सर्वभूतेशः सर्वसिद्धिकरः परः  ॥ नर्प्_१,७१।६२ ॥  
दक्षिणे चक्रपद्मे च परशुम्पाशमेव च  ।  
हलं च मुशलं चैव अभयं चाङ्कुशं तथा  ॥ नर्प्_१,७१।६३ ॥  
पट्टिशं भिन्दिपालं च खड्गमुद्गरतोमरान्  ।  
वामभागे करैः शङ्ङ्खं खेटं पाशं च शूलकम्  ॥ नर्प्_१,७१।६४ ॥  
अग्निं च वरदं शक्तिं कुण्डिकां च ततः परम्  ।  
कार्मुकं तर्जनीमुद्रां गदां डमरुशूर्पकौ  ॥ नर्प्_१,७१।६५ ॥  
द्वाभ्यां कराभ्यां च रिपोर्जानुमस्तकपीडनम्  ।  
ऊर्द्ध्वीकृताभ्यां बाहुभ्यां आन्त्रमालाधरं विभुम्  ॥ नर्प्_१,७१।६६ ॥  
अधः स्थिताभ्यां बाहुभ्यां हिरण्यकविदारणम्  ।  
प्रियङ्करं च भक्तानां दैत्यानां च भयङ्करम्  ॥ नर्प्_१,७१।६७ ॥  
नृसिहं तं स्मरेदित्थं महामृत्युभयापहम्  ।  
एवं ध्यात्वा जपेन्मन्त्री सर्वकार्यार्थसिद्धये  ॥ नर्प्_१,७१।६८ ॥  
अथोच्यते ध्यानमन्यन्मुखरोगहरं शुभम्  ।  
स्वर्णवर्णसुपर्णस्थं विद्युन्मालासटान्वितम्  ॥ नर्प्_१,७१।६९ ॥  
कोटिपूर्णेन्दुवर्णं च सुमुखं त्र्यक्षिवीक्षणम्  ।  
पीतवस्त्रोरुभूषाढ्यं नृसिंहं शान्तविग्रहम्  ।  
चक्रशङ्खाभयवरान्दधतं करपल्लवैः  ॥ नर्प्_१,७१।७० ॥  
क्ष्वेडरोगादिशमनं स्वैर्ध्यानैः सुखन्दितम्  ।  
शत्रोः सेनानिरोधेन यत्नं कुर्याञ्च साधकम्  ॥ नर्प्_१,७१।७१ ॥  
अक्षकाष्टैरेधिते ऽग्नौ विचिन्त्य रिपुमर्दनम्  ।  
देवं नृसिंहं सम्पूज्य कुसुमाद्युपचारकैः  ॥ नर्प्_१,७१।७२ ॥  
समूलमूलैर्जुंहुयाच्चरैर्दशशतं पृथक्  ।  
रिपुं खादन्निव जपेन्निर्दहन्निव तं क्षिपेत्  ॥ नर्प्_१,७१।७३ ॥  
हुत्वा सप्तदिनं मन्त्री सेनामिष्टां महीपतेः  ।  
प्रस्थापयेच्छुभे लग्ने परराष्ट्रजयेच्छया  ॥ नर्प्_१,७१।७४ ॥  
तस्याः पुरस्तान्नृहरिं निघ्नन्तं रिपुमण्डलम्  ।  
स्मृत्वा जपं प्रक्लर्वीत यावदायाति सा पुनः  ॥ नर्प्_१,७१।७५ ॥  
निर्जत्य निखिलाञ्छत्रून्सह वीरश्रियासुखात्  ।  
प्रीणयेन्मन्त्रिणं राजा विभवैः प्रीतमानसः  ॥ नर्प्_१,७१।७६ ॥  
गजाश्वरथरत्नैश्च ग्रामक्षेत्रधनादिभिः  ।  
यदि मन्त्री न तुष्येत तदानर्थो महीपतेः  ॥ नर्प्_१,७१।७७ ॥  
जायते तस्य राष्ट्रेषु प्राणेभ्यो ऽपि महाभयम्  ।  
अष्टोत्तरशतमूलमन्त्रमन्त्रितभस्मना  ॥ नर्प्_१,७१।७८ ॥  
नाशयेन्मूषिकालूतावृश्चिकाद्युत्थितं विषम्  ।  
लिप्ताङ्गः सर्वरोगैश्च मुच्यते नात्र संशयः  ॥ नर्प्_१,७१।७९ ॥  
सेवन्तीकुसुमैर्हुत्वा महतीं श्रियमाप्नुयात्  ।  
औदुम्बरसमिद्भिस्तु भवेद्धान्यसमृद्धिमान्  ॥ नर्प्_१,७१।८० ॥  
अपूपलक्षहोमे तु भवेद्वैश्रवणोपमः  ।  
क्रुद्धस्य सन्निधौ राज्ञो जपेदष्टोत्तरं शतम्  ॥ नर्प्_१,७१।८१ ॥  
सद्यो नैर्मल्यमाप्नोति प्रसादं चाधिगच्छति  ।  
कुन्दप्रसूनैरुदयं मोचाभिर्विघ्ननाशनम्  ॥ नर्प्_१,७१।८२ ॥  
तुलसीपत्रहोमेन महतीं कीर्तिमाप्नुयात्  ।  
शाल्युत्थसक्तुहोमेन वशयेदखिलं जगत्  ॥ नर्प्_१,७१।८३ ॥  
मधूकपुष्पैरिष्टं स्यात्स्तम्भनं धात्रिखण्डकैः  ।  
दधिमध्वाज्यमिश्रां तु गुडूचीं चतुरङ्गुलाम्  ॥ नर्प्_१,७१।८४ ॥  
जुहुया दयुतं यो ऽसौ शतं जीवति रोगजित्  ।  
शनैश्चरदिने ऽश्वत्थं स्पृष्ट्वा चाष्टोत्तरं शतम्  ॥ नर्प्_१,७१।८५ ॥  
जपेज्जित्वासो ऽपमृत्युं शतवर्षाणि जीवति  ।  
अथ ते सम्प्रवक्ष्यामि यन्त्रं त्रैलोक्यमोहनम्  ॥ नर्प्_१,७१।८६ ॥  
यस्य सन्धारणादेव भवेयुःसर्वसम्पदः  ।  
श्वेतभूर्ज्जे लिखेत्पद्मं द्वात्रिंशत्सिंहसंयुतम्  ॥ नर्प्_१,७१।८७ ॥  
मध्ये सिंहे स्वबीजं च लिखेत्पूर्ववदेव तु  ।  
श्रीबीजेन तु तुसंवेद्य वलयत्रयसंयुतम्  ॥ नर्प्_१,७१।८८ ॥  
पाशाङ्कुशैश्च संवेष्ट्य पूजयेद्यन्त्रमुत्तमम्  ।  
त्रैलोक्यमोहनं नाम सर्वकामार्थसाधनम्  ॥ नर्प्_१,७१।८९ ॥  
चक्रराजं महाराजं सर्वचर्केश्वरेश्वरम्  ।  
धारणाज्जयमाप्नोति सत्यं सत्यं न संशयः  ॥ नर्प्_१,७१।९० ॥  
अथ यन्त्रान्तरं वक्ष्ये शृणु नारद सिद्धिदम्  ।  
अष्टारं विलिखेद्यन्त्रं श्लक्ष्णं कर्णिकया युतम्  ॥ नर्प्_१,७१।९१ ॥  
मूलमन्त्रं लिखेत्तत्र प्रणवेन समन्वितम्  ।  
एकाक्षरं नारसिंहं मध्ये चैव ससाध्यकम्  ॥ नर्प्_१,७१।९२ ॥  
जपेदष्टसहस्रं तु सूत्रेणावेष्ट्य तद्बहिः  ।  
स्वर्णरौप्यसुताम्रैश्च वेष्टयेत्क्रमतः सुधीः  ॥ नर्प्_१,७१।९३ ॥  
लाक्षया वेष्टितं कृत्वा पुनर्मन्त्रेण मन्त्रयेत्  ।  
कण्ठे भुजे शिखायां वा धारयेद्यन्त्रमुत्तमम्  ॥ नर्प्_१,७१।९४ ॥  
नरनारीनरेद्राश्च सर्वे स्युर्वशगा भुवि  ।  
दुष्टास्तं नैव बाधन्ते पिशाचोरगराक्षसाः  ॥ नर्प्_१,७१।९५ ॥  
यन्त्रराजप्रसादेन सर्वत्र जयमाप्नुयात्  ।  
अथान्यत्सम्प्रवक्ष्यामि यन्त्रं सर्ववशङ्करम्  ॥ नर्प्_१,७१।९६ ॥  
द्वादशारं महाचक्रं पूर्ववद्विलिखेत्सुधीः  ।  
मात्राद्वादशसम्भिन्नदलेन विलिखेद्रुधः  ॥ नर्प्_१,७१।९७ ॥  
मध्ये मन्त्रं शक्तियुक्तं श्रीबीजेन तु वेष्टयेत  ।  
कालान्तकं नाम चक्रं सुरासुखशङ्करम्  ॥ नर्प्_१,७१।९८ ॥  
चक्रमुल्लेखयेद्भूर्जे सर्वशत्रुनिवारणम्  ।  
यस्य धारणमात्रेण सर्वत्र विजयी भवेत्  ॥ नर्प्_१,७१।९९ ॥  
अथ सर्वेष्टदं ज्वालामालिसञ्ज्ञं वदाम्यहम्  ।  
बीजं हृद्भगवान्ङेन्तो नरसिंहाय तत्परम्  ॥ नर्प्_१,७१।१०० ॥  
ज्वालिने मालिने दीप्तदंष्ट्राय अग्निने पदम्  ।  
त्राय सर्वादिरक्षोघ्नाय च नः सर्वभूपदम्  ॥ नर्प्_१,७१।१०१ ॥  
हरिर्विनाशनायान्ते सर्वज्वरविनाशनः  ।  
नामान्ते दहयुग्मं च पचद्वयमुदीरयेत्  ॥ नर्प्_१,७१।१०२ ॥  
रक्षयुग्मं च वर्मास्त्रठदूयान्तो ध्रुवादिकः  ।  
अष्टषष्ट्यक्षरैः प्रोक्तो ज्वालामाली मनूत्तमः  ॥ नर्प्_१,७१।१०३ ॥  
पुण्यादिकं तु पूर्वोक्तं त्रयोदशभिरक्षरैः  ।  
पङ्क्तिभी रुद्रासङ्ख्याकैरष्टादशभिरक्षरैः  ॥ नर्प्_१,७१।१०४ ॥  
भानुभिः करणैर्मन्त्री वरैरङ्गानि कल्पयेत्  ।  
पूर्वोक्तरूपिणं ज्वालामालिन नृहरिं स्मरेत्  ॥ नर्प्_१,७१।१०५ ॥  
लक्षं जपो दशांशं च जुहुयात्कपिलाघृतैः  ।  
रौद्रापस्मारभूतादिनाशको ऽयं मनूत्तमः  ॥ नर्प्_१,७१।१०६ ॥  
प्राणो माया नृसिंहश्च सृष्टिर्ब्रह्मास्त्रमीरितः  ।  
षडक्षरो महामन्त्रः सर्वाभीष्टप्रदायकः  ॥ नर्प्_१,७१।१०७ ॥  
मुनिर्ब्रह्मा तथा छन्दः पङ्क्तिर्देवो नृकेसरी  ।  
षड्दीर्घभाजा बीजेन षडङ्गानि समाचरेत्  ॥ नर्प्_१,७१।१०८ ॥  
पूर्वोक्तेनैव विधिना ध्यानं पूजां समाचरेत्  ।  
सिद्धेन मनुनानेन सर्वसिद्धिर्भवेन्नृणाम्  ॥ नर्प्_१,७१।१०९ ॥  
रमाबीजादिको ऽनुष्टुप्त्रयस्त्रिंशार्णवान्मनुः  ।  
प्रजापतिर्मुनिश्च्छन्दो ऽनुष्टुप् लक्ष्मीनृकेसरी  ॥ नर्प्_१,७१।११० ॥  
देवता चज पदैः सर्वेणाङ्गकल्पनमीरितम्  ।  
विन्यस्यैवं तु पञ्चाङ्गं स्वात्मरक्षां समाचरेत्  ॥ नर्प्_१,७१।१११ ॥  
संस्पृशन् दक्षिणं बाहुं शरभस्य मनुं जपेत्  ।  
प्रणवो हृच्छिवार्यन्ति महते शरभाय च  ॥ नर्प्_१,७१।११२ ॥  
वह्निप्रियान्तो मन्त्रस्तु रक्षार्थे समुदाहृतः  ।  
अथवा राममन्त्रान्ते परं क्षद्वितयं पठेत्  ॥ नर्प्_१,७१।११३ ॥  
अथवा केशवाद्यैस्तु रक्षां कुर्यात्प्रयत्नतः  ।  
केशवः पातु पादौ मे जङ्घे नारायणो ऽवतु  ॥ नर्प्_१,७१।११४ ॥  
माधवो मे कटिं पातु गोविन्दो गुह्यमेव च  ।  
नाभिं विष्णुश्च मे पातु जठरं मधुसूदनः  ॥ नर्प्_१,७१।११५ ॥  
ऊरू त्रिविक्रमः पातु हृदयं पातु मे नरः  ।  
श्रीधरः पातु कण्ठं च हृषीकेशो मुखं मम  ॥ नर्प्_१,७१।११६ ॥  
पद्मनाभः स्तनौ पातु शीर्षं दामोदरो ऽवतु  ।  
एवं विन्यस्य चाङ्गेषु जपकाले तु साधकः  ॥ नर्प्_१,७१।११७ ॥  
निर्भयो जायते भूतवेतालग्रहराक्षसात्  ।  
पुनर्न्यसेत्प्रयत्नेन ध्यानं कुर्वन्समाहितः  ॥ नर्प्_१,७१।११८ ॥  
पुरस्तात्केशवः पातुः चक्री जाम्बूनदप्रभः  ।  
पश्चान्नारायणः शङ्खी नीलजीमूतसन्निभः  ॥ नर्प्_१,७१।११९ ॥  
उर्द्ध्वमिन्दीवरश्यामो माधवस्तु गदाधरः  ।  
गिविन्दो दक्षिणे पार्श्वे धन्वी चन्द्रप्रभो महान्  ॥ नर्प्_१,७१।१२० ॥  
उत्तरे हलधृग्विष्णुः पद्मकिञ्जल्कसन्निभः  ।  
आग्नेय्यामरविन्दाक्षो मुसलीमधुसूदनः  ॥ नर्प्_१,७१।१२१ ॥  
त्रिविक्रमः खड्गपाणिर्नैरृत्यां ज्वलनप्रभः  ।  
वायव्यां माधवो वज्री तरुणादित्यसन्निभः  ॥ नर्प्_१,७१।१२२ ॥  
ऐशान्यां पुण्डरीकाक्षः श्रीधरः पट्टिशायुधः  ।  
विद्युत्प्रभो हृषीकेश उर्द्धू पातु समुद्गरः  ॥ नर्प्_१,७१।१२३ ॥  
अधश्च पद्मनाभो मे सहस्रांशुसमप्रभेः  ।  
सर्वायुधः सर्वशक्तिः सर्वाद्यः सर्वतोमुखः  ॥ नर्प्_१,७१।१२४ ॥  
इन्द्रगोपप्रभः पायात्पाशहस्तो ऽपराजितः  ।  
स बाह्याभ्यन्तरे देहमव्याद्दामो दरो हरिः  ॥ नर्प्_१,७१।१२५ ॥  
एवं सर्वत्र निश्छिद्रं नाम द्वादशपञ्जरम्  ।  
प्रविष्टो ऽहं न मे किञ्चिद्भयमस्ति कदाचन  ॥ नर्प्_१,७१।१२६ ॥  
एवं रक्षां विधायाथ दुर्द्धर्षो जायते नरः  ।  
सर्वेषु नृहरेर्मन्त्रवर्गेष्वेवं विधिर्मतः  ॥ नर्प्_१,७१।१२७ ॥  
पूर्वोक्तविधिना सर्वं ध्यानपूजादिकं चरेत्  ।  
जितं ते पुण्डरीकाक्ष नमस्ते विश्वभावन  ॥ नर्प्_१,७१।१२८ ॥  
नमस्ते ऽस्तु हृषीकेश महापुरुष ते नमः  ।  
इत्थं सम्प्रार्थ्य जप्त्वा च पटित्वा विसृजेद्विभुम्  ॥ नर्प्_१,७१।१२९ ॥  
एवं सिद्धे मनौ मन्त्री जायते सम्पदां पदम्  ।  
जयद्वयं श्रीनृसिंहेत्यष्टार्णो ऽयं मनूत्तमः  ॥ नर्प्_१,७१।१३० ॥  
मुनिर्ब्रह्माथ गायत्री छन्दः प्रोक्तो ऽस्य देवता  ।  
श्रीमाञ्जयनृसिंहस्तु सर्वाभीष्टप्रदायकः  ॥ नर्प्_१,७१।१३१ ॥  
सेन्दुगोर्विदपूर्वेण वियता सेन्दुना पुनः  ।  
षड्वीर्घाढ्ये न कुर्वीत षडङ्गानि विशालधीः  ॥ नर्प्_१,७१।१३२ ॥  
ततो ध्यायेद्धृदि विभुं नृसिंहं चन्द्रशेखरम्  ॥ नर्प्_१,७१।१३३ ॥  
श्रीमन्नृकेसरितनो जगदेकबन्न्धो श्रीनीलकण्ठ करुणार्णवे सामराज  ।  
वह्नीन्दुतीव्रकरनेत्र पिनाकपाणे शीतांशुशेखर रमेश्वर पाहि विष्णो  ॥ नर्प्_१,७१।१३४ ॥  
ध्यात्वैवं प्रपेल्लक्षाष्टकं मन्त्री दशांशतः  ।  
साज्येन पायसान्नेन जुहुयात्प्राग्वदर्चनम्  ॥ नर्प्_१,७१।१३५ ॥  
तारो माया स्वबीजान्ते कर्णोग्रं वीरमीरयेत्  ।  
महाविष्णु ततो ब्रूयाज्ज्वलन्तं सर्वतोमुखम्  ॥ नर्प्_१,७१।१३६ ॥  
स्फुरद्द्वयं प्रस्फुरेति द्वयं घोरपदं ततः  ।  
वदेद्धोरतरं ते तु तनुरूपं च ठद्वयम्  ॥ नर्प्_१,७१।१३७ ॥  
प्रचटद्वयमाभाष्य कहयुग्म च मद्वयम्  ।  
बन्धद्वयं घातयेति द्वयं वर्मास्त्रमीरयेत्  ॥ नर्प्_१,७१।१३८ ॥  
नृसिंहं भीषणं भद्रं मृत्युमृत्युं नमाम्यहम्  ।  
पञ्चाशीत्यक्षरो मन्त्रो भजतामिष्टदायकः  ॥ नर्प्_१,७१।१३९ ॥  
ऋषी ह्यघोरब्रह्मणौ तथा त्रिष्टुबनुष्टुभौ  ।  
छन्दसी च तथा घोरनृसिंहो देवता मतः  ॥ नर्प्_१,७१।१४० ॥  
ध्यानार्चनादिकं चास्य कुर्यादानुष्टुभं सुधीः  ।  
विशेषान्मन्त्रवर्यो ऽयं सर्वरक्षाकरो मतः  ॥ नर्प्_१,७१।१४१ ॥  
बीजं जययुगं पश्चान्नृसिंहेत्यष्टवर्णवान्  ।  
ऋषिः प्रजापतिश्चास्यानुष्टुप्छन्द उदाहृतम्  ॥ नर्प्_१,७१।१४२ ॥  
विदारणनृसिंहो ऽस्य देवता परिकीर्तितः  ।  
जं बीजं हं तथा शक्तिर्विनियोगो ऽखिलाप्तये  ॥ नर्प्_१,७१।१४३ ॥  
दीर्घाढ्येन नृसिंहेन षडङ्गन्यासमाचरेत्  ।  
रौद्रं ध्यायेन्नृसिंहं तु शत्रुवक्षो विदारणम्  ॥ नर्प्_१,७१।१४४ ॥  
नखदंष्ट्रायुधं भक्ताभयद श्रीनिकेतनम्  ।  
तप्तहाटककेशान्तज्वलप्तावकलोचनम्  ॥ नर्प्_१,७१।१४५ ॥  
वज्राधिकनखस्पर्श दिव्यसिंह नमो ऽस्तु ते ।।  
मुनिर्ब्रह्मा समाख्यातो ऽनुष्टुप्छन्दः समीरितः  ॥ नर्प्_१,७१।१४६ ॥  
देवतास्य रगदार्णस्य दिव्यपूर्वो नृकेसरी  ।  
पादैश्चतुर्भिः सर्वेण पञ्चाङ्गानि समाचरेत्  ॥ नर्प्_१,७१।१४७ ॥  
ध्यानपूजादिकं सर्वं प्राग्वत्प्रोक्तं मुनीश्वर  ।  
पूर्वोक्तानि च सर्वाणि कार्याण्यायान्ति सिद्धताम्  ॥ नर्प्_१,७१।१४८ ॥  
तारो नमो भगवते नरसिंहाय हृञ्च ते  ।  
जस्तेजसे आविराविर्भव वज्रनखान्ततः  ॥ नर्प्_१,७१।१४९ ॥  
व्रजदंष्ट्रेति कर्मान्ते त्वासयाक्रन्दयद्वयम्  ।  
तमो ग्रसद्वयं पश्चात्स्वाहान्ते चाभयं ततः  ॥ नर्प्_१,७१।१५० ॥  
आत्मन्यन्ते च भूयिष्टा ध्रुवो बीजान्तिमो मनुः  ।  
द्विषष्ट्यर्मो ऽस्य मुन्यादि सर्वं पूर्ववदीरितम्  ॥ नर्प्_१,७१।१५१ ॥  
तारो नृसिंहबीजं च नमो भगवते ततः  ।  
नरसिंहाय तारश्च बीजमस्य यदा ततः  ॥ नर्प्_१,७१।१५२ ॥  
रूपाय तारः स्वर्बीजं कूर्मरूपाय तारकम्  ।  
बीजं वराहरूपाय तारो बीज नृसिंहतः  ॥ नर्प्_१,७१।१५३ ॥  
रूपाय तार स्वं बीजं वामनान्ते च रूपतः  ।  
पापध्रुवत्रयं बीजं रामाय निगमादितः  ॥ नर्प्_१,७१।१५४ ॥  
बीजं कृष्णाय तारान्ते बीजं च कल्किने ततः  ।  
जयद्वयं ततः शालग्रामान्ते च निवासिने  ॥ नर्प्_१,७१।१५५ ॥  
दिव्यसिंहाय ङेन्तः स्यात्स्वयम्भूः पुरुषाय हृत्  ।  
तारः स्वं बीजमित्येष महासाम्राज्यदायकः  ॥ नर्प्_१,७१।१५६ ॥  
नृसिंहमन्त्रः खाङ्कार्णो मुनिरत्रिः प्रकीर्तितः  ।  
छन्दो ऽतिजगती प्रोक्तं देवता कथिता मनोः  ॥ नर्प्_१,७१।१५७ ॥  
दशावतारो नृहरिं बीजं खं शक्तिरव्ययः  ।  
षडूदीर्घाढ्येन बीजेन कृत्वाङ्गानि च भावयेत्  ॥ नर्प्_१,७१।१५८ ॥  
अनेकचन्द्रप्रतिमो लक्ष्मीमुखकृतेक्षणः  ।  
दशावतारैः सहितस्तनोतु नृहरिः सुखम्  ॥ नर्प्_१,७१।१५९ ॥  
जपो ऽयुतं दशांशेन होमः स्यात्पायसेन तु  ।  
प्रागुक्ते पूजयेत्पीठे मूर्तिसङ्कल्प्य मूलतः  ॥ नर्प्_१,७१।१६० ॥  
अङ्गान्यादौ च मत्स्याद्यान्दिग्दलेषु ततोर्ऽचयेत्  ।  
इन्द्राद्यानपि वज्राद्यान्सम्पूज्येष्टमवाप्नुयात्  ॥ नर्प्_१,७१।१६१ ॥  
सहस्रार्णं महामन्त्रं वक्ष्ये तन्त्रेषु गोपितम्  ।  
तारो माया रमा कामो बीजं क्रोधपदं ततः  ॥ नर्प्_१,७१।१६२ ॥  
मूर्ते नृसिंह शब्दान्ते महापुरुष ईरयेत्  ।  
प्रधानधर्माधर्मान्ते निगडेतिपदं वदेत्  ॥ नर्प्_१,७१।१६३ ॥  
निर्मोचनान्ते कालेति तततः पुरुष ईरयेत्  ।  
कालान्तकसदृक्तोयं स्वेश्वरान्ते सदृग्जलम्  ॥ नर्प्_१,७१।१६४ ॥  
श्रान्तान्ते तु निविष्टेति चैतन्यचित्सदा ततः  ।  
भासकान्ते तु कालाद्यतीतनित्योदितेति च  ॥ नर्प्_१,७१।१६५ ॥  
उदयास्तमयाक्रान्तमहाकारुणिकेति च  ।  
हृदयाब्जचतुश्चोक्ता दलान्ते तु निविष्टितः  ॥ नर्प्_१,७१।१६६ ॥  
चैतन्यात्मंश्चतुरामन्द्वादशात्मंस्ततः परम्  ।  
चतुर्विंशात्मन्नन्ते तु पञ्चविंशात्मन्नित्यपि  ॥ नर्प्_१,७१।१६७ ॥  
बको हरिः सहस्रान्ते मूर्ते एह्येहि शब्दतः  ।  
भगवन्नृसिंहपुरुष क्रोधेश्वर रसा सह  ॥ नर्प्_१,७१।१६८ ॥  
स्रवन्दितान्ते पादेति कल्पान्ताग्निसहस्र च  ।  
कोट्याभान्ते महादेव निकायदशशब्दतः  ॥ नर्प्_१,७१।१६९ ॥  
शतयज्ञातलं ज्ञेयं ततश्चामलयुग्मकम्  ।  
पिङ्गलेक्षणसटादष्ट्रा दंष्ट्रायुध नखायुध  ॥ नर्प्_१,७१।१७० ॥  
दानवेन्द्रान्तकावह्निणशोणितपदं ततः  ।  
सं सक्तिविग्रहान्ते तु भूतापस्मारयातुधान्  ॥ नर्प्_१,७१।१७१ ॥  
सुरासुरवन्द्यमानपादपङ्कजशब्दतः  ।  
भगवन्व्योमचक्रेश्वरान्ते तु प्रभवाप्यय  ॥ नर्प्_१,७१।१७२ ॥  
रूपेणोत्तिष्ट चोत्तिष्ट अविद्यानिचयं दह  ।  
दह ज्ञानैश्वर्यमन्ते प्रकाशययुगं ततः  ॥ नर्प्_१,७१।१७३ ॥  
ॐ सर्वज्ञ अरोषान्ते जम्भाजृम्भ्यवतारकम्  ।  
सत्यपुरुष शब्दान्ते सदसन्मध्य ईरयेत्  ॥ नर्प्_१,७१।१७४ ॥  
निविष्टं मम दुःस्वप्नभयं निगडशब्दतः  ।  
भयं कान्तारशब्दान्ते भयं विषपदात्ततः  ॥ नर्प्_१,७१।१७५ ॥  
ज्वरान्ते डाकिनी कृत्याध्वरेवतीभयं ततः  ।  
अशन्यन्ते भयं दुर्भिक्षभयं मारीशब्दतः  ॥ नर्प्_१,७१।१७६ ॥  
भयं मारीचशब्दान्ते भयं छायापदं ततः  ।  
स्कन्दापस्मारशब्दान्ते भयं चौरभयं ततः  ॥ नर्प्_१,७१।१७७ ॥  
जलस्वप्नाग्निभयं गजसिंहभुजङ्गगतः  ।  
भयं जन्मजरान्ते मरणादिशब्दमीरयेत्  ॥ नर्प्_१,७१।१७८ ॥  
भयं निर्मोचययुगं प्रशमययुगं ततः  ।  
ज्ञेयरूपधारणान्ते नृसिंहबृहत्सामतः  ॥ नर्प्_१,७१।१७९ ॥  
पुरुषान्ते सर्वभयनिवारणपदं ततः  ।  
अष्टाष्टकं चतुःषष्टि चेटिकाभयमीरयेत्  ॥ नर्प्_१,७१।१८० ॥  
विद्यावृतस्त्रयस्त्रिंशद्देवताकोटिशब्दतः  ।  
नमितान्ते पदपदात्पङ्कजान्वित ईरयेत्  ॥ नर्प्_१,७१।१८१ ॥  
सह स्रवदनान्ते तु सहस्रोदर संवदेत्  ।  
सहस्रेक्षणशब्दान्ते सहस्रपादमीरयेत्  ॥ नर्प्_१,७१।१८२ ॥  
सहस्रभुज सम्प्रोच्य सहस्रजिह्व संवदेत्  ।  
सहस्तान्ते ललाटेति सहस्रायुधतो धरात्  ॥ नर्प्_१,७१।१८३ ॥  
तमःप्रकाशक पुरमथनान्ते तु सर्व च  ।  
मन्त्रेराजेश्वरपदाद्विहायसगतिप्रद  ॥ नर्प्_१,७१।१८४ ॥  
पातालगतिप्रदान्ते यन्त्रमर्द्दन ईरयेत्  ।  
घोराट्टहासहसितविश्वावासपदं ततः  ॥ नर्प्_१,७१।१८५ ॥  
वासुदेव ततो ऽक्रूर ततो हयमुखेति च  ।  
परमहंस विश्वेश विश्वान्ते तु विडम्बन  ॥ नर्प्_१,७१।१८६ ॥  
निविष्टान्ते ततःप्रदुर्भावकारक ईरयेत्  ।  
हृषीकेश च स्वच्छन्द निःशेषजीव विन्यसेत्  ॥ नर्प्_१,७१।१८७ ॥  
ग्रासकान्ते महा पश्चात्पिशितासृगितीरयेत्  ।  
लम्पटान्ते खेचरीति सिद्ध्यतें तु प्रदायक  ॥ नर्प्_१,७१।१८८ ॥  
अजेयाव्यय अव्यक्त ब्रह्माण्डोदर इत्यपि  ।  
ततो ब्रह्मसहस्रान्ते कोटिस्रग्रुण्डशब्दतः  ॥ नर्प्_१,७१।१८९ ॥  
माल पण्डितमुण्डेति मत्स्य कूर्मं ततः परम्  ।  
वराहान्ते नृसिंहेति वामनान्ते समीरयेत्  ॥ नर्प्_१,७१।१९० ॥  
त्रैलोक्याक्रमणान्ते तु पादशालिक ईरयेत्  ।  
रामत्रय ततो विष्णुरूपान्ते धर एव च  ॥ नर्प्_१,७१।१९१ ॥  
तत्त्वत्रयान्ते प्रणवाधारतस्तच्छिखां पदम्  ।  
निविष्टवह्निजायान्ते स्वधा चैव ततो वषट्  ॥ नर्प्_१,७१।१९२ ॥  
नेत्र वर्मास्त्रमुञ्चार्य्य प्राणाधार इतरियेत्  ।  
आदिदेवपदात्प्राणापानपश्चान्निविष्टितः  ॥ नर्प्_१,७१।१९३ ॥  
पाञ्चरात्रिक दितिज विनिधनान्ते करेति च  ।  
महामाया अमोघान्ते दर्यं दैत्यन्द्रशब्दतः  ॥ नर्प्_१,७१।१९४ ॥  
दर्यान्ते दलनेत्युक्ता तेजोराशिन् ध्रुवं स्मरः  ।  
तेजस्वरान्ते पुरुषपङ्ङेन्ते सत्यपूरुष  ॥ नर्प्_१,७१।१९५ ॥  
अस्त्रतारो ऽच्युतास्त्रं च तारो वाचा सुदेव फट्  ।  
तारमायामूर्तेः फट् वः कामः स्वरादिमः  ॥ नर्प्_१,७१।१९६ ॥  
मूर्तेस्त्रमव्ययोबीजं विश्वमूर्तेस्त्रिमव्ययः  ।  
मायाविश्वात्मने षट् च तारः सौचं तुरात्मने  ॥ नर्प्_१,७१।१९७ ॥  
फट् तारोहं विश्वरूपिन्नस्त्रं च तदनन्तरम्  ।  
तारौह्नैपरमान्ते तु ह्रंसफट्प्रणवस्ततः  ॥ नर्प्_१,७१।१९८ ॥  
ह्रः हिरणअयगर्भरूप धारणान्ते च फट् ध्रुवः  ।  
ह्रैं अनौपम्यरूपधारिणास्त्रं ध्रुवस्ततः  ॥ नर्प्_१,७१।१९९ ॥  
क्षैं नृसिंहरूपधारिन् ॐ क्लं श्लश्च स्वरादिकः  ।  
ष्टाङ्गविन्यासविन्य स्तमूर्तिधारिंस्ततश्च फट्  ॥ नर्प्_१,७१।२०० ॥  
ह्रौ निसर्गसिद्ध्यैकरूपधारिंस्ततश्च फट्  ।  
तारो वर्मत्रयं सङ्करं वं चामुकमस्तकम्  ॥ नर्प्_१,७१।२०१ ॥  
खण्डद्वयं खाद येतिद्वयं क्लीं साध्यमानय  ।  
द्वयं ततो महात्मन्स्यान्सम्यग्दर्शययुग्मकम्  ॥ नर्प्_१,७१।२०२ ॥  
षड्दीर्घाड्यां स्वबीजं च क्षपितान्ते तु कल्मष  ।  
उत्तरायं द्वयं पञ्चबाणबीजानि वोञ्चरेत्  ॥ नर्प्_१,७१।२०३ ॥  
नृसिंहान्ते ततो ज्वालात्मने स्वाहा समीरयेत्  ।  
नृसिंहान्ते ततः कालात्मने स्वाहा ध्रुवस्ततः  ॥ नर्प्_१,७१।२०४ ॥  
खबीजं कामबीजं च लक्ष्मीबीजद्वयं ततः  ।  
मायातारान्तिमो मन्त्रः सहस्राक्षरसम्मितः  ॥ नर्प्_१,७१।२०५ ॥  
कपिलो ऽस्य मुनिश्छन्दो जगती देवता पुनः  ।  
श्रीलक्ष्मीर्नृहरिर्बीजं क्षैं शक्तिर्वह्निवल्लभा  ॥ नर्प्_१,७१।२०६ ॥  
श्वेतो वर्ण उदात्तश्च स्वरः प्रोक्तो मनीषिभिः  ।  
क्षेत्रं च परमात्मा तु विनियोगो ऽखिलात्पये  ॥ नर्प्_१,७१।२०७ ॥  
क्षः सहस्रबाहवेन्ते सहस्रायुधधराय च  ।  
नृसिंहान्तं वह्निजायास्त्रायफटू मन्त्र ईरितः  ॥ नर्प्_१,७१।२०८ ॥  
अनेन करशुद्धिं च कृत्वाङ्गानि समाचरेत्  ।  
तारः क्षां च सहस्रान्ते क्षरशब्दाद्विजृम्भितम्  ॥ नर्प्_१,७१।२०९ ॥  
नृसिंहायाग्निजायान्तो हृदये मनुरीरितः  ।  
मारः क्षीं च महातेनुं प्रभान्ते विकरेति च  ॥ नर्प्_१,७१।२१० ॥  
नृसिंहायाग्निजायान्ते शिरोमन्त्रः प्रकीर्तितः  ।  
तारः क्षूं तप्तयंहायश्चादृक्केशान्त ईरयेत्  ॥ नर्प्_१,७१।२११ ॥  
ज्वलत्यावकलो मूर्मो दीर्घा वज्राधिकेति च  ।  
नख स्पर्शाद्दिव्यसिंह नमो ऽस्तु भगवन् हरिः  ॥ नर्प्_१,७१।२१२ ॥  
महाध्वस्त जगद्रूप नृसिंहाय द्वयन्द्वयम्  ।  
अनेन च शिखा प्रोक्ता कवचं तदनन्तरम्  ॥ नर्प्_१,७१।२१३ ॥  
तारः क्षैं च सुवर्णं ते मदमत्तपदं ततः  ।  
विह्वलितनृसिंहाय स्वाहान्तं कवचं स्मृतम्  ॥ नर्प्_१,७१।२१४ ॥  
तारः र्क्षौ च सहस्राक्ष विश्वस्राक्ष विश्वरूपपदं वदेत्  ।  
धारणेग्नि प्रियान्तो ऽयं नेत्रमन्त्रः प्रकीर्तितः  ॥ नर्प्_१,७१।२१५ ॥  
तारो क्षश्च सहस्रान्ते वारावेपदमीरयेत्  ।  
सहस्रान्ते युधायाथं नृसिंहायाग्निसुन्दरी  ॥ नर्प्_१,७१।२१६ ॥  
अस्त्रमन्त्रः समाख्यातस्ततो ध्यायेन्नृकेसरी  ।  
उद्यदर्कसहस्राभं त्रीक्षणं भीसभूषणम्  ॥ नर्प्_१,७१।२१७ ॥  
सुतीक्ष्णाग्रभुजो दण्डैर्दैत्यदारणकं स्मरेत्  ।  
एवं ध्यात्वा जपेन्मन्त्री सहस्रं पायेन चग  ॥ नर्प्_१,७१।२१८ ॥  
आज्यप्लुतेन जुहुयात्सम्यक्सिद्धो भवेन्मनुः  ।  
प्रागुक्ते वैष्णवे पीठे मूर्तिं सङ्कल्प्य मूलतः  ॥ नर्प्_१,७१।२१९ ॥  
सम्पूज्य नृहरिं पश्चादादावङ्गानि पूजयेत्  ।  
चक्र शङ्खं च पाशं वाङ्कुशं कुलिशमेव च  ॥ नर्प्_१,७१।२२० ॥  
गदाकृपाणिक्ष्वेडानि दलेषु परिपूजयेत्  ।  
लोकेशानपि वज्राद्यान्पूजयेत्तदनन्तरम्  ॥ नर्प्_१,७१।२२१ ॥  
एवं सिद्धे मनौ मन्त्री प्रयोगान्कर्तुमर्हति  ।  
भस्माभिमन्त्रितं कृत्वा ग्रहग्रस्तं विलेपयेत्  ॥ नर्प्_१,७१।२२२ ॥  
भस्मसंलेपनादेव सर्वग्रहविनाशनम्  ।  
अनेनैव विधानेन यक्षराक्षसकिन्नरः  ॥ नर्प्_१,७१।२२३ ॥  
भूतप्रेतपिशाचाश्च नश्यन्त्येव न संशयः  ।  
पराभिचारकृत्यानि मनुनानेन मन्त्रितम्  ॥ नर्प्_१,७१।२२४ ॥  
भस्म संलेपयेत्सद्यो दुराधर्षो भवेन्नरः  ।  
सुदिने स्थापयेत्कुम्भे सर्वतोभद्रमण्डले  ॥ नर्प्_१,७१।२२५ ॥  
तीर्थतोयेन सम्पूर्य जपेदष्टोत्तरं शतम्  ।  
तेनाभिषिक्तो मनुजः सर्वापत्तिं तरेद् ध्रुवम्  ॥ नर्प्_१,७१।२२६ ॥  
किं बहूक्तेन सर्वेष्टदायको ऽयं मनूत्तमः  ।  
वज्रनखाय विद्महे तीक्ष्णदंष्ट्राय धीमहि  ।  
तन्नो नृसिंहः शब्दान्ते वदेंश्चैव प्रचोदयात्  ॥ नर्प्_१,७१।२२७ ॥  
एषा नृसिंहगायत्री सर्वाभीष्टप्रदायिनी  ।  
एतस्याः स्मरणादेव सर्वपापक्षयो भवेत्  ॥ नर्प्_१,७१।२२८ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे नृसिंहोपासनामन्त्रगायत्र्यादिनिरूपणं नामैकसप्ततितमो ऽध्यायः  
  
  
_____________________________________________________________  
  
  
सनत्कुमार उवाच  
प्रणवो हृदयं विष्णुर्नेन्तः सुरपतिस्तथा  ।  
महाबलाय स्वाहान्तो मन्त्रो वसुधराक्षरः  ॥ नर्प्_१,७२।१ ॥  
मुनिरिन्दुर्विराट् छन्दो देवता दधिवामनः  ।  
तारो बीजं तथा शक्तिर्वह्निजाया प्रकीर्तिता  ॥ नर्प्_१,७२।२ ॥  
चन्द्राक्षिरामबाणेंषु नेत्रसङ्ख्यैर्मनूद्भवैः  ।  
वर्णैः षडङ्गं कृत्वा च मूर्ध्नि भाले च नेत्रयोः  ॥ नर्प्_१,७२।३ ॥  
कर्णयोर्घ्राणयोरोष्टतालुकण्ठभुजेषु च  ।  
पृष्टे हृद्युदरे नाभौ गुह्ये चोरुस्थले पुनः  ॥ नर्प्_१,७२।४ ॥  
जानुद्वयं जङ्घयोश्च पादयोर्विन्यसेत्क्रमात्  ।  
अष्टादशैव मन्त्रोत्थास्ततो देवं विचिन्तयेत्  ॥ नर्प्_१,७२।५ ॥  
मुक्तागौरं रत्नभूषं चन्द्रस्थं भृङ्गसन्निभैः  ।  
अलकैर्विलसद्वक्त्रं कुम्भं शुद्धाम्बुपूरितम्  ॥ नर्प्_१,७२।६ ॥  
दध्यन्नपूर्णचषकं दोर्भ्यां सन्दधनं भजेत्  ।  
लक्षत्रयं जपेन्मन्त्रं तद्दशांशं घृतप्लुतैः  ॥ नर्प्_१,७२।७ ॥  
पायसान्नैः प्रजुहुयाद्दध्यन्नेन यथाविधि  ।  
चन्द्रान्ते कल्पिते पीठे पूर्वोक्तें पूजयेञ्च तम्  ॥ नर्प्_१,७२।८ ॥  
सङ्कल्पमूर्तिमूलेन सम्पूज्य च विधानतः  ।  
केसरेषु षडङ्गानि सम्पूज्य दिग्दलेषु च  ॥ नर्प्_१,७२।९ ॥  
वासुदेवं सङ्कर्षणं प्रद्युम्नमनिरुद्धकम्  ।  
कोणपत्रेषु शान्तिं च श्रियं सरस्वतीं रतिम्  ॥ नर्प्_१,७२।१० ॥  
ध्वजं च वैनतेयं च कौस्तुभं वनमालिकम्  ।  
शङ्खं चक्रं गदां शार्ङ्गं दलेष्वष्टसु पूजयेत्  ॥ नर्प्_१,७२।११ ॥  
दलाग्रेषु केशवादीन्दिक्पालांस्तदनन्तरम्  ।  
तदस्त्राणि च सम्पूज्य गजानष्टौ समर्चयेत्  ॥ नर्प्_१,७२।१२ ॥  
ऐरावतः पुण्डरीको वामनः कुमुदाएंऽजनः  ।  
पुष्पदन्तः सार्वभौमः सुप्रतीकश्च दिग्गजाः  ॥ नर्प्_१,७२।१३ ॥  
करिण्यो ऽभ्रमुकपिलोपिङ्गलानुपमाः क्रमात्  ।  
ताम्रकर्णी शुभ्रदन्ती चाङ्गना ह्यञ्जना वती  ॥ नर्प्_१,७२।१४ ॥  
एवमाराधितो मन्त्री दद्यादिष्टानि मन्त्रिणे  ।  
श्रीकामः पायसाज्येन सहस्रं जुहुयात्सुधीः  ॥ नर्प्_१,७२।१५ ॥  
महतीं श्रियमाप्नोति धान्याप्तिर्धान्य होमतः  ।  
शतपुष्पासमुत्थैश्च बीजैर्हुत्वा सहस्रतः  ॥ नर्प्_१,७२।१६ ॥  
महाभयं नाशयेद्धि नात्र कार्या विचारणा  ।  
दद्ध्योदनेन शुद्धेन हुत्वा मुच्यते दुर्गतेः  ॥ नर्प्_१,७२।१७ ॥  
ध्यात्वा त्रैविक्रमं रूपं जपेन्मन्त्रं समाहितः  ।  
कारागृहाद्भवन्मुक्तो बद्धो मन्त्रप्रभावतः  ॥ नर्प्_१,७२।१८ ॥  
भित्तौ सम्पाद्य देवेशं फलके वा प्रपूजयेत्  ।  
नित्यं सुगन्धकुसुमैर्महतीं श्रियमाप्नुयात्  ॥ नर्प्_१,७२।१९ ॥  
हुत्वा रक्तोत्पलैर्मन्त्री वशयेत्सकलं जगत्  ।  
अन्नाज्यैर्जुहुयान्नित्यमष्टाविंशतिसङ्ख्यया  ॥ नर्प्_१,७२।२० ॥  
सिताज्यान्नं च विधिवत्प्राप्नुयादन्नमक्षयम्  ।  
अपूपैः षड्रसोपेतैर्हुनेद्वसुसहस्रकम्  ॥ नर्प्_१,७२।२१ ॥  
अलक्ष्मीं च पराभूय महतीं श्रियमाप्नुयात्  ।  
जुहुयादयुतं मन्त्री दध्यन्नं च सितान्वितम्  ॥ नर्प्_१,७२।२२ ॥  
यत्र यत्र वसेत्सो ऽपि तत्रान्नगिरिमाप्नुयात्  ।  
पद्माक्षरैर्युतं बिल्वान्तिकस्थो जुहुयान्नरः  ॥ नर्प्_१,७२।२३ ॥  
महालक्ष्मीं स लभते तत्र तत्र न संशयः  ।  
जुहुयात्पायसैर्लक्षं वाचस्पतिसमो भवेत्  ॥ नर्प्_१,७२।२४ ॥  
लक्षं जप्त्वा तद्दशांशं पुत्रजीवफलैर्हुनेत्  ।  
तत्काष्टैरेधिते वह्नौ श्रेष्ठं पुत्रमवाप्नुयात्  ॥ नर्प्_१,७२।२५ ॥  
ससाध्यतारं विलसत्कर्णिकं च सुवर्णकैः  ।  
विलसत्केसरं मन्त्राक्षरद्वन्द्वाष्टपत्रकम्  ॥ नर्प्_१,७२।२६ ॥  
शेषयुग्मार्णान्त्यपत्रं द्वादशाक्षरवेष्टितम्  ।  
तद्बहिर्मातृकावर्णैर्यन्त्रं सम्पत्प्रदं नृणाम्  ॥ नर्प्_१,७२।२७ ॥  
रक्तं त्रिविक्रमं ध्यात्वा प्रसूनै रक्तवर्णकैः  ।  
जुहुयादयुतं मन्त्री सर्वत्र विजयी भवेत्  ॥ नर्प्_१,७२।२८ ॥  
ध्यायेञ्चन्द्रासनगतं पद्मानामयुतं हुनेत्  ।  
लभेदकण्टकं राज्यं सर्वलक्षणसंयुतम्  ॥ नर्प्_१,७२।२९ ॥  
हुत्वा लवङ्गैर्मध्वाक्तैरपामार्गदलैस्तु वा  ।  
अयुतं साध्यनामाढ्यं स वश्यो जायते ध्रुवम्  ॥ नर्प्_१,७२।३० ॥  
अष्टोत्तरशतं हुत्वा ह्यपामार्गदलैः शुभैः  ।  
तावज्जप्त्वा च सप्ताहान्महारोगात्प्रमुच्यते  ॥ नर्प्_१,७२।३१ ॥  
उहिरत्पदमाभाष्य प्रणवोहीय शब्दतः  ।  
सर्ववार्गीश्वरेत्यन्ते प्रवदेदीश्वरेत्यथ  ॥ नर्प्_१,७२।३२ ॥  
सर्ववेदमयाचिन्त्यपदान्ते सर्वमीरयेत्  ।  
बोधयद्वितवान्तो ऽयं मन्त्रस्तारादिरीरितः  ॥ नर्प्_१,७२।३३ ॥  
ऋषिर्ब्रह्मास्य निर्दिष्टश्छन्दो ऽनुष्टुबुदाहृतम्  ।  
देवता स्याद्धयग्रीवो वागैश्वर्यप्रदो विभुः  ॥ नर्प्_१,७२।३४ ॥  
तारेण पादैर्मन्त्रस्य पञ्चाङ्गानि प्रकल्पयेत्  ।  
तुषाराद्रिसमच्छायं तुलसीदामभूषितम्  ॥ नर्प्_१,७२।३५ ॥  
तुरङ्गवदनं वन्दे तुङ्गसारस्वतः पदम्  ।  
ध्यात्वैवं प्रजपेन्मन्त्रमयुतं तद्दशांशतः  ॥ नर्प्_१,७२।३६ ॥  
मध्वक्तैः पायसैर्हुत्वा विमलादिसमन्विते  ।  
पूजयेद्वेष्णवे पीठे मूर्तिं सङ्कल्प्य मूलतः  ॥ नर्प्_१,७२।३७ ॥  
कर्णिकायां चतुर्दिक्षु यजेत्पूर्वादितः क्रमात्  ।  
सनन्दनं च सनकं श्रियं च पृथिवीं तथा  ॥ नर्प्_१,७२।३८ ॥  
तद्वहिर्दिक्षु वेदाश्च षट्कोणेषु ततोर्ऽचयेत्  ।  
निरुक्तं ज्योतिषं पश्चाद्यजेद्व्याकरणं ततः  ॥ नर्प्_१,७२।३९ ॥  
कल्पं शिक्षां च छन्दांसि वेदाङ्गानि त्विमानि वै  ।  
ततो ऽष्टदलमूले तु मातरो ऽष्टौ समर्चयेत्  ॥ नर्प्_१,७२।४० ॥  
वक्रतुण्डादिकानष्टो दलमध्ये प्रपूजयेत्  ।  
दलाग्रेष्यर्चयेत्पश्चात्साधकश्चाष्टभैरवान्  ॥ नर्प्_१,७२।४१ ॥  
असिताङ्गं रुरुं चैव भीषणं रक्तकनेत्रकम्  ।  
बटुकं कालदमनं दन्तुरं विकटं तथा  ॥ नर्प्_१,७२।४२ ॥  
तद्बहिः षोडशदलेष्ववतारान्हरेर्दश  ।  
शङ्खं चक्रं गदां पद्मं नन्दकं शार्ङ्गमेव च  ॥ नर्प्_१,७२।४३ ॥  
तद्बहिर्भूगृहे शक्रमुखान्दश दिगीश्वरान्  ।  
वज्राद्यांस्तद्बहिश्चेष्ट्वाद्वारेषु च ततः क्रमात्  ॥ नर्प्_१,७२।४४ ॥  
महागणपतिं दुर्गां क्षेत्रेशं बटुकं तथा  ।  
समस्तप्रकटाद्याश्च योगिन्यस्तद्बहिर्भवेत्  ॥ नर्प्_१,७२।४५ ॥  
तद्बहिः सप्त नद्यश्च तद्बाह्ये तु ग्रहान्नव  ।  
तद्बाह्ये पर्वतानष्टौ नक्षत्राणि च तद्बहिः  ॥ नर्प्_१,७२।४६ ॥  
एवं पञ्चदशावृत्त्या सम्पूज्य तुरगाननम्  ।  
वागीश्वरसमो वाचि धनैर्धनपतिर्भवेत्  ॥ नर्प्_१,७२।४७ ॥  
एवं सिद्धे मनौ मन्त्री प्रयोगान्कर्तुमर्हति ।  
अष्टोत्तरसहस्रं तु शुद्धं वार्यभिमन्त्रितम्  ॥ नर्प्_१,७२।४८ ॥  
बीजेन मासमात्रं यः पिबेद्धीमान् जितन्द्रियः  ।  
जन्ममूको ऽपि स नरो वाक्सिद्धिं लभते ध्रुवम्  ॥ नर्प्_१,७२।४९ ॥  
वियद्भुगुस्थमर्धीराबिन्दुमद्बीजमीरितम्  ।  
चन्द्रसूर्योपरागे तु पात्रे रुक्ममये क्षिपेत्  ॥ नर्प्_१,७२।५० ॥  
दुग्धं वचां ततो मन्त्री कण्ठमात्रोदके स्थितः  ।  
स्पर्शाद्विमोक्षपर्यन्तं प्रजपेन्मन्त्रमादरात्  ॥ नर्प्_१,७२।५१ ॥  
पिबेत्तत्सर्वमचिरात्तस्य सारस्वतं भवेत्  ।  
ज्योतिष्मतीलताबीजं दिनेष्वेकैकवर्द्धितम्  ॥ नर्प्_१,७२।५२ ॥  
अष्टोत्तरशतं यावद्भक्षयेदभिमन्त्रितम्  ।  
सरस्वत्यवतारो ऽसौ सत्यं स्याद्भुवि मानवः  ॥ नर्प्_१,७२।५३ ॥  
किर्ं बहूक्तेन विप्रेन्द्र मनोरस्य प्रसादतः  ।  
सर्ववेदागमादीनां व्याख्याता ज्ञानवान् भवेत्  ॥ नर्प्_१,७२।५४ ॥  
  
इति श्रीबृहन्नारदीयपुराणे पूर्वभागे बृहदुपाख्याने सनत्कुमारविभागे तृतीयपादे हयग्रीवोपासनानिरूपणं नाम द्विसप्ततितमो ऽध्यायः  
  
  
_____________________________________________________________  
  
सनत्कुमार उवाच  
अथ रामस्य मनवो वक्ष्यन्ते सिद्धिदायाकाः  ।  
येषामाराधनान्मर्त्यास्तरन्ति भवसागरम्  ॥ नर्प्_१,७३।१ ॥  
सर्वेषु मन्त्रवर्येषु श्रेष्ठं वैष्णवमुच्यते  ।  
गाणपत्येषु सौरेषु शाक्तशैवेष्वभीष्टदम्  ॥ नर्प्_१,७३।२ ॥  
वैष्णवेष्वपि मन्त्रेषु राममन्त्राः फलाधिकाः  ।  
गाणपत्यादिमन्त्रेभ्यः कोटिकोटिगुणाधिकाः  ॥ नर्प्_१,७३।३ ॥  
विष्णुशय्यास्थितो वह्निरिन्दुभूषितमस्तकः  ।  
रामाय हृदयान्तो ऽयं महाघौधविनाशनः  ॥ नर्प्_१,७३।४ ॥  
सर्वेषु राममन्त्रषु ह्यतिश्रेष्ठः षडक्षरः  ।  
ब्रह्महत्यासहस्राणि ज्ञाताज्ञातकृतानि च  ॥ नर्प्_१,७३।५ ॥  
स्वर्णस्तेय सुरापानगुरुतल्पायुतानि च  ।  
कोटिकोटिसहस्राणि ह्युपपापानि यानि वै  ॥ नर्प्_१,७३।६ ॥  
मन्त्रस्योञ्चारणात्सद्यो लयं यान्ति न संशयः  ।  
ब्रह्मा मुनिः स्याद्गायत्री छन्दो रामश्च देवता  ॥ नर्प्_१,७३।७ ॥  
आद्यं बीजं च हृच्छक्तिर्विनियोगो ऽखिलाप्तये  ।  
षड्दीर्घभाजा बीजेन षडङ्गानि समाचरेत्  ॥ नर्प्_१,७३।८ ॥  
ब्रह्मरन्ध्रे भ्रुवोर्मध्ये हृन्नाभ्योर्गुह्यपादयोः  ।  
मन्त्रवर्णान्क्रमान्न्यस्य केशवादीन्प्रविन्यसेत्  ॥ नर्प्_१,७३।९ ॥  
पीठन्यासादिकं कृत्वा ध्यायेद्धृदि रघूत्तमम्  ।  
कालाम्भोधरकान्तं च वीरा सनसमास्थितम्  ॥ नर्प्_१,७३।१० ॥  
ज्ञानमुद्रां दक्षहस्ते दधतं जानुनीतरम्  ।  
सरोरुहकरां सीतां विद्युदाभां च पार्श्वगाम्  ॥ नर्प्_१,७३।११ ॥  
पश्यन्तीं रामवक्राब्जं विविधाकल्पभूषिताम्  ।  
ध्यात्वैवं प्रजपेद्वर्णलक्षं मन्त्री दशांशतः  ॥ नर्प्_१,७३।१२ ॥  
कमलैर्जुहुयाद्वह्नौ ब्राह्मणान्भोजयेत्ततः  ।  
पूजयेद्वैष्णवे पीठे विमलादिसमन्विते  ॥ नर्प्_१,७३।१३ ॥  
मूर्तिं मूलेन सङ्कल्प्य तस्यामावाह्य साधकः  ।  
सीतां वामे समासीनां तन्मन्त्रेण प्रपूजयेत्  ॥ नर्प्_१,७३।१४ ॥  
रमासीतापदं ङेन्तं द्विठान्तो जानकीमनुः  ।  
अग्रेः शार्ङ्गं च सम्पूज्य शरान्पार्श्वद्वयेर्ऽचयेत्  ॥ नर्प्_१,७३।१५ ॥  
केशरेषु षडङ्गानि पत्रेष्वेतान्समर्चयेत्  ।  
हनुमन्तं च सुग्रीवं भरतं सबिभीषणम्  ॥ नर्प्_१,७३।१६ ॥  
लक्ष्मणाङ्गदशत्रुघ्नान् जाम्बवन्तं क्रमात्पुनः  ।  
वाचयन्तं हनूमन्तग्रतो धृतपुस्तकम्  ॥ नर्प्_१,७३।१७ ॥  
यजेद्भरतशत्रुघ्नौ पार्श्वयोर्धृतचामरौ  ।  
धृतातपत्रं हस्ताभ्यां लक्ष्मणं पृष्टतोर्ऽचयेत्  ॥ नर्प्_१,७३।१८ ॥  
ततो ऽष्टपत्रे सृष्टिं च जपन्तं विजयं तथा  ।  
सुराष्ट्रं राष्ट्रपालं च अकोपं धर्मपालकम्  ॥ नर्प्_१,७३।१९ ॥  
सुमन्तं चेति सम्पूज्य लोके शानायुधैर्युतान्  ।  
एवं रामं समाराध्य जीवन्मुक्तः प्रजायते  ॥ नर्प्_१,७३।२० ॥  
चन्दनाक्तैः प्रजुहुयाज्जातीपुष्पैः समाहितः  ।  
राजवश्याय कमलैर्धनधान्यादिसिद्धये  ॥ नर्प्_१,७३।२१ ॥  
लक्ष्मीकामः प्रजुहुयात्प्रसूनैर्विल्वसम्भवैः  ।  
आज्याक्तैर्नीलकमलैर्वशयेदखिलं जगत्  ॥ नर्प्_१,७३।२२ ॥  
घृताक्तशतवर्वीभिर्दीर्घायुश्च निरामयः  ।  
रक्तोत्पलानां होमेन धनं प्राप्नोति वाञ्छितम्  ॥ नर्प्_१,७३।२३ ॥  
पालाशकुसुमैर्हुत्वा मेधावी जायते नरः  ।  
तज्जप्ताम्भः पिबेत्प्रातर्वत्सरात्कविराड् भवेत्  ॥ नर्प्_१,७३।२४ ॥  
तन्मन्त्रितान्नं भुञ्जीतमहारोगप्रशान्तये  ।  
रोगोक्तौषधहोमेन तद्रोगान्मुच्यते क्षणाम्  ॥ नर्प्_१,७३।२५ ॥  
नदीतीरे च गोष्ठे वा जपेल्लक्षं पयोब्रतः  ।  
पायसेनाज्ययुक्तेन हुत्वा विद्यानिधिर्भवेत्  ॥ नर्प्_१,७३।२६ ॥  
परिक्षीणाधिपत्यो यः शाकाहारो जलान्तरे  ।  
जपेल्लक्षं च जुहुयाद्विल्वपुष्पैर्दशांशतः  ॥ नर्प्_१,७३।२७ ॥  
तदैव पुनराप्नोति स्वाधिपत्यं न संशयः  ।  
उपोष्य गङ्गातीरान्ते स्थित्वा लक्षं जपेन्नरः  ॥ नर्प्_१,७३।२८ ॥  
दशांशं कमलैर्हुत्वा विल्वोत्थैर्वा प्रसूनकैः  ।  
मधुरत्रयसंयुक्तैरादज्यश्रियमवाप्नुयात्  ॥ नर्प्_१,७३।२९ ॥  
मार्गमासे जले स्थित्वा कन्दमूलफलाशनः  ।  
लक्षं जप्त्वा दशांशेन पायसैर्जुहुयाद्वसौ  ॥ नर्प्_१,७३।३० ॥  
श्रीरामचन्द्रसदृशः पुत्रः पौत्रो ऽपि जायते  ।  
अन्ये ऽपि बहवः सन्ति प्रयोगामन्त्रराजके  ॥ नर्प्_१,७३।३१ ॥  
किन्तु प्रयोगकर्तृआणां परलोको न विद्यते  ।  
षट्कोणं वसुपत्रं च तद्बाह्यार्कदलं लिखेत्  ॥ नर्प्_१,७३।३२ ॥  
षट्कोणेषु षडर्णानि मन्त्रस्य विलिखेद् बुधः  ।  
अष्टपत्रे तथाष्टार्णांल्लिखेत्प्रणवगर्भितान्  ॥ नर्प्_१,७३।३३ ॥  
कामबीजं रविदले मध्ये मन्त्रावृताभिधाम्  ।  
सुदर्शनावृतं बाह्ये दिक्षु युग्मावृतं तथा  ॥ नर्प्_१,७३।३४ ॥  
वज्रोल्लसद्भूमिगेहं कन्दर्पाङ्कुशपाशकैः  ।  
भूम्या च विलसत्कोणं यन्त्रराजमिदं स्मृतम्  ॥ नर्प्_१,७३।३५ ॥  
भूर्जे ऽष्टगन्धैः संलिख्य पूजयेदुक्तवर्त्मना  ।  
षट्कोणेषु दलार्काब्जान्यावेष्टवृत्तयुग्मतः  ॥ नर्प्_१,७३।३६ ॥  
केशरेष्वष्टपत्रस्य स्वरद्वन्द्वं लिखेद् बुधः  ।  
बहिस्तु मातृकां चैव मन्त्रं प्राणनिधयनम  ॥ नर्प्_१,७३।३७ ॥  
यन्त्रमेतच्छुभे घस्रे कण्ठे वा दक्षिणे भुजे  ।  
मूर्ध्नि वा धारयेन्मन्त्री सर्वपापैः प्रमुच्यते  ॥ नर्प्_१,७३।३८ ॥  
सुदिने शुभनक्षत्रे सुदेशे शल्यवर्जिते  ।  
वश्याकर्षणविद्वेषद्रावणोच्चाटनादिकम्  ॥ नर्प्_१,७३।३९ ॥  
पुष्यद्वयं तथादित्यार्द्रामघासु यथाक्रमम्  ।  
दूर्वोत्था लेखनी वश्ये तथाकृष्टौ करञ्जजा  ॥ नर्प्_१,७३।४० ॥  
नरास्थिजा मारणे तु स्तम्भने राजवृक्षजा  ।  
शान्तिपुष्टष्ट्यायुषां सिद्धयै सर्वापच्छमनाय च  ॥ नर्प्_१,७३।४१ ॥  
विभ्रमोत्पादने चैव शिलायां विलिखेद् बुधः  ।  
खरचर्मणि विद्वेषे ध्वजे तूञ्चाटनाय च  ॥ नर्प्_१,७३।४२ ॥  
शत्रूणां ज्वरसन्तापशोकमारणकर्मणि  ।  
पीतवस्रं लिखित्वा तु साधयेत्साधकोत्तमः  ॥ नर्प्_१,७३।४३ ॥  
वश्याकृष्टौ चाष्टगन्धैः सम्पूज्य च यथाविधि  ।  
चिताङ्गारादिना चैव ताडनोच्चाटनादिकम्  ॥ नर्प्_१,७३।४४ ॥  
विषार्कक्षीरयोगेन मारणं भवति ध्रुवम्  ।  
लिखित्वैवं यन्त्रराजं गन्धपुष्पादिभिर्यजेत्  ॥ नर्प्_१,७३।४५ ॥  
त्रिलोहवेष्टितं कृत्वा धारयेत्साधकोत्तमः  ।  
बीजं रामाय ठद्वन्द्वं मन्त्रो ऽयं रसवर्णकः  ॥ नर्प्_१,७३।४६ ॥  
महासुदर्शनमनुः कथ्यते सिद्धिदायकः  ।  
सुदर्शनमहाशब्दाच्चक्रराजेश्वरेति च  ॥ नर्प्_१,७३।४७ ॥  
दुष्टान्तकदुष्टभयानकदुष्टभयङ्करम्  ।  
छिन्धिद्वयं भिन्धियुग्मं विदारययुगं ततः  ॥ नर्प्_१,७३।४८ ॥  
परमन्त्रान् ग्रसद्वन्द्वं भक्षयद्वितयं ततः  ।  
त्रासयद्वितयं वर्मास्त्राग्निजायान्तिमो मनुः  ॥ नर्प्_१,७३।४९ ॥  
अष्टषष्ट्यक्षरः प्रोक्तो यन्त्रसंवेष्टने त्वयम्  ।  
तारो हृद्भगवान् ङेन्तो ङेन्तो हि रघुनन्दनः  ॥ नर्प्_१,७३।५० ॥  
रक्षोघ्नविशदायान्ते मधुरादिप्रसन्न च  ।  
वरदानायामितान्ते नुतेजसेपदमीरयेत्  ॥ नर्प्_१,७३।५१ ॥  
बालायान्ते तु रामाय विष्णवे हृदयान्तिमः  ।  
सप्तचत्वारिंशदर्णो मालामन्त्रो ऽयमीरितः  ॥ नर्प्_१,७३।५२ ॥  
विश्वामित्रो मुनिश्चास्य गायत्री छन्द ईरितम्  ।  
श्रीरामो देवता बीजं ध्रुवः शक्तिश्च ठद्वयम्  ॥ नर्प्_१,७३।५३ ॥  
षड्दीर्घस्वरयुग्मायाबीजेनाङ्गानि कल्पयेत्  ।  
ध्यानपूजादिकं सर्वमस्य पूर्ववदाचरेत्  ॥ नर्प्_१,७३।५४ ॥  
अयमाराधितो मन्त्रः सर्वान्कामान्प्रयच्छति  ।  
स्वकामसत्यवाग्लक्ष्मीताराढ्यः पञ्चवर्णकः  ॥ नर्प्_१,७३।५५ ॥  
षडक्षरः षड्विधः स्याञ्चतुर्वर्गफलप्रदः  ।  
ब्रह्मा सम्मोहनः शक्तिर्दक्षिणामूर्तिसञ्ज्ञकः  ॥ नर्प्_१,७३।५६ ॥  
अगस्त्यः श्रीशिवः प्रोक्तास्ते तेषां मुनयः क्रमात्  ।  
अथवा कामबीजादेर्विश्वामित्रो मुनिः स्मृतः  ॥ नर्प्_१,७३।५७ ॥  
छन्दः प्रोक्तं च गायत्री श्रीरामो देवता पुनः  ।  
बीजशक्तिराधमान्त्यं मन्त्रार्णैः स्यात्षडङ्गकम्  ॥ नर्प्_१,७३।५८ ॥  
बीजैः षड्दीर्घयुक्तैर्वा मन्त्रार्णान्पूर्ववन्न्यसेत्  ।  
ध्यायेत्कल्पतरोर्मूले सुवर्णमयमण्डपे  ॥ नर्प्_१,७३।५९ ॥  
पुष्पकाख्यविमानान्तः सिंहासनपरिच्छदे  ।  
पद्मे वसुदलेदेवमिन्द्रनीलसमप्रभम्  ॥ नर्प्_१,७३।६० ॥  
वीरासनसमासीनं ज्ञानमुद्रोपशोभितम्  ।  
वामोरुन्यस्ततद्धस्तसीतालक्ष्मणसेवितम्  ॥ नर्प्_१,७३।६१ ॥  
रत्नाकल्पं विभुन्ध्यात्वा वर्णलक्षं जपेन्मनुम्  ।  
यद्वा स्मारादिमन्त्राणां जयाभं च हरिं स्मरेत्  ॥ नर्प्_१,७३।६२ ॥  
येजनं काम्यकर्माणि सर्वं कुर्यात्षडर्णवत्  ।  
रामश्च चन्द्रभ द्रान्तो ङेनमोन्तो ध्रुवादिकः  ॥ नर्प्_१,७३।६३ ॥  
मन्त्रावष्टाक्षरौ ह्येतौ तारान्त्यौ चेन्नवाक्षरौ  ।  
एतेषां यजनं सर्वं कुर्यान्मन्त्री षडर्णवत्  ॥ नर्प्_१,७३।६४ ॥  
जानकीवल्लभो ङेन्तो द्विठान्तः कवचादिकः  ।  
दशार्णो ऽयं महामन्त्रो विशिष्टो ऽस्य मुनिः स्वराट्  ॥ नर्प्_१,७३।६५ ॥  
छन्दश्च देवता सीता पतिर्बीजं तथादिमम्  ।  
स्वाहा शक्तिश्च कामेन कुर्यादङ्गानि षट् क्रमात्  ॥ नर्प्_१,७३।६६ ॥  
शिरोललाटभ्रूमध्यतालुकण्ठेषु हृद्यपि  ।  
नाभ्यङ्घ्रिजानुपादेषु दशार्णान्विन्यसेन्मनोः  ॥ नर्प्_१,७३।६७ ॥  
अयोध्यानगरे रत्नचित्रसौवर्णमण्डपे  ।  
मन्दारपुष्पैराबद्धविताने तोरणान्विते  ॥ नर्प्_१,७३।६८ ॥  
सिंहासनसमासीन पुष्पकोपरि राघवम्  ।  
रक्षोभिर्हरिभिर्देवैः सुविमानगतैः शुभैः  ॥ नर्प्_१,७३।६९ ॥  
संस्तूयमानं मुनिभिः प्रह्वैश्च परिसेवितम्  ।  
सीतालङ्कृतवामाङ्गं लक्ष्मणेनोपशोभितम्  ॥ नर्प्_१,७३।७० ॥  
श्यामं प्रसन्नवदनं सर्वाभरणभूषितम्  ।  
एवं ध्यात्वा जपेन्मन्त्री वर्णलक्षं समाहितः  ॥ नर्प्_१,७३।७१ ॥  
दशांशः कमलैर्हेमो यजनं च षडर्णवत्  ।  
रामो ङेन्न्तो धनुष्पाणिर्ङैत्ॐऽते वह्निसुन्दरी  ॥ नर्प्_१,७३।७२ ॥  
दशाक्षरो ऽयं मन्त्रो ऽस्य मुनिर्ब्रह्मा विराट् पुनः  ।  
छन्दस्तु देवता प्रोक्तो रामो राक्षसमर्दनः  ॥ नर्प्_१,७३।७३ ॥  
आद्यं बीजं द्विठः शक्तिबीञ्जेनाङ्गानि कल्पयेत्  ।  
वर्णन्यासं तथा ध्यानं पुरश्चर्यार्चनादिकमन्  ॥ नर्प्_१,७३।७४ ॥  
दशाक्षरोक्तवत्कुर्याच्चापबाणधरं स्मरेत्  ।  
तारो नमो भगवते रामान्ते चन्द्रभद्रकौ  ॥ नर्प्_१,७३।७५ ॥  
ङेन्तावर्काक्षरौ मन्त्रौ ऋषिध्यानादि पूर्ववत्  ।  
श्रीपूर्वं जयपूर्वं च तद्द्विधा रामनाम च  ॥ नर्प्_१,७३।७६ ॥  
त्रयोदशाक्षरो मन्त्रो मुनिर्ब्रह्मा विराट् स्मृतम्  ।  
छन्दस्तु देवता प्रोक्तो रामः पापौघनाशनःऋ  ॥ नर्प्_१,७३।७७ ॥  
षडङ्गानि प्रकुर्वीत द्विरावृत्त्या पदत्रयैः  ।  
ध्यानार्चनादिकं सव ह्यस्य कुर्याद्दशार्णवत्  ॥ नर्प्_१,७३।७८ ॥  
तारो नमो भगवते रामायान्ते महापदम्  ।  
पुरुषाय हृदन्तो ऽयं मनुरष्टादशाक्षरः  ॥ नर्प्_१,७३।७९ ॥  
विश्वामित्रो मुनिश्छदो धृती रामो ऽस्य देवता  ।  
तारो बीजं नमः शक्तिश्चन्द्राक्ष्यब्ध्यग्निषड्भुजैः  ॥ नर्प्_१,७३।८० ॥  
वर्णैमन्त्रोत्थितैः कुर्यात्षडङ्गानि समाहितः  ।  
निःशाणभेरीपटहशङ्खतुर्यादिनिःस्वनैः  ॥ नर्प्_१,७३।८१ ॥  
प्रवृत्तनृत्ये परितो जयमङ्गलभाषिते  ।  
चन्दनागरुकस्तूरीकर्पूरादिसुवासिते  ॥ नर्प्_१,७३।८२ ॥  
नानाकुसुमसौरभ्यवाहिगन्धवहान्विते  ।  
देवगन्धर्वनारीभिर्गायन्तीभिरलकृते  ॥ नर्प्_१,७३।८३ ॥  
सिंहासने समासीनं पुष्पकोपरि राघवम्  ।  
सौमित्रिसीतासहितं जटामुकुटशोभितम्  ॥ नर्प्_१,७३।८४ ॥  
चापबाणधरं श्यामं ससुग्रीवविभीषणम्  ।  
हत्वा रावणमायान्तं कृतत्रैलोक्यरक्षणम्  ॥ नर्प्_१,७३।८५ ॥  
एवं ध्यात्वा जपेद्वर्णं लक्षं मत्री दशांशतः  ।  
घृताक्तैः पायसैर्हुत्वा यजनं पूर्ववञ्चरेत्  ॥ नर्प्_१,७३।८६ ॥  
प्रणवो हृदयं सीतापतये तदनन्तरम्  ।  
रामाय हनयुग्मान्ते वर्मास्त्राग्निप्रियान्तिमः  ॥ नर्प्_१,७३।८७ ॥  
एकोनविंशद्वर्णो ऽयं मन्त्रः सर्वार्थसाधकः  ।  
विश्वामित्रो मुनिश्चास्यानुष्टुप्छन्द उदाहृतम्  ॥ नर्प्_१,७३।८८ ॥  
देवता रामभद्रो जं बीजं शक्तिर्नम इति  ।  
मन्त्रोत्थितैः क्रमाद्वर्णैस्ततो ध्यायेञ्च पूर्ववत्  ॥ नर्प्_१,७३।८९ ॥  
पूजनं काम्यकर्मादि सर्वमस्य षडर्णवत्  ।  
तारः स्वबीजं कमला रामभद्रेति सम्पठेत्  ॥ नर्प्_१,७३।९० ॥  
महेष्वासपदान्ते तु रघुवीर नृपोत्तम  ।  
दशास्यान्तकशब्दान्ते मां रक्ष देहि सम्पठेत्  ॥ नर्प्_१,७३।९१ ॥  
परमान्ते मे श्रियं स्यान्मन्त्रो बाणगुणाक्षरः  ।  
बीजैर्वियुक्तो द्वात्रिंशदर्णो ऽयं फलदायकः  ॥ नर्प्_१,७३।९२ ॥  
विश्वामित्रो मुनिश्चास्यानुष्टुप्छन्द उदाहृतम्  ।  
देवता रामभद्रो ऽत्र बीजं स्वं शक्तिरिन्दिरा  ॥ नर्प्_१,७३।९३ ॥  
बीजत्रयाद्यैः कुर्वीत पदैः सर्वेण मन्त्रवित्  ।  
पञ्चाङ्गानि च विन्यस्य मन्त्रवर्णान्क्रमान्न्यसेत्  ॥ नर्प्_१,७३।९४ ॥  
मूर्ध्नि भाले दृशोः श्रोत्रे गण्डयुग्मे सनासिके  ।  
आस्ये दोःसन्धियुगले स्तनहृन्नाभिषु क्रमात्  ॥ नर्प्_१,७३।९५ ॥  
कटौ मेढ्रे पायुपादसन्धिष्वर्णान्न्यसेन्मनोः  ।  
ध्यानार्चनादिकं चास्य पूर्ववत्समुपाचरेत्  ॥ नर्प्_१,७३।९६ ॥  
लक्षत्रयं पुरश्चर्यां पायसैर्हवनं मतम्  ।  
ध्यात्वा रामं पीतवर्णं जपेल्लक्षं समाहितः  ॥ नर्प्_१,७३।९७ ॥  
दशांशं कमलैर्हुत्वा धनैर्धनपतिर्भवेत्  ।  
तारो माया रमाद्वन्द्वं दाशरथाय हृञ्च वै  ॥ नर्प्_१,७३।९८ ॥  
एकादशाक्षरो मन्त्रो मुन्याद्यर्चास्य पूर्ववत्  ।  
त्रैलोक्यान्ते तु नाथाय हृदन्तो वसुवर्णवान्  ॥ नर्प्_१,७३।९९ ॥  
अस्यापि पूर्ववत्सर्वं न्यासध्यानार्चनादिकम्  ।  
आञ्जनेयपदान्ते तु गुरवे हृदयान्तिमः  ॥ नर्प्_१,७३।१०० ॥  
मन्त्रो नवाक्षरो ऽस्यापि यजनं पूर्ववन्मतम्  ।  
ङेतं रामपद पश्चाद्धृदयं पञ्चवणवत्  ॥ नर्प्_१,७३।१०१ ॥  
मुनिध्यानार्चनं चास्य प्रोक्तं सर्वं षडर्णवत्  ।  
रामान्ते चन्द्रभद्रौ च ङेन्तौ पावकवल्लभा  ॥ नर्प्_१,७३।१०२ ॥  
मन्त्रो द्वौ च समाख्यातौ मुन्याद्यर्चादि पूर्ववत्  ।  
वह्निः शेषान्वितश्चैव चन्द्रभूषितमस्तकः  ॥ नर्प्_१,७३।१०३ ॥  
एकाक्षरो रघुपतेर्मन्त्रः कल्पद्रुमो ऽपरः  ।  
ब्रह्मा मुनिः स्याद्गायत्री छन्दो रामो ऽस्य देवता  ॥ नर्प्_१,७३।१०४ ॥  
षड्दीर्घाढ्येन मन्त्रेण षडङ्गानि समाचरेत्  ।  
सरयूतीरमन्दारवेदिकापङ्कजासने  ॥ नर्प्_१,७३।१०५ ॥  
श्यामं वीरासनासीनं ज्ञानमुद्रोपशोभितम्  ।  
वामोरुन्यस्तं तद्धस्तं सीतालक्ष्मणसंयुतम्  ॥ नर्प्_१,७३।१०६ ॥  
अवेक्षणाणमात्मानं मन्मथामिततेजसम्  ।  
शुद्धस्फटिकसङ्काशं केवलं मोक्षकाङ्क्षया  ॥ नर्प्_१,७३।१०७ ॥  
चिन्तयेत्परमात्मानमृतुलक्षं जपेन्मनुम्  ।  
सर्व्वं षडर्णवञ्चास्य होमनित्यार्चनादिकम्  ॥ नर्प्_१,७३।१०८ ॥  
वह्निः शेषासनो भान्तः केवलो द्व्यक्षरो मनुः  ।  
एकाक्षरोक्त वत्सर्वं मुनिध्यानार्चनादिकम्  ॥ नर्प्_१,७३।१०९ ॥  
तारमानारमानङ्गचास्त्रबीजैर्द्विवर्णकः  ।  
त्र्यक्षरो मन्त्रराजः स्यात्षड्विधः सकलेष्टदः  ॥ नर्प्_१,७३।११० ॥  
व्द्यक्षरश्चन्द्रभद्रान्तो द्विविधश्चतुरक्षरः  ।  
एकार्णोक्तवदेतेषां मुनिध्यानार्चनादिकम्  ॥ नर्प्_१,७३।१११ ॥  
तारो रामश्चतुर्थ्यन्तो वर्मास्त्रं वह्निवल्लभा  ।  
अष्टार्णो ऽयं महामन्त्रो मुन्याद्यर्चा षडर्णवत्  ॥ नर्प्_१,७३।११२ ॥  
तारो मया हृदन्ते स्याद्रामाय प्रणवान्तिमः  ।  
शिवोमाराममन्त्रो ऽयमष्टार्णः सर्वसिद्धिदः  ॥ नर्प्_१,७३।११३ ॥  
ऋषिः सदाशिवः प्रोक्तो गायत्री छन्द ईरितम्  ।  
शिवोमारामचन्द्रो ऽत्र देवता परिकीर्तितः  ॥ नर्प्_१,७३।११४ ॥  
षड्वीर्ययामाय यातु ध्रुवपञ्चार्णयुक्तया  ।  
षडङ्गानि विधायाथ ध्यायेद्धृदि सुरार्चितम्  ॥ नर्प्_१,७३।११५ ॥  
रामं त्रिनेत्रं सोमार्द्धधारिणं शूलिनं वरम्  ।  
भस्मोद्धूलितसर्वाङ्गं कपर्द्दिनमुपास्महे  ॥ नर्प्_१,७३।११६ ॥  
रामाभिरामं सैन्दर्यसीमां सोमावतंसिनीम्  ।  
पाशाङ्कुशधनुर्बाणधरां ध्यायेत्रिलोचनाम्  ॥ नर्प्_१,७३।११७ ॥  
एवं ध्यात्वा जपेद्वर्णलक्षं त्रिमधुरान्वितैः  ।  
बिल्पपत्रैः फलैः पुष्पैस्तिलैर्वा पङ्कजैर्हुनेत्  ॥ नर्प्_१,७३।११८ ॥  
स्वयमायान्ति निधयः सिद्धयश्च सुरेप्सिताः  ।  
तारो माया च भरताग्रजराममनोभवः  ॥ नर्प्_१,७३।११९ ॥  
वह्निजायाद्वादशार्णो मन्त्रः कल्पद्रुमो ऽपरः  ।  
अङ्गिराश्च मुनिश्छन्दो गायत्री देवता पुनः  ॥ नर्प्_१,७३।१२० ॥  
श्रीरामो भुवनाबीजं स्वाहाशक्तिः समीरितः  ।  
चन्द्रैकमुनिभूनेत्रैर्मन्त्रार्णैरङ्गकल्पनम्  ॥ नर्प्_१,७३।१२१ ॥  
ध्यानपूजादिकं चाश्च सर्वं कुर्यात्षडर्णवत्  ।  
प्रणवो हृदयं सीतापते रामश्च ङेन्तिमः  ॥ नर्प्_१,७३।१२२ ॥  
हनद्वयान्ते वर्मास्त्रं मन्त्रः षोडशवर्णवान्  ।  
अगस्त्यो ऽस्य मुनिश्छन्दो बृहती देवता पुनः  ॥ नर्प्_१,७३।१२३ ॥  
श्रीरामो ऽहं तथा बीजं रां शक्तिः समुदीरिता  ।  
रामाब्धिवह्निवेदाक्षिवर्णैः पञ्चाङ्गकल्पना  ॥ नर्प्_१,७३।१२४ ॥  
ध्यानपूजादिकं सर्वमस्य कुर्यात्षडर्णवत्  ।  
तारो हृञ्चैव ब्रह्मण्यसेव्याय पदमीरयेत्  ॥ नर्प्_१,७३।१२५ ॥  
रामायाकुण्ठशब्दान्तं तेजसे च समीरयेत्  ।  
उत्तमश्लोकधुर्याय स्वं भृगुः कामिकान्वितः  ॥ नर्प्_१,७३।१२६ ॥  
दण्डार्पितां प्रिये मन्त्रो रामरामाक्षरो मतः  ।  
ऋषिः शुक्रस्तथानुष्टुप्छन्दो रामो ऽस्य देवता  ॥ नर्प्_१,७३।१२७ ॥  
पादैः सर्वेण पञ्चाङ्गं कुर्याच्छेषं षडर्णवत्  ।  
लक्षं जपो दशांशेन जुहुयात्पायसैः सुधीः  ॥ नर्प्_१,७३।१२८ ॥  
सिद्धमन्त्रस्य भुक्तिः स्यान्मुक्तिः पातकनाशनम्  ।  
आदौ दाशरथायान्ते विद्महे पदमुच्चरेत्  ॥ नर्प्_१,७३।१२९ ॥  
ततः सीतावल्लभाय धीमहीति समुच्चरेत्  ।  
तन्नो रामः प्रोचो वर्णो दयादिति च संवदेत्  ॥ नर्प्_१,७३।१३० ॥  
एषोक्तारा मगायत्री सर्वाभीष्टफलप्रदा  ।  
पद्मासीतापदं ङेतं ठद्वयान्तः षडक्षरः  ॥ नर्प्_१,७३।१३१ ॥  
वाल्मीकिश्च मुनिश्छन्दो गायत्री देवता पुनः  ।  
सीता भगवती प्रोक्ता श्रीं बीजं वह्निसुन्दरी  ॥ नर्प्_१,७३।१३२ ॥  
शक्तिः षड्दीर्घयुक्तेन बीजेनाङ्गानि कल्पयेत्  ।  
ततो ध्यायन्महादेवीं सीतां त्रैलोक्यपूजिताम्  ॥ नर्प्_१,७३।१३३ ॥  
तप्तहाटकवर्णाभां पद्मयुग्मं करद्वये  ।  
सद्रत्नभूषणस्फूर्जद्दिव्यदेहां शुभात्मिकाम्  ॥ नर्प्_१,७३।१३४ ॥  
नानावस्त्रां शशिमुखीं पद्माक्षीं मुदितान्तराम्  ।  
पश्यन्तीं राघवं पुण्यं शय्यार्ध्यां षड्गुणेश्वरीम्  ॥ नर्प्_१,७३।१३५ ॥  
एवं ध्यात्वा जपेद्वर्णलक्षं मन्त्री दशांशतः  ।  
जुहुयात्कमलैः फुल्लैः पीठे पूर्वोदिते यजेत्  ॥ नर्प्_१,७३।१३६ ॥  
मूर्तिं सङ्कल्प्य मूलेन तस्यामावाह्य जानकीम्  ।  
सम्पूज्य दक्षिणे राममभ्यर्च्याग्रे ऽनिलात्मजम्  ॥ नर्प्_१,७३।१३७ ॥  
पृषटे लक्ष्मणमभ्यर्च्य षट्कोणेष्वङ्गपूजनम्  ।  
पत्रेषु मन्त्रिमुख्यंश्च बाह्ये लोकेश्वरान्पुनः  ॥ नर्प्_१,७३।१३८ ॥  
वज्राद्यानपि सम्पूज्य सर्वसिद्धीश्वरो भवेत्  ।  
जातीपुष्पैश्चन्दनाक्तै राजवश्याय होमयेत्  ॥ नर्प्_१,७३।१३९ ॥  
कमलैर्धनधान्याप्तिर्नीलाब्जैर्वशयन् जगत्  ।  
बिल्वपत्रैः श्रियः प्राप्त्यै दूर्वाभीरोराशान्तये  ॥ नर्प्_१,७३।१४० ॥  
किं बहूक्तुन सौभाग्यं पुत्रान्पौत्रान्परं सुखम्  ।  
धनं धान्यं च मोक्षं च सीताराधनतो लभेत्  ॥ नर्प्_१,७३।१४१ ॥  
शक्रऋ सेन्दुर्लक्ष्मणाय हृदयं सप्तवर्णवान्  ।  
अगस्त्यो ऽस्य मुनिश्छन्दो गायत्री देवता पुनः  ॥ नर्प्_१,७३।१४२ ॥  
लक्ष्मणाख्यो महावीरश्चाढ्यं हृद्वीजशक्तिके  ।  
षड्दीर्घाढ्येन बीजेन षडङ्गानि समाचरेत्  ॥ नर्प्_१,७३।१४३ ॥  
द्विभुजं स्वर्णरुचुरतनुं पद्मनिभेक्षणम्  ।  
धनुर्बाणकरं रामसेवासंसक्तमानसम्  ॥ नर्प्_१,७३।१४४ ॥  
ध्यात्वैवं प्रजपेद्वर्णलक्षं मन्त्री दशांशतः ॥ठ  
मध्वाक्तैः पायसैर्हुत्वा रामपीठे प्रपूजयेत  ॥ नर्प्_१,७३।१४५ ॥  
रामवद्यजनं चास्य सर्वसिद्धिप्रदो ह्ययम्  ।  
साकल्यं रामपूजाया यदीच्छेन्नियतं नरः  ॥ नर्प्_१,७३।१४६ ॥  
तेन यत्नेन कर्त्तव्यं लक्ष्मणार्चनमादरात्  ।  
श्रीरामचन्द्रभेदास्तु बहवः सन्ति सिद्धिदाः  ॥ नर्प्_१,७३।१४७ ॥  
तत्साधकैः सदा कार्यं लक्ष्मणाराधनं शुभम्  ।  
अष्टोत्तरसहस्रं वा शतं वा सुसमाहितैः  ॥ नर्प्_१,७३।१४८ ॥  
लक्ष्मणस्य मनुर्जप्यो मुमुक्षुभिरतन्द्रितैः  ।  
अजप्त्वा लक्ष्मणमनुं राममन्त्रान् जपन्ति ये  ॥ नर्प्_१,७३।१४९ ॥  
न तेषां जायते सिद्धिर्हानिरेव पदे पदे  ।  
यो जपेल्लक्ष्मणमनुं नित्यमेकान्तमास्थितः  ॥ नर्प्_१,७३।१५० ॥  
मुच्यते सर्वपापेभ्यः सर्वान्कामानवाप्नुयात्  ।  
जयप्रधानो मन्त्रो ऽयं राज्यप्राप्त्यैकसाधनम्  ॥ नर्प्_१,७३।१५१ ॥  
नष्टराज्याप्तये मन्त्रं जपेल्लक्षं समाहितः  ।  
सो ऽचिरान्नष्टराज्यं स्वं प्राप्नोत्येव न संशयः  ॥ नर्प्_१,७३।१५२ ॥  
ध्यायन्राममयोध्यायामभिषिक्त मनन्यधीः  ।  
पञ्चायुतं मनुं जप्त्वा नष्टराज्यमवाप्नुयात्  ॥ नर्प्_१,७३।१५३ ॥  
नागपाशविनिर्मुक्तं ध्यात्वा लक्ष्मणमादरात्  ।  
अयुतं प्रजपेन्मन्त्रं निगडान्मुच्यते ध्रुवम्  ॥ नर्प्_१,७३।१५४ ॥  
वातात्मजेनानीताभिरोषधीभिर्गतव्यथम्  ।  
ध्यात्वा लक्षं जपन्मन्त्रमल्पमृत्युं जयेद्धुवम्  ॥ नर्प्_१,७३।१५५ ॥  
घातयन्तं मेघनादं ध्यात्वा लक्षं जपेन्मनुम्  ।  
दुर्जयं वापि वेगेन जयेद्रिपुकुलं महत्  ॥ नर्प्_१,७३।१५६ ॥  
ध्यात्वा शूर्पणखानासाछेदनोद्युक्तमानसम्  ।  
सहस्रं प्रजपेन्मन्त्रं पुरुहूतादिकान् जयेत्  ॥ नर्प्_१,७३।१५७ ॥  
रामपादाब्जसेवार्थं कृतोद्योगमथो स्मरन्  ।  
प्रजपल्लङ्क्षमेकान्ते महारोगात्प्रमुच्यते  ॥ नर्प्_१,७३।१५८ ॥  
त्रिमासं विजिताहारो नित्यं सप्तसहस्रकम्  ।  
अष्टोत्तरशतैः पुष्पैर्निश्छेद्रैः शातपत्रकैः  ॥ नर्प्_१,७३।१५९ ॥  
पूजयित्वा विधानेन पायसं च सशर्करम्  ।  
निवेद्य प्रजपेन्मन्त्रं कुष्टरोगात्प्रनुच्यते  ॥ नर्प्_१,७३।१६० ॥  
विजने विजिताहारः षण्मासं विधिनामुना  ।  
क्षयरोगात्प्रमुच्येत सत्यं सत्यं न संशयः  ॥ नर्प्_१,७३।१६१ ॥  
अभिमन्त्र्य जलं प्रातर्मन्त्रेण त्रिः समाहितः  ।  
त्रिसन्ध्यं वा पिबेन्नित्यं मुच्यते सर्वरोगतः  ॥ नर्प्_१,७३।१६२ ॥  
दारिद्रयं च पराभूतं जायते धनदोपमः  ।  
विषादिदोषसंस्पर्शो न भवेत्तु कदाचन  ॥ नर्प्_१,७३।१६३ ॥  
मनुना मन्त्रितैस्तोयैः प्रत्येहं क्षालयेन्मुखम्  ।  
मुखनेत्रादिसम्भूताञ्जयेद्द्व्रोगांश्च दारुणान्  ॥ नर्प्_१,७३।१६४ ॥  
पीत्वाभिमन्त्रितं त्वम्भः कुक्षिरोगान् जयेद्ध्रुवम्  ।  
लक्ष्मणप्रतिमां कृत्वा दद्याद्भक्त्या विधानतः  ॥ नर्प्_१,७३।१६५ ॥  
स सर्वेभ्यो ऽथ रोगेभ्यो मुच्यते नात्र संशयः  ।  
कन्यार्थी विमलापाणिग्रहणासक्तमानसः  ॥ नर्प्_१,७३।१६६ ॥  
ध्यायन् लक्षं जपेन्मन्त्री अब्जैर्हुत्वा दशांशतः  ।  
ईप्सितां लभते कन्यां शीग्रमेव न संशयः  ॥ नर्प्_१,७३।१६७ ॥  
दीक्षितं जुम्भणास्त्राणां मन्त्रेषु नियतव्रतम्  ।  
ध्यात्वा च विधिवन्नित्यं जपेन्मासत्रयं मनुम्  ॥ नर्प्_१,७३।१६८ ॥  
पूजापुरःसरं सप्तसहस्रं विजितेन्द्रियः  ।  
सर्वासामपि विद्यानां तत्त्वज्ञो जायते नरः  ॥ नर्प्_१,७३।१६९ ॥  
विश्वामित्रक्रतुवरे कृताद्भुतपराक्रमम्  ।  
ध्यायंल्लक्षं जपेन्मन्त्रं मुच्यते महतो भयात्  ॥ नर्प्_१,७३।१७० ॥  
कृतनित्यक्रियः शुद्धस्त्रिकालं प्रजपेन्मनुम्  ।  
सर्वपापविनिर्मुक्तो याति विष्णोः परं पदम्  ॥ नर्प्_१,७३।१७१ ॥  
दीक्षितो विधिवन्मन्त्री गुणैर्विगतकल्मषः  ।  
स्वाचारनियतो दान्तो गृहस्थो विजितेन्द्रियः  ॥ नर्प्_१,७३।१७२ ॥  
ऐहिकाननपेक्ष्यैव निष्कामो योर्ऽचयेद्विभुम्  ।  
स सर्वान्पुण्यपापौधान्दग्ध्वा निर्मलमानसः  ॥ नर्प्_१,७३।१७३ ॥  
पुनरावृत्तिरहितः शाश्वतं पदमश्वतं पदमश्नुते  ।  
सकामो वाञ्छितान् लब्ध्वा भुक्त्वा भोगान् मनोगतान्  ॥ नर्प्_१,७३।१७४ ॥  
जातिरमरश्चिरं भूत्वा याति विष्णोः परं पदम्  ।  
निद्राचन्द्रान्विता पश्चाद्भरताय हृदन्तिमः  ॥ नर्प्_१,७३।१७५ ॥  
सप्ताक्षरो मनुश्चास्य मुन्याद्यर्चादि पूर्ववत्  ।  
बकः सेन्दुश्च शत्रुध्नपरं ङेतं हृदन्तिमः  ॥ नर्प्_१,७३।१७६ ॥  
सप्ताक्षरो ऽयं शत्रुध्नमन्त्रः सर्वेष्टसिद्धिदः  ॥ नर्प्_१,७३।१७७ ॥  
  
इति श्रीबृहन्नारदीयपुराणे पूर्वभागे बुहदुपाख्याने सनत्कुमारविभागे तृतीयपादे रामाद्युपासनावर्णनं नाम त्रिसप्ततितमो ऽध्यायः  
  
  
_____________________________________________________________  
  
  
सनत्कुमार उवाच  
अथोच्यन्ते हनुमतो मन्त्राः सर्वेष्टदायकाः  ।  
यान्समाराध्य विप्रेन्द्र तत्तुल्याचरणा नराः  ॥ नर्प्_१,७४।१ ॥  
मनुः स्वरेदुसंयुक्तं गगनं च भगान्विताः  ।  
हसफआग्निनिशाधीशाःद्वितीयं बीजमीरितम्  ॥ नर्प्_१,७४।२ ॥  
स्वफआग्नयो भगेन्द्वाढ्यास्तृतीयं बीजमीरितम्  ।  
वियद्भृग्वग्निमन्विन्दुयुक्तं स्याञ्च चतुर्थकम्  ॥ नर्प्_१,७४।३ ॥  
पञ्चमं भगचन्द्राढ्यावियद्भृगुस्वकाग्नयः  ।  
मन्विन्द्वाढ्यौ हसौ षष्टं ङेन्तः स्याद्धनुमांस्ततः  ॥ नर्प्_१,७४।४ ॥  
हृदयान्तो महामन्त्रराजो ऽयं द्वादशाक्षरः  ।  
रामचन्द्रो मुनिश्चास्य जगतीछन्द ईरितम्  ॥ नर्प्_१,७४।५ ॥  
देवता हनुमान्बीजं षष्टं शक्तिर्द्वतीयकम्  ।  
षड्बीजैश्च षडङ्गानि शिरोभाले दृशोर्मुखे  ॥ नर्प्_१,७४।६ ॥  
गलबाहुद्वये चैव हृदि कुक्षौ च नाभितः  ।  
ध्वजे जानुद्वये पादद्वये वर्णान्क्रमान्न्यसेत्  ॥ नर्प्_१,७४।७ ॥  
षड्बीजानि पदद्वन्द्वं मूर्ध्नि भाले मुखे हृदि  ।  
नाभावूर्वोर्जङ्घयोश्च पादयोर्विन्यसेत्क्रमात्  ॥ नर्प्_१,७४।८ ॥  
अञ्जनीगर्भसम्भूतं ततो ध्यायेत्कपीश्वरम्  ।  
उद्यत्कोट्यर्कसङ्काशं जगत्प्रक्षोभकारकम्  ॥ नर्प्_१,७४।९ ॥  
श्रीरामाङ्घ्रिध्याननिष्टं सुग्रीवप्रमुखार्चितम्  ।  
वित्रासयन्तं नादेन राक्षसान्मारुतिं भजेत्  ॥ नर्प्_१,७४।१० ॥  
ध्यात्वैवं प्रजपेद्भानुसहस्रं विजितैन्द्रियः  ।  
दशांशं जुहुयाद्बीहीन्पयोदध्याज्यमिश्रितान्  ॥ नर्प्_१,७४।११ ॥  
पूर्वोक्ते वैष्णवे पीठे मूर्त्तिं सङ्कल्प्य मूलतः  ।  
आवाह्य तत्र सम्पूज्य पाद्यादिभिरुपायनैः  ॥ नर्प्_१,७४।१२ ॥  
केशरेष्वङ्गपूजा स्यात्पत्रेषु च ततोर्ऽचयेत्  ।  
रामभक्तो महातेजाः कपिराजो महाबलः  ॥ नर्प्_१,७४।१३ ॥  
द्रोणाद्रिहारको मेरुपीठकार्चनकारकः  ।  
दक्षिणाशाभास्करश्च सर्वविघ्नविनाशकः  ॥ नर्प्_१,७४।१४ ॥  
इत्थं सम्पूज्य नामानि दलाग्रेषु ततोर्ऽचयेत्  ।  
सुग्रीवमङ्गद नीलं जाम्बवन्तं नलं तथा  ॥ नर्प्_१,७४।१५ ॥  
सुषेणं द्विविदं मैन्दं लोकपालस्ततोर्ऽचयेत्  ।  
वज्राद्यानपि सम्पूज्य सिद्धश्चैवं मनुर्भवेत्  ॥ नर्प्_१,७४।१६ ॥  
मन्त्रं नवशतं रात्रौ जपेद्दशदिनावधि  ।  
यो नरस्तस्य नश्यन्ति राजशत्रूत्थभीतयः  ॥ नर्प्_१,७४।१७ ॥  
मातुलिङ्गाम्रकदलीफलैर्हुत्वा सहस्रकम्  ।  
द्वाविंशतिब्रह्मचारि विप्रान्सम्भोजयेच्छुचीन्  ॥ नर्प्_१,७४।१८ ॥  
एवङ्कृते भूतविषग्रहरोगाद्युपद्रवाः  ।  
नश्यन्ति तत्क्षणादेव विद्वेषिग्रहदानवाः  ॥ नर्प्_१,७४।१९ ॥  
अष्टोत्तरशतेनाम्बु मन्त्रितं विषनाशनम्  ।  
भूतापस्मारकृत्योत्थज्वरे तन्मन्त्रमन्त्रितैः  ॥ नर्प्_१,७४।२० ॥  
भस्मभिः सलिलैर्वापि ताडयेज्ज्वरिणं क्रुधा  ।  
त्रिदिनाज्ज्वरमुक्तो ऽसौ सुखं च लभते नरः  ॥ नर्प्_१,७४।२१ ॥  
औषधं वा जलं वापि भुक्त्वा तन्मन्त्रमन्त्रितम्  ।  
सर्वान्रोगान्पराभूय सुखी भवति तत्क्षणात्  ॥ नर्प्_१,७४।२२ ॥  
तज्जप्तभस्मलिप्ताङ्गो भुक्त्वा तन्मन्त्रितं पयः  ।  
योद्धुं गच्छेच्च यो मन्त्री शस्त्रसङ्घैर्न्न बाध्यते  ॥ नर्प्_१,७४।२३ ॥  
शस्क्षतं व्रणस्फोटो लूतास्फोटो ऽपि भस्मना  ।  
त्रिर्जप्तेन च संस्पृष्टाः शुष्यन्त्येव न संशयः  ॥ नर्प्_१,७४।२४ ॥  
जपेदर्कास्तमारभ्य यावदर्केदयो भवेत्  ।  
मन्त्रं सप्तदिनं यावञ्चादाय भस्मकीलकौ  ॥ नर्प्_१,७४।२५ ॥  
निखनेदभिमन्त्र्याशुशत्रूणां द्वार्यलक्षितः  ।  
विद्वेषं मिथ आपन्नाः पलायन्ते ऽरयो ऽचिरात्  ॥ नर्प्_१,७४।२६ ॥  
भस्माम्बु चन्दनं मन्त्री मन्त्रेणानेन मन्त्रितम्  ।  
भक्ष्यादियोजितं यस्मै ददाति स तु दासवत्  ॥ नर्प्_१,७४।२७ ॥  
क्रूराश्च जन्तवो ऽप्येवं भवन्ति वशवर्तिनः  ।  
गृहीत्वेशनदिस्कंस्थं करञ्जतरुमूलकम्  ॥ नर्प्_१,७४।२८ ॥  
कृत्वा तेनाङ्गुष्टमात्रां प्रतिमां च हनूमतः  ।  
कृत्वा प्राणप्रतिष्टां च सिन्दूराद्यैः प्रपूज्य च  ॥ नर्प्_१,७४।२९ ॥  
गृहस्याभिमुखी द्वारे निखनेन्मन्त्रमुञ्चरन्  ।  
ग्रहाभिचाररोगाग्निविषचौरनृपोद्भवाः  ॥ नर्प्_१,७४।३० ॥  
न जायन्ते गृहे तस्मिन् कदाचिदप्युपद्रवाः  ।  
तद्गृहं धनपुत्राद्यैरेधते प्रत्यहं चिरम्  ॥ नर्प्_१,७४।३१ ॥  
निशि यत्र वने भस्म मृत्स्नया वापि यत्नतः  ।  
शत्रोः प्रतिकृतिं कृत्वा हृदि नाम समालिखेत्  ॥ नर्प्_१,७४।३२ ॥  
कृत्वा प्राणप्रतिष्टान्तं भिन्द्याच्छस्त्रैर्मनुं जपन्  ।  
मन्त्रान्ते प्रोञ्चरेच्छत्रोर्नाम छिन्धि च भिन्धि च  ॥ नर्प्_१,७४।३३ ॥  
मारयेति च तस्यान्ते दन्तैरोष्टं निपूड्य च  ।  
पाण्योस्तले प्रपीड्याथ त्यक्त्वा तं स्वगृहं व्रजेत्  ॥ नर्प्_१,७४।३४ ॥  
कुर्वन्सप्तदिनं चैवं हन्याच्छत्रुं न संशयः  ।  
राजिकालवणैर्मुक्तचिकुरः पितृकानने  ॥ नर्प्_१,७४।३५ ॥  
धत्तूरफलपुष्पैश्च नखरोमविषैरपि  ।  
द्विक(काक)कौशिकगृध्राणां पक्षैः श्लेष्मान्तकाक्षजैः  ॥ नर्प्_१,७४।३६ ॥  
समिद्धिस्त्रिशतं यामयदिङ्मुखो जुहुयान्निशि  ।  
एवं सप्तदिनं कुर्वन्मारयेदुद्धतं रिपुन्  ॥ नर्प्_१,७४।३७ ॥  
वित्रासस्त्रिदिनं रात्रौ श्मशाने षट्शतं जपेत्  ।  
ततो वेताल उत्थाय वदेद्भावि शुभाशुभम्  ॥ नर्प्_१,७४।३८ ॥  
किङ्करीभूय वर्त्तेत कुरुते साधकोदितम्  ।  
भास्माम्बुमन्त्रितं रात्रौ सहस्रावृत्तिकं पुनः  ॥ नर्प्_१,७४।३९ ॥  
दिनत्रयं च तत्पश्चात्प्रक्षिपेत्प्रतिमासु च  ।  
यासु कासु च स्थूलासु लघुष्वपि विशेषतः  ॥ नर्प्_१,७४।४० ॥  
मन्त्रप्रभावाञ्चलनं भवत्येव न संशयः  ।  
अष्टम्यां वा चतुर्दश्यां कुजे वा रविवासरे  ॥ नर्प्_१,७४।४१ ॥  
हनुमत्प्रतिमां पट्टे माषैः स्नेहपरिप्लुतैः  ।  
कुर्याद्रम्यां विशुद्धात्मा सर्वलक्षणलक्षिताम्  ॥ नर्प्_१,७४।४२ ॥  
तैलदीपं वामभागे घृतदीपं तु दक्षिणे  ।  
संस्थाप्यावाहयेत्पश्चान्मूलमन्त्रेण मन्त्रवित्  ॥ नर्प्_१,७४।४३ ॥  
प्राणप्रतिष्टां कृत्वा च पाद्यादीनि समर्पयेत्  ।  
रक्तचन्दनपुष्पैश्च सिन्दूराद्यैः समर्चयेत्  ॥ नर्प्_१,७४।४४ ॥  
धूपं दीपं प्रदायाथ नैवेद्यं च समर्पयेत्  ।  
अपूपमोदनं शाकमोदकान्वटकादिकम्  ॥ नर्प्_१,७४।४५ ॥  
साज्यं च तत्समर्प्याथ मूलमन्त्रेण मन्त्रवित्  ।  
अखण्डितान्यहिलतादलानि सप्तविंशतिम्  ॥ नर्प्_१,७४।४६ ॥  
त्रिधा कृत्वा सपूगानि मूलेनैव समर्पयेत्  ।  
एवं सम्पूज्य मन्त्रज्ञो जपेद्दशशन्त मनुम्  ॥ नर्प्_१,७४।४७ ॥  
कर्पूरारार्तिकं कृत्वा स्तुत्वा च बहुधा सुधीः  ।  
निजेप्सितं निवेद्याथ विधिवद्विसृजेत्ततः  ॥ नर्प्_१,७४।४८ ॥  
नैवेद्यान्नेन सम्भोज्य ब्राह्मणान्सप्तसङ्ख्यया  ।  
निवेदितानि पर्णानि तेभ्यो दद्याद्विभज्य च  ॥ नर्प्_१,७४।४९ ॥  
दक्षिणां च यथा शक्ति दत्त्वा तान् विसृजेत्सुधीः  ।  
तत इष्टगणैः सार्द्धं स्वयं भुञ्जीत वाग्यतः  ॥ नर्प्_१,७४।५० ॥  
तद्दिने भूमिशय्यां च ब्रह्मचर्य्यं समाचरेत्  ।  
एवं यः कुरुते मर्त्यः सो ऽचिरादेव निश्चितम्  ॥ नर्प्_१,७४।५१ ॥  
प्राप्नुयात्सकलान्कामान्कपीशस्य प्रसादतः  ।  
हनुमत्प्रतिमां भूमौ विलिखेत्तत्पुरो मनुम्  ॥ नर्प्_१,७४।५२ ॥  
साध्यनाम द्वितीयान्तं विमोचय विमोचय  ।  
तत्पूर्वं मार्जयेद्वामपाणिनाथ पुनर्लिखेत्  ।  
एवमष्टोत्तरशतं लिखित्वा मार्जयेत्पुनः  ॥ नर्प्_१,७४।५३ ॥  
एवं कृते महाकारागृहाच्छीघ्रं विमुच्यते  ।  
एवमन्यानि कर्माणि कुर्य्यान्त्पल्लवमुल्लिखन्  ॥ नर्प्_१,७४।५४ ॥  
सर्षपैर्वश्यकृद्धोमो विद्वेषे हयमारजैः  ।  
कुङ्कुमैरिध्मकाष्ठैर्वा मरीचैर्जीरकैरपि  ॥ नर्प्_१,७४।५५ ॥  
ज्वरे दूर्वागुडूचीभिर्दध्ना क्षीरेण वा घृतैः  ।  
शूले करञ्जवातारिसमिद्भिस्तैललोलितैः  ॥ नर्प्_१,७४।५६ ॥  
तैलाक्ताभिश्च निर्गुण्डीसमिद्भिर्वा प्रयत्नतः  ।  
सौभाग्ये चन्दनैश्चेन्द्रलोचनैर्वा लवङ्गकैः  ॥ नर्प्_१,७४।५७ ॥  
सुगन्धपुष्पैर्वस्त्राप्त्यै तत्तद्धान्यैस्तदाप्तये  ।  
रिपुपादरजोभिश्च राजीलवणमिश्रितैः  ॥ नर्प्_१,७४।५८ ॥  
होमयेत्सप्तरात्रं च रिपुर्याति यमालयम्  ।  
धान्यैः सम्प्राप्यते धान्यमन्नैरन्नसमुच्छ्रयः  ॥ नर्प्_१,७४।५९॥  
तिलाज्यक्षीरमधुभिर्महिषीगोसमृद्धये  ।  
किं बहूक्तैर्विषे व्याधौ शान्तौ मोहे च मारणे  ॥ नर्प्_१,७४।६० ॥  
विवादे स्तम्भने द्यूते भूतभीतौ च सङ्कटे  ।  
वश्ये युद्धे क्षते दिव्ये बन्धमोक्षे महावने  ॥ नर्प्_१,७४।६१ ॥  
साधितो ऽयं नृणां दद्यान्मन्त्रः श्रेयः सुनिश्चितम्  ।  
वक्ष्ये ऽथ हनुमद्यन्त्रं सर्वसिद्धिप्रदायकम्  ॥ नर्प्_१,७४।६२ ॥  
लाङ्गूलाकारसंयुक्तं वलयत्रितयं लिखेत्  ।  
साध्यनाम लिखेन्मध्ये पाशिबीज प्रवेष्टितम्  ॥ नर्प्_१,७४।६३ ॥  
उपर्यष्टच्छदं कृत्वा पत्रेषु कवचं लिखेत्  ।  
तद्बहिर्दंहमालिख्य तद्बहिश्चतुरस्रकम्  ॥ नर्प्_१,७४।६४ ॥  
चतुरसस्रस्य रेखाग्रे त्रिशूलानि समालिखेत्  ।  
सैं बीजं भूपुरस्याष्टवज्रेषु विलिखेत्ततः  ॥ नर्प्_१,७४।६५ ॥  
कोणेष्वकुंशमालिख्य मालामन्त्रेण वेष्टयेत्  ।  
तत्सर्वं वेष्टयेद्यन्त्रवलयत्रितयेन च  ॥ नर्प्_१,७४।६६ ॥  
शिलायां फलके वस्त्रे ताम्रपत्रे ऽथ कुड्यके  ।  
ताडपत्रे ऽथ भूर्जे वा रोचनानाभिकुङ्कुभैः  ॥ नर्प्_१,७४।६७ ॥  
यन्त्रमेतत्समालिख्य निराहारो जितेन्द्रियः  ।  
कपेः प्राणान्प्रतिष्टाप्य पूजयेत्तद्यथाविधि  ॥ नर्प्_१,७४।६८ ॥  
अशेषदुःखशान्त्यर्थः यन्त्रं सन्धारयेद् बुधः  ।  
मारीज्वराभिचारादिसर्वोपद्रवनाशनम्  ॥ नर्प्_१,७४।६९ ॥  
योषितामपि बालानां धृतं जनमनोहरम्  ।  
भूतकृत्यापिशाचानां दर्शनादेव नाशनम्  ॥ नर्प्_१,७४।७० ॥  
मालामन्त्रमथो वक्ष्ये तारो वाग्विष्णुगेहिनी  ।  
दीर्घत्रयान्विता माया प्रागुक्तं कूटपञ्चकम्  ॥ नर्प्_१,७४।७१ ॥  
ध्रुवो हृद्धनुमान्ङेन्तो ऽथ प्रकटपराक्रमः  ।  
आक्रान्तदिग्मण्डलान्ते यशोवितानसंवदेत्  ॥ नर्प्_१,७४।७२ ॥  
धवलीकृतवर्णान्ते जगत्त्रितयवज्र च  ।  
देहज्वलदग्निसूर्य कोट्यन्ते च समप्रभ  ॥ नर्प्_१,७४।७३ ॥  
तनूरुहपदान्ते तु रुद्रावतार संवदेत्  ।  
लङ्कापुरी ततः पश्चाद्दहनोदधिलङ्घन  ॥ नर्प्_१,७४।७४ ॥  
दशग्रीवशिरः पश्चात्कृतान्तकपदं वदेत्  ।  
सीतान्ते श्वसनपदं वाय्वन्ते सुतमीरयेत्  ॥ नर्प्_१,७४।७५ ॥  
अञ्जनागर्भसम्भूतः श्रीरामलक्ष्मणान्वितः  ।  
नन्दन्ति कर वर्णान्ते सैन्यप्राकार ईरयेत्  ॥ नर्प्_१,७४।७६ ॥  
सुग्रीवसख्यकादूर्णाद्रणवालिनिवर्हण  ।  
कारणद्रोणशब्दान्ते पर्वतोत्पाटनेति च  ॥ नर्प्_१,७४।७७ ॥  
अशोकवनवीथ्यन्ते दारुणाक्षकुमारक  ।  
छेदनान्ते वनरक्षाकरान्ते तु समूह च  ॥ नर्प्_१,७४।७८ ॥  
विभञ्जनान्ते ब्रह्मास्त्रब्रह्मशक्ति ग्रसेति च  ।  
लक्ष्मणान्ते शक्तिभेदनिवारणपदं वदेत्  ॥ नर्प्_१,७४।७९ ॥  
विशल्योषधिशब्दान्ते समानयन सम्पठेत्  ।  
बालोदित ततो भानुमण्डलग्रसनेति च  ॥ नर्प्_१,७४।८० ॥  
मेघनादहोमपदाद्विध्वंसनपदं वदेत्  ।  
इन्द्रजिदूधकारान्ते णसीतासक्षकेति च  ॥ नर्प्_१,७४।८१ ॥  
राक्षसीसङ्घशब्दान्ते विदारणपदं वदेत्  ।  
कुम्भकर्णादिसङ्कीर्त्यवधान्ते च परायण  ॥ नर्प्_१,७४।८२ ॥  
श्रीरामभक्तिवर्णान्ते तत्परेति समुद्र च  ।  
व्योमद्रुमलङ्घनेति महासामर्थ्य संवदेत्  ॥ नर्प्_१,७४।८३ ॥  
महातेजःपुञ्जशब्दाद्विराजमानवोञ्चरेत्  ।  
स्वामिवचनसम्पादितार्जुनान्ते च संयुग  ॥ नर्प्_१,७४।८४ ॥  
सहायान्ते कुमारेति ब्रह्मचारिन्पदंवदेत्  ।  
गम्भीरशब्दोदयान्ते दक्षिणापथ संवदेत्  ।  
मार्त्ताण्डमेरु शब्दान्ते वदेत्पर्वतपीटिका  ॥ नर्प्_१,७४।८५ ॥  
अर्चनान्ते तु सकलमन्त्रान्ते मपदं वदेत्  ।  
आचार्यमम शब्दान्ते सर्वग्रहविनाशन  ॥ नर्प्_१,७४।८६ ॥  
सर्वज्वरोञ्चाटनान्ते सर्वविषविनाशन  ।  
सर्वापत्तिनिवारण सर्वदुष्टनिबर्हण  ॥ नर्प्_१,७४।८७ ॥  
सर्वव्याध्यादि सम्प्रोच्य भयान्ते च निवारण  ॥ नर्प्_१,७४।८८ ॥  
सर्वशत्रुच्छेदनेति ततो मम परस्य च  ॥ नर्प्_१,७४।८९ ॥  
ततस्त्रिभुवनान्ते तु पुंस्त्रीनपुंसकात्मकम्  ।  
सर्वजीवपदान्ते तु जातं वशययुग्मकम्  ॥ नर्प्_१,७४।९० ॥  
ममाज्ञाकारकं पश्चात्सम्पादय युगं पुनः  ।  
ततो नानानामधेयान्सर्वान् राज्ञः स सम्पठेत्  ॥ नर्प्_१,७४।९१ ॥  
परिवारान्ममेत्यन्ते सेवकान् कुरु युग्मकम्  ।  
सर्वशस्त्रवीत्यन्ते षाणि विध्वंसय द्वयम्  ॥ नर्प्_१,७४।९२ ॥  
लज्जादीर्घत्रयोपेता होत्रयं चैहि युग्मकम्  ।  
विलोमं पञ्चकूटानि सर्वशत्रून्हनद्वयम्  ॥ नर्प्_१,७४।९३ ॥  
परबलानि परान्ते सैन्यानि क्षोभयद्वयम्  ॥ नर्प्_१,७४।९४ ॥  
मम सर्वं कार्यजातं साधयेति द्वयं ततः  ॥ नर्प्_१,७४।९५ ॥  
सर्वदुष्टदुर्जनान्ते मुखानि कीलयद्वयम्  ।  
धेत्रयं वर्मत्रितयं फट्त्रयं हान्त्रयं ततः  ॥ नर्प्_१,७४।९६ ॥  
वह्निप्रियान्तो मन्त्रो ऽयं मालासञ्ज्ञो ऽखिलेष्टदः  ॥ नर्प्_१,७४।९७ ॥  
वस्वष्टबाणवर्णो ऽयं मन्त्रः सर्वेष्टासाधकः  ॥ नर्प्_१,७४।९८ ॥  
महाभये महोत्पाते स्मृतो ऽयं दुःखनाशनः  ।  
द्वादशार्णस्य षट्कूटं त्यक्त्वा बीजं तथादिमम्  ॥ नर्प्_१,७४।९९ ॥  
पञ्चकूटात्मको मन्त्रः सर्वकामप्रदायकः  ।  
रामचन्द्रो मुनिश्चास्य गायत्री छन्द ईरितम्  ॥ नर्प्_१,७४।१०० ॥  
हनुमान्देवता प्रोक्तो विनियोगो ऽखिलाप्तये  ।  
पञ्चबीजैः समस्तेन षडङ्गानि समाचरेत्  ॥ नर्प्_१,७४।१०१ ॥  
रामदूतो लक्ष्मणान्ते प्राणदाताञ्जनीसुतः  ।  
सीताशोकविनाशो ऽयं लङ्काप्रासादभञ्जनः  ॥ नर्प्_१,७४।१०२ ॥  
हनुमदाद्याः पञ्चैते बीजाद्या ङेयुताः पुनः  ।  
षडङ्गमनवो ह्येते ध्यानपूजादि पूर्ववत्  ॥ नर्प्_१,७४।१०३ ॥  
प्रणवो वाग्भवं पद्मा माया दीर्घत्रयान्विता  ।  
पञ्चकूटानि मन्त्रो ऽयं रुद्रार्णः सर्वसिद्धिदः  ॥ नर्प्_१,७४।१०४ ॥  
ध्यानपूजादिकं सर्वमस्यापि पूर्ववन्मतम्  ।  
अयमाराधितो मन्त्रः सर्वाभीष्टप्रदायकः  ॥ नर्प्_१,७४।१०५ ॥  
नमो भगवते पश्चादनन्तश्चन्द्रशेखरां  ।  
जनेयाय महान्ते तु बलायान्ते ऽग्निवल्लभा  ॥ नर्प्_१,७४।१०६ ॥  
अष्टादशार्णो मन्त्रो ऽयं सुनिरीश्वरसञ्ज्ञकः  ।  
छन्दो ऽनुष्टुप्देवता तु हनुमान्पवनात्मजः  ॥ नर्प्_१,७४।१०७ ॥  
हं बीजं वह्निवनिता शक्तिः प्रोक्ता मनीषिभिः  ।  
आञ्जनेयाय हृदयं शिरश्च रुद्रमूर्तये  ॥ नर्प्_१,७४।१०८ ॥  
शिखायां वायुपुत्रायाग्निगर्भाय वर्मणि  ।  
रामदूताय नेत्रं स्याद्बह्यास्त्रायास्त्रमीरितम्  ॥ नर्प्_१,७४।१०९ ॥  
तत्पचामीकरनिभं भीघ्नसंविहिताञ्जलिम्  ।  
चलत्कुण्डलदीप्तास्यं पद्मक्षं मारुतिं स्मरेत्  ॥ नर्प्_१,७४।११० ॥  
ध्यात्वैवमयुतं जप्त्वा दशांशं जुहुयात्तिलैः  ।  
वैष्णवे पूजयेत्पीठे प्रागुद्दिष्टेन वर्त्मना  ॥ नर्प्_१,७४।१११ ॥  
अष्टोत्तरशतं नित्यं नक्तभोजी जितेन्द्रियः  ।  
जपित्वा क्षुद्ररोगेभ्यो मुच्यते नात्र संशयः  ॥ नर्प्_१,७४।११२ ॥  
महारोगनिवृत्त्यै तु सहस्रं प्रत्यहं जपेत्  ।  
राक्षसौघं विनिघ्नन्तं कपिं ध्यात्वाधनाशनम्  ॥ नर्प्_१,७४।११३ ॥  
अयुतं प्रजपेन्नित्यमचिराज्ज यति द्विषम्  ।  
सुग्रीवेण समं रामं सन्दधानं कपिं स्मरन्  ॥ नर्प्_१,७४।११४ ॥  
प्रजपेदयुतं यस्तु सन्धिं कुर्याद्द्विपद्वयोः  ।  
ध्यात्वा लङ्कां दहॄन्तं तमयुतं प्रजपेन्मनुम्  ॥ नर्प्_१,७४।११५ ॥  
अचिरादेव शत्रूणां ग्रामान्सम्प्रदहेत्सुधीः  ।  
ध्यात्वा प्रयाणसमये हनुमन्तं जपेन्मनुम्  ॥ नर्प्_१,७४।११६ ॥  
यो याति सो ऽचिरात्स्वेष्टं साधयित्वा गृहे व्रजेत्  ।  
हनुमन्तं सदा गेहे योर्ऽचयेज्जपतत्परः  ॥ नर्प्_१,७४।११७ ॥  
आरोग्यं च श्रियं कान्तिं लभते निरुपद्रवम्  ।  
कानने व्याघ्रचौरेभ्यो रक्षेन्मनुरयं स्मृतः  ॥ नर्प्_१,७४।११८ ॥  
प्रस्वापकाले शय्यायां स्मरेन्मन्त्रमनन्यधीः  ।  
तस्य दुःस्वप्नचौरादिभयं नैव भवेत्क्वचित्  ॥ नर्प्_१,७४।११९ ॥  
वियत्सेन्दुर्हनुमते ततो रुद्रात्मकाय च  ।  
वर्मास्त्रान्तो महामन्त्रो द्वादशार्णो ऽष्टसिद्धिकृत्  ॥ नर्प्_१,७४।१२० ॥  
रामचन्द्रो मुनिश्चास्य जगती छन्द ईरितम्  ।  
हनुमान्देवतां बीजमाद्यं शक्तिर्हुमीरिता  ॥ नर्प्_१,७४।१२१ ॥  
षड्दीर्घभाजा बीजेन षडङ्गानि समाचरेत्  ।  
महाशैलं समुत्पाट्य धावन्तं रावणं प्रति  ॥ नर्प्_१,७४।१२२ ॥  
लाक्षारक्तारुणं रौद्रं कालान्तकयमोपमम्  ।  
ज्वलदग्निसमं जैत्रं सूर्यकोटिसमप्रभम्  ॥ नर्प्_१,७४।१२३ ॥  
अङ्गदाद्यैर्महावीरैर्वेष्टितं रुद्ररूपिणम्  ।  
तिष्ठ तिष्ठ रणे दुष्ट सृजन्तं घोरनिः स्वनम्  ॥ नर्प्_१,७४।१२४ ॥  
शैवरूपिणमभ्यर्च्य ध्यात्वा लक्ष जपेन्मनुम्  ।  
दशांशं जुहुयाद्वीहीन्पयोदध्याज्यमिश्रितान्  ॥ नर्प्_१,७४।१२५ ॥  
पूर्वोक्ते वैष्णवे पीठे विमलादिसमन्विते  ।  
मूर्तिं सङ्कल्प्य मूलेन पूजा कार्या हनूमतः  ॥ नर्प्_१,७४।१२६ ॥  
ध्यानैकमात्रो ऽपि नृणां सिद्धिरेव न संशयः  ।  
अथास्य साधनं वक्ष्ये लोकानां हितकाम्यया  ॥ नर्प्_१,७४।१२७ ॥  
हनुमत्साधनं पुण्यं महापातकनाशनम्  ।  
एतद्गुह्यतमं लोके शीघ्रसिद्धिकरं परम्  ॥ नर्प्_१,७४।१२८ ॥  
मन्त्री यस्य प्रसादेन त्रैलोक्यविजयी भवेत्  ।  
प्रातः स्नात्वा नदीतीरे उपविश्य कुशासने  ॥ नर्प्_१,७४।१२९ ॥  
प्राणायामषडङ्गे च मूलेन सकलं चरेत्  ।  
पुष्पाञ्जल्यष्टकं दत्वा ध्यात्वा रामं ससीतकम्  ॥ नर्प्_१,७४।१३० ॥  
ताम्रपात्रे ततः पद्ममष्टपत्रं सकेशरम्  ।  
कुचन्दनेन घृष्टेन संलिखेत्तच्छलाकया  ॥ नर्प्_१,७४।१३१ ॥  
कर्मिकायां लिखेन्मन्त्रं तत्रावाह्य कपीश्वरम्  ।  
मूर्तिं मूलेन सङ्कल्प्य ध्यात्वा पाद्यादिकं चरेत्  ॥ नर्प्_१,७४।१३२ ॥  
गन्धपुष्पादिकं सर्वं निवेद्य मूलमन्त्रतः  ।  
केसरेषु षडङ्गानि दलेषु च ततोर्ऽचयेत्  ॥ नर्प्_१,७४।१३३ ॥  
सुग्रीवं लक्ष्मणं चैव ह्यङ्गदं नलनीलकौ  ।  
जाम्बवन्तं च कुमुदं केसरीशं दलेर्ऽचयेत्  ॥ नर्प्_१,७४।१३४ ॥  
दिक्पालांश्चापि वज्रादीन्पूजयेत्तदनन्तरम्  ।  
एवं सिद्धे मनौ मन्त्री साधयेत्स्वेष्टमात्मनि  ॥ नर्प्_१,७४।१३५ ॥  
नदीतीरे कानने वा पर्वते विजने ऽथवा  ।  
साधयेत्साधक श्रेष्ठो भूमिग्रहणपूर्वकम्  ॥ नर्प्_१,७४।१३६ ॥  
जिताहारो जितश्वासो जितवाक्च जितेन्द्रियः  ।  
दिग्बन्ध नादिकं कृत्वा न्यासध्यानादिपूर्वकम्  ॥ नर्प्_१,७४।१३७ ॥  
लक्षं जपेन्मन्त्रराजं पूजयित्वा तु पूर्ववत्  ।  
लक्षान्ति दिवसं प्राप्य कुर्य्याञ्च पूजनं महत्  ॥ नर्प्_१,७४।१३८ ॥  
एकाग्रमनसा सम्यग्ध्यात्वा पवननन्दनम्  ।  
दिवारात्रौ जपं कुर्याद्यावत्सन्दर्शनं भवेत्  ॥ नर्प्_१,७४।१३९ ॥  
सुदृढं साधकं मत्वा निशीथे पवनात्मजः  ।  
सुप्रसन्नस्ततो भूत्वा प्रयाति साधकाग्रतः  ॥ नर्प्_१,७४।१४० ॥  
यथेप्सितं वरं दत्वा साधकाय कपीश्वरः  ।  
वरं लब्ध्वा साधकन्द्रो विहरेदात्मनः सुखैः  ॥ नर्प्_१,७४।१४१ ॥  
एतद्धि साधनं पुण्यं लोकानां हितकाम्यया  ।  
प्रकाशितं रहस्यं वै देवानामपि दुर्लभम्  ॥ नर्प्_१,७४।१४२ ॥  
अन्यानपिप्रयोगांश्च साधयेदात्मनो हितान्  ।  
वियदिन्दुयुतं पश्चान्ङेन्तं पवननन्दनम्  ॥ नर्प्_१,७४।१४३ ॥  
वह्निप्रियान्तो मन्त्रो ऽयं दशार्णः सर्वकामदः  ।  
मुन्यादिकं च पूर्वोक्तं षडङ्गान्यपि पूर्ववत्  ॥ नर्प्_१,७४।१४४ ॥  
ध्यायेद्रणे हनूमन्तं सूर्यकोटिसमप्रभम्  ।  
धावन्तं रावणं जेतुं दृष्ट्वा सत्वरमुत्थितम्  ॥ नर्प्_१,७४।१४५ ॥  
लक्ष्मणं च महावीरं पतितं रणभूतले  ।  
गुरुं च क्रोधमुत्पाद्य ग्रहोतुं गुरुपर्वतम्  ॥ नर्प्_१,७४।१४६ ॥  
हाहाकारैः सदर्पैश्च कम्पयन्तं जगत्त्रयम्  ।  
आब्रह्माण्डं समाख्याप्य कृत्वा भीमं कलेवरम्  ॥ नर्प्_१,७४।१४७ ॥  
लक्षं जपेद्दशांशेन जुहुयात्पूर्ववत्सुधीः  ।  
पूर्ववत्पूजनं प्रोक्तं मन्त्र स्यास्य विधानतः  ॥ नर्प्_१,७४।१४८ ॥  
एवं सिद्धे मनौ मन्त्री साधयेदात्मनो हितम्  ।  
अस्यापि मन्त्रवर्यस्य रहस्यं साधनं तु वै  ॥ नर्प्_१,७४।१४९ ॥  
सुगोप्यं सर्वतन्त्रेषु न देयं यस्य कस्यचित्  ।  
ब्राह्मे मुहूर्ते चोत्थाय कृतनित्यक्रियः शुचिः  ॥ नर्प्_१,७४।१५० ॥  
गत्वा नदीं तः स्नात्वा तीर्थमावाह्य चाष्टधा  ।  
मूलमन्त्रं ततो जप्त्वा सिञ्चेदादित्यसङ्ख्यया  ॥ नर्प्_१,७४।१५१ ॥  
एवं स्नानादिकं कृत्वा गङ्गातीरे ऽथवा पुनः  ।  
पर्वते वा वने वापि भूमिग्रहणपूर्वकम्  ॥ नर्प्_१,७४।१५२ ॥  
आद्यवर्णैः पूरकं स्यात्पञ्चवर्गैश्च कुम्भकम्  ।  
रेचकं च पुनर्याद्यैरेवं प्राणान्नियन्य च  ॥ नर्प्_१,७४।१५३ ॥  
विधाय भूतशुद्ध्यादि पीठन्यासावधि पुनः  ।  
ध्यात्वा पूर्वोक्तविधिना सम्पूज्य च कपीश्वरम्  ॥ नर्प्_१,७४।१५४ ॥  
तदग्रे प्रजपेन्नित्यं साधको ऽयुतमादरात्  ।  
सप्तमे दिवसे प्राप्ते कुर्याञ्च पूजनं महत्  ॥ नर्प्_१,७४।१५५ ॥  
एकाग्रमनसा मन्त्री दिवारात्रं जपेन्मनुम्  ।  
महाभयं प्रदत्वा त्रिभागशेषासु निश्चितम्  ॥ नर्प्_१,७४।१५६ ॥  
यामिनीषु समायाति नियतं पवनात्मजः  ।  
यथेप्सितं वरं दद्यात्साधकाय कपीश्वरः  ॥ नर्प्_१,७४।१५७ ॥  
विद्यां वापि धनं वापि राज्यं वा शत्रुनिग्रहम्  ।  
तत्क्षणादेव चाप्नोति सत्यं सत्यं न संशयः  ॥ नर्प्_१,७४।१५८ ॥  
इह लोके ऽखिलान्कामान्भुक्त्वान्ते मुक्तिमाप्नुयात्  ।  
सद्याचितं वायुयुग्मं हनूमन्तेति चोद्धरेत्  ॥ नर्प्_१,७४।१५९ ॥  
फलान्ते फक्रियानेत्रयुक्ता च कामिका ततः  ।  
धग्गन्ते धगितेत्युक्त्वा आयुरास्व पदं ततः  ॥ नर्प्_१,७४।१६० ॥  
लोहितो गरुडो हेतिबाणनेत्राक्षरो मनुः  ।  
मुन्यादिकं तु पूर्वोक्तं प्लीहरोगहरो हरिः  ॥ नर्प्_१,७४।१६१ ॥  
देवता च समुद्दिष्टा प्लीहयुक्तोदरे पुनः  ।  
नागवल्लीदलं स्थाप्यमुपर्याच्छादयेत्ततः  ॥ नर्प्_१,७४।१६२ ॥  
वस्त्रं चैवाष्टगुणितं ततः साधकसत्तमः  ।  
शकलं वंशजं तस्योपरि मुञ्चेत्कपिं स्मरेत्  ॥ नर्प्_१,७४।१६३ ॥  
आरण्यसाणकोत्पन्ने वह्नौ यष्टिं प्रतापयेत्  ।  
बदरीभूरुहोत्थां तां मन्त्रेणानेन सप्तधा  ॥ नर्प्_१,७४।१६४ ॥  
तया सन्ताडयेद्वंशशकलं जठरस्थितम्  ।  
सप्तकृत्वः प्लीहरोगो नाशमायाति निश्चितम्  ॥ नर्प्_१,७४।१६५ ॥  
तारो नमो भगवते आञ्जनेयाय चोञ्चरेत्  ।  
अमुकस्य शृङ्खलां त्रोटयद्वितयमीरयेत्  ॥ नर्प्_१,७४।१६६ ॥  
बन्धमोक्षं कुरुयुगं स्वाहान्तो ऽयं मनुर्मतः  ।  
ईश्वरो ऽस्य मुनिश्छन्दो ऽनुष्टुप्च देवता पुनः  ॥ नर्प्_१,७४।१६७ ॥  
शृङ्खलामोचरः श्रीमान्हनूमान्पवनात्मजः  ।  
हं बीजं ठद्वयं शक्तिर्बन्धमोक्षे नियोगता  ॥ नर्प्_१,७४।१६८ ॥  
षड्दीर्घवह्रियुक्तेन बीजेनाङ्गानि कल्पयेत्  ।  
वामे शैलं वैरिभिदं विशुद्धं टङ्कमन्यतः  ॥ नर्प्_१,७४।१६९ ॥  
दधानं स्वर्णवर्णं च ध्यायेत्कुण्डलिनं हरिम्  ।  
एवं ध्यात्वा जपेल्लक्षदशांशं चूतपल्लवैः  ॥ नर्प्_१,७४।१७० ॥  
जुहुयात्पूर्ववत्प्रोक्तं यजनं वास्य सूरिभिः  ।  
महाकारागृहे प्राप्तो ह्ययुतं प्रजपेन्नरः  ॥ नर्प्_१,७४।१७१ ॥  
शीघ्रं कारागृहान्मुक्तः सुखी भवति निश्चितम्  ।  
यन्त्रं चास्य प्रवक्ष्यामि बन्धमोक्षकरं शुभम्  ॥ नर्प्_१,७४।१७२ ॥  
अष्टच्छदान्तः षट्कोणं साध्यनामसमन्वितम्  ।  
षट्कोणेषु ध्रुवं ङेन्तमाञ्जनेयपदं लिखेत्  ॥ नर्प्_१,७४।१७३ ॥  
अष्टच्छदेषु विलिखेत्प्रणवो वातुवात्विति  ।  
गोरोचनाकुङ्कुमेन लिखित्वा यन्त्रमुत्तमम्  ॥ नर्प्_१,७४।१७४ ॥  
धृत्वा मूर्ध्नि जपेन्मन्त्रमयुतं बन्धमुक्तये  ।  
यन्त्रमेतल्लिखित्वा तु मृत्तिकोपरि मार्जयेत्  ॥ नर्प्_१,७४।१७५ ॥  
दक्षहस्तेन मन्त्रज्ञः प्रत्यहं मण्डला वधि  ।  
एवं कृते महाकारागृहान्मन्त्री विमुच्यते  ॥ नर्प्_१,७४।१७६ ॥  
गगनं ज्वलनः साक्षी मर्कटेति द्वयं ततः  ।  
तोयं शशेषे मकरे परिमुञ्चति मुञ्चति  ॥ नर्प्_१,७४।१७७ ॥  
ततः शृङ्खलिकां चेति वेदनेत्राक्षरो मनुः  ।  
इमं मन्त्रं दक्षकरे लिखित्वा वामहस्ततः  ॥ नर्प्_१,७४।१७८ ॥  
दूरिकृत्य जपेन्मन्त्रमष्टोत्तरशतं बुधः  ।  
त्रिसप्ताहात्प्रबद्धो ऽसौ मुच्यते नात्र संशयः  ॥ नर्प्_१,७४।१७९ ॥  
मुन्याद्यर्चादिकं सर्वमस्य पूर्ववदाचरेत्  ।  
लक्षं जपो दशांशेन शुभैर्द्रव्यैश्च होमयेत्  ॥ नर्प्_१,७४।१८० ॥  
पुच्छाकारे सुवस्त्रे च लेखन्या क्षुरकोत्थया  ।  
गन्धाष्टकैर्लिखेद्वूपं कपिराजस्य सुन्दरम्  ॥ नर्प्_१,७४।१८१ ॥  
तन्मध्ये ऽष्टदशार्णं तु शत्रुनामान्वितं लिखेत्  ।  
तेन मन्त्राभिजप्तेन शिरोबद्ध्वेन भूमिपः  ॥ नर्प्_१,७४।१८२ ॥  
जयत्यरिगणं सर्वं दर्शनादेव निश्चितम्  ।  
चन्द्रसूर्यो परागादौ पूर्वोक्तं लेखयेद्ध्वजे  ॥ नर्प्_१,७४।१८३ ॥  
ध्वजमादाय मन्त्रज्ञः संस्पर्शान्मोक्षणावधि  ।  
मातृकां जापयेत्पश्चाद्दशांशेन च होमयेत्  ॥ नर्प्_१,७४।१८४ ॥  
तिलैः सर्षपसम्मिश्रैः संस्कृते हव्यवाहने  ।  
गजे ध्वजं समारोप्य गच्छेद्युद्ध्वाय भूपतिः  ॥ नर्प्_१,७४।१८५ ॥  
गजस्थं तं ध्वजं दृष्ट्वा पलायन्ते ऽरयो ध्रुवम्  ।  
महारक्षाकरं यन्त्रं वक्ष्ये सम्यग्धनूमतः  ॥ नर्प्_१,७४।१८६ ॥  
लिखेद्वसुदलं पद्मं साध्याख्यायुतकर्णिकम्  ।  
दले ऽष्टकोणमालिख्य मालामन्त्रेण वेष्टयेत्  ॥ नर्प्_१,७४।१८७ ॥  
तद्बहिर् माययावेष्ट्य प्राणस्थापनमाचरेत्  ।  
लिखितं स्वर्णलेखन्या भूर्जपत्रे सुशोभने  ॥ नर्प्_१,७४।१८८ ॥  
काश्मीररोचनाभ्यां तु त्रिलोहेन च वेष्टितम्  ।  
सम्पातसाधितं यन्त्रं भुजे वा मूर्ध्नि धारयेत्  ॥ नर्प्_१,७४।१८९ ॥  
रणे दुरोदरे वादे व्यवहारे जयं लभेत्  ।  
ग्रहैर्विघ्नैर्विषैः शस्त्रैश्चौरैर्नैवाभिभूयते  ॥ नर्प्_१,७४।१९० ॥  
सर्वान्रो गानपाकृत्य चिरं जीवेच्छतं समाः  ।  
षड्दीर्घयुक्तं गगन वह्न्याख्यं तारसम्पुटम्  ॥ नर्प्_१,७४।१९१ ॥  
अष्टार्णो ऽयं महामन्त्रो मालामन्त्रो ऽथ कथ्यते  ।  
प्रणवो वज्रकायेति वज्रतुण्डेति सम्पठेत्  ॥ नर्प्_१,७४।१९२ ॥  
कपिलान्ते पिङ्गलेति उर्द्ध्वकेशमहापदम्  ।  
बलरक्तमुखान्ते तु तडिज्जिह्व महा ततः  ॥ नर्प्_१,७४।१९३ ॥  
रौद्रदंष्ट्रोत्कटं पश्चात्कहद्वन्द्वं करालिति  ।  
महदृढप्रहारेण लङ्केश्वरवधात्ततः  ॥ नर्प्_१,७४।१९४ ॥  
वायुर्महासेतुपदं बन्धान्ते च महा पुनः  ।  
शैलप्रवाह गगनेचर एह्येहि संवदेत्  ॥ नर्प्_१,७४।१९५ ॥  
भगवन्महाबलान्ते पराक्रमपदं वदेत्  ।  
भैरवाज्ञापयैह्येहि महारौद्रपदं ततः  ॥ नर्प्_१,७४।१९६ ॥  
दीर्घपुच्छेन वर्णान्ते वदेद्वेष्टय वैरिणम्  ।  
जम्भयद्वयमाभाष्य वर्मास्त्रान्तो मनुर्मतः  ॥ नर्प्_१,७४।१९७ ॥  
मालाह्वयो द्विजश्रेष्ठ शरनेत्रधराक्षरः  ।  
मालामन्त्राष्टार्णयोश्च मुन्याद्यर्चा तु पूर्ववत्  ॥ नर्प्_१,७४।१९८ ॥  
जप्तो युद्धे जयं दद्याद्व्याधौ व्याधिविनाशनः  ।  
एवं यो भजते मन्त्री वायुपुत्रं कपीश्वरम्  ॥ नर्प्_१,७४।१९९ ॥  
सर्वान्स लभते कामान्दे वैरपि सुदुर्लभान्  ।  
धनं धान्यं सुतान्पौत्रान्सौभाग्यमतुलं यशः  ॥ नर्प्_१,७४।२०० ॥  
मेधां विद्यां प्रभां राज्यं विवादे विजयं तथा  ।  
वश्याद्यानि च कर्माणि सङ्गरे विजयं तथा  ॥ नर्प्_१,७४।२०१ ॥  
उपासित्ॐऽजनागर्भसम्भूतः प्रददात्यलम्  ॥ नर्प्_१,७४।२०२ ॥  
  
इति श्रीबृहन्नारदीयपुराणे पूर्वभागे बृहदुपाख्याने सनत्कुमारविभागे तृतीयपादे हनुमन्मन्त्रकथनन्नाम चतुःसप्ततितमो ऽध्यायः  
  
  
_____________________________________________________________  
  
  
सनत्कुमार उवाच  
अथ दीपविधिं वक्ष्ये सरहस्यं हनूमतः  ।  
यस्य विज्ञानमात्रेण सिद्धो भवति साधकः  ॥ नर्प्_१,७५।१ ॥  
दीपपात्रप्रमाणं च तैलमानं क्रमेण तु  ।  
द्रव्यस्य च प्रमाणं वै तत्तु मानमनुक्रमात्  ॥ नर्प्_१,७५।२ ॥  
स्थानभेदं च मन्त्रं च दीपदानमनुं पृथक्  ।  
पुष्पवासिततैलेन सर्वकामप्रदं मतम्  ॥ नर्प्_१,७५।३ ॥  
तिलतैलं श्रियः प्राप्त्यै पथिकागमनं प्रति  ।  
अतसीतैलमुद्दिष्टं वश्यकर्मणि निश्चितम्  ॥ नर्प्_१,७५।४ ॥  
सार्षापं रोगनाशाय कथितं कर्मकोविदैः  ।  
मारणे राजिकोत्थं वा विभीतकसमुद्भवम्  ॥ नर्प्_१,७५।५ ॥  
उञ्चाटने करजोत्थं विद्वेषे मधुवृक्षजम्  ।  
अलाभे सर्वतैलानां तिलजं तैलमुत्तमम्  ॥ नर्प्_१,७५।६ ॥  
गोधूमाश्च तिला माषा मुद्गा वै तण्डुलाः क्रमात्  ।  
पञ्चधान्यमिदं प्रोक्तं नित्यदीपं तु मारुतेः  ॥ नर्प्_१,७५।७ ॥  
पञ्चधान्यसमुद्भूतं पिष्टमात्रं सुशोभनम्  ।  
सर्वकामप्रदं प्रोक्तं सर्वदा दीपदानके  ॥ नर्प्_१,७५।८ ॥  
वश्ये तडुलपिष्टोत्थं मारणे माषपिष्टजम्  ।  
उञ्चाटने कृष्णतिलपिष्टजं च प्रकीर्तितम्  ॥ नर्प्_१,७५।९ ॥  
पथिकागमने प्रोक्तं गोधूमोत्थं सतण्डुलम्  ।  
मोहने त्वाढकीजात विद्वेषे च कुलत्थजम्  ॥ नर्प्_१,७५।१० ॥  
सङ्ग्रामे केवला माषाः प्रोक्ता दीपस्य पात्रके  ।  
सन्धौ त्रिपिष्टजं लक्ष्मीहेतोः कस्तूरिकाभवम्  ॥ नर्प्_१,७५।११ ॥  
एलालवङ्गकर्पूरमृगनाभिसमुद्भवम्  ।  
कन्याप्राप्त्यै तथा राजवंश्ये सख्ये तथैव च  ॥ नर्प्_१,७५।१२ ॥  
अलाभे सर्ववस्तूनां पञ्चधान्यं वरं स्मृतम्  ।  
अष्टमुष्टिर्भवेत्किञ्चित्किञ्चिदष्टौ चः पुष्कलम्  ॥ नर्प्_१,७५।१३ ॥  
पुष्कलानां चतुर्णां च ह्याढकः परिकीर्तितः  ।  
चतुराढको भवेद्द्रोणः खारी द्रोणचतुष्टयम्  ॥ नर्प्_१,७५।१४ ॥  
खारीचतुष्टय प्रस्थसञ्ज्ञा च परिकीर्तिता  ।  
अथवान्यप्रकारेण मानमत्र निगद्यते  ॥ नर्प्_१,७५।१५ ॥  
पलद्वयं तु प्रसृतं द्विगुणं कुडवं मतम्  ।  
चतुर्भिः कुडवैः प्रस्थस्तैश्चतुर्भिस्तथाढकः  ॥ नर्प्_१,७५।१६ ॥  
चतुराढको भवेद्द्रोणःऋ खारी द्रोणचतुष्टयम्  ।  
क्रमेणैतेन ते ज्ञेयाः पात्रे षट्कर्मसम्भवे  ॥ नर्प्_१,७५।१७ ॥  
पञ्च सप्त नव तथा प्रमाणास्ते यथाक्रमम्  ।  
सौगन्धे नैव मानं स्यात्तद्यथारुचि सम्मतम्  ॥ नर्प्_१,७५।१८ ॥  
नित्यपात्रे तु तैलानां नियमो वार्तिकोद्भवः  ।  
सोमवारे गृहीत्वातद्ध्वान्यं तोयप्लुतं धरेत्  ॥ नर्प्_१,७५।१९ ॥  
पश्चात्प्रमाणतो ज्ञेयं कुमारीहस्तपेषणम्  ।  
तत्पिष्टं शुद्धपात्रे तु नदीतोयेन पिण्डितम्  ॥ नर्प्_१,७५।२० ॥  
दीपपात्रं ततः कुर्याच्छुद्धः प्रयतमानसः  ।  
दीपपात्रे ज्वाल्यमाने मारुतेः कवचं पठेत्  ॥ नर्प्_१,७५।२१ ॥  
शुद्धभूमौ समास्थाप्य भौमे दीपं प्रदापयेत्  ।  
मालामनूनां ये वर्णाः साध्यनामसमन्विताः  ॥ नर्प्_१,७५।२२ ॥  
वर्तिकायां प्रकर्त्तव्यास्तन्तवस्तत्प्रमाणकाः  ।  
तत्त्रिंशांशेन वा ग्राह्या गुरुकार्ये ऽखिलाढ्यता  ॥ नर्प्_१,७५।२३ ॥  
कूटतुल्याः स्मृता नित्ये सामान्ये ऽथ विशेषके  ।  
रुद्राः कूटगणाः प्रोक्ता न पात्रे नियमो मतः  ॥ नर्प्_१,७५।२४ ॥  
एकविंशतिसङ्ख्याकास्तन्तवो ऽथाध्वनि स्मृताः  ।  
रक्तसूत्रं हनुमतो दीपदाने प्रकीर्तितम्  ॥ नर्प्_१,७५।२५ ॥  
कृष्णमुञ्चाटने द्वेषे ऽरुणं मारणकर्मणि  ।  
कूटतुल्यपलं तैलं गुरुकार्ये शिवैर्गुणम्  ॥ नर्प्_१,७५।२६ ॥  
नित्ये पञ्चपलं प्रोक्तमथवा मानसी रुचिः  ॥ नर्प्_१,७५।२७ ॥  
हनुमत्प्रतिमायास्तु सन्निधौ दीपदापनम्  ।  
शिवालये ऽथवा कुर्यान्नित्यनैमित्तिके स्थले  ॥ नर्प्_१,७५।२८ ॥  
विशेषो ऽस्त्यत्र यः कश्चिन्मारुते रुच्यते मया  ॥ नर्प्_१,७५।२९ ॥  
प्रतिमाग्रे प्रमोदेन ग्रहभूतग्रहेषु च  ।  
चतुष्पथे तथा प्रोक्तं षट्सु दीपप्रदापनम्  ॥ नर्प्_१,७५।३० ॥  
सन्निधौ स्फआटिके लिङ्गे शालग्रामस्य सन्निधौ  ।  
नानाभोगश्रियै प्रोक्तं दीपदानं हनूमतः  ॥ नर्प्_१,७५।३१ ॥  
गणेशसन्निधौ विघ्नमहासङ्कटनाशने  ।  
विषव्याधिभये घोरे हनुमत्सन्निधौ स्मृतम्  ॥ नर्प्_१,७५।३२ ॥  
दुर्गायाः सन्निधौ प्रोक्तं सङ्ग्रामे दीपदापनम्  ।  
चतुष्पथे व्याधिनष्टौ दुष्टदृष्टौ तथैव च  ॥ नर्प्_१,७५।३३ ॥  
राजद्वारे बन्धमुक्तौ कारागारे ऽथवा मतम्  ।  
अश्वत्थवटमूले तु सर्वकार्यप्रसिद्धये  ॥ नर्प्_१,७५।३४ ॥  
वश्ये भये विवादे च वेश्मसङ्ग्रामसङ्कटे  ।  
द्यूते दृष्टिस्तम्भने च विद्वेषे मारणे तथा  ॥ नर्प्_१,७५।३५ ॥  
मृतकोत्थापने चैव प्रतिमाचालने तथा  ।  
विषे व्याधौ ज्वरे भूतग्रहे क्रृत्याविमोचने  ॥ नर्प्_१,७५।३६ ॥  
क्षतग्रन्थौ महारण्ये दुर्गेव्याघ्ने च दन्तिनि  ।  
क्रूरसत्त्वेषु सर्वेषु शश्वदून्धविमोक्षणे  ॥ नर्प्_१,७५।३७ ॥  
पथिकागमने चैव दुःस्थाने राजमोहने  ।  
आगमे निर्गमे चैव राजद्वारे प्रकीर्तितम्  ॥ नर्प्_१,७५।३८ ॥  
दीपदानं हनुमतो नात्र कार्या विचारणा  ॥ नर्प्_१,७५।३९ ॥  
रुद्रैकविंशपिण्डांश्च त्रिधा मण्डलमानकम्  ।  
लघुमानं स्मृतं पञ्च सप्त वा नव वा तथा  ॥ नर्प्_१,७५।४० ॥  
क्षीरेण नवनूतेन दध्ना वा गोमयेन च  ।  
प्रतिमाकरणं प्रोक्तं मारुतेर्दीपदापने  ॥ नर्प्_१,७५।४१ ॥  
दक्षिणाभिमुखं वीरं कृत्वा केसरिविक्रमम्  ॥ नर्प्_१,७५।४२ ॥  
ऋक्षविन्यस्तपादं च किरीटेन विराजितम्  ।  
लिखेद्भित्तौ पटे वापि पीठे वा मारुतेः शुभे  ॥ नर्प्_१,७५।४३ ॥  
मालामन्त्रेण दातव्यं दीपदानं हनूमतः  ।  
नित्यदीपः प्रकर्त्तव्यो द्वादशाक्षरविद्यया  ॥ नर्प्_१,७५।४४ ॥  
विशेषस्तत्र यस्तं वै दीपदाने ऽवधारय  ।  
षष्ट्यादौ च द्वितीयादाविमं दीपमितीरयेत्  ॥ नर्प्_१,७५।४५ ॥  
गृहाणेति पदं पश्चाच्छेषं पूर्ववदुञ्चरेत्  ।  
कूटादौ नित्यदीपे च मन्त्रं सूर्याक्षरं वदेत्  ॥ नर्प्_१,७५।४६ ॥  
तत्र मालाख्यमनुना तत्तत्कार्येषु कारयेत्  ।  
गोमयेनोपलिप्तायां भूमौ तद्गतमानसः  ॥ नर्प्_१,७५।४७ ॥  
षट्कोणं वसुपत्रं च भूमौ रेखासमन्वितम्  ।  
कमलं च लिखेद्भद्रं तत्र दीपं निधापयेत्  ॥ नर्प्_१,७५।४८ ॥  
शैवे वा वैष्णवे पीठे पूजयेदञ्जनासुतम्  ।  
कूटषट्कं च षट्कोणे अन्तराले परलिखेत्  ॥ नर्प्_१,७५।४९ ॥  
षट्कोणेषु षडङ्गानि बीजयुक्तानि संलिखेत्  ।  
सौम्यं मध्यगतं लेख्यं तत्र सम्पूज्य मारुतिम्  ॥ नर्प्_१,७५।५० ॥  
षट्कोणेषु षडङ्गानि नामानि च पुरोक्तवत्  ।  
वसुपत्रे क्रमात्पूज्या अष्टावेते च वानराः  ॥ नर्प्_१,७५।५१ ॥  
सुग्रीवायाङ्गदायाथ सुषेणाय नलाय च  ।  
नीलायाथो जाम्बवते प्रहस्ताय तथैव च  ॥ नर्प्_१,७५।५२ ॥  
सुवेषाय ततः पश्चाद्यजेत्षडङ्गदेवताः  ।  
आदावञ्जनापुत्राय ततश्च रुद्रमूर्तये  ॥ नर्प्_१,७५।५३ ॥  
ततो वायुसुतायाथ जानकीजीवनाय च  ।  
रामदूताय ब्रह्मास्त्रनिवारणाय तत्परम्  ॥ नर्प्_१,७५।५४ ॥  
पञ्चोपचारैः सम्पूज्य देशकालौ च कीर्तेत्  ।  
कुशोदकं समादाय दीपमन्त्रं समुञ्चरेत्  ॥ नर्प्_१,७५।५५ ॥  
उत्तगभिमुखो जप्त्वा साधयेत्साधकोत्तमः  ।  
तं मन्त्रं कूटधा जप्त्वा जलं भूमौ विनिक्षिपेत्  ॥ नर्प्_१,७५।५६ ॥  
ततः करपुटं कृत्वा यथाशक्ति जपेन्मनुम्  ।  
अनेन दीपवर्येण उदङ्मुखगतेन वै  ॥ नर्प्_१,७५।५७ ॥  
तथा विधेहि हनुमन्यथा स्युर्मे मनोरथआः  ।  
त्रयोदशैवं द्रव्याणि गोमयं मृत्तिका मसी  ॥ नर्प्_१,७५।५८ ॥  
अलक्तं दरदं रक्तचन्दनं चन्दनं मधु  ।  
कस्तूरिका दधि क्षीरं नवनीतं घऋतं तथा  ॥ नर्प्_१,७५।५९ ॥  
गोमयं द्विविधं तत्र प्रोक्तं गोमहिषीभवम्  ।  
पश्चाद्विनष्टद्रव्याप्तौ माहिषं गोमयं स्मृतम्  ॥ नर्प्_१,७५।६० ॥  
पथिकागमने दूरान्महादुर्गस्य रक्षणे  ।  
बालादिरक्षणे चैव चौरादिभयनाशने  ॥ नर्प्_१,७५।६१ ॥  
स्त्रीवश्यादिषु कार्येषु शस्तं गोगोमयं मने  ।  
भूमिस्पृष्टं न तद्ग्राह्यमन्तरिक्षाञ्च भाजने  ॥ नर्प्_१,७५।६२ ॥  
चतुर्विधा मृत्तिका तु श्वेता पीतारुणासिता  ।  
तत्र गोपीचन्दनं तु हरितालं च गौरिकम्  ॥ नर्प्_१,७५।६३ ॥  
मषी लाक्षारसोद्भूता सर्वं वान्यत्स्फुटं मतम्  ।  
कृत्वा गोपीचदन्नेन चतुरस्रं गृहं सुधीः  ॥ नर्प्_१,७५।६४ ॥  
तन्मध्ये माहिषेणाथ कुर्यान्मूर्तिं हनूमतः  ।  
बीजं क्रोधाञ्च तत्पुच्छं लिखेन्मन्त्री समाहितः  ॥ नर्प्_१,७५।६५ ॥  
तैलेन स्नापयेन्मूर्तिं गुडेन तिलकं चरेत्  ।  
शतपत्रसमो धूपः शालनिर्याससम्भवः  ॥ नर्प्_१,७५।६६ ॥  
कुर्य्याञ्च तैलदीपं तु वर्तिपञ्चकसंयुतम्  ।  
दध्योदनेन नैवेद्यं दद्यात्साधकसत्तमः  ॥ नर्प्_१,७५।६७ ॥  
वारत्रयं कण्ठदेशे सशेषविषमुञ्चरन्  ।  
एवं कृते तु नष्टानां महिषीणां गवामपि  ॥ नर्प्_१,७५।६८ ॥  
दासीदासादिकानां च नष्टानां प्राप्तिरीरिता  ।  
चौरादिदुष्टसत्त्वानां सर्पादीनां भये पुनः  ॥ नर्प्_१,७५।६९ ॥  
तालेन च चतुर्द्वारं गृहं कृत्वा सुशोभनम्  ।  
पूर्वद्वारे गजः स्थाप्यो दक्षिणे महिषस्तथा  ॥ नर्प्_१,७५।७० ॥  
सर्पस्तु पश्चिमे द्वारे व्याघ्रश्चैवोत्तरे तथा  ।  
एवं क्रमेण खड्गं च क्षुरिकादण्डमुद्गरान्  ॥ नर्प्_१,७५।७१ ॥  
विलिख्य मध्ये मूर्तिं च महिषीगोमयेन वै  ।  
कृत्वा डमरुहस्तां च चकिताक्षीं प्रयत्नतः  ॥ नर्प्_१,७५।७२ ॥  
पयसा स्नापनं रक्तचन्दनेनानुलेपनम्  ।  
जातीपुष्पैस्तु सम्पूज्य शुद्धधूप प्रकल्पयेत्  ॥ नर्प्_१,७५।७३ ॥  
घृतेन दीपं दत्त्वाथ पायसान्नं निवेदयेत्  ।  
गगनं दीपिकेन्द्वाढ्यां शास्त्रं च पुरतो जपेत्  ॥ नर्प्_१,७५।७४ ॥  
एवं सप्तदिनं कृत्वा मुच्यते महतो भयात्  ।  
अनयोर्भौम्मवारे तु कुर्यादारम्भमादरात्  ॥ नर्प्_१,७५।७५ ॥  
शत्रुसेनाभये प्राप्ते गैरिकेण तु मण्डलम्  ।  
कृत्वा तदन्तरे तालमीष्टन्नम्रं समालिखेत्  ॥ नर्प्_१,७५।७६ ॥  
तत्रावलम्बमानां च प्रतिमां गोमयेन तु  ।  
वामहस्तेन तालाग्रं दक्षिणे ज्ञानमुद्रिका  ॥ नर्प्_१,७५।७७ ॥  
तालमूलात्स्वकाष्टायां मार्गे हस्तमिते गृहम्  ।  
चतुरस्र विधायाथ तन्मध्ये मूर्तिमालिखेत्  ॥ नर्प्_१,७५।७८ ॥  
दक्षिणाभमुखीं रिम्यां हृदये विहिताञ्जलिम्  ।  
तोयेन स्नानगन्धादि यथासम्भवमर्पयेत्  ॥ नर्प्_१,७५।७९ ॥  
कृशारान्नं च नैवेद्यं साज्यं तस्यै निवेदयेत्  ।  
किलिद्वयं जपं प्रोक्तमेवं कुर्याद्दिने दिने  ॥ नर्प्_१,७५।८० ॥  
एवं कृते भवेच्छीघ्रं पथिकानां समागमः  ।  
श्यामपाषाणखण्डेन लिखित्वा भूपतेर्गृहम्  ॥ नर्प्_१,७५।८१ ॥  
प्राकारं तु चतुर्द्वारयुक्तं द्वारेषु तत्र वै  ।  
अन्योन्यपुच्छ रिधित्रययुक्तां हनूमतः  ॥ नर्प्_१,७५।८२ ॥  
कुर्यान्मूर्तिं गोमयेन धत्तूरकुसुमैयजेत्  ।  
जटामांसीभवं धूपं तैलाक्तघृतदीपकम्  ॥ नर्प्_१,७५।८३ ॥  
नैवेद्यं तिलतैलाक्तसक्षारा माषरोटिका  ।  
ध्येयो दक्षिणहस्तेन रोटिकां भक्षयन्हरिः  ॥ नर्प्_१,७५।८४ ॥  
वामहस्तेन पाषाणैस्त्रासयन्परसैनिकान्  ।  
प्नारयन्भ्रुकुटीं बद्ध्वा भीषयन्मथयन्स्थितः  ॥ नर्प्_१,७५।८५ ॥  
जपेञ्च भुग्भुगिति वै सहस्रं ध्यानतत्परः  ।  
एवं कृतविधानेन परसैन्यं विनाशयेत्  ॥ नर्प्_१,७५।८६ ॥  
रक्षा भवति दुर्गाणां सत्यं सत्य न संशयः  ।  
प्रायोगा बहवस्तत्र सङ्क्षेपाद्गदिता मया  ॥ नर्प्_१,७५।८७ ॥  
प्रत्यहं यो विधानेन दीपदानं हनूमतः  ।  
तस्यासाध्यं न वै किञ्चिद्विद्यते भुवनत्रये  ॥ नर्प्_१,७५।८८ ॥  
न देयं दुष्टहृदये दुष्टचिन्तनबुद्धये  ।  
अविनीताय शिष्याय पिशुनाय कदाचन  ॥ नर्प्_१,७५।८९ ॥  
कृतघ्नाय न दातव्यं दातव्यं च परीक्षिते  ।  
बहुना किमिहोक्तेन सर्वं दद्यात्कपीश्वरः  ॥ नर्प्_१,७५।९० ॥  
अथ मन्त्रान्तरं वक्ष्ये तत्त्वज्ञानप्रदायकम्  ।  
तारो नमो हनुमते जाठरत्रयमीरयेत्  ॥ नर्प्_१,७५।९१ ॥  
दनक्षोभं समाभाष्य संहरद्वयमीरयेत्  ।  
आत्मतत्त्वं ततः पश्चात्प्रकाशययुगं ततः  ॥ नर्प्_१,७५।९२ ॥  
वर्मास्त्रवह्निजायान्तः सार्द्धूषड्विंशदर्णवान्  ।  
वसिष्ठो ऽस्य मुनिश्छन्दो ऽनुष्टुप् च देवताः पुनः  ॥ नर्प्_१,७५।९३ ॥  
हनुमान्मुनिसप्तर्तुवेदाष्टनिगमैः क्रमात्  ।  
मन्त्रार्णैश्च षडङ्गानि कृत्वा ध्यायेत्कपीश्वरम्  ॥ नर्प्_१,७५।९४ ॥  
जानुस्थावामबाहुं च ज्ञानमुद्रापरं हृदि  ।  
अध्यात्मचित्तमासीनं कदलीवनमध्यगम्  ॥ नर्प्_१,७५।९५ ॥  
बालार्ककोटिप्रतिमं ध्यायेज्ज्ञानप्रदं हरिम्  ।  
ध्यात्वैवं प्रजपेल्लक्षं दशांशं जुहुयात्तिलैः  ॥ नर्प्_१,७५।९६ ॥  
साज्यैः सम्पूजयेत्पीठे पूर्वोक्ते पूर्ववत्प्रभुम्  ।  
जप्तो ऽयं मदनक्षोभं नाशयत्येव निश्चितम्  ॥ नर्प्_१,७५।९७ ॥  
तत्त्वज्ञानमवाप्नोति कपीन्द्रस्य प्रसादतः  ।  
अथ मन्त्रातरं वाक्ष्ये भूतविद्रावणं परम्  ॥ नर्प्_१,७५।९८ ॥  
तारः काशीङ्कुक्षिपरवराहश्चाञ्जनापदम्  ।  
पवनो वनपुत्रान्ते आवेशिद्वयमीरयेत्  ॥ नर्प्_१,७५।९९ ॥  
तारः श्रीहनुमत्यश्चादस्त्ररचभुजाक्षरः  ।  
ब्रह्मा मुनिः स्याद्गायत्री छन्दो ऽत्र देवता पुनः  ॥ नर्प्_१,७५।१०० ॥  
हनुमान्कमला बीजं फट् शक्तिः परिकीर्तितः  ।  
षड्दीर्घाढ्येन बीजेन षडङ्गानि समाचरेत्  ॥ नर्प्_१,७५।१०१ ॥  
आञ्जनेय पाटलास्यं स्वर्णाद्रिसमविग्रहम्  ।  
पारिजातद्रुमूलस्थं चिन्तयेत्साधकोत्तमः  ॥ नर्प्_१,७५।१०२ ॥  
एवं ध्यात्वा जपेल्लक्षं दशांशं जुहुयात्तिलैः  ।  
त्रिमध्वक्तैर्यञ्जत्पीठे पूर्वोक्तेपूर्ववत्सुधीः  ॥ नर्प्_१,७५।१०३ ॥  
अनेन मनुना मन्त्री ग्रहग्रस्तं प्रमार्जयेत्  ।  
आक्रन्दंस्तं विमुच्याथ ग्रहः शीघ्रं पलायते  ॥ नर्प्_१,७५।१०४ ॥  
मनवो ऽमी सदागोप्या न प्रकाश्या यतस्ततः  ।  
परीक्षिताय शिष्याय देया वा निजसूनवे  ॥ नर्प्_१,७५।१०५ ॥  
हनुमद्भजनासक्तः कार्तवीर्यार्जुनं सुधीः  ।  
विशेषतः समाराध्य यथोक्तं फलमाप्नुयात्  ॥ नर्प्_१,७५।१०६ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे दीपविधिनिरूपणं नाम पञ्चसप्ततितमो ऽध्यायः  
  
  
_____________________________________________________________  
  
  
नारद उवाच  
कार्तवीर्यतप्रभृतयो नृपा बहुविधा भुवि  ।  
जायन्ते ऽथ प्रलीयन्ते स्वस्वकर्मानुसारतः  ॥ नर्प्_१,७६।१ ॥  
तत्कथं राजवर्यो ऽसौ लोकेसेव्यत्वमागतः  ।  
समुल्लङ्घ्य नृपानन्यानेतन्मे नुद संशयम्  ॥ नर्प्_१,७६।२ ॥  
सनत्कुमार उवाच  
शृणु नारद वक्ष्यामि सन्देहविनिवृत्तये  ।  
यथा सेव्यत्वमापन्नः कार्तवीर्यार्जुनो भुवि  ॥ नर्प्_१,७६।३ ॥  
यः सुदर्शनचक्रस्यावतारः पृथिवीतले  ।  
दत्तात्रेयं समाराध्य लब्धवांस्तेज उत्तमम्  ॥ नर्प्_१,७६।४ ॥  
तस्य क्षितीश्वरेद्रस्य स्मरणादेव नारद  ।  
शत्रूञ्जयति सङ्ग्रामे नष्टं प्राप्नोति सत्वरम्  ॥ नर्प्_१,७६।५ ॥  
तेनास्य मन्त्रपूजादि सर्वतन्त्रेषु गोपितम्  ।  
तुभ्यं प्रकाशयिष्ये ऽहं सर्वसिद्धिप्रदायकम्  ॥ नर्प्_१,७६।६ ॥  
वह्नितारयुता रौद्री लक्ष्मीरग्नीन्दुशान्तियुक्  ।  
वेधाधरेन्दुशान्त्याढ्यो निद्रयाशाग्नि बिन्दुयुक्  ॥ नर्प्_१,७६।७ ॥  
पाशो मायाङ्कुशं पद्मावर्मास्त्रे कार्तवीपदम्  ।  
रेफोवा द्यासनो ऽनन्तो वह्निजौ कर्णसंस्थितौ  ॥ नर्प्_१,७६।८ ॥  
मेषः सदीर्घः पवनो मनुरुक्तो हृदन्तिमः  ।  
ऊनर्विशतिवर्णो ऽयं तारादिर्नखवर्णकः  ॥ नर्प्_१,७६।९ ॥  
दत्तात्रेयो मुनिश्चास्यच्छन्दो ऽनुष्टुबुदाहृतम्  ।  
कार्तवीर्यार्जुनो देवो बीजशक्तिर्ध्रुवश्च हृत्  ॥ नर्प्_१,७६।१० ॥  
शेषाढ्यबीजयुग्मेन हृदयं विन्यसेदधः  ।  
शान्तियुक्तचतुर्थेन कामाद्येन शिराःएंऽगकम्  ॥ नर्प्_१,७६।११ ॥  
इन्द्वाढ्यं वामकर्णाद्यमाययोर्वीशयुक्तया  ।  
शिखामङ्कुशपद्माभ्यां सवाग्भ्यां वर्म विन्यसेत्  ॥ नर्प्_१,७६।१२ ॥  
वर्मास्त्राभ्यामस्त्रमुक्तं शेषार्णैर्व्यापकं पुनः  ।  
हृदये जठरे नाभौ जठरे गुह्यदेशतः  ॥ नर्प्_१,७६।१३ ॥  
दक्षपादे वामपादे सक्थ्नि जानुनि जङ्घयोः  ।  
विन्यसेद्बीजदशकं प्रणवद्वयमध्यगम्  ॥ नर्प्_१,७६।१४ ॥  
ताराद्यानथ शेषार्णान्मस्तके च ललाटके  ।  
भ्रुवोः श्रुत्योस्तथैवाक्ष्णोर्नसि वक्त्रे गलेंऽसके  ॥ नर्प्_१,७६।१५ ॥  
सर्वमन्त्रेण सर्वाङ्गे कृत्वा व्यापकमादृतः  ।  
सर्वेष्टसिद्धये ध्यायेत्कार्तवीर्यं जनेश्वरम्  ॥ नर्प्_१,७६।१६ ॥  
उद्यद्रर्कसहस्राभं सर्वभूपतिवन्दितम्  ।  
दोर्भिः पञ्चाशता दक्षैर्बाणान्वामैर्धनूंषि च  ॥ नर्प्_१,७६।१७ ॥  
दधतं स्वर्णमालाढ्यं रक्तवस्त्रसमावृतम्  ।  
चक्रावतारं श्रीविष्णोर्ध्यायेदर्जुनभूपतिम्  ॥ नर्प्_१,७६।१८ ॥  
लक्षमेकं जपेन्मन्त्रं दशांशं जुहुयात्तिलैः  ।  
सतण्डुलैः पायसेन विष्णुपीठे यजत्तुतम्  ॥ नर्प्_१,७६।१९ ॥  
षट्कोणेषु षडङ्गानि ततो दिक्षु विविक्षु च  ।  
चौरमदविभञ्जनं मारीमदविभञ्जनम्  ॥ नर्प्_१,७६।२० ॥  
अरिमदविभञ्जनं दैत्यमदविभञ्जनम्  ।  
दुष्टनाशं दुःखनाशं दुरितापद्विनाशकम्  ॥ नर्प्_१,७६।२१ ॥  
दिक्ष्वष्टशक्तयः पूज्याः प्राच्यादिष्वसितप्रभाः  ।  
क्षेमङ्करी वश्यकरी श्रीकरी च यशस्करी  ॥ नर्प्_१,७६।२२ ॥  
आयुः करी तथा प्रज्ञाकरी विद्याकरी पुनः  ।  
धनकर्यष्टमी पश्चाल्लोकेशा अस्त्रसंयुताः  ॥ नर्प्_१,७६।२३ ॥  
एवं संसाधितो मन्त्रः प्रयोगार्हः प्रजायते  ।  
कार्तवीर्यार्जुनस्याथ पूजायन्त्रमिहोच्यते  ॥ नर्प्_१,७६।२४ ॥  
स्वबीजानङ्गध्रुववाक्कर्णिकं दिग्दलं लिखेत्  ।  
तारादिवर्मान्तदलं शेषवर्णदलान्तरम्  ॥ नर्प्_१,७६।२५ ॥  
ऊष्मान्त्यस्वरकिञ्जल्कं शेषार्णैः परिवेष्टितम्  ।  
कोणालङ्कृतभूतार्णभूगृहं यन्त्रमीशितुः  ॥ नर्प्_१,७६।२६ ॥  
शुद्धभूमावष्टगन्धैर्लिखित्वा यन्त्रमादरात्  ।  
तत्र कुम्भं प्रतिष्ठाप्य तत्रावाह्यार्चयेन्नृपम्  ॥ नर्प्_१,७६।२७ ॥  
स्पृष्ट्वा कुम्भं जपेन्मन्त्रं सहस्रं विजितेन्द्रियः  ।  
अभिषिं चेत्तदम्भोभिः प्रियं सर्वेष्टसिद्धये  ॥ नर्प्_१,७६।२८ ॥  
पुत्रान्यशो रोगनाशमायुः स्वजनरञ्जनम्  ।  
वाक्सिद्धिं सुदृशः कुम्भाभिषिक्तो लभते नरः  ॥ नर्प्_१,७६।२९ ॥  
शत्रूपद्रव आपन्ने ग्रामे वा पुटभेदने  ।  
संस्थापंयेदिदं यन्त्रं शत्रुभीतिनिवृत्तये  ॥ नर्प्_१,७६।३० ॥  
सर्षपारिष्टलशुनकार्पासैर्मार्यते रिपुः  ।  
धत्तूरैः स्तभ्यते निम्बैर्द्वेष्यते वश्यतेंऽबुजैः  ॥ नर्प्_१,७६।३१ ॥  
उञ्चाटने विभीतस्य समिद्भिः खदिरस्य च  ।  
कटुतैलमहिष्याज्यैर्हेमद्रव्याञ्जनं स्मृतम्  ॥ नर्प्_१,७६।३२ ॥  
यवैर्हुते श्रियः प्राप्तिस्तिलैराज्यैरघक्षयः  ।  
तिलतण्डुलसिद्धार्थजालैर्वश्यो नृपो भवेत्  ॥ नर्प्_१,७६।३३ ॥  
अपामार्गार्कदूर्वाणां होमो लक्ष्मीप्रदो ऽघनुत्  ।  
स्त्रीवश्यकृत्प्रियङ्गूणां मुराणां भूतशान्तिदः  ॥ नर्प्_१,७६।३४ ॥  
अश्वत्थोदुम्बरप्लक्षवटबिल्वसमुद्भवाः  ।  
समिधो लभते हुत्वा पुत्रानायुर्द्धनं सुखम्  ॥ नर्प्_१,७६।३५ ॥  
निर्मोकहेमसिद्धार्थलवणैश्चौरनाशनम्  ।  
रोचनागोमयैस्तम्भो भूप्राप्तिः शालिभिर्हुतैः  ॥ नर्प्_१,७६।३६ ॥  
होमसङ्ख्या तु सर्वत्र सहस्रादयुतावधि  ।  
प्रकल्पनीया मन्त्रज्ञैः कार्य्यगौरवलाघवात्  ॥ नर्प्_१,७६।३७ ॥  
कार्तवीर्य्यस्य मन्त्राणामुच्यते लक्षणं बुधाः  ।  
कार्तवीर्यार्जुनं ङेन्तं सर्वमन्त्रेषु योजयेत्  ॥ नर्प्_१,७६।३८ ॥  
स्वबीजाद्यो दशार्णो ऽसौ अन्ये नवशिवाक्षराः  ।  
आद्यबीजद्वयेनासौ द्वितीयो मन्त्र ईरितः  ॥ नर्प्_१,७६।३९ ॥  
स्वकामाभ्यां तृतीयो ऽसौ स्वभ्रूभ्यां तु चतुर्थकः  ।  
स्वपाशाभ्यां पञ्चमो ऽसौ षष्टः स्वेन च मायया  ॥ नर्प्_१,७६।४० ॥  
स्वाङ्कुशाभ्यां सप्तमः स्यात्स्वरमाभ्यामथाष्टमः  ।  
स्ववाग्भवाभ्यां नवमो वर्मास्त्राभ्यामथान्तिमः  ॥ नर्प्_१,७६।४१ ॥  
द्वितीयादिनवान्तेषु बीजयोः स्याद्व्यतिक्रमः  ।  
मन्त्रे तु दशमे वर्णा नववर्मास्त्रमध्यगाः  ॥ नर्प्_१,७६।४२ ॥  
एतेषु मन्त्रवर्येषु स्वानुकूलं मनुं भजेत्  ।  
एषामाद्ये विराट्छदो ऽन्येषु त्रिष्टुबुदाहृतम्  ॥ नर्प्_१,७६।४३ ॥  
दश मन्त्रा इमे प्रोक्ता यदा स्युः प्रणवादिकाः  ।  
तदादिमः शिवार्णः स्यादन्ये तु द्वादशाक्षराः  ॥ नर्प्_१,७६।४४ ॥  
त्रिष्टुपूछन्दस्तथाद्ये स्यादन्येषु जगती मता  ।  
एवं विंशतिमन्त्राणां यजनं पूर्ववन्मतम  ॥ नर्प्_१,७६।४५ ॥  
दीर्घाढ्यमूलबीजेन कुर्यादेषां षडङ्गकम्  ।  
तारो हृत्कार्तवीर्यार्जुनाय वर्मास्त्रठद्वयम्  ॥ नर्प्_१,७६।४६ ॥  
चतुर्दशार्णो मन्त्रो ऽयमस्येज्या पूर्ववन्मता  ।  
भूनेत्रसमनेत्राक्षिवर्णेरस्याङ्गपञ्चकम्  ॥ नर्प्_१,७६।४७ ॥  
तारो हृद्भगवान् ङेन्तः कार्तवीर्यार्जुनस्तथा  ।  
वर्मास्त्राग्निप्रियामन्त्रः प्रोक्तो ह्यष्टादशार्णकः  ॥ नर्प्_१,७६।४८ ॥  
त्रिवेदसप्तयुग्माक्षिवर्णैः पञ्चाङ्गकं मनोः  ।  
नमो भगवते श्रीति कार्तवीर्यार्जुनाय च  ॥ नर्प्_१,७६।४९ ॥  
सर्वदुष्टान्तकायेति तपोबलपराक्रमः  ।  
परिपालितसप्तान्ते द्वीपाय सर्वरापदम्  ॥ नर्प्_१,७६।५० ॥  
जन्यचूडा मणान्ते ये महाशक्तिमते ततः  ।  
सहस्रदहनप्रान्ते वर्मास्त्रान्तो महामनुः  ॥ नर्प्_१,७६।५१ ॥  
त्रिषष्टिवर्णवान्प्रोक्तः स्मरमात्सर्वविघ्नहृत्  ।  
राजन्यक्रवर्ती च वीरः शूरस्तृतीयकः  ॥ नर्प्_१,७६।५२ ॥  
माहिष्मतीपतिः पश्चाञ्चतुर्थः समुदीरितः  ।  
रेवाम्बुपरितृप्तश्च काणो हस्तप्रबाधितः  ॥ नर्प्_१,७६।५३ ॥  
दशास्येति च षड्भिः स्यात्पदैर्ङेतैः षडङ्गकम्  ।  
सिञ्च्यमानं युवतिभिः क्रीडन्तं नर्मदाजले  ॥ नर्प्_१,७६।५४ ॥  
हस्तैर्जलौधं रुन्धन्तं ध्यायेन्मत्तं नृपोत्तमम्  ।  
एवं ध्यात्वायुतं मन्त्रं पजेदन्यत्तु पूर्ववत्  ॥ नर्प्_१,७६।५५ ॥  
पूर्वं तु प्रजपेल्लक्षं पूजायोगश्च पूर्ववत्  ।  
कार्तवीर्यार्जुनो नाम राजा बाहुसहस्रवान्  ॥ नर्प्_१,७६।५६ ॥  
तस्य संस्मरणादेव हृतं नष्टं च संवदेत्  ।  
लभ्यते मन्त्रवर्यो ऽयं द्वात्रिंशद्वर्णसंयुतः  ॥ नर्प्_१,७६।५७ ॥  
पादैः सर्वेण पञ्चाङ्गं ध्यानपूजादि पूर्ववत्  ।  
कार्तवीर्याय शब्दान्ते विद्महे पदमुञ्चरेत्  ॥ नर्प्_१,७६।५८ ॥  
महावीर्याय वर्णान्ते धीमहीति पदं वदेत्  ।  
तन्नोर्ऽजुनः प्रवर्णान्ते चोदयात्पदमीरयेत्  ॥ नर्प्_१,७६।५९ ॥  
गायत्र्येषार्जुन स्योक्ता प्रयोगादौ जपेत्तु ताम्  ।  
अनुष्टुभं मनुं रात्रौ जपतां चौरसञ्चयाः  ॥ नर्प्_१,७६।६० ॥  
पलायन्ते गृहाद्दूरं तर्पणाद्ध्रवनादपि  ।  
अथो दीपविधिं वक्ष्ये कार्तवीर्यप्रियङ्करम्  ॥ नर्प्_१,७६।६१ ॥  
वैशाखे श्रावणे मार्गे कार्तिकाश्विनपौषतः  ।  
माघफाल्गुनयोर्मासोर्दीपारम्भं समाचरेत्  ॥ नर्प्_१,७६।६२ ॥  
तिथौ रिक्ताविहीनायां वारे शनिकुजौ विना  ।  
हस्तोत्तराश्विरौद्रेयपुष्यवैष्णववायुभे  ॥ नर्प्_१,७६।६३ ॥  
द्विदैवते च रोहिण्यां दीपारम्भो हितावहः  ।  
चरमे च व्यतीपाते धृतौ वृद्धौ सुकर्मणि  ॥ नर्प्_१,७६।६४ ॥  
प्रीतौ हर्षं च सौभाग्ये शोभनायुष्मतोरपि  ।  
करणे विष्टिरहिते ग्रहणे ऽर्द्धोदयादिषु  ॥ नर्प्_१,७६।६५ ॥  
योगेषु रात्रौ पूर्वाह्ने दीपारम्भघः कृतः शुभः  ।  
कार्तिके शुक्लसप्तम्यां निशीथे ऽतीव शोभनः  ॥ नर्प्_१,७६।६६ ॥  
यदि तत्र रवेर्वारः श्रवणं भं च दुर्लभम्  ।  
अत्यावश्यककार्येषु मासादीनां न शोधनम्  ॥ नर्प्_१,७६।६७ ॥  
आद्ये ह्युपोष्य नियतो ब्रह्मचारी सपीतकैः  ।  
प्रातः स्नात्वा शुद्धभूमौ लिप्तायां गोमयोदकैः  ॥ नर्प्_१,७६।६८ ॥  
प्राणानायम्य सङ्कल्प्य न्यासान्पूर्वोदितांश्चरेत्  ।  
षट्कोणं रचयेद्भूमौ रक्तचन्दनतण्डुलैः  ॥ नर्प्_१,७६।६९ ॥  
अतः स्मरं समालिख्य षट्कोणेषु समालिखेत्  ।  
नवार्णैर्वेष्टयेत्तञ्च त्रिकोणं तद्बहिः पुनः  ॥ नर्प्_१,७६।७० ॥  
एवं विलिखिते यन्त्रे निदध्याद्दीपभाजनम्  ।  
स्वर्णजं रजतोत्थं वा ताम्रजं तदभावतः  ॥ नर्प्_१,७६।७१ ॥  
कांस्यपात्रं मृण्मयं च कनिष्ठं लोहजं मृतौ  ।  
शान्तये मुद्गचूर्णोत्थं सन्धौ गोधूमचूर्णजम्  ॥ नर्प्_१,७६।७२ ॥  
आज्ये पलसहस्रे तु पात्रं शतपलं स्मृतम्  ।  
आज्ये ऽयुतपले पात्रं पलपञ्चशता स्मृतम्  ॥ नर्प्_१,७६।७३ ॥  
पञ्चसप्ततिसङ्ख्ये तु पात्रं षष्टिपलं स्मृतम्  ।  
त्रिसाहस्री घृतपले शर्करापलभाजनम्  ॥ नर्प्_१,७६।७४ ॥  
द्विसाहख्त्र्यां द्विशतमितं च भाजनमिष्यते  ।  
शते ऽक्षिचरसंश्यातमेवमन्यत्र कल्पयेत्  ॥ नर्प्_१,७६।७५ ॥  
नित्यदीपे वह्निपलं पात्रमाज्यं पलं स्मृतम्  ।  
एवं पात्रं प्रतिष्ठाप्य वर्तीः सूत्रोत्थिताः क्षिपेत्  ॥ नर्प्_१,७६।७६ ॥  
एका तिस्रो ऽथवा पञ्चसप्ताद्या विषमा अपि  ।  
तिथिमानादासहस्रं तन्तुसङ्ख्या विनिर्मिता  ॥ नर्प्_१,७६।७७ ॥  
गोघृतं प्रक्षिपेत्तत्र शुद्धवस्त्रविशोधितम्  ।  
सहस्रपलसङ्ख्यादिदशांशं कार्यगौरवात्  ॥ नर्प्_१,७६।७८ ॥  
सुवर्णादिकृतां रम्यां शलाकां षोडशाङ्गुलाम्  ।  
तदर्द्धां वा तदर्द्धां वा सूक्ष्माग्रां स्थूलमूलिकाम्  ॥ नर्प्_१,७६।७९ ॥  
विमुञ्चेद्दक्षिणे पात्रमध्ये चाग्रे कृताग्रिकाम्  ।  
पात्रदक्षिणदिग्देशे मुक्त्वां गुलचतुष्टयम्  ॥ नर्प्_१,७६।८० ॥  
अधोग्रां दक्षिणाधारां निखनेच्छुरिकां शुभाम्  ।  
दीपं प्रज्वालयेत्तत्र गणेशस्मृतिपूर्वकम्  ॥ नर्प्_१,७६।८१ ॥  
दीपात्पूर्वत्र दिग्भागे सर्वतोभद्रमण्डले  ।  
तण्डुलाष्टदले वापि विधिवत्स्थापयेद्धूटम्  ॥ नर्प्_१,७६।८२ ॥  
तत्रावाह्य नृपाधीशं पूजयेत्पूर्ववत्सुधीः  ।  
जलाक्षतान्समादाय दीपं सङ्कल्पयेत्ततः  ॥ नर्प्_१,७६।८३ ॥  
दीपसङ्कल्पमन्त्रो ऽयं कथ्यते द्वीषुभूमितः  ।  
प्रणवः पाशमाये च शिखा कार्ताक्षराणि च  ॥ नर्प्_१,७६।८४ ॥  
वीर्यार्जुनाय माहिष्मतीनाथाय सहस्र च  ।  
बाहवे इति वर्णान्ते सहस्रपदमुच्चरेत्  ॥ नर्प्_१,७६।८५ ॥  
क्रतुदीक्षितहस्ताय दत्तात्रेयप्रियाय च  ।  
आत्रेयायानुसूयान्ते गर्भरत्नाय तत्परम्  ॥ नर्प्_१,७६।८६ ॥  
नमो ग्रीवामकर्णेन्दुस्थितौ पाश इमं ततः  ।  
दीपं गृहाण अमुकं रक्ष रक्ष पदं पुनः  ॥ नर्प्_१,७६।८७ ॥  
दुष्टान्नाशययुग्मं स्यात्तथा पातय घातय  ।  
शत्रून् जहिद्वयं माया तारः स्वं बीजमात्मभूः  ॥ नर्प्_१,७६।८८ ॥  
वह्नीप्रिया अनेनाथ दीपवर्येण पश्चिमा  ।  
भिमुखेनामुकं रक्ष अमुकान्ते वरप्रद  ॥ नर्प्_१,७६।८९ ॥  
मायाकाशद्वयं वामनेत्रचन्द्रयुतं शिवा  ।  
वेदादिकामचामुण्डाः स्वाहा तु पूसबिन्दुकौ  ॥ नर्प्_१,७६।९० ॥  
प्रणवो ऽग्निप्रिया मन्त्रो नेत्रबाणाधराक्षरः  ।  
दत्तात्रेयो मुनिर्मालामन्त्रस्य परिकीर्तितः  ॥ नर्प्_१,७६।९१ ॥  
छन्दो ऽमितं कार्तवीर्युर्जुनो देवो ऽखिलाप्तिकृत्  ।  
चामुण्डया षडङ्गानि चरेत्षड्दीर्घयुक्तया  ॥ नर्प्_१,७६।९२ ॥  
ध्यात्वा देवं ततो मन्त्रं पठित्वान्ते क्षिपेज्जजलम्  ।  
गोविन्दाढ्यो हली सेन्दुश्चामुण्डाबीजमीरितम्  ॥ नर्प्_१,७६।९३ ॥  
ततो नवाक्षरं मन्त्रं सहस्रं तत्पुरो जपेत्  ।  
तारो ऽनन्तो बिन्दुयुक्तो मायास्वं वामनेत्रयुक्  ॥ नर्प्_१,७६।९४ ॥  
कूर्माग्नी शान्तिबिन्द्वाढ्यौ वह्नि जायाङ्कुशं ध्रुवम्  ।  
ऋषिः पूर्वोदितोनुष्टुप्छन्दो ऽन्यत्पूर्ववत्पुनः  ॥ नर्प्_१,७६।९५ ॥  
सहस्रं मन्त्रराजं च जपित्वा कवचं पठेत्  ।  
एवं दीपप्रदानस्य कर्ताप्नोत्यखिले ऽप्सितम्  ॥ नर्प्_१,७६।९६ ॥  
दीपप्रबोधकाले तु वर्जयेदशुभां गिरम्  ।  
विप्रस्य दर्शनं तत्र शुभदं परिकीर्तितम्  ॥ नर्प्_१,७६।९७ ॥  
शूद्राणां प्रध्यमं प्रोक्तं म्लेच्छस्य वधबन्धनम्  ।  
आख्वोत्वोर्दर्शनं दुष्टं गवाश्वस्य सुखावहम्  ॥ नर्प्_१,७६।९८ ॥  
दीपज्वाला समा सिद्ध्यै वक्रा निशविधायिनी  ।  
शब्दा भयदा कर्तुरुज्ज्वला सुखदा मता  ॥ नर्प्_१,७६।९९ ॥  
कृष्णा शत्रुभयोत्पत्त्ये वमन्ती पशुनाशिनी  ।  
कृते दीपे यदा पात्रं भग्नं दृश्यते दैवतः  ॥ नर्प्_१,७६।१०० ॥  
पक्षादर्वाक्तदा गच्छेद्यजमानो यमालयम्  ।  
वर्त्यतरं यदा कुर्यात्कार्यं सिद्ध्येद्विलम्बतः  ॥ नर्प्_१,७६।१०१ ॥  
नेत्रहीनो भवेत्कर्ता तस्मिन्दीपान्तरे कृते  ।  
अशुचिस्पर्शने व्याधिर्दीपनाशे तु चौरभीः  ॥ नर्प्_१,७६।१०२ ॥  
श्वमार्जाराखुसंस्पर्शे भवेद्भूपतितो भयम्  ।  
पात्रारम्भे वसुपलैः कृतो दीपो ऽखिलेष्टदः  ॥ नर्प्_१,७६।१०३ ॥  
तस्माद्दीपः प्रयत्नेन रक्षणीय्ॐऽतरायतः  ।  
आसमाप्तेः प्रकुर्वीत ब्रह्मचर्यं च भूशयः  ॥ नर्प्_१,७६।१०४ ॥  
स्त्रीशूद्रपतितादीनां सम्भाषामपि वर्जयेत्  ।  
जपेत्सहस्रं प्रत्येकं मन्त्रराजं नवाक्षरम्  ॥ नर्प्_१,७६।१०५ ॥  
स्तोत्रपाठं प्रतिदिनं निशीथिन्यां विशेषतः  ।  
एकपादेन दीपाग्रे स्थित्वा यो मन्त्रनायकम्  ॥ नर्प्_१,७६।१०६ ॥  
सहस्रं प्रजपेद्वात्रौ सो ऽभीष्टं क्षिप्रमाप्नुयात्  ।  
समाप्य शोभनदिने सम्भोज्य द्विजसत्तमान्  ॥ नर्प्_१,७६।१०७ ॥  
कुम्भोदकेन कर्तारमभिषिञ्चन्मनुं जपेत्  ।  
कर्ता तु दक्षिणां दद्यात्पुष्कलां तोषहेतवे  ॥ नर्प्_१,७६।१०८ ॥  
गुरौ तुष्टे ददातीष्टं कृतवीर्यसुतो नृपः  ।  
गुर्वाज्ञया स्वयं कुर्याद्यदि वा कारये द्गुरुः  ॥ नर्प्_१,७६।१०९ ॥  
दत्त्वा धनादिकं तस्मै दीपदानाय नारद  ।  
गुर्वाज्ञामन्तरा कुर्याद्यो दीपं स्वेष्टसिद्धये  ॥ नर्प्_१,७६।११० ॥  
सिद्धिर्न जायते तस्य हानिरेव पदे पदे  ।  
उत्तमं गोघृतं प्रोक्तं मध्यमं महषीभवम्  ॥ नर्प्_१,७६।१११ ॥  
तिलतैलं तु तादृक् स्यात्कनीयो ऽजादिजं घृतम्  ।  
आस्यरोगे सुगन्धेन दद्यात्तैलेन दीपकम्  ॥ नर्प्_१,७६।११२ ॥  
सिद्ध्वार्थसम्भवेनाथ द्विषतां नाशनाय च  ।  
सहस्रेण पलैर्दीपे विहिते च न दृश्यते  ॥ नर्प्_१,७६।११३ ॥  
कार्यसिद्धस्तदा कुर्यात्र्रिवारं दीपजं विधिम्  ।  
तदा सुदुर्लभमपि कार्य्यं सिद्ध्व्येन्न संशयः  ॥ नर्प्_१,७६।११४ ॥  
दीपप्रियः कार्तवीर्यो मार्तण्डो नतिवल्लभः  ।  
स्तुतिप्रोयो महाविष्णुर्गणेश स्तपर्णप्रियः  ॥ नर्प्_१,७६।११५ ॥  
दुर्गार्चनप्रिया नूनमभिषेकप्रियः शिवः  ।  
तस्मात्तेषां प्रतोषाय विदध्यात्तत्तदादरात्  ॥ नर्प्_१,७६।११६ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे कार्तवीर्यमाहात्म्यमन्त्रदीपकथनं नाम षट्सप्ततितमो ऽध्यायः   
  
  
  
_____________________________________________________________  
  
  
नारद उवाच  
साधु साधु महाप्राज्ञ सर्व तन्त्रविशारद  ।  
त्वया मह्यं समाख्यातं विधानं तन्त्रगोपितम्  ॥ नर्प्_१,७७।१ ॥  
अधुना तु महाभाग कीर्तवीर्यहनूमतोः  ।  
कवचे श्रोतुमिच्छामि तद्वदस्वकृपानिधे  ॥ नर्प्_१,७७।२ ॥  
सनत्कुमार उवाच  
शृणु विप्रेन्द्र वक्ष्यामि कवचं परमाद्भुतम्  ।  
कार्तवीर्यस्य येनासौ प्रसन्नः कार्यसिद्धिकृत्  ॥ नर्प्_१,७७।३ ॥  
सहस्रादित्यसङ्काशे नानारत्नसमुज्ज्वंले  ।  
भास्वद्ध्वजपताकाढ्ये तुरगायुतभूषिते  ॥ नर्प्_१,७७।४ ॥  
महासंवर्तकाम्भोधिभीमरावविराविणि  ।  
समुद्धृतमहाछत्त्रवितानितवियत्पथे  ॥ नर्प्_१,७७।५ ॥  
महारथवरे दीप्तनानायुधविराजिते  ।  
सुस्थितं विपुलोदारं सहस्रभुजमण्डितम्  ॥ नर्प्_१,७७।६ ॥  
वामैरुद्दण्डकोदण्डान्दधानमपरैः शरान्  ।  
किरीटहारमुकुटकेयूरवलयाङ्गदैः  ॥ नर्प्_१,७७।७ ॥  
मुद्रिकोदरबन्धाद्यैर्माऐञ्जीनूपुरकादिभिः  ।  
भूषितं विविधाकल्पैर्भास्वरैः सुमहाधनैः  ॥ नर्प्_१,७७।८ ॥  
आबद्धकवचं वीरं सुप्रसन्नाननाम्बुजम्  ।  
धनुर्ज्या सिंहनादेन कम्पयन्तं जगत्त्रयम्  ॥ नर्प्_१,७७।९ ॥  
सर्वशत्रुक्षयकरं सर्वव्याधिविनाशनम्  ।  
सर्वसम्पत्प्रदातारं विजयश्रीनिषेवितम्  ॥ नर्प्_१,७७।१० ॥  
सर्वसौभाग्यदं भद्रं भक्ताभयविधायिनम्  ।  
दिव्यमाल्यानुलेपाढ्यं सर्वलक्षणसंयुतम्  ॥ नर्प्_१,७७।११ ॥  
रथनागाश्वपादातवृन्दमध्यगमीश्वरम्  ।  
वरदं चक्रवर्तीनं सर्वलोकैकपालकम्  ॥ नर्प्_१,७७।१२ ॥  
समानोदितसाहस्रदिवाकरसमद्युतिम्  ।  
महायोगभवैश्वर्यकीर्त्याक्रान्तजगत्त्रयम्  ॥ नर्प्_१,७७।१३ ॥  
श्रीमञ्टतं हरेरंशादवतीर्णं महीतले  ।  
सम्यगात्मादिभेदेन ध्यात्वा रक्षामुदीरयेत्  ॥ नर्प्_१,७७।१४ ॥  
अस्याङ्गमूर्तयः पञ्च पान्तु मां स्फटिकोज्ज्वलाः  ।  
अग्नीशासुरवायव्यकोणेषु हृदयादिकाः  ॥ नर्प्_१,७७।१५ ॥  
सर्वतोस्रज्वलद्रूपा दरचर्मासिपाणयः  ।  
अव्याहतबलैश्वर्यशक्तिसामर्थ्यविग्रहाः  ॥ नर्प्_१,७७।१६ ॥  
क्षेमङ्करीशक्तियुतश्चौरवर्गविभञ्जनः  ।  
प्राचीं दिशं रक्षतु मे बाणबाणासनायुधः  ॥ नर्प्_१,७७।१७ ॥  
श्रीकरीशक्तिसहितो मारीभयविनाशकः  ।  
शरचापधरः श्रीमान् दिशं मे पातु दक्षिणाम्  ॥ नर्प्_१,७७।१८ ॥  
महावश्यकरीयुक्तः सर्वशत्रुविनाशकृत्  ।  
महेषुचापधृक्पातु मम प्राचेतसीं दिशम्  ॥ नर्प्_१,७७।१९ ॥  
यशःकर्या समायुक्तो दैत्यसङ्घविनाशनः  ।  
परिरक्षतु मे सम्यग्विदिशं चैत्रभानवीम्  ॥ नर्प्_१,७७।२० ॥  
विद्याकरीसमायुक्तः सुमहहुःखनाशनः  ।  
पातु मे नैरृतीं चापपाणिर्विदिशमीश्वरः  ॥ नर्प्_१,७७।२१ ॥  
धनकर्या समायुक्तो महादुरित नाशनः  ।  
इष्वासनेषुधृक्पातु विदिशं मम वायवीम्  ॥ नर्प्_१,७७।२२ ॥  
आयुःकर्या युतः श्रीमान्महाभयविनाशनः  ।  
चापेषुधारी शैवीं मे विदिशं परिरक्षतु  ॥ नर्प्_१,७७।२३ ॥  
विजयश्रीयुतः साक्षात्सहस्रारधरो विभुः  ।  
दिशमूर्द्ध्वामवतु मे सर्वदुष्टभयङ्करः  ॥ नर्प्_१,७७।२४ ॥  
शङ्खभृत्सुमहाशक्तिसंयुतो ऽप्यधरां दिशम्  ।  
परिरक्षतु मे दुःखध्वान्तसम्भेदभास्करः  ॥ नर्प्_१,७७।२५ ॥  
महायोगसमायुक्तः सर्वदिक्चक्रमण्डलः  ।  
महायोगीश्वरः पातु सर्वतो मम पद्मभृत्  ॥ नर्प्_१,७७।२६ ॥  
एतास्तु मूर्तयो रक्ता रक्तमाल्यांशुकावृताः  ।  
प्रधानदेवतारूपाः पृथग्रथवरे स्थिताः  ॥ नर्प्_१,७७।२७ ॥  
शक्तयः पद्महस्ताश्चत नीलेन्दीवरसन्न्निभाः  ।  
शुक्लमाल्यानुवसनाः सुलिप्ततिलकोज्ज्वलाः  ॥ नर्प्_१,७७।२८ ॥  
तत्पार्शदेश्वराः स्वस्ववाहनायुधभूषणाः  ।  
स्वस्वदिक्षु स्थिताः पान्तु मामिन्द्राद्या महाबलाः  ॥ नर्प्_१,७७।२९ ॥  
एतस्तस्य समाख्याताः सर्वावरणदेवताः  ।  
सर्वतो मां सदा पातुं सर्वशक्तिसमन्विताः  ॥ नर्प्_१,७७।३० ॥  
हृदये चोदरे नाभौ जठरे गुह्यमण्डले  ।  
तेजोरूपाः स्थिताः पातुं वाञ्छासुखनद्रुमाः  ॥ नर्प्_१,७७।३१ ॥  
दिशं चान्ये महावर्णा मन्त्ररूपा महोज्ज्वलाः  ।  
व्यापकत्वेन पान्त्वस्मानापादतलमस्तकम्  ॥ नर्प्_१,७७।३२ ॥  
कार्तवीर्यः शिरः पातु ललाटं हैहयेश्वरः  ।  
सुमुखो मे मुखं पातु कर्णौं व्याप्तजगत्त्रयः  ॥ नर्प्_१,७७।३३ ॥  
सुकुमारो हनुं पातु भ्रूयुगं मे धनुर्धरः  ।  
नयनं पुम्मडरीकाक्षगो नासिकां मे गुणाकरः  ॥ नर्प्_१,७७।३४ ॥  
अधरोष्ठौ सदा पातु ब्रह्ज्ञेयो द्विजान्कविः  ।  
सर्वशास्त्रकलाधारी जिह्वां चिबुकमव्ययः  ॥ नर्प्_१,७७।३५ ॥  
दत्तात्रेयप्रियः कण्ठं स्कन्धौ राजकुलेश्वरः  ।  
भुजौ दशास्यदर्पघ्नो हृदयं मे महाबलः  ॥ नर्प्_१,७७।३६ ॥  
कुक्षिं रक्षतु मे विद्वान् वक्षः परपुरञ्जयः  ।  
करौ सर्वार्थदः पातुकराग्राणि जगत्प्रियः  ॥ नर्प्_१,७७।३७ ॥  
रेवाम्बगुलीलासंहप्तो जठरं परिरक्षतु  ।  
वीरशूरस्तु मे नाभिं पार्श्वौ मे सर्वदुष्टहा  ॥ नर्प्_१,७७।३८ ॥  
सहस्रभुजनृत्पृष्टं सप्तद्वीपाधिपः कटिम्  ।  
ऊरू माहिष्मतीनाथो जानुनी वल्लभो भुवः  ॥ नर्प्_१,७७।३९ ॥  
जङ्घे वीराधिपः पातु पातु पादौ मनोजवः  ।  
पातु सर्वायुधधरः सर्वाङ्गं सर्वमर्मसु  ॥ नर्प्_१,७७।४० ॥  
सर्वदुष्टान्तकः पातु धात्वष्टककलेवरम्  ।  
प्राणादिदशजीवेशान्सर्वशिष्टेष्टदो ऽवतु  ॥ नर्प्_१,७७।४१ ॥  
वशीकृतेन्द्रियग्रामः पातु सर्वेन्द्रियाणि मे  ।  
अनुक्तमपि यत्स्थान शरीरान्तर्बहिश्च यत्  ॥ नर्प्_१,७७।४२ ॥  
तत्सर्वं पातु मे सर्वलोकनाथेश्वरेश्वरः  ।  
वज्रात्सारतरं चेदं शरीरं कवचावृतम्  ॥ नर्प्_१,७७।४३ ॥  
बाधाशतविनिर्मुक्तमस्तु मे भयवर्जितम्  ।  
बद्धेदं कवचं दिव्यमभेद्यं हैहयेशितुः  ॥ नर्प्_१,७७।४४ ॥  
विचरामि दिवा रात्रौ निर्भयेनान्तरात्मना  ।  
राजमार्गे महादुर्गे मार्गे चौरा दिसङ्कुले  ॥ नर्प्_१,७७।४५ ॥  
विषमे विपिने घोरे दावाग्नौ गिरिकन्दरे  ।  
सङ्ग्रामे शस्त्रसङ्घाते सिंहव्याघ्रनिषेविते  ॥ नर्प्_१,७७।४६ ॥  
गह्वरे सर्वसङ्कीर्णे सन्ध्याकाले नृपालये  ।  
विवादे विपुलावर्ते समुद्रे च नदीतटे  ॥ नर्प्_१,७७।४७ ॥  
परिपन्थिजनाकीर्णे देशे दस्युगणावृते  ।  
सर्वस्वहरणे प्राप्ते प्राप्ते प्राणस्य सङ्कटे  ॥ नर्प्_१,७७।४८ ॥  
नानारोगज्वरावेशे पिशाचप्रेतयातने  ।  
मारीदुःस्वप्नपीडासु क्लिष्टे विश्वासघातके  ॥ नर्प्_१,७७।४९ ॥  
शारीरे च महादुःखे मानसे च महाज्वरे  ।  
आधिव्याधिभये विघ्नज्वालोपद्रवके ऽपि च  ॥ नर्प्_१,७७।५० ॥  
न भवतु भयं किञ्चित्कवचेनावृतस्य मे  ।  
आङ्गुतुकामानखिलानस्मद्वसुविलुम्पकान्  ॥ नर्प्_१,७७।५१ ॥  
निवारयतु दोर्दण्डसहस्रेण महारथः  ।  
स्वकरोद्धृतसाहस्रपाशबद्धान्सुदुर्जयान्  ॥ नर्प्_१,७७।५२ ॥  
संरुद्धूगतिसामर्थ्यान्करोतु कृतवीर्यजः  ।  
सृणिसाहस्रनिर्भिन्नान्सहस्रशरखण्डितान्  ॥ नर्प्_१,७७।५३ ॥  
राजचूडामणिः क्षिप्रं करोत्वस्मद्विरोधकान्  ।  
खड्ग साहस्रदलितान्सहस्रमुशलार्दितान्  ॥ नर्प्_१,७७।५४ ॥  
चौरादि दुष्टसत्त्वौघान्करोतु कमलेक्षणः  ।  
स्वशङ्खनादसन्त्रस्तान्सहस्रारसहस्रभृत्  ॥ नर्प्_१,७७।५५ ॥  
अवतारो हरेः साक्षात्पालयत्वखिलं मम  ।  
कार्तवीर्य महावीर्य सर्वदुष्टविनाशन  ॥ नर्प्_१,७७।५६ ॥  
सर्वत्र सर्वदा दुष्टचौरान्नाशाय नाशय  ।  
किं त्वं स्वपिषि दुष्टघ्न किं तिष्टसि चिरायासि  ॥ नर्प्_१,७७।५७ ॥  
उत्तिष्ठ पाहि नः सर्वभयेभ्यः स्वसुतानिव  ।  
ये चौरा वसुहर्तारो विद्विषो ये च हिंसकाः  ॥ नर्प्_१,७७।५८ ॥  
साधुभीतिकरा दुष्टाश्छद्मका ये दुराशयाः  ।  
दुर्हृदो दुष्टभू पाला दुष्टामात्याश्च पापकाः  ॥ नर्प्_१,७७।५९ ॥  
ये च कार्यविलोप्तोरो ये खलाः परिपन्थिनः  ।  
सर्वस्वहारिणां ये च पञ्च मायाविनो ऽपरेः  ॥ नर्प्_१,७७।६० ॥  
महाक्लेशकरा म्लेच्छा दस्यवो वृषलाश्च ये  ।  
ये ऽग्निदा गरदातारो वञ्चकाः शस्त्रपाणयः  ॥ नर्प्_१,७७।६१ ॥  
ये पापा दुष्टकर्माणो दुःखदा दुष्टबुद्धयः  ।  
व्याजकाः कुपथासक्ता ये च नानाभयप्रदाः  ॥ नर्प्_१,७७।६२ ॥  
छिद्रान्वेषरता नित्यं ये ऽस्मान्बाधितुमुद्यताः  ।  
ते सर्वे कार्तवीर्यस्य महाशङ्खरवाहताः  ॥ नर्प्_१,७७।६३ ॥  
सहसा विलयं यान्तु दूरदिव विमोहिताः  ।  
ये दानवा महादित्या ये यक्षा ये च राक्षसाः  ॥ नर्प्_१,७७।६४ ॥  
पिशाचा ये महासत्त्वा ये भूतब्रह्मराक्षसाः  ।  
अपस्मारग्रहा ये च ये ग्रहाः पिशिताशनाः  ॥ नर्प्_१,७७।६५ ॥  
महालोहितभोक्तारो वेताला ये च गुह्यकाः  ।  
गन्धर्वाप्सरसः सिद्धा ये च देवादियोनयः  ॥ नर्प्_१,७७।६६ ॥  
डाकिन्यो द्रुणसाः प्रेताः क्षेत्रपाला विनायकाः  ।  
महाव्याघ्रमहामेघा महातुरागरूपकाः  ॥ नर्प्_१,७७।६७ ॥  
महागजा महासिंहा महामहिषयोनयः  ।  
ऋक्षवाराहशुनकवानरोलूकमूर्तयः  ॥ नर्प्_१,७७।६८ ॥  
महोष्ट्रखरमार्जारसर्पगोवृषमस्तकाः  ।  
नानारूपा महासत्त्वा नानाक्लेशसहस्रदाः  ॥ नर्प्_१,७७।६९ ॥  
नानारोगकराः क्षुद्रा महावीर्या महाबलाः  ।  
वातिकाः पैत्तिका घोरा श्लैष्मिकाः सान्निपातिकाः  ॥ नर्प्_१,७७।७० ॥  
माहेश्वरा वैष्णवाश्च वैरिञ्च्याश्च महाग्रहाः  ।  
स्कान्दा वैनायकाः क्रूरा ये च प्रमथगुह्यकाः  ॥ नर्प्_१,७७।७१ ॥  
महाशत्रुहा रौद्रा महामारीमसूरिकाः  ।  
ऐकाहिका व्द्याहिकाश्च त्र्याहिकाश्च महाज्वराः  ॥ नर्प्_१,७७।७२ ॥  
चातुर्थिकाः पाक्षिकाश्च मास्याः षाण्मासिकाश्च ये  ।  
सांवत्सरा दुर्निवार्या ज्वराः परमदारुणाः  ॥ नर्प्_१,७७।७३ ॥  
स्वाप्निका ये महोत्पाता ये च दुःस्वाप्निका ग्रहाः  ।  
कूष्माण्डा जृम्भिका भौमा द्रोणाः सान्निध्यवञ्चकाः  ॥ नर्प्_१,७७।७४ ॥  
भ्रमिकाः प्राणहर्तारो ये च बालग्रहादयः  ।  
मनोबुद्वीन्द्रियहराः स्फोटकाश्च महाग्रहाः  ॥ नर्प्_१,७७।७५ ॥  
महाशना बलिभुजो महाकुणपभोजनाः  ।  
दिवाचरा रात्रिचरा ये च सन्ध्यासु दारुणाः  ॥ नर्प्_१,७७।७६ ॥  
प्रमत्ता वाप्रमत्ता वै ये मां बाधितुमुद्यताः  ।  
ते सर्वे कार्त्तवीर्यस्य धनुर्मुक्तशराहताः  ॥ नर्प्_१,७७।७७ ॥  
सहस्रधा प्रणश्यन्तु भग्नसत्त्वबलोद्यमाः  ।  
ये सर्पा ये महानागा महागिरिबिलेशयाः  ॥ नर्प्_१,७७।७८ ॥  
कालव्याला महादंष्ट्रा महाजगरसञ्ज्ञकाः  ।  
अनन्तशूलिकाद्याश्च दंष्ट्राविषमहाभयाः  ॥ नर्प्_१,७७।७९ ॥  
अनेकशत शीर्षाश्च खण्डपुच्छाश्च दारुणाः  ।  
महाविषजलौकाश्च वृश्चिका रुक्तपुच्छकाः  ॥ नर्प्_१,७७।८० ॥  
आशीविषाः कालकूटा महाहालाहलाह्वयाः  ।  
जलसर्पा जलव्याला जलग्राहाश्च कच्छपाः  ॥ नर्प्_१,७७।८१ ॥  
मत्स्यका विषपुच्छाश्च ये चान्ये जलवासिनः  ।  
जलजाः स्थलजाश्चैव कृत्रिमाश्च महाविषाः  ॥ नर्प्_१,७७।८२ ॥  
गुप्तरूपा गुप्तविषा मूषिका गृहगोधिकाः  ।  
नानाविषाश्च ये घोरा महोपविषसञ्ज्ञकाः  ॥ नर्प्_१,७७।८३ ॥  
ये ऽस्मान्बाधितुमिच्छन्ति शरीरप्राणनाशकाः  ।  
ते सर्वे कार्तवीर्यस्य खङ्कसाहस्रदारिताः  ॥ नर्प्_१,७७।८४ ॥  
दूरादेव विनश्यन्तु प्रणष्टेन्द्रियसाहसाः  ।  
मनुष्याः पशवो त्वृक्षवानरा वनगोचराः  ॥ नर्प्_१,७७।८५ ॥  
सिंहव्याघ्रवराहाश्च महिषा ये महामृगाः  ।  
गजास्तुरङ्गा गवया रासभाः शरभा वृकाः  ॥ नर्प्_१,७७।८६ ॥  
शुनका द्वीपिनः शुभ्रा मार्जारा बिललोलुपाः  ।  
शृगालाः शशकाः श्येना गुरुत्मन्तो विहॄङ्गमाः  ॥ नर्प्_१,७७।८७ ॥  
भेरुण्डा वायसा गूध्रा हंसाद्याः पक्षिजातयः  ।  
उद्भिज्जाश्चाण्डजाश्चैव स्वेदजाश्च जरायुजाः  ॥ नर्प्_१,७७।८८ ॥  
नानाभेदकुले जाता नानाभेदाः पृथग्विधाः  ।  
ये ऽस्मान्बाधितुमिच्छन्ति सेध्यासु च दिवा निशि  ॥ नर्प्_१,७७।८९ ॥  
ते सर्वे कार्तवीर्यस्य गदासाहस्रदारिताः  ।  
दूरादेव विनश्यन्तु विनष्टगतिपौरुषाः  ॥ नर्प्_१,७७।९० ॥  
ये चाक्षेमप्रदातारः कूटमायाविनश्च ये  ।  
मारणोत्सादनोन्मूलद्वेषमोहनकारकाः  ॥ नर्प्_१,७७।९१ ॥  
विश्वास घातका दुष्टा ये च स्वामिद्रुहो नराः  ।  
ये चाततायिनो दुष्टा ये पापा गोप्यहारिणः  ॥ नर्प्_१,७७।९२ ॥  
दाहोपद्यातगरलशस्त्रपातातिदुःखदाः  ।  
क्षेत्रवित्तादिहरणबन्धनादिभयप्रदाः  ॥ नर्प्_१,७७।९३ ॥  
ईतयो विविधाकारो ये चान्ये दुष्टजातयः  ।  
पीडाकरा ये सततं छिद्रमिच्छन्ति बाधितुम्  ॥ नर्प्_१,७७।९४ ॥  
ते सर्वे कार्तवीर्यस्य चक्रसाहस्रदारिताः  ।  
दूरादेव क्षयं यान्तु विनष्टबलसाहसाः  ॥ नर्प्_१,७७।९५ ॥  
ये मेघा ये महावर्षा ये वाता याश्च विद्युतः  ।  
ये महाशनयो दीप्ता ये निर्घाताश्च दारुणाः  ॥ नर्प्_१,७७।९६ ॥  
उल्कापाताश्च ये घोरा ये महेन्द्रायुधादयः  ।  
सूर्येन्दुकुजसौम्याश्च गुरुकाव्यशनैश्चराः  ॥ नर्प्_१,७७।९७ ॥  
राहुश्च केतवो घोरा नक्षत्रा राशयस्तथा  ।  
तिथयः सङ्क्रमा मासा हायना युगनायकाः  ॥ नर्प्_१,७७।९८ ॥  
मन्वन्तराधिपाः सिद्धा ऋषयो योगसिद्धयः  ।  
निधयो ऋग्यजुःसामाथर्वाणश्चैव वह्नयः  ॥ नर्प्_१,७७।९९ ॥  
ऋतवो लोकपालाश्च पितरो देवसंहतिः  ।  
विद्याश्चैव चतुःषष्टिभेदा या भुवनत्रये  ॥ नर्प्_१,७७।१०० ॥  
ये त्वत्र कीर्तिताः सर्वे चये चान्ये नानुकीर्तिताः  ।  
ते सन्तु नः सदा सौम्याः सर्वकालसुखावहाः  ॥ नर्प्_१,७७।१०१ ॥  
आज्ञया कार्तवीर्यस्य योगीन्द्रस्यामितद्युतेः  ।  
कार्तवीर्यार्जुनो धन्वी राजेन्द्रो हैहयेश्वरः  ॥ नर्प्_१,७७।१०२ ॥  
दशास्यदर्पहा रेवालीलादृप्तकः सुदुर्जयः  ।  
दुःखहा चौरदमनो राजराजेश्वरः प्रभुः  ॥ नर्प्_१,७७।१०३ ॥  
सर्वज्ञः सर्वदः श्रीमान् सर्वशिष्टेष्टदः कृती  ।  
राजचूडामणिर्योगी सप्तद्वीपाधिनायकः  ॥ नर्प्_१,७७।१०४ ॥  
विजयी विश्वजिद्वाग्मी महागतिरलोलुपः  ।  
यज्वा विप्रप्रियो विद्वान् ब्रह्मज्ञेयः सनातनः  ॥ नर्प्_१,७७।१०५ ॥  
माहिष्मतीपतिर्योधा महाकीर्तिर्महाभुजः  ।  
सुकुमारो महावीरो मारीघ्नो मदिरेक्षणः  ॥ नर्प्_१,७७।१०६ ॥  
शत्रुघ्नः शाश्वतः शूरः शङ्खभृद्योगिवल्लभः  ।  
महाभागवतो धीमान्महाभयविनाशनः  ॥ नर्प्_१,७७।१०७ ॥  
असाध्यी विग्रहो दिव्यो भावो व्याप्तजगत्त्रयः  ।  
जितेन्द्रियो जितारातिः स्वच्छन्दो ऽनन्तविक्रममः  ॥ नर्प्_१,७७।१०८ ॥  
चक्रभृत्परचक्रघ्नः सङ्ग्रामविधिपूजितः  ।  
सर्वशास्त्रकलाधरी विरजा लोकवन्दितः  ॥ नर्प्_१,७७।१०९ ॥  
वीरो विमलसत्त्वाढ्यो महाबलपराक्रमः  ।  
विजयश्रीमहामान्यो जितारिर्मन्त्रनायकः  ॥ नर्प्_१,७७।११० ॥  
खड्गभृत्कामदः कान्तः कालघ्नः कमलेक्षणः  ।  
भद्रवादप्रियो वैद्यो विबुधो वरदो वशी  ॥ नर्प्_१,७७।१११ ॥  
महाधनो निधिपतिर्महायोगी गुरुप्रियः  ।  
योगाढ्यः सर्वरोगघ्नो राजिताखिलभूतलः  ॥ नर्प्_१,७७।११२ ॥  
दिव्यास्त्रभृदमेयात्मा सर्वगोप्ता महोज्ज्वलः  ।  
सर्वायुधधरो ऽभीष्टप्रदः परपुरञ्जयः  ॥ नर्प्_१,७७।११३ ॥  
योगसिद्धो महाकायो महावृन्दशताधिपः  ।  
सर्वज्ञाननिधिः सर्वसिद्ध्विदानकृतोद्यमः  ॥ नर्प्_१,७७।११४ ॥  
इत्यष्टशतनामोत्त्या मूर्तयो दश दिक्पथि  ।  
सम्यग्दशदिशो व्याप्य पालयन्तु च मां सदा  ॥ नर्प्_१,७७।११५ ॥  
स्वस्थाः सर्वेन्द्रियाः सन्तुं शान्तिरस्तु सदा मम  ।  
शेषाद्या मूर्तयो ऽष्टौ च विक्रमेणैव भास्वराः  ॥ नर्प्_१,७७।११६ ॥  
अग्निनिरृतिवाय्वीशकोणगाः पान्तु मां सदा  ।  
मम सौख्यमसम्बाधमारोग्यमपराजयः  ॥ नर्प्_१,७७।११७ ॥  
दुःखहानिरविघ्नश्च प्रजावृद्धिः सुखो दयः  ।  
वाञ्छाप्तिरतिकल्याणमवैषम्यमनामयम्  ॥ नर्प्_१,७७।११८ ॥  
अनालस्यमभीष्टं स्यान्मृत्युहानिर्बलोन्नतिः  ।  
भयहानिर्यशः कान्तिर्विद्या ऋद्धिर्महाश्रियः  ॥ नर्प्_१,७७।११९ ॥  
अनष्टद्रव्यता चैव नष्टस्य पुनरागमः  ।  
दीर्घायुष्यं मनोहर्षः सौकुमार्यमभीप्सितम्  ॥ नर्प्_१,७७।१२० ॥  
अप्रधृष्यतमत्वं च महासामर्थ्यमेव च  ।  
सन्तु मे कार्तवीर्य्यस्य हैहयेन्द्रस्य कीर्तनात्  ॥ नर्प्_१,७७।१२१ ॥  
य इदं कार्तवीर्य्यस्य कवच पुण्यवर्द्धनम्  ।  
सर्वपापप्रशमनं सर्वोपद्रवनाशनम्  ॥ नर्प्_१,७७।१२२ ॥  
सर्वशान्तिकरं गुह्यं समस्तभयनाशनम्  ।  
विजयार्थप्रदं नॄणां सर्वसम्पत्प्रदं शुभम्  ॥ नर्प्_१,७७।१२३ ॥  
शृणुयाद्वा पठेद्वापि सर्वकामानवाप्नुयात्  ।  
चौरैर्हृतं यदा पश्येत्पश्वादिधनमात्मनः  ॥ नर्प्_१,७७।१२४ ॥  
सप्तवारं तदा जप्येन्निशि पश्चिमदिङ्मुखः  ।  
सप्तरात्रेण लभते नष्टद्रव्यं न संशयः  ॥ नर्प्_१,७७।१२५ ॥  
सप्तविंशतिधा जप्त्वा प्राचीदिग्वदनः पुमान्  ।  
देवासुरनिभं चापि परचक्रं निवारयेत्  ॥ नर्प्_१,७७।१२६ ॥  
विवादे कलहेघोरे पञ्चधा यः पठेदिदम्  ।  
विजयो जायते तस्य न कदाचित्पराजयः  ॥ नर्प्_१,७७।१२७ ॥  
सर्वरोगप्रपीडासु त्रेधा वा पञ्चधा पठेत्  ।  
स रोगमृत्युवेतालभूतप्रेतैर्न बाध्यते  ॥ नर्प्_१,७७।१२८ ॥  
सम्यग्द्वादशाधा रात्रौ प्रजपेद्बन्धमुक्तये  ।  
त्रिदिनान्निगडादूद्ध्वो मुच्यते नात्र संशयः  ॥ नर्प्_१,७७।१२९ ॥  
अनेनैव विधानेन सर्वसाधनकर्मणि  ।  
असाध्यमपि सप्ताहात्साधयेन्मन्त्रवित्तमः  ॥ नर्प्_१,७७।१३० ॥  
यात्राकाले पठित्वेदं मार्गे गच्छति यः पुमान्  ।  
न दुष्टचौरव्याघ्राद्यैर्भयं स्यात्परिपन्थिभिः  ॥ नर्प्_१,७७।१३१ ॥  
जपन्नासेचनं कुर्वञ्जलेनाञ्जलिना तनौ  ।  
न चासौ विषकृत्यादिरोगस्फोटैः प्रबाध्यते  ॥ नर्प्_१,७७।१३२ ॥  
कार्तवीर्यः खलद्वेषी कृतवीर्यसुतो बली  ।  
सहस्रबाहुः शत्रुघ्नो रक्तवासा धनुर्धरः  ॥ नर्प्_१,७७।१३३ ॥  
रक्तगन्धोरक्तमाल्यो राजा स्मर्तुरभीष्टदः  ।  
द्वादशैतानि नामानि कार्तवीर्यस्य यः पठेत्  ॥ नर्प्_१,७७।१३४ ॥  
सम्पदस्तस्य जायन्ते जनास्तस्य वशे सदा  ।  
यः सेवते सदा विप्र श्रीमञ्चक्रावतारकम्  ॥ नर्प्_१,७७।१३५ ॥  
तस्य रक्षां सदा कुर्याञ्चक्रं विष्णोर्महात्मनः  ।  
मयैतत्कवचं विप्र दत्तात्रेयान्मुनीश्वरात्  ॥ नर्प्_१,७७।१३६ ॥  
श्रुतं तुभ्यं निगदितं धारयस्वाखिलेष्टदम्  ॥ नर्प्_१,७७।१३७ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे कार्तवीर्यकवचकथनं नाम सप्तसप्ततितोमो ऽध्यायः  
  
  
_____________________________________________________________  
  
  
सनत्कुमार उवाच  
कार्तवीर्यस्य कवचं कथितं ते मुनीश्वर  ।  
मोहविध्वंसनं जैत्रं मारुतेः कवचं शृणु  ॥ नर्प्_१,७८।१ ॥  
यस्य सन्धारणात्सद्यः सर्वे नश्यन्त्युपद्रवाः  ।  
भूतप्रेतारिजं दुःखं नाशमेति न संशयः  ॥ नर्प्_१,७८।२ ॥  
एकदाहं गतो द्रष्टुं रामं रमयतां वरम्  ।  
आनन्दवनिकासंस्थं ध्यायन्तं स्वात्मनः पदम्  ॥ नर्प्_१,७८।३ ॥  
तत्र रामं रमानाथं पूजितं त्रिदशेश्वरैः  ।  
नमस्कृत्य तदादिष्टमासनं स्थितवान् पुरः  ॥ नर्प्_१,७८।४ ॥  
तत्र सर्वं मया वृत्तं रावणस्य वधान्तकम्  ।  
पृष्टं प्रोवाच राजेन्द्रः श्रीरामः स्वयमादरात्  ॥ नर्प्_१,७८।५ ॥  
ततः कथान्ते भगवान्मारुतेः कवचं ददौ  ।  
मह्यं तत्ते प्रवक्ष्यामि न प्रकाश्यं हि कुत्रचित्  ॥ नर्प्_१,७८।६ ॥  
भविष्यदेतन्निर्द्दिष्टं बालभावेन नारद  ।  
श्रीरामेणाञ्जनासूनासूनोर्भुक्तिमुक्तिप्रदायकम्  ॥ नर्प्_१,७८।७ ॥  
हनुमान् पूर्वतः पातु दक्षिणे पवनात्मजः  ।  
पातु प्रतीच्यामक्षघ्नः सौम्ये सागरतारकः  ॥ नर्प्_१,७८।८ ॥  
ऊर्द्ध पातु कपिश्रेष्ठः केसरिप्रियनन्दनः  ।  
अधस्ताद्विष्णुभक्तस्तु पातु मध्ये च पावनिः  ॥ नर्प्_१,७८।९ ॥  
लङ्काविदाहकः पातु सर्वापद्भ्यो निरन्तरम्  ।  
सुग्रीवसचिवः पातु मस्तकं वायुनन्दनः  ॥ नर्प्_१,७८।१० ॥  
भालं पातु महावीरो भ्रुवोर्मध्ये निरन्तरम्  ।  
नेत्रे छायापहारी च पातु नः प्लवगेश्वरः  ॥ नर्प्_१,७८।११ ॥  
कपोलौ कर्णमूले च पातु श्रीरामकिङ्करः  ।  
नासाग्रमञ्जनासूनुः पातु वक्त्रं हरीश्वरः  ॥ नर्प्_१,७८।१२ ॥  
पातु कण्ठे तु दैत्यारिः स्कन्धौ पातु सुरारिजित्  ।  
भुजौ पातु महातेजाः करौ च चरणायुधः  ॥ नर्प्_१,७८।१३ ॥  
नखान्नाखायुधः पातु कुक्षौ पातु कपीश्वरः  ।  
वक्षो मुद्रापहारी च पातु पार्श्वे भुजायुधः  ॥ नर्प्_१,७८।१४ ॥  
लङ्कानिभञ्जनः पातु पृष्टदेशे निरन्तरम्  ।  
नाभिं श्रीरामभक्तस्तु कटिं पात्वनिलात्मजः  ॥ नर्प्_१,७८।१५ ॥  
गुह्यं पातु महाप्रज्ञः सक्थिनी अतिथिप्रियः  ।  
ऊरू च जानुनी पातु लङ्काप्रासादभञ्जनः  ॥ नर्प्_१,७८।१६ ॥  
जङ्घे पातु कपिश्रेष्ठो गुल्फौ पातु महाबलः  ।  
अचलोद्धारकः पातु पादौ भास्करसन्निभः  ॥ नर्प्_१,७८।१७ ॥  
अङ्गानि पातु सत्त्वाढ्यः पातु पादाङ्गुलीः सदा  ।  
मुखाङ्गानि महाशूरः पातु रोमाणि चात्मवान्  ॥ नर्प्_१,७८।१८ ॥  
दिवारात्रौ त्रिलोकेषु सदागतिलुतो ऽवतु  ।  
स्थितं व्रजन्तमासीनं पिबन्तं जक्षतं कपिः  ॥ नर्प्_१,७८।१९ ॥  
लोकोत्तरगुणः श्रीमान् पातु त्र्यम्बकसम्भवः  ।  
प्रमत्तमप्रमत्तं वा शयानं गहनेंऽबुनि  ॥ नर्प्_१,७८।२० ॥  
स्थलेंऽतरिक्षे ह्यग्नौ वा पर्वते सागरे द्रुमे  ।  
सङ्ग्रामे सङ्कटे घोरे विराङ्रूपधरो ऽवतु  ॥ नर्प्_१,७८।२१ ॥  
डाकिनीशाकिनीमारीकालरात्रिमरीचिकाः  ।  
शयानं मां विभुः पातु पिशाचोरगराक्षसीः  ॥ नर्प्_१,७८।२२ ॥  
दिव्यदेहधरो धीमान्सर्वसत्त्वभयङ्करः  ।  
साधकेन्द्रावनः शश्वत्पातु सर्वत एव माम्  ॥ नर्प्_१,७८।२३ ॥  
यद्रूपं भीषणं दृष्ट्वा पलायन्ते भयानकाः  ।  
स सर्वरूपः सर्वज्ञः सृष्टिस्थितिकरो ऽवतु  ॥ नर्प्_१,७८।२४ ॥  
स्वयं ब्रह्मा स्वयं विष्णुः साक्षाद्देवो महेश्वरः  ।  
सूर्यमण्डलगः श्रीदः पातु कालत्रये ऽपि माम्  ॥ नर्प्_१,७८।२५ ॥  
यस्य शब्दमुपाकर्ण्य दैत्यदानवराक्षसाः  ।  
देवा मनुष्यास्तिर्यञ्चः स्थावरा जङ्गमास्तथा  ॥ नर्प्_१,७८।२६ ॥  
सभया भयनिर्मुक्ता भवन्ति स्वकृतानुगाः  ।  
यस्यानेककथाः पुण्याः श्रूयन्ते प्रतिकल्पके  ॥ नर्प्_१,७८।२७ ॥  
सो ऽवतात्साधकश्रेष्ठं सदा रामपरायणमः  ।  
वैधात्रधातृप्रभृति यत्किञ्चिद्दृश्यते ऽत्यलम्  ॥ नर्प्_१,७८।२८ ॥  
विद्ध्वि व्याप्तं यथा कीशरूपेणानञ्जनेन तत्  ।  
यो विभुः सो ऽहमेषो ऽहं स्वीयः स्वयमणुर्बृहत्  ॥ नर्प्_१,७८।२९ ॥  
ऋग्यजुःसामरूपश्च प्रणवस्त्रिवृदध्वरः  ।  
तस्मै स्वस्मै च सर्वस्मै नतो ऽस्म्यात्मसमाधिना  ॥ नर्प्_१,७८।३० ॥  
अनेकानन्तब्रह्माण्डधृते ब्रह्मस्वरूपिणे  ।  
समीरणात्मने तस्मै नतो ऽस्म्यात्मस्वरूपिणे  ॥ नर्प्_१,७८।३१ ॥  
नमो हनुमते तस्मै नमो मारुतसूनवे  ।  
नमः श्रीरामभक्ताय श्यामाय महते नमः  ॥ नर्प्_१,७८।३२ ॥  
नमो वानर वीराय सुग्रीवसख्यकारिणे  ।  
सङ्काविदहनायाथ महासागरतारिणे  ॥ नर्प्_१,७८।३३ ॥  
सीताशोकविनाशाय राममुद्राधराय च  ।  
रावणान्तनिदानाय नमः सर्वोत्तरात्मने  ॥ नर्प्_१,७८।३४ ॥  
मेघनादमखध्वंसकारणाय नमोनमः  ।  
अशोकवनविध्वंसकारिणे जयदायिने  ॥ नर्प्_१,७८।३५ ॥  
वायुपुत्राय वीराय आकाशोदरगामिने  ।  
वनपालशिरश्छेत्रे लङ्काप्रासादभञ्जिने  ॥ नर्प्_१,७८।३६ ॥  
ज्वलत्काञ्चनवर्णाय दीर्घलाङ्गूलधारिणे  ।  
सौमित्रिजयदात्रे च रामदूताय ते नमः  ॥ नर्प्_१,७८।३७ ॥  
अक्षस्य वधकर्त्रे च ब्रह्मशस्त्रनिवारिणे  ।  
लक्ष्मणाङ्गमहाशक्तिजातक्षतविनाशिने  ॥ नर्प्_१,७८।३८ ॥  
रक्षोघ्नाय रिपुघ्नाय भूतघ्नाय नमोनमः  ।  
ऋक्षवानरवीरौघप्रासादाय नमोनमः  ॥ नर्प्_१,७८।३९ ॥  
परसैन्यबलघ्नाय शस्त्रास्त्रघ्नाय ते नमः  ।  
विषघ्नाय द्विषघ्नाय भयघ्नाय नमोनमः  ॥ नर्प्_१,७८।४० ॥  
महीरिपुभयघ्नाय भक्तत्राणैककारिण  ।  
परप्रेरितमन्त्राणां मन्त्राणां स्तम्भकारिणे  ॥ नर्प्_१,७८।४१ ॥  
पयः पाषाणतरणकारणाय नमोनमः  ।  
बालार्कमण्डलग्रासकारिणे दुःखहारिणे  ॥ नर्प्_१,७८।४२ ॥  
नखायुधाय भीमाय दन्तायुधधराय च  ।  
विहॄङ्गमाय शवाय वज्रदेहाय ते नमः  ॥ नर्प्_१,७८।४३ ॥  
प्रतिग्रामस्थितायाथ भूतप्रेतवधार्थिने  ।  
करस्थशैलशस्त्राय राम शस्त्राय ते नमः  ॥ नर्प्_१,७८।४४ ॥  
कौपीनवाससे तुभ्यं रामभक्तिरताय च  ।  
दक्षिणाशाभास्कराय सतां चन्द्रोदयात्मने  ॥ नर्प्_१,७८।४५ ॥  
कृत्याक्षतव्यथाघ्नाय सर्वक्लेशहराय च  ।  
स्वाम्याज्ञापार्थसङ्ग्रामसख्यसञ्जयकारिणे  ॥ नर्प्_१,७८।४६ ॥  
भक्तानां दिव्यवादेषु सङ्ग्रामे जयकारिणे  ।  
किल्किलावुवकाराय घोरशब्दकराय च  ॥ नर्प्_१,७८।४७ ॥  
सर्वाग्निव्याधिसंस्तम्भकारिणे भयहारिणे  ।  
सदा वनफलाहारसन्तृप्ताय विशेषतः  ॥ नर्प्_१,७८।४८ ॥  
महार्णवशिलाबद्ध्वसेतुबन्धाय ते नमः  ।  
इत्येतत्कथितं विप्र मारुतेः कवचं शिवम्  ॥ नर्प्_१,७८।४९ ॥  
यस्मै कस्मै न दातव्यं रक्षणीयं प्रयत्नतः ।  
अष्टगन्धैर्विलिख्याथ कवचं धारयेत्तु यः  ॥ नर्प्_१,७८।५० ॥  
कण्ठे वा दक्षिणे बाहौ जयस्तस्य पदे पदे  ।  
किं पुनर्बहुनोक्तेन साधितं लक्षमादरात्  ॥ नर्प्_१,७८।५१ ॥  
प्रजप्तमेतत्कवचमसाध्यं चापि साधयेत्  ॥ नर्प्_१,७८।५२ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे हनुमत्कवचनिरूपणं नामाष्टसप्ततितमो ऽध्यायः  
  
  
_____________________________________________________________  
  
  
सनत्कुमार उवाच  
अथापरं वायुसूनोश्चरितं पापनाशनम्  ।  
यदुक्तं स्वासु रामेण आनन्दवनवासिना  ॥ नर्प्_१,७९।१ ॥  
सद्योजाते महाकल्पे श्रुतवीर्ये हनूमति  ।  
मम श्रीरामचन्द्रस्य भक्तिरस्तु सदैव हि  ॥ नर्प्_१,७९।२ ॥  
शृणुष्व गदतो मत्तः कुमारस्य कुमारक  ।  
चरितं सर्वपापघ्नं शृण्वतां पठतां सदा  ॥ नर्प्_१,७९।३ ॥  
वाञ्छाम्यहं सदा विप्र सङ्गमं कीशरूपिणा  ।  
रहस्यं रहसि स्वस्य ममानन्दवनोत्तमे  ॥ नर्प्_१,७९।४ ॥  
परीते ऽत्र सखायो मे सख्यश्च विगतज्वराः  ।  
क्रीडन्ति सर्वदा चात्र प्राकट्ये ऽपि रहस्यपि  ॥ नर्प्_१,७९।५ ॥  
कस्मिंश्चिदवतारे तु यद्वृत्तं च रहो मम  ।  
तदत्र प्रकटं तुभ्यं करोमि प्रीतमानसः  ॥ नर्प्_१,७९।६ ॥  
आविर्भूतो ऽस्म्यहं पूर्वं राज्ञो दशरथक्षये  ।  
चतुर्यूहात्मकस्तकत्र तस्य भार्यात्रये मुने  ॥ नर्प्_१,७९।७ ॥  
ततः कतिपयैरब्दैरागतो द्विजपुङ्गवः  ।  
विश्वामित्रोर्ऽथयामास पितरं मम भूपतिम्  ॥ नर्प्_१,७९।८ ॥  
यक्षरक्षोविघातार्थं लक्ष्मणेन सहैव माम्  ।  
प्रेषयामास धर्मात्मा सिद्धाश्रममरम्यकम्  ॥ नर्प्_१,७९।९ ॥  
तत्र गत्वाश्रममृबेर्दूषयन्ती निशाचरौ  ।  
ध्वस्तौ सुबाहुमारीचौ प्रसन्नो ऽभूत्तदा मुनिः  ॥ नर्प्_१,७९।१० ॥  
अस्त्रग्रामं ददौ मह्यं मासं चावासयत्तथा  ।  
ततो गाधिसुतोधीमान् ज्ञात्वा भाव्यर्थमादरात्  ॥ नर्प्_१,७९।११ ॥  
मिथिलामनयत्तत्र रौद्रं चादर्शयद्ध्वनुः  ।  
तस्य कन्यां पणीभूतां सीतां सुरसुतोपमाम्  ॥ नर्प्_१,७९।१२ ॥  
धनुर्विभज्य समिति लब्धवान्मानिनो ऽस्य च  ।  
ततो मार्गे भृगुपतेर्दर्प्पमूढं चिरं स्मयन्  ॥ नर्प्_१,७९।१३ ॥  
व्यषनीयागमं पश्चादयोध्यां स्वपितुः पुरीम्  ।  
ततो राज्ञाहमाज्ञाय प्रजाशीलनमानसः  ॥ नर्प्_१,७९।१४ ॥  
यौवराज्ये स्वयं प्रीत्या सम्मन्त्र्यात्पैर्विकल्पितः  ।  
तच्छुत्वा सुप्रिया भार्या कैकैयी भूपतिं मुने  ॥ नर्प्_१,७९।१५ ॥  
देवकार्यविधानार्थं विदूषितमतिर्जगौ  ।  
पुत्रो मे भरतो नाम यौवराज्ये ऽभिषिच्यताम्  ॥ नर्प्_१,७९।१६ ॥  
रामश्चतुर्दशसमा दण्डकान्प्रविवास्यताम्  ।  
तदाकर्ण्या हमुद्युक्तो ऽरण्यं भार्यानुजान्वितः  ॥ नर्प्_१,७९।१७ ॥  
गन्तुं नृपतिनानुक्तो ऽप्यगमं चित्रकूटकम्  ।  
तत्र नित्यं वन्यफलैर्मांसैश्चावर्तितक्रियः  ॥ नर्प्_१,७९।१८ ॥  
निवसन्नेव राज्ञस्तु निधनं चाप्यवागमम्  ।  
ततो भरतशत्रुघ्नौ भ्रातरौ मम मानदौ  ॥ नर्प्_१,७९।१९ ॥  
मान्तृवर्गयुतौ दीनौ साचार्यामात्यनागरौ  ।  
व्यजिज्ञपतमागत्यपञ्चवट्यां निजाश्रमम्  ॥ नर्प्_१,७९।२० ॥  
अकल्पयं भ्रातृभार्यासहितश्च त्रिवत्सरम्  ।  
ततस्त्रयोदशे वर्षे रावणो नाम राक्षसः  ॥ नर्प्_१,७९।२१ ॥  
मायया हृतवान्सीतां प्रियां मम परोक्षतः  ।  
ततो ऽहं दीनवदन ऋष्यमूकं हि पर्वतम्  ॥ नर्प्_१,७९।२२ ॥  
भार्यामन्वेषयन्प्राप्तः सख्यं हर्यधिपेन च  ।  
अथ वालिनमाहत्य सुग्रीव स्तत्पदे कृतः  ॥ नर्प्_१,७९।२३ ॥  
सह वानरयूथैश्च साहाय्यं कृतवान्मम  ।  
विरुध्य रावणेनालं मम भक्तो विभीषणः  ॥ नर्प्_१,७९।२४ ॥  
आगतो ह्यभिषिच्याशुलङ्केशो हि विकल्पितः  ।  
हत्वा तु रावणं सङ्ख्ये सपुत्रामात्यबान्धवम्  ॥ नर्प्_१,७९।२५ ॥  
सीतामादाय संशुद्ध्वामयोध्यां समुपागतः  ।  
ततः कालान्तरे विप्रसुग्रीवश्च विभीषणः  ॥ नर्प्_१,७९।२६ ॥  
निमन्त्रितौ पितुः श्राद्ध्वे षट्कुलाश्च द्विजोत्तमाः  ।  
अयोध्यायां समाजग्मुस्ते तु सर्वे निमन्त्रिताः  ॥ नर्प्_१,७९।२७ ॥  
ऋते विभीषिणं तत्र चिन्तयाने रघूत्तमे  ।  
शम्भुर्ब्राह्मणरूपेण षट्कुलैश्च सहागतः  ॥ नर्प्_१,७९।२८ ॥  
अथ पृष्टो मया शम्भुर्विभीषणसमागमे  ।  
नीत्वा मां द्रविडे देशे मोचय द्विजबन्धनात्  ॥ नर्प्_१,७९।२९ ॥  
मया निमन्त्रिताः श्रद्धे ह्यगस्त्याद्या मुनीश्वराः  ।  
सम्भोजितास्तु प्रययुः स्वस्वमाश्रममण्डलम्  ॥ नर्प्_१,७९।३० ॥  
ततः कालान्तरे विप्रा देवा दैत्या नरेश्वराः  ।  
गौतमेन समाहूताः सर्वे यज्ञसभाजिताः  ॥ नर्प्_१,७९।३१ ॥  
ते सर्वे स्फआटिकं लिङ्गं त्र्यम्बकाद्रौ निवेशितम्  ।  
सम्पूज्य न्यवंसस्तत्र देवदैत्यनृपाग्रजाः  ॥ नर्प्_१,७९।३२ ॥  
तस्मिन्समाजे वितते सर्वौंर्लिङ्गे समर्चिते  ।  
गौतमो ऽप्यथ मध्याह्ने पूजयामास शङ्करम्  ॥ नर्प्_१,७९।३३ ॥  
सर्वे शुक्लाम्बरधरा भस्मोद्ध्वूलितविग्रहाः  ।  
सितेन भस्मना कृत्वा सर्वस्थाने त्रिपुण्ड्रकम्  ॥ नर्प्_१,७९।३४ ॥  
नत्वा तु भार्गवं सर्वे भूतशुद्धिं प्रचक्रमुः  ।  
हृत्पद्ममध्ये सुषिरं तत्रैव भूतपञ्चकम्  ॥ नर्प्_१,७९।३५ ॥  
तेषां मध्ये महाकाशमाकाशे निर्मलामलम्  ।  
तन्मध्ये च महेशानं ध्यायेद्दीप्तिमयं शुभम्  ॥ नर्प्_१,७९।३६ ॥  
अज्ञानसंयुतं भूतं समलं कर्मसङ्गतः  ।  
तं देहमाकाशदीपे प्रदहेज्ज्ञानवह्निना  ॥ नर्प्_१,७९।३७ ॥  
आकाशस्यावृत्तिं चाहं दग्ध्वाकाशमथो दहेत्  ।  
दग्ध्वाकाशमथो वायुमग्निभूतं तथा दहेत्  ॥ नर्प्_१,७९।३८ ॥  
अब्भूतं च ततो दग्ध्वा पृथिवीभूतमेव च  ।  
तदाश्रितान्गुणान्दग्ध्वा ततो देहं प्रदाहयेत्  ॥ नर्प्_१,७९।३९ ॥  
एवं प्रदग्ध्वा भूतार्दि देही तज्ज्ञानवह्निना  ।  
शिखामध्यस्थितं विष्णुमानन्दरसनिर्भरम्  ॥ नर्प्_१,७९।४० ॥  
निष्पन्नचन्द्रकिरणसङ्काशकिरणं किरणं शिवम्  ।  
शिवाङ्गोत्पन्नकिरणैरमृतद्रवसंयुतैः  ॥ नर्प्_१,७९।४१ ॥  
सुशीतला ततो ज्वाला प्रशान्ता चन्द्ररश्मिवत्  ।  
प्रसारितसुधारुग्भिः सान्द्रीभूतश्च सम्प्लवः  ।  
अनेन प्लावितं भूतग्रामं सञ्चिन्तयेत्परम्  ॥ नर्प्_१,७९।४२ ॥  
इत्थं कृत्वा भूतशुद्धिं क्रियार्हे मर्त्यः शुद्धो जायते ह्येव सद्यः  ।  
पूजां कर्तुं जप्यकर्मापि पश्चादेवं ध्यायेद्ब्रह्महत्यादिशुद्ध्यै  ॥ नर्प्_१,७९।४३ ॥  
एवं ध्यात्वा चद्रन्दीप्तिप्रकाशं ध्यानेनारोप्याशु लिङ्गे शिवस्य  ।  
सदाशिवं दीपमध्ये विचिन्त्य पञ्चाक्षरेणार्चनमव्ययं तु  ॥ नर्प्_१,७९।४४ ॥  
आवाहनादीनुपचारांरतथापि कृत्वा स्नानं पूर्ववच्छङ्करस्य  ।  
औदुम्बरं राजतं स्वर्णपीठं वस्त्रादिच्छन्नं सर्वमेवेह पीठम्  ॥ नर्प्_१,७९।४५ ॥  
अन्ते कृत्वा बुद्बुदाभ्यां च सृष्टिं पीठे पीठे नागमेकं पुरस्तात्  ।  
कुर्यात्पीठे चोर्द्ध्वके नागयुग्मं देवाभ्याशे दक्षिणे वामतश्च  ॥ नर्प्_१,७९।४६ ॥  
जपापुष्पं नागमध्ये निधाय मध्ये वस्त्रं द्वादशप्रातिगुण्ये  ।  
सुश्वेतेन तस्य मध्ये महेशं लिङ्गाकारं पीठयुक्तं प्रपूज्यम्  ॥ नर्प्_१,७९।४७ ॥  
एवं कृत्वा साधकास्ते तु सर्वे दत्त्वा दत्त्वा पञ्चगन्धाशष्टगन्धम्  ।  
पुष्पैः पत्रैः श्रीतिलैरक्षतैश्च तिलोन्मिश्रैः केवलैश्चप्रपूज्य  ॥ नर्प्_१,७९।४८ ॥  
धूपं दत्त्वा विधिवत्सम्प्रयुक्तं दीपं दत्त्वा चोक्तमेवोपहारम्  ।  
पूजाशेषं ते समाप्याथ सर्वे गीतं नृत्यं तत्र तत्रापि चक्रुः  ॥ नर्प्_१,७९।४९ ॥  
काले चास्मिन्सुव्रते गौतमस्य शिष्यः प्राप्तः शङ्करात्मेति नाम्ना  ॥ नर्प्_१,७९।५० ॥  
उन्मत्तवेषो दिग्वासा अनेकां वृत्तिमास्थितः  ।  
क्वचिद्द्विजातिप्रवरः क्वचिञ्चण्डालसन्निभः  ॥ नर्प्_१,७९।५१ ॥  
क्वचिच्छूद्रसमो योगी तापसः क्वचिदप्युत  ।  
गर्जत्युत्पतते चैव नृत्यति स्तौति गायति  ॥ नर्प्_१,७९।५२ ॥  
रोदिति शृणुते ऽत्युक्तं पतत्युत्तिष्ठति क्वचित्  ।  
शिवज्ञानैकसम्पन्नः परमानन्दनिर्भरः  ॥ नर्प्_१,७९।५३ ॥  
सम्प्राप्तो भोज्यवेलायां गौतमस्यान्तिकं ययौ  ।  
बुभुजे गुरुणा साकं क्वचिदुच्छिष्टमेव च  ॥ नर्प्_१,७९।५४ ॥  
क्वचिल्लिहति तत्पात्रं तूष्णीमेवाभ्यगात्क्वचित्  ।  
हस्तं गृहीत्वैव गुरोः स्वयमेवाभुनक्क्वचित्  ॥ नर्प्_१,७९।५५ ॥  
क्वचिद् गृहान्तरे मूत्रं क्वचित्कर्दमले पनम्  ।  
सर्वदा तं गुरुर्दृष्ट्वा करमालम्ब्य मन्दिरम्  ॥ नर्प्_१,७९।५६ ॥  
प्रविश्य स्वीयपीठे तमुपवेश्याप्यभोजयत्  ।  
स्वयं तदस्य पात्रेण बुभुजेगौतमो मुनिः  ॥ नर्प्_१,७९।५७ ॥  
तस्य चित्तं परिज्ञातुं कदाचिदथ सुन्दरी  ।  
अहल्या शिष्यमाहूय भुङ्क्ष्वेति प्राह तं मुदा  ।  
निर्दिष्टो गुरुपत्न्या तु बुभुजे सो ऽविशेषतः  ॥ नर्प्_१,७९।५८ ॥  
यथा पपौ हि पानीयं तथा वह्निमपि द्विजा  ।  
कण्टकानन्नवद्भुक्त्वा यथापूर्वमतिष्ठत  ॥ नर्प्_१,७९।५९ ॥  
पुरो हि मुनिकन्याभिराहूतो भोजनाय च  ।  
दिनेदिने तत्प्रदत्तं लोष्टमम्बु च गोमयम्  ॥ नर्प्_१,७९।६० ॥  
कर्दमं काष्ठदण्डं च भुक्त्वा पीत्वाथ हर्षितः  ।  
एतादृशो मुनिरसौ चण्डालसदृशाकृतिः  ॥ नर्प्_१,७९।६१ ॥  
सुजीर्णोपानहौ हस्ते गृहीत्वा प्रलपन्हसन्  ।  
अन्त्यजोचितवेषश्च वृषपर्वाणमभ्यगात्  ॥ नर्प्_१,७९।६२ ॥  
वृषपर्वेशयोर्मध्ये दिग्वासाः समतिष्टत  ।  
वृषपर्वा तमज्ञात्वा पीडयित्वा शिरो ऽच्छिनत्  ॥ नर्प्_१,७९।६३ ॥  
हते तस्मिन्द्विजश्रेष्ठे जगदेतञ्चराचरम्  ।  
अतीव कलुषं ह्यासीत्तत्रस्था मुनयस्तथा  ॥ नर्प्_१,७९।६४ ॥  
गौतमस्य महाशोकः सञ्जातः सुमहात्मनः  ।  
निर्ययौ चक्षुषो वारि शोकं सन्दर्शयन्निव  ॥ नर्प्_१,७९।६५ ॥  
गौतमः सर्वदैत्तयानां सन्निधौ वाक्यमुक्तवान्  ।  
किमनेन कृते पापं येन च्छिन्नमिदं शिरः  ॥ नर्प्_१,७९।६६ ॥  
मम प्राणाधिकस्येह सर्वदा शिवयोगिनः  ।  
ममापि मरणं सत्यं शिष्यच्छद्मा यतो गुरुः  ॥ नर्प्_१,७९।६७ ॥  
शैवानां धर्मयुक्तानां सर्वदा शिववर्तिनाम्  ।  
मरणं यत्र दृष्टं स्यात्तत्र नो मरणं ध्रुवम्  ॥ नर्प्_१,७९।६८ ॥  
तच्छ्रुत्वा ह्यसुराचार्यः सुक्रः प्राह विदांवरः  ।  
एनं सञ्जीवयिष्यामि भार्गवं शङ्करप्रियम्  ॥ नर्प्_१,७९।६९ ॥  
किमर्थं म्रियते ब्रह्मन्पश्य मे तपसो बलम्  ।  
इति वादिनि विप्रेन्द्रे गौतमो ऽपि ममार ह  ॥ नर्प्_१,७९।७० ॥  
तस्मिन्मृते ऽथ शुक्रो ऽपि प्राणांस्तत्याज योगतः  ।  
तस्यैवं हतिमाज्ञाय प्रह्लादाद्या दितीश्वराः  ॥ नर्प्_१,७९।७१ ॥  
देवा नृपा द्विजाः सर्वे मृता आसंस्तदद्भुतम्  ।  
मृतमासीदथ बलं तस्य बाणस्य धीमतः  ॥ नर्प्_१,७९।७२ ॥  
अहल्या शोकसन्तप्ता रुरोदोञ्चैः पुनःपुनः  ।  
गौतमेन महेशस्य पूजया पूजितो विभुः  ॥ नर्प्_१,७९।७३ ॥  
वीरभद्रो महायोगी सर्वं दृष्ट्वा चुकोप ह  ।  
अहो कष्टमहोकष्टं महेशा बहवो हताः  ॥ नर्प्_१,७९।७४ ॥  
शिवं विज्ञापयिष्यामि तेनोक्तं करवाण्यथ  ।  
इति निश्चित्य गतवान्मन्दराचलमव्ययम्  ॥ नर्प्_१,७९।७५ ॥  
नमस्कृत्वा विरूपाक्षं वृत्तसर्वमथोक्तवान्  ।  
ब्रह्माणं च हरिं तत्र स्थितौ प्राह शिवो वचः  ॥ नर्प्_१,७९।७६ ॥  
मद्भक्तैः साहसं कर्म कृतं ज्ञात्वा वरप्रदम् ॥।  
गत्वा पश्यामि हे विष्णो सर्वं तत्कृतसाहसम्  ॥ नर्प्_१,७९।७७ ॥  
इत्युक्त्वा वृषमारुह्य वायुना धूतचामरः  ।  
नन्दिकेन सुवेषेण धृते छत्रे ऽतिशोभने  ॥ नर्प्_१,७९।७८ ॥  
सुश्वेते हेमदण्डे च नान्ययोग्ये धृते विभो  ।  
महेशानुमतिं लब्ध्वा हरिर्नागान्तके स्थितः  ॥ नर्प्_१,७९।७९ ॥  
आरक्तनीलच्छत्राभ्यां शुशुभे लक्ष्मकौस्तुभः  ।  
शिवानुमत्या ब्रह्मापि हंसारूढो ऽभवत्तदा  ॥ नर्प्_१,७९।८० ॥  
इन्द्रगोपप्रभाकारच्छत्राभ्यां शुशुभे विधिः  ।  
इन्द्रादिसर्वदेवाश्च स्वस्ववाहनसंयुताः  ॥ नर्प्_१,७९।८१ ॥  
अथ ते निर्ययुः सर्वे नानावाद्यानुमोदिताः  ।  
कोटिकोटिगणाकीर्णा गौतमस्याश्रमं गताः  ॥ नर्प्_१,७९।८२ ॥  
ब्रह्मविष्णु महेशाना दृष्ट्वा तत्परमाद्भुतम्  ।  
स्वभक्तं जीवयामास वामकोणनिरीक्षणात्  ॥ नर्प्_१,७९।८३ ॥  
शङ्करो गौतमं प्राह तुष्टो ऽहं ते वरं वृणु  ।  
तदाकर्ण्य वचस्तस्य गौतमः प्राह सादरम्  ॥ नर्प्_१,७९।८४ ॥  
यदि प्रसन्नो देवेश यदि देयो वरो मम  ।  
त्वल्लिङ्गार्चनसामर्थ्यं नित्यमस्तु ममेश्वर  ॥ नर्प्_१,७९।८५ ॥  
वृतमेतन्मया देव त्रिनेत्र शृणु चापरम्  ।  
शिष्यो ऽयं मे महाभागो हेयादेयादिवर्जितः  ॥ नर्प्_१,७९।८६ ॥  
प्रेक्षणीयं ममत्वेन न च पश्यति चक्षुषा  ।  
न घ्राणग्राह्यं देवेश न पातव्यं न चेतरत्  ॥ नर्प्_१,७९।८७ ॥  
इति बुद्ध्व्या तथा कुर्वन्स हि योगी महायशः  ।  
उन्मत्तविकृताकारः शङ्करात्मेति कीर्तितः  ॥ नर्प्_१,७९।८८ ॥  
न कश्चित्तं प्रति द्वेषी न च तं हिंसयेदपि  ।  
एतन्मे दीयतां देव मृतानाममृतिस्तथा  ॥ नर्प्_१,७९।८९ ॥  
तच्छ्रुत्वोमापतिः प्रीतो निरीक्ष्य हरिमव्ययः  ।  
स्वांशेन वायुना देहमाविशज्जगदीश्वरः  ॥ नर्प्_१,७९।९० ॥  
हरिरूपः शङ्करात्मा मारुतिः कपिसत्तमः  ।  
पर्यायैरुच्यते ऽधीशः साक्षाद्विष्णुः शिवः परः  ॥ नर्प्_१,७९।९१ ॥  
आकल्पतेषु प्रत्येकं कामरूपमुपाश्रितः  ।  
ममाज्ञाकारको रामभक्तः पूजितविग्रहः  ॥ नर्प्_१,७९।९२ ॥  
अनन्तकल्पमीशानः स्थास्यति प्रीतमानसः  ।  
त्वया कृतमिदं वेश्म विस्तृतं सुप्रतिष्टितम्  ॥ नर्प्_१,७९।९३ ॥  
नित्यं वै सर्वरूपेण तिष्ठामः क्षणमादरात्  ।  
समर्चिताः प्रयास्यामः स्वस्ववासं ततः परम्  ॥ नर्प्_१,७९।९४ ॥  
अथाबभाषे विश्वेशं गौतमो मुनिपुङ्गवः  ।  
अयोग्यं प्रार्थयामीश ह्यर्थी दोषं न पश्यति  ॥ नर्प्_१,७९।९५ ॥  
ब्रह्माद्यलभ्यं देवेश दीयतां यदि रोचते  ।  
अथेशो विष्णुमालोक्य गृहीत्वा तत्करं करे  ॥ नर्प्_१,७९।९६ ॥  
प्रहसन्नम्बुजाभाक्षमित्युवाच सदाशिवः  ।  
क्षामोदरो ऽसि गोविन्द देयं ते भोजनं किमु  ॥ नर्प्_१,७९।९७ ॥  
स्वयं प्रविश्य यदि वा स्वयं भुङ्क्ष्व स्वगेहवत्  ।  
गच्छ वा पार्वतीगेहं या कुक्षिं पूरयिष्यति  ॥ नर्प्_१,७९।९८ ॥  
इत्युक्त्वा तत्करालम्बी ह्येकान्तमगमद्विभुः  ।  
आदिश्य नन्दिनं देवो द्वाराध्यक्षं यथोक्तवत्  ॥ नर्प्_१,७९।९९ ॥  
स गत्वा गौतमं वाथ ह्युक्तवान्विष्णुभाषणम्  ।  
सम्पादयान्नं देवेशा भोक्तुकामा वयं मुने  ॥ नर्प्_१,७९।१०० ॥  
इत्युक्त्वैकान्तमगमद्वासुदेवेन शङ्करः  ।  
मृदुशय्यां समारुह्य शयितौ देवतोत्तमौ  ॥ नर्प्_१,७९।१०१ ॥  
अन्योन्यं भाषणं कृत्वा प्रोत्तस्थतुरुभावपि  ।  
गत्वा तडागं गम्भीरं स्रास्यन्तौ देवसत्तमौ  ॥ नर्प्_१,७९।१०२ ॥  
कराम्बुपातमन्योन्यं पृथक्कृत्वोभयत्र च  ।  
मुनयो राक्षसाश्चैव जलक्रीडां प्रचक्रिरे  ॥ नर्प्_१,७९।१०३ ॥  
अथ विष्णुर्महेशश्च जलपानानि शीघ्रतः  ।  
चक्रतुः शङ्करऋ पद्मकिञ्जल्काञ्जलिना हरेः  ॥ नर्प्_१,७९।१०४ ॥  
अवाकिरन्मुखे तस्य पद्मोत्फुल्लविलोचने  ।  
नेत्रे केशरसम्पातात्प्रमीलयत केशवः  ॥ नर्प्_१,७९।१०५ ॥  
अत्रान्तरे हरेः स्कन्धमारुरोह महेश्वरः  ।  
हर्युत्तमाङ्गं बाहुभ्यां गृहीत्वा सन्न्यमज्जयत्  ॥ नर्प्_१,७९।१०६ ॥  
उन्मज्जयित्वा च पुनः पुनश्चापि पुनःपुनः  ।  
पीडितः स हरिः सूक्ष्मं पातयामास शङ्करम्  ॥ नर्प्_१,७९।१०७ ॥  
अथ पादौ गृहीत्वा तं भ्रामयन्विचकर्ष ह  ।  
अताडयद्ध्वरेर्वक्षः पातयामास चाच्युतम्  ॥ नर्प्_१,७९।१०८ ॥  
अथोत्थितो हरिस्तोयमादायाञ्जलिना ततः  ।  
शीर्षे चैवाकिरच्छम्भुमथ शम्भुरथो हरिः  ॥ नर्प्_१,७९।१०९ ॥  
जलक्रीडैवमभवदथ चर्षिगणान्तरे  ।  
जलक्रीडासम्भ्रमेण विस्रस्तजटबन्धनाः  ॥ नर्प्_१,७९।११० ॥  
अथ सम्भ्रमतां तेषामन्योन्यजटबन्धनम्  ।  
इतरे तरबद्ध्वासु जटासु च मुनीश्वराः  ॥ नर्प्_१,७९।१११ ॥  
शक्तिमन्तो ऽशक्तिमत आकर्षन्ति च सव्यथम्  ।  
पातयन्तो ऽन्यतश्चापि क्त्रोशन्तो रुदतस्तथा  ॥ नर्प्_१,७९।११२ ॥  
एवं प्रवृत्ते तुमुले सम्भूते तोयकर्मणि  ।  
आकाशे वानरेशस्तु ननर्त च ननाद च  ॥ नर्प्_१,७९।११३ ॥  
विपञ्चीं वादयन्वाद्यं ललितां गीतिमुज्जगौ  ।  
सुगीत्या ललिता यास्तु आगायत विधा दश  ॥ नर्प्_१,७९।११४ ॥  
शुश्राव गीतिं मधुरां शङ्करो लोकभावतः  ।  
स्वयं गातुं हि ललितं मन्दम्मन्दं प्रचक्रमे  ॥ नर्प्_१,७९।११५ ॥  
स्वयं गायति देवेशे विश्रामं गलदेशिकम्  ।  
स्वरं ध्रुवं समादाय सर्वलक्षणसंयुतम्  ॥ नर्प्_१,७९।११६ ॥  
स्वधारामृतसंयुक्तं गानेनैवमपोनयन्  ।  
वासुदेवो मर्दलं च कराभ्यामप्यवादयत्  ॥ नर्प्_१,७९।११७ ॥  
अम्बुजाङ्गश्चतुर्वक्रस्तुम्बुरुर्मुखरो बभौ  ।  
तानका गौतमाद्यास्तु गयको वायुजो ऽभवत्  ॥ नर्प्_१,७९।११८ ॥  
गायके मधुरं गीतं हनूमति कपीश्वरे  ।  
म्लानमल्मानमभवत्कृशाः पुष्टास्तदाभवन्  ॥ नर्प्_१,७९।११९ ॥  
स्वां स्वां गीतिमतः सर्वे तिरस्कृत्यैव मूर्च्छिता  ।  
तूष्णीभूतं समभवद्देवर्षिगणदानवम्  ॥ नर्प्_१,७९।१२० ॥  
एकः स हनुमान् गाता श्रोतारः सर्व एव ते  ।  
मध्याह्नकाले वितते गायमाने हनूमति  ।  
स्वस्ववाह नमारुह्य निर्गताः सर्वदेवताः  ॥ नर्प्_१,७९।१२१ ॥  
गानप्रियो महेशस्तु जग्राह प्लवगेश्वरम्  ।  
प्लवग त्वं मयाज्ञप्तो निःशङ्को वृषमारुह  ॥ नर्प्_१,७९।१२२ ॥  
मम चाभिमुखो भूत्वा गायस्वानेकगायनम्  ।  
अथाह कपिशार्दूलो भगवन्तं महेश्वरम्  ॥ नर्प्_१,७९।१२३ ॥  
वृषभारोहसामर्थ्यं तव नान्यस्य विद्यते ष ॥  
तव वाहनमारुह्य पातकी स्यामहं विभो  ॥ नर्प्_१,७९।१२४ ॥  
मामेवारुह देवेश विहॄङ्गः शिवधारणः  ।  
तव चाभिमुखं गानं करिष्यामि विलोकय  ॥ नर्प्_१,७९।१२५ ॥  
अथेश्वरो हनूमन्तमारुरोह यथा वृषम्  ।  
आरूढे शङ्करे देवे हनुमत्कन्धरां शिवः  ॥ नर्प्_१,७९।१२६ ॥  
छित्वा त्वचं परावृत्य सुखं गायति पूर्ववत्  ।  
शृण्वन्गीतिसुधां शम्भुर्गौन्त मस्य गृहं ततः  ॥ नर्प्_१,७९।१२७ ॥  
सर्वे चाप्यागतास्तत्र देवर्षिगणदानवाः  ।  
पूजिता गौतमेनाथ भोजनावसरे सति  ॥ नर्प्_१,७९।१२८ ॥  
यच्छुष्कं दारुसम्भूतं गृहो पकरणादिकम्  ।  
प्ररूढमभवत्सर्वं गायमाने हनूमति  ॥ नर्प्_१,७९।१२९ ॥  
तस्मिन्गाने समस्तानां चित्रं दृष्टिरतिष्टत  ॥ नर्प्_१,७९।१३० ॥  
द्विबाहुरीशस्य पदाभिवं दनः समस्तगात्राभरणोपपन्नः  ।  
प्रसन्नमूर्तिस्तरुणः सुमध्ये विन्यस्तमूर्द्ध्वाञ्जलिभिः शिरोभिः  ॥ नर्प्_१,७९।१३१ ॥  
शिरः कराभ्यां परिगृह्य शङ्करो हनूमतः पूर्वमुखं चकार  ।  
पद्मासनासीनहनूमत्ॐऽजलौ निधाय पादं त्वपरं मुखे च  ॥ नर्प्_१,७९।१३२ ॥  
पादाङ्गुलीभ्यामथ नासिकां विभुः स्नेहेन जग्राह च मन्दमन्दम्  ।  
स्कन्धे मुखे त्वंसतले च कण्ठे वक्षस्थले च स्तनमध्यमे हृदि  ॥ नर्प्_१,७९।१३३ ॥  
ततश्च कुक्षावथ नाभिमण्डलं पादं द्वितीयं विदधाति चाञ्जलौ  ।  
शिरो गृहीत्वावनमय्य शङ्करः पस्पर्श पृष्ठं चिबुकेन सो ऽध्वनि  ॥ नर्प्_१,७९।१३४ ॥  
हारं च मुक्तापरिकल्पितं शिवो हनूमतः कण्ठगतं चकार  ॥ नर्प्_१,७९।१३५ ॥  
अथ विष्णुर्महेशानमिह वचनमुक्तवान्  ।  
हनूमता समो नास्ति कृत्स्नब्रह्माण्डमण्डले  ॥ नर्प्_१,७९।१३६ ॥  
श्रुतिदेवाद्यगम्यं हि पदं तव कपिस्थितम्  ।  
सर्वोपनिषदव्यक्तं त्वत्पदं कपिसर्वयुक्  ॥ नर्प्_१,७९।१३७ ॥  
यमादिसाधनैर्ंयोगैर्न क्षणं ते पदं स्थिरम्  ।  
महायोगिहृदम्भोजे परं स्वस्थं हनूमति  ॥ नर्प्_१,७९।१३८ ॥  
वर्षकोटिसहस्रं तु सहस्राब्दैरथान्वहम्  ।  
भक्त्या सम्पूजितो ऽपीश पादो नो दर्शितस्त्वया  ॥ नर्प्_१,७९।१३९ ॥  
लोके वादो हि सुमहाञ्छम्भुर्नारायणप्रियः  ।  
हरिप्रियस्तथा शम्भुर्न तादृग्भाग्यमस्ति मे  ॥ नर्प्_१,७९।१४० ॥  
तच्छ्रुत्वा वचनं शम्भुर्विष्णोः प्राह मुदान्वितः  ।  
न त्वया सदृशो मह्यं प्रियो ऽन्यो ऽस्ति हरे क्वचित्  ॥ नर्प्_१,७९।१४१ ॥  
पार्वती वा त्वया तुल्या वर्तते नैव भिद्यते  ।  
अथ देवाय महते गौतमः प्राणिपत्य च  ॥ नर्प्_१,७९।१४२ ॥  
व्यजिज्ञपदमेयात्मज्देवैर्हि करुणानिधे  ।  
मध्याह्नो ऽयं व्यतिक्रान्तो भुक्तिवेलाखिलस्य च  ॥ नर्प्_१,७९।१४३ ॥  
अथाचम्य महादेवो विष्णुना सहितो विभुः  ।  
प्रविश्य गौतमगृहं भोजनायोपचक्रमे  ॥ नर्प्_१,७९।१४४ ॥  
रत्नाङ्गुलीयैरथनूपुराभ्यां दुकूलबन्धेन तडित्सुकाञ्च्या  ।  
हारैरनेकैरथ कण्ठनिष्कयज्ञोपवीतोत्तरवाससी च  ॥ नर्प्_१,७९।१४५ ॥  
विलम्बिचञ्चन्मणिकुण्डलेन सुपुष्पधम्मिल्लवरेण चैव  ।  
पञ्चाङ्गगन्धस्य विलेपनेन बाह्वङ्गदैः कङ्कणकाङ्गुलीयैः  ॥ नर्प्_१,७९।१४६ ॥  
अथो विभूषितः शिवो निविष्ट उत्तमासने  ।  
स्वसम्मुखं हरिं तथा न्यवेशयद्वरासने  ॥ नर्प्_१,७९।१४७ ॥  
देवश्रेष्ठौ हरीशौ तावन्योन्याभिमुखस्थितौ  ।  
सुवर्णभाजनस्थान्नं ददौ भक्त्या स गौतमः  ॥ नर्प्_१,७९।१४८ ॥  
त्रिंशत्प्रभेदान्भक्ष्यांस्तु पायसं च चतुर्विधम्  ।  
सुपक्वं पाकजातं च कल्पितं यच्छतद्वयम्  ॥ नर्प्_१,७९।१४९ ॥  
अपक्कं मिश्रकं तद्वत्त्रिंशतं परिकल्पितम्  ।  
शतं शतं सुकन्दानां शाकानां च प्रकल्पितम्  ॥ नर्प्_१,७९।१५० ॥  
पञ्चविंशतिधा सर्पिःसंस्कृतं व्यञ्जनं तथा  ।  
शर्कराद्यं तथा चूतमोचाखर्जूरदाडिमम्  ॥ नर्प्_१,७९।१५१ ॥  
द्राक्षेक्षुनागरङ्गं च मिष्टं पक्वं फलोत्करम्  ।  
प्रियालक्रञ्जम्बुफलं विकङ्कतफलं तथा  ॥ नर्प्_१,७९।१५२ ॥  
एवमादीनि चान्यानि द्रव्याणीशे समर्प्य च  ।  
दत्त्वापोशानकं विप्रो भुञ्जध्वमिति चाब्रवीत्  ॥ नर्प्_१,७९।१५३ ॥  
भुञ्जानैषु च सर्वेषु व्यजनं सूक्ष्मविस्तृतम्  ।  
गौतमः स्वयमादाय शिवविष्णू अवीजयत्  ॥ नर्प्_१,७९।१५४ ॥  
परिहासमथो कर्तुमियेष परमेश्वरः  ।  
पश्य विष्णो हनूमन्तं कथं भुङ्क्ते स वानरः  ॥ नर्प्_१,७९।१५५ ॥  
वानरं पश्यति हरौ मण्डकं विष्णुभाजने  ।  
चक्षेप मुनिसंषेषु पश्यत्स्वपि महेश्वरः  ॥ नर्प्_१,७९।१५६ ॥  
हनूमते दत्तवांश्च स्वोच्छिष्टं पायसादिकम्  ।  
त्वदुच्छिष्टभोज्यं तु तवैव वचनाद्विभो  ॥ नर्प्_१,७९।१५७ ॥  
अनर्हं मम नैवेद्यं पत्रं पुष्पं फलादिकम्  ।  
मह्यं निवेद्य सकलं कूप एव विनिःक्षिपेत्  ॥ नर्प्_१,७९।१५८ ॥  
अभुक्ते त्वर्द्वञ्चो नूनं भुक्ते चापि कृपा तव  ।  
बाणलिङ्गे स्वयम्भूते चन्द्रकान्ते हृदि स्थिते  ॥ नर्प्_१,७९।१५९ ॥  
चान्द्रायण समं ज्ञेयं शम्भोर्नैवेद्यभक्षणम्  ।  
भुक्तिवेलेयमधुना तद्वैरस्यं कथान्तरात्  ॥ नर्प्_१,७९।१६० ॥  
भुक्त्वा तु ककथयिष्यामि निर्विशङ्कं विभुङ्क्ष्व तत्  ।  
अथासौ जलसंस्कारं कृतवान् गौतमो मुनिः  ॥ नर्प्_१,७९।१६१ ॥  
आरक्तसुस्निगन्धसुसूक्ष्मगात्राननेकधाधौतसुशोभिताङ्गान्  ।  
तडागतोयैः कतबीजघर्षितैर्विशौधितैस्तैः करकानपूरयत्  ॥ नर्प्_१,७९।१६२ ॥  
नद्याः सैकतवेदिकां नवतरां सञ्छाद्य सूक्ष्माम्बरैः,शुद्ध्वैः श्वेततरैरथोपरि घटांस्तोयेन पूर्णान्क्षिपेत्  ।  
लिप्त्वा नालकजातिमास्तपुटकं तत्कौलकं कारिकाचूर्णं चन्दनचन्द्ररश्मिविशदां मालां पुटान्तं क्षिपेत्  ।  
यामस्यापि पुनश्च वारिवसनेनाशोध्य कुम्भेन तञ्चन्द्प्रन्थिमथो निधाय बकुलं क्षिप्त्वा तथा पाटलम्  ॥ नर्प्_१,७९।१६३ ॥  
शेफआलीस्तबकमथो जलं च तत्र,विन्यस्य प्रथमत एव तोयशुद्धिम्  ।  
कृत्वाथो मृदुतरं सूक्ष्मवस्त्रखण्डेनावेष्टेत्सृणिकमुखं च सूक्ष्मचन्द्रम्  ॥ नर्प्_१,७९।१६४ ॥  
अनातपप्रदेशे तु निधाय करकानथ  ।  
मन्दवातसमोपेते सूक्ष्मव्यजनवीजेते  ॥ नर्प्_१,७९।१६५ ॥  
सिञ्चेच्छीतैर्जलैश्चापि वासितैः सृणिकामपि  ।  
संस्कृताः स्वायतास्तत्र नरा नार्यो ऽथवा नृपाः  ॥ नर्प्_१,७९।१६६ ॥  
तत्कन्या वा क्षालिताङ्गा धौतपादाःसुवाससः  ।  
मधुर्पिगमनिर्यासमसान्द्रमगुरूद्भवम्  ॥ नर्प्_१,७९।१६७ ॥  
बाहुमूले च कण्ठे च विलिप्यासान्द्रमेव च  ।  
मस्तके जापकं न्यस्य पञ्चगन्धविलेपनम्  ॥ नर्प्_१,७९।१६८ ॥  
पुष्पनद्ध्वसुकेशास्तु ताः शुभाः स्युः सुनिर्मलाः  ।  
एवमेवार्चिता नार्य आप्तकुङ्कुमविग्रहाः  ॥ नर्प्_१,७९।१६९ ॥  
युवत्यश्चारुसर्वाङ्ग्यो नितरां भूषणैरपि  ।  
एतादृग्वनिताभिर्वा नरैर्वा दापयेज्जलम्  ॥ नर्प्_१,७९।१७० ॥  
ते ऽपि प्रादानसमये सूक्ष्मवस्त्राल्पवेष्टनम्  ।  
अथवामकरे न्यस्य करकं प्रेक्ष्य तत्र हि  ॥ नर्प्_१,७९।१७१ ॥  
दोरिकान्यस्तमुन्मुच्य ततस्तोयं प्रदापयेत्  ।  
एवं स कारयामास गौतमो भगवान्मुनिः  ॥ नर्प्_१,७९।१७२ ॥  
महेशादिषु सर्वेषु भुक्तवत्सु महात्मसु  ।  
प्रक्षालिताङ्घ्रिहस्तेषु गन्धोद्वर्तितपाणिषु  ॥ नर्प्_१,७९।१७३ ॥  
उञ्चासनसमासीने देवदेवे महेश्वरे  ।  
अथ नीचसमासीनादेवाः सर्षिगणास्तथा  ॥ नर्प्_१,७९।१७४ ॥  
मणिपात्रेषु संवेष्ट्थ पूगखण्डान्सुधूपितान्  ।  
अकोणान्वर्तुलान्स्थूलानसूक्ष्मानकृशानपि  ॥ नर्प्_१,७९।१७५ ॥  
श्वेतपत्राणि संशोध्य क्षिप्त्वा कर्पूरखण्डकम्  ।  
चूर्णं च शङ्करायाथ निवेदयति गौतमे  ॥ नर्प्_१,७९।१७६ ॥  
गृहाण देव ताम्बूलमित्युक्तवचने मुनौ  ।  
कपे गृहाण ताम्बूलं प्रयच्छ मम खण्डकान्  ॥ नर्प्_१,७९।१७७ ॥  
उवाच वानरो नास्ति मम शुद्धिर्महेश्वर  ।  
अनेकफलभोक्तृआत्वाद्वानरस्तु कथं शुचिः  ॥ नर्प्_१,७९।१७८ ॥  
तच्छ्रुत्वा तु विरूपाक्षाः प्राह वानरसत्तमम्  ।  
मद्वाक्यादखिलं शुद्ध्येन्मद्वाक्यादमृतं विषम्  ॥ नर्प्_१,७९।१७९ ॥  
मद्वाक्यादखिला वेदा मद्वाक्याद्देवतादयः  ।  
मद्वाङ्क्याद्ध्वर्मविज्ञानं मद्वाक्यान्मोक्ष उच्यते  ॥ नर्प्_१,७९।१८० ॥  
पुराणान्यागमाश्चैव स्मृतयो मम वाक्यतः  ।  
अतो गृहाण ताम्बूलं मम देहि सुखण्डकान्  ॥ नर्प्_१,७९।१८१ ॥  
हरिर्वामकरेणाधात्ताम्बूलं पूगखण्डकम्  ।  
तततः पत्राणि सङ्गृह्य तस्मै खण्डान्समर्पयत्  ॥ नर्प्_१,७९।१८२ ॥  
कर्पूरमग्रतो दत्तं गृहीत्वाभक्षयच्छिवः  ।  
देवे तु कृतताम्बूले पार्वती मन्दराचलात्  ॥ नर्प्_१,७९।१८३ ॥  
जयाविजययोर्हस्तं गृहीत्वायान्मुनेर्गृहम्  ।  
देवपादौ ततो नत्वा विनम्रवदनाभवत्  ॥ नर्प्_१,७९।१८४ ॥  
उन्नमय्य मुखि तस्या इदमाह त्रिलोचनः  ।  
त्वदर्थं देवदेवेशि अपराधः कृतो मया  ॥ नर्प्_१,७९।१८५ ॥  
यत्त्वां विहाय भुक्तं हि तथान्यच्छृणु सुन्दरि  ।  
यत्त्वां स्वमन्दिरे त्यक्त्वा महदेनो मया कृतम्  ॥ नर्प्_१,७९।१८६ ॥  
क्षन्तुमर्हसि देवेशि त्यक्तकोपा विलोकय  ।  
न बभाषे ऽप्येवमुक्ता सारुन्धत्या विनिर्ययौ  ॥ नर्प्_१,७९।१८७ ॥  
निर्गच्छन्तीं मुनिर्ज्ञात्वा दण्डवत्प्रणनाम ह  ।  
अथोवाच शिवा तं चगौतम त्वं किमिच्छसि  ॥ नर्प्_१,७९।१८८ ॥  
अथाह गौतमो देवीं पार्वतीं प्रेक्ष्य सस्मिताम्  ।  
कृतकृत्यो भवेयं वै भुक्तायां मद्गृहे त्वयि  ॥ नर्प्_१,७९।१८९ ॥  
ततः प्राह शिवा विप्रं गौतमं रचिताञ्जलिम्  ।  
भोक्ष्यामि त्वद्गृहे विप्र शङ्करानुमतेन वै  ॥ नर्प्_१,७९।१९० ॥  
अथ गत्वा शिवं विंशे लब्धानुज्ञस्त्वरागतः  ।  
भोजयामास गिरिजां देवीं चारुन्धतीं तथा  ॥ नर्प्_१,७९।१९१ ॥  
भुक्त्वाथ पार्वती सर्वगन्धपुष्पाद्यलङ्कृता  ।  
सहानु चरकन्याभिः सहस्राभिर्हरं ययौ  ॥ नर्प्_१,७९।१९२ ॥  
अथाहर् शकरो देवी गच्छ गौतममन्दिरम्  ।  
सन्ध्योपास्तिमहं कृत्वा ह्यागमिष्ये तवान्तिकम्  ॥ नर्प्_१,७९।१९३ ॥  
इत्युक्त्वा प्रययौ देवी गौतमस्यैव मदिरम्  ।  
सन्ध्यावदनकामास्तु सर्व एव विनिर्गताः  ॥ नर्प्_१,७९।१९४ ॥  
कृतसन्ध्यास्तडागे तु महेशाद्याश्च कृत्स्नशः  ।  
अथोत्तरमुखः शम्भुर्न्यास कृत्वा जजाप ह  ॥ नर्प्_१,७९।१९५ ॥  
अथ विष्णुर्महातेजा महेशमिदमब्रवीत्  ।  
सर्वैर्नमस्यते यस्तु सर्वैरेव समर्च्यते  ॥ नर्प्_१,७९।१९६ ॥  
हूयतं सर्वयज्ञेषु स भवान्किं जपिष्यति  ।  
रचिताञ्जलयः सर्वे त्वामेवैकमुपासिते  ॥ नर्प्_१,७९।१९७ ॥  
स भवान्देवदेवेशः कस्मै विरचिताञ्जलिः  ।  
नमस्कारादिपुण्यानां फलदस्त्वं महेश्वरर  ॥ नर्प्_१,७९।१९८ ॥  
तव कः फलदो वन्द्यः को वा त्वत्तो ऽधिको वद  ।  
तच्छ्रुत्वा शङ्करः प्राह देवदेवं जनार्दनम्  ॥ नर्प्_१,७९।१९९ ॥  
ध्याये न किञ्चिद्गोविन्दनमस्ये ह न किञ्चन  ।  
किन्तु नास्तिकजन्तूनां प्रवृत्त्यर्थमिदं मया  ॥ नर्प्_१,७९।२०० ॥  
दर्शनीयं हरे चैतदन्यथा पापकारिणः  ।  
तस्माल्लोकोपकारार्थमिदं सर्वं कृतं मया  ॥ नर्प्_१,७९।२०१ ॥  
ओमित्युक्त्वा हरिरथ तं नत्वा समतिष्टत  ।  
अथ ते गौतमगृहं प्राप्ता देवर्षयस्तदा  ॥ नर्प्_१,७९।२०२ ॥  
सर्वे पूजामथो चक्रुर्देवदेवाय शूलिने  ।  
देवो हनूमता सार्द्ध्वं गायन्नास्ते मुनीश्वर  ॥ नर्प्_१,७९।२०३ ॥  
पञ्चाक्षरीं महाविद्यां सर्वे एव तदाजपन्  ।  
हनुमत्करमालम्ब्य देवाभ्यां सङ्गतो हरः  ॥ नर्प्_१,७९।२०४ ॥  
एकशय्यासमांसीनौ तावुभौ देवदम्पती  ।  
गायन्नास्ते च हनुमांस्तुम्बुरुप्रमुखास्तथा  ॥ नर्प्_१,७९।२०५ ॥  
नानाविधविलासांश्च चकार परमेश्वरः  ।  
आहूय पार्वतीमीश इदं वाक्यमुवाच ह  ॥ नर्प्_१,७९।२०६ ॥  
रचयिष्यामि धम्मिल्लमेहि मत्पुरतः शुभे  ।  
देव्याह न च युक्तं तद्भर्त्त्रा शुश्रूषणं स्त्रियः  ॥ नर्प्_१,७९।२०७ ॥  
केशप्रसाधनकृतावनर्थान्तरमापतेत्  ।  
केशप्रसाधने देव तत्त्वं सर्वं न चेप्सितम्  ॥ नर्प्_१,७९।२०८ ॥  
अथ बन्धेकृते पश्चादंसप्रान्तप्रमार्जनम्  ।  
ततश्चरमसंलग्न केशपुष्पादिमार्जनम्  ॥ नर्प्_१,७९।२०९ ॥  
एतस्मिन्वर्तमाने तु महात्मानो यदागमन्  ।  
तदा किमुत्तरं वाच्यं तव देवादिवन्दित  ॥ नर्प्_१,७९।२१० ॥  
नायान्ति चेदथ विभो भीतिर्नाशमुपैष्यति  ।  
एवं हि भाषमाणां तां करेणाकृष्य शङ्करः  ॥ नर्प्_१,७९।२११ ॥  
स्वोर्वोः संस्थापयित्वैव विस्रस्य कचबन्धनम्  ।  
विभज्य च कराभ्यां स प्रससार नखैरपि  ॥ नर्प्_१,७९।२१२ ॥  
विष्णुदत्तां पारिजातस्रजं कचगतामपि  ।  
कृत्वा धम्मिल्लमकरोदथ मालां करागताम्  ॥ नर्प्_१,७९।२१३ ॥  
मल्लिकास्रजमादाय बबन्ध कचबन्धने  ।  
कल्पप्रसूनमालां च ब्रह्मदत्तां महेश्वरः  ॥ नर्प्_१,७९।२१४ ॥  
पार्वतीवसने गूढगन्धाढ्ये च समाददात्  ।  
अथांसपृष्ठ संलग्नमार्जनं कृतवान् विभुः  ॥ नर्प्_१,७९।२१५ ॥  
श्लथन्नीवेरधो देव्या वस्त्रवेष्टादधोगतः  ।  
किमिदं देवि चेत्युक्त्वा नीवीबन्धं चकार ह  ॥ नर्प्_१,७९।२१६ ॥  
नासाभूषणमेतत्ते सत्यमेव वदामि ते  ।  
ततः प्राह शिवा शम्भुं स्मित्वा पर्वतनन्दिनी  ॥ नर्प्_१,७९।२१७ ॥  
अहो त्वन्मन्दिरे शम्भो सर्ववस्तु समृद्धिमत्  ।  
पूर्वमेव मया सर्वं ज्ञातप्रायमभूत्किल  ॥ नर्प्_१,७९।२१८ ॥  
सर्वद्रविणसम्पत्तिर्भूषणैखगम्यते  ।  
शिरो विभूषितं देव ब्रह्मशीर्षस्य मालया  ॥ नर्प्_१,७९।२१९ ॥  
नरकस्य तथा माला वक्षस्थलविभूणम्  ।  
शेषश्च वासुकिश्चैव सविषौ तव कङ्कणौ  ॥ नर्प्_१,७९।२२० ॥  
दिश्ॐऽबरं जटाः केशा भसित चाङ्गरागकम्  ।  
महोक्षो वाहनं गोत्रं कुलं चाज्ञातमेव च  ॥ नर्प्_१,७९।२२१ ॥  
ज्ञायेते पितरौ नैव विरूपाक्षं तथा वपुः  ।  
एवं वदन्तीं गिरिजां विष्णुः प्राहातिकोपनः  ॥ नर्प्_१,७९।२२२ ॥  
किमर्थं निन्दसेदेवि देवदेवं जगत्पतिम्  ।  
दुष्प्राणा न प्रिया भद्रे तव नूनमसंयमात्  ॥ नर्प्_१,७९।२२३ ॥  
यत्रेशनिन्दनं भद्रे तत्र नो मरणव्रतम्  ।  
इत्युक्त्वाथ नखाभ्यां हि हरिश्छेत्तुं शिरो गतः  ॥ नर्प्_१,७९।२२४ ॥  
महेशस्तत्करं गृह्य प्राह मा साहसं कृथाः  ।  
पार्वतीवचनं सर्वं प्रियं मम न चाप्रियम्  ॥ नर्प्_१,७९।२२५ ॥  
ममाप्रियं हृषीकेश कर्तुं यत्किञ्चिदिष्यते ।  
ओमित्युक्त्वाथ भगवांस्तूष्णीम्भूतो ऽभवद्ध्वरिः  ॥ नर्प्_१,७९।२२६ ॥  
हनुमानथ देवाय व्यज्ञापयदिदं वचः  ।  
अर्थयामि विनिष्कामं मम पूजाव्रतं तथा  ॥ नर्प्_१,७९।२२७ ॥  
पूजार्थमप्यहं गच्छे मामनुज्ञातुमर्हसि  ।  
तच्छ्रत्वा शङ्करो देवः स्मित्वा प्राह वपीश्वरम्  ॥ नर्प्_१,७९।२२८ ॥  
कस्य पूजा क्व वा पूजा किं पुष्पं किं दलं वद  ।  
को गुरुः कश्च मन्त्रस्ते कीदृशं पूजन तथा  ॥ नर्प्_१,७९।२२९ ॥  
एवं वदति देवैशे हनुमान्नीतिसंयुतः  ।  
वेपमानसमस्ताङ्ग स्तोतुमेवं प्रचक्रमे  ॥ नर्प्_१,७९।२३० ॥  
नमो देवाय महते शङ्करायामितात्मने  ।  
योरिने योगधात्रे च योगिनां गुरवे नमः  ॥ नर्प्_१,७९।२३१ ॥  
योगगम्याय देवाय ज्ञानिनां पतये नमः  ।  
वेदानां पतये तुभ्यं देवानां पतये नमः  ॥ नर्प्_१,७९।२३२ ॥  
ध्यानाय ध्यानगम्याय ध्यातॄणां गुरवे नमः  ।  
अष्टमूर्ते नमस्तुभ्यं पशूनां पतये नमः  ॥ नर्प्_१,७९।२३३ ॥  
अम्बकाय त्रिनेत्राय सोमसूर्याग्निचक्षुषे  ।  
सुभृङ्गराजधत्तूरद्रोणपुष्पप्रियस्य ते  ॥ नर्प्_१,७९।२३४ ॥  
बृहतीपूग पुन्नागचपकादिप्रियाय च  ।  
नमस्ते ऽस्तु नमस्ते ऽस्तु भूय एव नमोनमः  ॥ नर्प्_१,७९।२३५ ॥  
शिवो हरिमथ प्राह मा भैषीर्वद मे ऽखिलम्  ।  
ततस्त्यक्त्वा भयं प्राह हनुमान् वाक्यकोविदः  ॥ नर्प्_१,७९।२३६ ॥  
शिवलिङ्गार्चनं कार्यं भस्मोद्ध्वूलितदेहिना  ।  
दिवा सम्पादितैस्तैयैः पुष्पाद्यैरपि तादृशैः  ॥ नर्प्_१,७९।२३७ ॥  
देव विज्ञापयिष्यामि शिवपूजविधिं शुभम्  ।  
सायङ्काले तु सम्प्राप्ते अशिरःस्नानमाचरेत्  ॥ नर्प्_१,७९।२३८ ॥  
क्षालितं वसनं शुष्कं धृत्वाचम्य त्रिरन्यधीः  ।  
अथ भस्म समादाय आग्नेयं स्नानमाचरेत्  ॥ नर्प्_१,७९।२३९ ॥  
प्रणवेन समामन्त्र्य अष्टवारमथाम्पि वा  ।  
पञ्चाक्षरेण मन्त्रेण नाम्ना वा येन केनचित्  ॥ नर्प्_१,७९।२४० ॥  
सप्ताभिमन्त्रितं भस्म दर्भपाणिः समाहरेत्  ।  
ईशानः सर्वविद्यानामुक्त्वा शिरसिपातयेत्  ॥ नर्प्_१,७९।२४१ ॥  
तत्पुरुषाय विद्महे मुखे भस्म प्रसेचयेत्  ।  
अघोरेभ्यो ऽथ घोरेभ्यो भस्म वक्षसि निक्षिपेत्  ॥ नर्प्_१,७९।२४२ ॥  
वामदेवय नमः इति गुह्यस्थाने विनिक्षिपेत्  ।  
सद्योजातं प्रपद्यामि निक्षिपेदथ पादयोः  ॥ नर्प्_१,७९।२४३ ॥  
उद्ध्वूलयेत्समस्ताङ्गं प्रणवेन विचक्षणाः  ।  
त्रैवर्णिकानामुदितऋ स्नानादिविधिरुत्तमः  ॥ नर्प्_१,७९।२४४ ॥  
शूद्रादीनां प्रवक्ष्यामि यदुक्तं गुरुणा तथो  ।  
शिवेति पदमुञ्चार्य भस्म सम्मन्त्रयेत्सुधीः  ॥ नर्प्_१,७९।२४५ ॥  
सप्त वारमथादाय शिवायेति शिरस्यथ  ।  
शङ्कराय मुखे प्रोक्तं सर्वज्ञाय हृदि क्षिपेत्  ॥ नर्प्_१,७९।२४६ ॥  
स्थाणवे नम इत्युक्त्वा मुखे चापि स्वयम्भुवे  ।  
उच्चार्य पादयोः क्षिप्त्वा भस्म शुद्ध्वमतः परम्  ॥ नर्प्_१,७९।२४७ ॥  
नमः शिवायेत्युच्चार्य सर्वाङ्गोद्ध्वूलनं स्मृतम्  ।  
प्रक्षाल्य हस्तावाचम्य दर्भपाणिः समाहितः  ॥ नर्प्_१,७९।२४८ ॥  
दर्भाभावे सुवर्णं स्यात्तदभावे गवालुकाः  ।  
तदभावे तु दूर्वाः स्युस्तदभावे तु राजतम्  ॥ नर्प्_१,७९।२४९ ॥  
सन्ध्योपास्तिं जपं देव्याः कृत्वा देवगृहं व्रजेत्  ।  
देववेदीमथो वापि कल्पितं स्थण्डिलं तु वा  ॥ नर्प्_१,७९।२५० ॥  
मृण्मयं कल्पितं शुद्धूं पद्मादिरचनायुतम्  ।  
चातुर्वर्णकरं गैश्च श्वेतेनैकेन वा पुनः  ॥ नर्प्_१,७९।२५१ ॥  
विचित्राणि च पद्मानि स्वस्तिकादि तथैव च  ।  
उत्पलादिगदाशङ्खत्रिशूलडमरूंस्तथा  ॥ नर्प्_१,७९।२५२ ॥  
शरोक्तपञ्चप्रासादं शिवलिङ्गमथैव च  ।  
सर्वकामफलं वृक्षं कुलकं कोलकं तथा  ॥ नर्प्_१,७९।२५३ ॥  
षट्कोणं च  त्रिकोणं च नवकोणमथापि वा  ।  
कोणे द्वादशकान्दोलापादुकाव्यजनानि च  ॥ नर्प्_१,७९।२५४ ॥  
चामरच्छत्त्रयुगलं विष्णुब्रह्मादिकांस्तथा  ।  
चूर्णैविरचयेद्वेद्यां धीमान्देवालये ऽपि वा  ॥ नर्प्_१,७९।२५५ ॥  
यत्रापि देवपूजा स्यात् तत्रैवं कल्पयेद्बुधः  ।  
स्वहस्तरचितं मुख्यं क्रीतं चैव तु मध्यमम्  ॥ नर्प्_१,७९।२५६ ॥  
याचितं तु कनिष्टं स्याद्बलात्कारमथो ऽधमम्  ।  
अर्हेषु यत्त्वनर्हेषु बलात्कारात्तु निष्फलम्  ॥ नर्प्_१,७९।२५७ ॥  
रक्तशालिजपाशाणकलमासितरक्तकैः  ।  
तन्दुलैर्वीहिमात्रोत्थैः कणैश्चैव यथाक्रमम्  ॥ नर्प्_१,७९।२५८ ॥  
उत्तमैर्मध्यमैश्चैव कनिष्ठैरधमैस्तथा  ।  
पद्मादिस्थापनैरेव तत्सम्यग्यागमाचरेत्  ॥ नर्प्_१,७९।२५९ ॥  
प्रागुत्तरमुखो वापि यदि वा प्राङ्मुखो भवेत्  ।  
आसनं च प्रवक्ष्यामि यथादृष्टं यथा श्रुतम्  ॥ नर्प्_१,७९।२६० ॥  
कौशं चार्मं चैलतल्पे दारवं तालपत्रकम्  ।  
काम्बलं काञ्चनं चैव राजतं ताम्रमेव च  ॥ नर्प्_१,७९।२६१ ॥  
गोकरीपार्कजैर्वापि ह्यासनं परिकल्पयेत्  ।  
वैयाघ्रं रौरवं चैव हारिण मार्गमेव च  ॥ नर्प्_१,७९।२६२ ॥  
चार्मं चतुर्विधं ज्ञेयमथ बन्धुकमेव च  ।  
यथासम्भवमेतेषु ह्यासनं परिकल्पयेत्  ॥ नर्प्_१,७९।२६३ ॥  
कृतपद्मासनो वापि स्वस्तिकासन एव च  ।  
दर्भभस्मसमासीनः प्राणानायम्य वाग्यन्तः  ॥ नर्प्_१,७९।२६४ ॥  
तावत्स देवतारूपो ध्यानं चान्तः समाचरेत्  ।  
शिखान्ते द्वादशाङ्गुल्ये स्थितं सूक्ष्मतनुं शिवम्  ॥ नर्प्_१,७९।२६५ ॥  
अन्तश्चरन्तं भूतेषु गुहायां विश्वतोमुखम्  ।  
सर्वाभरणसंयुक्तमिमादिगुणान्वितम्  ॥ नर्प्_१,७९।२६६ ॥  
ध्यात्वा तं धारयेञ्चित्ते तद्दीप्त्या पूरयेत्तनुम्  ।  
तया दीप्त्या शरीरस्थं पापं नाशमुपागतम्  ॥ नर्प्_१,७९।२६७ ॥  
स्वर्णपादैरसम्पर्काद्रक्तं श्वेतं यथा भवेत्  ।  
तद्द्वादशदलावृत्तमष्ट पञ्च त्रिरेव वा  ॥ नर्प्_१,७९।२६८ ॥  
परिकल्प्यासनं शुद्धवं तत्र लिङ्गं निधाय च  ।  
गुहास्थितं महेशानं र्लिङ्गेशं चिन्तयेत्था  ॥ नर्प्_१,७९।२६९ ॥  
शोधिते कलशे तोयं शोधितं गन्धवासितम्  ।  
सुगन्धपुष्पं निक्षिप्य प्राणवेनाभिमन्त्रितम्  ॥ नर्प्_१,७९।२७० ॥  
प्राणायामश्च प्रणवः शूद्रेषु न विधीयते  ।  
प्राणायामपदे ध्यानं शिवेत्योङ्कारमन्त्रितम्  ॥ नर्प्_१,७९।२७१ ॥  
गन्धपुष्पाक्षतादीनि पूजाद्रव्याणि यानि च  ।  
तानि स्थाप्य समीपे तु ततः सङ्कल्प माचरेत्  ॥ नर्प्_१,७९।२७२ ॥  
शिवपूजां करिष्यामि शिवतुष्ट्यर्थमेव च  ।  
इति सङ्कल्पयित्वा तु तत आवाहनादिकम्  ॥ नर्प्_१,७९।२७३ ॥  
कृत्वा तु स्नानपर्यन्तं ततः स्नानं प्रकल्पयेत्  ।  
नमस्तेत्यादिमन्त्रेण शतरुद्रविधानतः  ॥ नर्प्_१,७९।२७४ ॥  
अविच्छिन्ना तु या धारा मुक्तिधारेति कीर्तिता  ।  
तया यः स्नापयेन्मांस जपचुद्रमुखांश्च चा  ॥ नर्प्_१,७९।२७५ ॥  
एकवारं त्रिवारं च पञ्च सप्त नवापि वा  ।  
एकादश तथा वारमथैकादशधान्वितम्  ॥ नर्प्_१,७९।२७६ ॥  
मुक्तिस्नानमिदं ज्ञेयं मासं मोक्षप्रदायकम्  ।  
शैवयाविद्यया स्नानं केवलं प्रणवेन वा  ॥ नर्प्_१,७९।२७७ ॥  
मृण्ययैर्नालिकेरस्य शकलैश्चोर्मिभिस्तथा  ।  
कांस्येन मुक्ताशुक्त्या च पुष्पादिकेसरेण वा  ॥ नर्प्_१,७९।२७८ ॥  
स्नापयेद्देवदेवेशं यथासम्भवमीरितैः  ।  
शृङ्गस्य च विधिं वक्ष्ये स्नानयोग्यं यथा भवेत्  ॥ नर्प्_१,७९।२७९ ॥  
पूर्वमन्तस्तु संशोध्य बहिरन्तस्तु शोधयेत्  ।  
सुग्रिग्धं लघु कृत्वाथ नाङ्गं छिन्द्यात्कथञ्चन  ॥ नर्प्_१,७९।२८० ॥  
नीचैकदेशविन्यस्तद्वारद्रोण्या सुहृत्तया  ।  
कृशानुयुक्तं स्नानं तु देवाय परिकल्पयेत्  ॥ नर्प्_१,७९।२८१ ॥  
एवं गवयशृङ्गस्य जलपूर्तिरथोच्यते  ।  
द्वारे निषिद्धलोहार्द्धसन्धिद्वारासमन्विते  ॥ नर्प्_१,७९।२८२ ॥  
योगवक्रं नागदण्डं नागाकारं प्रकल्पंयेत्  ।  
फलस्थाने तु चषकं दण्डेन समरन्ध्रकम्  ॥ नर्प्_१,७९।२८३ ॥  
तत्रैव पातयेत्तोयं मूर्द्ध्वयन्त्रघटे स्थितम्  ।  
पातयेदथ चान्येन वामेनैव करेण वा  ॥ नर्प्_१,७९।२८४ ॥  
मुक्तिधारा कृता तेन पवित्र पापनाशनम्  ।  
एवं संस्नाप्य देवेशं पञ्चगव्यैस्तथैव च  ॥ नर्प्_१,७९।२८५ ॥  
पञ्चामृतैरथ स्नाप्य मधुरत्रितयेन च  ।  
विभूष्य भूषणैर्देवं पुनः स्नाप्यमहेश्वरम्  ॥ नर्प्_१,७९।२८६ ॥  
शीतोपचारं कृत्वाथ तत आचमनादिकम्  ।  
वस्त्रं तथोपवीतं च गन्धद्रव्यकमेव च  ॥ नर्प्_१,७९।२८७ ॥  
कर्पूरमगरुं चापि पाटीरमथवा भवेत्  ।  
उभयमिश्रितं चापि शिवलिङ्गं प्रपूजयेत्  ।  
कृत्स्नं पीठं गन्धपूर्णं यद्वा विभवसारतः  ।  
तूष्णीमथोपचारं वा कालीयं पुष्पमेव च  ॥ नर्प्_१,७९।२८८ ॥  
श्रीपन्नमरुचित्याज्यं यथाशक्तखिलं यथा  ।  
अनेकद्रव्यधूपं च गुग्गुलं केवलं तथा  ॥ नर्प्_१,७९।२८९ ॥  
कपिलाघृतसंयुक्तं सर्वधूपं प्रशस्यते  ।  
धूपं दत्वा यथाशक्ति कपिलाघृतदीपकान्  ॥ नर्प्_१,७९।२९० ॥  
अथवा पूजामात्रेण दीपान्दत्वोपहारकम्  ।  
नैवेद्यमुपपन्नं च दत्वा पुष्पसमन्वितम्  ॥ नर्प्_१,७९।२९१ ॥  
मुखशुद्धिं ततः कृत्वा दत्त्वा ताम्बूलमादरात्  ।  
प्रदक्षिणनमस्कारौ पूजैवं हि समाप्यते  ॥ नर्प्_१,७९।२९२ ॥  
गीत्यङ्गपञ्चकं पश्चात्तानि विज्ञापयामि ते  ।  
गीतिर्वाद्यं पुराणं च नृत्यं हासोक्तिरेव च  ॥ नर्प्_१,७९।२९३ ॥  
नीराजनं च पुष्पाणामञ्जलिश्चाखिलार्पणम्  ।  
क्षमापनं चोद्रसनं प्रोक्तं पञ्चोपचारकम्  ॥ नर्प्_१,७९।२९४ ॥  
भूषणं च तथा छत्रं चामरव्यजने अपि  ।  
उपवीत च कैकर्यं षोडशानुपचारकान्  ॥ नर्प्_१,७९।२९५ ॥  
द्वात्रिंशदुपचारैस्तु यः समाराधयेच्छिवम्  ।  
एकेनाह्ना समस्तानां पातकानां क्षयो भवेत्  ॥ नर्प्_१,७९।२९६ ॥  
एतच्छ्रुत्वा हनुमतो वचनं प्राह शङ्करः  ।  
एवमेतत्कपिश्रेष्ठ युदुक्तं पूजनं मम  ॥ नर्प्_१,७९।२९७ ॥  
सारभूतमहं तुभ्यमुपदेक्ष्यामि साम्प्रतम्  ।  
आराधनं यथालिङ्गे विस्तरेण त्वयोदितम्  ॥ नर्प्_१,७९।२९८ ॥  
मत्पादयुगलं प्रार्च्य पूजाफलमवाप्नुहि  ।  
ततः प्राह कपिश्रेष्ठो देवदेवमुमापतिम्  ॥ नर्प्_१,७९।२९९ ॥  
गुरिणा लिङ्गपूजैव नियता परिकल्पिता  ।  
तां करोमि पुरा देव पश्चात्त्वत्पादपूजनम्  ॥ नर्प्_१,७९।३०० ॥  
इत्युक्त्वेश नमस्कृत्य शिवलिङ्गार्चनाय च  ।  
सरसस्तीरमागत्य कृत्वा सैकतवेदिकाम्  ॥ नर्प्_१,७९।३०१ ॥  
तालपत्रैर्विरचितमासनं पर्यकल्पयत्  ।  
प्रक्षाल्य पादौ हस्तौ च समाचम्य समाहितः  ॥ नर्प्_१,७९।३०२ ॥  
भस्मस्नानमथो चक्रे पुनराचम्य वाग्यतः  ।  
देववेद्यामथो चक्रे पद्मं च सुमनोहरम्  ॥ नर्प्_१,७९।३०३ ॥  
अनन्तरं तालपत्रे पद्मासनगतः कपिः  ।  
प्राणानायम्य सन्न्यस्य शुल्कध्यानसमन्वितः  ॥ नर्प्_१,७९।३०४ ॥  
प्रणम्य गुरुमीशानं जपन्नासीदतः परम्  ।  
अथ देवार्यनं कर्त्तुं यत्नमास्थितवान्कपिः  ॥ नर्प्_१,७९।३०५ ॥  
पलाशपत्रपुटकद्वयानीतजलं शुचि  ।  
शिरः कमण्डलुगतं निधायाग्निनिमन्त्रितम्  ॥ नर्प्_१,७९।३०६ ॥  
आवाहनादि कृत्वाथ स्नानपर्यन्तमेव च  ।  
अथ स्नापयितुं देवमादाय करसम्पुटे  ॥ नर्प्_१,७९।३०७ ॥  
कृत्वा निरीक्षणं देवपीठं नो दृष्टवान्कपिः  ।  
लिङ्गमात्रं करगतं दृष्ट्वा भीतिसमन्वितः  ॥ नर्प्_१,७९।३०८ ॥  
इदमाह महायोगी किंवा पापं मया कृतम्  ।  
यदेतत्पीठरहितं शिवलिङ्गं करस्थितम्  ॥ नर्प्_१,७९।३०९ ॥  
ममाद्य मरणं सिद्धं न पीठं चागमिष्यति  ।  
अथ रुद्रं जपिष्यामि तदायति महेश्वरः  ॥ नर्प्_१,७९।३१० ॥  
इति निश्चित्य मनसा जजाप शतरुद्रियम्  ।  
यदा तु न समायातो महेशो ऽथ कपीश्वरः  ॥ नर्प्_१,७९।३११ ॥  
रुद्रं न्यपातयद्भूमौ वीरभद्रः समागतः  ।  
किमर्थं रुद्यते भद्र रुदिते कारणं वद  ॥ नर्प्_१,७९।३१२ ॥  
तच्छ्रुत्वा प्राह हनुमान्वीरभद्रं मनोगतम्  ।  
पीठहीनमिदं लिङ्गं पश्य मे पापसञ्चयम्  ॥ नर्प्_१,७९।३१३ ॥  
वीरभद्रस्ततः प्राह श्रुत्वा कपिसमीरितम्  ।  
यदि नायाति पीठं ते लिङ्गे मा साहसं कुरु  ॥ नर्प्_१,७९।३१४ ॥  
दाहयिष्याम्यहं लोकान्यदि नायाति पीठकम्  ।  
पश्य दर्शय मे लिङ्गं पीठं चात्रागतं न वा  ॥ नर्प्_१,७९।३१५ ॥  
अत दृष्ट्वा वीरभद्रो लिङ्गे पीठमनागतम्  ।  
दग्धुकामो ऽखिलांल्लोकान्वीरभद्रः प्रातापवान्  ॥ नर्प्_१,७९।३१६ ॥  
अनलं भुवि चिक्षेप क्षणाद्दग्धा मही तदा  ।  
अथ सप्ततलान्दग्ध्वा पुनरूर्द्ध्वमवर्तत  ॥ नर्प्_१,७९।३१७ ॥  
पञ्चोर्द्ध्वलोकानदहज्जनलोकनिवासिनः  ।  
ललाटनेत्रसम्भूतं नखेनादाय चानलम्  ॥ नर्प्_१,७९।३१८ ॥  
जम्बीरफलसङ्काशं कृत्वा करतले विभुः  ।  
तपः सत्यं च सन्दग्धुमुद्यतो ऽभून्मुनीश्वरः  ॥ नर्प्_१,७९।३१९ ॥  
ततस्तु मुनयो दृष्ट्वातपोलोकनिवासिनः  ।  
दग्धुकामं वीरभद्रं गौतमाश्रममागताः  ॥ नर्प्_१,७९।३२० ॥  
न दृष्ट्वा तत्र देवेशं शङ्करं स्वात्मनि स्थितम्  ।  
अस्तुवन्भक्तिसंयुक्ताः स्तोत्रैर्वेदसमुद्भवैः  ॥ नर्प्_१,७९।३२१ ॥  
ॐ वेदवेद्याय देवाय तस्मै शुद्धप्रभाचिन्त्यरूपाय कस्मै  ।  
ब्रह्माद्यधीशाय सृष्ट्यादिकर्त्रे,विष्णुप्रियायार्तिहॄन्त्रेंऽतकर्त्रे  ॥ नर्प्_१,७९।३२२  ।  
नमस्ते ऽखिलाधीश्वरायाम्बराय नमस्ते चरस्थावरव्यापकाय  ।  
नमो वेदगुह्याय भक्तप्रियाय नमः पाकभोक्त्रे मखेशाय तुभ्यम्  ॥ नर्प्_१,७९।३२३ ॥  
नमस्ते शिवायादिदेवाय कुर्मो नमो व्यालयज्ञोपवीतप्रधर्त्ने  ।  
नमस्ते सुराबिन्दुवर्षापनाय त्रयीमूर्तये कालकालाय नाथ  ॥ नर्प्_१,७९।३२४ ॥  
धरित्रीमरुद्व्योमतोयेन्दुवह्निप्रभामण्डलात्माष्टधामूर्ति धर्त्रे  ।  
शिवायाशिवघ्नाय वीराय भूयात्सदा नः प्रसन्नो जगन्नाथकेज्यः  ॥ नर्प्_१,७९।३२५ ॥  
कलानाथभालाय आत्मा महात्मा मनो ह्यग्रयानो निरूप्यो न वाग्भिः  ।  
जगज्जाड्यविध्वंसनोभुक्तिमुक्तिप्रदः स्तात्प्रसन्नः सदा शुद्ध कीर्तिः  ॥ नर्प्_१,७९।३२६ ॥  
यतः सम्प्रसूतं जगज्जातमीशात्स्थितं येन रक्षावता भावितं च  ।  
लयं यास्यते यत्र वाचां विदूरे स वै नः प्रसन्नो ऽस्तु कालत्रयात्मा  ॥ नर्प्_१,७९।३२७ ॥  
यदार्दि च मध्यं तथान्तं न के ऽपि विजानन्ति विज्ञा अपि स्वानुमानाः  ।  
स वै सर्वमूर्तिः सदा नो विभूत्येप्रसन्नो ऽस्तु किं ज्ञापयामो ऽत्र कृत्यम्  ॥ नर्प्_१,७९।३२८ ॥  
एतां स्तुतिमथाकर्ण्य भगनेत्रप्रदः शिवः  ।  
विष्णुमाह मुनीनेतानानयस्व मदन्तिकम्  ॥ नर्प्_१,७९।३२९ ॥  
अथ विष्णुः समागत्य तपोलोकनिवासिनः  ।  
मुनीन्सान्त्वय्य विश्वेशं दर्शयामास शङ्करम्  ॥ नर्प्_१,७९।३३० ॥  
तानाह शङ्करो वाक्यं किमर्थं यूयमागताः  ।  
तपोलोकाद्भूमिलोकं मुनयो मुक्तकिल्बिषाः  ॥ नर्प्_१,७९।३३१ ॥  
तच्छ्रुत्वा शूलिनो वाक्यं प्रोचुस्ते मुनिसत्तमाः  ।  
देव द्वादशलोकानां दृश्यन्ते भस्मराशयः  ॥ नर्प्_१,७९।३३२ ॥  
स्थितमेकं वनमिदं पश्य तल्लोकसङ्क्षयम्  ।  
तच्छ्रुत्वा गिरिशः प्राह तान्मुनीनूर्द्धरेतसः  ॥ नर्प्_१,७९।३३३ ॥  
भूर्लोकस्य तु सन्दाहे पातालानां तथैव च  ।  
सन्देहो नास्ति मुनयः स्थितानां नो रहःस्थले  ॥ नर्प्_१,७९।३३४ ॥  
ऊर्द्धपञ्चकलोकानां दाहे सन्देह एव नः  ।  
कथमङ्गारवृष्टिश्च कथं नो वा महाध्वनिः  ॥ नर्प्_१,७९।३३५ ॥  
तदाकर्ण्य विभोर्वाक्यं शङ्करस्य मुनीश्वराः  ।  
प्रोचुः प्राञ्जलयो देवं ब्रह्मादिसुरसङ्गतम्  ॥ नर्प्_१,७९।३३६ ॥  
भीतिरस्माकमधुना वर्तते वीरभद्रतः  ।  
स एवाङ्गार वृष्टिं च पिपासुरपिबद्विभोः  ॥ नर्प्_१,७९।३३७ ॥  
देवो ऽथ वीरमाहूय किं वीरेत्यब्रवीद्वचः  ।  
वीरो ऽप्याह कपेर्लिङ्गे पीठाभावादिदं कृतम्  ॥ नर्प्_१,७९।३३८ ॥  
तच्छ्रुत्वाह शिवो देवो मुनींस्तान्भयविह्वलान्  ।  
कपेश्चित्तं परिज्ञातुं मया कृतमिदं द्विजाः  ॥ नर्प्_१,७९।३३९ ॥  
मा भैष्ट भवतां सौख्यं सदा सम्पादयाम्यहम्  ।  
इत्युक्त्वा तु यथापूर्वं देवदेवः कृपानिधिः  ॥ नर्प्_१,७९।३४० ॥  
दग्धानप्यखिलांल्लोकान्पूर्वतः शोभनान्विभुः  ।  
कल्पयामास विश्वात्मा वीरभद्रमथाब्रवीत्  ॥ नर्प्_१,७९।३४१ ॥  
साधु वत्स यतो भद्रं भक्तानामीहसे सदा  ।  
ततस्ते विपुला कीर्तिर्लोके स्थास्यति शाश्वती  ॥ नर्प्_१,७९।३४२ ॥  
इत्युक्त्वालिङ्ग्य शिरसि समाघ्राय महेश्वरः  ।  
ताम्बूलं वीरभद्राय दत्तवान्प्रीतमानसः  ॥ नर्प्_१,७९।३४३ ॥  
अथासौ हनुमानीपूजनं कृतवान्यथा  ।  
समाप्तायां तु पूजायां हनुमान्प्रीतमानसः  ॥ नर्प्_१,७९।३४४ ॥  
एकं वनचरं तत्र गन्धर्वं सविपञ्चकम्  ।  
ददर्श तमथाभ्याह वीणा मे दीयतामिति  ॥ नर्प्_१,७९।३४५ ॥  
गन्धर्वो ऽप्याह न मया त्याज्या वीणा प्रिया मम  ।  
ममापीष्टेहं गन्धर्व वीणेत्याह कपीश्वरः  ॥ नर्प्_१,७९।३४६ ॥  
यदा न दत्ते गन्धर्वो वल्लकीं कपये प्रियाम्  ।  
तदा मुष्टिप्रहारेण गन्धर्वः पातितः क्षितौ  ॥ नर्प्_१,७९।३४७ ॥  
वीणामादाय महतीं स्वरतन्तुसमन्विताम्  ।  
हनुमान्वानरश्रेष्ठो गायन्प्रागाच्छिवान्तिकम्  ॥ नर्प्_१,७९।३४८ ॥  
ततो गानेन महता प्रसाद्य जगदीश्वरम्  ।  
बृहतीकुसुमैः शुद्धैर् देवपादावपूजयत्  ॥ नर्प्_१,७९।३४९ ॥  
ततः प्रसन्नो विश्वात्मा मुनीनां सन्निधौ तदा  ।  
दैत्यानां देवतानां च नृपाणां शङ्करो ऽपि च  ॥ नर्प्_१,७९।३५० ॥  
तस्मै वरमथ प्रादात्कल्पान्तं जीवितं पुनः  ।  
समुल्लङ्घने शक्तिं शास्त्रज्ञत्वं बलोन्नतिम्  ॥ नर्प्_१,७९।३५१ ॥  
एवं दत्तं वरं प्राप्य महेशेन महात्मना  ।  
प्रत्यक्षं मम विप्रेन्द्र हनुमान्हर्षमागगतः  ॥ नर्प्_१,७९।३५२ ॥  
समस्तभूषासु षिताङ्गः स्वदीप्तिर्मदीकृतदेवदीप्तिः  ।  
प्रसन्नमूर्तिस्तरुणः शिवांशः सम्भावयामास समस्तदेवान्  ॥ नर्प्_१,७९।३५३ ॥  
आज्ञप्तो हनुमांस्तत्र मत्सेवायै मुनीश्वरः  ।  
महेशेनाहमप्येनं शशिमौलिमवैमि च  ॥ नर्प्_१,७९।३५४ ॥  
किं बहूक्तेन विप्रर्षे यादृशो वानरेश्वरः  ।  
बुद्धौ न्याये च वै धैर्ये तादृगन्यो ऽस्ति न क्वचित्  ॥ नर्प्_१,७९।३५५ ॥  
इति ते सर्वमाख्यातं चरितं पापनाशनम्  ।  
पठतां शृण्वतां चैव गच्छ विप्र यथासुखम्  ॥ नर्प्_१,७९।३५६ ॥  
तच्छ्रुत्वा रामभद्रस्य रघुनाथस्य धीमतः  ।  
वचनं दक्षिणीकृत्य नत्वा चागां यथागतः  ॥ नर्प्_१,७९।३५७ ॥  
एतत्ते ऽभिहितं विप्र चरितं च हनूमतः  ।  
सुखदं मोक्षदं सारं किमन्यच्छ्रोतुमिच्छसि  ॥ नर्प्_१,७९।३५८ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे हनुमच्चरित्रं नाम एकोनाशीतितमो ऽध्यायः  
  
  
_____________________________________________________________  
  
  
सूत उवाच  
श्रुत्वा तु नारदो विप्राः कुमारवचनं मुनिः  ।  
यत्पप्रच्छ पुनस्तच्च युष्मभ्यं प्रवदाम्यहम्  ॥ नर्प्_१,८०।१ ॥  
कार्तवीर्यस्य कवचं तथा हनुमतो ऽपि च  ।  
चरितं च महत्पुण्यं श्रुत्वा भूयो ऽब्रवीद्वचः  ॥ नर्प्_१,८०।२ ॥  
नारद उवाच  
साधु साधु मुनिश्रेष्ठ त्वयातिकरुणात्मना  ।  
श्रावितं चरितं पुण्यं शिवस्य च हनूमतः  ॥ नर्प्_१,८०।३ ॥  
तन्त्रस्यांस्य क्रमप्राप्तं कथनीयं च यत्त्वया  ।  
तत्प्रब्रूहि महाभाग किं पृष्ट्वान्यद्विदांवर  ॥ नर्प्_१,८०।४ ॥  
सनत्कुमार उवाच  
अथ वक्ष्ये कृष्णमन्त्रान्भुक्तिमुक्तिफलप्रदान्  ।  
ब्रह्माद्या यान्समाराध्य सृष्ट्यादिकरणे क्षमाः  ॥ नर्प्_१,८०।५ ॥  
कामः कृष्णपदं ङतं गोविन्दं च तथाविधम्  ।  
गोपीजनपदं पश्चाद्वल्लभायाग्निसुन्दरी  ॥ नर्प्_१,८०।६ ॥  
अष्टादशार्णो मन्त्रो ऽयं दुर्गाधिष्ठातृदैवतः  ।  
नारदो ऽस्य मुनिश्छन्दो गायत्री देवता पुनः  ॥ नर्प्_१,८०।७ ॥  
श्रीकृष्णः परमात्मा च कामो बीजं प्रकीर्तितम्  ।  
स्वाहा शक्तिर्नियोगस्तु चतुर्वर्गप्रसिद्धये  ॥ नर्प्_१,८०।८ ॥  
ऋषिं शिरसि वक्त्रे तु छन्दश्च हृदि देवताम्  ।  
गुह्ये बीजं पदोः शक्तिं न्यसेत्साधकसत्तमः  ॥ नर्प्_१,८०।९ ॥  
युगेवदाब्धि निगमैर्द्वाभ्यां वर्णैर्मनूद्भवैः  ।  
पञ्चाङ्गानि प्रविन्यस्य तत्त्वन्यासं समाचरेत्  ॥ नर्प्_१,८०।१० ॥  
हृदन्तिमादिकान्तार्णमपराद्यानि चात्मने  ।  
मत्यन्तानि च तत्वानि जीवाद्यानि न्यसेत्क्रमात्  ॥ नर्प्_१,८०।११ ॥  
जीवं प्राणं मतिमहॄङ्कारं मनस्तथैव च  ।  
शब्दं स्पर्शं रूपरसौ गन्धं श्रोत्रं त्वचं तथा  ॥ नर्प्_१,८०।१२ ॥  
नेत्रं च रसनाङ्घ्राणं वाचं पाणिं पदेन्द्रियम्  ।  
पायुं शिश्नमथाकाशं वायुं वह्निं जलं महीम्  ॥ नर्प्_१,८०।१३ ॥  
जीवं प्राणं च सर्वागे मत्यादित्रितयं हृदि  ।  
मूर्द्धास्यहृद्गुह्य पादेष्वथ शब्दादिकान्न्यसेत्  ॥ नर्प्_१,८०।१४ ॥  
कर्णादिस्वस्वस्थानेषु श्रोत्रादीनीन्द्रियाणि च  ।  
तथा वागादीन्द्रियाणि स्वस्वस्थानषु विन्यसेत्  ॥ नर्प्_१,८०।१५ ॥  
मूद्धस्यहृद्गुह्यपादेष्वाकाशादीन्न्यसेत्ततः  ।  
हृत्पुण्डरीकमर्केन्दुह्निबिम्बान्यनुक्रमात्  ॥ नर्प्_१,८०।१६ ॥  
द्विषठ्यष्टदशकलाव्याप्तानि च तथा मतः  ।  
भूताष्टां गाक्षिपदगैर्वर्णैः प्रग्विन्न्यसेद्धृदि  ॥ नर्प्_१,८०।१७ ॥  
अथाकाशादिस्थलेषु वासुदेवादिकांस्ततः  ।  
वासुदेवः सङ्कर्षणः प्रद्युम्नश्चानिरुद्धकः  ॥ नर्प्_१,८०।१८ ॥  
नारायणश्च क्रमशः परमेष्ठ्यादिभिर्युताः  ।  
परमेष्ठिपुमाञ्च्छौ चविश्वनिवृत्तिसर्वकाः  ॥ नर्प्_१,८०।१९ ॥  
श्वेतानिलाग्न्यम्बुभूमिवर्णैः प्राग्वत्प्रविन्यसेत्  ।  
स्वबीजाद्यं कोपतत्वं नृसिंहं व्यापकेन च  ॥ नर्प्_१,८०।२० ॥  
प्राग्वद्विन्यस्य सर्वागे तत्त्वन्यासो ऽयमीरितः  ।  
मकाराद्या आद्यवर्णाः सर्वे स्युश्चन्द्रभूषिताः  ॥ नर्प्_१,८०।२१ ॥  
वासुदेवादिका ज्ञेया ङेन्ताः साधकसत्तमैः  ।  
प्राणायामं ततः कृत्वा पूरकुम्भकरेचकैः  ॥ नर्प्_१,८०।२२ ॥  
चतुर्भिः षड्भर्द्वाभ्यां च मूलमन्त्रेण मन्त्रवित्  ।  
केचिदाहुरिहाचार्याः प्राणायामोत्तरं पुनः  ॥ नर्प्_१,८०।२३ ॥  
पीठन्यासं विधायाथ न्यासानन्यान्समाचरेत्  ।  
दशतत्त्वादि विन्यस्य वक्ष्यमाणविधानतः  ॥ नर्प्_१,८०।२४ ॥  
मूर्तिपञ्जरनामानं पूर्वोक्तं विन्यसेद्बुधः  ।  
सर्वाङ्गे व्यापकं कृत्वा किरीटमनुना सुधीः  ॥ नर्प्_१,८०।२५ ॥  
ततस्तारपुटं मन्त्रं व्यापय्य करयोस्त्रिशः  ।  
पञ्चाङ्गुलीषु करयोः पञ्चाङ्गं विन्यसेत्ततः  ॥ नर्प्_१,८०।२६ ॥  
त्रिशो मूलेन मूर्द्धादिपादान्तं व्यापकं न्यसेत्  ।  
सकृद्व्यापय्य तारेण मन्त्रन्यासं ततश्चरेत्  ॥ नर्प्_१,८०।२७ ॥  
शिरोललाटे भ्रूमध्ये कर्णयोश्चक्षुषोस्तथा  ।  
घ्राणयोर्वदने कण्ठे हृदि नाभौ तथा पुनः  ॥ नर्प्_१,८०।२८ ॥  
कट्यां लिङ्गे जानुनोश्च पादयोर्विन्यसेत्क्रमात्  ।  
हृदन्तान्मन्त्रवर्णांश्च ततो मूर्ध्नि ध्रुवं न्यसेत्  ॥ नर्प्_१,८०।२९ ॥  
पुनर्नयनयोरास्ये हृदि गुह्ये च पादयोः  ।  
विन्यसेद्धृदयान्तानि मनोः पञ्चपदानि च  ॥ नर्प्_१,८०।३० ॥  
भूयो मुन्यादिकं न्यस्य पञ्चाङ्गं पूर्ववन्न्यसेत्  ।  
अथ वक्ष्ये महागुह्यं सर्वन्यासोत्तमोत्तमम्  ॥ नर्प्_१,८०।३१ ॥  
यस्य विज्ञानमात्रेण जीवन्मुक्तो भवेन्नरः  ।  
अणिमाद्यष्टसिद्धीनामीश्वरः स्यान्न संशयः  ॥ नर्प्_१,८०।३२ ॥  
यस्याराधनतो मन्त्री कृष्णसन्निध्यतां व्रजेत्  ।  
ताराद्याभिर्व्याहृतिभिः सम्पुटं विन्यसेन्मनुम्  ॥ नर्प्_१,८०।३३ ॥  
मन्त्रेण पुटितांश्चापि प्रणवाद्यांस्ततो न्यसेत्  ।  
गायत्र्या पुटुतं मन्त्रं विन्यसेन्मातृकास्थले  ॥ नर्प्_१,८०।३४ ॥  
मन्त्रेण पुटितां तां च गायत्रीं विन्यसेत्क्रमात्  ।  
मातृकापुटितं मूलं विन्यसेत्साधकोत्तमः  ॥ नर्प्_१,८०।३५ ॥  
मूलेन पुटितां चैव मातृकां विन्यसेत्क्रमात्  ।  
तृचं न मातृकावर्णान्पूर्वं तत्तत्स्थले सुधीः  ॥ नर्प्_१,८०।३६ ॥  
विन्यसेन्न्यासषट्कं च षोढा न्यासो ऽयमीरितः  ।  
अनेन न्यासवर्येण साक्षात्कृष्णसमो भवेत्  ॥ नर्प्_१,८०।३७ ॥  
न्यासेन पुटितं दृष्ट्वा सिद्धगन्धर्वकिन्नराः  ।  
देवा अपि नमन्त्येनं किम्पुनर्मानवा भुवि  ॥ नर्प्_१,८०।३८ ॥  
सुदर्शनस्य मन्त्रेण कुर्याद्दिग्बन्धनं ततः  ।  
देवं ध्यायन्स्वहृदये सर्वाभीष्टप्रदायकम्  ॥ नर्प्_१,८०।३९ ॥  
उत्फुल्लकुसुमव्रातनम्रशाखैर्वरद्रुमैः  ।  
सस्मेयमञ्जरीवृन्दवल्लरीवेष्टितैः शुभैः  ॥ नर्प्_१,८०।४० ॥  
गलत्परागधूलिभिः सुरभीकृतदिङ्मुखः  ।  
स्मरेच्छिशिरितं वृन्दावनं मन्त्रीसमाहितः  ॥ नर्प्_१,८०।४१ ॥  
उन्मीलन्नवकञ्जालिविगलन्मधुसञ्चयैः  ।  
लुब्धान्तः करणैर्गुञ्जद्द्विरेफपटलैः शुभम्  ॥ नर्प्_१,८०।४२ ॥  
मरालपरभृत्कीरकपोतनिकरैर्मुहुः  ।  
मुखरीकृतमानृत्यन्मायूरकुलमञ्जुलम्  ॥ नर्प्_१,८०।४३ ॥  
कालिन्द्या लोलकल्लोलविप्रुषैर्मन्दवाहिभिः  ।  
उन्निद्राम्बुरुहव्रातरजोभिर्धूसरैः शिवैः  ॥ नर्प्_१,८०।४४ ॥  
प्रदीपित स्मरैर्गोष्ठसुन्दरीमृदुवाससाम्  ।  
विलोलनपरैः संसेवितं वा तैर्निरन्तरम्  ॥ नर्प्_१,८०।४५ ॥  
स्मरेत्तदन्ते गीर्वाणभूरुहं सुमनोहरम्  ।  
तदधः स्वर्णवेद्यां च रत्नपीठमनुत्तमम्  ॥ नर्प्_१,८०।४६ ॥  
रत्नकुट्टिमपीठे ऽस्मिन्नरुणं कमलं स्मरेत्  ।  
अष्टपत्रं च तन्मध्ये मुकुन्दं संस्मरेत्स्थितम्  ॥ नर्प्_१,८०।४७ ॥  
फुल्लेन्दीवरकान्तं च केकिबर्हावतंसकम्  ।  
पीतांशुकं चन्द्रमुखं सरसीरुहनेत्रकम्  ॥ नर्प्_१,८०।४८ ॥  
कौस्तुभोद्भासिताङ्गं च श्रीवत्साङ्कं सुभूषितम्  ।  
व्रजस्त्रीनेत्रकमलाभ्यर्चितं गोगणावृतम्  ॥ नर्प्_१,८०।४९ ॥  
गोपवृन्दयुतं वंशीं वादयन्तं स्मरेत्सुधीः  ।  
एवं ध्यात्वा जपेदादावयुतद्वितयं बुधः  ॥ नर्प्_१,८०।५० ॥  
जुहुयादरुणाम्भोजैस्तद्दशांशं समाहितः  ।  
जपेत्पश्चान्मन्त्रसिद्ध्यै भूतलक्षं समाहितः  ॥ नर्प्_१,८०।५१ ॥  
अरुणैः कमलैहुत्वा सर्वसिद्धीश्वरो भवेत्  ।  
पूर्वोक्ते वैष्णवे पीठे मूर्तिं सङ्कल्प्य मूलतः  ॥ नर्प्_१,८०।५२ ॥  
तस्यामावाह्य चाभ्यर्चेद्गोपीजनमनोहरम्  ।  
मुखे वेणुं समभ्यर्च्य वनमालां च कौस्तुभम्  ॥ नर्प्_१,८०।५३ ॥  
श्रीवत्सं च हृदि प्रार्च्य ततः पुष्पाञ्जलिं क्षिपेत्  ।  
ततः श्वेतां च तुलसीं शुक्लचन्दनपङ्किलाम्  ॥ नर्प्_१,८०।५४ ॥  
रक्तां च तुलसीं रक्तञ्चदनाक्तां क्रसात्सुधीः  ।  
अर्पयेद्दक्षिणे जद्वयमश्वारियुग्मकम्  ॥ नर्प्_१,८०।५५ ॥  
हयमारद्वयेनैव हृदि मूर्ध्नि तथा पुनः  ।  
पद्मद्वयं च विधिवत्ततः शीर्षे समर्पयेत्  ॥ नर्प्_१,८०।५६ ॥  
तुलसीद्वयमम्भोजद्वयमश्वारियुग्मकम्  ।  
ततः सर्वाणि पुष्पाणि सर्वाङ्गेषु समर्पयेत्  ॥ नर्प्_१,८०।५७ ॥  
दक्षिणे वासुदेवाख्यं स्वच्छं चैतन्यमव्ययम्  ।  
वामे च रुक्मिणीं तदून्नित्यां रक्तां रजोगुणाम्  ॥ नर्प्_१,८०।५८ ॥  
एवं सम्पूज्य गोपालं कुर्यादावरणार्चनम्  ।  
यजेद्दामसुदामौ च वसुदामं च किङ्किणीम्  ॥ नर्प्_१,८०।५९ ॥  
पूर्वाद्याशासु दामाद्या ङेन्नमोन्तध्रुवादिकाः  ।  
अग्निनैरृतिवाय्वीशकोणेषु हृदयादिकान्  ॥ नर्प्_१,८०।६० ॥  
दिक्ष्वस्त्राणि समभ्यर्च्य पत्रेषु महिषीर्यजेत्  ।  
रुक्मिणी सत्यभामा च नाग्नजित्यभिधा पुनः  ॥ नर्प्_१,८०।६१ ॥  
सुविन्दा मित्रविन्दा च लक्ष्मणा चर्क्षजा ततः  ।  
सुशीला च लसद्रम्यचित्रिताम्बरभूषणा  ॥ नर्प्_१,८०।६२ ॥  
ततो यजेद्दलाग्रेषु वसुदेवञ्च देवकीम्  ।  
नन्दगोपं यशोदां च बलभद्रं सुभद्रिकाम्  ॥ नर्प्_१,८०।६३ ॥  
गोपानूगोपीश्च गोविन्दविलीनमतिलोचनान्  ।  
ज्ञानमुद्राभयकरौ पितरौ पीतपाण्डुरौ  ॥ नर्प्_१,८०।६४ ॥  
दिव्यमाल्याम्बरालेपभूषणे मातरौ पुनः  ।  
धारयन्त्यौ चरुं चैव पायसीं पूर्णपात्रिकाम्  ॥ नर्प्_१,८०।६५ ॥  
अरुणश्यामले हारमणिकुं डलमण्डिते  ।  
बलः शङ्खेन्दुधवलो मुशलं लाङ्गलं दधत्  ॥ नर्प्_१,८०।६६ ॥  
हालालोलो नीलवासा हलवानेककुण्डलः  ।  
कला या श्यामला भद्रा सुभद्रा भद्रभूषणा  ॥ नर्प्_१,८०।६७ ॥  
वराभययुता पीतवसना रूढयौवना  ।  
वेणुवीणाहेमयष्टिशङ्खशृङ्गादिपाणयः  ॥ नर्प्_१,८०।६८ ॥  
गोपा गोप्यश्च विविधप्राभृतान्नकराम्बुजाः  ।  
मन्दारदींश्च तद्बाह्ये पूजयेत्कल्पपादपान्  ॥ नर्प्_१,८०।६९ ॥  
मन्दारश्च तथा सन्तानको वै पारिजातकः  ।  
कल्पद्रुमस्ततः पश्चाद्ध्वरिचन्दनसञ्ज्ञकः  ॥ नर्प्_१,८०।७० ॥  
मध्ये दिक्षु समभ्यर्च्य बहिः शक्रादिकान्यजेत्  ।  
तदस्त्राणि च सम्पूज्य यजेत्कृष्णाष्टकेन च  ॥ नर्प्_१,८०।७१ ॥  
कृष्णं च वासुदेवं च देवकीनन्दनं तथा  ।  
नारायणं यदुश्रेष्ठं वार्ष्णेयं धर्मपालकम्  ॥ नर्प्_१,८०।७२ ॥  
असुराक्रान्तभूभारहारिणं पूजयेत्ततः  ।  
एभिरावरणैः पूजा कर्तव्यासुखैरिणः  ॥ नर्प्_१,८०।७३ ॥  
संसारसागरोत्थीर्त्यै सर्वकामाप्तये बुधः  ।  
एवं पूजादिभिः सिद्धा भवद्वैश्रवणो यमः  ॥ नर्प्_१,८०।७४ ॥  
त्रिकालपूजनं चास्य वक्ष्ये सर्वार्थसिद्धिदम्  ।  
श्रीमदुद्यानसंवीतिहेमभूरत्नमण्डपे  ॥ नर्प्_१,८०।७५ ॥  
लसत्कल्पद्रुमाधस्थरत्नाब्जपीठसंस्थितम्  ।  
सुत्रामरत्नसङ्काशं गुडस्निग्धालकं शिशुम्  ॥ नर्प्_१,८०।७६ ॥  
चलत्कनककुण्डलोल्लसितचारुगण्डस्थलं सुघोणधरमद्भुतस्मितमुखांवुतं सुन्दरम्  ।  
स्फुरद्विमलरत्नयुक्कनकसूत्रनद्ध दधत्सुवर्णपरिमण्डितं सुभगपैण्डरीकं नखम्  ॥ नर्प्_१,८०।७७ ॥  
समुद्धूसरोरस्थले धेनुधूल्या सुपुष्टाङ्गमष्टापदाकल्पदीप्तम्  ।  
कटीलस्थले चारुजङ्घान्तयुग्मं पिनद्धं क्वणत्किङ्किणीजालदाम्ना  ॥ नर्प्_१,८०।७८ ॥  
हसन्तं हसद्वन्धुजीवप्रसूनप्रभापाणिपादाम्बुजोदारकान्त्या  ।  
दधानं करो दक्षिणे पायसान्न सुहैयङ्गवीनं तथा वामहस्ते  ॥ नर्प्_१,८०।७९ ॥  
लसद्गोपगोपीगवां वृन्दमध्ये स्थितं वासवाद्यैः सुरैरर्चितान्ध्रिम्  ।  
महाभारभूतामरारातियूथांस्ततः पूतनादीन्निहॄन्तुं प्रवृत्तम्  ॥ नर्प्_१,८०।८० ॥  
एवं ध्यात्वार्च्चयेद्देवं पूर्ववत्स्थिरमानसः  ।  
दध्ना गुडेन नैवेद्यं दत्वा दशशतं जपेत्  ॥ नर्प्_१,८०।८१ ॥  
मध्यन्दिने यजेदेवं विशिष्यरूपधारिणम्  ।  
नारदाद्यैर्मुनिगणैः सुरवृन्दैश्च पूजितम्  ॥ नर्प्_१,८०।८२ ॥  
लसद्गोपगोपीगवां वृन्दमध्यस्तितं सान्द्रमेघप्रभंसुन्न्दराङ्गम्  ।  
शिखण्डिच्छदापीडमब्जायताक्षं लसञ्चिल्लिकं पूर्णचद्राननं च  ॥ नर्प्_१,८०।८३ ॥  
चलत्कुण्डलोल्लासिगण्डस्थलश्रीभरं सुन्दरं मन्दहासं सुनासम्  ।  
सुकार्तस्वराभाम्बरं दिव्यभूषं क्वणत्किङ्किणीजालमत्तानुलेपम्  ॥ नर्प्_१,८०।८४ ॥  
वेणुं धमन्तं स्वकरे दधानं सव्ये दरं यष्टिमुदारवेषम्  ।  
दक्षे तथैवेप्सितदानदक्षं ध्यात्वार्चयेन्नन्दजमिन्दिराप्त्यै  ॥ नर्प्_१,८०।८५ ॥  
एवं ध्यात्वार्चयेत्कृष्णं पूर्ववद्वैष्णवोत्तमः  ।  
अपूपपायसान्नाद्यैर्नैवैद्यं परिकल्पयेत्  ॥ नर्प्_१,८०।८६ ॥  
हुत्वा चाष्टत्तरशतं पयो ऽनैः सर्पिषाप्लुतैः  ।  
स्वस्वदिक्षु बलिं दद्याद्दिशेदाचमनं ततः  ॥ नर्प्_१,८०।८७ ॥  
अष्ट्त्तरसहस्रं च प्रजपेन्मन्त्रमुत्तमम्  ।  
अह्नो मध्ये यजेदेवं यः कृष्णं वैष्णवोत्तमः  ॥ नर्प्_१,८०।८८ ॥  
देवाः सर्वे नमस्यन्ति लोकानां वल्लभो नरः  ।  
मेधायुःश्रीकान्तियुक्तः पुत्रैः पौत्रैश्च वर्द्धते  ॥ नर्प्_१,८०।८९ ॥  
तृतीयकालपूजायामस्ति कालविकल्पना  ।  
सायाह्ने निशि वेत्यत्र वदन्त्येके विपश्चितः  ॥ नर्प्_१,८०।९० ॥  
दशाक्षरेण चेद्रात्रौ सायाह्ने ऽष्टादशार्णतः  ।  
उभयीमुभयेनैव कुर्यादित्यपरे जगुः  ॥ नर्प्_१,८०।९१ ॥  
सायाह्ने द्वारवत्यां तु चित्रोद्यानोपशोभिते  ।  
अष्टसाहस्रसङ्ख्यातैर्भवनैरुपमण्डिते  ॥ नर्प्_१,८०।९२ ॥  
हंससारससङ्कीर्णकमलोत्पलशालिभिः  ।  
सरोभिर्नीलाम्भोभिः परीते भवनोत्तमे  ॥ नर्प्_१,८०।९३ ॥  
उद्यत्प्रद्योतनोद्योतद्युतौ श्रीमणिमण्डले  ।  
हेमाम्भोजासनासीनं कृष्णं त्रैलोक्यमोहनम्  ॥ नर्प्_१,८०।९४ ॥  
मुनिवृन्दैः परिवृतमात्मतत्त्वविनिर्णये  ।  
तेभ्यो मुनिभ्यः स्वं धाम दिशन्तं परमक्षरम्  ॥ नर्प्_१,८०।९५ ॥  
उन्निद्रेदीवरश्यामं पद्मपत्रायतेक्षणम्  ।  
स्निग्धं कुन्तलसम्भिन्नकिरीटवनमालिनम्  ॥ नर्प्_१,८०।९६ ॥  
चारुप्रसन्नवदनं स्फुरन्मकरकुण्डलम्  ।  
श्रीवत्सवक्षसं भ्राजत्कौस्तुभं सुमनोहरम्  ॥ नर्प्_१,८०।९७ ॥  
काश्मीरकपिशोरस्कं पीतकौशेयवाससम्  ।  
हारकेयूरकटककटिसूत्रैरलङ्कृतम्  ॥ नर्प्_१,८०।९८ ॥  
हृतविश्वम्भराभूरिभारं मुदितमानसम्  ।  
शङ्खचक्रगदापद्मराजद्भुजचतुष्टयम्  ॥ नर्प्_१,८०।९९ ॥  
एवं ध्यात्वार्चयेन्मन्त्री स्यादङ्गैः प्रथमावृत्तिः  ।  
द्वितीया महिषीभिस्तु तृतीयायां समर्चयेत्  ॥ नर्प्_१,८०।१०० ॥  
नारदं पर्वतं जिष्णुं निशठोद्धवदारुकान्  ।  
विष्वक्सेनं च शैनेयं दिक्ष्वग्रे विनतासुतम्  ॥ नर्प्_१,८०।१०१ ॥  
लोकपालैश्च वज्राद्यैः पूजयेद्वैष्णवोत्तमः  ।  
एवं सम्पूज्य विधिवत्पायसं विनिवेदयेत्  ॥ नर्प्_१,८०।१०२ ॥  
तर्पयित्वा खण्डमिश्रदुग्धबुद्ध्या जलैरिह  ।  
जपेदष्टशतं मन्त्री भावयन्पुरुषोत्तमम्  ॥ नर्प्_१,८०।१०३ ॥  
पूजासु होमं सर्वासु कुर्यान्मध्यन्दिने ऽथवा  ।  
आसनादर्घ्यपर्यन्तं कृत्वा स्तुत्वा नमेत्सुधीः  ॥ नर्प्_१,८०।१०४ ॥  
समर्थात्मानमुद्वास्य स्वीयहृत्सरसीरुहे  ।  
विन्यस्य तन्मयो भूत्वा पुनरात्मानमर्चयेत्  ॥ नर्प्_१,८०।१०५ ॥  
सायाह्ने वासुदेवं यो नित्यमेवं समर्चयेत्  ।  
सर्वान्कामानवाप्यान्ते स याति परमां गतिम्  ॥ नर्प्_१,८०।१०६ ॥  
रात्रौ चेन्मदनाक्रान्तचेतसं नन्दनन्दनम्  ।  
यजेद्रासपरिश्रान्तं गोपीमण्डलमध्यगम्  ॥ नर्प्_१,८०।१०७ ॥  
विकसत्कुन्दकह्लारमल्लिकाकुसुमोद्गतैः  ।  
रजोभिर्धूसरैर्मन्दमारुतैः शिशिरीकृते  ॥ नर्प्_१,८०।१०८ ॥  
उन्मीलन्नवकैरवालिविगलन्माध्वीकलब्धान्तरं भ्राम्यन्मत्तमिलिन्दगीतललिते सन्मल्लिकोज्जृम्भिते  ।  
पीयूषांशुकरैर्विशालितहरित्प्रान्ते स्मरोद्दीपने कालिन्दीपुलिनाङ्गणे स्मितमुखं वेणुं रणन्तं मुहुः  ॥ नर्प्_१,८०।१०९ ॥  
अन्तस्तोयलसन्नवाम्बुदघटासङ्घट्टकारत्विषं चञ्चञ्चिल्लिकमम्बुजायतदृशं बिम्बाधरं सुन्दरम्  ।  
मायूरच्छदबद्धमौलिविलसद्धम्मिल्लमालं चलं दीप्यत्कुण्डलरत्नरश्मिविलसद्गण्डद्वयोद्बासितम्  ॥ नर्प्_१,८०।११० ॥  
काञ्चीनूपुरहारकङ्कणलसत्केयूरभूषान्वितं गोपीनां द्वितयां तरे सुललितं वन्यप्रसूनस्रजम्  ।  
अन्योन्यं विनिबद्धगोपदयितादोर्वल्लिवीतं लसद्रासक्रीडनलोलुपं मनसिजाक्रान्तं मुकुन्दं भवेत्  ॥ नर्प्_१,८०।१११ ॥  
विविधश्रुतिभिन्नमनोज्ञतरस्वरसप्तकमूर्छनतानगणैः  ।  
भ्रममाणममूभिरुदारमणिस्फुटमण्डनसिञ्जितचारुतनुम्  ॥ नर्प्_१,८०।११२ ॥  
इतरेतरबद्धकरप्रमदागणकल्पितरासविहारविधौ ।  
मणिशङ्कुगमप्यमुना वपुषा बहुधा विहितस्वकदिव्यतनुम्  ॥ नर्प्_१,८०।११३ ॥  
एवं ध्यात्वार्चयेन्मन्त्री स्यादङ्गैः प्रथमावृतिः  ।  
श्रीकामः सस्वराद्यानि कलाब्जैर्वैष्णवोत्तमः  ॥ नर्प्_१,८०।११४ ॥  
यजेत्केशवकीर्त्यादिमिथुनानि च षोडश  ।  
इन्द्राद्यानपि वज्रादीन्पूजयेत्तदनन्तरम्  ॥ नर्प्_१,८०।११५ ॥  
पृन्थु सुवृत्तं मसृणं वितस्तिमात्रोन्नतं कौ विनिखन्य शङ्कुम्  ।  
आक्रम्य पद्भ्यामितरेतरैस्तु हस्तैर्भ्रमो ऽयं खलु रासगोष्ठी  ॥ नर्प्_१,८०।११६ ॥  
सपूज्यैवं च पयसा ससितो पलसर्पिषा  ।  
नैवेद्यमर्चयित्वा तु चषकैर्नृपसङ्ख्यकैः  ॥ नर्प्_१,८०।११७ ॥  
सततं पापप्ते (?) मन्त्री मिथुनेष्वर्पयेत्क्रमात्  ।  
विधाय पूर्ववच्छेषं सहस्रं प्रजपेन्मनुम्  ॥ नर्प्_१,८०।११८ ॥  
स्तुत्वा नत्वा च सम्प्रार्थ्य पूजाशेषं समापयेत्  ।  
एवं यः पूजयेत्कृष्णं स सस्मृद्धेः पदं भवेत्  ॥ नर्प्_१,८०।११९ ॥  
अणिमाद्यष्टसिद्धीनामीश्वरः स्यान्न संशयः  ।  
भुक्त्वेह विविधान्भोगानन्ते विष्णुपदं व्रजेत्  ॥ नर्प्_१,८०।१२० ॥  
एवं पूजादिभिः सिद्धे मनौकाम्यानि साधयेत्  ।  
अष्टाविंशतिवारं वा त्रिकालं पूजयेत्सुधीः  ॥ नर्प्_१,८०।१२१ ॥  
स्वकालविहितान् भूयः परिवारांश्च तर्पयेत्  ।  
प्रातर्द्दध्ना गुडाक्तेन मध्याह्ने पयसा पुनः  ॥ नर्प्_१,८०।१२२ ॥  
नवनीतयुतेनाथ सायाह्ने तर्पयेत्पुनः  ।  
ससितोपलमिश्रेण पयसा वैष्णवोत्तमः  ॥ नर्प्_१,८०।१२३ ॥  
तर्पयामिपदं योज्यं मन्त्रान्ते स्वेषु नामसु  ।  
द्वितीयान्तेषु तु पुनः पूजाशेषं समापयेत्  ॥ नर्प्_१,८०।१२४ ॥  
अभ्युक्ष्यतत्प्रसादाद्भिरात्मानं प्रपबेदपः  ।  
तत्तृत्पस्तमथोद्वास्य तन्मयः प्रजपेन्मनुम्  ॥ नर्प्_१,८०।१२५ ॥  
अथ द्रव्याणि काम्येषु प्रोच्यन्ते तर्पणेषु च  ।  
तानि प्रोक्तविधानानामाश्रित्यान्यतमं भजेत्  ॥ नर्प्_१,८०।१२६ ॥  
पायसं दाधिकं चाज्यं गौडान्नं कृसरं पयः  ।  
दधीनि कदली मोचा चिञ्चा रजस्वला तथा  ॥ नर्प्_१,८०।१२७ ॥  
अपूपा मोदका लाजाः पृथुका नवनीतकम्  ।  
द्रव्यषोडशकं ह्येतत्कथितं पद्मजादिभिः  ॥ नर्प्_१,८०।१२८ ॥  
लाजान्ते पृथुकं प्राक्च समर्प्य च सितोपलम्  ।  
चतुःसप्ततिवारं यः प्रातरेवं प्रतर्पयेत्  ॥ नर्प्_१,८०।१२९ ॥  
ध्यात्वा कृष्णपदं मत्री मण्डलादिष्टमाप्नुयात्  ।  
धारोष्णपक्कपयसा नवनीतं दधीनि च  ॥ नर्प्_१,८०।१३० ॥  
दौग्धाम्रामाज्यं मत्स्यण्डी क्षौद्रं कीलालमेव च  ।  
पूजयेन्नवभिर्द्रव्यैः प्रत्येकं रविसङ्ख्यया  ॥ नर्प्_१,८०।१३१ ॥  
एवमष्टोतरशतंसङ्ख्याकं तर्पणं पुनः  ।  
यः कुर्याद्वैष्णवश्रेष्ठः पूर्वोक्तं फलमाप्नुयात्  ॥ नर्प्_१,८०।१३२ ॥  
किं बहूक्तेन सर्वेष्टदायकं तर्पणं त्विदम्  ।  
ससितोपलधारोष्णदुग्धबुद्ध्या जलेन वै  ॥ नर्प्_१,८०।१३३ ॥  
कृष्णं प्रतपर्यन् ग्रामं व्रजन्प्राप्नोति साधकः  ।  
धनवस्त्राणि भोज्यं च परिवारगणैः सह  ॥ नर्प्_१,८०।१३४ ॥  
यावत्सन्तर्पयेन्मन्त्री तावत्सङ्ख्यं जपेन्मनुम्  ।  
तर्पणेनैव कार्याणि साधयेदखिलान्यपि  ॥ नर्प्_१,८०।१३५ ॥  
काम्यहोममथो वक्ष्ये साधकानां हिताय च  ।  
श्रीपुष्पैर्जुहुयान्मन्त्री श्रियमिच्छन्निनिन्दिताम्  ॥ नर्प्_१,८०।१३६ ॥  
साज्येनान्नेन जुहुयात्घृतान्नस्य समृद्धये  ।  
वन्यपुष्पैर्द्विजान् जातीपुष्पैश्च पृथिवीपतीन्  ॥ नर्प्_१,८०।१३७ ॥  
असितैः कुसुमैर्वैश्यान् शूद्रान्नीलोत्पलैस्तथा  ।  
वशयेल्लवणैः सर्वानम्बुजैर्युवतीजनम्  ॥ नर्प्_१,८०।१३८ ॥  
गोशालासु कृतो होमः पायसेन ससर्पिषा  ।  
गवां शान्तिं करोत्याशु गोपालो गोकुलेश्वरः  ॥ नर्प्_१,८०।१३९ ॥  
शिक्षावेषधरं कृष्णं किङ्किणीजालशोभितम्  ।  
ध्यात्वा प्रतर्पयेन्मन्त्री दुग्धबुद्ध्या शुभैर्जलैः  ॥ नर्प्_१,८०।१४० ॥  
धनं धान्यं सुतान्कीर्तिं प्रीतस्तस्मै ददाति सः  ।  
ब्रह्मवृक्षसमिद्भिर्वा कुशैर्वा तिलतन्दुलैः  ॥ नर्प्_१,८०।१४१ ॥  
जुहुयादयुतं मन्त्री त्रिमध्वाक्तैर्हुताशने  ।  
वशये द्ब्राह्मणांश्चाथ राजवृक्षसमुद्भवैः  ॥ नर्प्_१,८०।१४२ ॥  
प्रसूनैः क्षत्रियान्वैश्यान्कुरण्डकुसुमैस्तथा  ।  
पाटलोत्थैश्च कुसुमैर्वशयेदन्तिमान्सुधीः  ॥ नर्प्_१,८०।१४३ ॥  
श्वेतपद्मै रक्तपप्दैश्चम्पकैः पाटलैः क्रमात्  ।  
हुत्वायुतं त्रिमध्वाक्तैर्वशयेत्तद्वराङ्गनाः  ॥ नर्प्_१,८०।१४४ ॥  
नित्यं हयारिकुसुमौर्निशीथे त्रिमधुप्लुतैः  ।  
वरस्त्रीर्वशयेत्प्राज्ञः सम्यग्धृत्वा दिनाष्टकम्  ॥ नर्प्_१,८०।१४५ ॥  
अयुतत्रितयं रात्रौ सिद्धार्थैस्त्रिमधुप्लुतैः  ।  
प्रत्यहं जुह्वतो मासात्सुरेशो ऽपि वशीभवेत्  ॥ नर्प्_१,८०।१४६ ॥  
आहृत्य बल्लवीवस्त्राण्यारूढं नीपभूरुहे  ।  
स्मरेत्कृष्णं जपेद्रात्रौ सहस्रं खेन्दूहात्सुधीः  ॥ नर्प्_१,८०।१४७ ॥  
हठादाकर्षयेच्छीघ्रमुर्वशीमपि साधकः  ।  
बहुना किमिहोक्तेन मन्त्रो ऽयं सर्ववश्यकृत्  ॥ नर्प्_१,८०।१४८ ॥  
रहस्यं परमं चाथ वक्ष्ये मोक्षप्रदं नृणाम्  ।  
ध्यायेत्स्वहृत्सरसिजे देवकीनन्दनं विभुम्  ॥ नर्प्_१,८०।१४९ ॥  
श्रीमत्कुन्देन्दुगौरं सरसिजनयनं शङ्खचक्रे गदाब्जे बिभ्राणं हस्तपद्मैर्नवनलिनलसन्मालयादीप्यमानम्  ।  
वन्दे वेद्यं मुनीन्द्रैः कणिकमुनिलसद्दिव्यभूषाभिरामं दिव्याङ्गालेपभासं सकलभयहरं पीतवस्त्रं नुरारिम्  ॥ नर्प्_१,८०।१५० ॥  
एवं ध्यात्वा पुमांसं स्फुटहृदयसरोजासनासीनमाद्यं सान्द्राम्भोदाच्छबिम्बाद्भुतकनकनिभं सञ्जपेदर्कलक्षम्  ।  
मन्वोरेकं द्वितारान्तरितमथः हुनेदर्कसाहस्रमिध्मैः क्षीरिद्रूत्थर्यथोक्तैः समधुघृतसितेनाथवा पायसेन  ॥ नर्प्_१,८०।१५१ ॥  
एवं लोकेश्वराराध्यं कृष्णं स्वहृदयाम्बुजे  ।  
ध्यायन्ननुदिनं मन्त्री त्रिसहस्रं जपेन्मनुम्  ॥ नर्प्_१,८०।१५२ ॥  
सायाह्नोक्तेन विधिना सम्पूज्य हवनं पुनः  ।  
कृत्वा पूर्वोक्तविधिना मन्त्री तद्गतमानसः  ॥ नर्प्_१,८०।१५३ ॥  
एवं यो भजते नित्यं विद्वान् गोपालनन्दनम्  ।  
समुत्तीर्य भवाम्भोधिं स याति परमं पदम्  ॥ नर्प्_१,८०।१५४ ॥  
मध्ये केणेषु बाह्येष्वनलपुरपुटस्यालिखेत्कर्णिकायां कन्दर्पं साध्ययुक्तं विवरगतषडर्णद्विषः केशरेषु  ।  
शक्तिः श्रीपूर्विकाणिद्विनवलिपिमनोरक्षराणिच्छदानां मध्ये वर्णान्दशान्तो दशलिपिमनुवर्यस्य वैकैकशो ऽब्जम्  ॥ नर्प्_१,८०।१५५ ॥  
भूसद्मनाभिवृतमस्रगमन्मथेन गोरोचनाविलिखितं तपनीयसूच्या  ।  
पट्टे हिरण्यरचिते गुलिकीकृतं तद्गोपालयन्त्रमखिलार्थदमेतदुक्तम्  ॥ नर्प्_१,८०।१५६ ॥  
संयातसिक्तमभिजप्तमिमं महद्भिर्धार्यं जगत्त्रयवशीकरणैकदक्षम्  ।  
रक्षायशः सुतमहीधनधान्यलक्ष्मीसौभाग्यलिप्सुभिरजस्रमनर्घ्यवीर्यम्  ॥ नर्प्_१,८०।१५७ ॥  
स्मरस्त्रिविक्रमाक्रान्तश्चाक्रीष्ट्याय हृदित्यसौ  ।  
षडक्षरो ऽयं सम्प्रोक्तः सर्वसिद्धिकरो मनुः  ॥ नर्प्_१,८०।१५८ ॥  
क्रोडः शान्तीन्दुवह्न्याढ्यो माया बीज प्रकीर्ततम्  ।  
गोविन्दवह्निचन्द्राढ्यो मनुः श्रीबीजमीरितम्  ॥ नर्प्_१,८०।१५९ ॥  
आभ्यामष्टादशक्लिपः स्याद्विंशत्यक्षरो मनुः  ।  
शालग्रामे मणौ यन्त्रे मण्डले प्रतिमासु वा  ॥ नर्प्_१,८०।१६० ॥  
नित्यं पूजा हरेः कार्या न तु केवलभूतले  ।  
एवं यो भजन्ते कृष्णं स याति परमां गतिम्  ॥ नर्प्_१,८०।१६१ ॥  
विंशार्णस्य मुनिर्ब्रह्मा गायत्री छन्द ईरितम्  ।  
कृष्णश्च देवता कामो बीजं शक्तिर्द्विठो बुधैः  ॥ नर्प्_१,८०।१६२ ॥  
रामाग्निवेदवेदाब्धेर्नेत्रार्णैरङ्गकल्पनम्  ।  
मूलेन व्यापकं कृत्वा मनुना पुटितानथ  ॥ नर्प्_१,८०।१६३ ॥  
मातृकार्णान्न्यसेत्तत्तत्स्थानेषु सुसमाहितः  ।  
दशतत्त्वानि विन्यस्य मूलेन व्यापकं चरेत्  ॥ नर्प्_१,८०।१६४ ॥  
मन्त्रन्यासं ततः कुर्याद्देवताभावसिद्धये  ।  
शीर्षे ललाटे भ्रूमध्ये नेत्रयोः कर्णयोस्तथा  ॥ नर्प्_१,८०।१६५ ॥  
नसोर्वक्रे च चिबुके कण्ठे दोर्मूलके हृदि  ।  
उदरे नाभिदेशे च लिङ्गे मूलसरोरुहे  ॥ नर्प्_१,८०।१६६ ॥  
कट्यां जान्वोर्जङ्घयोश्च गुल्फयोः पादयोः क्रमात्  ।  
न्यसेद्धृदन्तान्मन्त्राणां सृष्टिन्यासो ऽयमीरितः  ॥ नर्प्_१,८०।१६७ ॥  
हृदये चोदरे नाभौ लिङ्गे मूलसरोरुहे  ।  
कट्यां जान्वोर्जङ्घयोश्च गुल्फयोः पादयोस्तथा  ॥ नर्प्_१,८०।१६८ ॥  
मूर्ध्नि कपोले भ्रूमध्ये नेत्रयोः कर्णयोर्नसोः  ।  
वदने चिबुके कण्ठे दोर्मूले विन्यसेत्क्रमात्  ॥ नर्प्_१,८०।१६९ ॥  
नमोतान्मन्त्रवर्णांश्च स्थितिन्यासो ऽयमीरितः  ।  
पादयोर्गुल्फयोश्चैव जङ्घयोर्जानुनोस्तथा  ॥ नर्प्_१,८०।१७० ॥  
कट्यां मूले ध्वजे नाभौ जठरे हृदये पुनः  ।  
दोर्मूले कण्ठदेशे च चिबुके वदने नसोः  ॥ नर्प्_१,८०।१७१ ॥  
कर्णयोर्नेत्रयोश्चैव भ्रूमध्ये निटिले तथा  ।  
मूर्ध्नि न्यसेन्मन्त्रवर्णान्संहाराख्यो ऽयमीरितः  ॥ नर्प्_१,८०।१७२ ॥  
पुनः सृष्टिस्थितिन्यासौ विधाय वैष्णवोत्तमः  ।  
मूर्तिपञ्जरनामानं विन्यसेत्पूर्ववत्ततः  ॥ नर्प्_१,८०।१७३ ॥  
पुनः षडङ्गं कृत्वाथ ध्यायेत्कृष्णं हृदम्बुजे  ।  
द्वारवत्यां सहस्रार्कभास्वरैर्भवनोत्तमैः  ॥ नर्प्_१,८०।१७४ ॥  
अनल्पैः कल्पवृक्षैश्च परीते मणिमण्डपे  ।  
ज्वलद्रत्न मयस्तम्भद्वारतोरणकुड्यके  ॥ नर्प्_१,८०।१७५ ॥  
फुल्लप्रफुल्लसञ्चित्रवितानालम्बिमौक्तिके  ।  
पद्मरागस्थलीराजद्रत्नसङ्घैश्च मध्यतः  ॥ नर्प्_१,८०।१७६ ॥  
अनारतगलद्रत्नधाराढ्यस्वस्तस्तरोरधः  ।  
रत्नप्रदीपावलिभिः प्रदीपितदिगन्तरे  ॥ नर्प्_१,८०।१७७ ॥  
उद्यदादित्यसङ्काशमणिसिंहासनाम्बुजे  ।  
समासीनो ऽच्युतो ध्येयो द्रुतहाटकसन्निभः  ॥ नर्प्_१,८०।१७८ ॥  
समानोदितचन्द्रार्कतडित्कोटिसमद्युतिः  ।  
सर्वाङ्गसुन्दरः सौम्यः सर्वाभरणभूषितः  ॥ नर्प्_१,८०।१७९ ॥  
पीतवासाः शङ्खचक्रगदाम्भोजलसत्करः  ।  
अनाहतोच्छलद्रत्नधारौघकलशं स्पृशन्  ॥ नर्प्_१,८०।१८० ॥  
वामपादाम्बुजाग्रेण मुष्णता पल्लवच्छविम्  ।  
रुक्मिणीसत्यभामे ऽस्य मूर्ध्नि रत्नौघधारया  ॥ नर्प्_१,८०।१८१ ॥  
सिञ्चन्त्यौ दक्षवामस्थे स्वदोस्थकलशोत्थया  ।  
नाग्नजिती सुनन्दा च दिशन्त्यौ कलशौ तयोः  ॥ नर्प्_१,८०।१८२ ॥  
ताभ्यां च दक्षवामस्थमित्रविन्दासुलक्ष्मणे  ।  
रत्ननद्याः समुद्धृत्य रत्नपूर्णौं घटौ तयोः  ॥ नर्प्_१,८०।१८३ ॥  
जाम्बवती सुशीला च दिशन्त्यौ दक्षवामके  ।  
बहिः षोडश साहस्रसङ्ख्याकाः परितः प्रियाः  ॥ नर्प्_१,८०।१८४ ॥  
ध्येयाः कनकरत्नौघधारायुक्कलशोज्वलाः  ।  
तद्बहिश्चाष्टनिधायः पूरयन्तो धनैर्धराम्  ॥ नर्प्_१,८०।१८५ ॥  
तद्बहिर्वृष्णयः सर्वे पुरोवच्च स्वरादयः  ।  
एवं ध्यात्वा जपेल्लक्षपञ्चकं तद्दशांशतः  ॥ नर्प्_१,८०।१८६ ॥  
अरुणैः कमलैर्हुत्वा पीठे पूर्वोदिते यजेत्  ।  
विलिप्य गन्धपङ्केन लिखेदष्टदलाम्बुजम्  ॥ नर्प्_१,८०।१८७ ॥  
कर्णिकायां च षट्कोणं ससाध्यं तत्र मन्मथम्  ।  
शिष्टैस्तु सप्तदशभिरक्षरैर्वेष्टयेत्स्वरम्  ॥ नर्प्_१,८०।१८८ ॥  
प्राग्रक्षो ऽनिलकोणेषु श्रियं शिष्टेषु संविदम्  ।  
षट्सु सन्धिषु षट्कर्णे केसरेषु त्रिशस्त्रिशः  ॥ नर्प्_१,८०।१८९ ॥  
विलिखेत्स्मरगायत्रीं मालामन्त्रं दलाष्टके  ।  
षटूषः संलिख्य तद्बाह्ये वेष्टयेन्मातृकाक्षरैः  ॥ नर्प्_१,८०।१९० ॥  
भूबिम्बं च लिखेद्बाह्ये श्रीमायादिग्विदिक्ष्वपि  ।  
भूग्रहं चतुरस्रं स्यादष्टवज्रविभूषितम्  ॥ नर्प्_१,८०।१९१ ॥  
एतद्यन्त्रं हाटकादिपट्टेष्वालिख्य पूर्ववत्  ।  
संस्कृतं धारयेद्यो वै सोर्ऽच्यते त्रिदशैरपि  ॥ नर्प्_१,८०।१९२ ॥  
स्याद्गायत्री वामदेवपुष्पबाणौ तु ङेन्तिमौ  ।  
विद्महेधीमहियुतौ तन्नो ऽनङ्गः प्रचोदयात्  ॥ नर्प्_१,८०।१९३ ॥  
जप्या जपादौ गोपालमनूनां जनरञ्जनी  ।  
हृदयं कामदेवाय ङेन्तं सर्वजनप्रियम्  ॥ नर्प्_१,८०।१९४ ॥  
उक्त्वा सर्वजनान्ते तु सम्मोहनपदं तथा  ।  
ज्वल ज्वल प्रज्वलेति प्रोच्य सर्वजनस्य च  ॥ नर्प्_१,८०।१९५ ॥  
हृदयं मम च ब्रूयाद्वशङ्कुरुयुगं शिरः  ।  
प्रोक्तो मदनमन्त्रो ऽष्टचत्वारिंशद्भिरक्षरैः  ॥ नर्प्_१,८०।१९६ ॥  
जपादौ स्मरबीजाद्यो जगत्त्रयवशीकरः  ।  
पीठ प्राग्वत्समभ्यर्च्य मूर्ति सङ्कल्प्य मूलतः  ॥ नर्प्_१,८०।१९७ ॥  
तत्रावाह्याच्युतं भक्त्या सकलीकृत्य पूजयेत्  ।  
आसनादिविभूषान्तं पुनर्न्यासक्रमाद्यजेत्  ॥ नर्प्_१,८०।१९८ ॥  
सृष्टिं स्थितिं षडङ्गं च किरीटं कुण्डलद्वयम्  ।  
शङ्खं चक्रं गदां पद्मं मालां श्रीवत्सकौस्तुभौ  ॥ नर्प्_१,८०।१९९ ॥  
गन्धपुष्पैः समभ्यर्च्य मूलेन वैष्णवोत्तमः  ।  
षट्कोणेषु षडङ्गानि दिग्दलेषु क्रमाद्यजेत्  ॥ नर्प्_१,८०।२०० ॥  
वासुदेवादिकान्कोणेषु तु शान्त्यादिकांस्ततः  ।  
पत्राग्रगा महिष्यो ऽष्टौ यजेत्साधकसत्तमः  ॥ नर्प्_१,८०।२०१ ॥  
ततः षोडशसाहस्रं सकृदेवार्चयेत्प्रियाः  ।  
इन्द्रनीलमुकुन्दांश्च करालानन्दकच्छपान्  ॥ नर्प्_१,८०।२०२ ॥  
शङ्खपद्मौ ततः पद्मान्निधीनष्टौ क्रमाद्यजेत्  ।  
तद्बहिर्लोकपालांश्च वज्राद्यानपि पूजयेत्  ॥ नर्प्_१,८०।२०३ ॥  
एवं सप्तावृत्तिवृतं कृष्णमभ्यर्च्य चादरात्  ।  
प्रीणयेद्दधिखण्डाज्यमिश्रेण तु पय्ॐऽधसा  ॥ नर्प्_१,८०।२०४ ॥  
दिव्योपचारं दत्वाथ स्तुत्वा नत्वा च केशवम्  ।  
उद्वासयेत्स्वहृदये परिवारगणैः सह  ॥ नर्प्_१,८०।२०५ ॥  
न्यस्यात्मानं समभ्यर्च्य तन्मयो विहरेत्सुधीः  ।  
रत्नाभिषेकध्यानेज्या विंशत्यर्णाश्रिते रिता  ॥ नर्प्_१,८०।२०६ ॥  
एवं यो भजते मन्त्रं स समृद्धेः पदं भवेत्  ।  
जपहोमार्चनध्यानैर्यो मनुं प्रजपेदमुम्  ॥ नर्प्_१,८०।२०७ ॥  
तद्वेश्म पूर्यते रत्नैः रवर्णधान्यैरनारतम्  ।  
पृथ्वी पृथ्वी करे तस्य सर्वसस्यसमाकुला  ॥ नर्प्_१,८०।२०८ ॥  
पुत्रैर्मित्रैः सुसम्पन्नः प्रयात्यन्ते परां गतिम्  ।  
वह्नावभ्यर्च्य गोविन्दं शुक्लपुष्पैः सतन्दुलैः  ॥ नर्प्_१,८०।२०९ ॥  
आज्याक्तैरयुतं हुत्वा भस्म तन्मूर्ध्नि धारयेत्  ।  
तस्यान्नादिसमृद्धिः स्यात्तदूशे सर्वयोषितः  ॥ नर्प्_१,८०।२१० ॥  
रक्ताम्भोजैस्त्रिमध्वक्तैर्हुनेल्लक्षं समाहितः  ।  
श्रिया तस्यैन्द्रमैश्वर्यं तृणलेशायते ध्रुवम्  ॥ नर्प्_१,८०।२११ ॥  
त्रिमध्वक्तैः सितैः पुष्पैरष्टोत्तरसहस्रकम्  ।  
यो हुनेत्प्रत्यहं मासात्पुरोधा नृपतेर्भवेत्  ॥ नर्प्_१,८०।२१२ ॥  
एवमादिप्रयोगांश्च साधयेन्मनुनामुना  ।  
मन्त्रराजमथो वक्ष्ये दशार्णं सर्वसिद्धिदम्  ॥ नर्प्_१,८०।२१३ ॥  
स्मृतिः सद्यान्विता साक्षिर्लोहितो जनवल्लभा  ।  
पवनो ऽग्निप्रियान्तो ऽयं दशार्णो मन्त्र ईरितः  ॥ नर्प्_१,८०।२१४ ॥  
नारदो ऽस्य मुनिश्छन्दो विराट् कृष्णो ऽस्य देवता  ।  
कामो बीजं वह्निजाया शक्तिः प्रोक्ता मनीषिभिः  ॥ नर्प्_१,८०।२१५ ॥  
आचक्रं च विचक्रं च सुचक्रं तदनन्तरम्  ।  
त्रैलोक्यरक्षणं चक्रमसुरान्तकगचक्रकम्  ॥ नर्प्_१,८०।२१६ ॥  
एतैर्ङेठद्वयान्तैश्च चक्रैः पञ्चाङ्गकं मनोः  ।  
ततस्तारपुटं मन्त्रं व्यापय्य करयोस्त्रिशः  ॥ नर्प्_१,८०।२१७ ॥  
सेन्दून्हृदन्तान्मन्त्रार्णान्प्रणवान्तरितान्न्यसेत्  ।  
दक्षाङ्गुष्ठाच्च वामाङ्गुष्ठान्तमङ्गुलिपर्वसु  ॥ नर्प्_१,८०।२१८ ॥  
सृष्टिन्यासो ऽयमुदितः स्थितिन्यासो ऽधुनोच्यते  ।  
न्यसेद्वामकनिष्ठादिकनिष्टान्तं स्थितौ सुधीः  ॥ नर्प्_१,८०।२१९ ॥  
वामाङ्गुष्ठान्न्यसेद्दक्षां गुष्ठान्तं संहृतौ तथा  ।  
संहृतिर्देषसङ्घातहारिणी परिकीर्तिता  ॥ नर्प्_१,८०।२२० ॥  
विद्याप्रदश्च सृष्ट्यन्तो वर्णिनां शुद्धचेतसाम्  ।  
स्थित्यन्तः स्याद्गृहस्थानामेवं काम्यादिरूपतः  ॥ नर्प्_१,८०।२२१ ॥  
संहारान्ते मुनीन्द्राणां विरक्तानां च सर्वशः  ।  
पुनः स्थितिक्रमेणार्णान्मनोरङ्गुलिषु न्यसेत्  ॥ नर्प्_१,८०।२२२ ॥  
पुनश्चक्रैश्च पूर्वोक्तैः पञ्चागं करयोर्न्यसेत्  ।  
ततो मूलेन पुटितान्मातृकार्णान्सबिन्दुकान्  ॥ नर्प्_१,८०।२२३ ॥  
विन्यसेन्मातृकान्यासस्थानेषु प्रणतः सुधीः  ।  
ततस्तारपुटं मूलं व्यापकत्वेन विन्यसेत्  ॥ नर्प्_१,८०।२२४ ॥  
संहारसृष्टिभेदेन दशतत्त्वानि विन्यसेत्  ।  
नमोन्तमूलमन्त्रार्णपदायाम्यानि चात्मने  ॥ नर्प्_१,८०।२२५ ॥  
मत्यन्तानि च तत्त्वानि पृथिव्याद्यानि च क्रमात्  ।  
पृथ्वी जलं तथा वह्निर्वायुराकाशमेव च  ॥ नर्प्_१,८०।२२६ ॥  
अहॄङ्कारो महत्तत्वं प्रकृतिं पुरुषं परम्  ।  
प्रविन्यसेन्मस्तके च नेत्रयोः श्रोत्रयोर्नसोः  ॥ नर्प्_१,८०।२२७ ॥  
वदने हृदये नाभौ लिङ्गे जान्वोश्च पादयोः  ।  
प्रणवान्तरितान्वर्णान्हृदन्तान्विज्यसेन्मनोः  ॥ नर्प्_१,८०।२२८ ॥  
सृष्टिन्यासो ऽयमाख्यातः स्थितिन्यासं शृणु द्विज  ।  
हृदि नाभौ ध्वजे जान्वोः पादयोर्मस्तके पुनः  ॥ नर्प्_१,८०।२२९ ॥  
नेत्रयोः कर्णयोर्घ्राणे वदने विन्यसेत्क्रमात्  ।  
पदोर्जान्वोर्लिङ्गदेशे नाभौ हृदि मुखे नसोः  ॥ नर्प्_१,८०।२३० ॥  
कर्णयोर्नेत्रयोर्मूर्ध्नि संहाराख्यो ऽयमीरितः  ।  
सृष्ट्यन्तो वर्णिनान्न्यासः स्थित्यन्तोगृहमेधिनाम्  ॥ नर्प्_१,८०।२३१ ॥  
यतेर्वैराग्ययुक्तस्य संहारान्तः प्रकीर्तितः  ।  
चतुर्द्धा वर्णिनां चैव गृहस्थानां च पञ्चधा  ॥ नर्प्_१,८०।२३२ ॥  
यतीनां च त्रिधा न्यासः प्रोक्तो ऽयं क्रमतः शुभः  ।  
केचिद्विरक्ते गृहगे संहारान्तं विदुर्बुधाः  ॥ नर्प्_१,८०।२३३ ॥  
विभूतिपञ्जरं न्यासं कुर्यादिष्टाप्तये ततः  ।  
मनोर्दशावृत्तिमयं कृष्णसान्निध्यकारकम्  ॥ नर्प्_१,८०।२३४ ॥  
आधारे च ध्वजे नाभौ हृदि कण्ठे मुखे शये  ।  
ऊर्वोश्च कन्धरायां च नाभौ कुक्षौ तथा हृदि  ॥ नर्प्_१,८०।२३५ ॥  
स्तनयोः पार्श्वयोः श्रोण्योर्मस्तकेवदनेतथा  ।  
नेत्रयोः कर्णयोर्नासापुटयोश्च कपोलयोः  ॥ नर्प्_१,८०।२३६ ॥  
एवं दक्षिणदोर्मूससन्ध्यग्रेष्वङ्गुलीषु च  ।  
ततः शिरसि तत्पूर्वाद्यांशासु स्वकलासु च  ॥ नर्प्_१,८०।२३७ ॥  
दोष्णोः सक्थ्नोः शिरोक्ष्यास्यकण्ठहृज्जठरेषु च  ।  
मूलाधारे लिङ्गदेशे जानुनोः पादयोस्तथा  ॥ नर्प्_१,८०।२३८ ॥  
श्रोत्रगण्डांसवक्षोजपार्श्वलिङ्गेषु विन्यसेत्  ।  
ऊर्वोर्जान्वोर्जङ्घयोश्च पादयोर्विन्यसेत्क्रमात्  ॥ नर्प्_१,८०।२३९ ॥  
विभूतिपञ्जराख्यो ऽयं न्यासः सर्वार्थसिद्धिदः  ।  
अनेन न्यासवर्येण साक्षात्कृष्णतनुर्भवेत्  ॥ नर्प्_१,८०।२४० ॥  
मूर्ति पञ्जरनामानं न्यासं पूर्वोदितं न्यसेत्  ।  
ततो दशाङ्गपञ्चाङ्गौ न्यासवर्यौं न्यसे क्रमात्  ॥ नर्प्_१,८०।२४१ ॥  
हृदि मूर्ध्नि शिखायां च सर्वाङ्गे दिक्षु पार्श्वयोः  ।  
कट्यां पृष्ठे तथा मूर्ध्नि विन्यसेद्वैष्णवोत्तमः  ॥ नर्प्_१,८०।२४२ ॥  
पञ्चाङ्गानि न्यसेद्भूयश्चक्रैः प्राग्वत्समाहितः  ।  
अन्यो ऽप्यष्टादशार्णोक्तः कर्तव्यो न्याससञ्चयः  ॥ नर्प्_१,८०।२४३ ॥  
ततः किरीटमन्त्रेण व्यापकं रचयेत्सुधीः  ।  
वेणुबिल्वादिमुद्रांश्च दर्शयेत्साधकोत्तमः  ॥ नर्प्_१,८०।२४४ ॥  
सुदर्शनस्य मन्त्रेण कुर्याद्दिग्बन्धनं ततः  ।  
अनङ्गुष्ठाश्च ऋजवः करशाखा भवन्ति चेत्  ॥ नर्प्_१,८०।२४५ ॥  
हृन्मुद्रेयं समाख्याता शिरोमुद्रा तथा भवेत्  ।  
अधोङ्गुष्ठा तु या मुष्टिः शिखामुद्रेयमीरिता  ।  
प्रसारितकराङ्गुल्योर्वर्ममुद्रेयमीरिता  ॥ नर्प्_१,८०।२४६ ॥  
नाराचमुष्ट्या धृतबाहुयुग्मः अङ्गुष्ठतर्जन्युदितो ध्वनिस्तु  ।  
विष्वग्विमुक्ता कथितास्त्रमुद्रा यत्राक्षिणी तर्जनिमध्यमे च  ॥ नर्प्_१,८०।२४७ ॥  
ओष्ठे वामकराङ्गुष्टो लग्नस्तस्य कनिष्टिका  ।  
दक्षिणाङ्गुष्टसंसक्ता तत्कनिष्ठा प्रसारिता  ॥ नर्प्_१,८०।२४८ ॥  
तर्जनी मध्यमानामा किञ्चित्सकुञ्च्य चालिता  ।  
वेणुमुद्रेयमुदिता सुगुप्ता प्रेयसी हरेः  ।  
नोच्यन्ते तत्र सिद्धत्वान्मालाश्रीवत्सकौस्तुभाः  ॥ नर्प्_१,८०।२४९ ॥  
वामाङ्गुष्ठं समुद्रं तमपरकराङ्गुष्ठकेनाथ बद्ध्वा सम्पीड्याग्रं च दक्षाङ्गुलिभिरपि च तां वामहस्ताङ्गुलीभिः  ।  
गाढं बद्ध्वा स्वकीये हृदयसरसिजे स्थापयेत्कामबीजं प्रोच्चार्यैषा तु गोप्या सकलसुखकरी विल्वमुद्रा मुनीन्द्रैः  ॥ नर्प्_१,८०।२५० ॥  
कायेन मनसा वाचा यत्पापं समुपार्जितम्  ।  
मुद्राया ज्ञान मात्रेण सर्वं नाशमुपैष्यति  ॥ नर्प्_१,८०।२५१ ॥  
ध्यानं जपस्त्रिकालार्चा कार्या पूर्वोदिता मनोः  ।  
सर्वेष्वेकः क्रमः प्रोक्तो दशार्णाष्टादशार्णयोः  ॥ नर्प्_१,८०।२५२ ॥  
एवं सिद्धे मनौ मन्त्री प्रयोगान्कर्तुमर्हति  ।  
उद्दण्डबाहुदोर्दंहधृतगोवर्द्धनाचलम्  ॥ नर्प्_१,८०।२५३ ॥  
अन्यहस्तागुलीव्यक्तस्वरवंशार्पिताननम्  ।  
ध्यायन्कृष्णं जपेन्मन्त्रं व्रजेच्छत्रं विना सुधीः  ॥ नर्प्_१,८०।२५४ ॥  
वर्षवाताशनिभ्यो ऽपि भयं तस्य न जायते  ।  
मोघमेधौघव्राताद्गगतेन्द्रं तं स्मरन्हुनेत्  ॥ नर्प्_१,८०।२५५ ॥  
लोणैरयुतसङ्ख्यैः स्यादनावृष्टिर्न संशयः  ।  
क्रीडन्तमर्कजातीरे मज्जनस्नापनादिभिः  ॥ नर्प्_१,८०।२५६ ॥  
तच्छीकरजलासारैः सिच्यमानं प्रियाजनैः  ।  
ध्यात्वायुतं पयः सिक्तैर्हुनेद्वा नीरतर्पणैः  ॥ नर्प्_१,८०।२५७ ॥  
वृष्टिर्भवत्यकाले ऽपि महती नात्र संशयः  ।  
सदाहमोहैरार्तस्य विस्फोटकज्वरादिभिः  ॥ नर्प्_१,८०।२५८ ॥  
अमुमेव स्मरन्मूर्ध्नि जपेच्छान्तिर्भवेत्क्षणात्  ।  
अथवा गरुडारूढं प्रद्युम्नबलसंयुतम्  ॥ नर्प्_१,८०।२५९ ॥  
निजज्वरनिष्पिष्टज्वराभिष्टुतमच्युतम्  ।  
ध्यात्वा मूर्ध्नि जपेन्मन्त्रं ज्वरमुक्तो भवेज्ज्वरी  ॥ नर्प्_१,८०।२६० ॥  
ध्यात्वैवमग्नावभ्यर्च्य यथोक्तैश्चतुरङ्गुलैः  ।  
जुहुयादमृताखण्डैरयुतं ज्वरशान्तये  ॥ नर्प्_१,८०।२६१ ॥  
शिलीमुखविनिर्भिन्नभीष्मतापहरं हरिम्  ।  
ध्यात्वा जपेत्स्पृशन्नार्तं पाणिभ्यां ज्वरशान्तये  ॥ नर्प्_१,८०।२६२ ॥  
सान्दीपनाय ददतं पुत्रं ध्यात्वायुतं हुनेत्  ।  
यथोक्तैरमृताखण्डैरपमृत्युनिवृत्तये  ॥ नर्प्_१,८०।२६३ ॥  
सपार्थं मृतपुत्रायार्पयन्तं च द्विजन्मने  ।  
सुतं ध्यात्वा जपेल्लक्षं पुत्रपौत्रादिवृद्धये  ॥ नर्प्_१,८०।२६४ ॥  
पुत्रजीवफलैर्हुत्वायुतं मधुरसम्प्लुतैः  ।  
तत्काष्ठैरेधिते वह्नौ सुतान्दीर्घायुषो लभेत्  ॥ नर्प्_१,८०।२६५ ॥  
क्षीरद्रुक्त्वाथसम्पूर्णमभ्यर्च्य कलशं निशि  ।  
प्रातर्ज्जप्त्वायुतं नारीमभिषिञ्चेद्दिषड्दिनम्  ॥ नर्प्_१,८०।२६६ ॥  
एवं कृते तु वन्ध्यापि लभेत्पुत्रांश्चिरायुषः  ।  
प्रातर्वाचंयमाश्वत्थदलसम्पुटकं जलम्  ॥ नर्प्_१,८०।२६७ ॥  
अष्टोत्तरशतं जप्तं मासं पुत्रार्थिनी पिबेत्  ।  
सर्वलक्षणसम्पन्नं वन्ध्यापि लभते सुतम्  ॥ नर्प्_१,८०।२६८ ॥  
जित्वा कृत्यां काशिराजप्रेषितां च निजारिणः  ।  
तेजसा तस्य नगरं दहॄन्तं भावयन्हरिम्  ॥ नर्प्_१,८०।२६९ ॥  
हुनेत्सप्तदिनं मन्त्री सुस्नेहाक्तैश्च सर्षपैः  ।  
कृत्याकर्तारमेवास्मै कुपिता नाशयेद्ध्रुवम्  ॥ नर्प्_१,८०।२७० ॥  
बदरीद्रुमसङ्कीर्णे स्थितं दिव्याश्रमे शुभे  ।  
स्पृशन्तं करपद्माभ्यां घण्टाकर्णकलेवरम्  ॥ नर्प्_१,८०।२७१ ॥  
ध्यात्वैवं जुहुयाल्लक्षं तिलैस्त्रिमधुराप्लुतैः  ।  
महापापयुतो ऽप्येवं पूतो भवति तत्क्षणात्  ॥ नर्प्_१,८०।२७२ ॥  
द्यूतासक्तौ रुक्मिबलौ द्वेषयन्तं हरिं स्मरन्  ।  
जुहुयादिष्टयोर्द्विष्ट्यै गुलिका गोमयोद्भवाः  ॥ नर्प्_१,८०।२७३ ॥  
नित्यं सहस्रं सप्ताहान्मिथो विद्वेषयेदरीन्  ।  
वर्षन्तं गरुडारूढं ज्वलदग्निमुखैः शरैः  ॥ नर्प्_१,८०।२७४ ॥  
धावन्तं रिपुसङ्घातमनुधावतमच्युतम्  ।  
ध्यात्वा सप्तसहस्रं तु जपेन्मन्त्रमनन्यधीः  ॥ नर्प्_१,८०।२७५ ॥  
उच्चाटनं भवत्येव शत्रूणां सप्तभिर्दिनैः  ।  
ध्यायन्नुत्क्षिप्तवत्सं तु कपित्थफलहारिणम्  ॥ नर्प्_१,८०।२७६ ॥  
प्रजपेदयुतं शत्रुमुञ्चाटयति तत्क्षणात्  ।  
आत्मानं कंसमथनं ध्यायन्मञ्चान्निपातितम्  ॥ नर्प्_१,८०।२७७ ॥  
कंसात्मानं व्यकर्षन्तं गतासुं तं जपेन्मनुम्  ।  
रिपुजन्मर्क्षवृक्षोत्थसमिद्भिरयुतं निशि  ॥ नर्प्_१,८०।२७८ ॥  
जुहुयादेवमुग्रो ऽपि सपत्नो निधनं व्रजेत्  ।  
अथवा निम्बतैलाक्तैर्हुनेधोभिरक्षजैः  ॥ नर्प्_१,८०।२७९ ॥  
अयुतं नियतो रात्रौ मारयेदचिरादरीन्  ।  
निशादिष्टदलव्योषकार्पासास्थिकरैर्निशि  ॥ नर्प्_१,८०।२८० ॥  
हुनेदेरण्डतैलाक्तैः श्मशाने रिपुशान्तये  ।  
न शस्तं मारणं कर्म कुर्य्याञ्चेदयुतं हुनेत्  ॥ नर्प्_१,८०।२८१ ॥  
पायसैर्वा हुनेत्तावच्छान्तये शान्तमानसः  ।  
पारिजातहरं कृष्णं ध्यायन् लक्षं जपेन्मनुम्  ॥ नर्प्_१,८०।२८२ ॥  
सर्वत्रैव जयस्तस्य न कदापि पराजयः  ।  
व्याख्यामुद्राकरं कृष्णं रथस्थं भावयञ्जपेत्  ॥ नर्प्_१,८०।२८३ ॥  
पार्थे दिशन्तं गीतार्थं धर्मवृद्ध्यै सुमानवः  ।  
पावाशपुष्पैर्मध्वक्तैर्लक्षं विद्याप्तयेहुनेत्  ॥ नर्प्_१,८०।२८४ ॥  
राष्ट्रपूर्ग्रामवस्तूनां शरीरस्यापि रक्षणे  ।  
विश्वरूपधर प्रोद्यद्भानुकोटिसमप्रभम्  ॥ नर्प्_१,८०।२८५ ॥  
अग्रीषोमात्मकं कृष्णं द्रुतचामीकरप्रभम्  ।  
अर्काग्निद्योतितास्याङ्घ्रिम्प्रङ्कज दिव्यभूषणम्  ॥ नर्प्_१,८०।२८६ ॥  
नानायुधधरं प्राप्तं विश्वाकाशावकाशकम्  ।  
ध्यात्वा लक्ष जपेन्मन्त्रं रक्षणाय समाहितः  ॥ नर्प्_१,८०।२८७ ॥  
रक्तैर्वन्यप्रसूनैर्यो दिनादौ पूजयेद्धरिम्  ।  
दिनमध्योक्तविधिना जपेदष्टोत्तरं शतम्  ॥ नर्प्_१,८०।२८८ ॥  
सहस्रमण्डलान्मन्त्री वशयेन्मुखरान्द्विजान्  ।  
जातिपुष्पैः क्षत्रियांश्च गोपवेषधरं स्मरन्  ॥ नर्प्_१,८०।२८९ ॥  
ध्यायन् क्रीडारतं कृष्णं रक्तैरश्वारिपुष्पकैः  ।  
वशयेद्वैश्यजातीयान् शूद्रान्नीलोत्पलैः स्मरन्  ॥ नर्प्_१,८०।२९० ॥  
गीतनृत्यरतं श्वेतपुष्पैः साज्यैश्च तन्दुलैः  ।  
हुत्वान्वहं सप्तदिनं भस्म भाले च मूर्द्धनि  ॥ नर्प्_१,८०।२९१ ॥  
धारयन्वशयेत्कान्तां सापि तद्वत्पतिं ध्रुवम्  ।  
ताम्बूलं कुसुमं वास्ॐऽजनं चन्दनमेव च  ॥ नर्प्_१,८०।२९२ ॥  
सहस्रं मनुना जप्तं दद्याद्यस्मै नराय च  ।  
सो ऽचिरादेष वशगः सपुत्रपशुबान्धवः  ॥ नर्प्_१,८०।२९३ ॥  
वृन्दारण्यस्थितं ध्यायन्बल्लवीसंयुतं हरिम्  ।  
अपामार्गसमिद्भिस्तु हुत्वा तु वशयेज्जगत्  ॥ नर्प्_१,८०।२९४ ॥  
सम्प्राप्य सद्गुरोर् दीक्षां कृष्णं यो विधिनामुना  ।  
अर्चयेद्वैष्णवश्रेष्ठः सो ऽष्टसिद्धीश्वरो भवेत्  ॥ नर्प्_१,८०।२९५ ॥  
तस्य दर्शनमात्रेण वादिनो निष्प्रभाः स्मृताः  ।  
वसेत्सरस्वती वक्रे गृहे चापि सभासदः  ॥ नर्प्_१,८०।२९६ ॥  
भुक्त्वा नानाविधान्भोगानन्ते विष्णुपदं व्रजेत्  ॥ नर्प्_१,८०।२९७ ॥  
  
इति श्रीबृहन्नारदीयपुराणे पूर्वभागे तृतीयपादे कृष्णमन्त्रनिरूपणं नामाशीतितमो ऽध्यायः  
  
  
_____________________________________________________________  
  
  
श्रीसनत्कुमार उवाच  ।  
अथ कृष्णस्य मन्त्राणां वक्ष्ये भेदान् मुनीश्वर  ।  
यान्समाराध्य मनुजाः साधयन्तीष्टमात्मनः  ॥ नर्प्_१,८१।१ ॥  
शक्तिश्रीमारपूर्वश्च श्रीशक्तिस्मरपूर्वकः  ।  
मारशक्तिरमापूर्वो दशार्णा मनवस्त्रयः  ॥ नर्प्_१,८१।२ ॥  
मुनिः स्यान्ना रदच्छन्दो गायत्री देवता पुनः  ।  
कृष्णो गोविन्दनामात्र सर्वकामप्रदो नृणाम्  ॥ नर्प्_१,८१।३ ॥  
चक्रैः पूर्ववदङ्गानि त्रयाणामपि कल्पयेत्  ।  
ततः किरीटमनुनाव्यापकं हि समाचरेत्  ॥ नर्प्_१,८१।४ ॥  
सुदर्शनस्य मनुना कुर्याद्दिग्बन्धनं तथा  ।  
विंशत्यर्णोक्तवत्कुर्यादाद्ये ध्यानार्चनादिकम्  ॥ नर्प्_१,८१।५ ॥  
द्वितीये तु दशार्णोक्तं ध्यानपूजादिकं चरेत्  ।  
तृतीये तु हरिं ध्यायेत्समाहितमनाः सुधीः  ॥ नर्प्_१,८१।६ ॥  
शखचक्रधनुर्बाणपाशाङ्कुशधरारुणम्  ।  
दोर्भ्यां धृतं धमन्तं च वेणुं कृष्णदिवाकरम्  ॥ नर्प्_१,८१।७ ॥  
एवं ध्यात्वा जपेन्मन्त्रान्पञ्चलक्षं पृथक् सुधीः  ।  
जुहुयात्तद्दशांशेन पायसेन ससर्पिषा  ॥ नर्प्_१,८१।८ ॥  
एवं सिद्धे मनौ मन्त्री कुर्यात्काम्यानि पूर्ववत्  ।  
श्रीशक्तिकामः कृष्णाय गोविन्दायाग्निसुन्दरी  ॥ नर्प्_१,८१।९ ॥  
रत्र्यर्णो ब्रह्मगायत्रीकृष्णा ऋष्यादयो ऽस्य तु  ।  
बीजैरमाब्धियुग्मार्णैः षडङ्गानि प्रकल्पयेत्  ॥ नर्प्_१,८१।१० ॥  
विंशत्यर्णोदितजपध्यानहोमार्चनादिकम्  ।  
किं बहूक्तेन मन्त्रो ऽयं सर्वाभीष्टफलप्रदः  ॥ नर्प्_१,८१।११ ॥  
श्रीशक्तिस्मरपूर्वोगजन्मा शक्तिरमान्तिकः  ।  
दशाक्षरः स एवादौ प्रोक्तः शक्तिरमायुतः  ॥ नर्प्_१,८१।१२ ॥  
मन्त्रौ षोडशरव्यार्णौं चक्रैरङ्गानि कल्पयेत्  ।  
वरदाभयहस्ताभ्यां श्लिष्यन्तं स्वाङ्गके प्रिये  ॥ नर्प्_१,८१।१३ ॥  
पद्मोत्पलकरे ताभ्यां श्लिष्टं चक्रदरोज्वलम्  ।  
ध्यात्वैवं प्रजपेल्लक्षदशकं तद्दशांशतः  ॥ नर्प्_१,८१।१४ ॥  
आज्यैर्हुत्वा ततः सिद्धौ भवेतां मन्त्रनायकौ  ।  
सर्वकामप्रदौ सर्वसम्पत्सौभगाग्यदौ नृणाम्  ॥ नर्प्_१,८१।१५ ॥  
अष्टादशार्णः कामान्तो मनुः सुतधनप्रदः  ।  
नारदो ऽस्य मुनिश्छन्दो गायत्री देवता मनोः  ॥ नर्प्_१,८१।१६ ॥  
कृष्णः कामो बीजमुक्तं शक्तिर्वह्निप्रिया मता  ।  
षड्वीर्याढ्येन बीजेन षडङ्गानि समाचरेत्  ॥ नर्प्_१,८१।१७ ॥  
पाणौ पायसपक्वं च दक्षे हैयङ्गवीनकम्  ।  
वामे दधद्दिव्यदिगम्बरो गोपीसुतो ऽवतु  ॥ नर्प्_१,८१।१८ ॥  
ध्यात्वैवं प्रजपेन्मन्त्रं द्वात्रिंशल्लक्षमानतः  ।  
दशांशं जुहुयादग्नौ सिताढ्येन पय्ॐऽधसा  ॥ नर्प्_१,८१।१९ ॥  
पूर्वोक्तवैष्णवे पीठे यजेदष्टादशार्णवत्  ।  
पद्मस्थं कृष्णमभ्यर्च्य तर्पयेत्तन्मुखाम्बुजे  ॥ नर्प्_१,८१।२० ॥  
क्षीरेण कदलीपक्कैर्दध्ना हैयङ्गवेन च  ।  
पुत्रार्थी तर्पयेदेवं वत्सराल्लभते सुतम्  ॥ नर्प्_१,८१।२१ ॥  
यद्यदिच्छति तत्सर्वं तर्पणादेव सिद्ध्यति  ।  
वाक्कामो ङेयुतं कृष्णपदं माया ततः पगरम्  ॥ नर्प्_१,८१।२२ ॥  
गोविन्दाय रमा पश्चाद्दशार्णं च समुद्धरेत्  ।  
मनुस्वरयुतौ सर्गयुक्तौ भृगुतदूर्द्धूगौ  ॥ नर्प्_१,८१।२३ ॥  
द्वाविंशत्यक्षरो मन्त्रो वागीशत्वप्रदायकः  ।  
ऋषिः स्यान्नारदश्छन्दो गायत्री देवता पुनः  ॥ नर्प्_१,८१।२४ ॥  
विद्याप्रदश्च गोपालः कामो बीजं प्रकीर्तितम्  ।  
शक्तिस्तु वाग्भवं विद्याप्राप्तये विनियोजना  ॥ नर्प्_१,८१।२५ ॥  
वामोर्द्ध्वहस्ते दधतं विद्यापुस्तकमुत्तमम्  ।  
अक्षमालां च दक्षोर्द्ध्वस्फआटिकीं मातृकामयीम्  ॥ नर्प्_१,८१।२६ ॥  
शब्दब्रह्म मयं वेणुमधः पाणिद्वये पुनः  ।  
गायत्रीगीतवसनं श्यामलं कोमलच्छविम्  ॥ नर्प्_१,८१।२७ ॥  
बर्हावतंसं सर्वज्ञं सेवितं मुनिपुङ्गवैः  ।  
ध्यात्वैवं प्रमदावेशविलासं भुवनेश्वरम्  ॥ नर्प्_१,८१।२८ ॥  
वेदलक्षं जपेन्मन्त्रं किंशुकैस्तद्दशांशतः  ।  
हुत्वा तु पूजयेन्मन्त्री विंशत्यर्णविधानतः  ॥ नर्प्_१,८१।२९ ॥  
एवं यो भजते मन्त्रं भवेद्वागीश्वरस्तु सः  ।  
अदृष्टान्यपि शास्त्राणि तस्य गङ्गातरङ्गवत्  ॥ नर्प्_१,८१।३० ॥  
तारः कृष्णयुगं पश्चान्महाकृष्ण इतीरयेत्  ।  
सर्वज्ञ त्वम्प्रशंशब्दान्ते सीदमे ऽग्निश्च मारम्  ॥ नर्प्_१,८१।३१ ॥  
णान्ति विद्येश विद्यामाशु प्रयच्छ ततश्च मे  ।  
त्रयस्त्रिंशदक्षरो ऽयं महाविद्याप्रदोमनुः  ॥ नर्प्_१,८१।३२ ॥  
नारदो ऽस्य मुनिश्छन्दो ऽनुष्टुम् कृष्णो ऽस्य देवता  ।  
पादैः सर्वेण पञ्चाङ्गं कृत्वा ध्यायेत्ततो हरिम्  ॥ नर्प्_१,८१।३३ ॥  
दिव्योद्याने विवस्वत्प्रतिममणिमये मण्डपे योगपीठे मध्ये यः सर्ववेदान्तमयसुरतरोः सन्निविष्टो मुकुन्दः  ।  
वेदैः कल्पद्रुरूपैः शिखरिशतसमालम्बिकोशैश्चतुर्भिर्न्यायैस्तर्कैपुराणैः स्मृतिभिरभिवृतस्तादृशैश्चामराद्यैः  ॥ नर्प्_१,८१।३४ ॥  
दद्याद्बिभ्रत्कराग्रैरपि दरमुरलीपुष्पबाणेक्षुचापानक्षस्पृक्पूर्णकुम्भौ स्मरललितवपुर्दिव्यभूषाङ्गरागः  ।  
व्याख्यां वामे वितन्वन् स्फुटरुचिरपदो वेणुना विश्वमात्रे शब्दब्रह्मोद्भवेन श्रियमरुणरुचिर्बल्लवीवल्लभो नः  ॥ नर्प्_१,८१।३५ ॥  
एवं ध्यात्वा जपेल्लक्षं दशांशं पायसैर्हुनेत्  ।  
अष्टादशार्णवत्कुर्याद्यजनं चास्य मन्त्रवित्  ॥ नर्प्_१,८१।३६ ॥  
तारो नमो भगवते नन्दपुत्राय संवदेत्  ।  
आनन्दवपुषे दद्यादृशार्णं तदनन्तरम्  ॥ नर्प्_१,८१।३७ ॥  
अष्टाविंशतिवर्णो ऽयं मन्त्रः सर्वेष्टदायकः  ।  
नन्दपुत्रपदं ङेन्तं श्यामलाङ्गपदं तथा  ॥ नर्प्_१,८१।३८ ॥  
तथा बालवपुःकृष्णं गोविन्दं च तथा पुनः  ।  
दशार्णो ऽतो भवेन्मन्त्रो द्वात्रिंशदक्षरान्वितः  ॥ नर्प्_१,८१।३९ ॥  
अनयोर्नारदऋषिश्छन्दस्तूष्णिगनुष्टुभौ  ।  
देवता नन्दपुत्रस्तु विनियोगो ऽखिलाप्तये  ॥ नर्प्_१,८१।४० ॥  
चक्रैः पञ्चाङ्गमर्चास्यादङ्गदिक्पालहेतिभिः  ।  
दक्षिणे रत्नचषकं वामे सौवर्णनेत्रकम्  ॥ नर्प्_१,८१।४१ ॥  
करे दधानं देवीभ्यां श्लिष्टं सञ्चिन्तयेद्विभुम्  ।  
लक्षं जपो दशांशेन जुहुयात्पायसेन तु  ॥ नर्प्_१,८१।४२ ॥  
एताभ्यां सिद्धमन्त्राभ्यां मन्त्री कुर्याद्यथेप्सितम्  ।  
प्रणवः कमला माया नमो भगवते ततः  ॥ नर्प्_१,८१।४३ ॥  
नन्दपुत्राय तत्पश्चाद्बालान्ते वपुषे पदम्  ।  
ऊनविंशतिवर्णो ऽयं मुनिर्ब्रह्मा समीरितः  ॥ नर्प्_१,८१।४४ ॥  
छन्दो ऽनुष्टुप् देवता च कृष्णो बालवपुः स्वयम्  ।  
मन्त्रो ऽयं सर्वसम्पत्तिसिद्धये सेव्यते बुधैः  ॥ नर्प्_१,८१।४५ ॥  
तारो ह्यद्भगवानङेन्तो रुक्मिणीवल्लभाय च  ।  
वह्निजायावधिः प्रोक्तो मन्त्रः षोडशवर्णवान्  ॥ नर्प्_१,८१।४६ ॥  
नारदो ऽस्य मुनिश्छन्दो ऽनुष्टुप् च देवता मनोः  ।  
रुक्मिणीवल्लभश्चन्द्रदृग्वेदाङ्गाक्षिवर्णकैः  ।  
पञ्चाङ्गानि प्रकुर्वीत ततो ध्यायेत्सुरेश्वरम्  ॥ नर्प्_१,८१।४७ ॥  
तापिच्छच्छविरङ्कगां प्रियतमां स्वर्णप्रभामम्बुजप्रोद्यद्दामभुजां स्ववामभुजयाश्लिष्यन्स्वचित्ताशया  ।  
श्लिष्यन्तीं स्वयमन्यहस्तविलत्सौवर्णवेत्रश्चिरं पायान्नः सुविशुद्धपीतवसनो नानाविभूषो हरिः  ॥ नर्प्_१,८१।४८ ॥  
ध्यात्वैवं प्रजपेल्लक्षं रक्तैः पद्मैर्दशांशतः  ॥ नर्प्_१,८१।४९ ॥  
त्रिमध्वक्तैर्हुनेत्पीठे पूर्वोक्ते पूजयेद्धरिम्  ।  
अङ्गैर्नारदमुख्यैश्च लोकेशैश्च तदायुधैः  ॥ नर्प्_१,८१।५०॥     
एवं सिद्धो मनुर्दद्यात्सर्वान्कामांश्च मन्त्रिणे  ।  
लीलादण्डपदाब्जो ऽपि जनसंसक्तदोः पदम्  ॥ नर्प्_१,८१।५१ ॥  
दण्डान्ते वा धरावह्निरधीशाढ्यो ऽथ लोहितः  ।  
मेघश्यामपदं पश्चाद्भगवान् सलिलंसदृक्  ॥ नर्प्_१,८१।५२ ॥  
विष्णो इत्युक्त्वा ठद्वयं स्यादेकोनत्रिंशदर्णवान्  ।  
नारदो ऽस्य मुनिश्छन्दो ऽनुष्टुप् च देवता मनोः  ॥ नर्प्_१,८१।५३ ॥  
लीलादण्डहरिः प्रोक्तो मन्वब्धधियुगवह्निभिः  ।  
वेदैः पञ्चां गकं भागैर्मन्त्रवर्णोत्थितैः क्रमात्  ॥ नर्प्_१,८१।५४ ॥  
सम्मोहयंश्च निजवामकरस्थलीलादण्डेन गोपयुवतीः परसुन्दरीश्च  ।  
दिश्यन्निजप्रियसखांसगन्दक्षहस्तो देवश्रियं निहतकंस उरुक्रमो नः  ॥ नर्प्_१,८१।५५ ॥  
लक्षं जपो दशांशेन जुहुयात्तिलतण्डुलैः  ।  
त्रिमध्वक्तैस्ततो ऽभ्यर्चेदङ्गं दिक्पालहेतिभिः  ॥ नर्प्_१,८१।५६ ॥  
लीलादण्ड हरिं यो वै भजते नित्यमादरात्  ।  
स सर्वैः पूज्यते लोकैस्तस्य गेहे स्थिरा रमा  ॥ नर्प्_१,८१।५७ ॥  
सद्यारूढा स्मृतिस्तोयं केशवाढ्यधरायुगम्  ।  
भयाग्निवल्लभामन्त्रः सप्तार्णः सर्वसिद्धिदः  ॥ नर्प्_१,८१।५८ ॥  
ऋषिः स्यान्नारदश्छन्दो उष्णिग्गोवल्लमस्य तु  ।  
देवतापूर्ववच्चक्रैः पञ्चाङ्गानि तु कल्पयेत्  ॥ नर्प्_१,८१।५९ ॥  
ध्येयो हरिः सकपिलागणमध्यसंस्थस्ता आह्वयन्दधद्दक्षिणदोस्थवेणुम्  ।  
पाशं सयष्टिमपरत्र पयोदनीलः पीताम्बराहिरिपुपिच्छकृतावतंसः  ॥ नर्प्_१,८१।६० ॥  
सप्तलक्षं जपेन्मन्त्रं दशांशं जुहुयात्ततः  ।  
गोदुग्धैः पूजयेत्पीठे स्यादङ्गैः प्रथमावृतिः  ॥ नर्प्_१,८१।६१ ॥  
सुवर्णपिङ्गलां गौरपिङ्गलां रक्तपिङ्गलाम्  ।  
गुडपिङ्गां बभ्रुवर्णां चोत्तमां कपिलां तथा  ॥ नर्प्_१,८१।६२ ॥  
चतुष्कपिङ्गलां पीतपिङ्गलां चोत्तमां शुभाम्  ।  
गोगणाष्टकमभ्यर्च्य लोकेशानुयुधैर्युतान्  ॥ नर्प्_१,८१।६३ ॥  
सम्पूज्यैवं मनौ सिद्धे कुर्यात्काम्यानि मन्त्रवित्  ।  
अष्टोत्तरसहस्रं यः पयोभिर्दिनशो हुनेत्  ॥ नर्प्_१,८१।६४ ॥  
पक्षात्सगोगणो मुक्तो दशार्णे चाप्ययं विधिः  ।  
तारो हृद्भगवान् ङेन्तः श्रीगोविन्दस्तथा भवेत्  ॥ नर्प्_१,८१।६५ ॥  
द्वादशार्णो मनुः प्रोक्तो नारदो ऽस्य मुनिर्मतः  ।  
छन्दः प्रोक्तं च गायत्री श्रीगोविन्दो ऽस्य देवता  ।  
चन्द्राक्षियुगभूतार्णैः सर्वैः पञ्चाङ्गकल्पनम्  ॥ नर्प्_१,८१।६६ ॥  
ध्यायेत्कल्पद्रुमूलाश्रितमणिविलसद्दिव्यसिंहासनस्थं मेघश्यामं पिशङ्गांशुकमतिसुभगं शङ्खरेत्रे कराभ्याम्  ॥ नर्प्_१,८१।६७ ॥  
बिभ्राणं गोसहस्रैर्वृतममरपतिं प्रौढहस्तैककुम्भप्रश्चोतत्सौधधारास्नपितमभिनवाम्भोजपत्राभनेत्रम्  ॥ नर्प्_१,८१।६८ ॥  
रविलक्षं जपेन्मन्त्रं दुग्धैर्हुत्वा दशांशतः  ।  
यजेच्च पूर्ववद्गोष्ठस्थितं वा प्रतिमादिषु  ॥ नर्प्_१,८१।६९ ॥  
पूर्वोक्ते वैष्णवे पीठे मूर्तिं सङ्कल्प्य मूलतः  ।  
तत्रावाह्य यजेत्कृष्णं गुरुपूजनपूर्वकम्  ॥ नर्प्_१,८१।७० ॥  
रुक्मिणीं सत्यभामां च पार्श्वयोरिन्द्रमग्रतः  ।  
पृष्ठतः सुरभिं चेष्ट्वा केसरेष्वङ्गपूजनम्  ॥ नर्प्_१,८१।७१ ॥  
कालिं द्याद्या महिष्यो ऽष्टौ वसुपत्रेषु संस्थिताः  ।  
पीठकोणेषु बद्ध्वादिकिङ्कणीं च तथा पुनः  ॥ नर्प्_१,८१।७२ ॥  
दामानि पृष्ठयोर्वेणुं पुरः श्रीवत्सकौस्तुभौ  ।  
अग्रतो वनमासादिर्दिक्ष्वष्टसु तथा स्थिताः  ॥ नर्प्_१,८१।७३ ॥  
पाञ्चजन्यं गदा चक्रं वसुदेवश्च देवकी  ।  
नन्दगोपो यशोदा च सगोगोपालगोपिकाः  ॥ नर्प्_१,८१।७४ ॥  
इन्द्राद्याश्च स्थिता बाह्ये वज्राद्याश्च ततः परम्  ।  
कुमुदः कुमुदाक्षश्च पुण्डरीको ऽथ वामनः  ॥ नर्प्_१,८१।७५ ॥  
शङ्कुकर्णः सर्वनेत्रः सुमुखः सुप्रतिष्टितः  ।  
विष्वक्सेनश्च सम्पूज्यः स्वात्मा चार्च्यस्ततः परम्  ॥ नर्प्_१,८१।७६ ॥  
एककालं त्रिकालं वा यो गोविन्दं यजेन्नरः  ।  
स चिरायुर्निरातङ्को धनधान्यपतिर्भवेत्  ॥ नर्प्_१,८१।७७ ॥  
स्मृतिः सद्यान्विता चक्री दक्षकर्णयुतोधरा  ।  
नाथाय हृदयान्तो ऽयं वसुवर्णो महामनुः  ॥ नर्प्_१,८१।७८ ॥  
मुनिर्ब्रह्मास्य गायत्री छन्दः कृष्णो ऽस्य देवता  ।  
वर्णद्वन्द्वैश्च सर्वेण पञ्चाङ्गान्यस्य कल्पयेत्  ॥ नर्प्_१,८१।७९ ॥  
पञ्चवर्षमतिलोलमङ्गणे धावमानमतिचञ्चलेक्षणम्  ।  
किङ्किणीवलयहारनूपुरै रञ्जितं नमत गोपबालकम्  ॥ नर्प्_१,८१।८० ॥  
एवं ध्यात्वा जपेदष्टलक्षं मन्त्री दशांशतः  ।  
ब्रह्मवृक्षसमिद्भिश्च जुहुयात्पायसेन वा  ॥ नर्प्_१,८१।८१ ॥  
प्रागुक्ते वैष्णवे पीठे मूर्तिं सङ्कल्प्य मूलतः  ।  
तत्रावाह्यार्चयेत्कृष्णं मन्त्री वै स्थिरमानसः  ॥ नर्प्_१,८१।८२ ॥  
केसरेषु चतुर्दिक्षु विदिक्ष्वङ्गानि पूजयेत्  ।  
वासुदेवं बलं दिक्षु प्रद्युम्नमनिरुद्धकम्  ॥ नर्प्_१,८१।८३ ॥  
विदिक्षु रुक्मिणीसत्यभामे वै लक्ष्यणर्क्षजे  ।  
लोकेशान्सायुधान्बाह्ये एवं सिद्धो भवेन्मनुः  ॥ नर्प्_१,८१।८४ ॥  
तारः श्रीभुवनाकामो ङेन्तं श्रीकृष्णमीरयेत्  ।  
श्रीगोविन्दं ततः प्रोच्य गोपीजनपदं ततः  ॥ नर्प्_१,८१।८५ ॥  
वल्लभाय ततः पद्मात्रयं तत्वाक्षरो मनुः  ।  
मुन्यादिकं च पूर्वोक्तं सिद्धगोपालकं स्मरेत्  ॥ नर्प्_१,८१।८६ ॥  
माधवीमण्डपासीनौ गरुडेनाभिपालितौ  ।  
दिव्यक्रीडासु निरतौ रामकृष्णौ स्मरन् जपेत्  ॥ नर्प्_१,८१।८७ ॥  
पूजनं पूर्ववच्चास्य कर्तव्यं वैष्णवोत्तमैः  ।  
चक्री मुनिस्वरोपेतः सर्गी चैकाक्षरो मनुः  ॥ नर्प्_१,८१।८८ ॥  
कृष्णेति द्व्यक्षरः प्रोक्तः कामादिः स्यात्त्रिवर्णकः  ।  
सैव ङेन्तो युगार्णः स्यात्कृष्णाय नम इत्यपि  ॥ नर्प्_१,८१।८९ ॥  
पञ्चाक्षरश्च कृष्णाय कामरुद्धस्तथा परः  ।  
गोपालायाग्निजायान्तो रसवर्णः प्रकीर्तितः  ॥ नर्प्_१,८१।९० ॥  
कामः कृष्णपदं ङेन्तं वह्निजायान्तकः परः  ।  
कृष्णगोविन्दकौ ङेन्तौ सप्तार्णः सर्वसिद्धिदः  ॥ नर्प्_१,८१।९१ ॥  
श्रीशक्तिकामाः कृष्णाय कामः सप्ताक्षरः परः  ।  
कृष्णगोविन्दकौ ङेन्तौ हृदन्तो ऽन्यो नवाक्षरः  ॥ नर्प्_१,८१।९२ ॥  
ङेन्तौ च कृष्णगोविन्दौ तथा कामः पुटः परः  ।  
कामः शार्ङ्गी धरासंस्थो मन्विन्द्वाढ्यश्च मन्मथः  ॥ नर्प्_१,८१।९३ ॥  
श्यामलाङ्गाय हृदयं दशार्णः सर्वसिद्धिदः  ।  
बालान्ते वपुषे कृष्णायाग्निजायान्तिमो ऽपरः  ॥ नर्प्_१,८१।९४ ॥  
द्विठान्ते बालवपुषे कामः कृष्णाय संवदेत्  ।  
ततो ध्यायन्स्वहृदये गोपीजनमनोहरम्  ॥ नर्प्_१,८१।९५ ॥  
श्रीवृन्दाविपिनप्रतोलिषु नमत्सम्फुल्लवल्लीततिष्वन्तर्जालविघट्टैनः सुरभिणा वातेन संसेविते  ।  
कालिन्दीपुलिने विहारिणमथो राधैकजीवातुकं वन्दे नन्दकिशोरमिन्दुवदनं स्निग्धाम्बुदाडम्बरम्  ॥ नर्प्_१,८१।९६ ॥  
पूर्वाक्तवर्त्मना पूजा ज्ञेया ह्येषां मुनीश्वर  ।  
देवकीसुतवर्णान्ते गोविन्दपदमुच्चरेत्  ॥ नर्प्_१,८१।९७ ॥  
वासुदेवपदं प्रोच्य सम्बृद्ध्यन्तं जगत्पतिम्म्  ।  
देहि मे तनयं पश्चात्कृष्ण त्वामहमीरयेत्  ॥ नर्प्_१,८१।९८ ॥  
शरणं गत इत्यन्तो मन्त्रो द्वात्रिंशदक्षरः  ।  
नारदो ऽस्य मुनिश्छन्दो गायत्री चाप्यनुष्टुभम्  ।  
देवः सुतप्रदः कृष्णः पादैः सर्वेण चाङ्गकम्  ॥ नर्प्_१,८१।९९ ॥  
विजयेन युतो रथस्थितः प्रसमानीय समुद्रमध्यतः  ।  
प्रददत्तनयान् द्विजन्मने स्मरणीयो वसुदेवनन्दनः  ॥ नर्प्_१,८१।१०० ॥  
लक्षं जपो ऽयुतं होमस्तलैर्मधुरसम्प्लुतैः  ।  
अर्चा पूर्वोदिते पीठे अङ्गलोकेश्वरायुधैः  ॥ नर्प्_१,८१।१०१ ॥  
एवं सिद्धे मनौ मन्त्री वन्ध्यायामपि पुत्रवान्  ।  
तारो माया ततः सान्तसेन्दुष्वान्तश्च सर्ववान्  ॥ नर्प्_१,८१।१०२ ॥  
सो ऽहं वह्निप्रियान्तो ऽयं मन्त्रो वस्वक्षरः परः  ।  
पञ्चब्रह्मात्मकस्यास्य मन्त्रस्य मुनि सत्तमः  ॥ नर्प्_१,८१।१०३ ॥  
ऋषिर्ब्रह्मा च परमा गायत्रीछन्द ईरितम्  ।  
परञ्ज्योतिः परं ब्रह्म देवता परिकीर्तितम्  ॥ नर्प्_१,८१।१०४ ॥  
प्रणवो बीजमाख्यातं स्वाहा शक्तिरुदाहृता  ।  
स्वाहेति हृदयं प्रोक्तं सो ऽहं वेति शिरो मतम्  ॥ नर्प्_१,८१।१०५ ॥  
हंसश्चेति शिखा प्रोक्ता हृल्लेखा कवचं स्मृतम्  ।  
प्रणवो नेत्रमाख्यातमस्त्रं हरिहरेति च  ॥ नर्प्_१,८१।१०६ ॥  
स ब्रह्मा स शिवो विप्र स हरिः सैव देवराट्  ।  
स सर्वरूपः सर्वाख्यः सो ऽक्षरः परमः स्वराट्  ॥ नर्प्_१,८१।१०७ ॥  
एवं ध्यात्वा जपेदष्टलक्षहोमो दशांशतः  ।  
पूजाप्रणवपीठे ऽस्य साङ्गावरणकैर्मता  ॥ नर्प्_१,८१।१०८ ॥  
एवं सिद्धे मनौ ज्ञानं साधकेन्द्रस्य नारद  ।  
जायते तत्त्वमस्यादिवाक्योक्तं निर्विकल्पकम्  ॥ नर्प्_१,८१।१०९ ॥  
कामो ङेन्तो हृषीकेशो हृदयान्तो गजाक्षरः  ।  
ऋषिर्ब्रह्मास्य गायत्री छन्दो गायत्रमीरितम्  ॥ नर्प्_१,८१।११० ॥  
देवता तु हृषीकेशो विनियोगो ऽखिलाप्तये  ।  
कामो बीजं तथायेति शक्तिरस्य ह्युदाहृता  ॥ नर्प्_१,८१।१११ ॥  
बीजेनैव षडङ्गानि कृत्वा ध्यानं समाचरेत्  ।  
पुरुषोत्तममन्त्रोक्तं सर्वं वास्य प्रकीर्तितम्  ॥ नर्प्_१,८१।११२ ॥  
लक्षं जपो ऽयुतं होमो घृतेनैव प्रकीर्तितः  ।  
तर्पणं सर्वकामाप्त्यै प्रोक्तं सम्मोहिनीसुमैः  ॥ नर्प्_१,८१।११३ ॥  
श्रीबीजं शक्तिरापेति बीजेनैव षडङ्कस्तथा  ।  
त्रैलोक्यमोहनः शब्दो नम्ॐऽतो मनुरीरितः  ॥ नर्प्_१,८१।११४ ॥  
ऋषिर्ब्रह्मा च गायत्री छन्दः श्रीधरदेवता  ।  
श्रीबीजं शक्तिरापेति बीजेनैव षडङ्गकम्  ॥ नर्प्_१,८१।११५ ॥  
पुरुषोत्तमवद्ध्यानपूजादिकमिहोदितः  ।  
लक्षं जपस्तथा होम आज्येनैव दशांशतः  ॥ नर्प्_१,८१।११६ ॥  
सुगन्धश्वेतपुष्पैस्तु पूजां होमादिकं चरेत्  ।  
एवं कृते तु विप्रेन्द्र साक्षात्स्याच्छ्रीधरः स्वयम्  ॥ नर्प्_१,८१।११७ ॥  
अच्युतानन्तगोविन्दपदं ङेन्तं नमोन्तिमम्  ।  
मन्त्रो ऽस्य शौनकऋषिर्विराट् छन्दः प्रकीर्तितम्  ॥ नर्प्_१,८१।११८ ॥  
एषां पराशरव्यासनारदा ऋषयः स्मृताः  ।  
विराट् छन्दः समाख्यातं परब्रह्मात्मको हरिः  ॥ नर्प्_१,८१।११९ ॥  
देवताबीजशक्ती तु पूर्वोक्ते साधकैर्मते  ।  
शङ्खचक्रधरं देवं चतुर्बाहुं किरीटिनम्  ॥ नर्प्_१,८१।१२० ॥  
सर्वैरप्यायुधैर्युक्तं गरुडोपरि संस्थितम्  ।  
सनकादिमुनीन्द्रैस्तु सर्वदेवैरुपासितम्  ॥ नर्प्_१,८१।१२१ ॥  
श्रीभूमिसहितं देवमुदयादित्यसन्निभम्  ।  
प्रातरुद्यत्सहस्रांशुमण्डलोपमकुण्डलम्  ॥ नर्प्_१,८१।१२२ ॥  
सर्वलोकस्य रक्षार्थमनन्तं नित्यमेव हि  ।  
अभयं वरदं देवं प्रयच्छन्तं मुदान्वितम्  ॥ नर्प्_१,८१।१२३ ॥  
एवं ध्यात्वार् चयेत्पीठे वैष्णवे सुसमाहितः  ।  
आद्यावरणसङ्गैः स्याच्चक्रशङ्खगदासिभिः  ॥ नर्प्_१,८१।१२४ ॥  
मुशलाढ्यधनुः पाशाङ्कुशैः प्रोक्तं द्वितीयकम्  ।  
सनकादिकशाक्तेयव्यासनारदशौनकैः  ॥ नर्प्_१,८१।१२५ ॥  
तृतीयं लोकपालैस्तु चतुर्थं परिकीर्तितम्  ।  
लक्षं जपो दशांशेन घृतेन हवनं स्मृतम्  ॥ नर्प्_१,८१।१२६ ॥  
एवं सिद्धे मनौ मन्त्री प्रयोगानप्युपाचरेत्  ।  
श्रीवृक्षमूले देवेशं ध्यायन्वैरोगिणं स्मरन्  ॥ नर्प्_१,८१।१२७ ॥  
स्पृष्ट्वा जप्त्वायुतं साध्यं स्मृत्वा वा मनसा द्विज  ।  
रोगिणां रोगनिर्मुक्तिं कुर्यान्मन्त्री तु मण्डलात्  ॥ नर्प्_१,८१।१२८ ॥  
कन्यार्थी जुहुयाल्लाजैर्बिल्वैश्चापि धनाप्तये  ।  
वस्त्रार्थी गन्धकुसुमैरारोग्याय तिलैर्हुनेत्  ॥ नर्प्_१,८१।१२९ ॥  
रविवारे जले स्थित्वा नाभिमात्रे जपेत्तु यः  ।  
अष्टोत्तरसहस्रं वै स ज्वरं नाशयेद् ध्रुवम्  ॥ नर्प्_१,८१।१३० ॥  
विवाहार्थं जपेन्मासं शशिमण्डलमध्यगम्  ।  
ध्यात्वा कृष्णं लभेत्कन्यां वाञ्छितां चापि नारद  ॥ नर्प्_१,८१।१३१ ॥  
वसुदेवपदं प्रोच्य निगडच्छेदशब्दतः  ।  
वासुदेवाय वर्मास्त्रे स्वाहान्तो मनुरीरितः  ॥ नर्प्_१,८१।१३२ ॥  
नारदो ऽस्य ऋषिश्छन्दो गायत्री कृष्णदेवता  ।  
वर्म बीजं शिरः शक्तिरन्यत्सर्वं दशार्णवत्  ॥ नर्प्_१,८१।१३३ ॥  
बालः पवनदीर्घैदुयुक्तो झिण्टीशयुर्जलम्  ।  
अत्रिर्व्यासाय हृदयं मनुरष्टाक्षरो ऽवतु  ॥ नर्प्_१,८१।१३४ ॥  
ब्राह्मानुष्टुप् मुनिश्छन्दो देवः सत्यवतीसुतः  ।  
आद्यं बीजं नमः शक्तिदीर्घाढ्यो नादिनाङ्गकम्  ॥ नर्प्_१,८१।१३५ ॥  
व्याख्यामुद्रिकया लसत्करतलं सद्योगपीठस्थितं वामे जानुतले दधानमपरं हस्तं सुविद्यानिधिम्  ।  
विप्रव्रातवृतं प्रसन्नमनसं पाथोरुहाङ्गद्युतिं पाराशर्य्यमतीव पुण्यचरितं व्यासं स्मरेत्सिद्धये  ॥ नर्प्_१,८१।१३६ ॥  
जपेदष्टसहस्राणि पायसैर्हेममाचरेत्  ।  
पूर्वोक्तपीठे व्यासस्य पूर्वमङ्गानि पूजयेत्  ॥ नर्प्_१,८१।१३७ ॥  
प्राच्यादिषु यजेत्पैलं वैशम्पायनजैमिनी  ।  
सुमम्प्तुं कोणभागेषु श्रीशुकं रोमहर्षणम्  ॥ नर्प्_१,८१।१३८ ॥  
उग्रश्रवसमन्यांश्च मुनीन्सेन्द्रादिकाययुधान्  ।  
एवं सिद्धमनुर्मन्त्री कवित्वं शोभनाः प्रजाः  ॥ नर्प्_१,८१।१३९ ॥  
व्याख्यानशक्तिं कीर्तिं च लभते सम्पदां चयम्  ।  
नृसिंहो माधवो दृष्टो लोहितो निगमादिमः  ॥ नर्प्_१,८१।१४० ॥  
कृशानुजाया पञ्चार्णो मनुर्विषहरः परः  ।  
अनन्तपङ्क्तिपक्षीन्द्रा मुनिश्छन्दः सुरा मताः  ॥ नर्प्_१,८१।१४१ ॥  
तारवह्निप्रिये बीजशक्ती मन्त्रस्य कीर्तिते  ।  
ज्वलज्वल महामन्त्री स्वाहा हृदयमीरितम्  ॥ नर्प्_१,८१।१४२ ॥  
गरुडेति पदस्यान्ते चूडाननशुचिप्रिया  ।  
शिरोमन्त्रो गरुडतः शिखे स्वाहा शिखा मनुः  ॥ नर्प्_१,८१।१४३ ॥  
गरुडेति पदं प्रोच्य प्रभञ्जययुगं वदेत्  ।  
प्रभेदययुगं पश्चाद्वित्रासय विमर्दय  ॥ नर्प्_१,८१।१४४ ॥  
प्रत्येकं द्विस्ततः स्वाहा कवचस्य मनुर्मतः  ।  
उग्ररूपधरान्ते तु सर्वविषहरेति च  ॥ नर्प्_१,८१।१४५ ॥  
भीषयद्वितयं प्रोच्य सर्वं दहदहेति च  ।  
भस्मीकुरु ततः स्वाहा नेत्रमन्त्रो ऽयमीरितः  ॥ नर्प्_१,८१।१४६ ॥  
अप्रतिहतवर्णान्ते बलाय प्रहतेति च  ।  
शासनान्ते तथा हुं फट् स्वाहास्त्रमनुरीरितः  ॥ नर्प्_१,८१।१४७ ॥  
पादे कटौ हृदि मुखे मूर्ध्निं वर्णान्प्रविन्यसेत्  ॥ नर्प्_१,८१।१४८ ॥  
तप्तस्वर्णनिभं फणीन्द्रनिकरैःकॢप्ताङ्ग भूषम्प्रभुं स्तर्तृआणां शमयन्तमुग्रमखिलं नॄणां विषं तत्क्षणात्  ।  
चञ्च्वग्रप्रचलद्भुजङ्गमभयं पाण्योर्वरं बिभ्रतं पक्षोच्चारितसामगीतममलं श्रीपक्षिराजं भजे  ॥ नर्प्_१,८१।१४९॥    
पञ्चलक्षं जपेन्मन्त्रं दशांशं जुहुयात्तिलैः  ।  
पूजयेन्मातृकापीठे गरुडं वेदविग्रहम्  ॥ नर्प्_१,८१।१५० ॥  
चतुर्थ्यन्तः पक्षिराजः स्वाहा पीठमनुः स्मृतः  ।  
दृष्ट्वाङ्गं कर्णिकामध्ये नागान्यन्त्रेषु पूजयेत्  ॥ नर्प्_१,८१।१५१ ॥  
तद्बिहिर्लोकपालांश्च वज्राद्यैर्विलसत्करान्  ।  
एवं सिद्धमनुर्मन्त्री नाशयेद्गरलद्वयम्  ।  
देहान्ते लभते चापिश्रीविष्णोः परमं पदम्  ॥ नर्प्_१,८१।१५२ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे कृष्णादिमन्त्रभेदनिरूपणं नामैकाशीतितमो ऽध्यायः  
  
  
_____________________________________________________________  
  
  
सनत्कुमार उवाच  
किं त्वं नारद जानासि पूर्वजन्मनि यत्त्वया  ।  
प्राप्तं भगवतः साक्षाच्छूलिनो युगलात्मकम्  ॥ नर्प्_१,८२।१ ॥  
कृष्णमन्त्ररहस्यं च स्मर विस्मृतिमागतम्  ।  
सूत उवाच  
इत्युक्तो नारदो विप्राः कुमारेण तु धीमता  ॥ नर्प्_१,८२।२ ॥  
ध्याने विवेदाशु चिरं चरितं पूर्वजन्मनः  ।  
ततश्चिरं ध्यानपरो नारदो भगवत्प्रियः  ॥ नर्प्_१,८२।३ ॥  
ज्ञात्वा सर्वं सुवृत्तान्तं सुप्रसन्नाननो ऽब्रवीत्  ।  
भगवन्सर्ववृत्तान्तः पूर्वकल्पसमुद्बवः  ॥ नर्प्_१,८२।४ ॥  
मम स्मृतिमनुप्राप्तो विना युगललम्भनम्  ।  
तच्छ्रुत्वा वचनं तस्य नारदस्य महात्मनः  ॥ नर्प्_१,८२।५ ॥  
सनत्कुमारो भगवान् व्याजहार यथातथम्  ।  
सनत्कुमार उवाच  
शृणु विप्र प्रवक्ष्यामि यस्मिञ्जन्मनि शूलिनः  ॥ नर्प्_१,८२।६ ॥  
प्राप्तं कृष्णरहस्यं वै सावधानो भवाधुना  ।  
अस्मात्सारस्वतात्कल्पात्पूर्वस्मिन्पञ्चविंशके  ॥ नर्प्_१,८२।७ ॥  
कल्पे त्वं काश्यपो जातो नारदो नाम नामतः  ।  
तत्रैकदा त्वं कैलासं प्राप्तः कृष्णस्य योगिनः  ॥ नर्प्_१,८२।८ ॥  
सम्प्रष्टुं परमं तत्वं शिवं कैलासवासिनम्  ।  
त्वया पृष्टो महादेवो रहस्यं स्वप्रकाशितम्  ॥ नर्प्_१,८२।९ ॥  
कथयामास तत्वेन नित्यलीलानुगं हरेः  ।  
ततस्तदन्ते तु पुनस्त्वया विज्ञापितो हरः  ॥ नर्प्_१,८२।१० ॥  
नित्यां लीलां हरेर्द्रष्टुं ततः प्राह सदाशिवः  ।  
गोपीजनपदस्यान्ते वल्लभेति पदं ततः  ॥ नर्प्_१,८२।११ ॥  
चरणाच्छरणं पश्चात्प्रपद्ये इति वै मनुः  ।  
मन्त्रस्यास्य ऋषिः प्रोक्तो सुरभिश्छन्द एव च  ॥ नर्प्_१,८२।१२ ॥  
गायत्री देवता चास्य बल्लवीवल्लभो विभुः  ।  
प्रपन्नो ऽस्मीति तद्भक्तौ विनियोग उदाहृतः  ॥ नर्प्_१,८२।१३ ॥  
नास्य सिद्धादिकं विप्र शोधनं न्यासकल्पनम्  ।  
केवलं चिन्तनं सद्यो नित्यलीलाप्रकाशकम्  ॥ नर्प्_१,८२।१४ ॥  
आभ्यन्तरस्य धर्मस्य साधनं वच्मि साम्प्रतम्  ॥ नर्प्_१,८२।१५ ॥  
सङ्गृह्य मन्त्रं गुरुभक्तियुक्तो विचिन्त्य सर्वं मनसा तदीहितम्  ।  
कृपां तदीयां निजधर्मसंस्थो विभावयन्नात्मनि तोषयेद्गुरुम्  ॥ नर्प्_१,८२।१६ ॥  
सताः शिक्षेत वै धर्मान्न्प्रपन्नानां भयापहान्  ।  
ऐहिकामुष्मिकीचिन्ताविधुरान् सिद्धिदायकान्  ॥ नर्प्_१,८२।१७ ॥  
स्वेष्टदेवधिया नित्यं तोषयेद्वैष्णवांस्तथा  ।  
भर्त्सनादिकमेतेषां न कदाचिद्विचिन्तयेत्  ॥ नर्प्_१,८२।१८ ॥  
पूर्वकर्मवशाद्भव्यमैहिकं भोग्यमेव च  ।  
आयुष्यकं तथा कृष्णः स्वयमेव करिष्यति  ॥ नर्प्_१,८२।१९ ॥  
श्रीकृष्णं नित्यलीलास्थं चिन्तयेत्स्वधियानिशम्  ।  
श्रीमदर्चावतारेण कृष्णं परिचरेत्सदा  ॥ नर्प्_१,८२।२० ॥  
अनन्यचिन्तनीयो ऽसौ प्रपन्नैः शरणार्थिभिः  ।  
स्थेयं च देहगेहादावुदासीनतया बुधैः  ॥ नर्प्_१,८२।२१ ॥  
गुरोरवज्ञां साधूनां निन्दां भेदं हरे हरौ  ।  
वेदनिन्दां हरेर्नामबलात्पापसमीहनम्  ॥ नर्प्_१,८२।२२ ॥  
अर्थवादं हरेर् नाम्नि पाषण्डं नामसङ्ग्रहे  ।  
अलसे नास्तिके चैव हरिनामोपदेशनम्  ॥ नर्प्_१,८२।२३ ॥  
नामविस्मरणं चापि नाम्न्यनादरमेव च  ।  
सन्त्यजेद् दूरतो वत्स दोषानेतान्सुदारुणान्  ॥ नर्प्_१,८२।२४ ॥  
प्रपन्नो ऽस्मीति सततं चिन्तयेद्धृद्गतं हरिम्  ।  
स एव पालनं नित्यं करिष्यति ममेति च  ॥ नर्प्_१,८२।२५ ॥  
तवास्मि राधिकानाथ कर्मणा मनसा गिरा  ।  
कृष्णकान्तेति चैवास्मि युवामेव गतिर्मम  ॥ नर्प्_१,८२।२६ ॥  
दासाः सखायः पितरः प्रेयस्यश्च हरेरिह  ।  
सर्वे नित्या मुनिश्रेष्ठ चिन्तनीया महात्मभिः  ॥ नर्प्_१,८२।२७ ॥  
गमनागमने नित्यकरोति वनगोष्टयोः  ।  
गोचारणं वयस्यैश्च विनासुरविघातनम्  ॥ नर्प्_१,८२।२८ ॥  
सखायो द्वादशाख्याता हरेः श्रीदामपूर्वकाः  ।  
राधिकायाः सुशीलाद्याः सख्यो द्वात्रिंशदीरिताः  ॥ नर्प्_१,८२।२९ ॥  
आत्मानं चिन्तयेद्वत्स तासां मध्ये मनोरमाम्  ।  
रूपयौवनसम्पन्नां किशोरीं च स्वलङ्कृताम्  ॥ नर्प्_१,८२।३० ॥  
नानाशिल्पकलाभिज्ञां कृष्णभोगानुरूपिणीम्  ।  
तत्सेवनसुखाह्लादभावेनातिसुनिर्वृताम्  ॥ नर्प्_१,८२।३१ ॥  
ब्राह्मं मुहूर्तमारभ्य यावदर्धनिशा भवेत्  ।  
तावत्परिचरेत्तौ तु यथाकालानुसेवया  ॥ नर्प्_१,८२।३२ ॥  
सहस्रं च तयोर्न्नाम्नां पठेन्नित्यं समाहितः  ।  
एतसाधनमुद्दिष्टं प्रपन्नानां मुनीश्वर  ॥ नर्प्_१,८२।३३ ॥  
नाख्येयं कस्यचित्तुभ्यं मया तत्त्वं प्रकाशितम्  ।  
सनत्कुमार उवाच  
ततस्त्वं नारद पुनः पृष्टवान्वै सदाशिवम्  ॥ नर्प्_१,८२।३४ ॥  
नाम्नां सहस्रं तच्चापि प्रोक्तवां स्तच्छृणुष्व मे  ।  
ध्यात्वा वृन्दावने रम्ये यमुनातीरसङ्गतम्  ॥ नर्प्_१,८२।३५ ॥  
कल्पवृक्षं समाश्रित्य तिष्ठन्तं राधिकायुतम्  ।  
पठेन्नामसहस्रं तु युगलाख्यं महामुने  ॥ नर्प्_१,८२।३६ ॥  
देवकीनन्दनः शौरिर्वासुदेवो बलानुजः  ।  
गदाग्रजः कंसमोहः कंससेवकमोहनः  ॥ नर्प्_१,८२।३७ ॥  
भिन्नर्गलः भिन्नलोहः पितृबाह्यः पितृस्तुतः  ।  
मातृस्तुतः शिवध्येयो यमुनाजलभेदनः  ॥ नर्प्_१,८२।३८ ॥  
व्रजवासी व्रजानन्दी नन्दबालो दयानिधिः  ।  
लीलाबालः पद्मनेत्रो गोकुलोत्सव ईश्वरः  ॥ नर्प्_१,८२।३९ ॥  
गोपिकानन्दनः कृष्णो गोपानन्दः सतां गतिः  ।  
बकप्राणहरो विष्णुर्बकमुक्तिप्रदो हरिः  ॥ नर्प्_१,८२।४० ॥  
बलदोलाशयशयः श्यामलः सर्वसुन्दरः  ।  
पद्मनाभो हृषीकेशः क्रीडामनुजबालकः  ॥ नर्प्_१,८२।४१ ॥  
लीलाविध्वस्तशकटो वेदमन्त्राभिषेचितः ।  
यशोदानन्दनः कान्तो मुनिकोटिनिषेवितः  ॥ नर्प्_१,८२।४२ ॥  
नित्यं मधुवनावासी वैकुण्ठः सम्भवः क्रतुः  ।  
रमापतिर्यदुपतिर्मुरारिर्मधुसूदनः  ॥ नर्प्_१,८२।४३ ॥  
माधवो मानहारी च श्रीपतिर्भूधरः प्रभुः  ।  
बृहद्वनमहालीलो नन्दसूनुर्महासनः  ॥ नर्प्_१,८२।४४ ॥  
तृणावर्तप्राणहारी यशोदाविस्मयप्रदः  ।  
त्रैलोक्यवक्त्रः पद्माक्षः पद्महस्तः प्रियङ्करः  ॥ नर्प्_१,८२।४५ ॥  
ब्रह्मण्यो धर्मगोप्ता च भूपतिः श्रीधरः स्वराट्  ।  
अजाध्यक्षः शिवाध्यक्षो धर्माध्यक्षो महेश्वरः  ॥ नर्प्_१,८२।४६ ॥  
वेदान्तवेद्यो ब्रह्मस्थः प्रजापतिरमोघदृक् ।  
गोपीकरावलम्बी च गोपबालकसुप्रियः  ॥ नर्प्_१,८२।४७ ॥  
बालानुयीयी बलवान् श्रीदामप्रिय आत्मवान्  ।  
गोपीगृहाङ्गणरतिर्भद्रः सुश्लोकमङ्गलः  ॥ नर्प्_१,८२।४८ ॥  
नवनीतहरो बालो नवनीतप्रियाशनः  ।  
बालवृन्दी मर्कवृन्दी चकिताक्षः पलायितः  ॥ नर्प्_१,८२।४९ ॥  
यशोदातर्जितः कम्पी मायारुदितशोभनः  ।  
दामोदरो ऽप्रमेयात्मा दयालुर्भक्तवत्सलः  ॥ नर्प्_१,८२।५० ॥  
सुबद्धोलूखले नम्रशिरा गोपीकदर्थितः  ।  
वृक्षभङ्गी शोकभङ्गी धनदात्मजमोक्षणः  ॥ नर्प्_१,८२।५१ ॥  
देवर्षिवचनश्लाघी भक्तवात्सल्यसागरः  ।  
व्रजकोलाहलकरो व्रजानदविवर्द्धनः  ॥ नर्प्_१,८२।५२ ॥  
गोपात्मा प्रेरकः साक्षी वृन्दावननिवासकृत्  ।  
वत्सपालो वत्सपतिर्गोपदारकमण्डनः  ॥ नर्प्_१,८२।५३ ॥  
बालक्रीडो बालरतिर्बालकः कनकाङ्गदी  ।  
पीताम्बरो हेममाली मणिमुक्ताविभूषणः  ॥ नर्प्_१,८२।५४ ॥  
किङ्किणीकटकी सूत्री नूपुरी मुद्रि कान्वितः  ।  
वत्सासुरपतिध्वंसी बकासुरविनाशनः  ॥ नर्प्_१,८२।५५ ॥  
अघासुरविनाशी च विनिद्रीकृतबालकः  ।  
आद्य आत्मप्रदः सङ्गी यमुनातीरभोजनः  ॥ नर्प्_१,८२।५६ ॥  
गोपालमण्डलीमध्यः सर्वगोपालभूषणः  ।  
कृतहस्ततलग्रासो व्यञ्जनाश्रितशाखिकः  ॥ नर्प्_१,८२।५७ ॥  
कृतबाहुशृङ्गयष्टिगुञ्जालङ्कृतकण्ठकः  ।  
मयूरपिच्छमुकुटो वनमालाविभूषितः  ॥ नर्प्_१,८२।५८ ॥  
गैरिकाचित्रितवपुर्नवमेघवपुः स्मरः  ।  
कोटिकन्दर्पलावण्यो लसन्मकरकुण्डलः  ॥ नर्प्_१,८२।५९ ॥  
आजानुबाहुर्भगवान्निद्रारहितलोचनः  ।  
कोटिसागरगाभीर्यः कालकालः सदाशिवः  ॥ नर्प्_१,८२।६० ॥  
विरञ्चिमोहनवपुर्गोपवत्सवपुर्द्धरः  ।  
ब्रह्माण्डकोटिजनको ब्रह्ममोहविनाशकः  ॥ नर्प्_१,८२।६१ ॥  
ब्रह्मा ब्रह्मेडितः स्वामी शक्रदर्पादिनाशनः  ।  
गिरिपूजोपदेष्टा च धृतगोवर्द्धनाचलः  ॥ नर्प्_१,८२।६२ ॥  
पुरन्दरेडितः पूज्यः कामधेनुप्रपूजितः  ।  
सर्वतीर्थाभिषिक्तश्च गोविन्दो गोपरक्षकः  ॥ नर्प्_१,८२।६३ ॥  
कालियार्तिकरः क्रूरो नागपत्नीडितो विराट्  ।  
धेनुकारिः प्रलम्बारिर्वृषासुरविमर्दनः  ॥ नर्प्_१,८२।६४ ॥  
मायासुरात्मजध्वंसी केशिकण्ठविदारकः  ।  
गोपगोप्ता धेनुगोप्ता दावाग्निपरिशोषकः  ॥ नर्प्_१,८२।६५ ॥  
गोपकन्यावस्त्रहारी गोपकन्यावरप्रदः  ।  
यज्ञपत्न्यन्नभोजी च मुनिमानापहारकः  ॥ नर्प्_१,८२।६६ ॥  
जलेशमानमथनो नन्दगोपालजीवनः  ।  
गन्धर्वशापमोक्ता च शङ्खचूडशिरोहरः  ॥ नर्प्_१,८२।६७ ॥  
वंशी वटी वेणुवादी गोपीचिन्तापहारकः  ।  
सर्वगोप्ता समाह्वानः सर्वगोपीमनोरथः  ॥ नर्प्_१,८२।६८ ॥  
व्यङ्गधर्मप्रवक्ता च गोपीमण्डलमोहनः  ।  
रासक्रीडारसास्वादी रसिको राधिकाधवः  ॥ नर्प्_१,८२।६९ ॥  
किशोरीप्राणनाथश्च वृषभानसुताप्रियः  ।  
सर्वगोपीजनानन्दी गोपीजनविमोहनः  ॥ नर्प्_१,८२।७० ॥  
गोपिकागीतचरितो गोपीनर्तनलालसः  ।  
गोपीस्कन्धाश्रितकरो गोपिकाचुम्बनप्रियः  ॥ नर्प्_१,८२।७१ ॥  
गोपिकामार्जितमुखो गोपीव्यञ्जनवीजितः  ।  
गोपिकाकेशसंस्कारी गोपिकापुष्पसंस्तरः  ॥ नर्प्_१,८२।७२ ॥  
गोपिकाहृदयालम्बी गोपीवहनतत्परः  ।  
गोपिकामदहारी च गोपिकापरमार्जितः  ॥ नर्प्_१,८२।७३ ॥  
गोपिकाकृतसन्नीलो गोपिकासंस्मृतप्रियः  ।  
गोपिकावन्दितपदो गोपिकावशवर्तनः  ॥ नर्प्_१,८२।७४ ॥  
राधा पराजितः श्रीमान्निकुञ्जेसुविहारवान्  ।  
कुञ्जप्रियः कुञ्जवासी वृन्दावनविकासनः  ॥ नर्प्_१,८२।७५ ॥  
यमुनाजलसिक्ताङ्गो यमुनासौख्यदायकः  ।  
शशिसंस्तम्भनः शूरः कामी कामविमोहनः  ॥ नर्प्_१,८२।७६ ॥  
कामाद्याः कामनाथश्च काममानसभेदनः  ।  
कामदः कामरूपश्च कामिनीकामसञ्चयः  ॥ नर्प्_१,८२।७७ ॥  
नित्यक्रीडो महालीलः सर्वः सर्वगतस्तथा  ।  
परमात्मा पराधीशः सर्वकारणकारणः (म्)  ॥ नर्प्_१,८२।७८ ॥  
गृहीतनारदवचा ह्यक्रूरपरिचिन्तितः  ।  
अक्रूरवन्दितपदो गोपिकातोषकारकः  ॥ नर्प्_१,८२।७९ ॥  
अक्रूरवाक्यसङ्ग्राही मथुरावासकारणः (म्)  ।  
अक्रूरतापशमनो रजकायुःप्रणाशनः  ॥ नर्प्_१,८२।८० ॥  
मथुरानन्ददायी च कंसवस्त्रविलुण्ठनः  ।  
कंसवस्त्रपरीधानो गोपवस्त्रप्रदायकः  ॥ नर्प्_१,८२।८१ ॥  
सुदामगृहगामी च सुदामपरिपूजितः  ।  
तन्तुवाय कसम्प्रीतः कुब्जाचन्दनलेपनः  ॥ नर्प्_१,८२।८२ ॥  
कुब्जारूपप्रदो विज्ञो मुकुन्दो विष्टरश्रवाः  ।  
सर्वज्ञो मथुरालोकी सर्वलोकाभिनन्दनः  ॥ नर्प्_१,८२।८३ ॥  
कृपाकटाक्षदर्शी च दैत्यारिर्देवपालकः  ।  
सर्वदुःखप्रशमनो धनुभर्ङ्गी महोत्सवः  ॥ नर्प्_१,८२।८४ ॥  
कुवलयापीडहॄन्ता दन्तस्कन्धबलाग्रणीः  ।  
कल्परूपधरोधीरो दिव्यवस्त्रानुलेपनः  ॥ नर्प्_१,८२।८५ ॥  
मल्लरूपो महाकालः कामरूपी बलान्वितः  ।  
कंसत्रासकरो भीमो मुष्टिकान्तश्च कंसहा  ॥ नर्प्_१,८२।८६ ॥  
चाणूरघ्नो भयहरः शलारिस्तोशलान्तकः  ।  
वैकुण्ठवासी कंसारिः सर्वदुष्टनिषूदनः  ॥ नर्प्_१,८२।८७ ॥  
देवदुन्दुभिनिर्घोषी पितृशोकनिवारणः  ।  
यादवेन्द्रः सतान्नाथो यादवारिप्रमर्द्दनः  ॥ नर्प्_१,८२।८८ ॥  
शौरिशोकविनाशी च देवकीतापनाशनः  ।  
उग्रसेनपरित्राता उग्रसेनाभिपूजितः  ॥ नर्प्_१,८२।८९ ॥  
उग्रसेनाभिषेकी च उग्रसेनदया परः  ।  
सर्वसात्वतसाक्षी च यदूनामभिनन्दनः  ॥ नर्प्_१,८२।९० ॥  
सर्वमाथुरसंसेव्यः करुणो भक्तबान्धवः  ।  
सर्वगोपालधनदो गोपीगोपाललालसः  ॥ नर्प्_१,८२।९१ ॥  
शौरिदत्तोपवीती च उग्रसेनदयाकरः  ।  
गुरुभक्तो ब्रह्मचारी निगमाध्ययने रतः  ॥ नर्प्_१,८२।९२ ॥  
सङ्कर्षणसहाध्यायी सुदामसुहृदेव च  ।  
विद्यानिधिः कलाकोशो मृतपुत्रदस्तथा  ॥ नर्प्_१,८२।९३ ॥  
चक्री पाञ्चजनी चैव सर्वनारकिमोचनः  ।  
यमार्चितः परो देवो नामोच्चारवसो (शो)ऽच्युतः  ॥ नर्प्_१,८२।९४ ॥  
कुब्जा विलासी सुभगो दीनबन्धुरनूपमः  ।  
अक्रूरगृहगोप्ता च प्रतिज्ञापालकः शुभः  ॥ नर्प्_१,८२।९५ ॥  
जरासन्धजयी विद्वान् यवनान्तो द्विजाश्रयः  ।  
मुचुकुन्दप्रियकरोजरासन्धपलायितः  ॥ नर्प्_१,८२।९६ ॥  
द्वारकाजनको गूढो ब्रह्मण्यः सत्यसङ्गरः  ।  
लीलाधरः प्रियकरो विश्वकर्मा यशःप्रदः  ॥ नर्प्_१,८२।९७ ॥  
रुक्मिणीप्रियसन्देशो रुक्मशोकविवर्द्धनः  ।  
चैद्यशोकालयः श्रेष्ठो दुष्टराजन्यनाशनः  ॥ नर्प्_१,८२।९८ ॥  
रुक्मिवैरूप्यकरणो रुक्मिणीवचने रतः  ।  
बलभद्रवचोग्राही मुक्तरुक्मी जनार्दनः  ॥ नर्प्_१,८२।९९ ॥  
रुक्मिणीप्राणनाथश्च सत्यभामापतिः स्वयम्  ।  
भक्तपक्षी भक्तिवश्यो ह्यक्रूरमणिदायकः  ॥ नर्प्_१,८२।१०० ॥  
शतधन्वाप्राणहारी ऋक्षराजसुताप्रियः  ।  
सत्राजित्तनयाकान्तो मित्रविन्दापहारकः  ॥ नर्प्_१,८२।१०१ ॥  
सत्यापतिर्लक्ष्मणाजित्पूज्यो भद्राप्रियङ्करः  ।  
नरका सुरघातीं च लीलाकन्याहरो जयी  ॥ नर्प्_१,८२।१०२ ॥  
मुरारिर्मदनेशो ऽपि धरित्रीदुःखनाशनः  ।  
वैनतेयी स्वर्गगामी अदित्य कुण्डलप्रदः  ॥ नर्प्_१,८२।१०३ ॥  
इन्द्रार्चितो रमाकान्तो वज्रिभार्याप्रपूजितः  ।  
पारिजातापहारी च शक्रमानापहारकः  ॥ नर्प्_१,८२।१०४ ॥  
प्रद्युम्नजनकः साम्बतातो बहुसुतो विधुः  ।  
गर्गाचार्यः सत्यगतिर्धर्माधारो धारधरः  ॥ नर्प्_१,८२।१०५ ॥  
द्वारकामण्डनः श्लोक्यः सुश्लोको निगमालयः  ।  
पैण्ड्रकप्राणहारी च काशीराजशिरोहरः  ॥ नर्प्_१,८२।१०६ ॥  
अवैष्णवविप्रदाही सुदक्षिणभयाबहः  ।  
जरासन्धविदारीं च धर्मनन्दनयज्ञकृत्  ॥ नर्प्_१,८२।१०७ ॥  
शिशुपालशिररश्चेदी दन्तवक्रविनाशनः  ।  
विदूरथांसकः श्रीशः श्रीदो द्विविदनाशनः  ॥ नर्प्_१,८२।१०८ ॥  
रुक्मिणीमानहारी च रुक्मिणीमानवर्द्धनः  ।  
देवर्षिशापहर्ता च द्रौपदीवाक्यपालकः  ॥ नर्प्_१,८२।१०९ ॥  
दुर्वासो भयहाति व पाञ्चालीस्मरणागतः  ।  
पार्थदूतः पार्थमन्त्री पार्थदुःखौधनाशनः  ॥ नर्प्_१,८२।११० ॥  
पार्थमानापहारी च पार्थजीवनदायकः  ।  
पाञ्चाली वस्त्रदाता च विश्वपालकपालकः  ॥ नर्प्_१,८२।१११ ॥  
श्वेताश्वसारथिः सत्यः सत्यसाध्यो भयापहः  ।  
सत्यसन्धः सत्यरतिः सत्यप्रिय उदारधीः  ॥ नर्प्_१,८२।११२ ॥  
महासेनजयी चैव शिवसैन्यविनाशननः  ।  
बाणासुरभुजच्छेत्ता बाणबाहुवरप्रदः  ॥ नर्प्_१,८२।११३ ॥  
तार्क्ष्यमानापहारी च तार्क्ष्यतेजोविवर्द्धनः  ।  
रामस्वरूपधारी च सत्यभामामुदावहः  ॥ नर्प्_१,८२।११४ ॥  
रत्नाकरजलक्रीडो व्रजलीलाप्रदर्शकः  ।  
स्वप्रतिज्ञापरिध्वंसी भीष्माज्ञापरिपालकः  ॥ नर्प्_१,८२।११५ ॥  
वीरायुधहरः कालः कालिकेशो महाबलः  ।  
वर्वरीषशिरोहारी वर्वरीषशिरःप्रदः  ॥ नर्प्_१,८२।११६ ॥  
धर्मपुत्रजयी शूरदुर्योधनमदान्तकः  ।  
गोपिकाप्रीतिनिर्बन्धनित्यक्रीडो व्रजेश्वरः  ॥ नर्प्_१,८२।११७ ॥  
राधाकुण्डरतिर्धन्यः सदान्दोलसमाश्रितः  ।  
सदामधुवनानन्दी सदावृन्दावनप्रियः  ॥ नर्प्_१,८२।११८ ॥  
अशोकवनसन्नद्धः सदातिलकसङ्गतः  ।  
सदागोवर्द्धनरतिः सदा गोकुलवल्लभः  ॥ नर्प्_१,८२।११९ ॥  
भाण्डीरवटसंवासी नित्यं वंशीवटस्थितः  ।  
नन्दग्रामकृतावासो वृषभानुग्रहप्रियः  ॥ नर्प्_१,८२।१२० ॥  
गृहीतकामिनीरूपो नित्यं रासिविलासकृत्  ।  
वल्लवीजनसङ्गोप्ता वल्लवीजनवल्लभः  ॥ नर्प्_१,८२।१२१ ॥  
देवशर्मकृपाकर्ता कल्पपादपसंस्थितः  ।  
शिलानुगन्धनिलयः पादचारी घनच्छविः  ॥ नर्प्_१,८२।१२२ ॥  
अतसीकुसुमप्रख्यः सदा लक्ष्मीकृपाकरः  ।  
त्रिपुरारिप्रियकरो ह्युग्रधन्वापराजितः  ॥ नर्प्_१,८२।१२३ ॥  
षड्धुरध्वंसकर्ता च निकुम्भप्राणहारकः  ।  
वज्रनाभपुरध्वंसी पैण्ड्रकप्राणहारकः  ॥ नर्प्_१,८२।१२४ ॥  
बहुलाश्वप्रीतिकर्ता द्विजवर्यप्रियङ्करः  ।  
शिवसङ्कटहारी च वृकासुरविनाशनः  ॥ नर्प्_१,८२।१२५ ॥  
भृगुसत्कारकारी च शिवसात्त्विकताप्रदः  ।  
गोकर्णपूजकः साम्बकुष्ठविध्वंसकारणः  ॥ नर्प्_१,८२।१२६ ॥  
वेदस्तुतो वेदवेत्ता यदुवंशविवर्द्धनः  ।  
यदुवंशविनाशी च उद्धवोद्धारकारकः  ॥ नर्प्_१,८२।१२७ ॥  
राधा च राधिका चैव आनन्दा वृषभानुजा  ।  
वृन्दावनेश्वरी पुण्या कृष्णमानसहारिणी  ॥ नर्प्_१,८२।१२८ ॥  
प्रगल्भा चतुरा कामा कामिनी हरिमोहिनी  ।  
ललिता मधुरा माध्वी किशोरी कनकप्रभा  ॥ नर्प्_१,८२।१२९ ॥  
जितचन्द्रा जितमृगा जितसिंहा जितद्विपा  ।  
जितरम्भा जितपिका गोविन्दहृदयोद्भवा  ॥ नर्प्_१,८२।१३० ॥  
जितबिम्बा जितशुका जितपद्मा कुमारिका  ।  
श्रीकृष्णाकर्षणा देवी नित्यं युग्मस्वरूपिणी  ॥ नर्प्_१,८२।१३१ ॥  
नित्यं विहारिणी कान्ता रसिका कृष्णवल्लभा  ।  
आमोदिनी मोदवती नन्दनन्दनभूषिता  ॥ नर्प्_१,८२।१३२ ॥  
दिव्याम्बरा दिव्यहारा मुक्तामणिविभूषिता  ।  
कुञ्जप्रिया कुञ्जवासा कुञ्जनायकनायिका  ॥ नर्प्_१,८२।१३३ ॥  
चारुरूपा चारुवक्त्रा चारुहेमाङ्गदा शुभा  ।  
श्रीकृष्णवेणुसङ्गीता मुरलीहारिणी शिवा  ॥ नर्प्_१,८२।१३४ ॥  
भद्रा भगवती शान्ता कुमुदा सुन्दरी प्रिया  ।  
कृष्णरतिः श्रीकृष्णसहचारिणी  ॥ नर्प्_१,८२।१३५ ॥  
वंशीवटप्रियस्थाना युग्मायुग्मस्वरूपिणी  ।  
भाण्डीरवासिनी शुभ्रा गोपीनाथप्रिया सखी  ॥ नर्प्_१,८२।१३६ ॥  
श्रुतिनिःश्वसिता दिव्या गोविन्दरसदायिनी  ।  
श्रीकृष्णप्रार्थनीशाना महानन्दप्रदायिनी  ॥ नर्प्_१,८२।१३७ ॥  
वैकुण्ठजनसंसेव्या कोटिलक्ष्मी सुखावहा  ।  
कोटिकन्दर्पलावण्या रतिकोटिरतिप्रदा  ॥ नर्प्_१,८२।१३८ ॥  
भक्तिग्राह्या भक्तिरूपा लावण्यसरसी उमा  ।  
ब्रह्मरुद्रादिसंराध्या नित्यं कौतूहलान्विता  ॥ नर्प्_१,८२।१३९ ॥  
नित्यलीला नित्यकामा नित्यशृङ्गारभूषिता  ।  
नित्यवृन्दावनरसा नन्दनन्दनसंयुता  ॥ नर्प्_१,८२।१४० ॥  
गोपगिकामण्डलीयुक्ता नित्यं गोपालसङ्गता  ।  
गोरसक्षेपणी शूरा सानन्दानन्ददायिनी  ॥ नर्प्_१,८२।१४१ ॥  
महालीला प्रकृष्टा च नागरी नगचारिणी  ।  
नित्यमाघूर्णिता पूर्णा कस्तूरीतिलकान्विता  ॥ नर्प्_१,८२।१४२ ॥  
पद्मा श्यामा मृगाक्षी च सिद्धिरूपा रसावहा  ।  
कोटिचन्द्रानना गौरी कोटिकोकिलसुस्वरा  ॥ नर्प्_१,८२।१४३ ॥  
शीलसैन्दर्यनिलया नन्दनन्दनलालिता  ।  
अशोकवनसंवासा भाण्डीरवनसङ्गता  ॥ नर्प्_१,८२।१४४ ॥  
कल्पद्रुमतलाविष्टा कृष्णा विश्वा हरिप्रिया  ।  
अजागम्या भवागम्या गोवर्द्धनकृतालया  ॥ नर्प्_१,८२।१४५ ॥  
यमुनातीरनिलया शश्वद्गोविन्दजल्पिनी  ।  
शश्वन्मानवती स्निग्धा श्रीकृष्णपरिवन्दिता  ॥ नर्प्_१,८२।१४६ ॥  
कृष्णस्तुता कृष्णवृता श्रीकृष्णहृदयालया  ।  
देवद्रुमफला सेव्या वृन्दावनरसालया  ॥ नर्प्_१,८२।१४७ ॥  
कोटितीर्थमयी सत्या कोटितीर्थफलप्रदा  ।  
कोटियोगसुदुष्प्राप्या कोटियज्ञदुराश्रया  ॥ नर्प्_१,८२।१४८ ॥  
मनसा शशिलेखा च श्रीकोटिसुभगानघा  ।  
कोटिमुक्तसुखा सौम्या लक्ष्मीकोटिविलासिनी  ॥ नर्प्_१,८२।१४९ ॥  
तिलोत्तमा त्रिकालस्था त्रिकालज्ञाप्यधीश्वरी  ।  
त्रिवेदज्ञा त्रिलोकज्ञा तुरीयान्तनिवासिनी  ॥ नर्प्_१,८२।१५० ॥  
दुर्गाराध्या रमाराध्या विश्वाराध्या चिदात्मिका  ।  
देवाराध्या पराराध्या ब्रह्माराध्या परात्मिका  ॥ नर्प्_१,८२।१५१ ॥  
शिवाराध्या प्रेमसाध्या भक्ताराध्या रसात्मिका  ।  
कृष्णप्राणार्पिणी भामा शुद्धप्रेमविलासिनी  ॥ नर्प्_१,८२।१५२ ॥  
कृष्णाराध्या भक्तिसाध्या भक्तवृन्दनिषेविता  ।  
विश्वाधारा कृपाधारा जीवधारातिनायिका  ॥ नर्प्_१,८२।१५३ ॥  
शुद्धप्रेममयी लज्जा नित्यसिद्धा शिरोमणिः  ।  
दिव्यरूपा दिव्यभोगा दिव्यवेषा मुदान्विता  ॥ नर्प्_१,८२।१५४ ॥  
दिव्याङ्गनावृन्दसारा नित्यनूतनयौवना  ।  
परब्रह्मावृता ध्येया महारूपा महोज्ज्वला  ॥ नर्प्_१,८२।१५५ ॥  
कोटिसूर्यप्रभा कोटिचन्द्रबिम्बाधिकच्छविः  ।  
कोमलामृतवागाद्या वेदाद्या वेददुर्लभा  ॥ नर्प्_१,८२।१५६ ॥  
कृष्णासक्ता कृष्णभक्ता चन्द्रावलिनिषेविता  ।  
कलाषोडशसम्पूर्णा कृष्णदेहार्द्धधारिणी  ॥ नर्प्_१,८२।१५७ ॥  
कृष्णबुद्धिः कृष्णसाराकृष्णरूपविहारिणी  ।  
कृष्णकान्ता कृष्णधना कृष्णमोहनकारिणी  ॥ नर्प्_१,८२।१५८ ॥  
कृष्णदृष्टिः कृष्णगोत्री कृष्णदेवी कुलोद्वहा  ।  
सर्वभूतस्थितावात्मा सर्वलोकनमस्कृता  ॥ नर्प्_१,८२।१५९ ॥  
कृष्णदात्री प्रेमधात्री स्वर्णगात्री मनोरमा  ।  
नगधात्री यशोठात्री महादेवी शुभङ्करी  ॥ नर्प्_१,८२।१६० ॥  
श्रीशेषदेवजननी अवतारगणप्रसूः  ।  
उत्पलाङ्कारविन्दाङ्का प्रसादाङ्का द्वितीयका  ॥ नर्प्_१,८२।१६१ ॥  
रथाङ्का कुञ्जराङ्का च कुण्डलाङ्कपदस्थिता  ।  
छत्राङ्का विद्युदङ्का च पुष्पमालाङ्कितापि च  ॥ नर्प्_१,८२।१६२ ॥  
दण्डाङ्का मुकुटाङ्का च पूर्णचन्द्रा शुकाङ्किता  ।  
कृष्णात्रहारपाका च वृन्दाकुञ्जविहारिणी  ॥ नर्प्_१,८२।१६३ ॥  
कृष्णप्रबोधनकरी कृष्णशेषान्नभोजिनी  ।  
पद्मकेसरमध्यस्था सङ्गीतागमवेदिनी  ॥ नर्प्_१,८२।१६४ ॥  
कोटिकल्पान्तभ्रूभङ्गा अप्राप्तप्रलयाच्युता  ।  
सर्वसत्त्वनिधिः पद्मशङ्खादिनिधिसेविता  ॥ नर्प्_१,८२।१६५ ॥  
अणिमादिगुणैश्वर्या देववृन्दविमोहिनी  ।  
सस्वानन्दप्रदा सर्वा सुवर्णलतिकाकृतिः  ॥ नर्प्_१,८२।१६६ ॥  
कृष्णाभिसारसङ्केता मालिनी नृत्यपण्डिता  ।  
गोपीसिन्धुसकाशाह्वां गोपमण्डपशोभिनी  ॥ नर्प्_१,८२।१६७ ॥  
श्रीकृष्णप्रीतिदा भीता प्रत्यङ्गपुलकाञ्चिता  ।  
श्रीकृष्णालिङ्गनरता गोविन्दविरहाक्षमा  ॥ नर्प्_१,८२।१६८ ॥  
अनन्तगुणसम्पन्ना कृष्णकीर्तनलालसा  ।  
बीजत्रयमयी मूर्तिः कृष्णानुग्रहवाञ्छिता  ॥ नर्प्_१,८२।१६९ ॥  
विमलादिनिषेव्या च ललिताद्यार्चिता सती  ।  
पद्मवृन्दस्थिता हृष्टा त्रिपुरापरिसेविता  ॥ नर्प्_१,८२।१७० ॥  
वृन्तावत्यर्चिता श्रद्धा दुर्ज्ञेया भक्तवल्लभा  ।  
दुर्लभा सान्द्रसौख्यात्मा श्रेयोहेतुः सुभोगदा  ॥ नर्प्_१,८२।१७१ ॥  
सारङ्गा शारदा बोधा सद्वृन्दावनचारिणी  ।  
ब्रह्मानन्दा चिदानन्दा ध्यानान्दार्द्धमात्रिका  ॥ नर्प्_१,८२।१७२ ॥  
गन्धर्वा सुरतज्ञा च गोविन्दप्राणसङ्गमा  ।  
कृष्णाङ्गभूषणा रत्नभूषणा स्वर्णभूषिता  ॥ नर्प्_१,८२।१७३ ॥  
श्रीकृष्णहृदयावासमुक्ताकनकनालि (सि) का  ।  
सद्रत्नकङ्कणयुता श्रीमन्नीलगिरिस्थिता  ॥ नर्प्_१,८२।१७४ ॥  
स्वर्णनूपुरसम्पन्ना स्वर्णकिङ्किणिमण्डिता  ।  
अशेषरासकुतुका रम्भोरूस्तनुमध्यमा  ॥ नर्प्_१,८२।१७५ ॥  
पराकृतिः पररानन्दा परस्वर्गविहारिणी  ।  
प्रसूनकबरी चित्रा महासिन्दूरसुन्दरी  ॥ नर्प्_१,८२।१७६ ॥  
कैशोरवयसा बाला प्रमदाकुलशेखरा  ।  
कृष्णाधरसुधा स्वादा श्यामप्रेमविनोदिनी  ॥ नर्प्_१,८२।१७७ ॥  
शिखिपिच्छलसच्चूडा स्वर्णचम्पकभूषिता  ।  
कुङ्कुमालक्तकस्तूरीमण्डिता चापराजिता  ॥ नर्प्_१,८२।१७८ ॥  
हेमहरान्वितापुष्पा हाराढ्या रसवत्यपि  ।  
माधुर्य्यमधुरा पद्मा पद्महस्ता सुविश्रुता  ॥ नर्प्_१,८२।१७९ ॥  
भ्रूभङ्गाभङ्गकोदण्डकटाक्षशरसन्धिनी  ।  
शेषदेवाशिरस्था च नित्यस्थलविहारिणी  ॥ नर्प्_१,८२।१८० ॥  
कारुण्यजलमध्यस्था नित्यमत्ताधिरोहिणी  ।  
अष्टभाषवती चाष्टनायिका लक्षणान्विता  ॥ नर्प्_१,८२।१८१ ॥  
सुनूतिज्ञा श्रुतिज्ञा च सर्वज्ञा दुःखहारिणी  ।  
रजोगुणेश्वरी चैव जरच्चन्द्रनिभानना  ॥ नर्प्_१,८२।१८२ ॥  
केतकीकुसुमाभासा सदा सिन्धुवनस्थिता  ।  
हेमपुष्पाधिककरा पञ्चशक्तिमयी हिता  ॥ नर्प्_१,८२।१८३ ॥  
स्तनकुभी नराढ्या च क्षीणापुण्या यशस्वनी  ।  
वैराजसूयजननी श्रीशा भुवनमोहिनी  ॥ नर्प्_१,८२।१८४ ॥  
महाशोभा महामाया महाकान्तिर्महास्मृतिः  ।  
महामोहा महाविद्या महाकीर्र्तिम्महारतिः  ॥ नर्प्_१,८२।१८५ ॥  
महाधैर्या महावीर्या महाशक्तिर्महाद्युतिः  ।  
महागौरी महासम्पन्महाभोगविलासिनी  ॥ नर्प्_१,८२।१८६ ॥  
समया भक्तिदाशोका वात्सल्यरसदायिनी  ।  
सुहृद्भक्तिप्रदा स्वच्छा माधुर्यरसवर्षिणी  ॥ नर्प्_१,८२।१८७ ॥  
भावभक्तिप्रदा शुद्धप्रेमभक्तिविधायिनी  ।  
गोपरामाभघिरामा च क्रीडारामा परेश्वरी  ॥ नर्प्_१,८२।१८८ ॥  
नित्यरामा चात्मरामा कृष्णरामा रमेश्वरी  ।  
एकानैकजगद्व्याप्ता विश्वलीलाप्रकाशिनी  ॥ नर्प्_१,८२।१८९ ॥  
सरस्वकती शा दुर्गेशा जगदीशा जगद्विधिः  ।  
विष्णुवंशनिवासा च विष्णुवंशसमुद्भवा  ॥ नर्प्_१,८२।१९० ॥  
विष्णुवंशस्तुता कर्त्री विष्णुवंशावनी सदा  ।  
आरामस्था वनस्था च सूर्य्यपुत्र्यवगाहिनी  ॥ नर्प्_१,८२।१९१ ॥  
प्रीतिस्था नित्ययन्त्रस्था गोलोकस्था विभूतिदा  ।  
स्वानुभूतिस्थिता व्यक्ता सर्वलोकनिवासिनी  ॥ नर्प्_१,८२।१९२ ॥  
अमृता ह्यद्भुता श्रीमन्नारायणसमीडिता  ।  
अक्षरापि च कूटस्था महापुरुषसम्भवा  ॥ नर्प्_१,८२।१९३ ॥  
औदार्यभावसाध्या च स्थूलसूक्ष्मातिरूपिणी  ।  
शिरीषपुष्पमृदुला गाङ्गेयमुकुरप्रभा  ॥ नर्प्_१,८२।१९४ ॥  
नीलोत्पलजिताक्षी च सद्रत्नकवरान्विता  ।  
प्रेमपर्यकनिलया तेजोमण्डलमध्यगा  ॥ नर्प्_१,८२।१९५ ॥  
कृष्णाङ्गगोपनाभेदा लीलावरणनायिका  ।  
सुधासिन्धुसमुल्लासामृतास्यन्दविधायिनी  ॥ नर्प्_१,८२।१९६ ॥  
कृष्णचित्ता रासचित्ता प्रेमचित्ता हरिप्रिया  ।  
अचिन्तनगुणग्रामा कृष्णलीला मलापहा  ॥ नर्प्_१,८२।१९७ ॥  
राससिन्धुशशाङ्का च रासमण्डलमण्डीनी  ।  
नतव्रता सिंहरीच्छा सुमीर्तिः सुखन्दिता  ॥ नर्प्_१,८२।१९८ ॥  
गोपीचूडामणिर्गोपीगणेड्या विरजाधिका  ।  
गोपप्रेष्ठा गोपकन्या गोपनारी सुगोपिका  ॥ नर्प्_१,८२।१९९ ॥  
गोपधामा सुदामाम्बा गोपाली गोपमोहिनी  ।  
गोपभूषा कृष्णभूषा श्रीवृन्दावनचन्द्रिका  ॥ नर्प्_१,८२।२०० ॥  
वीणादिघोषनिरता रासोत्सवविकासिनी  ।  
कृष्णचेष्टा परिज्ञाता कोटिकन्दर्पमोहिनी  ॥ नर्प्_१,८२।२०१ ॥  
श्रीकृष्ण गुणनागाढ्या देवसुन्दरिमोहिनी  ।  
कृष्णचन्द्रमनोज्ञा च कृष्णदेवसहोदरी  ॥ नर्प्_१,८२।२०२ ॥  
कृष्णाभिलाषिणी कृष्णप्रेमानुग्रहवाञ्छिता  ।  
क्षेमा च मधुरालापा भ्रुवोमाया सुभद्रिका  ॥ नर्प्_१,८२।२०३ ॥  
प्रकृतिः परमानन्दा नीपद्रुमतलस्थिता  ।  
कृपाकटाक्षा बिम्बोष्टी रम्भा चारुनितम्बिनी  ॥ नर्प्_१,८२।२०४ ॥  
स्मरकेलिनिधाना च गण्डताटङ्कमण्डिता  ।  
हेमाद्रिकान्तिरुचिरा प्रेमाद्या मदमन्थरा  ॥ नर्प्_१,८२।२०५ ॥  
कृष्णचिन्ता प्रेमचिन्ता रतिचिन्ता च कृष्णदा  ।  
रासचिन्ता भावचिन्ता शुद्धचन्ता महारसा  ॥ नर्प्_१,८२।२०६ ॥  
कृष्णादृष्टित्रुटियुगा दृष्टिपक्ष्मिविनिन्दिनी  ।  
कन्दर्पजननी मुख्या वैकुण्ठगतिदायिनी  ॥ नर्प्_१,८२।२०७ ॥  
रासभावा प्रियाश्लिष्टा प्रेष्ठा प्रथमनायिका  ।  
शुद्धादेहिनी च श्रीरामा रसमञ्जरी  ॥ नर्प्_१,८२।२०८ ॥  
सुप्रभावा शुभाचारा स्वर्णदी नर्मदाम्बिका  ।  
गोमती चन्द्रभागेड्या सरयूस्ताम्रपर्णिसूः  ॥ नर्प्_१,८२।२०९ ॥  
निष्कलङ्कचरित्रा च निर्गुणा च निरञ्जना  ।  
एतन्नामसहस्रं तु युग्मरूपस्य नारद  ॥ नर्प्_१,८२।२१० ॥  
पठनीयं प्रयत्नेन वृन्दावनरसावहे  ।  
महापापप्रशमनं वन्ध्यात्वविनिवर्तकम्  ॥ नर्प्_१,८२।२११ ॥  
दारिद्रय शमनं रोगनाशनं कामदं महत्  ।  
पापापहं वैरिहरं राधामाधवभक्तिदम्  ॥ नर्प्_१,८२।२१२ ॥  
नमस्तस्मै भगवते कृष्णायाकुण्ठमेधसे  ।  
राधासङ्गसुधासिन्धौ नमो नित्यविहारिणे  ॥ नर्प्_१,८२।२१३ ॥  
राधादेवी जगत्कर्त्री जगत्पालनतगत्परा  ।  
जगल्लयविधात्री च सर्वेशी सर्वसूतिका  ॥ नर्प्_१,८२।२१४ ॥  
तस्या नामसहस्रं वै मया प्रोक्तं मुनीश्वर  ।  
भुक्तिमुक्तिप्रदं दिव्यं किं भूयः श्रोतुमिच्छसि  ॥ नर्प्_१,८२।२१५ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे राधाकृष्ण सहस्रनामकथनं नाम व्द्यशीतितमो ऽध्यायः  
  
  
_____________________________________________________________  
  
  
श्रीशौनक उवाच  
साधु सूत महाभागः जगदुद्धारकारकम्  ।  
महातन्त्रविधानं नः कुमारोक्तं त्वयोदितम्  ॥ नर्प्_१,८३।१ ॥  
अलभ्यमेतत्तन्त्रेषु पुराणेष्वपि मानद  ।  
यदिहोदितमस्मभ्यं त्वयातिकरुणात्मना  ॥ नर्प्_१,८३।२ ॥  
नारदो भगवान्सूत लोकोद्धरणतत्परः  ।  
भूयः पप्रच्छ किं साधो कुमारं विदुषां वरम्  ॥ नर्प्_१,८३।३ ॥  
सूत उवाच  
श्रुत्वा स नारदो विप्राः युग्मनामसहस्रकम्  ।  
सनत्कुमारमप्याह प्रणम्य ज्ञानिनां वरम्  ॥ नर्प्_१,८३।४ ॥  
नारद उवाच  
ब्रह्मंस्त्वया समाख्याता विधयस्तन्त्रचोदिताः  ।  
तत्रापि कृष्णमन्त्राणां वैभवं ह्युदितं महत्  ॥ नर्प्_१,८३।५ ॥  
या तत्र राधिकादेवी सर्वाद्या समुदाहृता  ।  
तस्या अंशावताराणां चरितं मन्त्रपूर्वकम्  ॥ नर्प्_१,८३।६ ॥  
तन्त्रोक्तं वद सर्वज्ञ त्वामहं शरणं गतः  ।  
शक्तेस्तन्त्राण्यनेकानि शिवोक्तानि मुनीश्वर  ॥ नर्प्_१,८३।७ ॥  
यानि तत्सारमुद्धृत्य साकल्येनाभिधेहि नः  ।  
तच्छ्रुत्वा वचनं तस्य नारदस्य महात्मनः  ॥ नर्प्_१,८३।८ ॥  
सनत्कुमारः प्रोवाच स्मृत्वा राधापदाम्बुजम्  ।  
सनत्कुमार उवाच  
शृणु नारद वक्ष्यामि राधांशानां समुद्भवम्  ॥ नर्प्_१,८३।९ ॥  
शक्तीनां परमाश्चर्यं मन्त्रसाधनपूर्वकम्  ।  
या तु राधा मया प्रोक्ता कृष्णार्द्धाङ्गसमुद्भवा  ॥ नर्प्_१,८३।१० ॥  
गोलोकवासिनी सा तु नित्या कृष्णसहायिनी  ।  
तेजोमण्डलमध्यस्था दृश्यदृश्यस्वरूपिणी  ॥ नर्प्_१,८३।११ ॥  
कदाचित्तु तया सार्द्धं स्थितस्य मुनिसत्तम  ।  
कृष्णस्य वामभागात्तु जातो नारायणः स्वयम्  ॥ नर्प्_१,८३।१२ ॥  
राधिकायाश्च वामाङ्गान्महालक्ष्मीर्बभूव ह  ।  
ततः कृष्णो महालक्ष्मीं दत्त्वा नारायणाय च  ॥ नर्प्_१,८३।१३ ॥  
वैकुण्ठे स्थापयामास शश्वत्पालनकर्मणि  ।  
अथ गोलोकनाथस्य गोम्नां विवरतो मुने  ॥ नर्प्_१,८३।१४ ॥  
जातुश्चासङ्ख्यगोपालास्तेजसा वयसा समाः  ।  
प्राणतुल्यप्रियाः सर्वे बभूवुः पार्षदा विभोः  ॥ नर्प्_१,८३।१५ ॥  
राधाङ्गलोमकूपेभ्ये बभूवुर्गोपकन्यकाः  ।  
राधातुल्याः सर्वतश्च राधादास्यः प्रियंवदाः  ॥ नर्प्_१,८३।१६ ॥  
एतस्मिन्नन्तरे विप्र सहसा कृष्णदेहतः  ।  
आविर्बभूव सा दुर्गा विष्णुमाया सनातनी  ॥ नर्प्_१,८३।१७ ॥  
देवीनां बीजरूपां च मूलप्रकृतिरीश्वरी  ।  
परिपूर्णतमा तेजः स्वरूपा त्रिगुणात्मिका  ॥ नर्प्_१,८३।१८ ॥  
सहस्रभुजसंयुक्ता नानाशस्त्रा त्रिलोचना  ।  
या तु संसारवृक्षस्य बीजरूपा सनातनी  ॥ नर्प्_१,८३।१९ ॥  
रत्नसिंहासनं तस्यै प्रददौ राधिकेश्वरः  ।  
एतस्मिन्नन्तरे तत्र सस्त्रीकस्तु चतुर्मुखः  ॥ नर्प्_१,८३।२० ॥  
ज्ञानिनां प्रवरः श्रीमान् पुमानोङ्कारमुच्चरन्  ।  
कमण्डलुधरो जातस्तपस्वी नाभितो हरेः  ॥ नर्प्_१,८३।२१ ॥  
स तु संस्तूय सर्वेशं सावित्र्या भार्यया सह  ।  
निषसादासने रम्ये विभोस्तस्याज्ञया मुने  ॥ नर्प्_१,८३।२२ ॥  
अथ कृष्णो महाभाग द्विधारूपो बभूव ह  ।  
वामार्द्धाङ्गो महादेवो दक्षार्द्धो गोपिकापतिः  ॥ नर्प्_१,८३।२३ ॥  
पञ्चवक्त्रस्त्रिनेत्रो ऽसौ वामार्द्धागो मुनीश्वः  ।  
स्तुत्वा कृष्णं समाज्ञप्तो निषसाद हरेः पुरः  ॥ नर्प्_१,८३।२४ ॥  
अथ कृष्णश्चतुर्वक्त्रं प्राह सृष्टिं कुरु प्रभो  ।  
सत्यलोके स्थितो नित्यङ्गच्छ मांस्मर सर्वदा  ॥ नर्प्_१,८३।२५ ॥  
एवमुक्तस्तु हरिणा प्रणम्य जगदीश्वरम्  ।  
जगाम भार्यया साकं स तु सृष्टिं करोति वै  ॥ नर्प्_१,८३।२६ ॥  
पितास्माकं मुनिश्रेष्ठ मानसीं कल्पदैहिकीम्  ।  
ततः पश्चात्पञ्चवक्त्रं कृष्णं प्राह महामते  ॥ नर्प्_१,८३।२७ ॥  
दुर्गां गृहाण विश्वेश शिवलोके तपश्वर  ।  
यावत्सृष्टिस्तदन्ते तु लोकान्संहर सर्वतः  ॥ नर्प्_१,८३।२८ ॥  
सो ऽपि कृष्णं नमस्तृत्य शिवलोकं जगाम ह  ।  
ततः कालान्तरे ब्रह्मन्कृष्णस्य परमात्मनः  ॥ नर्प्_१,८३।२९ ॥  
वक्त्रात्सरस्वती जाता बीणापुस्तकधारिणी  ।  
तामादिदेश भघगवान् वैकुण्ठं गच्छ मानदे  ॥ नर्प्_१,८३।३० ॥  
लक्ष्मीसमीपे तिष्ठ त्वं चतुर्भुजसमाश्रया  ।  
सापि कृष्णं नमस्कृत्य गता नारायणान्तिकम्  ॥ नर्प्_१,८३।३१ ॥  
एवं पञ्चविधा जाता सा राधा सृष्टिकारणम्  ।  
आसां पूर्णस्वरूपाणां मन्त्रध्यानार्चनादिकम्  ॥ नर्प्_१,८३।३२ ॥  
वदामि शृणु विप्रेद्रं लोकानां सिद्धिदायकम्  ।  
तारः क्रियायुक् प्रतिश्ठा प्रीत्याढ्या च ततः परम्  ॥ नर्प्_१,८३।३३ ॥  
ज्ञानामृता क्षुधायुक्ता वह्निजायान्तकतो मनुः  ।  
सुतपास्तु ऋषिश्छन्दो गायत्री देवता मनोः  ॥ नर्प्_१,८३।३४ ॥  
राधिका प्रणवो बीजं स्वाहा शक्तिरुदाहृता  ।  
षडक्षरैः षडङ्गानि कुर्याद्विन्दुविभूषितैः  ॥ नर्प्_१,८३।३५ ॥  
ततो ध्यायन्स्वहृदये राधिकां कृष्णभामिनीम्  ।  
श्वेतचम्पकवर्णाभां कोटिचन्द्रसमप्रभाम्  ॥ नर्प्_१,८३।३६ ॥  
शरत्पार्वणचन्द्रास्यां नीलेन्दीवरलोचनाम्  ।  
सुश्रोणीं सुनितम्बां च पक्वबिम्बाधराम्बराम्  ॥ नर्प्_१,८३।३७ ॥  
मुक्ताकुन्दाभदशनां वह्निशुद्धांशुकान्विताम्  ।  
रत्नकेयूरवलयहारकुण्डलशोभिताम्  ॥ नर्प्_१,८३।३८ ॥  
गोपीभिः सुप्रियाभिश्च सेवितां श्वेतचामरैः  ।  
रासमण्डलमध्यस्थां रत्नसिंहासनस्थिताम्  ॥ नर्प्_१,८३।३९ ॥  
ध्यात्वा पुष्पाञ्जलिं क्षिप्त्वा पूजयेदुपचारकैः  ।  
लक्षषट्कं जपेन्मन्त्रं तद्दशांशं हुनेत्तिलैः  ॥ नर्प्_१,८३।४० ॥  
आज्याक्तैर्मातृकापीठे पूजा चावरणैः सह  ।  
षट्कोणेषु षडङ्गानि तद्बाह्ये ऽष्टदले यजेत्  ॥ नर्प्_१,८३।४१ ॥  
मालावतीं माधवीं च रत्नमालां सुशीलिकाम्  ।  
ततः शशिकलां पारिजातां पद्मावतीं तथा  ॥ नर्प्_१,८३।४२ ॥  
सुन्दरीं च क्रमात्प्राच्यां दिग्विदिक्षु ततो बहिः  ।  
इन्द्राद्यान्सायुधानिष्ट्वा विनियोगांस्तु साधयेत्  ॥ नर्प्_१,८३।४३ ॥  
राधा कृष्णप्रिया रासेश्वरी गोपीगणाधिपा  ।  
निर्गुणा कृष्णपूज्या च मूलप्रकृतिरीश्वरी  ॥ नर्प्_१,८३।४४ ॥  
सर्वेश्वरी सर्वपूज्या वैराजजननी तथा  ।  
पूर्वाद्याशासु रक्षन्तु पान्तु मां सर्वतः सदा  ॥ नर्प्_१,८३।४५ ॥  
त्वं देवि जगतां माता विष्णुमाया सनातनी  ।  
कृष्णमायादिदेवी च कृष्णप्राणाधिके शुभे  ॥ नर्प्_१,८३।४६ ॥  
कष्णभक्तिप्रदे राधे नमस्ते मङ्गलप्रदे  ।  
इति सम्प्रार्थ्य सर्वेशीं स्तुत्वा हृदि विसर्जयेत्  ॥ नर्प्_१,८३।४७ ॥  
एवं यो भजते राधां सर्वाद्यां सर्वमङ्गलाम्  ।  
भुक्त्वेह भोगानखिलान्सो ऽन्ते गोलोकमाप्नुयात्  ॥ नर्प्_१,८३।४८ ॥  
अथ तुभ्यं महालक्ष्म्या विधानं वच्मि नारद  ।  
यदाराधनतो भूयात्साधको भुक्तिमुक्तिमान्  ॥ नर्प्_१,८३।४९ ॥  
लक्ष्मीमायाकामवाणीपूर्वा कमलवासिनी  ।  
ङेन्ता वह्निप्रियान्तो ऽयं मन्त्रकल्पद्रुमः परः  ॥ नर्प्_१,८३।५० ॥  
ऋषिर्नारायणश्चास्य छन्दो हि जगती तथा  ।  
देवता तु महालक्ष्मीर्द्विद्विवर्णैः षडङ्गकम्  ॥ नर्प्_१,८३।५१ ॥  
श्वेतचम्पकवर्णाभां रत्नभूषणभूषिताम् ।  
ईषद्धास्यप्रसन्नास्यां भक्तानुग्रहकातराम्  ॥ नर्प्_१,८३।५२ ॥  
बिभ्रतीं रत्नमालां च कोटिचन्द्रसमप्रभाम्  ।  
ध्यात्वा जपेदर्कलक्षं पायसेन दशांशतः  ॥ नर्प्_१,८३।५३ ॥  
जुहुयादेधिते वह्नौ श्रीदृकाष्टैः समर्चयेत्  ।  
नवशक्तियुते पीठे ह्यङ्गै रावरणैः सह  ॥ नर्प्_१,८३।५४ ॥  
विभूतिरुन्नतिः कान्तिः सृष्टिः कीर्तिश्च सन्नतिः  ।  
व्याष्टिरुत्कृष्टिरृद्धिश्च सम्प्रोक्ता नव शक्तयः  ॥ नर्प्_१,८३।५५ ॥  
अत्रावाह्य च मूलेन मूर्तिं सङ्कल्प्य साधकः  ।  
षट् कोणेषु षडङ्गानि दक्षिणे तु गजाननम्  ॥ नर्प्_१,८३।५६ ॥  
वामे कुसुमधन्वानं वसुपत्रे ततो यजेत्  ।  
उमां श्रीं भारतीं दुर्गां धरणीं वेदमातरम्  ॥ नर्प्_१,८३।५७ ॥  
देवीमुषां च पूर्वादौ दिग्विदिक्षु क्रमेण हि  ।  
जह्नुसूर्यसुते पूज्ये पादप्रक्षालनोद्यते  ॥ नर्प्_१,८३।५८ ॥  
शङ्खपद्मनिधी पूज्यौ पार्श्वयोर्घृतचामरौ  ।  
धृतातपत्रं वरुणं पूजयेत्पश्चिमे ततः  ॥ नर्प्_१,८३।५९ ॥  
सम्पूज्य राशीन्परितो यथास्थानं नवग्रहान्  ।  
चतुर्दन्तैरावतादीन् दिग्विदिक्षु ततोर्ऽचयेत्  ॥ नर्प्_१,८३।६० ॥  
तद्बहिर्लोकपालांश्च तदस्त्राणि च तद्बहिः  ।  
दूर्वाभिराज्यसिक्ताभिर्जुहुयादायुषे नरः  ॥ नर्प्_१,८३।६१ ॥  
गुडूचीमाज्यसंसिक्तां जुहुयात्सप्तवासरम्  ।  
अषअटोत्तरसहस्रं यः स जीवेच्छरदां शतम्  ॥ नर्प्_१,८३।६२ ॥  
हुत्वा तिलान्घृताभ्यक्तान्दीर्घमायुष्यमाप्नुयात्  ।  
आरभ्यार्कदिनं मन्त्री दशाहं घृतसम्प्लुतः  ॥ नर्प्_१,८३।६३ ॥  
जुहुयादर्कसमिधः शरीरारोग्यसिद्धये  ।  
शालिभिर्जुह्वतो नित्यमष्टोत्तरसहस्रकम्  ॥ नर्प्_१,८३।६४ ॥  
अचिरादेव महती लक्ष्मी सञ्जायते ध्रुवम्  ।  
उषाजा जीनालिकेररजोभिर्गृतमिश्रितैः  ॥ नर्प्_१,८३।६५ ॥  
हुनेदष्टोत्तरशतं पायसाशी तु नित्यशः  ।  
मण्डलाज्जायते सो ऽपि कुबेर इव मानवः  ॥ नर्प्_१,८३।६६ ॥  
हविषा गुडमिश्रेण होमतो ह्यन्नवान्भवेत्  ।  
जपापुष्पाणि जुहुयादष्टोत्तरसहस्रकम्  ॥ नर्प्_१,८३।६७ ॥  
ताम्बूलरससम्मिश्रं तद्भस्मतिलकं चरेत्  ।  
चतुर्णामपि वर्णानां मोहनाय द्विजोत्तमः  ॥ नर्प्_१,८३।६८ ॥  
एवं यो भजते लक्ष्मीं साधकेन्द्रो मुनीश्वर  ।  
सम्पदस्तस्य जायन्ते महालक्ष्मीः प्रसीदति  ॥ नर्प्_१,८३।६९ ॥  
देहान्ते वैष्णवं धाम लभते नात्र संशयः  ।  
या तु दुर्गा द्विजश्रेष्ठ शिवलोकं गता सती  ॥ नर्प्_१,८३।७० ॥  
सा शिवाज्ञामनुप्राप्य दिव्यलोकं विनिर्ममे  ।  
देवीलोकेति विख्यातं सर्वलोकविलक्षणम्  ॥ नर्प्_१,८३।७१ ॥  
तत्र स्थिता जगन्माता तपोनियममास्थिता  ।  
विविधान् स्वावतारान्हि त्रिकाले कुरुते ऽनिशम्  ॥ नर्प्_१,८३।७२ ॥  
मायाधिका ह्लादिनीयुक् चन्द्राढ्या सर्गिणी पुनः  ।  
प्रतिष्ठा स्मृतिसंयुक्ता क्षुधया सहिता पुनः  ॥ नर्प्_१,८३।७३ ॥  
ज्ञानामृता वह्निजायान्तस्ताराद्यो मनुर्मतः  ।  
ऋषिः स्याद्वामदेवो ऽस्य छन्दो गायत्रमीरितम्  ॥ नर्प्_१,८३।७४ ॥  
देवता जगतामादिर्दुर्गा दुर्गतिनाशिनी  ।  
ताराद्येकैकवर्णेन हृदयादित्रयं मतम्  ॥ नर्प्_१,८३।७५ ॥  
त्रिभिर्वर्मेक्षण द्वाभ्यां सर्वैरस्त्रमुदीरितम्  ।  
महामरकतप्रख्यां सहस्रभुजमण्डिताम्  ॥ नर्प्_१,८३।७६ ॥  
नानाशस्त्राणि दधतीं त्रिनेत्रां शशिशेखराम्  ।  
कङ्कणाङ्गदहाराढ्यां क्वणन्नूपुरकान्विताम्  ॥ नर्प्_१,८३।७७ ॥  
किरीटकुण्डलधरां दुर्गां देवीं विचिन्तयेत्  ॥ नर्प्_१,८३।७८ ॥  
वसुलक्षं जपेन्मन्त्रं तिलैः समधुरैर्हुनेत  ।  
पय्ॐऽधसा वा सहस्रं नवपद्मात्मके यजेत्  ॥ नर्प्_१,८३।७९ ॥  
प्रभा माया जया सूक्ष्मा विशुद्धानं दिनी पुनः  ।  
सुप्रभा विजया सर्वसिद्धिदा पीठशक्तयः  ॥ नर्प्_१,८३।८० ॥  
अद्भिर्ह्रस्वत्रयक्लीबरहितैः पूजये दिमाः  ।  
प्रणवो वज्रनखदंष्ट्रायुधाय महापदात्  ॥ नर्प्_१,८३।८१ ॥  
सिंहाय वर्मास्त्रं हृञ्च प्रोक्तः सिंहमनुर्मुने  ।  
दद्यादासनमेतेन मूर्तिं मूलेन कल्पयेत्  ॥ नर्प्_१,८३।८२ ॥  
अङ्गावृर्त्तिं पुराभ्यार्च्य शक्तीः पत्रेषु पूजयेत्  ।  
जया च विजया कीर्तिः प्रीतिः पश्चात्प्रभा पुनः  ॥ नर्प्_१,८३।८३ ॥  
श्रद्धा मेधा श्रुतिश्चैवस्वनामाद्यक्षरादिकाः  ।  
पत्राग्रेष्वर्चयेदष्टावायुधानि यथाक्रमात्  ॥ नर्प्_१,८३।८४ ॥  
शङ्खचक्रगदाखड्गपाशाङ्कुशशरान्धनुः  ।  
लोकेश्वरांस्ततो बाह्ये तेषामस्त्राण्यनन्तरम्  ॥ नर्प्_१,८३।८५ ॥  
इत्थं जपादिभिर्मन्त्री मन्त्रे सिद्धे विधानवित्  ।  
कुर्यात्प्रयोगानमुना यथा स्वस्वमनीषितान्  ॥ नर्प्_१,८३।८६ ॥  
प्रतिष्ठाप्य विधानेन कलशान्नवशोभनान्  ।  
रत्नहेमादिसंयुक्तान्घटेषु नवसु स्थितान्  ॥ नर्प्_१,८३।८७ ॥  
मध्यस्थे पूजयेद्देवीमितरेषु जयादिकाः  ।  
सम्पूज्य गन्धपुष्पाद्यैरभिषिञ्चेन्नराधिपम्  ॥ नर्प्_१,८३।८८ ॥  
राजा विजयते शत्रून्यो ऽधिको विजयश्रियम्  ।  
प्राप्नोत्रोगो दीर्घायुः सर्वव्याधिविवर्जितः  ॥ नर्प्_१,८३।८९ ॥  
वन्ध्याभिषिक्ता विधिनालभते तनयं वरम्  ।  
मन्त्रेणानेन सञ्जप्तमाज्यं क्षुद्रग्रहापहम्  ॥ नर्प्_१,८३।९० ॥  
गर्भिणीनां विशेषेण जप्तं भस्मादिकं तथा ।  
जृम्भश्वासे तु कृष्णस्य प्रविष्टेराधिकामुखम्  ॥ नर्प्_१,८३।९१ ॥  
या तु देवी समुद्भूता वीणापुस्तकधारिणी  ।  
तस्या विधानं विप्रेन्द्र शृणु लोकोपकारकम्  ॥ नर्प्_१,८३।९२ ॥  
प्रणवो वाग्भवं माया श्रीः कामः शक्तिरीरिता  ।  
सरस्वती चतुर्थ्यन्ता स्वाहान्तो द्वादशाक्षरः  ॥ नर्प्_१,८३।९३ ॥  
मनुर्नारायण ऋषिर्विराट् छन्दः समीरितम्  ।  
महासरस्वती चास्य देवता परिकीर्तिता  ॥ नर्प्_१,८३।९४ ॥  
वाग्भवेन षडङ्गानि कृत्वा वर्णान्न्यसेद् बुधः  ।  
ब्रह्मरन्ध्रे न्यसेत्तारं लज्जां भ्रूमध्यगां न्यसेत्  ॥ नर्प्_१,८३।९५ ॥  
मुखनासादिकर्णेषु गुदेषु श्रीमुखार्णकान्  ।  
ततो वाग्देवतां ध्यायेद्वीणापुस्तकधारिणीम्  ॥ नर्प्_१,८३।९६ ॥  
कर्पूरकुन्दधवलां पूर्णचन्द्रोज्ज्वलाननाम्  ।  
हंसाधिरूढां भालेन्दुदिव्यालङ्कारशोभिताम्  ॥ नर्प्_१,८३।९७ ॥  
जपेद्द्वादशलक्षाणि तत्सहस्रं सिताम्बुजैः  ।  
नागचम्पकपुष्पैर्वा जुहुयात्साधकोत्तमः  ॥ नर्प्_१,८३।९८ ॥  
मातृकोक्ते यजेत्पीठे वक्ष्यमाणक्रमेण ताम्  ।  
वर्णाब्जेनासनं दद्यान्मूर्तिं मूलेन कल्पयेत्  ॥ नर्प्_१,८३।९९ ॥  
देव्या दक्षिणतः पूज्या संस्कृता वाङ्मयी शुभा  ।  
प्राकृता वामतः पूज्या वाङ्मयीसर्वसिद्धिदा  ॥ नर्प्_१,८३।१०० ॥  
पूर्वमङ्गानि षट्कोणे प्रज्ञाद्याः प्रयजेद्बहिः  ।  
प्रज्ञा मेधा श्रुतिः शक्तिः स्मृतिर्वागीश्वरी मतिः  ॥ नर्प्_१,८३।१०१ ॥  
स्वस्तिश्चेति समाख्याता ब्रह्माद्यास्तदनन्तरम्  ।  
लोकेशानर्चयेद्भूयस्तदस्त्राणि च तद्बहिः  ॥ नर्प्_१,८३।१०२ ॥  
एवं सम्पूज्य वाग्देवीं साक्षाद्वाग्वल्लभो भवेत्  ।  
ब्रह्मचर्यरतः शुद्धः शुद्धदन्तनखा दिकः  ॥ नर्प्_१,८३।१०३ ॥  
संस्मरन् सर्ववनिताः सततं देवताधिया  ।  
कवित्वं लभते धीमान् मासैर्द्वादशभिर्ध्रुवम्  ॥ नर्प्_१,८३।१०४ ॥  
पीत्वा तन्मन्त्रितं तोयं सहस्रं प्रत्यहं मुने  ।  
महाकविर्भवेन्मन्त्री वत्सरेण न संशयः  ॥ नर्प्_१,८३।१०५ ॥  
उरोमात्रोदके स्थित्वा ध्यायन्मार्तण्डमण्डले  ।  
स्थितां देवीं प्रतिदिनं त्रिसहस्रं जपेन्मनुम्  ॥ नर्प्_१,८३।१०६ ॥  
लभते मण्डलात्सिद्धिं वाचामप्रतिमां भुवि  ।  
पालाशबिल्वकुसुमैर्जुहुयान्मधुरोक्षितैः  ॥ नर्प्_१,८३।१०७ ॥  
समिद्भिर्वा तदुत्थाभिर्यशः प्राप्नोति वाक्पतेः  ।  
राजवृक्षसमुद्भूतैः प्रसूनैर्मधुराप्लुतैः  ॥ नर्प्_१,८३।१०८ ॥  
सत्समिद्भिश्च जुहुयात्कवित्वमतुलं लभेत्  ।  
अथ प्रवक्ष्ये विप्रेन्द्र सावित्रीं ब्रह्मणः प्रियाम्  ॥ नर्प्_१,८३।१०९ ॥  
यां समाराध्य ससृजे ब्रह्मा लोकांश्चराचरान्  ।  
लक्ष्मी माया कामपूर्वा सावित्री ङेसमन्विता  ॥ नर्प्_१,८३।११० ॥  
स्वाहान्तो मनुराख्यातः सावित्र्या वसुवर्णवान्  ।  
ऋषिर्ब्रह्मास्य गायत्री छन्दः प्रोक्तं च देवता  ॥ नर्प्_१,८३।१११ ॥  
सावित्री सर्वदेवानां सावित्री परिकीर्तिता  ।  
हृदन्तिकैर्ब्रह्म विष्णुरुद्रेश्वरसदाशिवैः  ॥ नर्प्_१,८३।११२ ॥  
सर्वात्मना च ङेयुक्तैरङ्गानां कल्पनं मतम्  ।  
तप्तकाञ्चनवर्णाभां ज्वलन्तीं ब्रह्मतेजसा  ॥ नर्प्_१,८३।११३ ॥  
ग्रीष्ममध्याह्नमार्तण्डसहस्रसमविग्रहाम्  ।  
ईषद्धास्यप्रसन्नास्यां रत्नभूषणभूषिताम्  ॥ नर्प्_१,८३।११४ ॥  
बह्निशुद्धांशुकाधानां भक्तानुग्रहकातराम्  ।  
सुखदां मुक्तिदां चैव सर्वसम्पत्प्रदां शिवाम्  ॥ नर्प्_१,८३।११५ ॥  
वेदबीजस्वरूपां च ध्यायेद्वेदप्रसूं सतीम्  ।  
ध्यात्वैवं मण्डले विद्वान् त्रिकोणोज्ज्वलकर्णिके  ॥ नर्प्_१,८३।११६ ॥  
सौरे पीठे यजेद्देवीं दीप्तादिनवशक्तिभिः  ।  
मूलमन्त्रेण कॢप्तायां मूर्तौं देवीं प्रपूजयेत्  ॥ नर्प्_१,८३।११७ ॥  
कोणेषु त्रिषु सम्पूज्या ब्राहृयाद्याः शक्तयो बहिः  ।  
आदित्याद्यास्ततः पूज्या उषादिसहिताः क्रमात्  ॥ नर्प्_१,८३।११८ ॥  
तततः षडङ्गान्यभ्यर्च्य केसरेषु यथाविधि  ।  
प्रह्लादिनीं प्रभां पश्चान्नित्यां विश्वम्भरां पुनः  ॥ नर्प्_१,८३।११९ ॥  
विलासिनीप्रभावत्यौ जयां शान्तां यजेत्पुनः  ।  
कान्तिं दुर्गासरस्वत्यौ विद्यारूपां ततः परम्  ॥ नर्प्_१,८३।१२० ॥  
विशालसञ्ज्ञितामीशां व्यापिनीं विमलां यजेत्  ।  
तमोपहारिणीं सूक्ष्मां विश्वयोनिं जयावहाम्  ॥ नर्प्_१,८३।१२१ ॥  
पद्नालयां परां शोभां ब्रह्मरूपां ततोर्ऽचयेत्  ।  
ब्राह्म्याद्याः शारणा बाह्ये पूजयेत्प्रोक्तलक्षणाः  ॥ नर्प्_१,८३।१२२ ॥  
ततो ऽभ्यर्च्येद् ग्रहान्बाह्ये शक्राद्यानयुधैः सह  ।  
इत्थमावरणैर्देवीः दशभिः परिपूजयेत्  ॥ नर्प्_१,८३।१२३ ॥  
अष्टलक्षं जपेन्मन्त्रं तत्सहस्रं हुनेत्तिलैः  ।  
सर्वपापुविनिर्मुक्तो दीर्घमायुः स विन्दति  ॥ नर्प्_१,८३।१२४ ॥  
अरुणाब्जैस्त्रिमध्वक्तैर्जुहुयादयुतं ततः  ।  
महालक्ष्मीर्भवेत्तस्य षण्मासान्नात्र संशयः  ॥ नर्प्_१,८३।१२५ ॥  
ब्रह्मवृक्षप्रसूनैस्तु जुहुयाद्बाह्यतेजसे  ।  
बहुना किमिहोक्तेन यथावत्साधिता सती  ॥ नर्प्_१,८३।१२६ ॥  
साधकानामियं विद्या भवेत्कामदुधा मुने  ।  
अथ ते सम्प्रवक्ष्यामि रहस्यं परमाद्भुतम्  ॥ नर्प्_१,८३।१२७ ॥  
सावित्रीपञ्जरं नाम सर्वरक्षाकरं नृणाम्  ।  
व्योमकेशार्लकासक्तां सुकिरीटविराजिताम्  ॥ नर्प्_१,८३।१२८ ॥  
मेघभ्रुकुटिलाक्रान्तां विधिविष्णुशिवाननाम्  ।  
गुरुभार्गवकर्णान्तां सोमसूर्याग्निलोचनाम्  ॥ नर्प्_१,८३।१२९ ॥  
इडापिङ्गलिकासूक्ष्मावायुनासापुटान्विताम्  ।  
सन्ध्याद्विजोष्ठपुटितां लसद्वागुपजिह्विकाम्  ॥ नर्प्_१,८३।१३० ॥  
सन्ध्यासूर्यमणिग्रीवां मरुद्बाहुसमन्वितान्  ।  
पर्जन्यदृदयासक्तां वस्वाख्यप्रतिमण्डलाम्  ॥ नर्प्_१,८३।१३१ ॥  
आकाशोदरविभ्रान्तां नाभ्यवान्तरवीथिकाम्  ।  
प्रजापत्याख्यजघनां कटीन्द्राणीसमाश्रिताम्  ॥ नर्प्_१,८३।१३२ ॥  
ऊर्वोर्मलयमेरुभ्यां शोभमानां सरिद्वराम्  ।  
सुजानुजहुकुशिकां वैश्वदेवाख्यसञ्ज्ञिकाम्  ॥ नर्प्_१,८३।१३३ ॥  
पादाङ्घ्रिनखलोमाख्यभूनागद्रुमलक्षिताम्  ।  
ग्रहराश्यर्क्षयोगादिमूर्तावयवसञ्ज्ञिकाम्  ॥ नर्प्_१,८३।१३४ ॥  
तिथिमासर्तुपक्षाख्यैः सङ्केतनिमिषात्मिकाम्  ।  
मायाकल्पितवैचित्र्यसन्ध्याख्यच्छदनावृताम्  ॥ नर्प्_१,८३।१३५ ॥  
ज्वलत्कालानलप्रख्य्ॐ तडित्कीटिसमप्रभाम्  ।  
कोटिसूर्यप्रतीकाशां शशिकोटिसुशीतलाम्  ॥ नर्प्_१,८३।१३६ ॥  
सुधामण्डलमध्यस्थां सान्द्रानन्दामृतात्मिकाम्  ।  
वागतीतां मनो ऽगर्म्या वरदां वेदमातरम्  ॥ नर्प्_१,८३।१३७ ॥  
चराचरमयीं नित्यां ब्रह्माक्षरसमन्विताम्  ।  
ध्यात्वा स्वात्माविभेदेन सावित्रीपञ्जरं न्यसेत्  ॥ नर्प्_१,८३।१३८ ॥  
पञ्चरस्य ऋषिः सो ऽहं छन्न्दो विकृतिरुच्यते  ।  
देवता च परो हंसः परब्रह्मादिदेवता  ॥ नर्प्_१,८३।१३९ ॥  
धर्मार्थकाममोक्षाप्त्यै विनियोग उदाहृतः  ।  
षडङ्गदेवतामन्त्रैरङ्गन्यासं समाचरेत्  ॥ नर्प्_१,८३।१४० ॥  
त्रिधामूलेन मेधावी व्यापकं हि समाचरेत्  ।  
पूर्वोक्तां देवातां ध्यायेत्साकारां गुणसंयुताम्  ॥ नर्प्_१,८३।१४१ ॥  
त्रिपदा हरिजा पूर्वमुखी ब्रह्मास्त्रसञ्ज्ञिका  ।  
चतुर्विशतितत्त्वाढ्या पातु प्राचीं दिशं मम  ॥ नर्प्_१,८३।१४२ ॥  
चतुष्पदा ब्रह्मदण्डा ब्रह्माणी दक्षिणानना  ।  
षड्विंशतत्त्वसंयुक्ता पातु मे दक्षिणां दिशम्  ॥ नर्प्_१,८३।१४३ ॥  
प्रत्यङ्मुखी पञ्चपदी पञ्चाशत्तत्त्वरूपिणी  ।  
पातु प्रतीचीमनिशं मम ब्रह्मशिराएङ्किता  ॥ नर्प्_१,८३।१४४ ॥  
सौम्यास्या ब्रह्मतुर्याढ्या साथर्वाङ्गिरसात्मिका  ।  
उदीचीं षट्पदा पातु षष्टितत्त्वकलात्मिका  ॥ नर्प्_१,८३।१४५ ॥  
पञ्चाशद्वर्णरचिता नवपादा शताक्षरी  ।  
व्योमा सम्पातु मे वोर्द्ध्वशिरो वेदान्तसंस्थिता  ॥ नर्प्_१,८३।१४६ ॥  
विद्युन्निभा ब्रह्मसन्ध्या मृगारूढा चतुर्भुजा  ।  
चापेषुचर्मासिधरा पातु मे पावकीं दिशम्  ॥ नर्प्_१,८३।१४७ ॥  
ब्रह्मी कुमारी गायत्री रक्ताङ्गी हंसवाहिनी  ।  
बिभ्रत्कमण्डलुं चाक्षं स्रुवस्रुवौ पातु नैरृतिम्  ॥ नर्प्_१,८३।१४८ ॥  
शुक्लवर्णा च सावित्री युवती वृषवाहना ।  
कपालशूलकाक्षस्रग्धारिणी पातु वायवीम्  ॥ नर्प्_१,८३।१४९ ॥  
श्यामा सरस्वती वृद्धा वैष्णवी गरुडासना  ।  
शङ्खचक्राभयकरा पातु शैवीं दिशं मम  ॥ नर्प्_१,८३।१५० ॥  
चतुर्भुजा देवमाता गौराङ्गी सिंहवाहना  ।  
वराभयखड्गचर्मभुजा पात्वधरां दिशम्  ॥ नर्प्_१,८३।१५१ ॥  
तत्तत्पार्श्वे स्थिताः स्वस्ववाहनायुधभूषणाः  ।  
स्वस्वदिक्षुस्थिताः पातुं ग्रहशक्त्यङ्गसंयुताः  ॥ नर्प्_१,८३।१५२ ॥  
मन्त्राधिदेवतारूपा मुद्राधिष्ठातृदेवताः  ।  
व्यापकत्वेन पान्त्वस्मानापादतलमस्तकम्  ॥ नर्प्_१,८३।१५३ ॥  
इदं ते कथितं सत्यं सावित्रीपञ्जरं मया  ।  
सन्ध्ययोः प्रत्यहं भक्त्या जपकाले विशेषतः  ॥ नर्प्_१,८३।१५४ ॥  
पठनीयं प्रयत्नेन भुक्तिं मुक्तिं समिच्छता  ।  
भूतिदा भुवना वाणी महावसुमती मही  ॥ नर्प्_१,८३।१५५ ॥  
हिरण्यजननी नन्दा सविसर्गा तपस्विनी  ।  
यशस्विनी सती सत्या वेदविच्चिन्मयी शुभा  ॥ नर्प्_१,८३।१५६ ॥  
विश्वा तुर्या वरेण्या च निसृणी यमुना भुवा  ।  
मोदा देवी वरिष्ठा च धीश्च शान्तिर्मती मही  ॥ नर्प्_१,८३।१५७ ॥  
धिषणा योगिनी युक्ता नदी प्रज्ञाप्रचोदनी  ।  
दया च यामिनी पद्मा रोहिणी रमणी जया  ॥ नर्प्_१,८३।१५८ ॥  
सेनामुखी साममयी बगला दोषवार्जिता  ।  
माया प्रज्ञा परा दोग्ध्री मानिनी पोषिणी क्रिया  ॥ नर्प्_१,८३।१५९ ॥  
ज्योत्स्ना तीर्थमयी रम्या सौम्यामृतमया तथा  ।  
ब्राह्मी हैमी भुजङ्गी च वशिनी सुन्दरी वनी  ॥ नर्प्_१,८३।१६० ॥  
ओङ्कारहसिनी सर्वा सुधा सा षड्गुणावती  ।  
माया स्वधा रमा तन्वी रिपुघ्नी रक्षणणी सती  ॥ नर्प्_१,८३।१६१ ॥  
हैमी तारा विधुगतिर्विषघ्नी च वरानना  ।  
अमरा तीर्थदा दीक्षा दुर्धर्षा रोगहारिणी  ॥ नर्प्_१,८३।१६२ ॥  
नानापापनृशंसघ्नी षट्पदी वज्रिणी रणी  ।  
योगिनी वमला सत्या अबला बलदा जया  ॥ नर्प्_१,८३।१६३ ॥  
गोमती जाह्नवी रजावी तपनी जातवेदसा  ।  
अचिरा वृष्टिदा ज्ञेया ऋततन्त्रा ऋतात्मिका  ॥ नर्प्_१,८३।१६४ ॥  
सर्वकामदुधा सौम्या भवाहॄङ्कारवर्जिता  ।  
द्विपदा या चतुष्पदा त्रिपदा या च षट्पदा  ॥ नर्प्_१,८३।१६५ ॥  
अष्टापदी नवपदी सहस्राक्षाक्षरात्मिका  ।  
अष्टोत्तरशतं नाम्नां सावित्र्या यः पठेन्नरः  ॥ नर्प्_१,८३।१६६ ॥  
स चिरायुः सुखी पुत्री विजयी विनयी भवेत्  ।  
एतत्ते कथितं विप्र पञ्चप्रकृतिलक्षणम्  ॥ नर्प्_१,८३।१६७ ॥  
मन्त्राराधनपूर्वं च विश्वकामप्रपूरणम्  ॥ नर्प्_१,८३।१६८ ॥  
  
इति श्रीबृहन्नारदीय पुराणे पूर्वभागे बृहदुपाख्याने तृतीयपादे पञ्चप्रकृतिमन्त्रादिनिरूपणं नाम त्र्यशीतितमो ऽध्यायः  
  
  
_____________________________________________________________  
  
  
सनत्कुमार उवाच  
कलिकल्पान्तरे ब्रह्मन् ब्रह्मणो ऽव्यक्तजन्मनः  ।  
लोकपद्मे तपस्थस्य सृष्ट्यर्थं सम्बभूवतुः  ॥ नर्प्_१,८४।१ ॥  
विष्णुकर्णमलोद्भूतावसुरौ मधुकैटभौ  ।  
तौ जातमात्रौ पयसि लोकप्रलयलक्षणे  ॥ नर्प्_१,८४।२ ॥  
जानुमात्रे स्थितौ दृष्ट्वा ब्रह्मणं कमलस्थितम्  ।  
प्रवृत्तावत्तुमालक्ष्य तुष्टाव जगदम्बिकाम्  ॥ नर्प्_१,८४।३ ॥  
ततो देवी जगत्कर्त्री शैवी शक्तिरनुत्तमा  ।  
नारायणाक्षिसंस्थाना निद्रा प्रीता बभूव ह  ॥ नर्प्_१,८४।४ ॥  
तस्या मन्त्रादिकं सर्वं कथयिष्यामि तच्छृणु  ।  
सारुणा क्रोधनी शान्तिश्चन्द्रालङ्कृतशेखरा  ॥ नर्प्_१,८४।५ ॥  
एकाक्षरीबीज मन्त्रऋषिः शक्तिरुदाहृता  ।  
गायत्री च भवेच्छन्दो देवता भुवनेश्वरी  ॥ नर्प्_१,८४।६ ॥  
षड्दिर्घयुक्तबीजेन कुर्यादङ्गानि षट् क्रमात्  ।  
संहारसृष्टिमार्गेण मातृकान्यस्तविग्रहः  ॥ नर्प्_१,८४।७ ॥  
मन्त्रन्यासं ततः कुर्याद्देवताभावसिद्धये  ।  
हृल्लेखां मूर्ध्नि वदने गगनां हृदयाम्बुजे  ॥ नर्प्_१,८४।८ ॥  
रक्तां करालिकां गुह्ये महोच्छुष्मां पदद्वये  ।  
ऊर्द्ध्वप्राग्दक्षिणोदीच्यपश्चिमेषूत्तरे ऽपि च  ॥ नर्प्_१,८४।९ ॥  
सद्यादिह्रस्वबीजाद्यान्वस्तव्या भूतसप्रभाः  ।  
अङ्गानि विन्यसेत्पश्चाज्जातियुक्तानि षट् क्रमात्  ॥ नर्प्_१,८४।१० ॥  
ब्रह्माणं विन्यसेद्भाले गायत्र्या सह संयुतम्  ।  
सावित्र्या सहितं विष्णुं कपोले दक्षिणे न्यसेत्  ॥ नर्प्_१,८४।११ ॥  
वागीश्वर्या समायुक्तं वामगण्डे महेश्वरम्  ।  
श्रिया धनपतिं न्यस्य वामकर्णाग्रके पुनः  ॥ नर्प्_१,८४।१२ ॥  
रत्या स्मरं मुखे न्यस्य पुण्यागणपतिं न्यसेत्  ।  
सव्यकर्णोपरि निधाकर्णगण्डान्तरालयोः  ॥ नर्प्_१,८४।१३ ॥  
न्यस्तव्यं वदने मूलं भूपश्चैत्रांस्ततो न्यसेत्  ।  
कण्ठमूले स्तनद्वन्द्वे वामांसे हृदयाम्बुजे  ॥ नर्प्_१,८४।१४ ॥  
सव्यांसे पार्श्वयुगले नाभिदेशे च देशिकः  ।  
भालांश्च पार्श्वजठरे पार्श्वांसापरके हृदि  ॥ नर्प्_१,८४।१५ ॥  
ब्रह्माण्याद्यास्तनौ न्यस्य विधिना प्रोक्तलक्षणाः  ।  
मूलेन व्यापकं देहे न्यस्य देवीं विचिन्तयेत्  ॥ नर्प्_१,८४।१६ ॥  
उद्यद्दिवाकरनिभां तुङ्गोरोजां त्रिलोचनाम् । ।  
स्मरास्यामिन्दुमुकुटां वरपाशाङ्कुशाभयाम्  ॥ नर्प्_१,८४।१७ ॥  
रदलक्षं जपेन्मन्त्रं त्रिमध्वक्तैर्हुनेत्ततः  ।  
अष्टद्रव्यैर्दशांशेन ब्रह्मवृक्षसमिद्वरैः  ॥ नर्प्_१,८४।१८ ॥  
द्राक्षाखर्जूरवातादशर्करानालिकेरकम्  ।  
तन्दुलाज्यतिलं विप्र द्रव्याष्टकमुदाहृतम्  ॥ नर्प्_१,८४।१९ ॥  
दद्यादर्ध्यं दिनेशाय तत्र सञ्चिन्त्य पार्वतीम्  ।  
पद्ममष्टदलं बाह्ये वृत्तं षोडशभिर्द्दलैः  ॥ नर्प्_१,८४।२० ॥  
विलिखेत्कणिङ्क्रामध्येषड्कोणमतिसुन्दरम्  ।  
ततः सम्पूजयेत्पीठं नवशक्तिसमन्वितम्  ॥ नर्प्_१,८४।२१ ॥  
जयाख्या विजया पश्चादजिताह्वापराजिता  ।  
नित्या विलासिनी गोग्धीत्यघोरा मङ्गला नव  ॥ नर्प्_१,८४।२२ ॥  
बीजाढ्यमासनं दत्त्वा मूर्तिं तेनैव कल्पयेत्  ।  
तस्यां सम्पूजयेद्देवीमावाह्यावरणैः क्रमात्  ॥ नर्प्_१,८४।२३ ॥  
मधेयपाग्याम्यसौम्येषु पूजयेदङ्गदेवताः  ।  
षट्कोणेषु यजेन्मन्त्री पश्चान्मिथुनदेवताः  ॥ नर्प्_१,८४।२४ ॥  
इन्द्रकोणं लसद्दण्डकुण्डिकाक्षगुणाभयाम्  ।  
गायत्रीं पूजयेन्मत्री ब्रह्माणमपि तादृशम्  ॥ नर्प्_१,८४।२५ ॥  
रक्षः कोणे शङ्खचक्रगदापङ्कजधारिणीम्  ।  
सावित्रीं पीतवसनां यजेद्विणुं च तादृशम्  ॥ नर्प्_१,८४।२६ ॥  
वायुकोणे परश्वक्षमाला भयवरान्विताम्  ।  
यजेत्सरस्वतीमच्छां रुद्रं तादृशलक्षणम्  ॥ नर्प्_१,८४।२७ ॥  
वह्निकोणे यजेद्रत्नकुम्भं मणिकरण्डकम्  ।  
कराभ्यां बिभ्रतीं पीतां तुन्दिलं धनदायकम्  ॥ नर्प्_१,८४।२८ ॥  
आलिङ्ग्य सव्यहस्तेन वामे ताम्बूलधारिणीम्  ।  
धनदाङ्कसमारूढां महालक्ष्मीं प्रपूजयेत्  ॥ नर्प्_१,८४।२९ ॥  
पश्चिमे मदनं बाणपाशाङ्कुशशरासनाम्  ।  
धारयन्तं जपारक्तं पूजयेद्रक्तभूषणम्  ॥ नर्प्_१,८४।३० ॥  
सव्येन पतिमाश्लिष्य वामेनोत्पलधारिणीम्  ।  
पाणिना रमणाङ्कस्थां रतिं सम्यक्समर्चयेत्  ॥ नर्प्_१,८४।३१ ॥  
ऐशान्ये पूजयेत्सम्यक् विघ्नराजं प्रियान्वितम्  ।  
सृणिपाशधरं कान्तं वराङ्गासृक्कलाङ्गुलिम्  ॥ नर्प्_१,८४।३२ ॥  
माध्वीपूर्णकपालाढ्यं विघ्नराजं दिगम्बरम्  ।  
पुष्करे विगलद्रत्नस्फुरच्चषकधारिणम्  ॥ नर्प्_१,८४।३३ ॥  
सिन्दूरसदृशाकारामुद्दाममदविभ्रमाम्  ।  
धृतरक्तोत्पलामन्यपाणिना तु ध्वजस्पृशाम्  ॥ नर्प्_१,८४।३४ ॥  
आश्लिष्टकान्तामरुणां पुष्टिमर्चेद्दिगम्बराम्  ।  
कर्णिकायां निधी पूज्यौ षट्कोणस्याथ पार्श्वयोः  ॥ नर्प्_१,८४।३५ ॥  
अङ्गानि केसरेष्वेताः पश्चात्पत्रेषु पूजयेत्  ।  
अनङ्गकुसुमा पश्चाद्द्वितीयानङ्गमेखला  ॥ नर्प्_१,८४।३६ ॥  
अनङ्गगमना तद्वदनङ्गमदनातुरा  ।  
भुवनपाला गगनवेगा षष्ठी चैव ततः परम्  ॥ नर्प्_१,८४।३७ ॥  
शशिलेखा गगनलेखा चेत्यष्टौ यत्र शक्तयः  ।  
खड्गखेटकधारिण्यः श्यामाः पूज्याश्च मातरः  ॥ नर्प्_१,८४।३८ ॥  
पद्माद्बहिः समभ्यर्च्याः शक्तयः परिचारिकाः  ।  
प्रथमानङ्गद्वयास्यादनङ्गमदना ततः  ॥ नर्प्_१,८४।३९ ॥  
मदनातुरा भवनवेगा ततो भुवनपालिका  ।  
स्यात्सर्वशिशिरानङ्गवेदनानङ्गमेखला  ॥ नर्प्_१,८४।४० ॥  
चषकं तालवृन्तं च ताम्बूलं छत्रमुज्ज्वलम्  ।  
चामरे चांशुकं पुष्पं बिभ्राणाः करपङ्कजैः  ॥ नर्प्_१,८४।४१ ॥  
सर्वाभरणसन्दीप्तान् लोकपालान्बहिर्यजेत्  ।  
वज्रादीन्यपि तद्बाह्ये देवीमित्थं प्रपूजयेत्  ॥ नर्प्_१,८४।४२ ॥  
मन्त्री त्रिमधुरोपेतैर्हुत्वाश्वत्थसमिद्वरैः  ।  
ब्राह्मणान्वशयेच्छीघ्रं पार्थिवान्पद्महोमतः  ॥ नर्प्_१,८४।४३ ॥  
पलाशपुष्पैस्तत्पत्नीं मन्त्रिणः कुसुदैरपि  ।  
पञ्चविंशतिधा जप्तैर्जलैः स्नानं दिने दिने  ॥ नर्प्_१,८४।४४ ॥  
आत्मानमभिषिञ्चेद्यः सर्वसौभाग्यवान्भवेत्  ।  
पञ्चविंशतिधा जप्तं जलं प्रातः पिबेन्नरः  ॥ नर्प्_१,८४।४५ ॥  
अवाप्य महतीं प्रज्ञां कवीनामग्रणीर्भवेत्  ।  
कर्पूरागरुसंयुक्तकुङ्कुमं साधु साधितम्  ॥ नर्प्_१,८४।४६ ॥  
गृहीत्वा तिलकं कुर्याद्राजवश्यमनुत्तमम्  ।  
शालिपिष्टमयीं कृत्वा पुत्तलीं मधुरान्विताम्  ॥ नर्प्_१,८४।४७ ॥  
जप्तां प्रतिष्ठितप्राणां भक्षयेद्रविवासरे  ।  
वशं नयति राजानं नारीं वा नरमेव च  ॥ नर्प्_१,८४।४८ ॥  
कण्ठमात्रोदके स्थित्वा वीक्ष्य तोयोद्गतं रविम्  ।  
त्रिसहस्रं जपेन्मन्त्रं कन्यामिष्टां लभेत्ततः  ॥ नर्प्_१,८४।४९ ॥  
अन्नं तन्मन्त्रितं मन्त्री भुञ्जीत श्रीप्रसिद्धये  ।  
लिखितां भस्मना मायां ससाध्यां फलकादिषु  ॥ नर्प्_१,८४।५० ॥  
तत्कालं दर्शयेद्यन्त्रं सुखं सूयेत गर्भिणी  ।  
भुवनेशीयमाख्याता सहस्रभुजसम्भवा  ॥ नर्प्_१,८४।५१ ॥  
भुक्तिमुक्तिप्रदा नॄणां स्मर्तृआणां द्विजसत्तम  ।  
ततः कल्पान्तरे विप्र कदाचिन्महिषासुरः  ॥ नर्प्_१,८४।५२ ॥  
बभूव लोकपालांस्तु जित्वा भुङ्क्ते जगत्त्रयम्  ।  
ततस्त्पीडिता देवा वैकुण्ठं शरणं ययुः  ॥ नर्प्_१,८४।५३ ॥  
ततो देवी महालक्ष्मीश्चक्राद्याङ्गोत्थतेजसा  ।  
श्रीर्बभूवमुनिश्रेष्ठ मूर्ता व्याप्तजगत्त्रया  ॥ नर्प्_१,८४।५४ ॥  
स्वयं सा महिषादींस्तु निहत्य जगदीश्वरी  ।  
अरविन्दवनं प्राप्ता भजतामिष्टदायिनी  ॥ नर्प्_१,८४।५५ ॥  
तस्याः समर्चनं वक्ष्ये सङ्क्षेपेण शृणु द्विज  ।  
मृत्युक्रोधेन गुरुणा बिन्दुभूषितमस्तका  ॥ नर्प्_१,८४।५६ ॥  
बीजमन्त्रः श्रियः प्रोक्तो भजतामिष्टदायकः  ।  
ऋषिर्भृगुर्निवृच्छन्दो देवता श्रीः समीरिता  ॥ नर्प्_१,८४।५७ ॥  
षड्दीर्घयुक्तबीजेन कुर्यादङ्गानि षट् क्रमात्  ।  
ततो ध्यायेज्जगद्वेद्यां श्रियं सम्पत्तिदायिनीम्  ॥ नर्प्_१,८४।५८ ॥  
काञ्चनाभां गजैः श्वेतैश्चतुर्भिः स्वकरोद्धृतैः  ।  
हिरण्मयामृतघटैः सिच्यमानां सरोजगाम्  ॥ नर्प्_१,८४।५९ ॥  
वराभयाब्जस्रग्धस्तां क्षौमवस्त्रां किरीटिनीम्  ।  
सिद्धलक्षं जपेन्मन्त्रं तत्सहस्रं हुनेत्तथा  ॥ नर्प्_१,८४।६० ॥  
सुगन्धकुसुमैरिष्ट्वा कमलैर्मधुरप्लुतैः  ।  
महालक्ष्म्युदिते पीठे मूर्तिं मूलेन कल्पयेत्  ॥ नर्प्_१,८४।६१ ॥  
यजेत्पूर्ववदङ्गानि दिग्दलेष्वर्चयेत्ततः  ।  
वासुदेवं सङ्कर्षणं प्रद्युम्नमनिरुद्धकम्  ॥ नर्प्_१,८४।६२ ॥  
हिमपीततमालेन्द्रनीलाभान्पीतवाससः  ।  
शङ्खचक्रगदापद्मधारिणस्तांश्चतुर्भुजान्  ॥ नर्प्_१,८४।६३ ॥  
विदिगन्तेषु पत्रेषु दमकादीन्यजेद्गजान्  ।  
दमकं पुण्डरीकं च गुग्गुलं च कुरण्टकम्  ॥ नर्प्_१,८४।६४ ॥  
यजेच्छङ्खनिधिं देव्या दक्षिणे प्रमदान्वितम्  ।  
मुक्तामाणिक्यसङ्काशौ किञ्चित्स्मितमुखाम्बुजौ  ॥ नर्प्_१,८४।६५ ॥  
अन्योन्यालिङ्गनपरौ शङ्खपङ्कजधारिणौ  ।  
विगलद्रत्नवर्षाभ्यां शङ्खभ्या मूर्ध्नि लाञ्छितौ  ॥ नर्प्_१,८४।६६ ॥  
तुन्दिलं कम्बुकनिधिं वसुधारां घनस्तनीम्  ।  
वामतः पङ्कजनिधिं प्रियया सहितं यजेत्  ॥ नर्प्_१,८४।६७ ॥  
सिन्दूराभौ भुजश्लिष्टौ रक्तपद्मोत्पलान्वितौ  ।  
निःसरद्रत्नवर्षाभ्यां पद्माभ्यां मूर्ध्नि लाञ्छितौ  ॥ नर्प्_१,८४।६८ ॥  
तुन्दिलं पङ्कजनिधिं तत्त्वां वसुमतीमपि  ।  
दलाग्रेषु यजेदेताबलाक्याद्याः समन्ततः  ॥ नर्प्_१,८४।६९ ॥  
बलाकी विमला चैव कमला वनमालिका  ।  
विभीषिका मालिका च शाङ्करी वसुमालिका  ॥ नर्प्_१,८४।७० ॥  
पङ्कजद्वयधारिण्यो मुक्ताहारसमप्रभाः  ।  
लोकेशान्पूजयेदन्ते वज्राद्यास्त्राणि तद्बहिः  ॥ नर्प्_१,८४।७१ ॥  
इत्थं यो भजते देवीं विधिना साधकोत्तमः  ।  
धनधान्यसमृद्धः स्याच्छ्रियमाप्नोत्यनिन्दिताम्  ॥ नर्प्_१,८४।७२ ॥  
वक्षःप्रमाणसलिले स्थित्वा मन्त्रमिमं जपेत्  ।  
त्रिलक्षमर्कगं ध्यायन्स भवेत्कमलालयः  ॥ नर्प्_१,८४।७३ ॥  
विष्णुगेहस्थबिल्वस्य मूले लक्षत्रयं जपेत्  ।  
साधको यः स लभते वाञ्छितं धनसञ्चयम्  ॥ नर्प्_१,८४।७४ ॥  
अशोकवह्नावाज्याक्तैस्तण्डुलैर्वशयेज्जगत्  ।  
होमेनखादिरे वह्नौ तण्डुलेर्मधुरोक्षितैः  ॥ नर्प्_१,८४।७५ ॥  
राजा वश्यो भवेच्छीघ्रं महालक्ष्मीश्च वर्द्धते  ।  
बिल्वच्छायामधिवसन्बिल्वमिश्रहविष्यभुक्  ॥ नर्प्_१,८४।७६ ॥  
संवत्सरत्रयं हुत्वा तत्फलैरथवाम्बुजैः  ।  
साधकेन्द्रो महालक्ष्मीं चक्षुषा पश्यति ध्रुवम्  ॥ नर्प्_१,८४।७७ ॥  
अथ कल्पान्तरे ब्रह्मन्देवराज्यविलुम्पकौ  ।  
जातौ शुभनिशुम्भौ द्वावसुरौ लोककण्टकौ  ॥ नर्प्_१,८४।७८ ॥  
ततो भ्रष्टाधिकारैस्तु शक्राद्यैः संस्तुता मुने  ।  
महासरस्वती देवी तदा चावततार ह  ॥ नर्प्_१,८४।७९ ॥  
हिमालये महापुण्ये शैलोद्देशे ऽतिशोभने  ।  
ततः शुम्भादिकान्हत्वा दैवतैः परिपूजिता  ॥ नर्प्_१,८४।८० ॥  
वरं दत्त्वाविशद्देवी मानसं नाम वै सरः  ।  
तस्या मन्त्रं प्रवक्ष्यामि शृणुष्वावहितो मुनने  ॥ नर्प्_१,८४।८१ ॥  
ज्ञानामृता शशधरा क्रान्तभालोपशोभिता  ।  
वाग्बीजं तेन चाङ्गानि कल्पयेत्साधकोत्तमः  ॥ नर्प्_१,८४।८२ ॥  
ऋषिः सदाशिवश्चास्य छन्दो ऽनुष्टुबुदाहृतम्  ।  
देवता वाक्समाख्याता भजतामिष्टदायिनी  ॥ नर्प्_१,८४।८३ ॥  
श्वेताम्बरां विसश्वेतां वीणापुस्तकधारिणीम्  ।  
दिव्यैराभरणैर्युक्तां ध्यायेद्देवीं निरन्तराम्  ॥ नर्प्_१,८४।८४ ॥  
महासरस्वतीपीठे मूर्तिं मूलेन कल्पयेत्  ।  
देवीं सम्पूजयेत्तस्यामङ्गाद्यावरणैः सह  ॥ नर्प्_१,८४।८५ ॥  
आदावङ्गावृतिः पश्चादम्बिकाद्याःसमीरिताः  ।  
द्वितीया मातृभिः प्रोक्ता तृतीयाद्यष्टशक्तिभिः  ॥ नर्प्_१,८४।८६ ॥  
चतुर्थी पञ्चमी प्रोक्ता द्वात्रिंशच्छक्तिभघिः पुनः  ।  
चतुःषष्ट्या स्मृता षष्ठी शक्तिभिर्लोकनायकैः  ॥ नर्प्_१,८४।८७ ॥  
सप्तमी पुनरेतेषामस्त्रैः स्यादष्टमावृतिः  ।  
एवं पूज्या जगद्धात्री श्रीमती वाग्भवाभिधा  ॥ नर्प्_१,८४।८८ ॥  
स्थानेषु पूर्वमुक्तेषु यजेदङ्गानि साधकः  ।  
अम्बिका वाग्भवा दुर्गा श्रीशक्तिश्चोक्तलक्षणा  ॥ नर्प्_१,८४।८९ ॥  
ब्रह्माद्याश्च ततः पूज्याः कराली विकराल्युमा  ।  
सरस्वती श्रीर्दुर्गा च लक्ष्मीश्चैव धृतिः स्मृतिः  ॥ नर्प्_१,८४।९० ॥  
श्रद्धा मेधा रतिः कान्तिरार्या षोडश शक्तयः  ।  
खड्गखेटकधारिण्यः श्यामाः पूज्याः स्वलङ्कृताः  ॥ नर्प्_१,८४।९१ ॥  
विषघ्नी पुष्टयः प्रज्ञा सिनीवाली कुहूः पुनः  ।  
रुद्रवीर्या प्रभा नन्दा पोषणा वृद्धिदा शुभा  ॥ नर्प्_१,८४।९२ ॥  
कालरात्रिर्महारात्रिर्भद्रकाली कपार्दिनी  ।  
विकृतिर्दण्डिमुण्डिन्यौ सेन्दुखण्डा शिखण्डिनी  ॥ नर्प्_१,८४।९३ ॥  
निशुम्भमथनी चण्डमुण्डविनाशिनी  ।  
इन्द्राणी चैव रुद्राणी शङ्करार्द्धशरीरिणी  ॥ नर्प्_१,८४।९४ ॥  
नारी नारायणी चैव त्रिशूलिन्यपि पालिनी  ।  
अम्बिका ह्रदिनी चैव द्वात्रिंशच्छक्तयः सिताः  ॥ नर्प्_१,८४।९५ ॥  
चक्रहस्ताः पिशाचास्याः सम्पूज्याश्चारुभूषणाः  ।  
पिङ्गलाक्षी विशालाक्षी समृद्धिर्बुद्धिरेव च  ॥ नर्प्_१,८४।९६ ॥  
श्रद्धा स्वाहा स्वधा भिक्षा माया सञ्ज्ञा वसुन्धरा  ।  
त्रिलोकधात्री गायत्री सावित्री त्रिदशेश्वरी  ॥ नर्प्_१,८४।९७ ॥  
सरूपा बहुरूपा च स्कन्दमाता श्रुतप्रिया  ।  
विमला कमला पश्चादरुणी पुनरारुणी  ॥ नर्प्_१,८४।९८ ॥  
प्रकृतिर्विकृतिः सृष्टिः स्थितिः संहृतिरेव च  ।  
सन्ध्या माता सती हंसी मर्दिका वज्रिका परा  ॥ नर्प्_१,८४।९९ ॥  
देवमाता भगवती देवकी कमलासना  ।  
त्रिमुखी सप्तवदना सुरासुरविमर्द्दिनी  ॥ नर्प्_१,८४।१०० ॥  
लम्बोष्ठी चोर्द्द्वकेशी च बहुशिश्ना वृकोदरी  ।  
रथरेखाह्वया पश्चाच्छशिरेखा तथापरा  ॥ नर्प्_१,८४।१०१ ॥  
गगनवेगा पवनवेगा वेगा च तदनन्तरम्  ।  
ततो भुवनपालाख्या ततः स्यान्मदनातुरा  ॥ नर्प्_१,८४।१०२ ॥  
अनङ्गानङ्गवदना तथैवानङ्गमेखला  ।  
अनङ्गकुसुमा विश्वरूपा सुरभयङ्करी  ॥ नर्प्_१,८४।१०३ ॥  
अक्षोभ्या सप्तवाहिन्या वज्रारूपा शुचिव्रताः  ।  
वरदाख्याथ वागीशी चतुःषष्टिःसमीरिताः  ॥ नर्प्_१,८४।१०४ ॥  
चापबाणधराः सर्वा ज्वालाजिह्वा महाप्रभाः  ।  
दंष्ट्रिण्यश्चोर्द्ध्वकेश्यस्ता युद्धोपक्रान्तमानसाः  ॥ नर्प्_१,८४।१०५ ॥  
सर्वाभरणसन्दीप्ता पूजनीयाः प्रयत्नतः  ।  
लोकेशाः पूर्ववत्पूज्यास्तद्वद्वज्रादिकान्यपि  ॥ नर्प्_१,८४।१०६ ॥  
जपेत्षोडशलक्षं च तद्दशांशं हुनेत्सुधीः  ।  
आज्येन खादिरे वह्नौ ततः सिद्धो भवेन्मनुः  ॥ नर्प्_१,८४।१०७ ॥  
कमलैरयुतं हुत्वा राजानं वशमानयेत्  ।  
उत्पलैर्जुह्वतो नूनं महालक्ष्मीः प्रजायते  ॥ नर्प्_१,८४।१०८ ॥  
पलाशकुसुमैर्हुत्वा वत्सरेण कंविर्भवेत्  ।  
राजीलवणहोमेन वनितां वशमानयेत्  ॥ नर्प्_१,८४।१०९ ॥  
भूमौ भोगांस्तु भुक्त्वान्ते विष्णुलोकमवाप्नुयात्  ।  
वाणीबीजजपाशक्तो नात्र कार्या विचारणा  ॥ नर्प्_१,८४।११० ॥  
  
इति श्रीबृहन्नारदीचयपुरणे पूर्वभागे बृहदुपाख्याने तृतीयपादे देवीमन्त्रनिरूपणं नाम चतुरशीतितमो ऽध्यायः  
  
  
_____________________________________________________________  
  
  
सनत्कुमार उवाच  
वाग्देवता वतारो ऽन्यः कालिकेति प्रकीर्तिता  ।  
तस्या मन्त्रं प्रवक्ष्यामि भुक्तिमुक्तिप्रदं नृणाम्  ॥ नर्प्_१,८५।१ ॥  
सृष्टिक्रियान्विता शान्तिर्बिद्वाढ्या च त्रिधा पुनः  ।  
अरुणाक्ष्यादीपिका च बिन्दुयुक्ता द्विधा ततः  ॥ नर्प्_१,८५।२ ॥  
मायाद्वयं ततः पश्चाद्दक्षिणे कालिके पदम्  ।  
पुनश्च सप्तबीजानि स्वाहान्तो ऽयं मनूत्तमः  ॥ नर्प्_१,८५।३ ॥  
भैरवो ऽस्य ऋषिश्छन्द उष्णिक्काली तु देवता  ।  
बीजं मायादीर्घवर्त्म शक्तिरुक्ता मुनीश्वर  ॥ नर्प्_१,८५।४ ॥  
षड्दीर्धाढ्ये बीजेन विद्याया अङ्गमीरितम्  ।  
मातृकार्णान्दश दश हृदये भुजयोः पदोः  ॥ नर्प्_१,८५।५ ॥  
विन्यस्य व्यापकं कुर्यान्मूलमन्त्रेण साधकः  ।  
शिरः कृपाणमभयं वरं हस्तैश्च बिभ्रतीम्  ॥ नर्प्_१,८५।६ ॥  
मुण्डस्रङ्मस्तकां मुक्तकेशां पितृवनस्तिताम्  ।  
सर्वालङ्कृतवर्णां च श्यामाङ्गीं कालिकां स्मरेत्  ॥ नर्प्_१,८५।७ ॥  
एवं ध्यात्वा जपेल्लक्षं जुहुयादयुतं ततः  ।  
प्रसूनैः करवीरोत्थैः पूजायन्त्रमथोच्यते  ॥ नर्प्_१,८५।८ ॥  
विलिख्य पूर्वं षट्कोणं त्रिकोणत्रितयं ततः  ।  
पद्ममष्टदलं बाह्ये भूपुरं तत्र पूजयेत्  ॥ नर्प्_१,८५।९ ॥  
जया च विजया चापि अजिता चापराजिता  ।  
नित्या विलासिनी वापि दोग्ध्यघोरा च मङ्गला  ॥ नर्प्_१,८५।१० ॥  
पीठस्य शक्तयो मायात्मने हृत्पीठमन्त्रकः  ।  
शिवरूपशवश्थां च शिवाभिर्दिक्षु वेष्टिताम्  ॥ नर्प्_१,८५।११ ॥  
महाकालरतासक्तां ध्यात्वाङ्गान्यर्चयेत्पुरा  ।  
कालीं कपालिनीं कुल्लां कुरुकुल्लां विरोधिनीम्  ॥ नर्प्_१,८५।१२ ॥  
विप्रचित्तां च षट्कोणे नवकोणे ततोर्ऽचयेत् ।  
उग्रामुष्णप्रभां दीप्तां नीलाधानां बलाकिकाम्  ॥ नर्प्_१,८५।१३ ॥  
मात्रां मुद्रां तथा मित्रां पूज्याः पत्रेषु मातरः  ।  
पद्मस्यास्य सुयत्नेन ब्राह्मी नारायणीत्यपि  ॥ नर्प्_१,८५।१४ ॥  
माहेश्वरी च चामुण्डा कौमारी चापराजिता  ।  
वाराही नारसिंहा च पुनरेतास्तु भूपुरे  ॥ नर्प्_१,८५।१५ ॥  
भैरवीं महदाद्यां तां सिंहाद्यां धूम्रपूर्विकाम्  ।  
भीमोन्मत्तादिकां चापि वशीकरणभैरवीम्  ॥ नर्प्_१,८५।१६ ॥  
मोहनाद्यां समाराध्य शक्रादीन्यायुधान्यपि  ।  
एवमाराधिता काली सिद्धा भवति मन्त्रिणाम्  ॥ नर्प्_१,८५।१७ ॥  
ततः प्रयोगान्कुर्वीत महाभैरवभाषितान्  ।  
आत्मनो वा परस्यार्थं क्षिप्रसिद्धिप्रदायकान्  ॥ नर्प्_१,८५।१८ ॥  
स्त्रीणां प्रहारं निन्दां च कौटिल्यं वाप्रियं वचः  ।  
आत्मनो हितमन्विच्छन् कालीभक्तो विवर्जयेत्  ॥ नर्प्_१,८५।१९ ॥  
सुदृशो मदनावासं पश्यन्यः प्रजपेन्मनुम्  ।  
अयुतं सो ऽचिरादेव वाक्पतेः समतामियात्  ॥ नर्प्_१,८५।२० ॥  
दिगम्बरो मुक्तकेशः श्मशानस्थो ऽधियामिनि  ।  
जपेद्यो ऽयुतमेतस्य भवेयुः सर्वसिद्धयः  ॥ नर्प्_१,८५।२१ ॥  
शवस्य हृदये स्थित्वा निर्वासाः प्रेतभूमिगः  ।  
अर्कपुष्पसहस्रेणाभ्यक्तेन स्वीयरेतसा  ॥ नर्प्_१,८५।२२ ॥  
देवीं यः पूजयेद्भक्त्या जपन्नेकैकशो मनुम्  ।  
सो ऽचरेणैव कालेन धरणीप्रभुतां व्रजेत्  ॥ नर्प्_१,८५।२३ ॥  
रजः कीर्णं भगं नार्या ध्यायन्यो ह्ययुतं जपेत्  ।  
सकवित्वेन रम्येण जनान्मोहयति ध्रुवम्  ॥ नर्प्_१,८५।२४ ॥  
त्रिपञ्चारे महापीठे शिवस्य हृदि संस्थिताम्  ।  
महाकालेन देवेन मारयुद्धं प्रकुर्वतीम्  ॥ नर्प्_१,८५।२५ ॥  
तां ध्यायन्स्मेरवदनां विदधत्सुरतं स्वयम्  ।  
जपेत्सहस्रमपि यः स शङ्करसमो भवेत्  ॥ नर्प्_१,८५।२६ ॥  
अस्थिलोमत्वचायुक्तं मांसं मार्जारमेषयोः  ।  
उष्ट्रस्य महिषस्यापि बलिं यस्तु समर्पयेत्  ॥ नर्प्_१,८५।२७ ॥  
भूताष्टम्योर्मध्यरात्रे वश्याः स्युस्तस्य जन्तवः ।  
विद्यालक्ष्मीयशःपुत्रैः स चिरं सुखमेधते  ॥ नर्प्_१,८५।२८ ॥  
यो हविष्याशनरतो दिवा देवीं स्मरन् जपेत्  ।  
नक्तं निधुवनासक्तो लक्षं स स्याद्धरापतिः  ॥ नर्प्_१,८५।२९ ॥  
रक्ताम्भोजैर्हुनेन्मन्त्री धनैर्जयति वित्तपम्  ।  
बिल्वपत्रैर्भवेद्राज्यं रक्तपुष्पैर्वशीकृतिः  ॥ नर्प्_१,८५।३० ॥  
असृजी महिषादीनां कालिकां यस्तु तर्पयेत्  ।  
तस्य स्युरचिरादेव करस्थाः सर्वसिद्धयः  ॥ नर्प्_१,८५।३१ ॥  
यो लक्षं प्रजपेन्मन्त्रं शवमारुह्य मन्त्रवित्  ।  
तस्य सिद्धो मनुः सद्यः सर्वेप्सितफलप्रदः  ॥ नर्प्_१,८५।३२ ॥  
तेनाश्वमेधप्रमुखैर्यागौरिष्टं सुजन्मना  ।  
दत्तं दानं तपस्तप्तं उपास्ते यस्तु कालिकाम्  ॥ नर्प्_१,८५।३३ ॥  
ब्रह्मा विष्णुः शिवो गौरी लक्ष्मीर्गणपती रविः  ।  
पूजिताः सकला देवा यः कालीं पूजयेत्सदा  ॥ नर्प्_१,८५।३४ ॥  
अथापरः सरस्वत्या ह्यवतारो निगद्यते  ।  
यां निषेव्य नरा लोके कृतार्थाः स्युर्न संशयः  ॥ नर्प्_१,८५।३५ ॥  
आप्यायिनी चन्द्रयुक्ता माया च वदनान्तरे  ।  
सकामिका क्रुधा शान्तिश्चन्द्रालङ्कृतमस्तका  ॥ नर्प्_१,८५।३६ ॥  
दीपिका सासना चन्द्रयुगस्त्रं मनुरीरितः  ।  
मुनिरक्षोभ्य उद्दिष्टश्छन्दस्तु बृहती मतम्  ॥ नर्प्_१,८५।३७ ॥  
ताराख्या देवता बीजं द्वितीयञ्च चतुर्थकम्  ।  
शक्तिः षड्दीर्घयुक्तेन द्वितीयेनाङ्गकल्पनम्  ॥ नर्प्_१,८५।३८ ॥  
षोढा न्यासं ततः कुर्यात्तारायाः सर्वसिद्धिम्  ।  
श्रीकण्ठादीन्न्यसेद्रुद्रान्मातृकावर्णपूर्वकान्  ॥ नर्प्_१,८५।३९ ॥  
मातृकोक्तस्थले माया तृतीयक्रोधपूर्वकान्  ।  
चतुर्थीनमसायुक्तान्प्रथमो न्यास ईरितः  ॥ नर्प्_१,८५।४० ॥  
शवपीठसमासीनां नीलकान्तिं त्रिलोचनाम्  ।  
अर्द्धेन्दुशेखरां नानाभूषणाढ्यां स्मरन्न्यसेत्  ॥ नर्प्_१,८५।४१ ॥  
द्वितीये तु ग्रहन्यासं कुर्यात्तां समनुस्मरन्  ।  
त्रिबीजस्वरपूर्वं तु रक्तसूय हृदि न्यसेत्  ॥ नर्प्_१,८५।४२ ॥  
तथा पवर्गपूर्वं तु शुक्लं लोमं भ्रुवोद्वेये  ।  
कवर्गपूर्वं रक्ताभं मङ्गलं लोचनत्रयम्  ॥ नर्प्_१,८५।४३ ॥  
चवर्गाद्यं बुधं श्यामं न्यसेद्वक्षघस्थले बुधः  ।  
ढवर्गाद्यं पीतवर्णं कठ्णकूपे बृहस्पतिम्  ॥ नर्प्_१,८५।४४ ॥  
तवर्गाद्यं श्वेतवर्णं घटिकायां तु भार्गवम्  ।  
नीलवर्णं पवर्गाद्यं नाभिदेशे शनैश्चरम्  ॥ नर्प्_१,८५।४५ ॥  
शवर्गाद्यं धूम्रवर्णं ध्यात्वा राहुं मुखे न्यसेत्  ।  
त्रिबीजपूर्वकश्चैवं ग्रहन्यासः समीरितः  ॥ नर्प्_१,८५।४६ ॥  
तृतीयं लोकपालानां न्यासं कुर्यात्प्रयत्नतः  ।  
मायादिबीजत्रितयपूर्वकं सर्वसिद्धये  ॥ नर्प्_१,८५।४७ ॥  
स्वमस्तके ललाटादि दिक्ष्वष्टस्वधौर्द्ध्वतः  ।  
ह्रस्वदीर्घकादिकाष्टवर्गपूर्वान्दिशाधिपान्  ॥ नर्प्_१,८५।४८ ॥  
शिवशक्त्यभिधे न्यासं चतुर्थे तु समाचरेत्  ।  
त्रिबीजपूर्वकान्न्यस्येत्षट्शिवाञ्छक्तिसंयुतान्  ॥ नर्प्_१,८५।४९ ॥  
आधारादिषु चक्रेषु स्वचक्रवर्णपूर्वकान्  ।  
ब्रह्माणं डाकिनीयुक्तं वादिसान्तार्णपूर्वकम्  ॥ नर्प्_१,८५।५० ॥  
मूलाधारे विन्यसेच्च चतुर्द्दलसमन्वितम्  ।  
श्रीविष्णुं राकिणीयुक्तबादिलान्तार्णपूर्वकम्  ॥ नर्प्_१,८५।५१ ॥  
स्वाधिष्ठनाभिधे चक्रे लिङ्गस्थे षड्दले न्यसेत्  ।  
रुद्रं तु डाकिनीयुक्तं डादिफआन्तार्णपूर्वकम्  ॥ नर्प्_१,८५।५२ ॥  
चक्रे दशदले न्यस्येन्नाभिस्थे मणिपूरके  ।  
ईश्वरं कादिठान्तार्णपूर्वकं शाकिनीयुतम्  ॥ नर्प्_१,८५।५३ ॥  
विन्यसेद्द्वादशदलेहृदयस्थे त्वनाहते  ।  
सदाशिवं शाकिनीं च षोडशस्वरपूर्वकम्  ॥ नर्प्_१,८५।५४ ॥  
कण्ठस्थे षोडशदले विशुद्धाख्ये प्रविन्यसेत्  ।  
आज्ञाचक्रे परशिवं हाकिनीसंयुतं न्यसेत्  ॥ नर्प्_१,८५।५५ ॥  
लक्षार्णपूवं भ्रूमध्यसंस्थिते ऽतिमनोहरे  ।  
तारादिपञ्चमं न्यासं कुर्यात्सर्वेष्टसिद्धये  ॥ नर्प्_१,८५।५६ ॥  
अष्टौ वर्गान्स्वरद्वन्द्वपूर्वकान् बीजसंयुतान्  ।  
ताराद्या न्यासपूर्वाश्च प्रयोज्या अष्टशक्तयः  ॥ नर्प्_१,८५।५७ ॥  
ताराथोग्रा महोग्रापि वज्रा काली सरस्वती  ।  
कामेश्वरी च चामुण्डा इत्यष्टौ तारिकाः स्मृताः  ॥ नर्प्_१,८५।५८ ॥  
ब्रह्मरन्ध्रे ललाटे च भ्रूमध्ये कण्ठदेशतः  ।  
हृदि नाभौ फले मूलाधारे चेताः क्रमान्न्यसेत्  ॥ नर्प्_१,८५।५९ ॥  
अङ्गन्यासं ततः कुर्यात्पीठाख्यं सर्वसिद्धिदम्  ।  
आधारे कामरूपाख्यं बीजं ह्रस्वार्णपूर्वकम्  ॥ नर्प्_१,८५।६० ॥  
हृदि जालन्धरं बीजं दीर्घपूर्वं प्रविन्यसेत्  ।  
ललाटे पूर्णगिर्याख्यं कवर्गाद्यं न्यसेत्सुधीः  ॥ नर्प्_१,८५।६१ ॥  
उड्डीयानं चवर्गाद्यं केशसन्धौ प्रविन्यसेत्  ।  
कण्ठे तु मथुरापीठं दशम यादिकं न्यसेत्  ॥ नर्प्_१,८५।६२ ॥  
षोढा न्यासस्तु तारायाः प्रोक्तो ऽभीष्टप्रदायकः  ।  
हृदि श्रीमदेकजटां तारिणीं शिरसि न्यसेत्  ॥ नर्प्_१,८५।६३ ॥  
वज्रोदके शिखां पातु उग्रतारां तु वर्मणि  ।  
महोग्रा वत्सरे नेत्रे पिङ्गाग्रैकजटास्त्रके  ॥ नर्प्_१,८५।६४ ॥  
षड्रदीर्गयुक्तमायाया एतान्यष्टौ षडङ्गके  ।  
अङ्गुष्ठादिष्वङ्गुलीषु पूर्वं विन्यस्य यत्नतः  ॥ नर्प्_१,८५।६५ ॥  
तर्जनीमध्यमाभ्यां तु कृत्वा तालत्रयं ततः  ।  
छोटिकामुद्राया कुर्याद्दिग्बन्धं देवतां स्मरन्  ॥ नर्प्_१,८५।६६ ॥  
विद्यया तारपुटया व्यापकं सप्तधा चरेत्  ।  
उग्रतारां ततो ध्यायेत्सद्यो वादे ऽतिसिद्धिदाम्  ॥ नर्प्_१,८५।६७ ॥  
लयाब्धावम्बुजन्मस्थां नीलाभां दिव्यभूषणाम्  ।  
कम्बुं खड्गं कपालं च नीलाब्जं दधतीं करैः  ॥ नर्प्_१,८५।६८ ॥  
नागश्रेष्ठालङ्कृताङ्गीं रक्तनेत्रत्रयां स्मरेत्  ।  
जपेल्लक्षचतुष्कं हि दशांशं रक्तपद्मकैः  ॥ नर्प्_१,८५।६९ ॥  
हुनेत्क्षीराज्यसम्मिश्रैः शङ्खं संस्थाप्य सञ्जपेत्  ।  
नारीं पश्यन्स्पृशन्गच्छन्महानिशि बलिं चरेत्  ॥ नर्प्_१,८५।७० ॥  
श्मशाने शून्यसदने देवागारे ऽथ निर्जने  ।  
पर्वते वनमध्ये वा शवमारुह्य मन्त्रवित्  ॥ नर्प्_१,८५।७१ ॥  
समरे शत्रुनिहतं यद्वा षाण्यासिकं शिशुम्  ।  
विद्यां साधयतः शीघ्रं साधितैवं प्रसिद्ध्यति  ॥ नर्प्_१,८५।७२ ॥  
मेधा प्रज्ञा प्रभा विद्या धीवृत्तिस्मृतिबुद्धयः  ।  
विश्वेश्वरीति सम्प्रोक्ताः पीठस्य नव शक्तयः  ॥ नर्प्_१,८५।७३ ॥  
भृगुमन्विन्दुसंयुक्तं मेघवर्त्म सरस्वती  ।  
योगपीठात्मने हार्द्दं पीठस्य मनुरीरितः  ॥ नर्प्_१,८५।७४ ॥  
दत्त्वानेनासनं मूर्तिं मूलमन्त्रेण कल्पयेत्  ।  
पूजयेद्विधिवद्देवीं तद्विधानमथोच्यते  ॥ नर्प्_१,८५।७५ ॥  
तारो माया भगं ब्रह्मा जटे सूर्यः सदीर्घकम्  ।  
यक्षाधिपतये तन्द्रीसोपनीतं बलिं ततः  ॥ नर्प्_१,८५।७६ ॥  
गृहयुग्मं शिवा स्वाहा बलिमन्त्रो ऽयमीरितः  ।  
दद्यान्नित्यं बलिं तेन मध्यरात्रे चतुष्पथे  ॥ नर्प्_१,८५।७७ ॥  
जलदानादिकं मन्त्रैर्विदध्याद्दशभिस्ततः  ।  
ध्रुवो वज्रोदके वर्म फट्सप्तार्णो जलग्रहे  ॥ नर्प्_१,८५।७८ ॥  
ताराद्या वह्निजायान्ता माया हि क्षालने मता  ।  
तारो मायाः भृगुः कर्णोविशुद्धं धर्मवर्मतः  ॥ नर्प्_१,८५।७९ ॥  
सर्वपापानि शाम्यन्ते छेतो नेत्रयुतं जलम्  ।  
कल्पान्तनयनस्वाहा मन्त्र आचमने मतः  ॥ नर्प्_१,८५।८० ॥  
ध्रुवो मणिधरीत्यन्ते वज्रिण्यक्षियुता मृतिः  ।  
खरिविद्यायुग्रिजश्व सर्ववान्ते बको ऽब्जवान्  ॥ नर्प्_१,८५।८१ ॥  
कारिण्यन्ते दीर्घवर्म अस्त्रं वह्निप्रियान्तिमः  ।  
त्रयोविंशतिवर्णात्मा शिखाया बन्धने मनुः  ॥ नर्प्_१,८५।८२ ॥  
प्रणवो रक्षयुगलं दीर्घवर्मास्त्रठद्वयम्  ।  
नवार्णेनामुना मन्त्री कुर्याद्भूमिविशोधनम्  ॥ नर्प्_१,८५।८३ ॥  
नारान्ते सर्वविघ्नानुत्सारयेति पदं ततः  ।  
हुं फट् स्वाहा गुणेन्द्वर्णो मनुर्विघ्ननिवारणम्  ॥ नर्प्_१,८५।८४ ॥  
मायाबीजं जपापुष्पनिभं नाभौ विचिंयेत्  ।  
तदुत्थेनाग्निना देहं दहेत्साद्धस्वपाप्मना  ॥ नर्प्_१,८५।८५ ॥  
ताराबीजं सुवर्णाभं चिन्तयेद्धृदि मन्त्रवित्  ।  
पवनेन तदुत्थेन पापभस्म क्षिपेद्भुवि  ॥ नर्प्_१,८५।८६ ॥  
तुरीयं चन्द्रकुन्दाभं बीजं ध्यात्वाललाटतः  ।  
तदुत्थसुधयादे हं स्वयं वै देवतानिभम्  ॥ नर्प्_१,८५।८७ ॥  
अनया भूतशुद्ध्या तु देवीसादृश्यमाप्नुयात्  ।  
तारो ऽनन्तो भगुः कर्णो पद्मनाभयुतो बली  ॥ नर्प्_१,८५।८८ ॥  
खे वज्ररेखे क्रोधाख्यं बीजं पावकल्लभा  ।  
अमुना द्वादशार्णेन रचयेन्मण्डलं शुभम्  ॥ नर्प्_१,८५।८९ ॥  
तारो यथागता निद्रा सदृक्षेकभृगुर्विषम्  ।  
सदीर्घस्मृतिरौ साक्षौ महाकालो भगान्वितः  ॥ नर्प्_१,८५।९० ॥  
क्रोधो ऽस्त्रं मनुवर्णो ऽयं मनुः पुष्पादिशोधने  ।  
तारः पाशः परा स्वाहा पञ्चार्णश्चित्तशोधने  ॥ नर्प्_१,८५।९१ ॥  
मनवो दश सम्प्रोक्ता अर्ध्यस्थापनमुच्यते  ।  
सेन्दुभ्यां मासतो माया भुवं संसृज्य भूगृहम्  ॥ नर्प्_१,८५।९२ ॥  
वृतं त्रिकोणसंयुक्तं कुर्यान्मण्डलमन्त्रतः  ।  
यजेत्तत्राधारशक्तिं वह्निमण्डलमध्यगाम्  ।  
वह्निमण्डलमभ्यर्च्य महाशङ्खं निधापयेत्  ॥ नर्प्_१,८५।९३ ॥  
वामकर्णेन्दुयुक्तेन फडन्तेन विहायसा  ।  
प्रक्षालितं भृगुर्दण्डी त्रिमूर्तीन्तुयुतं पठेत्  ॥ नर्प्_१,८५।९४ ॥  
ततोर्ऽचयेन्महाशङ्खं जपन्मन्त्रचतुष्टयम्  ।  
दीर्घत्रयान्विता माया काली सृष्टिः सदीर्घसः  ॥ नर्प्_१,८५।९५ ॥  
प्रतिमासंयुतं मासं यवनं हृदयं ततः  ।  
एकाधशार्णः प्रथमो महाशङ्खार्चने मनुः  ॥ नर्प्_१,८५।९६ ॥  
हंसो हरिभुजङ्गेशयुक्तो दीर्घन्त्रयेन्दुयुक्  ।  
तारिण्यन्ते कपालाय नमोन्तो द्वादशाक्षरः  ॥ नर्प्_१,८५।९७ ॥  
स्वं दीर्घत्रयमन्वाढ्यमेषो वामदगन्वितः  ।  
लोकपालाय हृदयं तृतीयो ऽयं शिवाक्षरः  ॥ नर्प्_१,८५।९८ ॥  
मायास्त्रीबीजमर्द्धैदुयुतं स्वं स्वर्गखादिमः  ।  
पालाय सर्वाधाराय सर्वः सर्वोद्भवस्तथा  ॥ नर्प्_१,८५।९९ ॥  
सर्वशुद्धिमयश्चेति ङेन्ताः सर्वासुरान्तिकम्  ।  
रुधिरा रतिदीर्घा च वायुः शुभ्रानिलः सुरा  ॥ नर्प्_१,८५।१०० ॥  
भाजनाय भगी सत्या विकपालाय हृन्मनुः  ।  
तुर्यो रसेषु वर्णो ऽयं महाशङ्खप्रपूजने  ॥ नर्प्_१,८५।१०१ ॥  
नवार्कमण्डलं चेष्ट्वा सलिलं मूलमन्त्रतः  ।  
प्रपूरयेत्सुधाबुद्ध्या गन्धपुष्पाक्षतादिभिः  ॥ नर्प्_१,८५।१०२ ॥  
मुद्रां त्रिखण्डां सन्दर्श्य पूजयेच्चन्द्रमण्डलम्  ।  
वाक्सत्यपद्मागगने रेफआनुग्रहबिन्दुयुक्  ॥ नर्प्_१,८५।१०३ ॥  
मूलमन्त्रो विपद्ध्वंसमनुसर्गसमन्वितम्  ।  
अष्टकृत्वो ऽमुना मन्त्री मन्त्रयेत्प्रयतो जलम्  ॥ नर्प्_१,८५।१०४ ॥  
मायया मदिशं क्षिप्त्वा खं योनिं च प्रदर्शयेत्  ।  
तत्र वृत्ताष्टषट्कोणं ध्यात्वा देवीं विचिन्तयेत्  ॥ नर्प्_१,८५।१०५ ॥  
पूर्वोक्तां पूजयेत्त्वेनां मूलेनाथ प्रतर्पयेत्  ।  
तर्जनूमध्यमानामाकनिष्ठाभिर्महेश्वरीम्  ॥ नर्प्_१,८५।१०६ ॥  
साङ्गुष्ठानिश्चुतुर्वारं महाशङ्खस्थिते जले  ।  
खंरेफमनुबिन्द्वाढ्यां भृगुमन्विन्दुयुक्तया  ॥ नर्प्_१,८५।१०७ ॥  
ध्रुवाद्येन नमोन्तेन तर्प्यादानन्दभैरवम्  ।  
ततस्तेनार्धतोयेन प्रोक्षेत्पूजनसाधनम्  ॥ नर्प्_१,८५।१०८ ॥  
योमिमुद्रां प्रदर्श्यापि प्रणमेद्भवतारिणीम्  ।  
विधानमर्घे सम्प्रोक्तं सर्वसिद्धिप्रदायकम्  ॥ नर्प्_१,८५।१०९ ॥  
पूर्वोक्ते पूजयेत्पीठे पद्मे षट्कोणकर्णिके  ।  
धरागृहावृते रम्ये देवीं रम्योपचारकैः  ॥ नर्प्_१,८५।११० ॥  
महीगृहे चतुर्दिक्षु गणेशादीन्प्रपूजयेत्  ।  
पाशाङ्कुशौ कपालं च त्रिशूलं दधतं करैः  ॥ नर्प्_१,८५।१११ ॥  
अलङ्कारचयोपेतं गणेशं प्राक्तमर्चयेत्  ।  
कपालशूले हस्ताभ्यां दधतं सर्पभूषणम्  ॥ नर्प्_१,८५।११२ ॥  
स्वयूथवेष्टितं रम्यं बटुकं दक्षिणेर्ऽचयेत्  ।  
असिशूलकपालानि डमरुं दधतं करैः  ॥ नर्प्_१,८५।११३ ॥  
कृष्णं दिगम्बरं क्रूरं क्षेत्रपालं च पश्चिमे  ।  
कपालं डमरुं पाशं लिङ्गं शम्बिभ्रतीं करैः  ॥ नर्प्_१,८५।११४ ॥  
अध्याकन्या रक्तवस्त्रा योगिनीरुत्तरे यजेत्  ।  
अक्षोभ्यं प्रयजेन्मूर्ध्नि देव्या मन्त्रऋषिं शुभम्  ॥ नर्प्_१,८५।११५ ॥  
अक्षोभ्यं वस्त्रपुष्पं च प्रतीच्छानवल्लभा  ।  
अक्षोभ्यपूजने मन्त्रः षट्कोगकम्  ॥ नर्प्_१,८५।११६ ॥  
वैराचनं चामिताभं पद्मनाभिभिधं तथा  ।  
शङ्खं पाण्डुरसञ्ज्ञं च दिग्दलेषु प्रपूजयेत्  ॥ नर्प्_१,८५।११७ ॥  
लाभकां मानकां चैव पाण्डुरां तारकां तथा  ।  
विदिग्गताब्जपत्रेषु पूजयेदिष्टसिद्धये  ॥ नर्प्_१,८५।११८ ॥  
बिन्दुनामादिवर्णाद्याः सम्बुद्ध्यन्तास्तथाभिधाः  ।  
व्रजपुष्पं प्रतीच्छाग्निप्रियान्ताः प्रणवादिकाः  ॥ नर्प्_१,८५।११९ ॥  
वैराचनादि पूजायां मनवः परिकीर्तिताः  ।  
भूधरश्च चतुर्द्वार्षु पद्मान्तकयमान्तकौ  ॥ नर्प्_१,८५।१२० ॥  
विद्यान्तकाभिधः पश्चान्नरान्तक इमान्यजेत्  ।  
शक्रादींश्चैव वज्रादीन्प्रजपेत्तदनन्तरम्  ॥ नर्प्_१,८५।१२१ ॥  
एवं सम्पूजयन्देवीं पाण्डित्यं धनमद्भुतम्  ।  
पुत्रान्पौत्राञ्छुभां कीर्तिं लभते जनवश्यताम्  ॥ नर्प्_१,८५।१२२ ॥  
तारो माया श्रीमदकजटे नीलसरस्वती  ।  
महोप्रतारे देवासः सनेत्रो गदियुग्मकम्  ॥ नर्प्_१,८५।१२३ ॥  
सर्वदेवपिशाकर्मो दीर्घोग्रिर्मरुसान्मस  ।  
अभ्रगुमम जाड्यं च छेदयद्वितयं रमा  ॥ नर्प्_१,८५।१२४ ॥  
मायास्त्राग्निप्रियान्तो ऽयं द्विपञ्चाशल्लिपिर्मनुः  ।  
अनेन नित्यं पूजतिऽन्वहं देव्यै बलिं हरेत्  ॥ नर्प्_१,८५।१२५ ॥  
एवं सिद्धे मनौ मन्त्री प्रयोगान्विदधाति च  ।  
जातमात्रस्य बालस्य दिवसत्रितयादधः  ॥ नर्प्_१,८५।१२६ ॥  
जिह्वायां विलिखेन्मन्त्रं मध्वाज्याभ्यां शलाकया  ।  
सुवर्ण कृतया यद्वा मन्त्री धवलदूर्वया  ॥ नर्प्_१,८५।१२७ ॥  
गते ऽष्टमे ऽब्दे बालो ऽपि जायते कविरद्बुतम्  ।  
तथापरैरजेयो ऽपि भूपसङ्घैर्द्धनार्चितः  ॥ नर्प्_१,८५।१२८ ॥  
उपरागे दतानीव नरदारुसरोजले  ।  
निर्माय कीलकं तेन तैलमध्वमृतैर्लिखेत्  ॥ नर्प्_१,८५।१२९ ॥  
सरोजिनीदले मन्त्रं वेष्टयेन्मातृकाक्षरैः  ।  
निखाय तदलं कुण्डे चतुरस्रे समेखले  ॥ नर्प्_१,८५।१३० ॥  
संस्थाप्य पावकं तत्र जुहुयान्मनुनामुना  ।  
सहस्रं रक्तपद्मानां धेनुदुग्धजलाप्लुतम्  ॥ नर्प्_१,८५।१३१ ॥  
होमान्ते विवधै रत्नैः पलैरपि बलिं हरेत्  ।  
बलिं मन्त्रेण विधिवद्बलिमन्त्रः प्रकाश्यते  ॥ नर्प्_१,८५।१३२ ॥  
तारः पद्मे युग तन्द्री वियद्दीर्घं च लोहितः  ।  
अत्रिर्विषभगारूढो वदत्पद्मावतीपदम्  ॥ नर्प्_१,८५।१३३ ॥  
झिण्टीशाढ्योनिलस्वाहा षोडशार्णो बलेर्मनुः  ।  
ततो निशीथे च बलिं पूर्वोक्तमनुना हरेत्  ॥ नर्प्_१,८५।१३४ ॥  
एवं कृते पण्डितानां स जयी कविराड् भवेत्  ।  
निवासो भारतीलक्ष्म्योर्जनतारञ्जनक्षमः  ॥ नर्प्_१,८५।१३५ ॥  
शताभिजप्त्या यो मन्त्री रोचनां मस्ताके धरेत्  ।  
यं यं पश्यति तस्यासौ दासवज्जायते क्षणात्  ॥ नर्प्_१,८५।१३६ ॥  
श्मशानाङ्गारमाश्रित्य पूर्वायां कुजवासरे  ।  
तेन मत्रेण संवेष्ट्य निबद्धं रक्ततन्तुभिः  ॥ नर्प्_१,८५।१३७ ॥  
शताभिजप्तं मूलेन निक्षिपेद्वैरिवेश्मनि  ।  
उच्चाटयति सप्ताहात्सकुण्टुबान्विरोधिनः  ॥ नर्प्_१,८५।१३८ ॥  
क्षीराढ्यया निशामन्त्रं लिखित्वा पौरुषे ऽस्थनि  ।  
रविवारे निशीथिन्यां सहस्रमभिमन्त्रयेत्  ॥ नर्प्_१,८५।१३९ ॥  
तत्क्षिप्तं शत्रुसदने मण्डलाद्भ्रंशकं भवेत्  ।  
क्षेत्रे क्षिप्तं सस्यहान्योजवहृत्तुरमालयेत्  ॥ नर्प्_१,८५।१४० ॥  
षट्कोणान्तर्लिखेन्मूलं साध्यार्णं केशरे स्वरैः  ।  
बाह्ये ऽष्टवर्गयुक्पत्रं पद्मभूमिपरावृतम्  ॥ नर्प्_१,८५।१४१ ॥  
यन्त्रं भूर्जे जहुरसैर्लिखेत्पूताम्बरावृतम्  ।  
पट्टसूत्रेण सन्नद्धं शिशुकण्ठगतं ध्रुवम्  ॥ नर्प्_१,८५।१४२ ॥  
भूतभीतिहरं वामवाहौ स्त्रीणां च पुत्रदम्  ।  
नृणां दक्षिणबाहुस्थं निर्धनानां धनप्रदम्  ॥ नर्प्_१,८५।१४३ ॥  
ज्ञानदं ज्ञानमिच्छूनां राज्ञां तु विजयप्रदम्  ॥ नर्प्_१,८५।१४४ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे यक्षिणीमन्त्रभेदनिरूपणं नाम पञ्चाशीतितमो ऽध्यायः  
  
  
_____________________________________________________________  
  
  
सनत्कुमार उवाच  
सरस्वत्यवतारास्ते कथिताः सिद्धिदा नृणाम्  ।  
अथ लक्ष्म्यवतारांस्ते वक्ष्ये सर्वार्थसिद्धिदान्  ॥ नर्प्_१,८६।१ ॥  
वाणीमन्मथशक्त्याख्यं बीजत्रितयमीरितम्  ।  
ऋषिः स्याद्दक्षिणामूर्तिः पङ्क्तिश्छन्दः प्रकीर्तितम्  ॥ नर्प्_१,८६।२ ॥  
देवता त्रिपुरा बाला मध्यान्ते शक्तिबीजके  ।  
नाभेरापादमाद्यं तु नाभ्यन्तं हृदयात्परम्  ॥ नर्प्_१,८६।३ ॥  
मृर्ध्नो ह्रदन्तं तर्तीयं क्रमाद्देहेषु विन्यसेत्  ।  
आद्यं वामकरे दक्षकरे तदुभयोः परम्  ॥ नर्प्_१,८६।४ ॥  
पुनर्बीजत्रयं न्यस्य मूर्ध्नि गुह्ये च वक्षसि  ।  
नव योन्पाभिधं न्यासे नवकृत्वो मनुं न्यसेत्  ॥ नर्प्_१,८६।५ ॥  
कर्णयोश्चिबुके न्यस्येच्छङ्खयोर्मुखपङ्कजे  ।  
नेत्रयोर्नासिकायां च स्कन्धयोरुदरे तथा  ॥ नर्प्_१,८६।६ ॥  
न्यसेत्कूर्परयोर्नाभौ जानुनोर्लिङ्गमस्तके  ।  
पादयोरपि गुह्ये च पार्श्वयोर्हृदये पुनः  ॥ नर्प्_१,८६।७ ॥  
स्तनयोः कण्ठदेशे च वामाङ्गादिषु विन्यसेत्  ।  
वाग्भवाद्यां रतिं गुह्ये प्रीतिमत्यादिकां हृदि  ॥ नर्प्_१,८६।८ ॥  
कामबीजादिकान्पश्येद्भूमध्ये तु मनोभवाम्  ।  
पुनर्वागकात्ममाद्यास्तिस्रएव च विन्यसेत्  ॥ नर्प्_१,८६।९ ॥  
अमृतेशीं च योगेशीं विश्वयोनिं तृतीयकाम्  ।  
मूर्ध्निं वक्त्रे हृदि न्यस्येद्गुह्ये चरणयोरपि  ॥ नर्प्_१,८६।१० ॥  
कामेशी पञ्चबीजाढ्यां स्मरात्पञ्चन्यसेत्क्रमात्  ।  
मायाकामौ च वाग्लक्ष्मी कामेशी पञ्चबीजकम्  ॥ नर्प्_१,८६।११ ॥  
मनोभवश्च मकरध्वजकन्दर्पमन्मथाः  ।  
कामदेवः स्मरः पञ्च कीर्तितान्याससिद्धिदाः  ॥ नर्प्_१,८६।१२ ॥  
शिरःपन्मुखागुह्येषु हृदये बाणदेवताः  ।  
द्राविण्याद्याः क्रमान्न्यस्येद्वाणेशीबीजपूर्वकः  ॥ नर्प्_१,८६।१३ ॥  
द्रान्द्रीं क्लीञ्जूंस इति वैबाणेशबीजकं च कम्  ।  
द्राविणी क्षोभिणी वशीकरण्याङ्कर्षणी तथा  ॥ नर्प्_१,८६।१४ ॥  
सम्मोहनी च बाणानां देवताः पञ्च कीर्तिताः  ।  
तार्तीयवाग्मध्यगेन कामेन स्यात्षडङ्गकम्  ॥ नर्प्_१,८६।१५ ॥  
षड्दीर्घस्वरयुक्तेन ततो देवीं विचिन्तयेत्  ।  
ध्यायेद्रक्तसरोजस्थां रक्तवस्त्रां त्रिलोचनम्  ॥ नर्प्_१,८६।१६ ॥  
उद्यदर्कनिभां विद्यां मालाभयवरोद्वहाम्  ।  
लक्षत्रयं जपेन्मन्त्रं दशांशं किंशुकोद्भवैः  ॥ नर्प्_१,८६।१७ ॥  
पुष्पैर्हयारिजैर्वापि जुहुयान्मधुरान्वितैः  ।  
नवयोन्यात्मकं यन्त्रं बहिरष्टदलावृतम्  ॥ नर्प्_१,८६।१८ ॥  
केसरेषु स्वरान्न्यस्येद्वर्गानष्टौदलेष्वपि  ।  
दलाग्रेषु त्रिशूलानि पद्म तु मातृकावृतम्  ॥ नर्प्_१,८६।१९ ॥  
एवं विलिखिते यन्त्रे पीठशक्तीः प्रपूजयेत्  ।  
इच्छा ज्ञाना क्रिया चैव कामिनी कामदायिनी  ॥ नर्प्_१,८६।२० ॥  
रती रतिप्रिया नन्दा मनोन्मन्यपि चोदिताः  ।  
पीठशक्तीरिमा इष्ट्वा पीठं तन्मनुना दिशेत्  ॥ नर्प्_१,८६।२१ ॥  
व्योमपूर्वे तु तार्तीयं सदाशिवमहापदम्  ।  
प्रेतपद्मासनं ङेन्तं नमोन्तः पीठमन्त्रकः  ॥ नर्प्_१,८६।२२ ॥  
षोडशार्णस्ततो मूर्तौं कॢप्तायां मूलमन्त्रतः  ।  
आवाह्य प्रजपेद्देवीमुपचारैः पृथग्विधैः  ॥ नर्प्_१,८६।२३ ॥  
देवीमिष्ट्वा मध्ययोनौ त्रिकोणे रतिपूर्विकाम्  ।  
वामकोणे रतिं दक्षे प्रीतिमग्रे मनोभवाम्  ॥ नर्प्_१,८६।२४ ॥  
योन्यन्तर्वह्निकोणादवङ्गान्यग्नेर्विदिक्ष्वपि  ।  
मध्ययोमेर्हहिः पूर्वादिषु चाग्रे स्मरानपि  ॥ नर्प्_१,८६।२५ ॥  
वाणदेवीस्तद्वदेव शक्तीरष्टसु योनिषु  ।  
सुभगाख्या भागा पश्चात्तृतीया भगसर्पिणी  ॥ नर्प्_१,८६।२६ ॥  
भगमाला तथानङ्गा नगाद्या कुसुमापरा  ।  
अनङ्गमेखलानङ्गमदनेत्यष्टशक्तयः  ॥ नर्प्_१,८६।२७ ॥  
पद्मकेशरगा ब्राह्मी मुखाः पत्रेषु भैरवाः  ।  
दीर्घाद्या मातरः पूज्या ह्रस्वाद्याश्चाष्टभैरवाः  ॥ नर्प्_१,८६।२८ ॥  
दलाग्रेष्वष्टपीठानि कामरूपाख्यमादिमम्  ।  
मलयं कोल्लगिर्य्याख्यं चौहाराख्यं कुलान्तकम्  ॥ नर्प्_१,८६।२९ ॥  
जालन्धरं तथोन्नासं कोटपीठमथाष्टमम्  ।  
भूगृहे दशदिक्ष्वर्चेद्धेतुकं त्रिपुरान्तकम्  ॥ नर्प्_१,८६।३० ॥  
वैतालमग्नि जिह्वं च कमलान्तकालिनौ  ।  
एकपादं भीमरूपं विमलं हाटकेश्वरम्  ॥ नर्प्_१,८६।३१ ॥  
शक्राद्यानायुधैः सार्द्धं स्वस्वदिक्षु समर्चयेत्  ।  
तद्बहिर्दिक्षु बटुकं योगिनीं क्षेत्रनायकम्  ॥ नर्प्_१,८६।३२ ॥  
गणेशं विदिशास्वर्चेद्वसून्सूर्याच्छिवांस्तथा ।  
भूतांश्चेत्थं भजन्बालामीशः स्याद्धनविद्ययोः  ॥ नर्प्_१,८६।३३ ॥  
रक्ताम्भोजैर्हुतेर्नार्योवश्याः स्युः सर्षपैर्नृपाः  ।  
नन्द्यावर्तै राजवृक्षैः कुन्दैः पाटलचम्पकैः  ॥ नर्प्_१,८६।३४ ॥  
पुष्पैर्बिल्वफलैर्वापि होमाल्लक्ष्मीः स्थिरा भवेत् ।  
अपमृत्युं जयेन्मन्त्री गुडूच्या दुग्धयुक्तया  ॥ नर्प्_१,८६।३५ ॥  
यथोक्तदूर्वाहोमेन नीरोगायुः समश्नुते  ।  
ज्ञानं कवित्वं लभते चन्द्रागुरुसुरैर्हुतैः  ॥ नर्प्_१,८६।३६ ॥  
पलाशपुष्पैर्वाक्सिद्धिरन्नाप्तिश्चान्नहोमतः  ।  
सुरभिक्षीरदध्यक्तांल्लाजान्हुत्वा रुजो जयेत्  ॥ नर्प्_१,८६।३७ ॥  
रक्तचन्दनकर्पूरकर्चूरागुरुरोचनाः  ।  
चन्दनं केशरं मांसीं क्रमाद्भागैनिंयोजयेत्  ॥ नर्प्_१,८६।३८ ॥  
भूमिचन्द्रैकनन्दाब्धिदिक्सप्तनिगमोन्मितैः  ।  
श्मशाने कृष्णभूतस्य निशि नीहारपाथसा  ॥ नर्प्_१,८६।३९ ॥  
कुमार्या पेषयेत्तानि मन्त्रेणाथाभिमन्त्र्य च  ।  
विदद्ध्यात्तिलकं तेन दर्शनाद्वशयेज्जनान्  ॥ नर्प्_१,८६।४० ॥  
गजसिंहादिभूतानि राक्षसाञ्छाकिनीरपि  ।  
प्रयोजनानां सिद्ध्यै तु देव्याः शापं निवर्त्य च  ॥ नर्प्_१,८६।४१ ॥  
विधायोत्कीलितां पश्चाज्जपमस्य समाचरेत्  ।  
यो जपेदादिमे बीजे वराहभृगुपावकान्  ॥ नर्प्_१,८६।४२ ॥  
मध्यमादौ नभोहंसौ मध्यमान्ते तु पावकम्  ।  
आदावन्ते च तार्तूयक्रमात्स्वं धूम्रकेतनम्  ॥ नर्प्_१,८६।४३ ॥  
एवं जप्त्वा शतं विद्या शापहीना फलप्रदा  ।  
यद्वाद्ये चरमे बीजे नैव रेफं वियोजयेत्  ॥ नर्प्_१,८६।४४ ॥  
शापोद्धारप्रकारो ऽन्यो यद्वायं कीर्तितो बुधैः  ।  
आद्यमाद्यं हि तार्तीयं कामः कामो ऽथ वाग्भवम्  ॥ नर्प्_१,८६।४५ ॥  
अन्त्यमन्त्थमनङ्गश्च नवार्णः कीर्तितो मनुः  ।  
जप्तो ऽयं शतधा शापं बालाया विनिवर्तयेत्  ॥ नर्प्_१,८६।४६ ॥  
चैतन्याह्लादिनूमन्त्रौ जप्तौ निष्कीलताकरौ  ।  
त्रिस्वराश्चेतनं मन्त्री धरः शान्तिरनुग्रहः  ॥ नर्प्_१,८६।४७ ॥  
तारादिहृदयान्तः स्यात्काम आह्लादिनीमनुः  ।  
तथा त्रयाणां बीजानां दीपनैर्मनुभिस्त्रिभिः  ॥ नर्प्_१,८६।४८ ॥  
सुदीप्तानि विधायादौ जपेत्तानीष्टसिद्धये  ।  
वदयुग्मं सदीर्घाम्बु स्मृतिवालावनङ्गतौ  ॥ नर्प्_१,८६।४९ ॥  
सत्यः सनेत्रो नस्तादृग्वा वाग्वर्णाद्यदीपिनी  ।  
क्लिन्ने क्लेदिनि वैकुण्ठो दीर्घं स्वं सद्यगोन्तिमः  ॥ नर्प्_१,८६।५० ॥  
निद्रा सचन्द्रा कुर्वीत शिवार्णा मध्यदीपिनी  ।  
तारो मोक्षं च कुरुते नायं वर्णास्यदीपिनी  ॥ नर्प्_१,८६।५१ ॥  
दीपिनीमन्तरा बाला साधितापि न सिद्ध्यति  ।  
वागन्त्यकामान् प्रजयेदरीणा क्षोभहेतवे  ॥ नर्प्_१,८६।५२ ॥  
कामवागन्त्यबीजानि त्रैलोक्यस्य वशीकृतौ  ।  
कामान्त्यवाणीबीजानि मुक्तये नियतो जपेत्  ॥ नर्प्_१,८६।५३ ॥  
पूजारम्भे तु बालायास्त्रिविधानर्चयेद्गुरून्  ।  
दिव्यौघश्चैव सिद्धौघो मानवौघ इति त्रिधा  ॥ नर्प्_१,८६।५४ ॥  
परप्रकाशः परमे शानः परशिवस्तथा  ।  
कामेश्वरस्ततो मोक्षः षष्ठः कामो ऽमृत्ॐऽतिमः  ॥ नर्प्_१,८६।५५ ॥  
एते दप्तैव दिव्यौघा आनन्दपदपश्चिमाः  ।  
ईशानाख्यस्तत्पुरुषो ऽघोराख्योवामदेवकः  ॥ नर्प्_१,८६।५६ ॥  
सद्योजात इमे पञ्च सिद्धौधाख्याः स्मृता मुने  ।  
मानवौघाः परिज्ञेयाः स्वगुरोः सम्प्रदायतः  ॥ नर्प्_१,८६।५७ ॥  
नवयोन्यात्मके यन्त्रे विलिखेन्मध्ययोनितः  ।  
प्रादक्षिण्येन बीजानि त्रिवारं साधकोत्तमः  ॥ नर्प्_१,८६।५८ ॥  
त्रींस्त्रीन्वर्णांस्तु गायत्र्या अष्टपत्रेषु संलिखेत्  ।  
बहिर्मातृकयाऽवेष्ट्य तद्बहिर्भूपुरद्वयम्  ॥ नर्प्_१,८६।५९ ॥  
कामबीजलसत्कोणन व्यतिभिन्नं परस्परम्  ।  
पत्रे त्रैपुरमाख्यातं जपसम्पातसाधितम्  ॥ नर्प्_१,८६।६० ॥  
बाहुना विधृते दद्याद्धनं कीर्तिं सुखं सुतान्  ।  
कामान्ते त्रिपुरा देवी विद्महे कविषं भहिम्  ॥ नर्प्_१,८६।६१ ॥  
बकः खड्गी समारूढः सनेत्रो ऽग्निश्च धीमहि  ।  
तत्र क्लिन्ने प्रचोदान्ते यादित्येषा प्रकीर्तिता  ॥ नर्प्_१,८६।६२ ॥  
गायत्री त्रैपुरा सर्सिद्धिदा सुरसेविता  ।  
अथ लक्ष्म्यवतारो ऽन्यः कीर्त्यते सिद्धिदो नृणाम्  ॥ नर्प्_१,८६।६३ ॥  
वेदादिर्गिरिजा पद्मा मन्यथो हृदयं भृगुः  ।  
भगवति माहेश्वरी ङेन्ते ऽन्नपूर्णे दहनाङ्गना  ॥ नर्प्_१,८६।६४ ॥  
प्रोक्ता विंशतिवर्णेयं विद्या स्याद्द्रुहिणो मुनिः  ।  
धृतिश्छन्दो ऽन्नपूर्णेशी देवता परिकीर्तिता  ॥ नर्प्_१,८६।६५ ॥  
षड्दीर्घाढ्येन हृल्लेखाबीऽजेन स्यात्षडङ्गकम्  ।  
मुखनासाक्षिकर्णांसगुदेषु नवसु न्यसेत्  ॥ नर्प्_१,८६।६६ ॥  
पदानि नव तद्वर्णसङ्ख्येदानीमुदीर्यते  ।  
भूमिचन्द्रधरैकाक्षिवेदाब्धियुगबाहुभिः  ॥ नर्प्_१,८६।६७ ॥  
पदसङ्ख्यामिता वर्णैस्ततो ध्यायेत्सुरेश्वरीम्  ।  
स्वर्णाभाङ्गां त्रिनयनां वस्त्रालङ्कारशोभिताम्  ॥ नर्प्_१,८६।६८ ॥  
भूरमासं युतां देवीं स्वर्णामत्रकराम्बुजाम्  ।  
लक्षं जपो ऽयुतं होमो घृताक्तचरुणा तथा  ॥ नर्प्_१,८६।६९ ॥  
जयादिनवशक्तयाढ्ये पीठे पूजा समीरिता  ।  
त्रिकोणा वेदपत्राष्टपत्रषोडशपत्रके  ॥ नर्प्_१,८६।७० ॥  
भूपुरेण युते यन्त्रे प्रदद्यान्मायया मनुम्  ।  
अग्न्यादिकोणत्रितये शिववाराहमाधवान्  ॥ नर्प्_१,८६।७१ ॥  
अचर्ययेत्स्वस्वमन्त्रैस्तु प्रोच्यन्ते मनवस्तु ते  ।  
प्रणवो मनुचन्द्राढ्यं गगनं हृदयं शिवा  ॥ नर्प्_१,८६।७२ ॥  
मारुतः शिवमन्त्रो ऽयं सप्तार्णः शिवपूजने  ।  
वाराहनारायणयोर्मन्त्रौ पूर्वमुदीरयेत्  ॥ नर्प्_१,८६।७३ ॥  
षडङ्गानि ततो ऽभ्यर्च्य वामे दक्षे धरां रमाम्  ।  
यजेत्स्वस्वमनुभ्यां तु तावुच्येते मुनीश्वर  ॥ नर्प्_१,८६।७४ ॥  
अन्नं मह्यन्नमित्युक्त्वा मे देह्यन्नाधिपोर्णकाः  ।  
नयेममन्नं प्राणान्ते दापयानलसुन्दरी  ॥ नर्प्_१,८६।७५ ॥  
द्वाविंशत्यक्षरो मन्त्रो भूमीष्टौ भूमिसम्पुटः  ।  
लक्ष्मीष्टौ श्रीपुटो विप्र स्नृतिर्लभनुचन्द्रयुक्  ॥ नर्प्_१,८६।७६ ॥  
भुवो बीजमिति प्रोक्तं श्रीबीजं प्रागुदाहृतम्  ।  
मन्त्रादिस्थचतुर्बीजपूर्विकाः परिपूजयेत्  ॥ नर्प्_१,८६।७७ ॥  
शक्तीश्चतस्रो वेदास्रे परा च भुवनेश्वरी  ।  
कमला सुभगा चति ब्राह्म्याद्या अष्टपत्रगाः  ॥ नर्प्_१,८६।७८ ॥  
षोडशारे स्मृते चव मानदातुष्टिपुष्टयः  ।  
प्रीती रतिर्ह्नीः श्रीश्चापि स्वधा स्वाहा दशम्यथ  ॥ नर्प्_१,८६।७९ ॥  
ज्योत्स्ना हैमवती छाया पूर्णिमा संहतिस्तथा  ।  
अमावास्येति सम्पूज्या मन्त्रेशे प्राणपूर्विका  ॥ नर्प्_१,८६।८० ॥  
भूपुरे लोकपालाः स्युस्तदस्त्राणि तदग्रतः  ।  
इत्थं जपादिभिः सिद्धे मन्त्रे ऽस्मिन्धनसञ्चयैः  ॥ नर्प्_१,८६।८१ ॥  
कुबेरसदृशो मन्त्री जायते जनवन्दितः  ।  
अथ लक्ष्म्यवतारो ऽन्यः कीर्त्यते मुनिसत्तम  ॥ नर्प्_१,८६।८२ ॥  
प्रणवः शान्तिररुणाक्रियाढ्याचन्द्रभूषिताः  ।  
बगलामुखसर्वान्ते इन्धिकाह्रादिनीयुता  ॥ नर्प्_१,८६।८३ ॥  
पीताजरायुक्प्रतिष्ठा पुनर्दीर्धोदसंयुता  ।  
वाचं मुखं पदं स्तम्भयान्ते जिह्वापदं वदेत्  ॥ नर्प्_१,८६।८४ ॥  
कीलयेति च बुद्धिं विनाशयान्ते स्वबीजकम्  ।  
तारो ऽग्निसुन्दरी मन्त्रो बगलायाः प्रकीर्तितः  ॥ नर्प्_१,८६।८५ ॥  
मुनिस्तु नारदश्छदो बृहती बगलामुखी  ।  
देवता नेत्रपञ्चेषुनवपञ्चदिगर्णकैः  ॥ नर्प्_१,८६।८६ ॥  
अङ्गानि कल्पयित्वा च ध्यायेत्पीताम्बरां ततः  ।  
स्वर्णासनस्थां हेमाभां स्तम्भिनीमिन्दुशेखराम्  ॥ नर्प्_१,८६।८७ ॥  
दधतीं मुद्गरं पाशं वज्रं च रसनां करैः  ।  
एवं ध्यात्वाजपेल्लक्षमयुतं चम्पकोद्भवैः  ॥ नर्प्_१,८६।८८ ॥  
कुसुमैर्जुहुयात्पीठे बालायाः पूजयेदिमाम्  ।  
चन्दनागुरुचन्द्राद्यैः पूजार्थं यन्त्रमालिखेत्  ॥ नर्प्_१,८६।८९ ॥  
त्रिकोणषड्दलाष्टास्रषोडशारे यजेदिमाम्  ।  
मङ्गला स्तम्भिनी चैव जृम्भिणी मोहिनी तथा  ॥ नर्प्_१,८६।९० ॥  
वश्या चला बलाका च भूधरा कल्मषाभिधा  ।  
धात्री च कलना कालकर्षिणी भ्रामिकापि च  ॥ नर्प्_१,८६।९१ ॥  
मन्दगापि च भोगस्था भाविका षोडशी स्मृता  ।  
भूगृहस्य चतुर्दिक्षु पूर्वादिषु यजेत्क्रमात्  ॥ नर्प्_१,८६।९२ ॥  
गणेशं बटुकं चापि योगिनीः क्षेत्रपालकम्  ।  
इन्द्रादींश्च ततो बाह्ये निजायुधसमन्वितान्  ॥ नर्प्_१,८६।९३ ॥  
इत्थं सिद्धे मनौ मन्त्री स्तम्भयेद्देवतादिकान्  ।  
पीतवस्त्रपदासीनः पीतमाल्यानुलेपनः  ॥ नर्प्_१,८६।९४ ॥  
पीतपुष्पैर्यजेद्देवीं हरिद्रोत्थस्रजा जपेत्  ।  
पीतां ध्यायन्भगवतीं पयोमध्ये ऽयुतं जपेत्  ॥ नर्प्_१,८६।९५ ॥  
त्रिमध्वा ज्यतिलैर्हेमो नॄणां वश्यकरो मतः  ।  
मधुरत्रितयाक्तैः स्यादाकर्षो लवर्णैर्ध्रुवम्  ॥ नर्प्_१,८६।९६ ॥  
तैलाभ्यक्तैर्निम्बपत्रैर्हेमो विद्वेषकारकः  ।  
ताललोणहरिद्राभिर्द्विषां संस्तम्भनं भवेत्  ॥ नर्प्_१,८६।९७ ॥  
आगारधूमं राजीश्च माहिषं गुग्गुलं निशि  ।  
श्मशाने पावके हुत्वा नाशयेदचिरादरीन्  ॥ नर्प्_१,८६।९८ ॥  
गरुतो गृध्रकाकानां कटुतैलं विभीतकम्  ।  
गृहधूमं चितावह्नौ हुत्वा प्रोच्चाटयेद्रिपून्  ॥ नर्प्_१,८६।९९ ॥  
दूवार्गुडूचीलाजान्यो मधुरत्रितयान्वितान्  ।  
जुहोति सो ऽखिलान् रोगान् शमयेद्दर्शनादपि  ॥ नर्प्_१,८६।१०० ॥  
पर्वताग्रे महारण्ये नदीसङ्गे शिवालये  ।  
ब्रह्मचर्यरतो लक्षं जपेदखिलसिद्धये  ॥ नर्प्_१,८६।१०१ ॥  
एक वर्णगवीदुग्धं शर्करामधुसंयुतम्  ।  
त्रिशतं मन्त्रितं पीतं हन्याद्विषपराभवम्  ॥ नर्प्_१,८६।१०२ ॥  
श्वेतपालशकाष्ठेन रचिते रम्यपादके  ।  
अलक्तरञ्जिते लक्षं मन्त्रयेन्मनुनामुना  ॥ नर्प्_१,८६।१०३ ॥  
तदारूढः पुमान् गच्छत्क्षणेन शतयोजनम्  ।  
पारदं च शिलां तालं पिष्टं मधुसमन्वितम्  ॥ नर्प्_१,८६।१०४ ॥  
मनुना मन्त्रयेल्लक्षं लिम्पेत्तेनाखिलां तनुम्  ।  
अदृश्यः स्यान्नृणामेष आश्चर्य्यं दृश्यतामिदम्  ॥ नर्प्_१,८६।१०५ ॥  
षट्कोणं विलिखद्बीजं साध्यनामान्वितं मनोः  ।  
हरितालनिशाचूर्णैरुन्मत्तुरससंयुतैः  ॥ नर्प्_१,८६।१०६ ॥  
शेषाक्षरैः समानीतं धरागेहविराजितम्  ।  
तद्यन्त्रं स्थापितप्राणं पीतसूत्रेण वेष्टयेत्  ॥ नर्प्_१,८६।१०७ ॥  
भ्राम्यत्कुलालचक्रस्थां गृहीत्वा मृत्तिकां तथा  ।  
रचयेदृषभं रम्यं यन्त्रं तन्मध्यतः क्षिपेत्  ॥ नर्प्_१,८६।१०८ ॥  
हरितालेन संलिप्य वृषं प्रत्यहमर्चयेत्  ।  
स्तम्भयेद्विद्विषां वाचं गतिं कार्यपरम्पराम्  ॥ नर्प्_१,८६।१०९ ॥  
आदाय वामहस्तेन प्रेतभूस्थितकर्परम्  ।  
अङ्गारेण चितास्थेन तत्र यन्त्रं समालिखेत्  ॥ नर्प्_१,८६।११० ॥  
मन्त्रितं निहितं भूमौ रिपूणां स्तम्भयेद्गतिम्  ।  
प्रेतवस्त्रे लिखेद्यन्त्रं अङ्गारेणैव तत्पुनः  ॥ नर्प्_१,८६।१११ ॥  
मण्डूकवदने न्यस्येत्पीतसूत्रेण वेष्टितम्  ।  
पूजितं पीतपुष्पैस्तद्वाचं संस्तम्भयेद्द्विषाम्  ॥ नर्प्_१,८६।११२ ॥  
यद्भूमौ भविता दिव्यं तत्र यन्त्रं समालिखेत्  ।  
मार्जितं तद्द्विषां पात्रैर्दिव्यस्तम्भनकृद्भवेत्  ॥ नर्प्_१,८६।११३ ॥  
इन्द्रवारुणिकामूलं सप्तशो मनुमन्त्रितम्  ।  
क्षिप्तं जले दिव्यकृतं जलस्तम्भनकारकम्  ॥ नर्प्_१,८६।११४ ॥  
किं बहूक्त्या साधकेन मन्त्रः सम्यगुपासितः  ।  
शत्रूणां गतिबुद्ध्यादेः स्तम्भनो नात्र संशयः  ॥ नर्प्_१,८६।११५ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे यक्षिणीमन्त्रसाधननिरूपणं नाम षडशीतितमो ऽध्यायः  
  
  
_____________________________________________________________  
  
  
सनत्कुमार उवाच  
अवतारत्रयं लक्ष्म्याः कथित ते द्विजोत्तम  ।  
दुर्गायाश्चाभिधास्यामि सर्वलोकोपकारकान्  ॥ नर्प्_१,८७।१ ॥  
प्रणवः श्रीः शिवायुग्मं वाणीवैरोचनीपदम्  ।  
वज्राद्यं क्षुधिता सूक्ष्मा मृता स्वाग्नीन्दुसंयुता  ॥ नर्प्_१,८७।२ ॥  
प्रतिष्ठाप्य शिवा फट् च स्वाहान्तो ऽत्यष्टिवर्णवान्  ।  
भैरवो ऽस्य मुनिः सम्राट् छन्दो मन्त्रस्य देवता  ॥ नर्प्_१,८७।३ ॥  
छिन्नमस्ता रमा बीजं स्वाहा शक्तिरुदीरिता  ।  
आं खड्गाय हृदाख्यातमीं खड्गाय शिरः स्मृतम्  ॥ नर्प्_१,८७।४ ॥  
ॐ वज्राय शिखा प्रोक्ता ऐं पाशाय तनुच्छदम्  ।  
औमङ्कुशाय नेत्रं स्याद्विसर्गो वसुरक्षयुक्  ॥ नर्प्_१,८७।५ ॥  
मायायुग्मं चास्त्रमङ्गं मनवः प्रणवादिकाः  ।  
स्वाहान्ताश्चैवमङ्गानि कृत्वा ध्यायेद्थाम्बिकाम्  ॥ नर्प्_१,८७।६ ॥  
भानुमण्डलसंस्थानां प्रविकीर्णालकं शिरः  ।  
छिन्नं स्वकं स्फआरमुखं स्वरक्तं प्रपिबद्गलत्  ॥ नर्प्_१,८७।७ ॥  
उपरिस्थां रतासक्तरतिमन्मथयोर्निजे  ।  
डाकिनीवर्णिनीसख्यौ दृष्ट्वा मोदभराकुलाम्  ॥ नर्प्_१,८७।८ ॥  
ध्यात्वैवं प्रजपेल्लक्षचतुष्कं तद्दशांशतः  ।  
पालाशैर्विल्वजैर्वापि जुहुयात्कुसुमैः फलैः  ॥ नर्प्_१,८७।९ ॥  
आधारशक्तिमारभ्य परतत्त्वान्तपूजिते  ।  
पीठे जयाख्या विजया जिता चापि पराजिता  ॥ नर्प्_१,८७।१० ॥  
नित्या विलासिनी षष्ठी दोग्ध्य घोरा च मङ्गला  ।  
दिक्षु मध्ये च सम्पूज्या नव पीठस्य शक्तयः  ॥ नर्प्_१,८७।११ ॥  
सर्वबुद्धिप्रदे वर्णनीये सर्वभृगुः सदृक्  ।  
सिद्धिप्रदे डाकिनीये तारो वज्रः सभौतिकः  ॥ नर्प्_१,८७।१२ ॥  
खड्गीशो रोचनीयेन्ते भगं धेहि नमोन्तकः  ।  
तारादिपीठमन्त्रो ऽयं वेदरामाक्षरो मतः  ॥ नर्प्_१,८७।१३ ॥  
समर्प्यासनमेतेन तत्र सम्पूजयेच्छिवाम्  ।  
त्रिकोणमध्यषट्कोणपद्मभूपुरमध्यतः  ॥ नर्प्_१,८७।१४ ॥  
बाह्यावरणमारभ्य पूजयेत्प्रतिलोमतः  ।  
भूपुरे बाह्यभागेषु वज्रादीनि प्रपूजयेत्  ॥ नर्प्_१,८७।१५ ॥  
तदन्तः सुरराजादीन्पूजयेद्धरितां पतीन्  ।  
भूपुरस्य चतुर्द्वार्षु द्वारपालान्यजेदथ  ॥ नर्प्_१,८७।१६ ॥  
करालविकरालाख्यावतिकालस्तृतीयकः  ।  
महाकालश्चतुर्थः स्यादथ पद्मेष्टशक्तयः  ॥ नर्प्_१,८७।१७ ॥  
एकलिङ्गा योगिनी च डाकिनी भैरवी तथा  ।  
महाभैरवकेन्द्राक्षी त्वसिताङ्गी तु सप्तमी  ॥ नर्प्_१,८७।१८ ॥  
संहारिण्यष्टमी चेति षट्कोणेष्वङ्गमूर्तयः  ।  
त्रिकोणगा छिन्नमस्ता पार्श्वयोस्तु सखीद्वयम्  ॥ नर्प्_१,८७।१९ ॥  
डाकिनीवर्णनीसञ्ज्ञं तारावाग्भ्यां प्रपूजयेत्  ।  
एवं पूजादिभिः सिद्धे मन्त्रे मन्त्री मनोरथान्  ॥ नर्प्_१,८७।२० ॥  
प्राप्नुयान्निखिलान्सद्यो दुर्लभांस्तत्प्रसादतः  ।  
श्रीपुष्पैर्लभते लक्ष्मीं तत्फैलश्च समीहितम्  ॥ नर्प्_१,८७।२१ ॥  
वाक्सिद्धिं मालतीपुष्पैश्चम्पकैर्हवनात्सुखम्  ।  
घृताक्तं छागमांसं यो जुहुयात्प्रत्यहं शतम्  ॥ नर्प्_१,८७।२२ ॥  
मासमेकं तु वशगास्तस्य स्युः सर्वपार्थिवाः  ।  
करवीरसुमैः श्वतैर्लक्षसङ्ख्यैर्जुहोति यः  ॥ नर्प्_१,८७।२३ ॥  
रोगजालं पराभूय सुखी जीवेच्छतं समाः  ।  
रक्तौ स्तत्सङ्ख्यया हुत्वा वशयेन्मन्त्रिणो नृपान्  ॥ नर्प्_१,८७।२४ ॥  
फलैर्हुत्वामुयाल्लक्ष्मीमुदुम्बरपलाशजैः  ।  
गोमायुमांसैस्तामेव कवितां पायसान्धसा  ॥ नर्प्_१,८७।२५ ॥  
बन्धूककुसुमैर्भाग्यं कर्मिकारैः समीहितम्  ।  
तिलतण्डुलहोमेन वशयेन्निखिलाञ्जनान्  ॥ नर्प्_१,८७।२६ ॥  
नारीरजोभिराकृष्टैर्मृगमांसैः समीहितम्  ।  
स्तम्भनं माहिषैर्मांसैः पङ्कजैः सघृतैरपि  ॥ नर्प्_१,८७।२७ ॥  
चिताग्नौ परभृत्पक्षैर्जुर्हुयादरिमृत्यवे  ।  
उन्मत्तकाष्ठदीप्ते ऽग्नौ तत्फलं वायसच्छदैः  ॥ नर्प्_१,८७।२८ ॥  
द्यूते वने नृपद्वारे समरे वैरिसङ्कटे  ।  
विजयं लभते मन्त्री ध्यायन्देवीं जपन्मनुम्  ॥ नर्प्_१,८७।२९ ॥  
भुक्त्यै मुक्त्यै सितां ध्यायेदुच्चाटे नीलरोचिषम्  ।  
रक्तां वश्ये मृतौ धूम्रां स्तम्भने कनकप्रभाम्  ॥ नर्प्_१,८७।३० ॥  
निशि दद्याद्बलिं तस्यै सिद्धये मदिरादिना  ।  
गोपनीयः प्रयोगो ऽय प्रोच्यते सर्वसिद्धिदः  ॥ नर्प्_१,८७।३१ ॥  
भूताहे कृष्णपक्षस्य मध्यरात्रे तमोघने  ।  
स्नात्त्वा रक्ताम्बरधरो रक्तमाल्यानुलेपनः  ॥ नर्प्_१,८७।३२ ॥  
आनीय पूजयेन्नारीं छिन्नमस्तास्वरूपिणीम्  ।  
सुन्दरीं यौवनाक्रान्तां नरपञ्चकगामिनीम्  ॥ नर्प्_१,८७।३३ ॥  
सुस्मितां मुक्तकबीरीं भूषादानप्रतोषिताम्  ।  
विवस्त्रां पूजयित्वैनामयुतं प्रजपेन्मनुम्  ॥ नर्प्_१,८७।३४ ॥  
बलिं दत्त्वा निशां नीत्वा सम्प्रेष्य धनतोषिताम्  ।  
भोजयेद्विविधैरन्नैर्ब्राह्मणान्भोजनादिना  ॥ नर्प्_१,८७।३५ ॥  
अनेन विधिना लक्ष्मीं पुत्रान्पौत्रान्धनं यशः  ।  
नारीमायुः सुखं धर्ममिष्टं च समवाप्नुयात्  ॥ नर्प्_१,८७।३६ ॥  
तस्यां रात्रौ व्रतं कार्यं विद्याकामेन मन्त्रिणा  ।  
मनोरथेषु चान्येषु गच्छेत्तां प्रजपन्मनुम्  ॥ नर्प्_१,८७।३७ ॥  
उषस्युत्थाय शय्यायामुपविष्टो जपेच्छतम्  ।  
षण्मासाभ्यन्तरेमन्त्री कवित्वेन जयेत्कविम्  ॥ नर्प्_१,८७।३८ ॥  
शिवेन कीलिता चेयं तदुत्कीलनमुच्यते  ।  
मायां तारपुटां मन्त्री जपेदष्टोत्तरं शतम्  ॥ नर्प्_१,८७।३९ ॥  
मन्त्रस्यादौ तथैवान्ते भवेत्सिद्धिप्रदा तु सा  ।  
उदिता छिन्नमस्तेयं कलौ शीघ्रमभीष्टदा  ॥ नर्प्_१,८७।४० ॥  
अवतारान्तरं देव्या वच्मि ते मुनिसत्तम  ।  
ज्ञानामृतारुणा श्वेताक्रोधिनीन्दुसमन्विता  ॥ नर्प्_१,८७।४१ ॥  
शान्तिस्तथाविधा चापि नीचसर्गान्वितास्तथा  ।  
वाग्भवं कामराजाख्यं शक्तिबीजाह्वयं तथा  ॥ नर्प्_१,८७।४२ ॥  
त्रिभिर्बीजैः पञ्चकूटात्मिका त्रिपुरभैरवी  ।  
ऋषिः स्याद्दक्षिणामूर्तिश्छन्दः पङ्क्तिरुदीरिता  ॥ नर्प्_१,८७।४३ ॥  
देवता देशिकैरुक्ता देवी त्रिपुरभैरवी  ।  
नाभेराचरणं न्यस्य वाग्भवं मन्त्रवित्पुनः  ॥ नर्प्_१,८७।४४ ॥  
हृदयान्नाभिपर्यन्तं कामबीजं प्रविन्यसेत्  ।  
शिरसो हृत्प्रदेशान्तं तार्तीयं विन्यसेत्ततः  ॥ नर्प्_१,८७।४५ ॥  
आद्यं द्वितीयं करयोस्तार्तीयमुभयं न्यसेत्  ।  
मूलाधारे हृदि न्यस्य भूयो बीजत्रयं क्रमात्  ॥ नर्प्_१,८७।४६ ॥  
नवयोन्यात्मकं न्यासं कुर्याद्बीजैस्त्रिभिः पुनः  ।  
बालोदितप्रकारेण मूर्तिन्यासमथाचरेत्  ॥ नर्प्_१,८७।४७ ॥  
स्वस्वबीजादिकं पूर्वं मूर्ध्नीशानमनोभवम्  ।  
न्यसेद्वक्त्रे तत्पुरुषं मकरध्वजमात्मवित्  ॥ नर्प्_१,८७।४८ ॥  
हृद्यघोरकुमारादिकन्दर्प्पं तदनन्तरम्  ।  
गुह्यदेशे प्रविन्यस्येद्वामदेवादिमन्मथम्  ॥ नर्प्_१,८७।४९ ॥  
सद्योजातं कामदेवं पादयोर्विन्यसेत्ततः  ।  
ऊर्द्ध्वम्प्राग्दक्षिणोदीच्यपश्चिमेषु मुखेषु तान्  ॥ नर्प्_१,८७।५० ॥  
प्रविन्यसेद्य धापूर्व भृगुर्व्योमाग्निसंस्थितः  ।  
सद्यादिपञ्चह्रस्वाद्या बीजमेषां प्रकीर्तितम्  ॥ नर्प्_१,८७।५१ ॥  
षड्दीर्घयुक्तेनाद्येन बीजेनाङ्गक्रिया मता  ।  
पञ्चबाणांस्ततो न्यस्येन्मन्त्री त्रैलोक्यमोहनान्  ॥ नर्प्_१,८७।५२ ॥  
द्रामाद्यां द्राविणीं मूर्ध्निं द्रामाद्यां क्षोभणी पदे  ।  
क्लींवशीकरणीं वक्त्रे गुह्ये बॢं बीजपूर्विकाम्  ॥ नर्प्_१,८७।५३ ॥  
आकर्षणीं हृदि पुनः सर्वान्तभृगुसंस्थिताम्  ।  
सम्मोहनीं क्रमादेवं बाणन्यासो ऽयमीरितः  ॥ नर्प्_१,८७।५४ ॥  
भालभ्रूमध्यवदने घण्टिकाकण्ठहृत्सु च  ।  
नाभ्यधिष्ठानयोः पञ्च ताराद्याः सुभगादिकाः  ॥ नर्प्_१,८७।५५ ॥  
मस्तकाविधि नाभेश्च मन्त्रिणा सुभगा भगा  ।  
भगसर्पिण्यथ परा भगमालिन्यनन्तरम्  ॥ नर्प्_१,८७।५६ ॥  
अनङ्गानङ्गकुसुमा भूयश्चानङ्गमेखला  ।  
अनङ्गमदना सर्वा मदविभ्रममन्थरा  ॥ नर्प्_१,८७।५७ ॥  
प्रधानदेवता वर्णभूषणाद्यैरलङ्कृताः  ।  
अक्षस्रक्पुस्तकाभीतिवरदाढ्यकराम्बुजाः  ॥ नर्प्_१,८७।५८ ॥  
वाक्कामब्लूं स्त्रीं सरान्ते ताराः पञ्च प्रकीर्तिताः  ।  
ततः कुर्याद्भूषणाख्यं न्यासमुक्तदिशा मुने  ॥ नर्प्_१,८७।५९ ॥  
एवं न्यस्तशरीरो ऽसौ ध्यायेत्त्रिपुरभैरवीम्  ।  
सहस्रभानुसङ्काशामरुणक्षौमवाससीम्  ॥ नर्प्_१,८७।६० ॥  
शिरोमालामसृग्लिप्तस्तनीं जपवटीं करैः  ।  
विद्यामभीतिं च वरं दधतीं त्रीक्षणाननाम्  ॥ नर्प्_१,८७।६१ ॥  
दीक्षां प्राप्य जपेन्मन्त्रं तत्त्वलक्षं जितेन्द्रियः  ।  
पुष्पैर्भानुसहस्राणि जुहुयाद्बह्मवृक्षजैः  ॥ नर्प्_१,८७।६२ ॥  
त्रिमध्वक्तैः प्रसूनैर्वा करवीरसमुद्भवैः  ।  
पद्मं वसुदलोपेतं नवयोन्यष्टकर्णिकम्  ॥ नर्प्_१,८७।६३ ॥  
इच्छादिशक्तिभिर्युक्तं भैरव्याः पीठमर्चयेत्  ।  
इच्छा ज्ञाना क्रिया पश्चात्कामिनी कामदायिनी  ॥ नर्प्_१,८७।६४ ॥  
रतिप्रिया मदानन्दा नवमी स्यान्मनोन्मनी  ।  
वरदाभयधारिण्यः सम्प्रोक्ता नव शक्तयः  ॥ नर्प्_१,८७।६५ ॥  
वाग्भवं लोहितो रायै श्रीकण्ठो लोहितो ऽनलः  ।  
दीर्घवान्यै परा पश्चादपरायौ हसौ युतः  ॥ नर्प्_१,८७।६६ ॥  
सदाशिवमहाप्रेतङेन्तं पद्मासनं नमः  ।  
अनेन मनुना दद्यादासनं श्रीगुरुक्रमम्  ॥ नर्प्_१,८७।६७ ॥  
प्राङ्मध्ययोन्यन्तराले पूजयेत्कल्पयेत्ततः  ।  
पञ्चभिः प्रणवैर्मूर्तिं तस्यामावाह्य देवताम्  ॥ नर्प्_१,८७।६८ ॥  
पूजयेदगमोक्तेन विधानेन समाहितः  ।  
तारावाक्छक्तिकमला हसखूफ्रें हसौः स्मृताः  ॥ नर्प्_१,८७।६९ ॥  
वामकोणे यजेद्देव्या रतिमिन्दुसमप्रभाम्  ।  
सृणिपाशधरां सौम्यां मदविभ्रमविह्वलाम्  ॥ नर्प्_१,८७।७० ॥  
प्रीतिं तक्षिणकोणस्थां तप्तकाञ्चनसन्निभाम्  ।  
अङ्कुशं प्रणतं दोभ्यां धारयन्तीं समर्चयेत्  ॥ नर्प्_१,८७।७१ ॥  
अग्रे मनोभवां रक्तां रक्तपुष्पाद्यलङ्कृताम्  ।  
इक्षुकार्मुकपुष्पेषुधारिणीं सस्मिताननाम्  ॥ नर्प्_१,८७।७२ ॥  
अङ्गान्यभ्यर्चयेत्पश्चाद्यथापूर्वं विधानवित्  ।  
दिक्ष्वग्रे च निजैर्मन्त्रैः पूजयेद्बाणदेवताः  ॥ नर्प्_१,८७।७३ ॥  
हस्ताब्जैर्धृतपुष्पेषुप्रणामामृतसप्रभाः  ।  
अष्टयोनिष्वष्टशक्तीः पूजयेत्सुभगादिकाः  ॥ नर्प्_१,८७।७४ ॥  
मातरो भैरवाङ्कस्था मदविभ्रमविह्वलाः  ।  
अष्टपत्रेषु सम्पूज्या यथावत्कुसुमादिभिः  ॥ नर्प्_१,८७।७५ ॥  
लोकपालांस्ततो दिक्षु तेषामस्त्राणि तद्बहिः  ।  
पूर्वजन्मकृतैः पुण्यैर्ज्ञात्वैनां परदेवताम्  ॥ नर्प्_१,८७।७६ ॥  
यो भजेदुक्तमार्गेण स भवेत्सम्पदां पदम्  ।  
एवं सिद्धमनुर्मन्त्री साधयेदिष्टमात्मनः  ॥ नर्प्_१,८७।७७ ॥  
जुहुयादरुणाम्भोञ्जैरदोषैर्मधुराप्लुतैः  ।  
लक्षसङ्ख्यं तदर्द्धं वा प्रत्यहं भोजयेद्द्विजान्  ॥ नर्प्_१,८७।७८ ॥  
वनिता युवती रम्याः प्रीणयेद्देवताधिया  ।  
होमान्ते धनधान्याद्यैस्तोषयेद्गुरुमात्मनः  ॥ नर्प्_१,८७।७९ ॥  
एवं कृते जगद्वश्यो रमाया भवनं भवेत्  ।  
रक्तोत्पलैस्त्रिमध्वक्तैररुणैर्वा हयारिजैः  ॥ नर्प्_१,८७।८० ॥  
पुष्पैः पयोन्नैः सघृतैर्हेमाद्विश्वं वशं नयेत्  ।  
वाक्सिद्धं लभते मन्त्री पलाशकुसुमैर्हुतैः  ॥ नर्प्_१,८७।८१ ॥  
कर्पूरागुरुसंयुक्तं गुग्गुलं जुहुयात्सुधीः  ।  
ज्ञानं दिव्यमवाप्नोति तेनैव स भवेत्कविः  ॥ नर्प्_१,८७।८२ ॥  
क्षीराक्तैरमृताखण्डैर्हेमः सर्वापमृत्युजित्  ।  
दूर्वाभघिरायुषे होमः क्षीराक्ताभिर्दिनत्रयम्  ॥ नर्प्_१,८७।८३ ॥  
गिरिकर्णीभवैः पुष्पैर्ब्राह्मणान्वशयेद्धुतैः  ।  
कह्लारैः पार्थिवान्पुष्पैस्तद्वधूः कर्णिकारजैः  ॥ नर्प्_१,८७।८४ ॥  
मल्लिकाकुसुमैर्हुत्वा राजपुत्रान्वशं नयेत्  ।  
कोरण्टकुसुमैर्वैंश्यान्वृषलान्पाटलोद्भवैः  ॥ नर्प्_१,८७।८५ ॥  
अनुलोमां विलोमान्तस्थितसाध्याह्वयान्वितम्  ।  
मन्त्रमुच्चार्य जुहुयान्मन्त्री मधुरलोलितैः  ॥ नर्प्_१,८७।८६ ॥  
सर्षपैर्मधुसम्मिश्रैर्वशयेत्पार्थिवान् क्षणात्  ।  
अनेनैव विधानेन तत्पत्नीस्तत्सुतानपि  ॥ नर्प्_१,८७।८७ ॥  
जातिबिल्वभवैः पुष्पैर्मधुरत्रयसंयुतैः  ।  
नरनारीनरपतीन्होमेन वशयेत्क्रमात्  ॥ नर्प्_१,८७।८८ ॥  
मालतीबकुलोद्भूतैः पुष्पैश्चन्दनलोलितैः  ।  
जुहुयात्कवितां मन्त्री लभते वत्सरान्तरे  ॥ नर्प्_१,८७।८९ ॥  
मधुरत्रघयसंयुक्तैः फलैर्बिल्वसमुद्भवैः  ।  
जुहुयाद्वाशयेल्लोकं श्रियं प्राप्नोति वाञ्छिताम्  ॥ नर्प्_१,८७।९० ॥  
साज्यमन्नं प्रजुहुयाद्भवेदन्नसमृद्धिमान्  ।  
कस्तूरीकुङ्कुमोपेतं कर्पूरं जुहुयाद्वशी  ॥ नर्प्_१,८७।९१ ॥  
कन्दर्पादधिकं सद्यः सैन्दर्यमधिगच्छति  ।  
लाजान्प्रजुहुयान्मन्त्री दधिक्षीरमधुप्लुतान्  ॥ नर्प्_१,८७।९२ ॥  
विजित्य रोगानखिलान्स जीवेच्छरदां शतम्  ।  
पादद्वयं मलयजं पादं कुङ्कुमकेसरम्  ॥ नर्प्_१,८७।९३ ॥  
पादं गोरोचनान्तानि त्रीणि पिष्ट्वाहिमाम्भसा  ।  
विदध्यात्तिलकं भाले यान्पश्येद्यैर्विलोक्यते  ॥ नर्प्_१,८७।९४ ॥  
यान्स्पृशेत्स्पृश्यते यैर्वा वश्याः स्युस्तस्य ते ऽचिरात्  ।  
कर्पूरकपिचोराणि समभागानि कल्पयेत्  ॥ नर्प्_१,८७।९५ ॥  
चतुर्भुजा जटामांसी तावती रोचना मता  ।  
कुङ्कुमं समभागं स्याद्दिग्भातं चन्दनं मतम्  ॥ नर्प्_१,८७।९६ ॥  
अगुरुर्नवभागं स्यादितिभागक्रमेण च  ।  
हिमाद्भिः कन्यया पिष्टमेतत्सर्वं सुसाधितम्  ॥ नर्प्_१,८७।९७ ॥  
आदाय तिलकं भाले कुर्य्याद्भूमिपतीन्नरान्  ।  
वनितामदगर्वाढ्या मदोन्मत्तान्मतन्दजान्  ॥ नर्प्_१,८७।९८ ॥  
सिंहव्याघ्रान्महासर्पान्भूतवेतालराक्षसान्  ।  
दर्शनादेव वशयेत्तिलकं धारयन्नरः  ॥ नर्प्_१,८७।९९ ॥  
इत्येषा भैरवी प्रोक्ता ह्यवतारान्तरं शृणु  ।  
वाङ्माया कमला तारो नमोन्ते भगवत्यथ  ॥ नर्प्_१,८७।१०० ॥  
श्रीमातङ्गेश्वरि वदेत्सर्वजनमनोहरि  ।  
सर्वादिसुखराज्यन्ते सर्वादिसुखरञ्जनी  ॥ नर्प्_१,८७।१०१ ॥  
सर्वराजवशं पश्चात्करिसर्वपदं वदेत्  ।  
स्त्रीपुरुषवशं सृष्टिविद्याक्रोधिनिकान्विता  ॥ नर्प्_१,८७।१०२ ॥  
सर्वं दुष्टमृगवशं करिसर्वपदं ततः  ।  
सर्वसत्त्ववशङ्करिसर्वलोकं ततः परम्  ॥ नर्प्_१,८७।१०३ ॥  
अमुकं मे वशं पश्चादानयानलसुन्दरी  ।  
अष्टाशीत्यक्षरो मन्त्रो मुन्याद्या भैरवीगताः  ॥ नर्प्_१,८७।१०४ ॥  
न्यासान्मन्त्री तनौ कुर्याद्वक्ष्यमाणान्यथाक्रमम्  ।  
शिरोललाटभ्रूमध्ये तालुकण्ठगलोरसि  ॥ नर्प्_१,८७।१०५ ॥  
अनाहते भुजद्वन्द्वे जठरे नाभिमण्डले  ।  
स्वाधिष्ठाने गुप्तदेशे पादयोर्दक्षवामयोः  ॥ नर्प्_१,८७।१०६ ॥  
मूलाधारे गुदे न्यस्येत्पदान्यष्टादश क्रमात्  ।  
गुणैकद्विचतुः षड्भिर्वसुपर्वनवाष्टभिः  ॥ नर्प्_१,८७।१०७ ॥  
नन्दपङ्क्त्यष्टवेदाग्निचन्द्रयुग्मगुणा क्षिभिः  ।  
यदुकॢप्तिरियं प्रोक्ता मन्त्रवर्णैर्यथाक्रमम्  ॥ नर्प्_१,८७।१०८ ॥  
रत्याद्या मृलहृदयभ्रुमध्येषु विचक्षणः  ।  
वाक्शक्तिलक्ष्मीबीजाद्या मातङ्ग्यन्ताः प्रविन्यसेत्  ॥ नर्प्_१,८७।१०९ ॥  
शिरोवदनहृद्गुह्यपादेषु विधिना न्यसेत्  ।  
हृल्लेखां गगनां रक्तां भूयो मन्त्री करालिकाम्  ॥ नर्प्_१,८७।११० ॥  
महोच्छुष्मां स्वनामादिवर्णबीजपुरः सराः  ।  
मातङ्ग्यन्ताः षडङ्गानि ततः कुर्वीत साधकः  ॥ नर्प्_१,८७।१११ ॥  
वर्णैश्चतुर्विंशतिभिर्हृत्त्रयोदशभिः शिरः  ।  
शिखाष्टादशभिः प्रोक्ता वर्म तावद्भिरक्षरैः  ॥ नर्प्_१,८७।११२ ॥  
स्यात्त्रयोदशभिर्नेत्रं द्वाभ्यामस्त्रं प्रकीर्तितम्  ।  
बाणन्यासं ततः कुर्याद्भैरवीप्रोक्तवर्त्मना  ॥ नर्प्_१,८७।११३ ॥  
मातङ्गीपदयोश्चान्यं मन्मथान्वदनांशयोः  ।  
पार्स्वकट्योर्नाभिदेशे कटिपार्श्वांशके पुनः  ॥ नर्प्_१,८७।११४ ॥  
बीजत्रयादिकान्मन्त्री मन्मथं मकरध्वजम्  ।  
मदनं पुष्पधन्वानं पञ्चमं कुसुमायुधम्  ॥ नर्प्_१,८७।११५ ॥  
षष्ठं कन्दर्पनामानं मनोभवरतिप्रियौ  ।  
मातङ्ग्यन्तास्ततो न्यस्येत्स्थानेष्वेतेषु मन्त्रवित्  ॥ नर्प्_१,८७।११६ ॥  
कुसुमा मेखला चैव मदना मदना तुरा  ।  
मदनवेगा सम्भवा च भुवनपालेन्दुरेखिका  ॥ नर्प्_१,८७।११७ ॥  
अनङ्गपदपूर्वाश्च मातङ्ग्यन्ताः समीरिताः  ।  
विन्यस्तव्यास्ततो मूले ऽधिष्ठाने मणिपूरके  ॥ नर्प्_१,८७।११८ ॥  
हृत्कण्ठास्ये भ्रुवोर्मध्ये मस्तके चापि मत्रिणा  ।  
आद्ये लक्ष्मीसरस्वत्यौ रतिः प्रीतिश्च कृत्तिका  ॥ नर्प्_१,८७।११९ ॥  
शान्तिः पुष्टिः पुनस्तुष्टिमार्तगम्पदशेखरा  ।  
मूलमन्त्रं पृथङ्न्यस्येन्निजमूर्द्धनि मन्त्रवित्  ॥ नर्प्_१,८७।१२० ॥  
आधारदेशे ऽधिष्ठाने नाभौ पश्चादनाहते  ।  
कण्ठदेशे भ्रवोर्मध्ये बिन्दौ भूयः कला पदोः  ॥ नर्प्_१,८७।१२१ ॥  
निरोधिकायामर्द्धेन्दुनादे नादान्तयोः पुनः  ।  
उन्नतांसेषु वक्त्रे च ध्रुवमण्डलके शिवे  ॥ नर्प्_१,८७।१२२ ॥  
मातङ्ग्यन्ताः प्रविन्यस्ये द्वामां ज्येष्ठमतः परम्  ।  
रौद्रीं प्रशान्तां श्रद्धाख्यां पुनर्माहेश्वरीमथ  ॥ नर्प्_१,८७।१२३ ॥  
क्रियाशक्तिं सुलक्ष्मीं च सृष्टिं सञ्ज्ञां च मोहिनीम्  ।  
प्रमथाश्वासिनीं विद्युल्लतां चिच्छक्तिमप्यथ  ॥ नर्प्_१,८७।१२४ ॥  
ततश्च सुन्दरीं निन्दां नन्दबुद्धिमिमाः क्रमात्  ।  
शिरोभालहृदाधारेष्वेता बीजत्रयाधिकाः  ॥ नर्प्_१,८७।१२५ ॥  
मातङ्ग्याद्याः प्रविन्यस्येद्यथावद्देशिकोत्तमः  ।  
मातङ्गीं महदाद्यां तां महालक्ष्मीपदादिकाम्  ॥ नर्प्_१,८७।१२६ ॥  
सिद्धलक्ष्मीपदाद्यां च मूलमाधारमण्डलम्  ।  
न्यसेत्तेनैव कुर्वीत व्यापकं देशिकोत्तमः  ॥ नर्प्_१,८७।१२७ ॥  
एवं न्यस्तशरीरो ऽसौ चिन्तयेन्मन्त्रदेवताम्  ।  
श्यामां शुकोक्तिं शृण्वन्तीं न्यस्तैकाङ्घ्रिशिरोरुहाम्  ॥ नर्प्_१,८७।१२८ ॥  
शशिखण्डधरां वीणां वादयन्तीं मधून्मदाम्  ।  
रक्तांशुकां च कह्लारमालाशोभितचूलिकाम्  ॥ नर्प्_१,८७।१२९ ॥  
शङ्खपत्रां तु मातङ्गीं चित्रकोद्भासिमस्तकाम्  ।  
अयुतं प्रजपेन्मन्त्रं तद्दशांशं मधूकजैः  ॥ नर्प्_१,८७।१३० ॥  
पुष्पैस्त्रिमधुरोपेतैर्जुहुयान्मन्त्रसिद्धये  ।  
त्रिकोणकर्णिकं पद्ममष्टपत्रं प्रकल्पयेत्  ॥ नर्प्_१,८७।१३१ ॥  
अष्टपत्रावृतं बाह्ये वृतं षोडशभिर्दलैः  ।  
चतुरस्रीकृतं बाह्ये कान्त्या दृष्टिमनोहरम्  ॥ नर्प्_१,८७।१३२ ॥  
एतस्मिन्पूजयेत्पीठे नवशक्तीः क्रमादिमाः  ।  
विभूतिपूर्वाः पूर्वोक्ता मातङ्गीपदपश्चिमाः  ॥ नर्प्_१,८७।१३३ ॥  
सर्वान्ते शक्तिकमलासनाय नम इत्यथ  ।  
वाक्सत्यलक्ष्मी बीजाद्य उक्तः पीठार्चने मनुः  ॥ नर्प्_१,८७।१३४ ॥  
मूलेन मूर्तिं सङ्कल्प्य तस्यामावाह्य देवताम्  ।  
अर्चयेद्विधिनानेन वक्ष्यमाणेन मन्त्रवित्  ॥ नर्प्_१,८७।१३५ ॥  
रत्याद्यास्त्रिषु कोणेषु पूजयेत्पूर्ववत्सुधीः  ।  
हृहृल्लेखाः पञ्चपूज्या मध्ये दिक्षु च मन्त्रिणा  ॥ नर्प्_१,८७।१३६ ॥  
पाशाङ्कुशाभयाभीष्टधारिण्यो भूतसप्रभाः  ।  
अङ्गानि पूजयेत्पश्चाद्यथापूर्वं विधानवित्  ॥ नर्प्_१,८७।१३७ ॥  
बाणानभ्यर्चयेद्दिक्षु पञ्चमं पुरतो यजेत्  ।  
दलमध्ये ऽथ सम्पूज्या अनङ्गकुसुमादिकाः  ॥ नर्प्_१,८७।१३८ ॥  
पाशाङ्कुशाभयाभीष्टधारिण्यो ऽरुणविग्रहाः  ।  
पत्राग्रेषु पुनः पूज्या लक्ष्म्याद्या वल्लकीकराः  ॥ नर्प्_१,८७।१३९ ॥  
बहिरष्टदलेष्वर्च्या मन्मथाद्या मदोद्धताः  ।  
अपराङ्गा निषङ्गाद्याः पुष्पास्त्रेषुधनुर्द्धराः  ॥ नर्प्_१,८७।१४० ॥  
पत्रस्था मातरः पूज्या ब्राह्माद्याः प्रोक्तलक्षणाः  ।  
तदग्रेष्वर्चयेद्विद्वानसिताङ्गादिभैरवान्  ॥ नर्प्_१,८७।१४१ ॥  
पुनः षोडश पत्रेषु पूज्याः षोडश शक्तयः  ।  
वामाद्याः कलवीणाभिर्गायन्त्यः श्यामविग्रहाः  ॥ नर्प्_१,८७।१४२ ॥  
चतुरस्रे चतुर्दिक्षु चतस्रः पूजयेत्पुनः  ।  
मातङ्ग्याद्यामदोन्मत्ता वीणोल्लसितपाणयः  ॥ नर्प्_१,८७।१४३ ॥  
आग्नेयकोणे विघ्नेशं दुर्गां नैशाचरेः यजेत्  ।  
वायव्ये बटुकान् पश्चादीशाने क्षेत्रपं यजेत्  ॥ नर्प्_१,८७।१४४ ॥  
लोकपाला बहिः पूज्या वज्राद्यैरायुधैः सह  ।  
मन्त्रे ऽस्मिन्सन्धिते मन्त्री साधयेदिष्टमात्मनः  ॥ नर्प्_१,८७।१४५ ॥  
मल्लिकाजातिपुन्नागैर्हेमाद्भाग्यालयो भवेत्  ।  
फलौर्बिल्यसमुद्भूतैस्तत्पत्रैर्वा हुताद्भवेत्  ॥ नर्प्_१,८७।१४६ ॥  
राजपुत्रस्य राज्याप्तिः पङ्कजैः श्रियमाप्नुयात्  ।  
उत्पलैर्वशयेद्विश्वं क्षारैर्मध्वाश्रितैः स्त्रियम्  ॥ नर्प्_१,८७।१४७ ॥  
वञ्जुलस्य समिद्भोमो वृष्टिं वितनुते ऽचिरात्  ।  
क्षीराक्तैरमृताखण्डैर्हेमान्नाशयति ज्वरम्  ॥ नर्प्_१,८७।१४८ ॥  
दूर्वाभिरायुराप्नोति तन्दुलैर्धनवान्भवेत्  ।  
कदम्बैर्वश्यमाप्नोति सर्वं त्रिमधुरप्लुतम्  ॥ नर्प्_१,८७।१४९ ॥  
नन्द्यावर्तभवैः पुष्पैर्हेमो वाक्सिद्धिदायकः  ।  
निम्बप्रसूनैर्जुहुयादीप्सितश्रीसमृद्धये  ॥ नर्प्_१,८७।१५० ॥  
पलाशकुसुमैर्हेमात्तेजस्वी जायते नरः  ।  
चन्दनागुरुकस्तूरी चन्द्रकुङ्कुमरोचनाः  ॥ नर्प्_१,८७।१५१ ॥  
वश्याय च प्रियत्वाय हुताश्च तिलकीकृताः  ।  
निर्गुण्डीमूलहोमेन निगडान्मुच्यते नरः  ॥ नर्प्_१,८७।१५२ ॥  
निम्बतैलान्वितैर्लोणैर्हेमः शत्रुविनाशनः  ।  
हरिद्राचूर्णसम्मिश्रैर्लवणैः स्तम्भयेज्जगत्  ॥ नर्प्_१,८७।१५३ ॥  
मातङ्गीसिद्धविद्यैषा प्रोक्ता ते द्विजसत्तम  ।  
अवतारान्तरं भूयो वर्णयामि निशामय  ॥ नर्प्_१,८७।१५४ ॥  
दीपकाप्रीतिचन्द्राढ्या द्विधा चेद्रञ्जितापुनः  ।  
वतिवह्निप्रियामन्त्रो धूमावत्या गजाक्षरः  ॥ नर्प्_१,८७।१५५ ॥  
पिप्पलादो मुनिश्छन्दो निवृद्धूमावतीश्वरी  ।  
बीजेन षड्दीर्घजातियुक्तेन परिकल्पयेत्  ॥ नर्प्_१,८७।१५६ ॥  
ततो धूमावतीं ध्यायेच्छत्रुनिग्रहकारिणीम्  ।  
विवर्णां चञ्चलां दुष्टां दीर्घां च मलिनाम्बराम्  ॥ नर्प्_१,८७।१५७ ॥  
विमुक्तकुन्तलां सूक्ष्मां विधवां विरलद्विजाम्  ।  
कङ्कध्वजरथारूढां प्रलम्बितपयोधरम्  ॥ नर्प्_१,८७।१५८ ॥  
सूर्यहस्तां निरुक्षाङ्कधृतहस्ताम्बरान्विताम्  ।  
प्रवृद्धलोमां तु भृशं कुटिलाकुटिलेक्षणाम्  ॥ नर्प्_१,८७।१५९ ॥  
क्षुत्पिपासार्दितां नित्यं भयदां कलहप्रियाम्  ।  
एवंविधां तु सञ्चिन्त्य नमः स्वाहा फडन्तकम्  ॥ नर्प्_१,८७।१६० ॥  
बीजं साध्योपरि न्यस्य तस्मिन्स्थाप्य शवं जपेत्  ।  
अवष्टभ्य शवं शत्रुनाम्नाथ प्रजपेन्मनुम्  ॥ नर्प्_१,८७।१६१ ॥  
सोष्णीषकञ्चुको विद्वान्कृष्णे भूते दिवानिशम्  ।  
उपवासी श्मशाने वा विपिने शून्यमन्दिरे  ॥ नर्प्_१,८७।१६२ ॥  
मन्त्रस्य सिद्ध्यै यतवाग्ध्यायन्देवीं निरन्तरम्  ।  
सहस्रादूर्द्धूतः शत्रुर्ज्वरेण परिगृह्यते  ॥ नर्प्_१,८७।१६३ ॥  
पञ्चगव्येन शान्तिः स्याज्ज्वरस्य पयसापि वा  ।  
मन्त्राद्या क्षरमालिख्य शत्रूनाम ततः परम्  ॥ नर्प्_१,८७।१६४ ॥  
द्वितीयं मनुवर्णं च शत्रुनामैवमालिखेत्  ।  
सर्वं मनुदिक्सहस्रजपाच्छवमृतिर्भवेत्  ॥ नर्प्_१,८७।१६५ ॥  
दग्ध्वा कङ्कं श्यशानाग्नौ तद्भस्मादाय मन्त्रवित्  ।  
विरोधिनाम्नाष्टशतं जप्तमुच्चाटनं रिपोः  ॥ नर्प्_१,८७।१६६ ॥  
श्मशानभस्मना कृत्वा शवं तस्योपरि न्यसेत्  ।  
विरोधिनामसंरुद्धं कृष्णे पक्षे समुच्चरेत्  ॥ नर्प्_१,८७।१६७ ॥  
महिषीक्षीरधूपं च दद्याच्छत्रुविपत्करम्  ।  
एवं सङ्क्षेपतः प्रोक्तं अवतारचतुष्टयम्  ॥ नर्प्_१,८७।१६८ ॥  
दुर्गाया जगदम्बायाः किं पुनः प्रष्टुमिच्छसि  ॥ नर्प्_१,८७।१६९ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे दुर्गामन्त्रचतुष्टयवर्णनं नाम सप्ताशीतितमो ऽध्यायः  
  
  
_____________________________________________________________  
  
  
सूत उवाच  
श्रुत्वेत्थं यजनं विप्रा मन्त्रध्यानपुरःसरम्  ।  
सर्वासामवताराणां नारदो देवदर्शनः  ॥ नर्प्_१,८८।१ ॥  
सर्वाद्याया जगन्मातुः श्रीराधायाः समर्चनम्  ।  
अवतारकलानां हि पप्रच्छ विनयान्वितः  ॥ नर्प्_१,८८।२ ॥  
नारद उवाच  
धन्यो ऽस्मिकृतकृत्यो ऽस्मि जातो ऽहं त्वत्प्रसादतः  ।  
पज्जगन्मातृमन्त्राणां वैभवं श्रुतवान्मुने  ॥ नर्प्_१,८८।३ ॥  
यथा लक्ष्मीमुखानां तु अवताराः प्रकीर्तिताः  ।  
तथा राधावताराणां श्रोतुमिच्छामि वैभवम्  ॥ नर्प्_१,८८।४ ॥  
यत्सङ्ख्याकाश्च यद्रूपा यत्प्रभावा विदांवर  ।  
राधावतारास्तान्सत्यं कीर्तयाशेषसिद्धिदान्  ॥ नर्प्_१,८८।५ ॥  
एतच्छुत्वा वचस्तस्य नारदस्य विधेः सुतः  ।  
सनत्कुमारः प्रोवाच ध्यात्वा राधापदाम्बुजम्  ॥ नर्प्_१,८८।६ ॥  
सनत्कुमार उवाच  
शृणु विप्र प्रवक्ष्यामि रहस्यातिरहस्यकम्  ।  
राधावतारचरितं भजतामिष्टिसिद्धिदम्  ॥ नर्प्_१,८८।७ ॥  
चन्द्रावली च ललिता द्वे सख्यौ सुप्रिये सदा  ।  
मालावतीमुखाष्टानां चन्द्रावल्यधिपास्मृता  ॥ नर्प्_१,८८।८ ॥  
कलावतीमुखाष्टानामीश्वरी ललिता मता  ।  
राधाचरणपूजायामुक्ता मालावतीमुखाः  ॥ नर्प्_१,८८।९ ॥  
ललिताधीश्वरीणां तु नामानि शृणु साम्प्रतम्  ।  
कलावती मधुमती विशाखा श्यामलाभिधा  ॥ नर्प्_१,८८।१० ॥  
शैब्या वृन्दा श्रीधराख्या सर्वास्तुत्तुल्यविग्रहाः  ।  
सुशीलाप्रमुखा श्चान्याः सख्यो द्वात्रिंशदीरिताः  ॥ नर्प्_१,८८।११ ॥  
ताः शृणुष्व महाभाग नामतः प्रवदामि ते  ।  
सुशीलां शशिलेखा च यमुना माधवी रतिः  ॥ नर्प्_१,८८।१२ ॥  
कदम्बमाला कुन्ती च जाह्नवी च स्वयम्प्रभा  ।  
चन्द्रानना पद्ममुखी सावित्री च सुधामुखी  ॥ नर्प्_१,८८।१३ ॥  
शुभा पद्मा पारिजाता गौरिणी सर्वमङ्गला  ।  
कालिका कमला दुर्गा विरजा भारती सुरा  ॥ नर्प्_१,८८।१४ ॥  
गङ्गा मधुमती चैव सुन्दरी चन्दना सती  ।  
अपर्णा मनसानन्दा द्वात्रिंशद्राधिकाप्रियाः  ॥ नर्प्_१,८८।१५ ॥  
कदाचिद्छलिला देवी पुंरूपा कृष्णविग्रहा  ।  
ससर्ज षोडशकलास्ताः सर्वास्तत्समप्रभाः  ॥ नर्प्_१,८८।१६ ॥  
तासा मन्त्रं तथा ध्यानं यन्त्रार्चादिक्रमं तथा  ।  
वर्णये सर्वतन्त्रेषु रहस्यं मुनिसत्तम  ॥ नर्प्_१,८८।१७ ॥  
वातो मरुच्चाग्रिवह्नी धराक्ष्मे जलचारिणी  ।  
विमुखं चरशुचिविभू वनस्वशक्तयः स्वराः  ॥ नर्प्_१,८८।१८ ॥  
प्राणस्तेजः स्थिरा वायुर्वायुश्चापि प्रभा तथा  ।  
ज्यकुमभ्रं तथा नादो दावकः पाथ इत्यथ  ॥ नर्प्_१,८८।१९ ॥  
व्योमरयः शिखी गोत्रा तोयं शून्यजवीद्युतिः  ।  
भूमी रसो नमो व्याप्तं दाहश्चापि रसाम्बु च  ॥ नर्प्_१,८८।२० ॥  
वियत्स्पर्शश्च हृद्धंसहलाग्रासो हलात्मिकाः  ।  
चन्द्रावली च ललिता हंसेला नायके मते  ॥ नर्प्_१,८८।२१ ॥  
ग्रासस्थिता स्वयं राधा स्वयं शक्तिस्वरूपिणी  ।  
शेषास्तु षोडशकला द्वात्रिंशत्तत्कलाः स्मृताः  ॥ नर्प्_१,८८।२२ ॥  
वाङ्मयं निखिलं व्याप्तमाभिरेव मुनीश्वर  ।  
ललिताप्रमुखाणां तु षोडशीत्वमुपागता  ॥ नर्प्_१,८८।२३ ॥  
श्रीराधा सुन्दरी देवी तान्त्रिकैः परिकीर्त्यते  ।  
कुरुकुल्ला च वाराही चन्द्रालिललिते उभे  ॥ नर्प्_१,८८।२४ ॥  
सम्भूते मन्त्रवर्गं ते ऽभिधास्ये ऽहं यथातथम्  ।  
हृत्प्राणेलाहंसदावह्निस्वैर्ललितेरिता  ॥ नर्प्_१,८८।२५ ॥  
त्रिविधा हंसभेदेव शृणु तां च यथाक्रमम्  ।  
हंसाद्ययाद्या मध्या स्यादादिमध्यस्थहंसया  ॥ नर्प्_१,८८।२६ ॥  
तृतीया प्रकृतिः सैव तुर्या तैरन्त्यमायया  ।  
आसु तुर्याभवन्मुक्त्यै तिस्रो ऽन्याः स्युश्चसम्पदे  ॥ नर्प्_१,८८।२७ ॥  
इति त्रिपुरसुन्दर्या विद्या सरुमतसमीरिता  ।  
दाहभूमीरसाक्ष्मास्वैर्वशिनीबीजमीरितम्  ॥ नर्प्_१,८८।२८ ॥  
प्राणो रसाशक्तियुतः कामेश्वर्यक्षरं महत्  ।  
शून्यमम्बुरसावह्निस्वयोगान्मोहनीमनुः  ॥ नर्प्_१,८८।२९ ॥  
व्याप्तं रसाक्ष्मास्वयुतं विमलाबीजमीरितम्  ।  
ज्यानभोदाहवह्निस्वयोगैः स्यादरुणामनुः  ॥ नर्प्_१,८८।३० ॥  
जयिन्यास्तु समुद्दिष्टः सर्वत्र जयदायकः  ।  
कं नभोदाहसहितं व्याप्तक्ष्मास्वयुतं मनुः  ॥ नर्प्_१,८८।३१ ॥  
सर्वेश्वर्याः समाख्यातः सर्वसिद्धिकरः परः  ।  
ग्रासो नभोदाहवह्निस्वैर्युक्तः कौलिनीमनुः  ॥ नर्प्_१,८८।३२ ॥  
एतैर्मनुभिरष्टाभिः शक्तिभिर्वर्गसंयुक्तैः  ।  
वाग्देवतान्तैर्न्यासः स्याद्येन देव्यात्मको भवेत्  ॥ नर्प्_१,८८।३३ ॥  
रन्ध्रे भाले तथाज्ञायां गले हृदि तथा न्यसेत्  ।  
नाभावाधारके पादद्वये मूलाग्रकावधि  ॥ नर्प्_१,८८।३४ ॥  
षड्दीर्घाढ्येन बीजेन कुर्याश्चैव षडङ्गकम्  ।  
लोहितां ललितां बाणचापपाशसृणीः करैः  ॥ नर्प्_१,८८।३५ ॥  
दधानां कामराजाङ्के यन्त्रीतां मुदुतां स्मरेत्  ।  
मध्यस्थदेवी त्वेकैव षोडशाकारतः स्थाता  ॥ नर्प्_१,८८।३६ ॥  
यतस्तस्मात्तनौ तस्यास्त्वन्याः पञ्चदशार्चयेत्  ।  
ऋषिः शिवश्छन्द उक्ता देवता ललितादिकाः  ॥ नर्प्_१,८८।३७ ॥  
सर्वासामपि नित्यानामावृतीर्नामसञ्चये  ।  
पटले तु प्रयोगांश्च वक्ष्याम्यग्रे सविस्तरम्  ॥ नर्प्_१,८८।३८ ॥  
अथ षोडशनित्यासु द्वितीया या समीरिता  ।  
कामेश्वरीति तां सर्वकामदां शृणु नारद  ॥ नर्प्_१,८८।३९ ॥  
शुचिः स्वेन युतस्त्वाद्यो ललिता स्याद्द्वितीयकः  ।  
शून्यमग्नियुतं पश्चाद्रयोव्याप्तेन संयुतम्  ॥ नर्प्_१,८८।४० ॥  
प्राणो रसाग्निसहितः शून्ययुग्मं चरान्वितम्  ।  
नभोगोत्रा पुनश्चैषां दाहेन समयोजिता  ॥ नर्प्_१,८८।४१ ॥  
अम्बु स्याच्चरसंयुक्तं नवशक्तियुतं च हृत्  ।  
एषा कामेश्वरी नित्या कामदैकादशाक्षरी  ॥ नर्प्_१,८८।४२ ॥  
मूलविद्याक्षरैरेव कुर्यादङ्गानि षट् क्रमात्  ।  
एकेन हृदयं शीर्षं तावताथो द्वयं द्वयात्  ॥ नर्प्_१,८८।४३ ॥  
चतुर्भिर्नयनं तद्वदस्त्रमेकेन कीर्तितम्  ।  
दृक्श्रोत्रनासाद्वितये जिह्वाहृन्नाभिगुह्यके  ॥ नर्प्_१,८८।४४ ॥  
व्यापकत्वेन सर्वाङ्गे मूर्द्धादिप्रपदावधि  ।  
न्यसेद्विद्याक्षराण्येषु स्थानेषु तदनन्तरम्  ॥ नर्प्_१,८८।४५ ॥  
समस्तेन व्यापकं तु कुर्यादुक्तक्रमेण तु  ।  
अथ ध्यानं प्रवक्ष्यामि नित्यपूजासु चोदितम्  ॥ नर्प्_१,८८।४६ ॥  
येन देवी सुप्रसन्ना ददातीष्टमयत्नतः  ।  
बालार्ककोटिसङ्काशां माणिक्यमुकुटोज्ज्वलाम्  ॥ नर्प्_१,८८।४७ ॥  
हारग्रैवेयकाञ्चीभिरूर्मिकानूपुरादिभिः  ।  
मण्डितां रक्तवसनां रत्नाभरणशोभिताम्  ॥ नर्प्_१,८८।४८ ॥  
षड्भुजां त्रीक्षणामिन्दुकलाकलितमौलिकाम्  ।  
पञ्चाष्टषोडशद्वन्द्वषट्कोणचतुरस्रगाम्  ॥ नर्प्_१,८८।४९ ॥  
मन्दस्मितलसद्वक्त्रां दयामन्थरवीक्षणाम्  ।  
पाशाङ्कुशौ च पुण्ड्रेक्षुचापं पुष्पशिलीमुखम्  ॥ नर्प्_१,८८।५० ॥  
रत्नपात्रं सीधुपूर्णं वरदं बिभ्रतीं करैः  ।  
ततः प्रयोगान्कुर्वीत सिद्धे मत्रे तु साधकः  ॥ नर्प्_१,८८।५१ ॥  
तृतीयामथ वक्ष्यामि नाम्ना तु भगमालिनी  ।  
कामेश्वर्यादिरादिः स्याद्रसश्चापस्थिरारसः  ॥ नर्प्_१,८८।५२ ॥  
धरायुक्सचरा पश्चात्स्थिरा पश्चाद्रसः स्मृतः  ।  
स्थिराशून्ये ऽग्निसंयुक्ते रसः स्यात्तदनन्तरम्  ॥ नर्प्_१,८८।५३ ॥  
स्थिरा भूसहिता गोत्रा सदाहो ऽग्निरसः स्थिरा  ।  
नभश्च मरुता युक्तं रसवर्णसमन्वितम्  ॥ नर्प्_१,८८।५४ ॥  
ततो रसः स्थिरा पश्चान्मरुता सह योजिता  ।  
अम्बहंसचरो ऽथिक्तो रसो ऽथ स्यात्स्थिरा पुनः  ॥ नर्प्_१,८८।५५ ॥  
स्थिराधरान्विता हंसो व्याप्तेन च चरेण च  ।  
रसः स्थिरा ततो व्याप्तं भूयुतं शून्यमग्नियुक्  ॥ नर्प्_१,८८।५६ ॥  
रसः स्थिरा ततः साग्निशून्यं तवियुतो मरुत्  ।  
रयः शून्यं चाग्नियुतं हृदाहंसाच्च तत्परम्  ॥ नर्प्_१,८८।५७ ॥  
रसः स्थिराम्बु च वियत्स्वयुतं प्राण एव च  ।  
दाहो ऽग्रियुग्रसस्तस्मास्थिराक्ष्मा दाहसंयुता  ।  
सचरः स्याज्जवीपूर्वविद्या तर्तीयतः क्रमात्  ॥ नर्प्_१,८८।५८ ॥  
चतुष्टयमथार्णानां रसस्तदनु च स्थिरा  ।  
हृदम्बुयुक् क्ष्मया दाहः सचरः स्याज्जवी च हृत्  ॥ नर्प्_१,८८।५९ ॥  
दाहो ऽम्बुमरुता युक्तो व्योम्नि साग्निरसस्तुतः  ।  
स्थिरा तु मरुता युक्ता शून्यं साग्निनभश्चरौ  ॥ नर्प्_१,८८।६० ॥  
हंसो व्याप्तमरुद्युक्तः शून्यं व्याप्तमत्ॐऽबु च  ।  
दाहो गोत्राचरयुता तथा दाहस्तथा रयः  ॥ नर्प्_१,८८।६१ ॥  
हृद्धरासहितं दाहरयौ चरसमन्वितौ  ।  
रसः स्थिरा ततः प्राणो रसाग्निसहितो भवेत्  ॥ नर्प्_१,८८।६२ ॥  
शून्ययुग्मं चरयुतं ततः पूर्वमतः परम्  ।  
शून्ययुग्मं च गोत्रा स्याद्वाहयुक्ताम्बुना चरः  ॥ नर्प्_१,८८।६३ ॥  
प्राणो रसा चरयुतो गोत्रव्यसिमतः परम्  ।  
गोत्रादाहमरुद्युक्ता त्वम्बुन्यासमतो भवेत्  ॥ नर्प्_१,८८।६४ ॥  
युक्तोनाम्भश्च भूयुक्तं वाश्चरेण समन्वितम्  ।  
ग्रासो धरायुतः पश्चाद्रसः शक्त्या समन्वितः  ॥ नर्प्_१,८८।६५ ॥  
ग्रासो भूसहितो विप्र रसो व्याप्तं ततश्च हृत्  ।  
दाहोनाम्बु च हृत्पश्चाद्रयेंऽबुमरुदन्वितः  ॥ नर्प्_१,८८।६६ ॥  
शून्यं च केवलं चैव रसश्च सचरस्थिरा  ।  
वियदम्बुयुतं दाहस्त्वग्नियुक्सयुतः शुचिः  ॥ नर्प्_१,८८।६७ ॥  
भूमी रसाक्ष्मास्वयुता पञ्चैकान्तरिताः स्थिराः  ।  
तदन्तरित बीजानि स्वसंयुक्तानि पञ्च वै  ॥ नर्प्_१,८८।६८ ॥  
तानि क्रमाज्ज्यासचरो रसो भूश्च नभोयुता  ।  
हंसश्चरयुतो द्विः स्यात्ततः प्राणो रसाग्नियुक्  ॥ नर्प्_१,८८।६९ ॥  
शून्ययुग्मं चरयुतं हृद्दाहो ऽम्बुमरुद्युतः  ।  
व्योमाग्निसहितं पश्चाद्रसश्च मरुता स्थिरा  ॥ नर्प्_१,८८।७० ॥  
शून्यं साग्निनभश्चैव चरेण सहितं तथा  ।  
अम्बु पश्चाद्वियत्तस्मान्नभश्च मरुदन्वितम्  ॥ नर्प्_१,८८।७१ ॥  
शून्यं व्याप्तं च दद्युक्तं रयदाहस्ववह्निभिः  ।  
हंसः सदाहो ऽम्बगुरसा चरस्वैः संयुतो भवेत्  ॥ नर्प्_१,८८।७२ ॥  
हंसः सदाहवह्निस्वैर्युक्तमन्त्यमुदीरितम्  ।  
सप्तत्रिंशच्छतार्णैः स्यान्नित्या सौभागमालिनी  ॥ नर्प्_१,८८।७३ ॥  
अङ्गानि मन्त्रवर्णैः स्युराद्येन हृदुदीरितम्  ।  
ततश्चतृर्भिः शीर्षं स्याच्छिखा त्रिभिरुदीरिता  ॥ नर्प्_१,८८।७४ ॥  
गुणवेदाक्षरैः शेषाण्यङ्गानि षडिति क्रमात्  ।  
अरुणामरुणाकल्पां सुन्दरीं सुस्मिताननाम्  ॥ नर्प्_१,८८।७५ ॥  
त्रिनेत्रां बाहुभिः षड्भिरुपेतां कमलासनाम्  ।  
कह्लारपाशपुण्ड्रेक्षुकोदण्डान्वामबाहुभिः  ॥ नर्प्_१,८८।७६ ॥  
दधानां दक्षिणैः पद्ममङ्कुशं पुष्पसायकम्  ।  
तथाविधाभिः परितो युतां शक्तिगणैः स्तुतैः  ॥ नर्प्_१,८८।७७ ॥  
अक्षरोक्ताभिरन्याभिः स्मरोन्मादमदात्मभिः  ।  
एषा तृतीया कथिता वनिता जनमोहिनी  ॥ नर्प्_१,८८।७८ ॥  
चतुर्थीं शृणु विप्रेन्द्र नित्यक्लिन्नासमाह्वयाम्  ।  
हंसस्तु दाहवह्निस्वैर्युक्तः प्रथममुच्यते  ॥ नर्प्_१,८८।७९ ॥  
कामेश्वर्यास्तृतीयादिवर्णानामष्टकं भवेत्  ।  
हृदम्बुमरुता युक्तः स एवैकादशाक्षरः  ॥ नर्प्_१,८८।८० ॥  
एकादशाक्षरी चेयं विद्यार्णैरङ्गकल्पनम्  ।  
आद्येन मन्त्रवर्णेन हृदयं समुदीरितम्  ॥ नर्प्_१,८८।८१ ॥  
द्वाभ्यां द्वाभ्यां तु शेषाणि अङ्गानि परिकल्पयेत्  ।  
न्यसेदङ्गुष्ठमूलादिकनिष्ठाग्रान्तमूर्द्ध्वगम्  ॥ नर्प्_१,८८।८२ ॥  
शेषं तद्वलये न्यस्य हृद्दृक्छ्रोत्रे नसोर्द्वयोः  ।  
त्वचि ध्वजे च पायौ च पादयो रर्णकान्न्यसेत्  ॥ नर्प्_१,८८।८३ ॥  
अरुणामरुणाकल्पामरुणांशुकधारिणीम्  ।  
अरुणस्रग्विलेपां तां चारुस्मेरमुखाम्बुजाम्  ॥ नर्प्_१,८८।८४ ॥  
नेत्रत्रयोल्लसद्वक्त्रां भालेघर्माम्बुमौक्तिके  ।  
विराजमानां मुकुटलसदर्द्धेन्दुशेखराम्  ॥ नर्प्_१,८८।८५ ॥  
चतुर्भिर्बाहुभिः पाशमङ्कुशं पानपात्रकम्  ।  
अभयं बिभ्रतीं पद्ममध्यासीनां मदालसाम्  ॥ नर्प्_१,८८।८६ ॥  
ध्यात्वैवं पूजयेन्नित्यक्किन्नां नित्यां स्वशक्तिभिः  ।  
पुण्या चतुर्थी गदिता नित्याक्किन्नाह्वया मुने  ॥ नर्प्_१,८८।८७ ॥  
वनिता नवनीतस्य दाविकाग्निर्जयादिना  ।  
भूः स्वेन युक्ता प्रथमं प्राणो दाहेन तद्युतः  ॥ नर्प्_१,८८।८८ ॥  
रसो दाहेन तद्युक्तं प्रभादाहेन तद्युता  ।  
ज्या च दाहेन तद्युक्ता नित्याक्लिन्नान्तगद्वयम्  ॥ नर्प्_१,८८।८९ ॥  
एषा नवाक्षरी नित्या भेरुण्डा सर्वसिद्धिदा  ।  
प्रणवं ठद्वयं त्यक्त्वा मध्यस्थैः षड्भिरक्षरैः  ॥ नर्प्_१,८८।९० ॥  
षडङ्गानि प्रकुर्वीत वर्णन्यासं ततः परम्  ।  
रन्ध्राद्यामुखकण्ठेषु हन्नाभ्यां धारयद्वयम्  ॥ नर्प्_१,८८।९१ ॥  
न्यसेन्मन्त्रार्णनवकं मातृकान्यासपूर्वकम्  ।  
अथ ध्यानं प्रवक्ष्यामि देव्याः सर्वार्थसिद्धिदम्  ॥ नर्प्_१,८८।९२ ॥  
तप्तकाञ्चनसङ्काशदेहां नेत्रत्रयान्विताम्  ।  
चारुस्मितां चितमुखीं दिव्यालङ्कारभूषिताम्  ॥ नर्प्_१,८८।९३ ॥  
ताटङ्कहारकेयूररत्नस्तबकमण्डिताम्  ।  
रसनानूपुरोर्म्यादिभूषणैरतिसुन्दरीम्  ॥ नर्प्_१,८८।९४ ॥  
पाशाङ्कुशौ चर्मखङ्गौ गदावह्निधनुःशरान्  ।  
करैर्दधानामासीना पूजायां मत्पसस्थिताम्  ॥ नर्प्_१,८८।९५ ॥  
शक्तीश्च तत्समाकारतेजोहेतिभिरन्विताः  ।  
पूजयेत्तद्वदभितः स्मितास्या विजयादिकाः  ॥ नर्प्_१,८८।९६ ॥  
पञ्चमीय समाख्याता भेरुण्डाख्या मुनीश्वर  ।  
यस्याः स्मरणतो नश्येद्गरलं त्रिविधं क्षणात्  ॥ नर्प्_१,८८।९७ ॥  
या तु षष्ठी द्विजश्रेष्ठ सा नित्या वह्निवासिनी  ।  
तद्विधानं शृणुष्वाद्य साधकानां सुसिद्धिदम्  ॥ नर्प्_१,८८।९८ ॥  
भेरुण्डाद्यमिहाद्यं स्यान्नित्यक्लिन्नाद्यनन्तरम्  ।  
तत्ॐऽबुशून्ये हंसाग्निह्युत्तमम्बुमरुद्युतम्  ॥ नर्प्_१,८८।९९ ॥  
हृदग्निना युतं शून्यं व्याप्तेन शुचिना च युक्  ।  
शून्यं नभः शक्तियुतं नवार्णेयमुदाहृता  ॥ नर्प्_१,८८।१०० ॥  
विद्या द्वितीयबीजेन स्वरान्दीर्घान्नियोजयेत्  ।  
मायान्तान्षड्भिरेवां गान्याचरेत्सकराङ्गयोः  ॥ नर्प्_१,८८।१०१ ॥  
नवाक्षराणि विद्याया नवरन्ध्रेषु विन्यसेत्  ।  
व्यापकं च समस्तेन कुर्यादेवात्मसिद्धये  ॥ नर्प्_१,८८।१०२ ॥  
सर्वास्वपि च विद्यासु व्यापकन्यासमाचरेत्  ।  
तप्तकाञ्चनसङ्काशां नवयौवनसुन्दरीम्  ॥ नर्प्_१,८८।१०३ ॥  
चारुस्मेरमुखाम्भोजां विलसन्नयनत्रयाम्  ।  
अष्टाभिर्बाहुभिर्युक्तां माणिक्याभरणोज्ज्वलाम्  ॥ नर्प्_१,८८।१०४ ॥  
पद्मरागकिरीटांशुसम्भेदारुणिताम्बराम्  ।  
पीतकौशेयवसनां रत्नमञ्जीरमेखलाम्  ॥ नर्प्_१,८८।१०५ ॥  
रक्तमौक्तिकसकम्भिन्नस्तबकाभरणोज्ज्वलाम्  ।  
रत्नाब्जकम्बुपुण्ड्रेक्षुचापपूर्णेन्दुमण्डलम्  ॥ नर्प्_१,८८।१०६ ॥  
दधानां बाहुभिर्वामैः कह्लारं हेमशृङ्गकम्  ।  
पुष्पेषुं मातुलिङ्गं च दधानां दक्षिणैः करैः  ॥ नर्प्_१,८८।१०७ ॥  
स्वस्वनामाभिरभितः शक्तिभिः परिवारिताम्  ।  
एवं ध्यात्वार्चयेद्वह्निवासिनीं वह्निविग्रहम्  ॥ नर्प्_१,८८।१०८ ॥  
यस्याः स्मरपतो वश्यं जायते भुवनत्रयम्  ।  
अथ या सप्तमी नित्या महावज्रेश्वरी मुने  ॥ नर्प्_१,८८।१०९ ॥  
तस्या विद्यां प्रवक्ष्यामि साधकानां सुसिद्धिदाम्  ।  
द्वितीयं वह्विवासिन्या नित्यक्लिन्ना चतुर्थकम्  ॥ नर्प्_१,८८।११० ॥  
पञ्चमं भगमालाद्यं भेरुण्डाया द्वितीयकम्  ।  
नित्यक्लिन्नाद्वितीयं च तृतीयं षष्ठसप्तमौ  ॥ नर्प्_१,८८।१११ ॥  
अष्टमं नवमं चापि पूर्वं स्यादन्तिमं पुनः  ।  
द्वयमेकैकमथ च द्वयद्वयमथ द्वयम्  ॥ नर्प्_१,८८।११२ ॥  
मायया पुटितं कृत्वा कुर्यादङ्गानि षट् क्रमात्  ।  
प्रत्येकं शक्तिपुटुतैर्मन्त्रार्णैर्दशभिर्न्यसेत्  ॥ नर्प्_१,८८।११३ ॥  
दृक्छ्रोत्रनासावाग्वक्षोनाभिगुह्येषु च क्रमात्  ।  
रक्तां रक्ताम्बरां रक्तगङ्घमालाविभूषणाम्  ॥ नर्प्_१,८८।११४ ॥  
चतुर्भुजां त्रिनयनां माणिक्यमुकुटोज्ज्वलाम्  ।  
पाशाङ्कुशामिक्षुचापं दाडिमीशायकं तथा  ॥ नर्प्_१,८८।११५ ॥  
दधानां बाहुभिर्नेत्रैर्दयासुप्रीतिशीतलैः  ।  
पश्यन्ती साधके अस्त्रषट्कोणाब्जमहीपुरे  ॥ नर्प्_१,८८।११६ ॥  
चक्रमध्ये सुखासीनां स्मेरवक्त्रसरोरुहाम्  ।  
शक्तिभिः स्वस्वरूपाभिरावृतां पीतमध्यगाम्  ॥ नर्प्_१,८८।११७ ॥  
सिंहासने ऽभितः प्रेङ्खत्पोतस्थाभिश्च शक्तिभिः  ।  
वृतां ताभिर्विनोदानि यातायातादिभिः सदा  ॥ नर्प्_१,८८।११८ ॥  
कुर्वाणामरुणाम्भोधौ चिन्तयेन्मन्त्रनायकम्  ।  
एषा तु सप्तमीप्रोक्ता दूतिं चाप्यष्टमीं शृणु  ॥ नर्प्_१,८८।११९ ॥  
वज्रेश्वर्याद्यमाद्यं स्याद्वियदग्नियुतं ततः  ।  
अम्बु स्यान्मरुता युक्तं गोत्रा क्ष्मासंयुता ततः  ॥ नर्प्_१,८८।१२० ॥  
रयोव्यासेन शुचिना युतः स्यात्तदनन्तरम्  ।  
अत्यार्णां वह्निवासिन्या दूती नित्या समीरिताः  ॥ नर्प्_१,८८।१२१ ॥  
षड्दीर्घस्वरयुक्तेन विद्यायाः स्यात्षडङ्गकम्  ।  
तेनैव पुटितैरर्णैर्न्यसेच्छ्रोत्रादिपञ्चसु  ॥ नर्प्_१,८८।१२२ ॥  
षष्ठकं नसि विन्यस्य व्यापकं विद्यया न्यसेत्  ।  
निदाघकालमध्याह्नदिवाकरसमप्रभाम्  ॥ नर्प्_१,८८।१२३ ॥  
नवरत्नकिरीटां च त्रीक्षणामरुणाम्बराम्  ।  
नानाभरणसम्भिन्नदेहकान्तिविराजिताम्  ॥ नर्प्_१,८८।१२४ ॥  
शुचिस्मितामष्टभुजा स्तूयमानां महर्षिभिः  ।  
पाशं खेटं गदां रत्नचषकं वामबाहुभिः  ॥ नर्प्_१,८८।१२५ ॥  
दक्षिणैरङ्कुशं खड्गं कट्टारं कमलं तथा  ।  
दधानां साधकाभीष्टदानोद्यमसमन्विताम्  ॥ नर्प्_१,८८।१२६ ॥  
ध्यात्वैवं पृनयेद्देवीं दूतीं दुर्न्नीतिनाशिनीम्  ।  
इत्येषा कथिता तुभ्यं समस्तापन्निवारिणी  ॥ नर्प्_१,८८।१२७ ॥  
श्रीकरी शिवतावासकारिणी सर्वसिद्धिदा  ।  
अथ ते नवमीं नित्यां त्वरितां नाम नारद  ॥ नर्प्_१,८८।१२८ ॥  
प्रवक्ष्यामि यशोविद्याधनारोग्यसुखप्रदाम्  ।  
आद्यं तु वह्निवासिन्या दूत्यादिस्तदनन्तरम्  ॥ नर्प्_१,८८।१२९ ॥  
हंसो धरा स्वयं युक्तस्तेजश्चरसमन्वितम्  ।  
वायुः प्रभाचरयुता ग्रासशक्तिसमन्वितः  ॥ नर्प्_१,८८।१३० ॥  
हृदार येण दाहेन वह्निस्वाष्टमं तथा  ।  
हंसः क्ष्माखंयुतो ग्रासश्चरयुक्तो द्वितीयकः  ॥ नर्प्_१,८८।१३१ ॥  
द्वितिर्नादयुता नित्या त्वरिता द्वादशाक्षरी  ।  
विद्या चतुर्थवर्णादिसप्तभिस्त्वक्षरैस्तथा  ॥ नर्प्_१,८८।१३२ ॥  
कुर्यादङ्गानि युग्मार्णैः षट्क्रमेण कराङ्गयोः  ।  
शिरोललाटकण्ठेषु हृन्नाभ्याधारके तथा  ॥ नर्प्_१,८८।१३३ ॥  
ऊरुयुग्मे तथा जानुद्वये जङ्घाद्वये तथा  ।  
पादयुग्मे तथा वर्णान्मन्त्रजान्दश विन्यसेत्  ॥ नर्प्_१,८८।१३४ ॥  
द्वितीयोपान्त्यमध्यस्थैर्मन्त्रार्णैरितरैरपि  ।  
ताराद्यैः शृणु तद्ध्यानं सर्वसिद्धिविधायकम्  ॥ नर्प्_१,८८।१३५ ॥  
श्यामवर्णशुभाकारां नवयौवनशोभिताम्  ।  
द्विद्विक्रमादष्टनागैः कल्पिताभरणोज्ज्वलैः  ॥ नर्प्_१,८८।१३६ ॥  
ताटङ्कमङ्गदं तद्वद्रसना नूपुरं च तैः  ।  
विप्रक्षत्रियविट्शूद्रजातिभिर्भीमविग्रहैः  ॥ नर्प्_१,८८।१३७ ॥  
पल्लवांशुकसंवीतां शिखिपिच्छकृतैः शुभैः  ।  
वलयैर्भूषितभुजां माणिक्यमुकुटोज्ज्वलाम्  ॥ नर्प्_१,८८।१३८ ॥  
बर्हिबर्हिकृतापीडां तच्छत्रां तत्पताकिनीम्  ।  
गुञ्जागुणलसद्वक्षः कुचकुङ्कुममण्डलाम्  ॥ नर्प्_१,८८।१३९ ॥  
त्रिनेत्रां चारुवदनां मन्दस्मितमुखाम्बुजाम्  ।  
पाशाङ्कुशवराभीतिलसद्भुजचतुष्टयाम्  ॥ नर्प्_१,८८।१४० ॥  
ध्यात्वैवं तोतलां देवीं पूजयेच्छक्तिभिर्वृताम्  ।  
तदग्रस्था लु फट्कारी शरचापकरोज्ज्वला  ॥ नर्प्_१,८८।१४१ ॥  
प्रसीदेत्फलदाने च साधकानां त्वरान्वितां  ।  
एषा तु नवमी नित्या त्वरितोक्ता मुनीश्वर  ॥ नर्प्_१,८८।१४२ ॥  
विध्नदुःस्वप्रशमनी सर्वाभीष्टप्रदायिनी  ।  
शुचिः स्वेन युतस्त्वाद्यो रसावह्निसमन्वितः  ॥ नर्प्_१,८८।१४३ ॥  
प्राणो द्वितीयः स्वयुतो वनदुच्छक्तिभिः परः  ।  
इतीरिता त्र्यक्षराख्या नित्येयं कुलसुन्दरी  ॥ नर्प्_१,८८।१४४ ॥  
यस्याः स्मरण मात्रेण सर्वज्ञत्वं प्रजायते  ।  
त्रिभिस्तैरुदितैर्मूलवर्णैः कुर्य्यात्षडङ्गकम्  ॥ नर्प्_१,८८।१४५ ॥  
आदिमध्यावसानेषु पूजाजपविधिक्रमात्  ।  
प्रत्येक तैस्त्रिभिर्बीजैर्दीर्घस्वरसमन्वितैः  ॥ नर्प्_१,८८।१४६ ॥  
कुर्यात्कराङ्गवक्त्राणां न्यासं प्रोक्तं यथाविधि  ।  
ऊर्द्ध्वप्राग्दक्षिणोदक्च पश्चिमाधस्नाग्नभिः  ॥ नर्प्_१,८८।१४७ ॥  
सुविनद्यन्तरस्थैस्तन्नदात्मसु यथाक्रमम्  ।  
आधाररन्ध्रहृत्स्वेकं द्वितीयं लोचनत्रये  ॥ नर्प्_१,८८।१४८ ॥  
तृतीयं श्रोत्रचिबुके चतुर्थं घ्राणतालुषु  ।  
पञ्चमं चांसनाभीषु ततः पाणिपदद्वये  ॥ नर्प्_१,८८।१४९ ॥  
मूलमध्याग्रतो न्यस्येन्नवधा मूलवर्णकैः  ।  
लोहितां लोहिताकारशक्तिम्बृदनिषेविताम्  ॥ नर्प्_१,८८।१५० ॥  
लोहितांशुकभूषास्रग्लेपनां षण्मुखाम्बुजाम्  ।  
अनर्ध्यरत्नघटितमाणिक्यमुकुटोज्वलाम्  ॥ नर्प्_१,८८।१५१ ॥  
रत्नस्तबकसम्भिन्नलसद्वक्षःस्थलां शुभाम्  ।  
कारुण्यानन्दपरमा मरुणाम्बुजविष्टराम्  ॥ नर्प्_१,८८।१५२ ॥  
भुजैर्द्वादशभिर्युक्तां सर्वेषां सर्ववाढ्मयीम्  ।  
प्रवालाक्षस्रजं पद्मं कुण्डिकां रत्ननिर्मिताम्  ॥ नर्प्_१,८८।१५३ ॥  
रत्नपूर्णं तु चषकं लुङ्गीं व्याख्यानमुद्रिकाम्  ।  
दधानां दक्षिणैर्वामैः पुस्तकं चारुणोत्पलम्  ॥ नर्प्_१,८८।१५४ ॥  
हैमीं च लेखनीं रत्नमालां कम्बुवरं भुजैः  ।  
अभितः स्तूयमानां च देवगन्धर्वकिन्नरैः  ॥ नर्प्_१,८८।१५५ ॥  
यक्षराक्षसदैत्यर्षिसिद्धविद्याधरादिभिः  ।  
ध्यात्वैवमर्चन्नित्यां वाग्लक्ष्मीकान्तिसिद्धये  ॥ नर्प्_१,८८।१५६ ॥  
सितां केवलवाक्सिद्ध्यै लक्ष्म्यै हेमप्रभामपि  ।  
धूमाभां वैरिविद्विष्ट्यै मृतये निग्रहाय च  ॥ नर्प्_१,८८।१५७ ॥  
नीलां च मूकीकरणे स्मरेत्तत्तदपेक्षया  ।  
इत्येषा दशमी नित्याप्रोक्ता ते कुलसुन्दरी  ॥ नर्प्_१,८८।१५८ ॥  
नित्यानित्यां तु दशमीं त्रिकुटां वच्मि साम्प्रतम्  ।  
हंसश्च हृत्प्राणरसादाहकर्णैः समन्वितः  ॥ नर्प्_१,८८।१५९ ॥  
विद्यया कुलसुन्दर्या योजितः सम्प्रदायतः  ।  
नित्यानित्यत्रिवर्णेयं षड्भिः कूटाक्षरैर्युता  ॥ नर्प्_१,८८।१६० ॥  
प्रतिलोमादिभी रूपैर्द्विसप्ततिभिदा मता  ।  
यस्या भजनतः सिद्धो नरः स्यात्खेचरः सुखी  ॥ नर्प्_१,८८।१६१ ॥  
निग्रहानुग्रहौ कर्तुं क्षमः स्याद्भुवनत्रये  ।  
दीर्घस्वरसमेताभ्यां हंसहृभ्द्यां षडङ्गकम्  ॥ नर्प्_१,८८।१६२ ॥  
भ्रूमध्ये कण्ठहृन्नाभिगुह्याधारेषु च क्रमात्  ।  
विद्याक्षराणि क्रमशो न्यसेद्विन्दुयुतानि च  ॥ नर्प्_१,८८।१६३ ॥  
व्यापकं च समस्तेन विधाय विधिना पुनः  ।  
ध्यायेत्समस्तसम्पत्तिहेतोः सर्वात्मिकां शिवाम्  ॥ नर्प्_१,८८।१६४ ॥  
उद्यद्भास्करबिम्बाभां माणिक्यमुकुटोज्ज्वलाम्  ।  
पद्मरागकृताकल्पामरुणांशुकधारिणीम्  ॥ नर्प्_१,८८।१६५ ॥  
चारुस्मितलसद्वक्त्रषट्सरोजविराजिताम्  ।  
प्रतिवक्त्रं त्रिनयनां भुजैर्द्वादशभिर्युताम्  ॥ नर्प्_१,८८।१६६ ॥  
पाशाक्षगुणपुण्ड्रेक्षुचापखेटत्रिशूलकान्  ।  
करैर्वामैर्दधानां च अङ्कुशं पुस्तकं तथा  ॥ नर्प्_१,८८।१६७ ॥  
पुष्पेषुमम्बुजं चैव नृकपालाभये तथा  ।  
दधानां दक्षिणैर्हस्तैर्ध्यायेद्देवीमनन्यधीः  ॥ नर्प्_१,८८।१६८ ॥  
इत्येषैका दशी प्रोक्ता द्वादशीं शृणु नारद  ।  
त्वरितोयान्त्यमाद्यं स्याद्युतिदोहचरस्वयुक्  ॥ नर्प्_१,८८।१६९ ॥  
हृञ्च दाहक्ष्मास्वयुतं वज्रेशीपञ्चमं तथा  ।  
मरुत्स्वयुक्तो मध्याढ्यो दशम्याः परतः पुनः  ॥ नर्प्_१,८८।१७० ॥  
भूमी रसाक्ष्मास्वयुता वज्रेशीत्यष्टमः क्रमात्  ।  
षडक्षराणि त्वरिता तृतीयं तदनन्तरम्  ॥ नर्प्_१,८८।१७१ ॥  
द्युतिर्दाहचरस्वेन अस्या आद्यमनन्तरम्  ।  
उक्ता नीलपताकाख्या नित्या सप्तदशाक्षरी  ॥ नर्प्_१,८८।१७२ ॥  
द्विद्विपक्षाक्षिषड्वर्णैर्मन्त्रोत्थैरङ्गकल्पनम्  ।  
श्रोत्रादिनासायुगले वाचि कण्ठे हृदि क्रमात्  ॥ नर्प्_१,८८।१७३ ॥  
नाभावाधारके ऽथापि पादसन्धिषु च क्रमात्  ।  
मन्त्राक्षराणि क्रमशो न्यसेत्सप्तदशापि च  ॥ नर्प्_१,८८।१७४ ॥  
व्यापकं च समस्तेन विदध्याञ्च यथाविधि  ।  
इन्द्रनीलनिभां भास्वन्मणिमौलिविराजिताम्  ॥ नर्प्_१,८८।१७५ ॥  
पञ्चवक्त्रां त्रिनयनामरुणांशुकधारिणीम्  ।  
दशहस्तां लसन्मुक्तामण्याभरणमण्डिताम्  ॥ नर्प्_१,८८।१७६ ॥  
रत्नस्तबकसम्पन्नदेहां चारुस्मिताननाम्  ।  
पाशं पताकां चर्मापि शार्ङ्गचापं वरं करैः  ॥ नर्प्_१,८८।१७७ ॥  
दधानां वामपार्श्वस्थैः सर्वाभरणभूषितैः  ।  
अङ्कुशे च तथा शर्क्ति खङ्गं बाणं तथाभयम्  ॥ नर्प्_१,८८।१७८ ॥  
दधानां दक्षिणैर्हस्तैरासीनां पद्मविष्टरे  ।  
स्वाकारवर्णवेषास्यपाण्यायुधविभूषणैः  ॥ नर्प्_१,८८।१७९ ॥  
शक्तिवृन्दैर्वृतां ध्यायेद्देवीं नित्यार्चनक्रमे  ।  
त्रिषट्कोणयुतं पद्ममष्टपत्रं ततो बहिः  ॥ नर्प्_१,८८।१८० ॥  
अष्टास्रं भूपुरद्वन्द्वावृतं तत्पुरयुग्मकम्  ।  
चतुर्द्वारयुतं दिक्षु शाखाभिश्च समन्वितम्  ॥ नर्प्_१,८८।१८१ ॥  
कृत्वा नामावृतां शक्तिं गणैस्तत्रार्चयेच्छिवाम्  ।  
एषा ते द्वादशी नित्या प्रोक्ता नीलपताकिनी  ॥ नर्प्_१,८८।१८२ ॥  
समरे विजयं खङ्गपादुकाञ्जनसिद्धिदा  ।  
वेतालयक्षिणीचेटपिशाचादिप्रसाधिनी  ॥ नर्प्_१,८८।१८३ ॥  
निधानबिलसिद्धान्नसाधिनी कामचोदिता  ।  
अथ त्रयोदेशीं नित्यां वक्ष्यामि शृणु नारद  ॥ नर्प्_१,८८।१८४ ॥  
रसो नभस्तथा दाहो व्याप्तक्ष्मावनपूर्विका  ।  
खेन युक्ता भवेन्नित्या विजयैकाक्षरा मुने  ॥ नर्प्_१,८८।१८५ ॥  
विद्याया व्यञ्जनैर्दीर्घस्वरयुक्तैश्चतुष्टयम्  ।  
शेषाभ्यां च द्वयं कुर्यात्षडङ्गानि कराङ्गयोः  ॥ नर्प्_१,८८।१८६ ॥  
ज्ञानेन्द्रियेषु श्रोत्रादिष्वथ चित्ते च विन्यसेत्  ।  
अक्षराणि क्रमाद्बिन्दुयुतान्यन्यत्तु पूर्ववत्  ॥ नर्प्_१,८८।१८७ ॥  
पञ्च वक्त्रां दशभुजां प्रतिवक्त्रं त्रिलोचनाम्  ।  
भास्वन्मुकुटविन्यासचन्द्रलेखाविराजिताम्  ॥ नर्प्_१,८८।१८८ ॥  
सर्वाभरणसंयुक्तां पीताम्बरसमुज्ज्वलाम्  ।  
उद्यद्भास्वद्बिम्बतुल्यदेहकान्तिं शुचिस्मिताम्  ॥ नर्प्_१,८८।१८९ ॥  
शङ्खं पाशं खेटचापौ कह्लारं वामबाहुभिः  ।  
चक्रं तथाङ्कुशं खङ्गं सायकं मातुलुं गकम्  ॥ नर्प्_१,८८।१९० ॥  
दधानां दक्षिणैर्हस्तैः प्रयोगे भीमदर्शनाम्  ।  
उपासनेति सौम्यां च सिंहोपरि कृतासनाम्  ॥ नर्प्_१,८८।१९१ ॥  
व्याघ्रारूढाभिरभितः शक्तिभिः परिवारिताम्  ।  
समरे पूजने ऽन्येषु प्रयोगेषु सुखासनाम्  ॥ नर्प्_१,८८।१९२ ॥  
शक्तयश्चापि पूजायां सुखासनसमन्विताः  ।  
सर्वा देव्याः समाकारमुखपाण्यायुधा अपि  ॥ नर्प्_१,८८।१९३ ॥  
चतुरस्रद्वयं कृत्वा चतुर्द्वारोपशोभितम्  ।  
शाखष्टकसमोपेतं तत्र प्राग्वत्समर्चयेत्  ॥ नर्प्_१,८८।१९४ ॥  
तदन्तर्वृतयुग्मान्तरष्टकोणं विधाय तु  ।  
तदन्तश्च तथा पद्मं षोडशच्छदसंयुतम्  ॥ नर्प्_१,८८।१९५ ॥  
तथैवाष्टच्छद पद्मं विधायावाह्य तत्र ताम्  ।  
तत्तच्छक्त्या वृतां सम्यगुपचारैस्तथार्चयेत्  ॥ नर्प्_१,८८।१९६ ॥  
एषा त्रघयोदशी प्रोक्ता वादेयुद्धे जयप्रदा  ।  
चतुर्दशीं प्रवक्ष्ये ऽथ नित्यां वै सर्वमङ्गलाम्  ॥ नर्प्_१,८८।१९७ ॥  
हृदम्बुवनयुक्तं खं नित्या स्यात्सर्वमङ्गला  ॥ नर्प्_१,८८।१९८ ॥  
एकाक्षर्यनया सिद्धो जायते खेचरः क्षणात्  ।  
षड्दीर्घाढ्यां मूलविद्यां षडङ्गेषु प्रविन्यसेत्  ॥ नर्प्_१,८८।१९९ ॥  
तां नित्यां जातरूपाभां मुक्तामाणिक्यभूषणाम्  ।  
माणिक्यमुकुटां नेत्रद्वयप्रेङ्खद्दयापराम्  ॥ नर्प्_१,८८।२०० ॥  
द्विभुजां शासनां पद्मे त्वष्टषोडशतद्द्वयैः  ।  
पत्रैरुपेते सचतुद्वारम्भूसद्मयुग्मके  ॥ नर्प्_१,८८।२०१ ॥  
मातुलुङ्गफलं दक्षे दधानां करपङ्कजे  ।  
वामेन निजभक्तानां प्रयच्छन्तीं धनादिकम्  ॥ नर्प्_१,८८।२०२ ॥  
स्वसमानाभिरभितः शक्तिभिः परिवारिताम्  ।  
षट्सप्तातीभिरन्याभिरप्सरोत्थाभिरन्विताम्  ॥ नर्प्_१,८८।२०३ ॥  
प्रयोगेष्वन्यदा नित्यं सपर्यासूक्तशक्तिकाम्  ।  
एषा चतुर्दशी प्रोक्ता तथा पञ्चदशीं शृणु  ॥ नर्प्_१,८८।२०४ ॥  
भूः शून्यं नभसा भूश्च रसश्चाथ स्थिराम्बु च  ।  
रयोग्निना युतीज्याम्बुमरुद्युक्तारसा मरुत्  ॥ नर्प्_१,८८।२०५ ॥  
नभश्च मरुता युक्तं रसा शून्ये ऽपि संयुते  ।  
गोत्रा चरेण सहिता अम्बुपूर्वाक्षरस्तथा  ॥ नर्प्_१,८८।२०६ ॥  
अम्ब्वग्नी हृञ्च दाहाम्बुरसक्ष्मारयहृत्स्वयुक्  ।  
हंसश्च मरुता दाहः प्राणश्च मरुता युतः  ॥ नर्प्_१,८८।२०७ ॥  
दाहः साग्निप्राणचरौ ज्यामरुत्सहितारयः  ।  
चरेणाम्बु च गोत्राहृत्साग्निर्ज्याम्बुरसा स्वयुक्  ॥ नर्प्_१,८८।२०८ ॥  
रयः साग्निर्ज्याम्बुरसा पुनरेते जवी ततः  ।  
दाहेनानेन ते द्विः स्याद्भस्वो दाहमरुत्स्वयुक्  ॥ नर्प्_१,८८।२०९ ॥  
हंसः सदाहवह्निस्वो दाहक्ष्मास्वयुतश्च सः  ।  
सप्तदाहास्ततो ऽस्याः स्युरष्टमाद्यास्तु पञ्च ते  ॥ नर्प्_१,८८।२१० ॥  
उपान्त्याधः स्थितं नीलपताकाया अनन्तरम्  ।  
त्वरिता त्वं च भेरुण्डाष्टमं च नवनं तथा  ॥ नर्प्_१,८८।२११ ॥  
सा ज्वालामालिनीनित्या त्रिषष्ट्यर्णा समीरिता  ।  
एकद्वयचतुःपञ्चचतुष्टयदशाक्षरैः  ॥ नर्प्_१,८८।२१२ ॥  
कुर्यादङ्गानि मूलार्णैरादितः षट्कराङ्गयोः  ।  
शेषैस्तु व्यापकं कुर्यात्ततो ध्यायेत्सनातनीम्  ॥ नर्प्_१,८८।२१३ ॥  
ज्वलज्ज्वलनसङ्काशां माणिक्यमुकुटोज्ज्वलाम्  ।  
षड्वक्त्रां द्वादशभुजां सर्वाभरणभूषिताम्  ॥ नर्प्_१,८८।२१४ ॥  
पाशाङ्कुशौ खङ्गखेटौ चापबाणौ गदादरौ  ।  
शूलवह्नी वराभीती दधानां कपपङ्कजैः  ॥ नर्प्_१,८८।२१५ ॥  
स्वप्रमाणाभिरभितः शक्तिभिः परिवारिताम्  ।  
चारुस्मितलसद्वक्त्र सरोजां त्रीक्षणान्वताम्  ॥ नर्प्_१,८८।२१६ ॥  
ध्यात्वैवमुपचारैस्तैरर्चयेत्तां तु नित्यशः  ।  
चतुरस्रद्वयं कृत्वा चतुर्द्वारसमन्वितम्  ॥ नर्प्_१,८८।२१७ ॥  
सशाखमष्टपत्राब्जमन्तरा त्र्यस्रकं ततः  ।  
षट्कोणं मध्यतस्त्र्यस्रं विधायात्र शिवां जयेत्  ॥ नर्प्_१,८८।२१८ ॥  
एषा पञ्चदशी प्रोक्ता षोडशीं शृणु नारद  ।  
वायुप्रणवतत्त्वैस्तु चित्रास्यादक्षरद्वया  ॥ नर्प्_१,८८।२१९ ॥  
या सिद्धा धनधान्यात्मनिधिलाभाय कल्प्यते  ।  
विद्याद्यवायुना कुर्याद्दीर्घस्वरयुजा क्रमात्  ॥ नर्प्_१,८८।२२० ॥  
षडङ्गानि यथापूर्वं मातृकां विद्यया न्यसेत्  ।  
उद्यदादित्यबिम्बाभां नवरत्नविभूषणाम्  ॥ नर्प्_१,८८।२२१ ॥  
नवरत्नकिरीटां च चित्रपट्टांशुकोज्ज्वलाम्  ।  
चतुर्भुजां त्रिनयनां शुचिस्मितलसन्मुखीम्  ॥ नर्प्_१,८८।२२२ ॥  
सर्वानन्दमयीं नित्यां समस्तेप्सितदायिनीम्  ।  
चतुर्भुजेषु वै पाशमङ्कुशं वरदाभये  ॥ नर्प्_१,८८।२२३ ॥  
दधानां मङ्गलां पद्मकर्णिकायोनिमध्यगाम्  ।  
तच्छक्तिभिश्च तच्चक्रे तथैवार्चनमीरितम्  ॥ नर्प्_१,८८।२२४ ॥  
प्राणदाहौ धरायुक्तो पुनराद्यं रसे मरुत्  ।  
व्यासं मरुच्छक्तियुतं भूः स्वयुक्ता ततस्त्रयम्  ॥ नर्प्_१,८८।२२५ ॥  
अस्या आद्यां रसायुग्मं चरणेन प्रयोजितम्  ।  
दाहेन वह्निशक्तिभ्यां युतो हंसस्ततः परम्  ॥ नर्प्_१,८८।२२६ ॥  
नभोदिर्हृत्सदाहाम्बुज्या शून्यं स्वेन संयुतम्  ।  
अम्बु पश्चाद्विषयुक्तं मरुता तु नभोयुतम्  ॥ नर्प्_१,८८।२२७ ॥  
शून्यं व्याप्तं भुवा हंसः पूर्वान्त्यौ स्यान्मनुत्रयम्  ।  
अस्याः षष्ठादिपञ्चार्णा दैत्यास्यादाद्य ईरितः  ॥ नर्प्_१,८८।२२८ ॥  
एकादशाक्षरादन्त्या द्वितीयः खण्ड ईरितः  ।  
तृतीयः पञ्चविंशार्णः प्रोक्ता मन्त्रा इति क्रमात्  ॥ नर्प्_१,८८।२२९ ॥  
बाला बीजत्रयाद्यैर्द्विस्त्रिभिर्मन्त्रैः षडगङ्कम्  ।  
विकीर्णकुन्तलां नग्रां रक्तामानन्दविग्रहाम्  ॥ नर्प्_१,८८।२३० ॥  
दधानां चिन्तयेद्बाणचापपाशसृणीकरैः  ।  
तत्समानायुधाकारवर्णा देव्यास्तु वा  ॥ नर्प्_१,८८।२३१ ॥  
ऋतुस्राताः स्फुरद्योन्यः सदानन्दारुणेक्षणाः  ।  
इत्येषा कुरुकुल्लान्ते प्रोक्ता चन्द्रावलीस्वयम्  ॥ नर्प्_१,८८।२३२ ॥  
वाराहीमभिधास्यामि ललितायाः परा तनुः  ।  
शुचिः स्वेनाथ शून्यं स्यान्नभसाभ्ररसिस्थिरा  ॥ नर्प्_१,८८।२३३ ॥  
अम्बु पश्चाद्रयः साग्निर्मरुताम्बुरयौ तथा  ।  
इलसायुतो ऽग्निरेतानि पुनरम्बुमरुद्युतम्  ॥ नर्प्_१,८८।२३४ ॥  
दाहाम्बुमरुताहंसस्त्वग्निनैतत्त्रयं पुनः  ।  
अम्बुदाहौ मरुद्युक्तौ हंसो ऽथ धरया नभः  ॥ नर्प्_१,८८।२३५ ॥  
तेजोग्निना पुनः पञ्च वातः स्वेन समायुतः  ।  
तोयं चरेण तत्पूर्वं तोयमग्नियुतं ततः  ॥ नर्प्_१,८८।२३६ ॥  
शून्यं व्याप्तेन शुचिना शून्यं शक्त्या नभो युतम्  ।  
दाहो धरा स्वसहरितस्तोयं चरसमन्वितम्  ॥ नर्प्_१,८८।२३७ ॥  
एतत्पूर्वमधुः प्रोक्तं चतुष्टयमतः परम्  ।  
ज्याख्येन युक्ता सचरो रभश्चैतस्य पूर्वकम्  ॥ नर्प्_१,८८।२३८ ॥  
रसो ऽग्निना पुनः प्रोक्तं चतुष्का अपयं ततः  ।  
शुभोभ्रता चरेणापि हंसः स्वेन सपूर्वकम्  ॥ नर्प्_१,८८।२३९ ॥  
हंसो ऽग्निना प्राक् त्रितयं हृदयं स्वसमायुतम्  ।  
रसश्चरेण तत्पूर्वमग्निना च रसो युतः  ॥ नर्प्_१,८८।२४० ॥  
पश्चादुक्तस्त्रयं वातो धरया च नभोन्वितम्  ।  
प्राणः स्वेन युतः पश्चाद्धृदयस्वयुतं रसः  ॥ नर्प्_१,८८।२४१ ॥  
व्याप्तमेतत्त्रयं पश्चाद्दाहेनाम्बु समन्वितम्  ।  
गोत्राभरायुता स्पर्शो नादयुक्तो जवीयुतः  ॥ नर्प्_१,८८।२४२ ॥  
दाहेन पूर्वपूर्वं च पूर्वं च मरुता युतम्  ।  
शून्यं मरुत्स्वसहितं हृद्दाहेनाम्बुना चरः  ॥ नर्प्_१,८८।२४३ ॥  
स्पर्शो मरुत्स्वसहितो हृद्दाहेनाम्बुसंयुतम्  ।  
ज्याग्निः स्वसंयुतो हंसस्तथाम्बु मरुता सह  ॥ नर्प्_१,८८।२४४ ॥  
हृद्रूप्रेण स्वेन युतं रसश्च स्वेन संयुतः  ।  
प्राणदाहौ धरायुक्तौ पुनस्तौ वह्निना वियत्  ॥ नर्प्_१,८८।२४५ ॥  
वार्द्दाहयुक्तमम्बु स्यादिषष्ट्यासस्वसंयुतम्  ।  
पूर्वद्विरुक्तवर्णौ च शुद्धिः स्वेन युतस्तथा  ॥ नर्प्_१,८८।२४६ ॥  
स्थिरा रसा वतस्वेन दावौ हंसौ धरा स्वयुक्  ।  
युतिर्नादवती पश्चाद्धृदम्बुमरुता युतम्  ॥ नर्प्_१,८८।२४७ ॥  
हंसश्च मरुता विद्यः दशोत्तरशताक्षरी  ।  
वाराही पञ्चमी विश्वविजया भद्रकौमुदी  ॥ नर्प्_१,८८।२४८ ॥  
वार्तालीति च विख्याता स्तम्भनाद्यखिलेष्टदा  ।  
अङ्गानि कुर्यान्मन्त्रार्णैः सप्तभिषड्भिरेव च  ॥ नर्प्_१,८८।२४९ ॥  
दशभिः सप्तभिः सप्तसङ्ख्यैर्जातिभिर्दिताः  ।  
त्रिकोणवृत्तषट्कोणवृत्तद्वयसमन्वितम्  ॥ नर्प्_१,८८।२५० ॥  
विधाय चक्रं तत्रैव स्वनामालिख्यपूजयेत्  ।  
ध्यायेच्च देवीं कीलास्यां ततः काञ्चनसन्निभाम्  ॥ नर्प्_१,८८।२५१ ॥  
आकण्ठं वनितारूपां ज्वलत्पिङ्गसरोरुहाम्  ।  
त्रिनेत्रामष्टहस्तां च चक्रं शङ्खमथाङ्कुशम्  ॥ नर्प्_१,८८।२५२ ॥  
पाशं च मुशलं शीर्षमभयं वरदं तथा  ।  
दधानां गरुडस्कन्धे सुखासीनां विचिन्तयेत्  ॥ नर्प्_१,८८।२५३ ॥  
नित्यपूजासु तच्छक्तीस्तत्समानाः स्मरेन्मुने  ।  
प्रयोगेषु स्मरेद्देवीं सिंहस्थां व्याघ्रगामपि  ॥ नर्प्_१,८८।२५४ ॥  
गजारूढां हयारूढां तर्श्यारूढां च शक्तिभिः  ।  
श्यामामप्यरुणां पीतामसिताम्भोजविग्रहाम्  ॥ नर्प्_१,८८।२५५ ॥  
तत्तत्त्प्रयोगेषु तथा ध्यायेत्तत्तदवाप्तये  ।  
अरुणां पञ्चमीं वश्ये पीतां स्तम्भनके स्मरेत्  ॥ नर्प्_१,८८।२५६ ॥  
श्यामां च दुर्गमे मार्गे सितां युद्धे ऽरिनष्टये  ।  
धूम्रामुच्चाटने ध्यायेत्साधको द्विजसत्तमः  ॥ नर्प्_१,८८।२५७ ॥  
एताः षोडश नित्यास्ते सङ्क्षपात्समुदीरिताः  ।  
भजतामिष्टदाः सद्यः सर्वपापक्षयङ्कराः  ॥ नर्प्_१,८८।२५८ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे राधादिमन्त्रनिरूपणं नामाष्टाशीतितमो ऽध्यायः  
  
  
_____________________________________________________________  
  
  
सनत्कुमार उवाच  
अथासामावृतिस्थानां शक्तीनां समयेन च  ।  
नाम्नां सहस्रं वक्ष्यामि गुरुध्यानपुरः सरम्  ॥ नर्प्_१,८९।१ ॥  
नाथा नव प्रकाशाद्याः सुभगान्ताः प्रकीर्तिताः  ।  
भूम्यादीनिशिवान्तानि विद्धि तत्त्वानि नारद  ॥ नर्प्_१,८९।२ ॥  
गुरुजन्मादिपर्वाणि दर्शान्तानि च सप्त वै  ।  
एतानि प्राहमनोवृत्त्या चिन्तयेत्साधकोत्तमः  ॥ नर्प्_१,८९।३ ॥  
गुरुस्तोत्रं जपेच्चापि तद्गतेनान्तरात्मना  ।  
नमस्ते नाथ भगवञ्शिवाय गुरुरूपिणे  ॥ नर्प्_१,८९।४ ॥  
विद्यावतारसंसिद्ध्यै स्वौकृतानेकविग्रह  ।  
नवाय नवरूपाय परमार्थैकरूपिणे  ॥ नर्प्_१,८९।५ ॥  
सर्वाज्ञानतमोभेदभानवे चिद्धनाय ते  ।  
स्वतन्त्राय दयाकॢप्तविग्रहाय शिवात्मने  ॥ नर्प्_१,८९।६ ॥  
परतन्त्राय भक्तानां भव्यानां भव्यरूपिणे  ।  
विवेकिनां विवेकाय विमर्शाय विमर्शिनाम्  ॥ नर्प्_१,८९।७ ॥  
प्रकाशानां प्रकाशाय ज्ञानिनां ज्ञानरूपिणे  ।  
पुरस्तात्पार्श्वयोः पृष्ठे नमः कुर्यामुपर्यधः  ॥ नर्प्_१,८९।८ ॥  
सदा मञ्चित्तसदने विधेहि भवदासनम्  ।  
इति स्तुत्वा गुरुं भक्त्या परां देवीं विचिन्तयेत्  ॥ नर्प्_१,८९।९ ॥  
गणेशग्रहनक्षत्रयोगिनीराशिरूपिणीम्  ।  
देवीं मन्त्रमयीं नौमि मातृकापीठरूपिणीम्  ॥ नर्प्_१,८९।१० ॥  
प्रणमामि महादेवीं मातृकां परमेश्वरीम्  ।  
कालहृल्लोहोलोल्लोहकलानाशनकारिणीम्  ॥ नर्प्_१,८९।११ ॥  
यदक्षरै कमात्रे ऽपि संसिद्धे स्पर्द्धते नरः  ।  
रवितार्क्ष्येन्दुकन्दर्पैः शङ्करानलविष्णुभिः  ॥ नर्प्_१,८९।१२ ॥  
यदक्षरशशिज्योत्स्नामण्डितं भुवनत्रयम्  ।  
वन्दे सर्वेश्वरीं देवीं महाश्रीसिद्धमातृकाम्  ॥ नर्प्_१,८९।१३ ॥  
यदक्षरमहासूत्रप्रोतमेतज्जगत्त्रयम्  ।  
ब्रह्माण्डादिकटाहान्तं तां वन्दे सिद्धमातृकाम्  ॥ नर्प्_१,८९।१४ ॥  
यदेकादशमाधारं बीजं कोणत्रयोद्भवम्  ।  
ब्रह्माण्डादिकटाहान्तं जगदद्यापि दृश्यते  ॥ नर्प्_१,८९।१५ ॥  
अकचादिटतोन्नद्धपयशाक्षरवर्गिणीम्  ।  
ज्येष्ठाङ्गबाहुहृत्कण्ठकटिपादनिवासिनीम्  ॥ नर्प्_१,८९।१६ ॥  
नौमीकाराक्षरोद्धारां सारात्सारां परात्पराम्  ।  
प्रणमामि महादेवीं परमानन्दरूपिणीम्  ॥ नर्प्_१,८९।१७ ॥  
अथापि यस्या जानन्ति न मनागपि देवताः  ।  
केयं कस्मात्क्व केनेति सरूपारूपभावनाम्  ॥ नर्प्_१,८९।१८ ॥  
वन्दे तामहमक्षय्यां क्षकाराक्षररूपिणीम्  ।  
देवीं कुलकलोल्लोलप्रोल्लसन्तीं शिवां पराम्  ॥ नर्प्_१,८९।१९ ॥  
वर्गानुक्रमयोगेन यस्याख्योमाष्टकं स्थितम्  ।  
वन्दे तामष्टवर्गोत्थमहासिद्ध्यादिकेश्वरीम्  ॥ नर्प्_१,८९।२० ॥  
कामपूर्णजकाराख्य सुपीठान्तर्न्निवासिनीम्  ।  
चतुराज्ञाकोशभूतां नौमि श्रीत्रिपुरामहम्  ॥ नर्प्_१,८९।२१ ॥  
एतत्स्तोत्रं तु नित्यानां यः पठेत्सुसमाहितः  ।  
पूजादौ तस्य सर्वाता वरदाः स्युर्न संशयः  ॥ नर्प्_१,८९।२२ ॥  
अथ ते कवचं देव्या वक्ष्ये नवरतात्मकम्  ।  
येन देवासुरनरजयी स्यात्साधकः सदा  ॥ नर्प्_१,८९।२३ ॥  
सर्वतः सर्वदात्मानं ललिता पातु सर्वगा  ।  
कामेशी पुरतः पातु भगमाली त्वनन्तरम्  ॥ नर्प्_१,८९।२४ ॥  
दिशं पातु तथा दक्षपार्श्वं मे पातु सर्वदा  ।  
नित्यक्लिन्नाथं भेरुण्डादिशं मे पातु कौणपीम्  ॥ नर्प्_१,८९।२५ ॥  
तथैव पश्चिमं भागं रक्षताद्वह्निवासिनी  ।  
महावज्रेश्वरी नित्या वायव्ये मां सदावतु  ॥ नर्प्_१,८९।२६ ॥  
वामपार्श्वं सदा पातु इतीमेलरिता ततः  ।  
माहेश्वरी दिशं पातु त्वरितं सिद्धिदायिनी  ॥ नर्प्_१,८९।२७ ॥  
पातु मामूर्ध्वतः शश्चद्दैवताकुलसुन्दरी  ।  
अधो नीलपताकाख्या विजया सर्वतश्च माम्  ॥ नर्प्_१,८९।२८ ॥  
करोतु मे मङ्गलानि सर्वदा सर्वमङ्गला  ।  
देहॄन्द्रियमनः प्राणाञ्ज्वालामालिनिविग्रहा  ॥ नर्प्_१,८९।२९ ॥  
पालयत्वनिशं चित्ता चित्तं मे सर्वदावतु  ।  
कामात्क्रोधात्तथा लोभान्मोहान्मानान्मदादपि  ॥ नर्प्_१,८९।३० ॥  
पापान्मां सर्वतः शोकात्सङ्क्षयात्सर्वतः सदा  ।  
असत्यात्क्रूरचिन्तातोहिंसातश्चौरतस्तथा  ।  
स्तैमित्याच्च सदा पान्तु प्रेरयन्त्यः शुभं प्रति  ॥ नर्प्_१,८९।३१ ॥  
नित्याः षोडश मां पान्तु गजारूढाः स्वशक्तिभिः  ।  
तथा हयसमारूढाः पान्तु मां सर्वतः सदा  ॥ नर्प्_१,८९।३२ ॥  
सिंहारूढास्तथा पान्तु पान्तु ऋक्षगता अपि  ।  
रथारूढाश्च मां पान्तु सर्वतः सर्वदा रणे  ॥ नर्प्_१,८९।३३ ॥  
तार्क्ष्यारूढाश्च मां पान्तु तथा व्योमगताश्च ताः  ।  
भूतगाः सर्वगाः पान्तु पान्तु देव्यश्च सर्वदा  ॥ नर्प्_१,८९।३४ ॥  
भूतप्रेतपिशाचाश्च परकृत्यादिकान् गदान्  ।  
द्रावयन्तु स्वशक्तीनां भूषणैरायुधैर्मम  ॥ नर्प्_१,८९।३५ ॥  
गजाश्वद्वीपिपञ्चास्यतार्क्ष्यारूढाखिलायुधाः  ।  
असङ्ख्याः शक्तयो देव्यः पान्तु मां सर्वतः सदा  ॥ नर्प्_१,८९।३६ ॥  
सायं प्रातर्जपन्नित्याकवचं सर्वरक्षकम्  ।  
कदाचिन्नाशुभं पश्येत्सर्वदानन्दमास्थितः  ॥ नर्प्_१,८९।३७ ॥  
इत्येतत्कवचं प्रोक्तं ललितायाः शुभावहम्  ।  
यस्य शन्धारणान्मर्त्यो निर्भयो विजयी सुखी  ॥ नर्प्_१,८९।३८ ॥  
अथ नाम्नां सहस्रं ते वक्ष्ये सावरणार्चनम्  ।  
षोडशानामपि मुने स्वस्वक्रमगतात्मकम्  ॥ नर्प्_१,८९।३९ ॥  
ललिता चापि वा कामेश्वरी च भगमालिनी  ।  
नित्यक्लिन्ना च भेरुण्डा कीर्तिता वह्निवासिनी  ॥ नर्प्_१,८९।४० ॥  
वज्रेश्वरी तथा दूती त्वरिता कुलसुन्दरी  ।  
नित्या संवित्तथा नीलपताका विजयाह्वया  ॥ नर्प्_१,८९।४१ ॥  
सर्वमङ्गलिका चापि ज्वालामालिनिसञ्ज्ञिता  ।  
चित्रा चेति क्रमान्नित्याः षोडशपीष्टविग्रहाः  ॥ नर्प्_१,८९।४२ ॥  
कुरुकुल्ला च वाराही द्वे एते चेष्टविग्रहे  ।  
वशिनी चापि कामेशी मोहिनी विमलारुणा  ॥ नर्प्_१,८९।४३ ॥  
तपिनी च तथा सर्वेश्वरी चाप्यथ कौलिनी  ।  
मुद्राणन्तनुरिष्वर्णरूपा चापार्णविग्रहा  ॥ नर्प्_१,८९।४४ ॥  
पाशवर्णशरीरा चाकुर्वर्णसुवपुर्द्धरा  ।  
त्रिखण्डा स्थापनी सन्निरोधनी चावगुण्ठनी  ॥ नर्प्_१,८९।४५ ॥  
सन्निधानेषु चापाख्या तथा पाशाङ्कुशाभिधा  ।  
नमस्कृतिस्तथा सङ्क्षोभणी विद्रावणी तथा  ॥ नर्प्_१,८९।४६ ॥  
आकर्षणी च विख्याता तथैवावे शकारिणी  ।  
उन्मादिनी महापूर्वा कुशाथो खेचरी मता  ॥ नर्प्_१,८९।४७ ॥  
बीजा शक्त्युत्थापना च स्थूलसूक्ष्मपराभिधा  ।  
अणिमा लघिमा चैव महिमा गरिमा तथा  ॥ नर्प्_१,८९।४८ ॥  
प्राप्तिः प्रकामिता चापि चेशिता वशिता तथा  ।  
भुक्तिः सिद्धिस्तथैवेच्छा सिद्धिरूपा च कीर्तिता  ॥ नर्प्_१,८९।४९ ॥  
ब्राह्मी माहेश्वरी चैव कौमारी वैष्णवी तथा  ।  
वाराहीन्द्राणी चामुण्डा महालक्ष्मीस्वरूपिणी  ॥ नर्प्_१,८९।५० ॥  
कामा बुद्धिरहॄङ्कारशब्दस्पर्शस्वरूपिणी  ।  
रूपरूपा रसाह्वा च गन्धवित्तधृतिस्तथा  ॥ नर्प्_१,८९।५१ ॥  
नाभबीजामृताख्या च स्मृतिदेहात्मरूपिणी  ।  
कुसुमा मेखला चापि मदना मदनातुरा  ॥ नर्प्_१,८९।५२ ॥  
रेखा संवेगिनी चैव ह्यङ्कुशा मालिनीति च  ।  
सङ्क्षोभिणी तथा विद्राविण्याकर्षणरूपिणी  ॥ नर्प्_१,८९।५३ ॥  
आह्लादिनीति च प्रोक्ता तथा समोहिनीति च  ।  
स्तम्भिनीजम्भिनीचैव वशङ्कर्यथ रञ्जिनी  ॥ नर्प्_१,८९।५४ ॥  
उन्मादिनी तथैवार्थसाधिनीति प्रकीर्तिता  ।  
सम्पत्तिपूर्णा सा मन्त्रमयी द्वन्द्वक्षयङ्करी  ॥ नर्प्_१,८९।५५ ॥  
सिद्धिः सम्पत्प्रदाचैव प्रियमङ्गलकारिणी  ।  
कामप्रदा निगदिता तथा दुःखविमोचिनी  ॥ नर्प्_१,८९।५६ ॥  
मृत्युप्रशमनीचैव तथा विघ्ननिवारिणी  ।  
अङ्गसुन्दरिका चैव तथा सौभाग्यदायिनी  ॥ नर्प्_१,८९।५७ ॥  
ज्ञानैश्वर्यप्रदा ज्ञानमयी चैव च पञ्चमी  ।  
विन्ध्यवासनका घोरस्वरूपा पापहारिणी  ॥ नर्प्_१,८९।५८ ॥  
तथानन्दमयी रक्षा रूपेप्सितफलप्रदा  ।  
जयिनी विमला चाथ कामेशी वज्रिणी भहगा  ॥ नर्प्_१,८९।५९ ॥  
त्रैलोक्यमोहना स्थाना सर्वाशापरिपूरणी  ।  
सर्वसक्षोभणगता सौभाग्यप्रदसंस्थिता  ॥ नर्प्_१,८९।६० ॥  
सर्वार्थसाधकागारा सर्वरोगहरास्थिता  ।  
सर्वरक्षाकरास्थाना सर्वसिद्धिप्रदस्थिता  ॥ नर्प्_१,८९।६१ ॥  
सर्वानन्दमयाधारबिन्दुस्थानशिवात्मिका  ।  
प्रकृष्टा च तथा गुप्ता ज्ञेया गुप्ततरापि च  ॥ नर्प्_१,८९।६२ ॥  
सम्प्रदायस्वरूपा च कुलकौलनिगर्भगा  ।  
रहस्यापरापरप्राकृत्तथैवातिरहस्यका  ॥ नर्प्_१,८९।६३ ॥  
त्रिपुरा त्रिपुरेशी च तथैव पुरवासिनी  ।  
श्रीमालिनी च सिद्धान्ता महात्रिपुरसुन्दरी  ॥ नर्प्_१,८९।६४ ॥  
नवरत्नमयद्वीपनवखण्डविराजिता  ।  
कल्पकोद्यानसंस्था च ऋतुरूपेन्द्रियार्चका  ॥ नर्प्_१,८९।६५ ॥  
कालमुद्रा मातृकाख्या रत्नदेशोपदेशिका  ।  
तत्त्वाग्रहगाभिधा मूर्तिस्तथैव विषयद्विपा  ॥ नर्प्_१,८९।६६ ॥  
देशकालाकारशब्दरूपा सङ्गीतयोगिनी  ।  
समस्तगुप्तप्रकटसिद्धयोगिनिचक्रयुक्  ॥ नर्प्_१,८९।६७ ॥  
वह्निसूर्येन्दुभूताह्वा तथात्माष्टाक्षराह्वया  ।  
पञ्चधार्यास्वरूपा च नानाव्रतसमाह्वया  ॥ नर्प्_१,८९।६८ ॥  
निषिद्धाचाररहिता सिद्धचिह्नस्वरूपिणी  ।  
चतुर्द्धा कूर्मभागस्था नित्याद्यर्चास्वरूपिणी  ॥ नर्प्_१,८९।६९ ॥  
दमनादिसमभ्यर्चा षट्कर्मसिद्धिदायिनी  ।  
तिथिवारपृथग्द्रव्यसमर्चनशुभावहा  ॥ नर्प्_१,८९।७० ॥  
वायोश्यनङ्गकुसुमा तथैवानङ्गमेखला  ।  
अनङ्गमदनानङ्गमदनातुरसाह्वया  ॥ नर्प्_१,८९।७१ ॥  
मददेगिनीका चैव तथा भुवनपालिनी  ।  
शशिलेखा समुद्दिष्टा गतिलेखाह्वया मता  ॥ नर्प्_१,८९।७२ ॥  
श्रद्धा प्रीति रतिश्चैव धृतिः कान्तिर्मनोरमा  ।  
मनोहरा समाख्याता तथैव हि मनोरथा  ॥ नर्प्_१,८९।७३ ॥  
मदनोन्मादिनी चैव मोदिनी शङ्खिनी तथा  ।  
शोषिणी चैव शङ्कारी सिञ्जिनी सुभगा तथा  ॥ नर्प्_१,८९।७४ ॥  
पूषाचेद्वासुमनसा रतिः प्रीतिर्धृतिस्तथा  ।  
ऋद्धिः सौम्या मरीचिश्च तथैव ह्यंशुमालिनी  ॥ नर्प्_१,८९।७५ ॥  
शशिनी चाङ्गिरा छाया तथा सम्पूर्णमण्डला  ।  
तुष्टिस्तथामृताख्या च डाकिनी साथ लोकपा  ॥ नर्प्_१,८९।७६ ॥  
बटुकेभास्वरूपा च दुर्गा क्षेत्रेशरूपिणी  ।  
कामराजस्वरूपा च तथा मन्मथरूपिणी  ॥ नर्प्_१,८९।७७ ॥  
कन्दर्प्परूपिणी चैव तथा मकरकेतना  ।  
मनोभवस्वरूपा च भारती वर्णरूपिणी  ॥ नर्प्_१,८९।७८ ॥  
मदना मोहिनी लीला जम्भिनी चोद्यमा शुभा  ।  
ह्लादिनी द्राविणी प्रीती रती रक्ता मनोरमा  ॥ नर्प्_१,८९।७९ ॥  
सर्वोन्मादा सर्वमुखा ह्यभङ्गा चामितोद्यमा  ।  
अनल्पाव्यक्तविभवा विविधाक्षोभविग्रहा  ॥ नर्प्_१,८९।८० ॥  
रागशक्तिर्द्वेषशक्तिस्तथा शब्दादिरूपिणी  ।  
नित्या निरञ्जना क्लिन्ना क्लेदेनी मदनातुरा  ॥ नर्प्_१,८९।८१ ॥  
मदद्रवा द्राविणी च द्रविणी चैति कीर्तिता  ।  
मदाविला मङ्गला च मन्मथानी मनस्विनी  ॥ नर्प्_१,८९।८२ ॥  
मोहा मोदा मानमयी माया मन्दा मितावती  ।  
विजया विमला चैव शुभा विश्वा तथैव च  ॥ नर्प्_१,८९।८३ ॥  
विभूतिर्विनता चैव विविधा विनता क्रमात्  ।  
कमला कामिनी चैव किराता कीर्तिरूपिणी  ॥ नर्प्_१,८९।८४ ॥  
कुट्टिनी च समुद्दिष्टा तथैव कुलसुन्दरी  ।  
कल्याणी कालकोला च डाकिनी शाकिनी तथा  ॥ नर्प्_१,८९।८५ ॥  
लाकिनी काकिनी चैव राकिनी काकिनी तथा  ।  
इच्छाज्ञाना क्रियाख्या चाप्यायुधाष्टकधारिणी  ॥ नर्प्_१,८९।८६ ॥  
कपर्दिनी समुद्दिष्टा तथैव कुलसुन्दरी  ।  
ज्वालिनी विस्फुलिङ्गा च मङ्गला सुमनोहरा  ॥ नर्प्_१,८९।८७ ॥  
कनका किनवा विद्या विविधा च प्रकीर्तिता  ।  
मेषा वृषाह्वया चैव मिथुना कर्कटा तथा  ॥ नर्प्_१,८९।८८ ॥  
सिंहा कन्या तुला कीटा चापा च मकरा तथा  ।  
कुम्भा मीना च सारा च सर्वभक्षा तथैव च  ॥ नर्प्_१,८९।८९ ॥  
विश्वात्मा विविधोद्भूतचित्ररूपा च कीर्तिता  ।  
निःसपत्ना निरातङ्का याचनाचिन्त्यवैभवा  ॥ नर्प्_१,८९।९० ॥  
रक्ता चैव ततः प्रोक्ताविद्याप्राप्तिस्वपिणी  ।  
हृल्लेखा क्लेदिनी क्लिन्ना क्षोभिणी मदनातुरा  ॥ नर्प्_१,८९।९१ ॥  
निपन्दना रागवती तथैव मदनावती  ।  
मेखला द्राविणी वेगवती चैव प्रकीर्तिता  ॥ नर्प्_१,८९।९२ ॥  
कमला कामिनी कल्पा कला च कलिताद्भुता  ।  
किरता च तथा काला कदना कौशिका तथा  ॥ नर्प्_१,८९।९३ ॥  
कम्बुवादनिका चैव कातरा कपटा तथा  ।  
कीर्तिश्चापि कुमारी च कुङ्कुमा परिकीर्तिता  ॥ नर्प्_१,८९।९४ ॥  
भञ्जिनी वेगिनी नागा चपला पेशला सती  ।  
रतिः श्रद्धा भोगलोला मदोन्मत्ता मनस्विनी  ॥ नर्प्_१,८९।९५ ॥  
विह्वला कर्षिणी लोला तथा मदनमालिनी  ।  
विनोदा कौतुका पुण्या पुराणा परिकीर्तिता  ॥ नर्प्_१,८९।९६ ॥  
वागीशी वरदा विश्वा विभवाविघ्नकारिणी  ।  
बीजविघ्नहरा विद्या सुमुखी सुन्दरी तथा  ॥ नर्प्_१,८९।९७ ॥  
सारा च सुमना चैव तथा प्रोक्ता सरस्वती  ।  
समया सर्वगा विद्धा शिवा वाणी च कीर्तिता  ॥ नर्प्_१,८९।९८ ॥  
दूरसिद्धा तथा प्रोक्ताथो विग्रहगवती मता  ।  
नादा मनोन्मनी प्राणप्रतिष्ठारुणवैभवा  ॥ नर्प्_१,८९।९९ ॥  
प्राणापाना समाना च व्यानोदाना च कीर्तिता  ।  
नागा कूर्मा तच कृकला देवदत्ता धनञ्जया  ॥ नर्प्_१,८९।१०० ॥  
फट्कारी किङ्कराराध्या जया च विजया तथा  ।  
हुङ्कारी खेटचरी चण्डाछेदिनी क्षपिणी तथा  ॥ नर्प्_१,८९।१०१ ॥  
स्त्रीहुङ्कारी क्षेमकारी चतुरक्षररूपिणी  ।  
श्रीविद्यामतवर्णाङ्गी काली याम्या नृपार्णका  ॥ नर्प्_१,८९।१०२ ॥  
भाषा सरस्वती वाणी संस्कृता परा  ।  
बहुरूपा चित्तरूपा रम्यानन्दा च कौतुका  ॥ नर्प्_१,८९।१०३ ॥  
त्रयाख्या परमात्माख्याप्यमेयविभवा तथा  ।  
वाक्स्वरूपा बिन्दुसर्गरूपा विश्वात्मिका तथा  ॥ नर्प्_१,८९।१०४ ॥  
तथा त्रैपुरकन्दाख्या ज्ञात्रादित्रिविधात्मिका  ।  
आयुर्लक्ष्मीकीर्तिभोगसैन्दर्यारोग्यदायिका  ॥ नर्प्_१,८९।१०५ ॥  
ऐहिकामुष्मिकज्ञानमयी च परिकीर्तिता  ।  
जीवाख्या विजयाख्या च तथैव विश्वविन्मयी  ॥ नर्प्_१,८९।१०६ ॥  
हृदादिविद्या रूपादिभामुरूपाः जगदूपुः  ।  
विश्वमो हनिका चैव त्रिपुरामृतसञ्ज्ञिका  ॥ नर्प्_१,८९।१०७ ॥  
सर्वाप्यायनरूपा च मोहिनी क्षोभणी तथा  ।  
क्लेदिनी च समाख्याता तथैव च महोदया  ॥ नर्प्_१,८९।१०८ ॥  
सम्पत्करी हलक्षार्णा सीमामातृतनू रतिः  ।  
प्रीतिर्मनोभवा वापि प्रोक्ता वाराधिपा तथा  ॥ नर्प्_१,८९।१०९ ॥  
त्रिकूटा चापि षट्कूटा पञ्चकूटा विशुद्धगा  ।  
अनाहत गता चैव मणिपूरकसंस्थिता  ॥ नर्प्_१,८९।११० ॥  
स्वाधिष्ठानसमासीनाधारस्थाज्ञासमास्थिता  ।  
षट्त्रिंशत्कूटरूपा च पञ्चाशन्मिथुनात्मिका  ॥ नर्प्_१,८९।१११ ॥  
पादुकादिकसिद्धीशा तथा विजयदायिनी  ।  
कामरूपप्रदा वेतालरूपा च पिशाचिका  ॥ नर्प्_१,८९।११२ ॥  
विचित्रा विभ्रमा हंसी भीषणी जनरञ्जिका  ।  
विशाला मदना तुष्टा कालकण्ठी महाभया  ॥ नर्प्_१,८९।११३ ॥  
माहेन्द्री शङ्खिनी चैन्द्री मङ्गला वटवासिनी  ।  
मेखला सकला लक्ष्मीर्मालिनीविश्वनायिका  ॥ नर्प्_१,८९।११४ ॥  
सुलोचना सुशोभा च कामदा च विलासिनी  ।  
कामेश्वरी नन्दिनी च स्वर्णरेखा मनोहरा  ॥ नर्प्_१,८९।११५ ॥  
प्रमोदा रागिणी सिद्धा पद्मिनी च रतिप्रिया  ।  
कल्याणदा कलादक्षा ततश्च सुरसुन्दरी  ॥ नर्प्_१,८९।११६ ॥  
विभ्रमा वाहका वीरा विकला कोरकाकविः  ।  
सिंहनादा महानादा सुग्रीवा मर्कटा शठा  ॥ नर्प्_१,८९।११७ ॥  
बिडालाक्षा बिडालास्या कुमारी खेचरी भवा  ।  
मयूरा मङ्गला भीमा द्विपवक्त्रा खरानना  ॥ नर्प्_१,८९।११८ ॥  
मातङ्गी च निशाचारा वृषग्राहा वृकानना  ।  
सैरिभास्या गजमुखा पशुवक्त्रा मृगानना  ॥ नर्प्_१,८९।११९ ॥  
क्षोभका मणिभद्रा च क्रीडका सिंहचक्रका  ।  
महोदरा स्थूलशिखा विकृतास्या वरानना  ॥ नर्प्_१,८९।१२० ॥  
चपला कुक्कुटास्या च पाविनी मदनालसा  ।  
मनोहरा दीर्घजङ्घा स्थूलदन्ता दशानना  ॥ नर्प्_१,८९।१२१ ॥  
सुमुखा पण्डिता क्रुद्धा वराहास्या सटामुखा  ।  
कपटा कौतुका काला किङ्करा कितवा खला  ॥ नर्प्_१,८९।१२२ ॥  
भक्षका भयदा सिद्धा सर्वगा च प्रकीर्तिता  ।  
जया च विजया दुर्गा भद्रा भद्रकरी तथा  ॥ नर्प्_१,८९।१२३ ॥  
अम्बिका वामदेवी च महामायास्वरूपिणी  ।  
विदारिका विश्वमयी विश्वा विश्वविभञ्जिता  ॥ नर्प्_१,८९।१२४ ॥  
वीरा विक्षोभिणी विद्या विनोदा बीजविग्रहा  ।  
वीतशोका विषग्रीवा विपुला विजयप्रदा  ॥ नर्प्_१,८९।१२५ ॥  
विभवा विविधा विप्रा तथैव परिकीर्तिता  ।  
मनोहरा मङ्गली च मदोत्सिक्ता मनस्विनी  ॥ नर्प्_१,८९।१२६ ॥  
मानिनी मधुरा माया मोहिनी च तथा स्मृता  ।  
भद्रा भवानी भव्या च विशालाक्षी शुचिस्मिता  ॥ नर्प्_१,८९।१२७ ॥  
ककुभा कमला कल्पा कलाथो पूरणी तथा  ।  
नित्या चाप्यमृता चैव जीविता च तथा दया  ॥ नर्प्_१,८९।१२८ ॥  
अशोका ह्यमला पूर्णा पूर्णा भाग्योद्यता तथा  ।  
विवेका विभवा विश्वा वितता च प्रकीर्तिता  ॥ नर्प्_१,८९।१२९ ॥  
कामिनी खेचरी गर्वा पुराणापरमेश्वरी  ।  
गौरी शिवा ह्यमेया च विमला विजया परा  ॥ नर्प्_१,८९।१३० ॥  
पवित्रा पद्मिनी विद्या विश्वेशी शिववल्लभा  ।  
अशेषरूपा ह्यानन्दाम्बुजाक्षी चाप्यनिन्दिता  ॥ नर्प्_१,८९।१३१ ॥  
वरदा वाक्यदा वाणी विविधा वेदविग्रहा  ।  
विद्या वागीश्वरी सत्या संयता च सरस्वती  ॥ नर्प्_१,८९।१३२ ॥  
निर्मलानन्दरूपा च ह्यमृता मनिदा तथा  ।  
पूषा चैव तथा पुष्टिस्तुष्टिश्चापि रतिर्धृतिः  ॥ नर्प्_१,८९।१३३ ॥  
शशिनी चैद्रिका कान्तिज्योत्स्ना श्रीः प्रीतिरङ्गगदा  ।  
पूर्णा पूर्णामृता कामदायिनीन्दुकलात्मिका  ॥ नर्प्_१,८९।१३४ ॥  
तपिनी तापिनी धूम्रा मरीचिर्ज्वालिनी रुचिः  ।  
सुषुम्णा भोगदा विश्वा बाधिनी धारिनी धारिणी क्षमा  ॥ नर्प्_१,८९।१३५ ॥  
धूम्रार्चिरूष्मा ज्वलिनी ज्वालिनी विस्फुलिङ्गिनी  ।  
सुश्रीः स्वरूपा कपिला हव्यकव्यवहा तथा  ॥ नर्प्_१,८९।१३६ ॥  
घस्मरा विश्वकवला लोलाक्षी लोलजिह्विका  ।  
सर्वभक्षा सहस्राक्षी निःसङ्गा च गतिप्रिया  ॥ नर्प्_१,८९।१३७ ॥  
अर्चित्याचाप्रमेया च पूर्णरूपा दुरासदा  ।  
सर्वा संसिद्धिरूपा च पावनीत्येकरूपिणी  ॥ नर्प्_१,८९।१३८ ॥  
तथा यामलवेधाख्या शाक्ते वेदस्वरूपिणी  ।  
तथा शाम्भववेधा च भावनासिद्धिसृचिनी  ॥ नर्प्_१,८९।१३९ ॥  
वह्निरूपा तथा दस्रा ह्यमाविघ्ना भुजङ्गमा  ।  
षण्मुखा रविरूपा च माता दुर्गा दिशा तथा  ॥ नर्प्_१,८९।१४० ॥  
धनदा केशवा चापि यमी चैव हरा शशा  ।  
अश्विनी च यमी वह्नि रूपा धात्रीति कीर्तिता  ॥ नर्प्_१,८९।१४१ ॥  
चन्द्रा शिवादितिर्जीवा सर्पिणी पितृरूपिणी  ।  
अर्यम्णा च भगा सूर्या त्वाष्ट्रिमारुतिसञ्ज्ञिका  ॥ नर्प्_१,८९।१४२ ॥  
इन्द्राग्निरूपा मित्रा चापीन्द्राणी निरृतिर्जला  ।  
वैश्वदेवी हरितभूर्वासवी वरुणा जया  ॥ नर्प्_१,८९।१४३ ॥  
अहिर्बुध्न्या पूषणी च तथा कारस्करामला  ।  
उदुम्बरा जम्बुका च खदिरा कृष्णारूपिणी  ॥ नर्प्_१,८९।१४४ ॥  
वंशा च पिप्पला नागा रोहिणा च पलाशका  ।  
पक्षका च तथाम्बष्ठा बिल्वाचार्जुनरूपिणी  ॥ नर्प्_१,८९।१४५ ॥  
विकङ्कता च ककुभा सरला चापि सर्जिका  ।  
वञ्जुला पनसार्का च शमी हलिप्रियाम्रका  ॥ नर्प्_१,८९।१४६ ॥  
निम्बा मधूकसञ्ज्ञा चाप्यश्वत्था च गजाह्वया  ।  
नागिनी सर्पिणी चैव शुनी चापि बिडालिकी  ॥ नर्प्_१,८९।१४७ ॥  
छागी मार्जारिका मूषी वृषभा माहिषी तथा  ।  
शार्दूली सैरिभी व्याघ्री हरिणी च मृगी शुनी  ॥ नर्प्_१,८९।१४८ ॥  
कपिरूपा च गोघण्टा वानरी च नराश्विनी  ।  
नगा गौर्हस्तिनी चेति तथा षट्चक्रवासिनी  ॥ नर्प्_१,८९।१४९ ॥  
त्रिखण्डा तीरपालाख्या भ्रामणी द्रविणी तथा  ।  
सोमा सूर्या तिथिर्वारा योगार्क्षा करणात्मिका  ॥ नर्प्_१,८९।१५० ॥  
यक्षिणी तारणा व्योमशब्दाद्याप्राण्णिनी च धीः  ।  
क्रोधिनी स्तम्भिनी चण्डोञ्चण्डा ब्राह्मादिरूपिणी  ॥ नर्प्_१,८९।१५१ ॥  
सिंहस्था व्याघ्रगा चैव गजाश्वगरुडस्थिता  ।  
भौमाप्या तैजसीवायुरूपीणी नाभसा तथा  ॥ नर्प्_१,८९।१५२ ॥  
एकावक्त्रा चतुर्वक्त्रा नवक्त्रा नववक्त्रा कलानना  ।  
पञ्चविंशतिवक्त्रा च षड्विंशद्वदना तथा  ॥ नर्प्_१,८९।१५३ ॥  
ऊनपञ्चाशदास्या च चतुःषष्टि मुखा तथा  ।  
एकाशीतिमुखा चैव शताननसमन्विता  ॥ नर्प्_१,८९।१५४ ॥  
स्थूलरूपा सूक्ष्मरूपा तेजोविग्रहधारिणी  ।  
वृणावृत्तिस्वरूपा च नाथावृत्तिस्वरूपिणी  ॥ नर्प्_१,८९।१५५ ॥  
तत्त्वावृत्तिस्वरूपापि नित्यावृत्तिवपुर्द्धरा  ॥ नर्प्_१,८९।१५६ ॥  
अङ्गावृत्तिस्वरूपा चाप्यायुधावृत्तिरूपिणी  ।  
गुरुपङ्क्तिस्वरूपा च विद्यावृत्तितनुस्तथा  ॥ नर्प्_१,८९।१५७ ॥  
ब्रह्माद्यावृत्तिरूपा च परा पश्यतिका तथा  ।  
मध्यमा वैखरी शीर्षकण्ठताल्वोष्ठदन्तगा  ॥ नर्प्_१,८९।१५८ ॥  
जिह्वामूलगता नासागतोरः स्थलगामिनी  ।  
पदवाक्यस्वरूपा च वेदभाषास्वरूपिणी  ॥ नर्प्_१,८९।१५९ ॥  
सेकाख्या वीक्षणाख्या चोपदेशाख्या तथैव च  ।  
व्याकुलाक्षरसङ्केता गायत्री प्रणवादिका  ॥ नर्प्_१,८९।१६० ॥  
जपहोमार्चनध्यानयन्त्रतर्पणरूपिणी  ।  
सिद्धसारस्वता मृत्युञ्जया च त्रिपुरा तथा  ॥ नर्प्_१,८९।१६१ ॥  
गारुडा चान्नपूर्णा चाप्यश्वरूढा नवात्मिका  ।  
गौरी च देवी हृदया लक्षदा च मतङ्गिनी  ॥ नर्प्_१,८९।१६२ ॥  
निष्कत्रयपदा चेष्टा वादिनी च प्रकीर्तिता  ।  
राजलक्ष्मीर्महालक्ष्मीः सिद्धलक्ष्मीर्गवानना  ॥ नर्प्_१,८९।१६३ ॥  
इत्येवं ललितादेव्या दिव्यं नामसहस्रकम्  ।  
सर्वार्थसिद्धिदं प्रोक्तं चतुर्वर्गफलप्रदम्  ॥ नर्प्_१,८९।१६४ ॥  
एतन्नित्यमुषःकाले यो जपेच्छुद्धमानसः  ।  
स यो गी ब्रह्मविज्ज्ञानी शिवयोगी तथात्मवित्  ॥ नर्प्_१,८९।१६५ ॥  
द्विरावृत्त्या प्रजपतो ह्यायुरारोग्यसम्पदः  ।  
लोकानुरञ्जनं नारीनृपावर्जनकर्म च  ॥ नर्प्_१,८९।१६६ ॥  
अपृथक्त्वेन सिद्ध्यन्ति साधकस्यास्य निश्चितम्  ।  
त्रिरावृत्त्यास्य वै पुंसो विश्वं भूयाद्वशे ऽखिलम्  ॥ नर्प्_१,८९।१६७ ॥  
चतुरावृत्तितश्चास्य समीहितमनारतम्  ।  
फलत्येव प्रयोगार्हे लोकरक्षाकरो भवेत्  ॥ नर्प्_१,८९।१६८ ॥  
पञ्चावृत्त्या नरा नार्यो नृपा देवाश्च जन्तवः  ।  
भजन्त्येनं साधकं च देव्यामाहितचेतसः  ॥ नर्प्_१,८९।१६९ ॥  
षडावृत्त्या तन्मयः स्यात्साधकश्चास्य सिद्धयः  ।  
अचिरेणैव देवीनां प्रसादात्सम्भवन्ति च  ॥ नर्प्_१,८९।१७० ॥  
सप्तावृत्त्यारिरोगादिकृत्यापस्मारनाशनम्  ।  
अष्टावृत्त्या नरो भूपान्निग्रहानुग्रहक्षमः  ॥ नर्प्_१,८९।१७१ ॥  
नवावृत्त्या मन्मथाभो विक्षोभयति भूतलम्  ।  
दशावृत्त्या पठेन्नित्यं वाग्लक्ष्मीकान्तिसिद्धये  ॥ नर्प्_१,८९।१७२ ॥  
रुद्रावृत्त्याखिलर्द्धिश्च तदायत्तं जगद्भवेत्  ।  
अर्कावृत्त्या सिद्धिभिः स्याद्दिग्भिर्मर्त्यो हरोपमः  ॥ नर्प्_१,८९।१७३ ॥  
विश्वावृत्त्या तु विजयी सर्वतः स्यात्सुखी नरः  ।  
शक्रावृत्त्याखिलेष्टाप्तिः सर्वतो मङ्गलं भवेत्  ॥ नर्प्_१,८९।१७४ ॥  
तिथ्यावृत्त्याखिलानिष्टानयन्तादाप्नुयान्नरः  ।  
षोडशावृत्तितो भूयान्नरः साक्षान्महेश्वरः  ॥ नर्प्_१,८९।१७५ ॥  
विश्वं स्रष्टुं पालयितुं संहतु च क्षमो भवेत्  ।  
मण्डलं मासमात्रं वा यो जपेद्यद्यदाशयः  ॥ नर्प्_१,८९।१७६ ॥  
तत्तदेवाप्नुयात्सत्यं शिवस्य वचनं यथा  ।  
इत्येतत्कथितं विप्र नित्यावृत्त्यर्चनाश्रितम्  ॥ नर्प्_१,८९।१७७ ॥  
नाम्नां सहस्रं मनसो ऽभीष्टसम्पादनक्षमम्  ॥ नर्प्_१,८९।१७८ ॥  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे ललितास्तोत्र कवचसहस्रनामकथनं नामैकोननवतितमो ऽध्यायाः ॥ ८९ ॥  
  
  
_____________________________________________________________  
  
सनत्कुमार उवाच  
अथातो विप्र नित्यानां प्रयोगादिसमन्वितम्  ।  
पटलं ते ऽभिधास्यामि नित्याभ्यर्चनदीपकम्  ॥ नर्प्_१,९०।१ ॥  
ललितायास्त्रिभिवर्णैः सकलार्थो ऽभिधीयते  ।  
शेषेण देवीरूपेण तेन स्यादिदमीरितम्  ॥ नर्प्_१,९०।२ ॥  
अशेषतो जगत्कृत्स्नं हृल्लेखात्मकमुच्यते  ।  
तस्याश्चार्थस्तु कथितः सर्वतन्त्रेषु गोपितः  ॥ नर्प्_१,९०।३ ॥  
व्योम्ना प्रकाशमानत्वं ग्रसमानत्वमग्निना  ।  
तयोर्विमर्श ईकारो बिन्दुना तन्निफआलनम्  ॥ नर्प्_१,९०।४ ॥  
पिण्डकर्तरि बीजाख्या मन्त्रा मालाभिधाः क्रमात्  ।  
एकार्णवन्तो द्व्यर्णाश्च त्रिदिङ्मुखार्णकाः  ॥ नर्प्_१,९०।५ ॥  
वृत्तिजार्णांल्लिखेदङ्कैर्व्यत्यस्तक्रमयोगतः  ।  
तैर्भेदयो जनं कुर्यात्सन्दर्भाणामशेषतः  ॥ नर्प्_१,९०।६ ॥  
देव्यात्मकं समुदयं विश्रान्तिं च शिवात्मकम्  ।  
उभयात्मकमप्यात्मस्वरूपं तैश्च भावयेत्  ॥ नर्प्_१,९०।७ ॥  
कालेनान्यञ्च दुःखार्त्तिवासनानाशनो ध्रुवम्  ।  
पराहॄन्तामयं सर्वस्वरूपं चात्मविग्रहम्  ॥ नर्प्_१,९०।८ ॥  
सदात्मकं स्फुरताख्यमरोषोपाधिवर्जितम्  ।  
प्रकाशरूपमात्मत्वे वस्तु तद्भासते परम्  ॥ नर्प्_१,९०।९ ॥  
यत एवमतो लोके नास्त्यमन्त्रं यदक्षरम्  ।  
यद्विद्येति समाख्यातं सर्वथा सर्वतः सदा  ॥ नर्प्_१,९०।१० ॥  
वासरेषु तु तेष्वेवं सर्वापत्तारकं भवेत्  ।  
तद्विधानं च वक्ष्यामि सम्यगासवकल्पनम्  ॥ नर्प्_१,९०।११ ॥  
गौडी पैष्टी तथा माध्वीत्येवं तत्त्रिविधं स्मृतम्  ।  
गतुडमुष्णोदके क्षिप्त्वा समालोड्य विनिक्षिपेत्  ॥ नर्प्_१,९०।१२ ॥  
घटे काचमये तस्मिन् धातकीसुमनोरजः  ।  
खात्वा भूमौ सन्ध्ययोस्तु करैः सङ्क्षोभ्य भूयसा  ॥ नर्प्_१,९०।१३ ॥  
मासमात्रे गते तस्मिन्निमग्ने रजसि द्रुतम्  ।  
संशोध्य पूजयेत्तेन गौडी सा गुडयोगतः  ॥ नर्प्_१,९०।१४ ॥  
एवं मधुसमायोगान्माध्वी पैष्टीं शृणु प्रिय  ।  
अध्यर्द्धद्विगुणे तोये श्रपयेत्तन्दुलं शनैः  ॥ नर्प्_१,९०।१५ ॥  
दिनत्रयोषिते तस्मिन्धात्र्यङ्कुररजः क्षिपेत्  ।  
दिनमेकं धृते वाते निवाते स्थापयेत्ततः  ॥ नर्प्_१,९०।१६ ॥  
उदकैर्लिलितं पश्चाद्गलितं पैष्टिकं मधु  ।  
वृक्षजं फलजं चेति द्विविधं क्रियते मधु  ॥ नर्प्_१,९०।१७ ॥  
तन्निर्माणं शृणुष्वाद्य यदास्वादान्मनोलयः  ।  
मृद्वीकांवाथ खर्जूरफलं पुष्पमथापि वा  ॥ नर्प्_१,९०।१८ ॥  
मधूकस्याम्भसि क्षिप्त्वा शतृमर्द्धावशेषितम्  ।  
प्राक्सृतासवलेशेन मिलितं दिवसद्वयात्  ॥ नर्प्_१,९०।१९ ॥  
गालितं स्वादु पूजार्हं मनोलयकरं शुभम्  ।  
वार्क्षं तु नालिकेरं स्याद्धिन्तालस्याथ तालतः  ॥ नर्प्_१,९०।२० ॥  
फलकाण्डात्स्नुतं दुग्धं नीतं सद्यो रसावहम्  ।  
नालिके रफलान्तस्थसलिले शशिना युते  ॥ नर्प्_१,९०।२१ ॥  
अर्द्धपूगफलोत्थं तु रमं सङ्क्षिप्य तापयेत्  ।  
आतपे सद्य एवैतदासवं देवताप्रियाम्  ॥ नर्प्_१,९०।२२ ॥  
आसवैरेभिरुदितैरर्ध्यं देव्यै निवेदयेत्  ।  
देवैः कृत्वा ततः सद्यो दद्यात्तत्सिद्धये द्वयम्  ॥ नर्प्_१,९०।२३ ॥  
साधको नियताहारः समाधिस्थः पिबेत्सदा  ।  
न कदाचित्पिबोत्सिद्धो देव्यर्थमनिवेदितम्  ॥ नर्प्_१,९०।२४ ॥  
पानं च तावत्कुर्वीत यावता स्यान्मनोलयः  ।  
ततः करोति चेत्सद्यः पातकी भवति ध्रुवम्  ॥ नर्प्_१,९०।२५ ॥  
देवतागुरुशिष्टान्यं पिबन्नासवमाशया  ।  
पातकी राजदण्ड्यश्च रिक्थोपासक एव  ॥ नर्प्_१,९०।२६ ॥  
साध्यसाधकयोरेतत्काम्य एव समीरितम्  ।  
सिद्धस्य सर्वदा प्रोक्तं यतो ऽसौ तन्मयो भवेत्  ॥ नर्प्_१,९०।२७ ॥  
पूजयेत्प्रोक्तरूपस्तु प्रोक्तरूपाश्च ताः क्रमात्  ।  
उपचारैरासवैश्च मत्स्यैर्मांसैस्तु संस्कृतैः  ॥ नर्प्_१,९०।२८ ॥  
अथ काम्यार्चनं वक्ष्ये प्रयोगांश्चापि नारद  ।  
येषामाचरणात्सिद्धिं साधको लभते ध्रुवम्  ॥ नर्प्_१,९०।२९ ॥  
चैत्रे दमनकैरर्चेत्पूर्णायां मदनोत्सवम्  ।  
वैशाखे मासि पूर्णायां पूजयेद्धेमपुष्पकैः  ॥ नर्प्_१,९०।३० ॥  
ज्यैष्ठ्यां फलैर्यजेन्द्देवीं कदलीपनसाम्नजैः  ।  
आषाढ्यां चन्दनैरेलाजातीकङ्कोलकुङ्कुमैः  ॥ नर्प्_१,९०।३१ ॥  
श्रावण्यामागमोक्तेन विधिनार्चेत्पवित्रकैः  ।  
प्रौष्ठपद्यां गन्धपुष्पैर्यजेद्वा केतकीसुमैः  ॥ नर्प्_१,९०।३२ ॥  
आश्वायुज्यां कन्यकार्चा भूषावस्त्रधनादिभिः  ।  
कार्तिक्यां कुङ्कुमैश्चैव निशि दीपगणैरपि  ॥ नर्प्_१,९०।३३ ॥  
सचन्द्रैर्मार्गशीर्ष्यां तु नालिकेरैरपूपकैः  ।  
पौष्यां सशर्करगुडैर्गवां दुग्धैः समर्चयेत्  ॥ नर्प्_१,९०।३४ ॥  
स्वर्णरौप्यैः पङ्कजैस्तु माघ्यां सौगन्धिकादिभिः  ।  
फआल्गुन्यां विविधैर्द्रव्यैः फलैः पुष्पैः सुगन्धिभिः  ॥ नर्प्_१,९०।३५ ॥  
पर्वताग्रे यजेद्देवीं पलाशकुसुमैर्निशि  ।  
सिद्धद्रव्यैश्च सप्ताहात्खेचरीमेलनं भवेत्  ॥ नर्प्_१,९०।३६ ॥  
अरण्ये वटमूले वा कुञ्जे वा धरणीभृताम्  ।  
कदम्बगजातिपुष्पाभ्यां सिद्धद्रव्यैः शिवां यजेत्  ॥ नर्प्_१,९०।३७ ॥  
मासेन सिद्धा यक्षिण्यः प्रत्यक्षा वाञ्छितप्रदाः  ।  
केतकीकुसुमैः सिद्धाश्चेटका वारिधेस्तटे  ॥ नर्प्_१,९०।३८ ॥  
आज्ञामभीष्टां कुर्वन्ति रणे मायां महाद्भुताम्  ।  
वसूनि मालां भूषां च दद्युरस्येहयानिशम्  ॥ नर्प्_१,९०।३९ ॥  
पीठमृक्षद्रुमैः कृत्वा तत्र देवीं यजेन्निशि  ।  
शाल्मलैः कुसुमैः सिद्धद्रव्यैर्मासं तु निर्भयम्  ॥ नर्प्_१,९०।४० ॥  
श्यशानदेशे विप्रेन्द्र सिद्ध्यन्त्यस्य पिशाचकाः  ।  
अश्मपातप्रहाराद्यैर्जीयादाभिर्द्विषश्चिरम्  ॥ नर्प्_१,९०।४१ ॥  
निर्जने विपिने रात्रौ मासमात्रं तु निर्भयः  ।  
यजेद्देवीं चक्रगतां सिद्धद्रव्यसमन्विताम्  ॥ नर्प्_१,९०।४२ ॥  
मालतीजातपुन्नागकेतकीमरुभिः क्रमात्  ।  
तेन सिद्ध्यन्ति वेतालास्तानारुह्येच्छया चरेत्  ॥ नर्प्_१,९०।४३ ॥  
श्मशाने चण्डिकागेहे निर्जने विपिने ऽपि वा  ।  
मध्यरात्रे यजेद्देवीं कृष्णवस्त्रविभूषणैः  ॥ नर्प्_१,९०।४४ ॥  
कृष्णचक्रे ऽतिकृष्णां तामतिक्रुद्धाशयो यजेत्  ।  
साध्य योनिं तदग्रे तु बलिं छिन्दन्निवेदयेत्  ॥ नर्प्_१,९०।४५ ॥  
सिद्धद्रव्यसमेतं तु मासात्तद्भाललोचनात्  ।  
जायन्ते भीषणाः कृत्यास्ताभ्यः सिद्धिं निवेदयेत्  ॥ नर्प्_१,९०।४६ ॥  
विश्वसंहारसन्तुष्टाः पुनरेत्य निजेच्छया  ।  
देव्या ललाटनेत्रे स्युः प्रार्थिते तु तिरोहिताः  ॥ नर्प्_१,९०।४७ ॥  
रक्तभूषाम्बरालेपमालाभूषितविग्रहाः  ।  
उद्याने निर्जने देवीं चक्रे सञ्चिन्त्य पूजयेत्  ॥ नर्प्_१,९०।४८ ॥  
कह्लारचम्पकाशोकपाटलाशतपत्रकैः  ।  
सिद्धद्रव्यसमोपेतैर्मायाः सिद्ध्यन्ति मासतः  ॥ नर्प्_१,९०।४९ ॥  
यासां प्रसादलाभेन कामरूपो भवेन्नरः  ।  
याभिर्विश्वजयी विश्वचारी विश्वविनोदवान्  ॥ नर्प्_१,९०।५० ॥  
षडाधाराब्जमध्ये तु चक्रं सञ्छित्य पूजयेत्  ।  
चन्द्रचन्दनकस्तूरीमृगनाभिमहोदयैः  ॥ नर्प्_१,९०।५१ ॥  
त्रिकालज्ञो भवेद्देवीं तेषु सम्यग्विचिन्तयेत्  ।  
पूर्णप्रतीतौ भव्यानि विकले ऽभव्यमीरितम्  ॥ नर्प्_१,९०।५२ ॥  
देवीं चक्रेण सहितां स्मरेद्भक्तियुतो नरः  ।  
विवेका विभवा विश्वा वितता च प्रकीर्तिता  ॥ नर्प्_१,९०।५३ ॥  
कामिनी खेचरी गर्वा पुराणा परमेश्वरी  ।  
गौरी शिवा ह्यमेया च विमला विजया परा  ॥ नर्प्_१,९०।५४ ॥  
पवित्रा पीडनी विद्या विश्वेशी शिववल्लभा  ।  
अशेषरूपा स्वानन्दाम्बुजाक्षी चाप्यनिन्दिता  ॥ नर्प्_१,९०।५५ ॥  
वरदा वाक्यदा वाणी विविधा वेदविग्रहा  ।  
विद्या वागीश्वरी सत्या संयता च सरस्वती  ॥ नर्प्_१,९०।५६ ॥  
निर्मलानन्दरूपा च ह्यमृता मानदा तथा  ।  
पूषा चैव तथा तुष्टिः पुष्टिश्चापि रतिर्धृतिः  ॥ नर्प्_१,९०।५७ ॥  
शाशिनी चन्द्रिका कान्तिर्ज्योत्स्ना श्रीः प्रीतिरङ्गदा  ।  
देवीनामानि चैतानि चुलुके सलिले स्मरन्  ॥ नर्प्_१,९०।५८ ॥  
मातृकासहितां विग्नां त्रिरावृत्त्यामृतात्मिकाम्  ।  
ताडीं सारस्वतीं जिह्वां दीपाकारां स्मरन्पिबेत्  ॥ नर्प्_१,९०।५९ ॥  
अब्दाञ्चतुर्विधं तस्य पाण्डित्यं भुवि जायते  ।  
एवं नित्यमुषः काले यः कुर्याच्छुद्धमानसः  ॥ नर्प्_१,९०।६० ॥  
स योगी ब्रह्मविज्ञानी शिवयोगी तथात्मवित्  ।  
अनुग्रहोक्तचक्रस्थां देवीं ताभिर्वृतास्मरेत्  ॥ नर्प्_१,९०।६१ ॥  
चम्पकेन्दीवरैर्मासादारोग्यमुपजायते  ।  
ज्वरभूतग्रहोन्मादशीतकाकामलाक्षिहृत्  ॥ नर्प्_१,९०।६२ ॥  
दन्तकर्णज्वरशिरः शूलगुल्मादि कुक्षिजाः  ।  
व्रणप्रमेहच्छर्द्यर्शोग्रहण्यामत्रिदोषजाः  ॥ नर्प्_१,९०।६३ ॥  
सर्वे तथा शमं यान्ति पूजया परमेश्वरी  ।  
द्रव्यं चक्रस्य निर्माणे काश्मीरं समुदी रितम्  ॥ नर्प्_१,९०।६४ ॥  
सिन्दूरं गैरिकं लाक्षा दरदं चन्दनद्वयम्  ।  
बिलद्वारे लिखेत्त्र्यस्रं षोडशत्र्यस्रसंयुतम्  ॥ नर्प्_१,९०।६५ ॥  
दरदेनास्य मध्यस्थां पूजयेत्परमेश्वरीम्  ।  
ताभिस्तच्छक्तिभिः साकं सिद्धद्रव्यैः सुगन्धिभिः  ॥ नर्प्_१,९०।६६ ॥  
कुसुमैर्मासमात्रेण नागकन्यासमन्वितम्  ।  
पातालादिषु लोकेषु रमयत्यनिशं चिरम्  ॥ नर्प्_१,९०।६७ ॥  
यक्षराक्षसगन्धर्वसिद्धविद्याधराङ्गनाः  ।  
पिशाचा गुह्यका वीराः किन्निरा भुजगास्तथा  ॥ नर्प्_१,९०।६८ ॥  
सिद्ध्यन्ति पूजनात्तत्र तथा तत्प्रोक्तकालतः  ।  
किंशुकैर्भूषणावाप्तौ पाटलैर्गजसिद्धये  ॥ नर्प्_१,९०।६९ ॥  
रक्तोत्पलैरश्वसिद्धौ कुमुदैश्चरसिद्धये  ।  
उत्पलैरुष्ट्रसंसिद्ध्यै तगरैः पशुसिद्धये  ॥ नर्प्_१,९०।७० ॥  
जम्बीरैर्महिषावाप्त्यै लकुचैरजसिद्धये  ।  
दाडिमैर्निधिसंसिद्ध्यै मधुकैर्गानसिद्धये  ॥ नर्प्_१,९०।७१ ॥  
बकुलैरङ्गनासिद्ध्यै कह्लारैः पुत्रसिद्धये  ।  
शतपत्रैर्जयावाप्त्यै केतकैर्वाहनाप्तये  ॥ नर्प्_१,९०।७२ ॥  
सौरभाढ्यैः प्रसूनैस्तु नित्यं सौभाग्यसिद्धये  ।  
पूजयेन्मासमात्रं वा द्विगुणं त्रिगुणं तु वा  ॥ नर्प्_१,९०।७३ ॥  
यावत्फलावाप्तिकाङ्क्षी शर्कराघृतपायसैः  ।  
सचक्रपरिवारां तां देवीं सलिलमध्यगाम्  ॥ नर्प्_१,९०।७४ ॥  
तर्प्पयेत्कुसुमैः सार्ध्यैः सर्वोपद्रवशान्तये  ।  
घृतैः पूर्णायुषः सिद्ध्यै क्षौद्द्रैः सौभाग्यसिद्धये  ॥ नर्प्_१,९०।७५ ॥  
दुग्धैरारोग्यसंसिद्ध्यै त्रिभिरैश्वर्यसिद्धये  ।  
नालिकेरोदकैः प्रीत्यै हिमतोयैर्नृपाप्तये  ।  
सर्वार्थसिद्धय तौर्यैरभिषिञ्चेन्महेश्वरीम्  ॥ नर्प्_१,९०।७६ ॥  
पूगोद्याने यजेद्देवीं सिद्धद्रव्यैर्दिवानिशम्  ।  
निवसंस्तत्र तत्पुष्पैर्जायते मन्मथोपमः  ॥ नर्प्_१,९०।७७ ॥  
पूर्णासु नियत्तं देवीं कन्यकायां समर्चयन्  ।  
कृत्याः परेरिता मन्त्रा विमुखांस्तान् ग्रसन्ति वै  ॥ नर्प्_१,९०।७८ ॥  
लिङ्गत्रयमयीं देवीं चक्रस्थाभिश्च शक्तिभिः  ।  
पूजयन्निष्टमखिलं लभते ऽत्र परत्र च  ॥ नर्प्_१,९०।७९ ॥  
शतमानकृतैः स्वर्णपुष्पैः सौरभ्यवासितैः  ।  
पूजयन्मासमात्रेण प्राग्जन्माद्यैर्विमुच्यते  ॥ नर्प्_१,९०।८० ॥  
तथा रत्नैश्च नवभिर्मासं तु यदि पूजयेत्  ।  
विमुक्तसर्वपापौघैस्तां च पश्यति चक्षुषा  ॥ नर्प्_१,९०।८१ ॥  
अंशुकैरर्चयेद्देवीं मासमात्रं सुगन्धिभिः  ।  
मुच्यते पापकृत्यादिदुःखौघैरितरैरपि  ॥ नर्प्_१,९०।८२ ॥  
देवीरूपं स्वमात्मानं चक्रं शक्तीः समन्ततः  ।  
भावयन्विषयैः पुष्पैः पूजयंस्तन्मयो भवेत्  ॥ नर्प्_१,९०।८३ ॥  
षोडशानां तु नित्यानां प्रत्येक तिथयः क्रमात्  ।  
तत्तित्तिथौ तद्भजनं जपहोमादिकं चरेत्  ॥ नर्प्_१,९०।८४ ॥  
घृतं च शर्करा दुग्धमपूपं कदलीपलम्  ।  
क्षौद्रं गुडं नालिकेरफलं लाजा तिलं दधि  ॥ नर्प्_१,९०।८५ ॥  
पृथुकं चणकं मुद्गपायसं च निवेदयेत्  ।  
कामेश्वर्यादिशक्तीनां सर्वासामपि चोदितम्  ॥ नर्प्_१,९०।८६ ॥  
आद्याया ललितायास्तु सर्वाण्येतानि सर्वदा  ।  
निवेदयेञ्च जुहुयाद्वह्नौ दद्यान्नृणामपि  ॥ नर्प्_१,९०।८७ ॥  
तत्तद्विद्याक्षरप्रोक्तमौषधं तत्प्रमाणतः  ।  
सम्पिष्य गुटिकीकृत्य ताभिः सर्वं च साधयेत्  ॥ नर्प्_१,९०।८८ ॥  
रविवारे ऽरुणाम्भोजैः कुमुदैः सोमवारके  ।  
भौमे रक्तोत्पलैः सौम्ये वारे तगरसम्भवैः  ॥ नर्प्_१,९०।८९ ॥  
गुरुवारे सुकह्लारैः शुक्रवारे सिताम्बुजैः  ।  
नीलोत्पलैर्मन्दवारे पूजयेदिष्टमादरात्  ॥ नर्प्_१,९०।९० ॥  
निवेदयेत्क्रमात्तेषु रविवारादिषु क्रमात्  ।  
पायसं दुग्धकदलीनवनीतसिताघृतम्  ॥ नर्प्_१,९०।९१ ॥  
एवमिष्टं समाराध्य देवीं गन्धादिभिर्यजेत्  ।  
ग्रहपीडां विजित्याशुसुखानि च समश्नुते  ॥ नर्प्_१,९०।९२ ॥  
अर्धरात्रे तु साध्यां स्त्रीं स्मरन्मदनवह्निना  ।  
दह्यमानां हृतस्वान्तां मस्तकस्थापिताञ्जलिम्  ॥ नर्प्_१,९०।९३ ॥  
विकीर्णकेशीमालोललोचनामरुणारुणाम्  ।  
वायुप्रेङ्खत्पताकास्थपदा पद्मकलेवराम्  ॥ नर्प्_१,९०।९४ ॥  
विवेकविधुरां मत्तां मानलज्जाभयातिगाम्  ।  
चिन्तयन्नर्चयेञ्चक्रं मध्ये देवीं दिगम्बराम्  ॥ नर्प्_१,९०।९५ ॥  
जपादाडिमबन्धूककिंशुकाद्यैः समर्चयेत्  ।  
अन्यैः सुगन्धिशेफआलीकुसुमाद्यैः समर्चयेत्  ॥ नर्प्_१,९०।९६ ॥  
त्रिसप्तरात्रादायाति प्रोक्तरूपा मदाकुला  ।  
यावच्छरीरपातः स्याच्छापो वानपगास्य सा  ॥ नर्प्_१,९०।९७ ॥  
पद्मैरक्तैस्त्रिमध्वक्तैर्हेमाल्लक्ष्मीमवाप्नुयात्  ।  
तथैव कैरवै रक्तैरङ्गनाः स्ववशं नयेत्  ॥ नर्प्_१,९०।९८ ॥  
समानरूपवत्सायाः शुक्लाया गोः पयःप्लुतैः  ।  
मल्लिकामालतीजातीशतपत्रैर्हुतैर्भवेत्  ॥ नर्प्_१,९०।९९ ॥  
कीर्तिविद्याधनारोग्यसौभाग्यवित्तपादिकम्  ।  
आरग्वधप्रसूनैस्तु क्षौद्राक्तैर्हवनाद्भवेत्  ॥ नर्प्_१,९०।१०० ॥  
स्वर्णादिस्तं भनं शत्रोर्नृपादीनां क्रुधो ऽपि च  ।  
आज्याक्तैः करवीरोत्थैः प्रसूनैररुणैर्हुतैः  ॥ नर्प्_१,९०।१०१ ॥  
रक्ताम्बराणि वनिता भूपामात्यवशं तथा  ।  
भूषावाहनवाणिज्यसिद्धयश्चास्य वाञ्छिताः  ॥ नर्प्_१,९०।१०२ ॥  
लवणैः सर्षर्पैरैरितरैर्वाथ होमतः  ।  
सतैलाक्तैर्निशामध्ये त्वानयेद्वाञ्छितां वधूम्  ॥ नर्प्_१,९०।१०३ ॥  
तैलाक्तैर्जुहुयात्कृष्णदरपुष्पैर्निशातरे  ।  
मासादरातेस्तस्यार्तिर्ज्वरेण भवति ध्रुवम्  ॥ नर्प्_१,९०।१०४ ॥  
आरुष्करैर्धृताभ्यक्तैस्तद्बीजैर्निशि होमतः  ।  
शत्रोर्द्दाहव्रणानि स्युर्दुःसाध्यानि चिकित्सकैः  ॥ नर्प्_१,९०।१०५ ॥  
तथा तत्तैलसंसिक्तैर्बीजैरङ्कोलकैरपि  ।  
मरिचैः सर्षपाज्याक्तौनशि होमानुसारतः  ॥ नर्प्_१,९०।१०६ ॥  
वाञ्छितां वनितां कामज्वरार्तामानयेद्द्रुतम्  ।  
शालिभिश्चाज्यसंसिक्तैर्हेमाच्छालीनवाप्नुयात्  ॥ नर्प्_१,९०।१०७ ॥  
मुद्गैर्मुद्गं घृतैराज्यं सिद्धैरित्थं हुतैर्भवेत्  ।  
साध्यर्क्षवृक्षसम्भूतां पिष्टपादरजःकृताम्  ॥ नर्प्_१,९०।१०८ ॥  
राजीमरीचिलोणोत्थां पुत्तलीं जुहुयान्निशि  ।  
प्रपदाभ्यां च जङ्घाभ्यां जानुभ्यामुरुयुग्मतः  ॥ नर्प्_१,९०।१०९ ॥  
नाभेरधस्ताद्धृदयाद्भिन्नेनाकण्ठस्तथा  ।  
शिरसा च सुतीक्ष्णेन च्छित्वा शस्त्रेण वै क्रमात्  ॥ नर्प्_१,९०।११० ॥  
एवं द्वादशधा होमान्नरनारीनराधिपाः  ।  
वश्या भवन्ति सप्ताडाज्ज्वरार्त्तीश्चास्य वाञ्छया  ॥ नर्प्_१,९०।१११ ॥  
पिष्टेन गुडयुक्तेन मरिचैर्जीरकैर्युताम्  ।  
कृत्वा पुत्तलिकां साध्यनामयुक्तामथो हृदि  ॥ नर्प्_१,९०।११२ ॥  
सनामहोमसम्पातघृतेपाच्यतां पुनः  ।  
स्पृशन्निजकराग्रेण सहस्रं प्रजपेन्मनुम्  ॥ नर्प्_१,९०।११३ ॥  
अभ्यर्च्य तद् घृताभ्यक्तं भक्षयेत्तद्धिया जपन्  ।  
नरनारीनृपास्तस्य वश्याः स्युर्मरणावधिं  ॥ नर्प्_१,९०।११४ ॥  
शक्तयष्टगन्धं सम्पिष्य कन्यया शिशिरे जले  ।  
तेन वै तिलकं भाले धारयन्वशयेज्जगत्  ॥ नर्प्_१,९०।११५ ॥  
शालितन्दुलमादाय प्रस्थं भाण्डे नवे भिपेत्  ।  
समानवर्णेवत्साया रक्ताया गोः पयस्तथा  ॥ नर्प्_१,९०।११६ ॥  
द्वुगुणं तत्र निक्षिप्य श्रपयेत्संस्कृते ऽनले  ।  
घृतेन सिक्तं सिक्थं तु कृत्वा तत्ससितं करे  ॥ नर्प्_१,९०।११७ ॥  
विधाय विद्यामष्टोर्द्धूशतं जस्वा हुनेत्ततः  ।  
एवं होमो महालक्ष्मीमावहेत्प्रतिपत्कृतः  ॥ नर्प्_१,९०।११८ ॥  
शुक्रवारेष्वपि तथा वर्षान्नृपसमो भवेत्  ।  
पञ्चम्यां तु विशेषेण प्राग्वद्धोमं समाचरेत्  ॥ नर्प्_१,९०।११९ ॥  
तस्यां तिथौ त्रिमध्वक्तैर्मल्लिकाद्यैः सितैर्हुनेत्  ।  
अन्नाज्याभ्यां च नियतं हुत्वान्नाढ्यो भवेन्नरः  ॥ नर्प्_१,९०।१२० ॥  
यद्यद्धि वाञ्छितं वस्तु तत्तत्सर्वं तु सर्वदा  ।  
घृतहोमादवाप्नोति तथैव तिलतन्दुलैः  ॥ नर्प्_१,९०।१२१ ॥  
अरुणैः पङ्कजैर्हेमं कुर्वंस्त्रिमधुराप्लुतैः  ।  
मण्डलाल्लभते लक्ष्मीं महतीं श्लाध्यविग्रहाम्  ॥ नर्प्_१,९०।१२२ ॥  
कह्लारैः क्षौद्रसंसिक्तैः पूर्णाद्यं तद्दिनावधि  ।  
जुहुयान्नित्यशो भक्त्या सहस्रं विकचैः शुभैः  ॥ नर्प्_१,९०।१२३ ॥  
स तु कीर्तिं धनं पुत्रान्प्राप्नुयान्नात्र संशयः  ।  
चम्पकैः क्षौद्रसंसिक्तैः सहस्रहवनाद्ध्रुवम्  ॥ नर्प्_१,९०।१२४ ॥  
लभते स्वर्णनिष्काणां शतं मासेन नारद  ।  
पाटलैर्घृतसंसिक्तैस्त्रिसहस्रं हुतैस्तथा  ॥ नर्प्_१,९०।१२५ ॥  
दर्शादिमासाल्लभते चित्राणि वसनानि च  ।  
कर्पूरचन्दनाद्यानि सुगन्धानि तु मासतः  ॥ नर्प्_१,९०।१२६ ॥  
वस्तूनि लभते हृद्यैरन्यैर्भोगोपयोगिभिः  ।  
शालिभिः क्षीरसिक्ताभिः सप्तमीषु शतं हुतम्  ॥ नर्प्_१,९०।१२७ ॥  
तेन शालिसमृद्धिः स्याज्मासैः षड्रभिरसंशयम्  ।  
तिलैर्हुतैस्तु दिवसैर्वर्षादारोग्यमाप्नुयात्  ॥ नर्प्_१,९०।१२८ ॥  
स्वजन्मर्क्षत्रिषु तथा दूर्वाभिर्ज्जुहुयान्नरः  ।  
निरातङ्को महाभोगः शतं वर्षाणि जीवति  ॥ नर्प्_१,९०।१२९ ॥  
गुडूचीतिलदूर्वाभिस्त्रिषु जन्मसु वा हुनेत्  ।  
तेनायुःश्रीयशोभोगपुण्यनिध्यादिमान्भवेत्  ॥ नर्प्_१,९०।१३० ॥  
घृतपायसदुग्धैस्तु हुतैस्तेषु त्रिषु क्रमात्  ।  
आयुरारोग्यविभवैर्नृपामात्यो भवेत्तथा  ॥ नर्प्_१,९०।१३१ ॥  
सप्तम्यां कदलीहोमात्सौभाग्यं लभते ऽन्वहम्  ।  
दूर्वात्रिकैस्तु प्रादेशमानैस्त्रिस्वादुसंयुतैः  ॥ नर्प्_१,९०।१३२ ॥  
जुहुयाद्दिनशो घोरे सन्निपातज्वरे तथा  ।  
तद्दिनेषु जपेद्विद्यां नित्यशः सलिलं स्पृशन्  ॥ नर्प्_१,९०।१३३ ॥  
सहस्रवारं तत्तोयैः स्नानं पानं समाचरेत्  ।  
पाकाद्यमपि तैरव कुर्याद्रोगविमुक्तये  ॥ नर्प्_१,९०।१३४ ॥  
साध्यर्क्षवृक्षसञ्चूर्णं त्र्यूषणं सर्षपं तिलम्  ।  
पिष्टं च साध्यपादोत्थरजसा च समन्वितम्  ॥ नर्प्_१,९०।१३५ ॥  
कृत्वा पुत्तलिकां सम्यग्धृदये नामसंयुताम्  ।  
प्राग्वच्छित्वायसैस्तीक्ष्णैः शस्त्रैः पुत्तलिकां हनेत्  ॥ नर्प्_१,९०।१३६ ॥  
एवं दिनैः सप्तभिस्तु साध्यो वश्यो भवेद्दृढम्  ।  
तथाविधां पुत्तलिकां कुण्डमध्ये निखन्य च  ॥ नर्प्_१,९०।१३७ ॥  
उपर्यग्निं निधायाथ विद्यया दिनशो हुनेत्  ।  
त्रिसहस्रं त्रियमायां सर्षपैस्तद्रसाप्लुतैः  ॥ नर्प्_१,९०।१३८ ॥  
शतयोजनदूरादप्यानयेद्वनितां बलात्  ।  
वशयेद्वनितां हाएम्मात्कौशिकैर्मधुमिश्रितैः  ॥ नर्प्_१,९०।१३९ ॥  
नालिकेरफलोपे तैर्गुडैर्लक्ष्मीमवाप्नुयात्  ।  
तथाज्यसिक्तैः कह्लारैः क्षीराक्तैररुणोत्पलैः  ॥ नर्प्_१,९०।१४० ॥  
त्रिमध्वक्तैश्चम्पर्कश्च प्रसूनैर्बकुलोद्भवैः  ।  
मधूकजैः प्रसूनैश्च हुतैः कन्यामवाप्नुयात्  ॥ नर्प्_१,९०।१४१ ॥  
पुन्नागजैर्हुतैर्वस्त्राण्याज्यैरिष्टमवाप्नुयात्  ।  
माहिषैर्महिषीराजैरजान् गव्यैश्च गास्तथा  ॥ नर्प्_१,९०।१४२ ॥  
अवाप्नोति हुतैराज्यैः रत्नै रत्नं च साधकः  ।  
शालिपिष्टमयीं कृत्वा पुत्तलीं ससितां ततः  ॥ नर्प्_१,९०।१४३ ॥  
हृद्देशन्यस्तनामार्णां पचेत्तैलाज्ययोर्निशि  ।  
तन्मनाश्च दिवारात्रौ विद्याजप्तां तु भक्षयेत्  ॥ नर्प्_१,९०।१४४ ॥  
सप्तरात्रप्रयोगेण नरो नारी नृपो ऽपि वा  ।  
दासवद्वशमायाति चित्तप्राणादि चार्पयेत्  ॥ नर्प्_१,९०।१४५ ॥  
हयारिपुष्पैररुणैः सितैर्वा जुहुयात्तथा  ।  
त्रिसप्तरात्रान्महतीमवाप्नोति श्रियन्नरः  ॥ नर्प्_१,९०।१४६ ॥  
छागमांसैस्त्रिमध्वक्तैर्हेमात्स्वर्णमवाप्नुयात्  ।  
क्षीराक्तैः सस्यसम्पन्नां भुवमाप्नोति मण्डलात्  ॥ नर्प्_१,९०।१४७ ॥  
पद्माक्षैर्हवनाल्लक्ष्मीमवाप्नोति त्रिभिर्दिनैः  ।  
बिल्वैर्दशांशं जुहुयान्मन्त्राद्यैः साधने जपे  ॥ नर्प्_१,९०।१४८ ॥  
एवं संसिद्धमन्त्रस्तु मन्त्रितैश्चुलुकोदकैः  ।  
फणिदष्टमृतानां तु मुखे सन्ताड्य जीवयेत्  ॥ नर्प्_१,९०।१४९ ॥  
तत्कर्णयोर्जपन्विद्यां यष्ट्या वा जपसिद्धया  ।  
सन्ताड्यशीर्षं सहसा मृतमुत्थापयेदिति  ॥ नर्प्_१,९०।१५० ॥  
कृत्वा योनिं कुण्डमध्ये तत्राग्नौ विधिवद्ध्रुनेत्  ।  
तिलसर्षपगोधूमशालिधान्ययवैर्हुनेत्  ॥ नर्प्_१,९०।१५१ ॥  
त्रिमध्वक्तैरेकशो वा समेतैर्वा समृद्धये  ।  
बकुलैश्चम्पकैरब्जैः कह्लारैररुणोत्पलैः  ॥ नर्प्_१,९०।१५२ ॥  
कैरवैर्मल्लिकाकुन्दमधूकैरिन्दिराप्तये  ।  
अशोकैः पाटलैर्विल्वैर्जातीविकङ्कतैः सितैः  ॥ नर्प्_१,९०।१५३ ॥  
नवनीलोत्पलैरश्वरिपुजैः कर्णिकारजैः  ।  
होमाल्लक्ष्मीं च सौभाग्यं निधिमायुर्यशो लभेत्  ॥ नर्प्_१,९०।१५४ ॥  
दूर्वां गुडूचीमश्वत्थं वटमारग्वधं तथा  ।  
सितार्कप्लक्षजं हुत्वा चिरान्मुच्येत रोगतः  ॥ नर्प्_१,९०।१५५ ॥  
इक्षुजम्बूनालिकेरमोचागुडसितायुतैः  ।  
अचलां लभते लक्ष्मीं भोक्ता च भवति ध्रुवम्  ॥ नर्प्_१,९०।१५६ ॥  
सर्षपाज्यैर्हुते मृत्युः काष्ठाग्नौ वैरिमृत्यवे  ।  
चतुरङ्गुलजैर्हेमाञ्चतुरङ्गबले रिपोः  ॥ नर्प्_१,९०।१५७ ॥  
सप्ताहाद्रोगदुःखार्तिर्भवत्येव न संशयः  ।  
नित्यं नित्यार्चनं कुर्यात्तथा होमं घृतेन वै  ॥ नर्प्_१,९०।१५८ ॥  
विद्याभिमन्त्रितं तोयं पिबेत्प्रातस्तदाप्तये  ।  
चन्दनोशीरकर्पूरकस्तूरीरोचनान्वितैः  ॥ नर्प्_१,९०।१५९ ॥  
काश्मीरकालागुरुभिर्मृगस्वेदमयैरपि  ।  
पूजयेच्च शिवामेतैर्गन्धैः सर्वार्थसिद्धये  ॥ नर्प्_१,९०।१६० ॥  
सर्वाभिरपि नित्याभिः प्रातर्मातृकया समम्  ।  
त्रिजप्ताभिः पिबेत्तोयं तथा वाक्सिद्वये शिवम्  ॥ नर्प्_१,९०।१६१ ॥  
विदध्यात्साधनं प्राग्वद्वर्णलक्षं पयोव्रतः  ।  
त्रिस्वादुसिक्तैररुणैरम्बुजैर्हवनं चरेत्  ॥ नर्प्_१,९०।१६२ ॥  
जपतर्पणहोमार्चासेकसिद्धमनुर्नरः  ।  
कुर्यादुक्तान्प्रयोगांश्च न चेत्तन्मनुदेवताः  ॥ नर्प्_१,९०।१६३ ॥  
प्राणांस्तस्य ग्रसन्त्येव कुपितास्तत्क्षणान्मुने  ।  
अनया विद्यया लोके यदसाध्यं न तत्क्वचित्  ॥ नर्प्_१,९०।१६४ ॥  
अरण्यवटमूले च पर्वताग्रगुहासु च  ।  
उद्यानमध्यकान्तारे मातृपादपमूलतः  ॥ नर्प्_१,९०।१६५ ॥  
सिन्धुतीरे वने चैता यक्षिणीः साधयेन्नरः  ।  
कमलैः कैरवै रक्तैः सितैः सौगन्धिकोत्पलैः  ॥ नर्प्_१,९०।१६६ ॥  
सुगन्धिशिफआलिकया त्रिमध्वक्तैर्यथाविधि  ।  
होमात्सप्तसु वारेषु तन्मण्डलत एव वै  ॥ नर्प्_१,९०।१६७ ॥  
विजयं समवाप्रोति समरे द्वन्द्वयुद्धके  ।  
मल्लयुद्धे शस्त्रयुद्धे वादे द्यूतह्नये ऽपि च  ॥ नर्प्_१,९०।१६८ ॥  
व्यवहारेषु सर्वत्र जयमाप्नोति निश्चितम्  ।  
चतुरङ्गुलजैः पुप्पैर्हेमात्संस्तम्भयेदरीन्  ॥ नर्प्_१,९०।१६९ ॥  
तथैव कर्णिकारोत्थैः पुन्नागोत्थैर्नमेरुजैः  ।  
चम्पकैः केतकै राजवृक्षजैर्माधवोद्भवैः  ॥ नर्प्_१,९०।१७० ॥  
प्राग्वद्दारेषु जुहुयात्क्रमात्पुष्पैस्तु सप्तभिः  ।  
प्रोक्तेषु स्तम्भनं शत्रोर्भङ्गो वा भवति ध्रुवम्  ॥ नर्प्_१,९०।१७१ ॥  
शत्रोर्नक्षत्रवृक्षाग्नौ तत्समिद्धिस्तु होमतः  ।  
सर्षपाज्यप्लुताभिस्ते प्रणमन्त्येव पादयोः  ॥ नर्प्_१,९०।१७२ ॥  
मृत्युकाष्ठानले मृत्युपत्रपुष्पफलैरपि  ।  
समिद्भिर्जुहुयात्सम्यग्वारे शार्चनपूर्वकम्  ॥ नर्प्_१,९०।१७३ ॥  
अरातेश्चतुरङ्गं तु बलं रोगार्द्दितं भवेत्  ।  
तेनास्य विजयो भूयान्निधनेनापि वा पुनः  ॥ नर्प्_१,९०।१७४ ॥  
अर्कवारेर्ऽकजैरिध्मैः समिद्धे ऽग्नौ तदुद्भवैः  ।  
पत्रैः पुष्पैः फलैः काण्डैर्मूलैश्चापि हुनेत्क्रमात्  ॥ नर्प्_१,९०।१७५ ॥  
सवर्णारुणवत्साया घृतसिक्तैस्तु मण्डलात्  ।  
अरातिदिङ्मुखो भूत्वा कुण्डे त्र्यस्रे विधानतः  ॥ नर्प्_१,९०।१७६ ॥  
पलायते वा रोगार्तः प्रणमेद्वा भयान्वितः  ।  
पलाशेध्मानले तस्य पञ्चाङ्गैस्तद्घृताप्लुतैः  ॥ नर्प्_१,९०।१७७ ॥  
होमेन सोमवारे च भवेत्प्राग्वन्न संशयः  ।  
खादिरेध्मानले तस्य पञ्चाङ्गैस्तद्घृताप्लुतैः  ॥ नर्प्_१,९०।१७८ ॥  
वारे भौमस्य हवनात्तदाप्नोति सुनिश्चितम्  ।  
अपामार्गस्य सौम्ये ऽह्नि पिप्पलस्य गुरोर्दिने  ॥ नर्प्_१,९०।१७९ ॥  
उदुम्बरस्य भृगुजे शम्या मान्दे ऽह्नि गोघृतैः  ।  
शुभ्रपीतसितश्यामवर्णाद्याः पूर्ववत्तथा  ॥ नर्प्_१,९०।१८० ॥  
तत्फलं समवाप्नोति तत्समिद्दीपिते ऽनले  ।  
प्रतिपत्तिथिमारभ्य पञ्चम्यन्तं क्रमेण वै  ॥ नर्प्_१,९०।१८१ ॥  
शालीचणकमुद्गैश्च यवमाषैश्च होमतः  ।  
माहिषाज्यप्लुतैस्ताभिस्तिथिभिः समवाप्नुयात्  ॥ नर्प्_१,९०।१८२ ॥  
षष्ठ्यादिसप्तम्यन्तं तु चाजाभवघृतैस्तथा  ।  
प्रागुक्तैर्निस्तुषैर्हेमात्प्रागुक्तफलमाप्नुयात्  ॥ नर्प्_१,९०।१८३ ॥  
तद्वर्द्धं पञ्चके त्वेतैः समस्तैश्च तिलद्वयैः  ।  
सितान्नैः पायसैः सिक्तैराविकैस्तु घृतैस्तथा  ॥ नर्प्_१,९०।१८४ ॥  
हवनात्तदवाप्नोति यदादौ फलमीरितम्  ।  
एवं नक्षत्रवृक्षोत्थवह्नौ तैस्तैर्मधुप्लुतैः  ॥ नर्प्_१,९०।१८५ ॥  
हवनादपि तत्प्राप्तिर्भवत्येव न संशयः  ।  
विद्यां संसाध्य पूर्वं तु पश्चादुक्तानशेषतः  ॥ नर्प्_१,९०।१८६ ॥  
प्रयोगान्साधयेद्धीमान् मङ्गलायाः प्रसादतः  ।  
सम्पूज्य देवतां विप्रकुमारीं कन्यकां तु वा  ॥ नर्प्_१,९०।१८७ ॥  
सशुभावयवां मुग्धां स्नातां धौताम्बरां शुभाम्  ।  
तथाविधं कुमारं वा संस्थाप्यभ्यर्च्य विद्यया  ॥ नर्प्_१,९०।१८८ ॥  
स्पृष्टशीर्षो जपेद्विद्यां शतवारं तथार्चयेत्  ।  
प्रसूनैररुणैः शुभ्रैः सौरभाढ्यैरथापि वा  ॥ नर्प्_१,९०।१८९ ॥  
दद्याद्गुग्गुलधूपं च यावत्कर्मावसानकम्  ।  
ततो देव्या समाविष्टे तस्मिन्सम्पूज्य भक्तितः  ॥ नर्प्_१,९०।१९० ॥  
ततस्तामुपचारैस्तैः प्रागुक्तैर्विद्यया व्रती  ।  
प्रजपंस्तां ततः पृच्छेदभीष्टं कथयेच्च सा  ॥ नर्प्_१,९०।१९१ ॥  
भूतं भवद्भविष्यं च यदन्यन्मनसि स्थितम्  ।  
जन्मान्तराण्यतीतानि सर्वं सा पूजिता वदेत्  ॥ नर्प्_१,९०।१९२ ॥  
ततस्तां प्राग्वदभ्यर्च्य स्वात्मन्युद्वास्य तां जपेत्  ।  
सहस्रवारं स्थिरधीः पूर्णात्मा विचरेत्सुखी  ॥ नर्प्_१,९०।१९३ ॥  
मधुरत्रयसंसिक्तैररुणैरम्बजैः श्रियम्  ।  
प्राप्नोति मण्डलं होमात्सितैश्च महद्यशः  ॥ नर्प्_१,९०।१९४ ॥  
क्षौद्राक्तैरुप्तलै रक्तैर्हवनात्प्रोक्तकालतः  ।  
सुवर्णं समवाप्नोति निधिं वा वसुधां तु वा  ॥ नर्प्_१,९०।१९५ ॥  
क्षीराक्तैः कैरवैर्हेमात्प्रोक्तं काममवाप्नुयात्  ।  
धान्यानि विविधान्याशु सुभगः स भवेन्नरः  ॥ नर्प्_१,९०।१९६ ॥  
आज्याक्तैरुत्पलैर्हेमाद्वाञ्छितं समवाप्नुयात्  ।  
तदक्तैरपि कह्लारैर्हवनाद्राजवल्लभः  ॥ नर्प्_१,९०।१९७ ॥  
पलाशपुष्पैस्त्रिस्वादुयुक्तैस्तत्कालहोमतः  ।  
चतुर्विधं तु पाण्डित्यं भवत्येव न संशयः  ॥ नर्प्_१,९०।१९८ ॥  
लाजैस्त्रिमधुरोपेतैस्तत्कालहवनेन वै  ।  
कन्यकां लभते पत्नीं समस्तगुणसंयुताम्  ॥ नर्प्_१,९०।१९९ ॥  
नालिकेरफलक्षोदं ससितं सगुडं तु वा  ।  
क्षौद्राक्षं जुहुयात्तद्वदयत्नाद्धनदोपमः  ॥ नर्प्_१,९०।२०० ॥  
तथैवान्नाज्यहोमेन सतन्दुलतिलैरपि  ।  
प्रसूनैररुणैस्तद्वत्तथा बन्धूकसम्भवैः  ॥ नर्प्_१,९०।२०१ ॥  
सितैः प्रसूनर्वाक्सिद्धिं हवनात्समवाप्नुयात्  ।  
सितरक्तैस्तुमिलितैरायुरारोग्यमाप्नुयात्  ॥ नर्प्_१,९०।२०२ ॥  
दूर्वात्रिकैस्त्रिमध्वक्तैर्हवनात्तु जयेच्च तान्  ।  
तथा गुडूच्या होमेन पायसेन तिलेन च  ॥ नर्प्_१,९०।२०३ ॥  
श्रीखण्डपङ्ककर्पूरमिलितैः शतपत्रकैः  ।  
हवनाच्छ्रियमाप्नोति यावदन्वयगा भवेत्  ॥ नर्प्_१,९०।२०४ ॥  
कुङ्कुमं हिमतोयेन पिष्ट्वा कर्पूरसंयुतम्  ।  
तत्पङ्क मर्द्दितैर्हेमात्कह्लारैर्विकचैः सुमैः  ॥ नर्प्_१,९०।२०५ ॥  
राजकल्पः श्रिया भूयाज्जीवेद्वर्षशतं भुवि  ।  
निःसपत्नो निरातङ्को निर्द्रन्दो निर्मलाशयः  ॥ नर्प्_१,९०।२०६ ॥  
इक्षुकाण्डस्य शकलैर्हवनाद्वस्त्रमाप्नुयात्  ।  
तथैव करवीरोत्थैः प्रसूनैररुणैः सितैः  ॥ नर्प्_१,९०।२०७ ॥  
क्षौद्राक्तैः पाटलापुष्पैर्हवनाद्वशयेद्वधूः  ।  
तथैव पङ्कजैर्हेमाद्रूपाजीवां वशं नयेत्  ॥ नर्प्_१,९०।२०८ ॥  
सरूपवत्सासितगोक्षीराक्तसितहोमतः  ।  
लभते ऽनुपमां लक्ष्मीमपि पापिष्ठचेतनः  ॥ नर्प्_१,९०।२०९ ॥  
सौवीराक्तैस्तु कार्पासबीजस्तत्कालहोमतः  ।  
अर्द्धेन्दुकुण्डे नियतं वशगा रिपवो मुने  ॥ नर्प्_१,९०।२१० ॥  
अरिष्टपत्रैस्तद्बीजैस्तद्वह्नौ तैस्तथा हुतैः  ।  
मृत्युबीजैर्निम्बतैलसिक्तैर्हेमान्निहॄन्ति तान्  ॥ नर्प्_१,९०।२११ ॥  
रोगार्तांस्तुरगांस्तद्वत्पञ्चगव्यैर्हुतैर्ध्रुवम्  ।  
अक्षबीजैस्तु तैलाक्तैर्हेमः सर्वविनाशनः  ॥ नर्प्_१,९०।२१२ ॥  
करञ्जबीजैः संसिक्तैर्हेमाद्वैरी पिशाचवान्  ।  
तथैवाक्षतरूद्भूतपञ्चाङ्गहवनादपि  ॥ नर्प्_१,९०।२१३ ॥  
निम्बतैलान्वितैरक्षद्रुमबीजैस्तु होमतः  ।  
तद्दिने स्यादपस्मारी वैरी भवति निश्चितम्  ॥ नर्प्_१,९०।२१४ ॥  
अरातेर्जन्मनक्षत्रवृक्षेन्धनगते ऽनले  ।  
तद्योनिपिशितैस्तैश्च हवनान्मृत्युकृद्रिपोः  ॥ नर्प्_१,९०।२१५ ॥  
पद्माक्षबीजैः सर्षपतैलाक्तैर्हवनात्तथा  ।  
जायन्ते वैरिणः कुष्ठरोगा देहविलोपकाः  ॥ नर्प्_१,९०।२१६ ॥  
मरिचैः सर्षपैर्हेमात्तैलाक्तैर्मध्यराजके  ।  
दाहज्वरेण ग्रस्तः स्यादरातिस्तद्दिने ध्रुवम्  ॥ नर्प्_१,९०।२१७ ॥  
एवं निग्रहहोमेषु स्वरक्षायै तथान्वहम्  ।  
स्निग्धैः सम्प्राप्तसद्विद्यैर्जपहोमादि कारयेत्  ॥ नर्प्_१,९०।२१८ ॥  
मृत्युञ्जयेन वा तत्तत्प्रयोगस्थाभिरेव वा  ।  
विद्याभिरन्यथासिद्धमन्त्रमस्याशु नाशयेत्  ॥ नर्प्_१,९०।२१९ ॥  
लक्षत्रयं कृते प्रोक्तं त्रेतायां द्विगुणं तथा  ।  
द्वापरे त्रिगुणं प्रोक्तं कलौतत्तु चतुर्गुणम्  ॥ नर्प्_१,९०।२२० ॥  
दशांशं हवनं कार्यं तर्पणं तद्दशांशतः  ।  
तद्दशांशं मार्जनं स्याद्दशांशं द्विजभोजनम्  ॥ नर्प्_१,९०।२२१ ॥  
एवं क्रमेण सर्वासां या या सङ्ख्या जपस्य सा  ।  
कार्या सिद्ध्यै तु विद्यायास्ततः कुर्यात्प्रयोगकान्  ॥ नर्प्_१,९०।२२२ ॥  
द्विगुणो हि जपः कार्यः कामेश्वर्या मुनीश्वर  ।  
सिद्धे मन्त्रे प्रयोगांस्तु विदधीत यथा तथा  ॥ नर्प्_१,९०।२२३ ॥  
जपो लक्षं समाख्यातो होमादिस्तद्धशांशतः  ।  
कर्तव्यो भगमालाया विद्यासिद्ध्यैमुनीश्वर  ॥ नर्प्_१,९०।२२४ ॥  
नित्यक्लिन्नाजपः प्रोक्तो लक्षं होमो हशांशतः  ।  
कार्यः सिद्ध्यै तु विद्यायाः प्रयोगान्साधयेत्ततः  ॥ नर्प्_१,९०।२२५ ॥  
ततो मौनी पयोभक्षः प्रजपेन्नवलक्षकम्  ।  
भेरुडामन्त्रमुक्तं तु शेषं कुर्यात्प्रयत्नतः  ॥ नर्प्_१,९०।२२६ ॥  
लक्षत्रयं जपो वह्निवासिन्याः समुदीरितः  ।  
अन्यत्सर्वं पुरावच्च कार्य्यं साधकसत्तमैः  ॥ नर्प्_१,९०।२२७ ॥  
महावज्रेश्वरीविद्याजपो लक्षत्रयो मतः  ।  
हवनादि दशांशेन कार्यं प्रोक्तक्रमेण हि  ॥ नर्प्_१,९०।२२८ ॥  
अतन्द्रितो जपेल्लक्षमितं दूतीमनुं मुने  ।  
तद्दशांशक्रमेणैव होमादिः प्रोक्तमार्गतः  ॥ नर्प्_१,९०।२२९ ॥  
त्वरितां प्रजपेल्लक्षप्रमितां तद्दशांशतः  ।  
कृत्वा होमादिकं सर्वं विद्यासिद्धियैमुनीश्वर  ॥ नर्प्_१,९०।२३० ॥  
जपो लक्षं समाख्यातो होमादिस्तद्दशांशतः  ।  
विद्यायाः कुलसुन्दर्याः कर्तव्यो द्विजसत्तम  ॥ नर्प्_१,९०।२३१ ॥  
नित्यानित्याजपो विप्रत्रिलक्षप्रमितो मतः  ।  
होमादिस्तद्दशांशेन प्रोक्तः प्रोक्तविधानतः  ॥ नर्प्_१,९०।२३२ ॥  
त्रिपञ्चाशल्लक्षमुक्तो नियमेन मुनीश्वर  ।  
जपो नित्यपताकाया होमादिस्तद्दशांशतः  ॥ नर्प्_१,९०।२३३ ॥  
विजयाया जयः प्रोक्तो लक्षमानेन नारद  ।  
अन्यत्पूर्ववदाख्यातं विद्यासिद्ध्यै तु साधनम्  ॥ नर्प्_१,९०।२३४ ॥  
दन्तलक्षप्रमाणेन सर्वमङ्गालिकां जपेत्  ।  
तद्दशांशक्रमेणैव होमादि समुदीरितम्  ॥ नर्प्_१,९०।२३५ ॥  
अष्टलक्षं हविष्याशी ज्वालामालिनिकां जपेत्  ।  
होमादिस्तद्दशांशेन प्रोक्तद्रव्यैः समीरितः  ॥ नर्प्_१,९०।२३६ ॥  
चित्राया भूपलक्षं तु जपो होमादिकस्ततः  ।  
प्रोक्तेन विधिना कार्यो विद्यासिद्ध्यै मुनीश्वर  ॥ नर्प्_१,९०।२३७ ॥  
एतत्सङ्क्षेपतः प्रोक्तं नित्यापटलमादित  ।  
ज्ञातव्यं सर्वमेवात्र यन्त्रसाधनपूर्वकम्  ॥ नर्प्_१,९०।२३८ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे नित्यापटलकथनं नाम नवतितमो ऽध्यायः  
  
  
_____________________________________________________________  
  
  
सनत्कुमार उवाच  
अथ वक्ष्ये महेशस्य मन्त्रं सर्वार्थसाधकम्  ।  
यं समाराध्य मनुजो भुक्तिं मुक्तिं च विन्दति  ॥ नर्प्_१,९१।१ ॥  
हृदयं सबकः सूक्ष्मो लान्तो ऽनन्तान्वितो मरुत्  ।  
पञ्चाक्षरो मनुः प्रोक्तस्ताराद्यो ऽयं षडक्षरः  ॥ नर्प्_१,९१।२ ॥  
वामदेवी मुनीश्छन्दः पङ्क्तिरीशो ऽस्य देवता  ।  
षड्भिर्वर्णैः षडङ्गानि कुर्यान्मन्त्रेण देशिकः  ॥ नर्प्_१,९१।३ ॥  
मन्त्रवर्णादिकान्न्यस्येन्मन्त्रमूर्तिर्यथाक्रमम्  ।  
तर्जनीमध्ययोरन्त्यानामिकाङ्गुष्ठके पुनः  ॥ नर्प्_१,९१।४ ॥  
ताः स्युस्तत्पुरुषाघोरभववामेशसञ्ज्ञिकाः  ।  
वक्त्रहृत्पादगुह्येषु निजमूर्द्धनि ताः पुनः  ॥ नर्प्_१,९१।५ ॥  
प्राग्याम्यवारुणोदीच्यमध्यवक्त्रेषु पञ्चसु  ।  
मन्त्राङ्गानिन्यसेत्पश्चाज्जातियुक्तानि षट् क्रमात्  ॥ नर्प्_१,९१।६ ॥  
कुर्वीत गोलकन्यासं रक्षायै तदनन्तरम्  ।  
हृदि वक्त्रेंऽसयोरूर्वोः कण्ठे नाभौ द्विपार्श्वयोः  ॥ नर्प्_१,९१।७ ॥  
पृष्ठे हृदि तथा मूर्ध्नि वदने नेत्रयोर्नसोः  ।  
दोःपत्सन्धिषु साग्रेषु विन्यसेत्तदनन्तरम्  ॥ नर्प्_१,९१।८ ॥  
शिरोवदनहृत्कुक्षिसोरुपादद्वये पुनः  ।  
हृदि वक्त्राम्बुजे टङ्कमृगा भयवरेष्वथ  ॥ नर्प्_१,९१।९ ॥  
वक्त्रांसहृत्सपादोरुजठरेषु क्रमान्न्यसेत्  ।  
मूलमन्त्रस्य षड वर्णान्यथावद्देशिकोत्तमः  ॥ नर्प्_१,९१।१० ॥  
मूर्ध्नि भालोदरांसेषु हृदये ताः पुनर्न्यसेत्  ।  
पश्चादनेन मन्त्रेण कुर्वीत व्यापकं सुधीः  ॥ नर्प्_१,९१।११ ॥  
नमोस्त्वनन्तरूपाय ज्योतिर्लिङ्गामृतात्मने  ।  
चतुर्मूर्तिवपुश्छायाभासिताङ्गाय शम्भवे  ॥ नर्प्_१,९१।१२ ॥  
एवं न्यस्तशरीरो ऽसौ चिन्तयेत्पार्वतीपतिम्  ।  
ध्यायेन्नित्यं महेशानं रौप्यपर्वतसन्निभम्  ॥ नर्प्_१,९१।१३ ॥  
चारुचन्द्रावतंसं च रत्नाकल्पोज्ज्वलाङ्गकम्  ।  
परश्वधवराभीतिमृगहस्तं शुभाननम्  ॥ नर्प्_१,९१।१४ ॥  
पद्मासीनं समन्तात्तु स्तुतं सुमनसां गणैः  ।  
व्याघ्रकृतिं वसानं च विश्वाद्यं विश्वरूपकम्  ॥ नर्प्_१,९१।१५ ॥  
त्रिनेत्रं पञ्चवक्त्रं च सर्वभीतिहरं शिवम्  ।  
तत्त्वलक्षं जपेन्मन्त्रं दीक्षितः शैववर्त्मना  ॥ नर्प्_१,९१।१६ ॥  
तावत्सङ्ख्यसहस्राणि जुहुयात्पायसैः शुभैः  ।  
ततः सिद्धो भवेन्मन्त्रः साधकाभीष्टसिद्धिदः  ॥ नर्प्_१,९१।१७ ॥  
देवं सम्पूजयेत्पीठे वामादिनवशक्तिके  ।  
वामा ज्येष्ठा तथा रौद्री काली कलपदादिका  ॥ नर्प्_१,९१।१८ ॥  
विकारिण्याह्वया प्रोक्ता बलाद्या विकरिण्यथ  ।  
बलप्रमथनी पश्चात्सर्वभूतदमन्यथ  ॥ नर्प्_१,९१।१९ ॥  
मनोन्मनीति सम्प्रोक्ताः शैवपीठस्य शक्तयः  ।  
नमो भगवते पश्चात्सकलादि वदेत्ततः  ॥ नर्प्_१,९१।२० ॥  
गुणात्मशक्तिभक्ताय ततो ऽनन्ताय तत्परम्  ।  
योगपीठात्मने भूयो नमस्तारादिको मनुः  ॥ नर्प्_१,९१।२१ ॥  
अमुना मनुना दद्यादासनं गिरिजापतेः  ।  
मूर्तिं मूलेन सङ्कल्प्य तत्रावाह्य यजेच्छिवम्  ॥ नर्प्_१,९१।२२ ॥  
कर्णिकायां यजेन्मूर्तिरीशमीशानदिग्गजम्  ।  
शुद्धस्फटिकसङ्काशं दिक्षु तत्पुरुषादिका  ॥ नर्प्_१,९१।२३ ॥  
पीताञ्जनश्वेतरक्ताः प्रधानसदृशायुधाः  ।  
चतुर्वक्त्रसमायुक्ता यथावत्ताः प्रपूजयेत्  ॥ नर्प्_१,९१।२४ ॥  
कोणेष्वर्चेन्निवृत्त्याद्यास्तेजोरूपाः कलाः क्रमात्  ।  
अङ्गानि केसरस्थानि विघ्नेशान्पन्नगान्यजेत्  ॥ नर्प्_१,९१।२५ ॥  
अनन्तं सुखनामानं शिवोत्तममनन्तरम्  ।  
एकनेत्रमेकरुद्रं त्रिमूर्तिं तदनन्तरम्  ॥ नर्प्_१,९१।२६ ॥  
पश्चाच्छीकण्ठनामानं शिखण्डिनमिति क्रमात्  ।  
रक्तपीतसितारक्तकृष्णरक्ताञ्जनासितान्  ॥ नर्प्_१,९१।२७ ॥  
किरीटार्पितबालेन्दून्पद्मस्थान्भूषणान्वितान्  ।  
त्रिनेत्राञ्छूलवज्रास्त्रचापहस्तान्मनोरमान्  ॥ नर्प्_१,९१।२८ ॥  
उत्तरादि यजेत्पश्चाद्रुद्रं चण्डेश्वरं पुनः  ।  
ततो नन्दिमहाकालौ गणेशं वृषभं पुनः  ॥ नर्प्_१,९१।२९ ॥  
अथ भृङ्गिं रिटिं स्कन्दमेतान्पद्मासनस्थितान्  ।  
स्वर्णतोयारुणश्याममुक्तेन्दुसितपाटलान्  ॥ नर्प्_१,९१।३० ॥  
इन्द्रादयस्ततः पूज्या वज्राद्यायुधसंयुताः  ।  
इत्थं सम्पूजयेद्देवं सहस्रं नित्यशो जपेत्  ॥ नर्प्_१,९१।३१ ॥  
सर्वपापविनिर्मुक्तः प्राप्नुयाद्वाञ्छितं श्रियम्  ।  
द्विसहस्रं जपन् रोगान्मुच्यते नात्र संशयः  ॥ नर्प्_१,९१।३२ ॥  
त्रिसन्मन्त्रं जपन्मन्त्रं दीर्घमायुरवाप्नुयात्  ।  
सहस्रवृद्धया प्रजपन्सर्वकामानवाप्नुयात्  ॥ नर्प्_१,९१।३३ ॥  
आज्यान्वितैस्तिलैः शुद्धैर्जुहुयाल्लक्षमादरात्  ।  
उत्पातजनितान् क्लेशान्नाशयेन्नात्र संशयः  ॥ नर्प्_१,९१।३४ ॥  
शतलक्षं जपन्साक्षाच्छिवो भवति मानवः  ।  
षडक्षरः शक्तिरुद्धः कथितो ऽष्टाक्षरो मनुः  ॥ नर्प्_१,९१।३५ ॥  
ऋषिश्छन्दः पुरा प्रोक्तो देवता स्यादुमापतिः  ।  
अङ्गानि पूर्वमुक्तानि सौम्यमीशं विचिन्तयेत्  ॥ नर्प्_१,९१।३६ ॥  
बन्धूकाभं त्रिनेत्रं च शशिखण्डधरं विभुम्  ।  
स्मेरास्यं स्वकरैः शूलं कम्पालं वरदाभये  ॥ नर्प्_१,९१।३७ ॥  
वहॄन्तं चारुभूपाढ्यं वामोरुस्थाद्रिकन्यया  ।  
भुजेनाश्लिष्टदेहं तं चिन्तयेन्मनसा हृदि  ॥ नर्प्_१,९१।३८ ॥  
मनुलक्षं जपेन्मन्त्रं तत्सहस्रं यथाविधि  ।  
जुहुयान्मान्मधुससिक्तैरारग्वधसमिद्वरैः  ॥ नर्प्_१,९१।३९ ॥  
प्राक्प्रोक्ते पूजयेत्पीठे गन्धपुष्पैरुमापतिम्  ।  
अङ्गावृतैर्बहिः पूज्या हृल्लेखाद्या यथापुरा  ॥ नर्प्_१,९१।४० ॥  
मध्यप्राग्दक्षिणोदीच्यपश्चिमेषु विधानतः  ।  
यजेत्पूर्वादिपत्रेषु वृषभाद्याननुक्रमात्  ॥ नर्प्_१,९१।४१ ॥  
शूलटङ्काक्षवलयकमण्डलुलसत्करम्  ।  
रक्ताकारं त्रिनयनं चण्डेशमथ पूजयेत्  ॥ नर्प्_१,९१।४२ ॥  
चक्रशङ्खाभयाभीष्टकरां मरकतप्रभाम्  ।  
दुर्गां प्रपूजयेत्सौम्यां त्रिनेत्रां चारुभूषणाम्  ॥ नर्प्_१,९१।४३ ॥  
कल्पशाखान्तरे घण्टां दधानं द्वादशेक्षणम्  ।  
बालार्काभं शिशुं कान्तंषण्मुखं पूजयेत्ततः  ॥ नर्प्_१,९१।४४ ॥  
नन्दितं च यजेत्सौम्यां रत्नभूषणमण्डितम्  ।  
परश्वधवराभीतिटङ्किनं श्यामविग्रहम्  ॥ नर्प्_१,९१।४५ ॥  
पाशाङ्कुशवराभीष्टधारिणं कुङ्कुमप्रभम्  ।  
विघ्ननायकमभ्यर्चेच्चन्द्रार्द्धकृतशेखरम्  ॥ नर्प्_१,९१।४६ ॥  
श्यामं रक्तोत्पलकरं वामाङ्कन्यस्ततत्करम्  ।  
द्विनेत्रं रक्तवस्त्राढ्यं सेनापतिमथार्चयेत्  ॥ नर्प्_१,९१।४७ ॥  
ततो ऽष्टमातरः पूज्या ब्राह्माद्याः प्रोक्तलक्षणाः  ।  
इन्द्रादिकान्लोकपालान्स्वस्वदिक्षु समर्चयेत्  ॥ नर्प्_१,९१।४८ ॥  
वज्रादीनि तदस्त्राणि तद्बहिः क्रमतोर्ऽचयेत्  ।  
एवं यो भजते मन्त्री देवं शम्भुमुमापतिम्  ॥ नर्प्_१,९१।४९ ॥  
स भवेत्सर्वलोकानां सौभाग्यश्रेयसां पदम्  ।  
सान्तसद्यान्तसंयुक्तो बिन्दुभूषितमस्तकः  ॥ नर्प्_१,९१।५० ॥  
प्रासादाख्यो मनुः प्रोक्तो भजतां सर्वसिद्धिदः  ।  
षड्दीर्घयुक्तबीजेन षडङ्गविधिरीरितः  ॥ नर्प्_१,९१।५१ ॥  
षडर्णवत्तु मुन्याद्याः प्रोक्ताश्चास्यापि नारद  ।  
ईशानाद्या न्यसेन्मूर्तीरङ्गुष्ठादिषु देशिकः  ॥ नर्प्_१,९१।५२ ॥  
ईशानाख्यं तत्पुरुषमघोरं तदनन्तरम्  ।  
वामदेवाह्वयं सद्योजातबीजं क्रमाद्विदुः  ॥ नर्प्_१,९१।५३ ॥  
उकाराद्यैः पञ्चह्रस्वौर्विलोमान्संयुतं च यत्  ।  
तत्तदङ्गुलिभिर्भूयस्तत्तदिकान्न्यसेत्  ॥ नर्प्_१,९१।५४ ॥  
शिरोवदनहृद्गुह्यपाददेशे यथाक्रमात्  ।  
उर्द्धप्राग्दक्षिणोदीच्यपश्चिमेषु मुखेषु च  ॥ नर्प्_१,९१।५५ ॥  
ततः प्रविन्यसेद्विद्वानष्टत्रिंशत्कलास्तनौ  ।  
ईशानाद्या ऋचः सम्यगङ्गुलीषु यथाक्रमात्  ॥ नर्प्_१,९१।५६ ॥  
अङ्गुष्ठादिकनिष्ठान्तं न्यसेद्देशिकसत्तमः  ।  
मूर्द्धास्यहृदयाम्भोजगुह्यपादे तु ताः पुनः  ॥ नर्प्_१,९१।५७ ॥  
वक्त्रे मूर्धादिषु न्यस्य भूयो ऽङ्गानि प्रकल्पयेत्  ।  
तारपञ्चकमुच्चार्य सर्वज्ञाय हृदीरितम्  ॥ नर्प्_१,९१।५८ ॥  
अमृते तेजो मालिनि तृप्तायेति पदं पुनः  ।  
तदन्ते ब्रह्मशिःसे शिरोगं ज्वलितं ततः  ॥ नर्प्_१,९१।५९ ॥  
शिखिं शिखाय परतो ऽनादिबोधाय तच्छिखा  ।  
वज्रिणे वज्रहस्ताय स्वतन्त्राय तनुच्छदम्  ॥ नर्प्_१,९१।६० ॥  
सैं सैं हौमिति सम्भाष्य परतो त्ॐ गुह्यशक्तये  ।  
नेत्रमुक्तं श्लीपशुं हुं फडन्ते नेत्रं शक्तये  ॥ नर्प्_१,९१।६१ ॥  
अस्त्रमुक्तं षडङ्गानि कुर्यादेवं समाहितः  ।  
पूर्वदक्षिणपश्चात्प्राक्सौम्यमध्येषु पञ्चसु  ॥ नर्प्_१,९१।६२ ॥  
वक्त्रेषु पञ्च विन्यस्येदीशानस्य कलाः क्रमात्  ।  
ईशानः सर्वविद्यानां शशिनी प्रथमा कला  ॥ नर्प्_१,९१।६३ ॥  
ईश्वरः सर्वभूतानां मङ्गला तदनन्तरम्  ।  
ब्रह्माधिपतिः शब्दान्ते ब्रह्मणो ऽधिपतिः पुनः  ॥ नर्प्_१,९१।६४ ॥  
ब्रह्मेष्टदा तृतीयास्याच्छिवो मे अस्तु तत्परा  ।  
मरीचिः कथिता विप्र चतुर्थी च सदाशिवे  ॥ नर्प्_१,९१।६५ ॥  
अंशुमालिन्यथ परा प्रणवाद्या नमोन्विताः  ।  
पूर्वपश्चिमयाम्योदग्वक्त्रेषु तदनन्तरम्  ॥ नर्प्_१,९१।६६ ॥  
चतस्रो विन्यसेन्मन्त्री पुरुषस्य कलाः क्रमात्  ।  
आद्या तत्पुरुपायेति विद्महे शान्तिरीरिता  ॥ नर्प्_१,९१।६७ ॥  
महादेवाय शब्दान्ते धीमहि स्यात्ततः परम्  ।  
विद्या द्वितीया कथिता तन्नो रुद्रः पदं ततः  ॥ नर्प्_१,९१।६८ ॥  
प्रतिष्ठा कथिता पश्चात्तृतीया स्यात्प्रचोदयात्  ।  
निवृत्तिस्तत्परा सर्वा प्रणवाद्या नमोन्विता  ॥ नर्प्_१,९१।६९ ॥  
हृदि चांसद्वये नाभिकुक्षौ पृष्ठे ऽथ वक्षसि  ।  
अथोरसि कला न्यस्येदष्टौ मन्त्री यथाविधि  ॥ नर्प्_१,९१।७० ॥  
अघोरेभ्यस्तथा पूर्वमीरिता प्रथमा कला  ।  
अथ घोरेभ्य इत्यन्ते मोहास्यात्तदनन्तरम्  ॥ नर्प्_१,९१।७१ ॥  
अघोरान्ते क्षमा पश्चात्तृतीया परिकीर्तिता  ।  
घोरतरेभ्यो निद्रा स्यात्सर्वेभ्यः सर्वतत्परा  ॥ नर्प्_१,९१।७२ ॥  
व्याधिस्तु पञ्चमी प्रोक्ता शर्वेभ्यस्तदनन्तरम्  ।  
मृत्युर्निगदिता षष्ठी नमस्ते अस्तु तत्परम्  ॥ नर्प्_१,९१।७३ ॥  
क्षुधा स्यात्सप्तमी रुद्ररूपेभ्यः कथिता तृषा  ।  
अष्टमी कथिता एताध्रुवाद्या नमसान्विताः  ॥ नर्प्_१,९१।७४ ॥  
गुह्ययुग्मोरुयुग्मेषु जानुजङ्घास्फिजोः पुनः  ।  
कट्यां पार्श्वद्वये वामकला न्यस्येत्त्रयोदश  ॥ नर्प्_१,९१।७५ ॥  
प्रथमा वामदेवाय नमोन्ते स्याद्रुजा कला  ।  
स्याज्ज्येष्ठाय नमो रक्षा द्वितीया परिकीर्तिता  ॥ नर्प्_१,९१।७६ ॥  
कलकामा पञ्चमी स्यात्ततो विकरणाय च  ।  
नमः संयमनी षष्ठी कथिता तदनन्तरम्  ॥ नर्प्_१,९१।७७ ॥  
बलक्रिया सप्तमीष्टा कला विकरणाय च  ।  
नमो वृद्धिस्त्वष्टमी स्याद्बलान्ते च स्थिरा कला  ॥ नर्प्_१,९१।७८ ॥  
पश्चात्प्रमथनायान्ते नमो रात्रिरुदीरिता  ।  
सर्वभूतदमनाय नमोन्ते भ्रामणी कला  ॥ नर्प्_१,९१।७९ ॥  
नमोन्ते मोहिनी प्रोक्ता मन्त्रज्ञैर्द्वादशी कला  ।  
मनोन्मन्यै नमः पश्चाज्ज्वरा प्रोक्ता त्रयोदशी  ॥ नर्प्_१,९१।८० ॥  
प्रणवाद्याश्चतुर्थ्यन्ता नमोन्तास्तु प्रकीर्तिताः  ।  
पाददोस्तननासासु मूर्ध्नि बाहुयुगे न्यसेत्  ॥ नर्प्_१,९१।८१ ॥  
सद्योजातभवाः सम्यगष्टौ मन्त्राः कलाः क्रमात्  ।  
सद्योजातं प्रपद्यामि सिद्धिः स्यात्प्रथमा कला  ॥ नर्प्_१,९१।८२ ॥  
सद्योजाताय वै भूयो नमः स्याद् वृद्धिरीरिता  ।  
भवेद्युतिस्तृतीया स्यादभवे तदनन्दरम्  ॥ नर्प्_१,९१।८३ ॥  
लक्ष्मी चतुर्थी कथिता ततो नातिभवेपदम्  ।  
मेधा स्यात्पञ्चमी प्रोक्ता कलाभूयो भवस्व माम्  ॥ नर्प्_१,९१।८४ ॥  
प्राज्ञा समीरिता षष्ठी भवान्ते स्यात्प्रभा कला  ।  
उद्भवाय नमः पश्चात्सुधा स्यादष्टमी कला  ॥ नर्प्_१,९१।८५ ॥  
प्रणवाद्याश्चतुर्थ्यन्ता कलाः सर्वा नमोन्विताः  ।  
अष्टात्रिंशत्कलाः प्रोक्ताः पञ्च ब्रह्मपदादिकाः  ॥ नर्प्_१,९१।८६ ॥  
इति विन्यस्तदेहो ऽसौ भवेद्गङ्गाधरः स्वयम्  ।  
ततः समाहितो भूत्वा ध्यायेदेवं सदाशिवम्  ॥ नर्प्_१,९१।८७ ॥  
सितपीतासितश्वेतजपाभैः पञ्चभिर्मुखैः  ।  
अक्षैर्युतं ग्लौमुकुटं कोटिपूर्णेन्दुसम्प्रभम्  ॥ नर्प्_१,९१।८८ ॥  
शूलं टङ्कं कृपाणं च वज्राग्न्यहिपतीन्करैः  ।  
दधानम्भूषणोद्दीप्तं घण्टापाशवराभयान्  ॥ नर्प्_१,९१।८९ ॥  
एवं ध्यात्वा जपेन्मन्त्रं पञ्चलक्षं मधुप्लुतैः  ।  
प्रसूनैः करवीरोत्थैर्जुहुयात्तहृशांशतः  ॥ नर्प्_१,९१।९० ॥  
पूर्वोदिते यजेत्पीठे मर्तिं मूलेन कल्पयेत्  ।  
आवाह्य पूजयेत्तस्यां मूर्तावावरणैः सह  ॥ नर्प्_१,९१।९१ ॥  
शक्तिं डमरुकाभीतिवरान्सन्दधतं करैः  ।  
ईशानं त्रीक्षणं शुभ्रमैशान्यां दिशि पूजयेत्  ॥ नर्प्_१,९१।९२ ॥  
परश्वेणवराभीतीर्दधानं विद्युदुज्ज्वलम्  ।  
चतुर्मुखं तत्पुरुषं त्रिनेत्रं पूर्वन्तोर्ऽचयेत्  ॥ नर्प्_१,९१।९३ ॥  
अक्षस्रजं वेदपाशौ ऋषिण्डमरुकं ततः  ।  
खट्वाङ्गं निशितं शूलं कपालं बिभ्रतं करैः  ॥ नर्प्_१,९१।९४ ॥  
अञ्जनाभं चतुर्वक्त्रं भीमदन्तं भयावहम्  ।  
अघोरं त्रीक्षणं याम्ये पूजयेन्मन्त्रवित्तमः  ॥ नर्प्_१,९१।९५ ॥  
कुङ्कुमाभचतुर्वक्त्रं वामदेवं त्रिलोचनम्  ।  
हरिणाक्षगुणाभीतिवरहस्तं चतुर्मुखम्  ॥ नर्प्_१,९१।९६ ॥  
बालेन्दुशेखरोल्लासिमुकुटं पश्चिमे यजेत्  ।  
कर्पूरेदुनिभं सौम्यं सद्योजातं त्रिलोचनम्  ॥ नर्प्_१,९१।९७ ॥  
वराभयाक्षवलयकुठारान्दधतं करैः  ।  
विलासिनं स्मेरवक्त्रं सौम्ये सम्यक्समर्चयेत्  ॥ नर्प्_१,९१।९८ ॥  
कोणेष्वर्चेन्निवृत्त्याद्यास्तेजोरूपाः कलाः क्रमात्  ।  
विघ्नेश्वराननन्ताद्यान्पत्रेषु परितो यजेत्  ॥ नर्प्_१,९१।९९ ॥  
उमादिकास्ततो बाह्ये शक्राद्यानायुधैः सह  ।  
इति सम्पूज्य देवेशं भक्त्या परमया युतः  ॥ नर्प्_१,९१।१०० ॥  
प्रणीयेन्नृत्यगीताद्यैः स्तोत्रमैर्त्रीं मनोहरैः  ।  
तारो मायावियद्बिन्दुमनुस्वरसमन्वितः  ॥ नर्प्_१,९१।१०१ ॥  
पञ्चाक्षरसमायुक्तो वसुवर्णो मनुर्मतः  ।  
पञ्चाक्षरोक्तवत्कुर्यादङ्गन्यासादिकं बुधः  ॥ नर्प्_१,९१।१०२ ॥  
सिन्दूराभं लसद्रत्नमुकुटं चन्द्रमौलिनम्  ।  
दिव्यभूषाङ्गरागं च नागयज्ञोपवीतिनम्  ॥ नर्प्_१,९१।१०३ ॥  
वामोरुस्थप्रियोरोजन्यस्तहस्तं च बिभ्रतम्  ।  
वेदटङ्केष्मभयं ध्यायेत्सर्वेश्वरं शिवम्  ॥ नर्प्_१,९१।१०४ ॥  
अष्टलक्षं जपेन्मन्त्रं तत्सहस्रं घृतान्वितैः  ।  
पायसैर्जुहुयात्पीठेमूर्तिं सङ्कल्प्य मूलतः  ॥ नर्प्_१,९१।१०५ ॥  
अङ्गैरावरणं पूर्वमनन्ताद्यैरनन्तरम्  ।  
उमादिभिः समुद्दिष्टं तृतीयं लोकनायकैः  ॥ नर्प्_१,९१।१०६ ॥  
चतुर्थं पञ्चमं तेषामायुधैः परिकीर्तितम्  ।  
एवं प्रतिदिनं देवं पूजयेत्साधकोत्तमः  ॥ नर्प्_१,९१।१०७ ॥  
पुत्रपौत्रादिगां लक्ष्मीं सम्प्राप्यह्यत्र मोदते  ।  
तारः स्थिरा सकर्णेन्दुर्भघृगुः सर्गसमन्वितः  ॥ नर्प्_१,९१।१०८ ॥  
अक्षरात्मा निगदितो मन्त्रो मृत्युञ्जयात्मकः  ।  
ऋषैः कहोलो देव्यादिगायत्री छन्द ईरितम्  ॥ नर्प्_१,९१।१०९ ॥  
मृत्युञ्जयो महादेवो देवतास्य समीरितः  ।  
भृगुणा दीर्घयुक्तेन षडङ्गानि समाचरेत्  ॥ नर्प्_१,९१।११० ॥  
चन्द्रार्कहुतभुङ्नेत्रं स्मितास्यं युग्मपद्मगम्  ।  
मुद्रापाशैणाक्षसूत्रलसत्पाणिं शशिप्रभम्  ॥ नर्प्_१,९१।१११ ॥  
भालेन्दुविगलन्त्पीयूषप्लुताङ्गमलङ्कृतम्  ।  
हाराद्यैर्निजकान्त्या तु ध्यायेद्विश्वविमोहनम्  ॥ नर्प्_१,९१।११२ ॥  
गुणलक्षं जपेन्मन्त्रं तद्दशांशं हुनेत्सुधीः  ।  
अमृताशकलैः शुद्धदुग्धाज्यसमभिप्लुतैः  ॥ नर्प्_१,९१।११३ ॥  
शैवे सम्पूजयेत्पीठे मूर्तिं सङ्कल्पमूलतः  ।  
अङ्गावरणमाराध्यपश्चाल्लोकेश्वरान्यजेत्  ॥ नर्प्_१,९१।११४ ॥  
तदस्त्राणि ततो बाह्ये पूजयेत्साधकोत्तमः  ।  
जपपूजादिभिः सिद्धे मन्त्रे ऽस्मिन्मुनिसत्तम  ॥ नर्प्_१,९१।११५ ॥  
कुर्यात्प्रयोगान्कल्योक्तानभीष्टफलसिद्धये  ।  
दुग्धसिक्तैः सुधाखण्डैर्हुत्वा प्रत्यहमादरात्  ॥ नर्प्_१,९१।११६ ॥  
सहस्रमासपर्यन्तं लभेदायुर्धनं सुतान्  ।  
सुधावटतितान्पूर्वा पयः सर्पिः पयो हविः  ॥ नर्प्_१,९१।११७ ॥  
सप्त द्रव्याणि वारेषु क्रमाद्दशशतं हुनेत्  ।  
सप्ताधिकान् द्विजान्नित्यं भोजयेन्मधुरान्वितम्  ॥ नर्प्_१,९१।११८ ॥  
ऋत्विग्भ्यो दक्षिणां दद्यादरुणां गां पयस्विनीम्  ।  
गुरुं सम्प्रीणयेत्पश्चाद्धनाद्यैर्देवताधिया  ॥ नर्प्_१,९१।११९ ॥  
अनेन विधिना साध्यः कृत्याद्रोहज्वंरादिभिः  ।  
विमुक्तः सुचिरं जीवेच्छरदां शतमञ्जसा  ॥ नर्प्_१,९१।१२० ॥  
अभिचारे ज्वरे स्तम्भघोरोन्मादे शिरोगदे  ।  
असाध्यरोगे क्ष्वेडार्तौं मोहे दाहे महाभये  ॥ नर्प्_१,९१।१२१ ॥  
होमो ऽयं शान्तिदः प्रोक्तः सर्वाभयप्रदायकः  ।  
द्रव्यैरेतैः प्रजुहुयात्त्रिजन्मसु यथाविधि  ॥ नर्प्_१,९१।१२२ ॥  
भोजयेन्मधुरैर्भोज्यैर्ब्राह्मणान्वेदपारगान्  ।  
दीर्घमायुरवाप्नोति वाञ्छितां विन्दति श्रियम्  ॥ नर्प्_१,९१।१२३ ॥  
एकादशाहुतीर्नित्यं दूर्वाभिर्जुहुयाद् बुधः  ।  
अपमृत्युजिदेव स्यादायुरारोग्यवर्द्धनम्  ॥ नर्प्_१,९१।१२४ ॥  
त्रिजन्मसु सुधावल्लीकाश्मीरीबकुलोद्भवैः  ।  
समिद्वरैः कृतो होमः सर्वमृत्युगदापहः  ॥ नर्प्_१,९१।१२५ ॥  
सिद्धार्थैर्विहितो होमो महाज्वरविनाशनः  ।  
अपामार्गसमिद्धोमः सर्वामयनिषूदनः  ॥ नर्प्_१,९१।१२६ ॥  
दक्षिणामूर्तये पूर्वं तुभ्यं पदमनन्तरम्  ।  
वटमूलपदस्यान्ते प्रवदेच्च निवासिने  ॥ नर्प्_१,९१।१२७ ॥  
ध्यानैकनिरताङ्गाय पश्चाद् ब्रूयान्नमः पदम्  ।  
रुद्राय शम्भवे तारशक्तिरुद्धो ऽयमीरितः  ॥ नर्प्_१,९१।१२८ ॥  
षट्त्रिंशदक्षरो मन्त्रः सर्वकामफलप्रदः  ।  
मुनिः शुकः समुद्दिष्टश्छन्दो ऽनुष्टुप्प्रकीर्तितम्  ॥ नर्प्_१,९१।१२९ ॥  
देवता दक्षिणामूर्तिर्नाम्ना शम्भुरुदीरितः  ।  
तारशक्तियुक्तैः पूर्वं ह्रीमाद्यन्तैश्च मन्त्रजैः  ॥ नर्प्_१,९१।१३० ॥  
षट्षष्ठाष्टेषु वह्न्यर्णैर्हृदयाद्यङ्गकल्पनम्  ।  
मूर्ध्नि भाले दृशोः श्रोत्रे गण्डयुग्मे सनासिके  ॥ नर्प्_१,९१।१३१ ॥  
आस्यदोःसन्धिषु गले स्तनहृन्नाभिमण्डले  ।  
कट्यां गुह्ये पुनः पादसन्धिष्वर्णान्न्यसेन्मनोः  ॥ नर्प्_१,९१।१३२ ॥  
व्यापकं तारशक्तिभ्यां कुर्याद्देहे ततः परम्  ।  
हिमाचलतटे रम्ये सिद्धिकिन्नरसेविते  ॥ नर्प्_१,९१।१३३ ॥  
विविधद्रुमशाखाभिः सर्वतो वारितातपे  ।  
सुपुष्पितैर्लताजालैराश्लिष्टकुसुमद्रुमे  ॥ नर्प्_१,९१।१३४ ॥  
शिलाविवरनिर्गच्छन्निर्झरानिलशीतले  ।  
गायद्देवाङ्गनासङ्घे नृत्यद्बर्हि कदम्बके  ॥ नर्प्_१,९१।१३५ ॥  
कूजत्कोकिलसङ्घेन मुखरीकृतदिङ्मुखे  ।  
परस्परविनिर्मुक्तमात्सर्यमृगसेविते  ॥ नर्प्_१,९१।१३६ ॥  
जलजैः स्थलजैः पुष्पैरामोदिभिरलङ्कृते  ।  
आद्यैः शुकाद्यैर्मुनिभिरजस्रसुखसेविते  ॥ नर्प्_१,९१।१३७ ॥  
पुरन्दरमुखैर्देवैः साङ्गनाद्यैर्विलोकिते  ।  
वटवृक्षं महोच्छ्रायं पद्मरागफलोज्ज्लम्  ॥ नर्प्_१,९१।१३८ ॥  
गारुत्मतमयैः पत्रैर्निबिडैरुपशोभितम्  ।  
नवरत्नमयाकल्पैर्लम्बमानैरलङ्कृतम्  ॥ नर्प्_१,९१।१३९ ॥  
संसारतापविच्छेदकुशलच्छायमद्भुतम्  ।  
तस्य मूले सुसङ्कॢप्तरत्नसिंहासने शुभे  ॥ नर्प्_१,९१।१४० ॥  
आसीनमसिताकल्पं शरच्चन्द्रनिभाननम्  ।  
कैलासाद्रिनिभं त्र्यक्षं चन्द्राङ्कितकपर्दकम्  ॥ नर्प्_१,९१।१४१ ॥  
नासाग्रालोकनपरं वीरासनसमास्थितम्  ।  
भद्राटके कुरङ्गाढ्यजानुस्थकरपल्लवम्  ॥ नर्प्_१,९१।१४२ ॥  
कक्षाबद्धभुजङ्गं च सुप्रसन्नं हरं स्मरेत्  ।  
अयुतद्वयसंयुक्तगुणलक्षं जपेन्मनुम्  ॥ नर्प्_१,९१।१४३ ॥  
तद्दशांशं तिलैः शुद्धैर्जुहुयात्क्षीरसंयुतैः  ।  
पञ्चाक्षरोदिते पीठे तद्विधानेन पूजयेत्  ॥ नर्प्_१,९१।१४४ ॥  
भिक्षाहारो जपेन्मासं मनुमेनं जितेन्द्रियः  ।  
नित्यं सहस्रमष्टार्द्धं परां विन्दति वाक्छ्रियम्  ॥ नर्प्_१,९१।१४५ ॥  
त्रिवारं जप्तमेतेन पयस्तु मनुना पिबेत्  ।  
दक्षिणामूर्तिंसन्ध्यानाच्छास्त्रव्याख्यानकृद्भवेत्  ॥ नर्प्_१,९१।१४६ ॥  
प्रणवो हृदयं पश्चाद्वदेद्भगवतेपदम्  ।  
ङेयुतं दक्षिणामूर्तिं मह्यम्मेधामुदीरयेत्  ॥ नर्प्_१,९१।१४७ ॥  
प्रयच्छ ठद्वयान्तो ऽयं द्वाविंशत्यक्षरो मनुः  ।  
मुनिश्चतुर्मुखश्छन्दो गायत्री देवतोदिता  ॥ नर्प्_१,९१।१४८ ॥  
ताररुद्धैः स्वरैर्दीर्घैः षड्भिरङ्गानि कल्पयेत्  ।  
पदैर्मन्त्रभवैर्वापिध्यानाद्यं पूर्ववन्मतम्  ॥ नर्प्_१,९१।१४९ ॥  
लोहितोग्र्यासनः सद्यो बिन्दुमान्प्रथमं ततः  ।  
द्वितीयं वह्निबीजस्था दीर्घा शान्तीन्दुभूषिता  ॥ नर्प्_१,९१।१५० ॥  
तृतीया लाङ्गलीशार्णमन्त्रो बीजत्रयान्वितः  ।  
नीलकण्ठात्मकः प्रोक्तो विषद्वयहरः परः  ॥ नर्प्_१,९१।१५१ ॥  
हरद्वयं वह्निजाया हृदयं परिकीर्तितम्  ।  
कपर्द्दिने पदयुगं शिरोमन्त्र उदाहृतः  ॥ नर्प्_१,९१।१५२ ॥  
नीलकण्ठाय ठद्वन्द्वं शिखामन्त्रो ऽयमीरितः  ।  
कालकूटपदस्यान्ते विषभक्षणङेयुतम्  ॥ नर्प्_१,९१।१५३ ॥  
हुं फट् कवचमुद्दिष्टं नीलकण्ठिन इत्यतः  ।  
स्वाहान्तमस्त्रमेतानि पञ्चागानि मनोर्विदुः  ॥ नर्प्_१,९१।१५४ ॥  
मूर्ध्नि कण्ठे हृदम्भोजे क्रमाद्वीजत्रयं न्यसेत्  ।  
बालार्कायुतवर्चस्कं जटाजूटेन्दुशोभितम्  ॥ नर्प्_१,९१।१५५ ॥  
नागाभूषं जपवटीं शूलं ब्रह्मकपालकम्  ।  
खट्वाङ्गं दधतं दोर्भिस्त्रिनेत्रं चिन्तयेद्धरम्  ॥ नर्प्_१,९१।१५६ ॥  
लक्षत्रयं जपेन्मन्त्रं तद्दशांशं ससर्पिषा  ।  
हविषा जुहुयात्सम्यक्संस्कृते हव्यवाहने  ॥ नर्प्_१,९१।१५७ ॥  
शैवं पीठे यजेद्देवं नीलकण्ठं समाहितः  ।  
मृत्युं जयविधानेन विषद्वयविनाशनम्  ॥ नर्प्_१,९१।१५८ ॥  
अग्निः संवर्तकादित्यरानिलौ षष्टिबिन्दुमान्  ।  
चिन्तामणिरिति ख्यातं बीजं सर्वसमृद्धिदम्  ॥ नर्प्_१,९१।१५९ ॥  
कश्यपो मुनिराख्यातश्छन्दो ऽनुष्टुबुदाहृतम्  ।  
अर्द्धनारीश्वरः प्रोक्तो देवता जगतां पतिः  ॥ नर्प्_१,९१।१६० ॥  
रेफआदिव्यञ्जनैः षड्भिः कुर्यादङ्गानि षट् क्रमात्  ।  
त्रिनेत्रं नीलमणिभं शूलपाशं कपालकम्  ॥ नर्प्_१,९१।१६१ ॥  
रक्तोत्पलं च हस्ताब्जैर्दधतं चारुभूषणम्  ।  
बालेन्दुबद्धमुकुटमर्द्धनारीश्वरं स्मरेत्  ॥ नर्प्_१,९१।१६२ ॥  
एकलक्षं जपेन्मन्त्रं त्रिशतं मधुराप्लुतैः  ।  
तिलैर्हुनेद्यजेत्पीठे शैवेङ्गावरणैः सह  ॥ नर्प्_१,९१।१६३ ॥  
वृषाद्यैर्मातृभिः पश्चाल्लोकपालैस्तदायुधैः  ।  
प्रासादाद्यं जपेन्मन्त्रमयुतं रोगशान्तये  ॥ नर्प्_१,९१।१६४ ॥  
स्वाहावृत्तमिदं बीजं विगलत्परमामृतम्  ।  
चन्द्रबिम्बस्थितं मूर्ध्नि ध्यातं क्ष्वेडगदापहम्  ॥ नर्प्_१,९१।१६५ ॥  
प्रतिलोमस्वराढ्या च बीजं वह्निगृहे स्थितम्  ।  
रेफआदिव्यञ्जनोल्लासिषट्कोणाभिवृतं बहिः  ॥ नर्प्_१,९१।१६६ ॥  
भूतार्तस्य स्मृतं मूर्ध्नि भूतमाशु विनाशयेत्  ।  
पीडिताङ्गे स्मृतं तत्तत्पीडां शमयति ध्रुवम्  ॥ नर्प्_१,९१।१६७ ॥  
प्रणवो हृदयं पश्चान् ङेन्तः पशुपतिः पुनः  ।  
तारो नमो भूतपदं ततो ऽधिपतये ध्रुवम्  ॥ नर्प्_१,९१।१६८ ॥  
नमोरुद्राय युगलं खड्गरावण शब्दतः  ।  
विहरद्वितयं पश्चान्नरीनृत्ययुगं पृथक्  ॥ नर्प्_१,९१।१६९ ॥  
श्मशानभस्माचितान्ते शरण्याय ततः परम्  ।  
घण्टाकपालमालादिधरायेति पदं पुनः  ॥ नर्प्_१,९१।१७० ॥  
व्याघ्रचर्मपदस्यान्ते परिधानाय तत्परम्  ।  
शशाङ्ककृतशब्दान्ते शेखराय ततः परम्  ॥ नर्प्_१,९१।१७१ ॥  
कृष्णसर्पपदात्पश्चाद्वदेद्यज्ञोपवीतिने  ।  
बलयुग्मं चलायुग्ममनिवर्तकपालिने  ॥ नर्प्_१,९१।१७२ ॥  
हनुयुग्मं ततो भूतांस्त्रासयद्वितयं पुनः  ।  
भूयो मण्डलमध्ये स्यात्कटयुग्मं ततः परम्  ॥ नर्प्_१,९१।१७३ ॥  
रुद्राङ्कुशेन शमय प्रवेशययुगं ततः  ।  
आवेशययुगं पश्चाञ्चण्डासिपदमीरयेत्  ॥ नर्प्_१,९१।१७४ ॥  
धाराधिपतिरुद्रो ऽयं ज्ञापयत्यग्निसुन्दरी  ।  
खड्गरावणमन्त्रो ऽयं सप्तत्यूर्द्धशताक्षरः  ॥ नर्प्_१,९१।१७५ ॥  
भूताधिपतये स्वाहा पूजामन्त्रो ऽयमीरितः  ।  
सिद्धमन्त्रो ऽयमुदितो जपादेव प्रसिद्ध्यति  ॥ नर्प्_१,९१।१७६ ॥  
अयुतद्वितयात्पश्चाद्भूतादिग्रहणे क्षमः  ।  
माया स्फुरद्वयं भूयः प्रस्फुरद्वितयं पुनः  ॥ नर्प्_१,९१।१७७ ॥  
घातयद्वितयं वर्मफडन्तः समुदीरितः  ।  
एकपञ्चाशदर्णो ऽयमघोरास्त्रं महामनुः  ॥ नर्प्_१,९१।१७८ ॥  
अघोरो ऽस्य नुनिः प्रोक्तस्त्रिवृच्छन्दं उदाहृतम्  ।  
अघोररुद्रः सन्दिष्टो देवता मन्त्रनायकः  ॥ नर्प्_१,९१।१७९ ॥  
हृदयं पञ्चभिः प्रोक्तं शिरः षड्भिरुदाहृतम्  ।  
शिखा दशभिराख्याता नवभिः कवचं मतम्  ॥ नर्प्_१,९१।१८० ॥  
वसुवर्णैः स्मृतं नेत्रं दशार्णैरस्त्रमीरितम्  ।  
मूर्ध्नि नेत्रास्यकण्ठेषु हृन्नाभ्यामूरुषु क्रमात्  ॥ नर्प्_१,९१।१८१ ॥  
जानुजङ्घापदद्वन्द्वे रुद्रभिन्नाक्षरैर्न्यसेत्  ।  
पञ्चषट्काष्टवेदाङ्गद्विव्द्यब्धिरसलोचनैः  ॥ नर्प्_१,९१।१८२ ॥  
श्यामं त्रिनेत्रं सपार्ढ्यं रक्तवस्त्राङ्गराङ्गकम्  ।  
नानाशस्त्रधरं ध्यायेनदघोराख्यं सदाशिवम्  ॥ नर्प्_१,९१।१८३ ॥  
भूतवेतालकादीनां क्षयो ऽयं निग्रहे मनुः  ।  
तारो वान्तो धरासंस्थो वामनेत्रेन्दुभूषितः  ॥ नर्प्_१,९१।१८४ ॥  
पाशी बकः कर्णनेत्रवर्मास्त्रान्तः षडक्षरः  ।  
मनुः पाशुपतास्त्राख्यो ग्रहक्षुद्रनिवारणः  ॥ नर्प्_१,९१।१८५ ॥  
षड्भिर्वर्णैः षडङ्गानि हुम्फडन्तैः सजातिभिः  ।  
मध्याह्नार्कप्रभं भीमं त्र्यक्षं पन्नगभूषणम्  ॥ नर्प्_१,९१।१८६ ॥  
नानाशस्त्रं चतुर्वक्त्रं स्मरेत्पशुपतिं हरम्  ।  
वर्णलक्षं जपेन्मन्त्रं जुहुयात्तद्दशांशतः  ॥ नर्प्_१,९१।१८७ ॥  
गव्येन सर्पिषा मन्त्रो संस्कृते हव्यवाहने  ।  
शैवे पीठे यजेदङ्गमातृलोकेश्वरायुधैः  ॥ नर्प्_१,९१।१८८ ॥  
अनेन मन्त्रितं तोयं भूतग्रस्तमुखे क्षिपेत्  ।  
सद्यः स मुञ्चति क्रन्दान्महामन्त्रप्रभावतः  ॥ नर्प्_१,९१।१८९ ॥  
अनेन मन्त्रितान्बाणान्विसृजेद्युधि यो नरः  ।  
जयेत्क्षणेन निखिलाञ्छत्रून्पार्थ इवापरः  ॥ नर्प्_१,९१।१९० ॥  
वर्णान्तिमो बिन्दुयुतः क्षेत्रपालाय हृन्मनुः  ॥ नर्प्_१,९१।१९१ ॥  
ताराद्यो वसुवर्णो ऽयं क्षेत्रपालस्य कीर्तितः  ।  
षड्दीर्घयुक्तबीजेन षडङ्गं न्यस्य चिन्तयेत्  ॥ नर्प्_१,९१।१९२ ॥  
नीलाचलाभं दिग्वस्त्रं सर्पभूषं त्रिलोचनम्  ।  
पिङ्गोर्ध्वकेशान्दधतं कपालं च गदां स्मरेत्  ॥ नर्प्_१,९१।१९३ ॥  
लक्षमेकं जपेन्मन्त्रं जुहुयात्तद्दशांशतः  ।  
चरुणा घृतसिक्तेन ततः क्षेत्रे समर्चयेत्  ॥ नर्प्_१,९१।१९४ ॥  
धर्मादिकल्पिते पीठे साङ्गावरणमादरात्  ।  
तस्मै सपरिवाराय बलिमेतेन निर्हरेत्  ॥ नर्प्_१,९१।१९५ ॥  
पूर्वमेहिद्वयं पश्चाद्विद्विषं पुरुषं द्वयम्  ।  
भञ्जयद्वितयं भूयो नर्तयद्वितयं पुनः  ॥ नर्प्_१,९१।१९६ ॥  
ततो विघ्नपदद्वन्द्वं महाभैरव तत्परम्  ।  
क्षेत्रपालबलिं गृह्णद्वयं पावकसुन्दरी  ॥ नर्प्_१,९१।१९७ ॥  
बलिमन्त्रो ऽयमाख्यातः सर्वकामफलप्रदः  ।  
सोपदेशं बृहत्पिण्डे कृत्वा रात्रिषु साधकः  ॥ नर्प्_१,९१।१९८ ॥  
स्मृत्वा यथोक्तं क्षेत्रेशं तस्य हस्ते बलिं हरेत्  ।  
बलिनानेन सन्तुष्टः क्षेत्रपालः प्रयच्छति  ॥ नर्प्_१,९१।१९९ ॥  
कान्तिं मेधां बलायोग्यं तेजः पुष्टिं यशः श्रियम्  ।  
उद्धरेद्बटुकं ङेन्तमापदुद्धारणं तथा  ॥ नर्प्_१,९१।२०० ॥  
कुरुद्वयं ततः पश्चाद्वटुकं ङेन्तमुच्चरेत्  ।  
शक्तिरुद्धो ध्रुवादिश्च द्वाविंशत्यक्षरो मनुः  ॥ नर्प्_१,९१।२०१ ॥  
द्विचतुःसप्तवेदाब्धिचन्द्रार्णैरङ्गकं मनोः  ।  
बालं स्फटिकसङ्काशं तल्लोललसिताननम्  ॥ नर्प्_१,९१।२०२ ॥  
दिव्याकल्पैः प्रदीप्ताङ्गं त्र्यक्षं दण्डत्रिशूलिनम्  ।  
सुप्रसन्नं स्मरेद्धक्त्या भक्तानामभयङ्करम्  ॥ नर्प्_१,९१।२०३ ॥  
वर्णलक्षं जपेन्मन्त्रं हविष्याशी जितेन्द्रियः  ।  
तद्दशांशं प्रजुहुयान्त्तिलैर्मधुरसंयुतैः  ॥ नर्प्_१,९१।२०४ ॥  
धर्मादिकल्पिते पीठे पङ्कजे चातिशोभने  ।  
षट्कोणान्तस्त्रिकोणस्थव्योमपङ्कजसंयुते  ॥ नर्प्_१,९१।२०५ ॥  
बटुकं पूजयेद्देवं साङ्गावरणकं क्रमात्  ।  
शत्रुपक्षस्य रुधिरं पिशिन्त च दिनेदिने  ।  
भक्षयस्व गणैः सार्द्धं सारमेयसमन्वितः  ॥ नर्प्_१,९१।२०६ ॥  
बलिमन्त्रो ऽयमाख्यातः शत्रुनाम्ना विदर्भितः  ।  
अनेन बलिना हृष्टो बटुकः परसैन्यकम्  ॥ नर्प्_१,९१।२०७ ॥  
छित्वा गणेभ्यो विभजेदामिषं क्रुद्धमानसः  ।  
अङ्कशो वह्निशिखरो लान्तदान्त इतीरितः  ॥ नर्प्_१,९१।२०८ ॥  
फडन्तश्चण्डमन्त्रो ऽयं त्रिवर्णात्मा समीरितः  ।  
अस्य त्रितो मुनिः प्रोक्तश्छन्दो ऽनुष्टुबुदाहृतम्  ॥ नर्प्_१,९१।२०९ ॥  
चण्डेशो देवता प्रोक्ता वक्ष्यतेंऽगप्रकल्पनम्  ।  
हृदयं दीप्तफट् प्रोक्तं ज्वलफट् शिर ईरितम्  ॥ नर्प्_१,९१।२१० ॥  
शिखाज्वालिनि फट् प्रोक्ता वहफट् कवचं मतम्  ।  
हलफट् नेत्रमाख्यातं सर्वज्वानिनिफट् परम्  ॥ नर्प्_१,९१।२११ ॥  
विन्यस्यैवं षडङ्गानि ततो देवं विचिन्तयेत्  ।  
चण्डेश्वरं रक्ततनुन्त्र्यक्षं रक्ताम्बरावृतम्  ॥ नर्प्_१,९१।२१२ ॥  
दधतं च त्रिशूलाक्षमालाटं ककमण्डलून्  ।  
वर्णलक्षं जपेन्मन्त्रं होमं कुर्याद्दशांशतः  ॥ नर्प्_१,९१।२१३ ॥  
मधुरत्रयसंयुक्तैर्विशुद्धैस्तिलतण्डुलैः  ।  
पञ्चाक्षरोदिते पीठे मूर्तिं मूलेन कल्पयेत्  ॥ नर्प्_१,९१।२१४ ॥  
कूर्मेशो बिन्दुसंयुक्तस्ततश्चण्डेश्वराय च  ।  
हृदयं मनुराख्यातश्चण्डेशस्य प्रपूजने  ॥ नर्प्_१,९१।२१५ ॥  
अङ्गैर्मातृभिराशेशैर्वज्राद्यैरावृतिर्भवेत्  ।  
शैवमन्त्रेषु निष्णातश्चण्डेश्वरमनुं जपेत्  ॥ नर्प्_१,९१।२१६ ॥  
सर्वान्कामानवाप्नोति परत्रेह च नन्दति  ।  
शृणु नारद वक्ष्यामि दिव्यं माहेश्वरं स्तवम्  ॥ नर्प्_१,९१।२१७ ॥  
यस्य पाठेन पूजायां सिद्ध्यन्ति मनवो ऽखिलाः  ॥ नर्प्_१,९१।२१८ ॥  
धराम्ब्वग्निमरुव्द्योममखेशेन्द्वर्कमूर्तये  ।  
सर्वभूतान्तरस्थाय शङ्कराय नमोनमः  ॥ नर्प्_१,९१।२१९ ॥  
श्रुत्यं तकृतवासाय श्रुतये श्रुतिजन्मने  ।  
अतीन्द्रियाय महसे शाश्वताय नमोनमः  ॥ नर्प्_१,९१।२२० ॥  
स्थूलसूक्ष्मविभागाभ्यामनिर्देश्याय शम्भवे  ।  
भवाय भवसम्भूतदुःखहन्त्रे नमोनमः  ॥ नर्प्_१,९१।२२१ ॥  
तर्कमार्गातिदूराय तपसां फलदायिने  ।  
चतुर्वर्गवदान्याय सर्वज्ञाय नमोनमः  ॥ नर्प्_१,९१।२२२ ॥  
आदिमध्यान्तशून्याय निरस्ताशेषभीतये  ।  
योगिध्येयाय महते निर्गुणाय नमोनमः  ॥ नर्प्_१,९१।२२३ ॥  
विश्वात्मने विविक्ताय विलसच्चन्द्रमौलये  ।  
कन्दर्प्पदर्प्पनाशाय कालहॄन्त्रे नमोनमः  ॥ नर्प्_१,९१।२२४ ॥  
विषाशनाय विहरद्वृषस्कन्धमुपेयुषे  ।  
सरिद्दामसमाबद्धकपदार्य नमोनमः  ॥ नर्प्_१,९१।२२५ ॥  
शुद्धाय शुद्धभावा शुद्धानामन्तरात्मने  ।  
पुरान्तकाय पूर्णाय पुण्यनाम्नो नमोनमः  ॥ नर्प्_१,९१।२२६ ॥  
भक्ताय निजभक्तानां भुक्तिमुक्तिप्रदायिने  ।  
विवाससे निवासाय विश्वेषां पतये नमः  ॥ नर्प्_१,९१।२२७ ॥  
त्रिमूर्तिमूलभूताय त्रिनेत्राय त्रिशूलिने  ।  
त्रिधाम्ने धामरूपाय जन्मदाय नमोनमः  ॥ नर्प्_१,९१।२२८ ॥  
देवासुरशिरोरत्नकिरीटारुणिताङ्घ्रये  ।  
कान्ताय निजकान्तायै दत्तार्द्धाय नमोनमः  ॥ नर्प्_१,९१।२२९ ॥  
एतत्स्तोत्रं महेशस्य प्रोक्तं सर्वाघनाशनम्  ।  
शिवसान्निध्यदं विप्र सर्पतन्त्रप्रकाशकम्  ॥ नर्प्_१,९१।२३० ॥  
एतत्ते सुमहत्तन्त्रें सर्वदेवप्रकाशकम्  ।  
लोकाभिलाषसम्पूर्तिक्रियासाधनसङ्गतम्  ॥ नर्प्_१,९१।२३१ ॥  
ये तु सामान्यतः प्रोक्तास्तन्त्रे ऽस्मिन्मनवो द्विज  ।  
ते तु लोकोपकाराय ज्ञातव्याः सिद्धिदायकाः  ॥ नर्प्_१,९१।२३२ ॥  
विशेषतो वैष्णवा ये मन्त्राः सर्वोत्तमोत्तमाः  ।  
त एव साधनीयाः स्युश्चतुर्वर्गफलाप्तये  ॥ नर्प्_१,९१।२३३ ॥  
राममन्त्राः कृष्णमन्त्राः साङ्गा रासेशिमन्त्रकाः  ।  
शाक्ताः सौराश्च गाणेशाः शैवाः प्रोक्ताः शुभावहाः  ॥ नर्प्_१,९१।२३४ ॥  
तेषु स्वात्मप्रकाशाय भजेन्मुक्तिफलप्रदान्  ।  
एतत्ते सर्वमाख्यातं यत्त्वयाभ्यर्थितं मुने  ।  
देवताराधनं भक्त्या किं भूयः श्रोतुमिच्छसि  ॥ नर्प्_१,९१।२३५ ॥  
  
इति श्रीबृहन्नारदीयपुराणे पूर्वभागे बृहदुपाख्याने तृतीयपादे महेशमन्त्रकथनं नामैकनवतितमो ऽध्यायः  
  
इति तृतीयः पादः  
  
_____________________________________________________________  
  
  
सूत उवाच  
एतच्छ्रुत्वा नारदस्तु कुमारस्य वचो मुदा  ।  
पुनरप्याह सुप्रीतो जिज्ञासुः श्रेय उत्तमम्  ॥ नर्प्_१,९२।१ ॥  
नारद उवाच  
साधु साधु महाभाग सर्वलोकोपकारकम्  ।  
महातन्त्रं त्वया प्रोक्तं सर्वतन्त्रोत्तमोत्तमम्  ॥ नर्प्_१,९२।२ ॥  
अधुना श्रोतुमिच्छामि पुराणाख्यानमुत्तमम्  ।  
यस्मिन्यस्मिन्पुराणे तु यद्यदाख्यानकं मुने  ।  
तत्सर्वं मे समाचक्ष्व सर्वज्ञस्त्वं यतो मतः  ॥ नर्प्_१,९२।३ ॥  
सूत उवाच  
तच्छ्रुत्वा वचनं विप्रा नारदस्य शुभावहम्  ।  
पुराणाख्यानसम्प्रश्नं कुमारः प्रत्युवाच ह  ॥ नर्प्_१,९२।४ ॥  
सनत्कुमार उवाच  
पाराणाख्यानकं विप्र नानाकल्पसमुद्भवम्  ।  
नानाकथासमायुक्तमद्भुतं बहुविस्तरम्  ॥ नर्प्_१,९२।५ ॥  
ऋषिः सनातनश्चायं यथा वेद तथापरः  ।  
न वेद तस्मात्पृच्छ त्वं बहुकल्पविदां वरम्  ॥ नर्प्_१,९२।६ ॥  
श्रुत्वेत्थं नारदो वाक्यं कुमारस्य महात्मनः  ।  
प्रणम्य विनयोपेतः सनातनमथाब्रवीत्  ॥ नर्प्_१,९२।७ ॥  
नारद उवाच  
ब्रह्मन्पुराणविच्छ्रेष्ठ ज्ञानविज्ञानतत्पर  ।  
पुराणानां विभागं मे साकल्ये नानुकीर्तय  ॥ नर्प्_१,९२।८ ॥  
यस्मिञ् श्रुते श्रुतं सर्वं ज्ञातं कृते कृतम्  ॥ नर्प्_१,९२।९ ॥  
वर्णाश्रमाचारधर्मं साक्षात्कारमुपैष्यति  ।  
कियन्ति च पुराणानि कियत्सङ्ख्यानि मानतः  ॥ नर्प्_१,९२।१० ॥  
किङ्किमाख्यानयुक्तानि तद्वदस्व मम प्रभो  ।  
चातुर्वर्ण्याश्रया नानाव्रतादीनां कथास्तथा  ॥ नर्प्_१,९२।११ ॥  
सृष्टिक्रमेण वंशानां कथाः सम्यक्प्रकाशय  ।  
त्वत्तो ऽधिको न चान्यो ऽस्ति पुराणाख्यानवित्प्रभो  ॥ नर्प्_१,९२।१२ ॥  
तस्मादाख्याहि मह्यं त्वं सर्वसन्देहभञ्जनम्  ।  
सूत उवाच  
ततः सनातनो विप्राः श्रुत्वा नारदभाषितम्  ॥ नर्प्_१,९२।१३ ॥  
नारायणं क्षणं ध्यात्वा प्रोवाचाथ विदां वरः  ।  
सनातन उवाच  
साधु साधु मुनिश्रेष्ठ सर्वलोकोपकारिका  ॥ नर्प्_१,९२।१४ ॥  
पुराणाख्यानविज्ञाने यज्जाता नेष्ठिकी मतिः  ।  
तुभ्यं समभिधास्यामि यत्प्रोक्तं ब्रह्मणा पुरा  ॥ नर्प्_१,९२।१५ ॥  
मरीच्यादिऋषिभ्यस्तु पुत्रस्नेहावृतात्मना  ।  
एकदा ब्रह्मणः पुत्रो मरीचिर्नाम विश्रुतः  ॥ नर्प्_१,९२।१६ ॥  
स्वाध्यायश्रुतसम्पन्नो वेदवेदागपारगः  ।  
उपसृत्य स्वपितरं ब्रह्मणं लोकभावनम्  ॥ नर्प्_१,९२।१७ ॥  
प्रणम्य भक्त्या पप्रच्छ इदमेव मुनिश्वर  ।  
पुराणाख्यानममलं यत्त्वं पृच्छसि मानद  ॥ नर्प्_१,९२।१८ ॥  
मरीचिरुवाच  
भगवन्देवदेवेश लोकानां प्रभवाप्यय  ।  
सर्वज्ञ सर्वकल्याण सर्वाध्यक्ष नमो ऽस्तु ते  ॥ नर्प्_१,९२।१९ ॥  
पुराणबीजमाख्यहि मह्यं शुश्रूषवे पितः  ।  
लक्षणं च प्रमाणं च प्रमाणं चं वक्तारं पृच्छकं तथा  ॥ नर्प्_१,९२।२० ॥  
ब्रह्मोवाच  
शृणु वत्स प्रवक्ष्यामि पुराणानां समुच्चयम्  ।  
यस्मिञ्ज्ञाते भवेज्ज्ञातं वाङ्मयं सचराचरम्  ॥ नर्प्_१,९२।२१ ॥  
पुराणमेकमेवासीत्सर्वकल्पेषु मानद  ।  
चतुर्वर्गस्य बीजं च शतकोटिप्रविस्तरम्  ॥ नर्प्_१,९२।२२ ॥  
प्रवृत्तिः सर्वशास्त्राणां पुराणादभवत्ततः  ।  
कालेनाग्रहणं दृष्ट्वा पुरामस्य महामतिः  ॥ नर्प्_१,९२।२३ ॥  
हरिर्व्यासस्वरूपेण जायते च युगे युगे  ।  
चतुर्लक्षप्रमाणेन द्वापरे द्वापरे सदा  ॥ नर्प्_१,९२।२४ ॥  
तदष्टादशधा कृत्वा भूर्लोके निर्द्दिशत्यपि  ।  
अद्यापि देवलोके तु शतकोटिप्रविस्तरम्  ॥ नर्प्_१,९२।२५ ॥  
अस्त्येव तस्य सारस्तु चतुर्लक्षेण वर्ण्यते  ।  
ब्राह्मं पाद्मं वैष्णवं च वायवीयं तथैव च  ॥ नर्प्_१,९२।२६ ॥  
भागवतं नारदीयं मार्कण्डेयं च कीर्तितम्  ।  
आग्नेयं च भविष्यं च ब्रह्मवैवर्त्तलिङ्गके  ॥ नर्प्_१,९२।२७ ॥  
वाराहं च तथा स्कान्दं वामनं कूर्मसञ्ज्ञकम्  ।  
मात्स्यं च गारुडं तद्वद्ब्रह्माण्डाख्यमिति त्रिषट्  ॥ नर्प्_१,९२।२८ ॥  
एकं कथानकं सूत्रं वक्तुः श्रोतुः समाह्वयम्  ।  
प्रवक्ष्यामि समासेन निशामय समाहितः  ॥ नर्प्_१,९२।२९ ॥  
ब्रह्मं पुराणं तत्रादौ सर्वलोकहिताय वै  ।  
व्यासेन वेदविदुषा समाख्यातं महात्मना  ॥ नर्प्_१,९२।३० ॥  
तद्वै सर्वपुराणाग्र्यं धर्मकामार्थमोक्षदम्  ।  
नानाख्यानेतिहासाढ्यं दशसाहस्रमुच्यते  ॥ नर्प्_१,९२।३१ ॥  
देवानां च सुराणां च यत्रोत्पत्तिः प्रकीर्तिता  ।  
प्रजापतीनां च तथा दक्षादीनां मुनीश्वर  ॥ नर्प्_१,९२।३२ ॥  
ततो लोकेश्वरस्यात्र सूर्यस्य परमात्मनः  ।  
वंशानुकीर्तनं पुण्यं महापातकनाशनम्  ॥ नर्प्_१,९२।३३ ॥  
यत्रावतारः कथितः परमानन्दरूपिणः  ।  
श्रीमतो रामचन्द्रस्य चतुर्व्यूहावतारिणः  ॥ नर्प्_१,९२।३४ ॥  
ततश्च सोमवंशस्यं कीर्तनं यत्र वर्णितम्  ।  
कृष्णस्य जगदीशस्य चरितं कल्मषापहम्  ॥ नर्प्_१,९२।३५ ॥  
द्वीपानां चैव सर्वेषां वर्षाणां चाप्यशेषतः  ।  
वर्णनं यत्र पातालस्वर्गाणां च प्रदृश्यते  ॥ नर्प्_१,९२।३६ ॥  
नरकाणां समाख्यानं सूर्यस्तुतिकथानकम्  ।  
पार्वत्याश्च तथा जन्म विवाहश्च निगद्यते  ॥ नर्प्_१,९२।३७ ॥  
दक्षाख्यानं ततः प्रोक्तमेकाम्रक्षेत्रवर्णनम्  ।  
पूर्वभागो ऽयमुदितः पुराणस्यास्य नारद  ॥ नर्प्_१,९२।३८ ॥  
अस्योत्तरे विभागे तु पुरुषोत्तमवर्णनम्  ।  
विस्तरेण समाख्यातं तीर्थयात्राविधानतः  ॥ नर्प्_१,९२।३९ ॥  
अत्रैव कृष्णचरितं विस्तरात्समुदीरितम्  ।  
वर्णनं यमलोकस्य पितृश्राद्धविधिस्तथा  ॥ नर्प्_१,९२।४० ॥  
वर्णाश्रमाणां धर्माश्च कीर्तिता यत्र विस्तरात्  ।  
विष्णुधर्मयुगाख्यानं प्रलयस्य च वर्णनम्  ॥ नर्प्_१,९२।४१ ॥  
योगानां च समाख्यानं साङ्ख्यानां चापि वर्णनम्  ।  
ब्रह्मवादसमुद्देशः पुराणस्य प्रशंसनम्  ॥ नर्प्_१,९२।४२ ॥  
एतद्ब्रह्मपुराणं तु भागद्वयसमन्वितम्  ।  
वर्णितं सर्वपापघ्नं सर्वसौख्यप्रदायकम्  ॥ नर्प्_१,९२।४३ ॥  
सूतशौनकसंवादं भुक्तिमुक्तिप्रदायकम्  ।  
लिखित्वेतत्पुराणं यो वैशाख्यां हेमसंयुतम्  ॥ नर्प्_१,९२।४४ ॥  
जलधेनुयुतं चापि भक्त्या दद्याद्द्विजातये  ।  
पौराणिकाय सम्पूज्य वस्त्रभोज्यविभूषणैः  ॥ नर्प्_१,९२।४५ ॥  
स वसेद्ब्रह्मणो लोके यावच्चन्द्रार्कतारकम्  ।  
यः पठेच्छृणुयाद्वापि ब्राह्मानुक्रमणीं द्विज  ॥ नर्प्_१,९२।४६ ॥  
सो ऽपि सर्वपुराणस्य श्रोतुर्वक्तुः फलं लभेत्  ।  
शृणोति यः पुराणं तु ब्रह्मं सर्वं जितेन्द्रियः  ॥ नर्प्_१,९२।४७ ॥  
हविष्याशी च नियमात्स लभेद्ब्रह्मणः पदम्  ।  
किमत्र बहुनोक्तेन यद्यदिच्छति मानवः  ।  
तत्सर्वं लभते वत्स पुराणस्यास्य कीर्तनात्  ॥ नर्प्_१,९२।४८ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे ब्राह्मपुराणेतिहासकथनं नाम द्विनवतितमो ऽध्यायः  
  
  
_____________________________________________________________  
  
  
ब्रह्मोवाच  
शृणु पुत्र प्रवक्ष्यामि पुराणं पद्मसञ्ज्ञकम्  ।  
महत्पुण्यप्रदं नॄणां शृण्वतां पठतां मुदा  ॥ नर्प्_१,९३।१ ॥  
यथा चञ्चेन्द्रियः सर्वः शरीरीति निगद्यते  ।  
तथेदं पञ्चभिः खण्डैरुदितं पापनाशनम्  ॥ नर्प्_१,९३।२ ॥  
पुलस्त्येन तु भीष्माय सृष्ट्यादिक्रमतो द्विज  ।  
नानाख्यानेतिहासाद्यैर्यत्रोक्तो धर्मविस्तरः  ॥ नर्प्_१,९३।३ ॥  
पुष्करस्य च माहात्म्यं विस्तरेण प्रकीर्तितम्  ।  
ब्रह्मयज्ञविधानं च वेदपाठादिलक्षणम्  ॥ नर्प्_१,९३।४ ॥  
दानानां कीर्तनं यत्र व्रतानां च पृथक्पृथक्  ।  
विवाहः शैलजायाश्चतारकाख्यानकं महत्  ॥ नर्प्_१,९३।५ ॥  
माहात्म्यं च गवादीनां कीर्तितं सर्वपुण्यदम्  ।  
कालकेयादिदैत्यानां वधो यत्र पृथक्पृथक्  ॥ नर्प्_१,९३।६ ॥  
ग्रहाणामर्चनं दानं यत्र प्रोक्तं द्विजोत्तम  ।  
तत्सृष्टिखण्डमुद्दिष्टं व्यासेन सुमहात्मना  ॥ नर्प्_१,९३।७ ॥  
पितृमात्रादिपूज्यत्वे शिवशर्मकथा पुरा  ।  
सुव्रतस्य कथा पश्चाद्वृत्रस्य च वधस्तथा  ॥ नर्प्_१,९३।८ ॥  
पृथोर्वैनस्य चाख्यानं सुनूथायाः कथा तथा  ।  
सुकलाख्यानकं चैव धर्माख्यानं ततः परम्  ॥ नर्प्_१,९३।९ ॥  
पितृशुश्रूषणाख्यानं नहुषस्य कथा ततः  ।  
ययातिचरितं चैव गुरुतीर्थनिरूपणम्  ॥ नर्प्_१,९३।१० ॥  
राज्ञा जैमिनिसंवादो बह्वाश्चर्य्यकथायुतः  ।  
कथा ह्यशोकसुन्दर्याहुण्डदैत्यवधान्विता  ॥ नर्प्_१,९३।११ ॥  
कामोदाख्यानकं तत्र विहुण्डवधसंयुतम्  ।  
कुञ्जलस्य च संवादश्च्यवनेन महात्मना  ॥ नर्प्_१,९३।१२ ॥  
सिद्धाख्यानं ततः प्रोक्तं खण्डस्यास्य फलोहनम्  ।  
सूतशौनकसंवादं भूमिखण्डमिदं स्मृतम्  ॥ नर्प्_१,९३।१३ ॥  
ब्रह्माण्डोत्पत्तिरुदिता यत्रर्षिभिश्च सौतिना  ।  
सभूमिलोकसंस्थानं तीर्थाख्यानं ततः परम्  ॥ नर्प्_१,९३।१४ ॥  
नर्मदोत्पत्तिकथनं तत्तीर्थानां कथाः पृथक्  ।  
कुरुक्षेत्रादितीर्थानां कथा पुण्या प्रकीर्तिता  ॥ नर्प्_१,९३।१५ ॥  
कालिन्दीपुण्यकथनं काशीमाहात्म्यवर्णनम्  ।  
गयायाश्चैव माहात्म्यं प्रयागस्य च पुण्यकम्  ॥ नर्प्_१,९३।१६ ॥  
वर्णाश्रमानुरोधेन कर्मयोगनिरूपणम्  ।  
व्यासजमिनिसंवादः पुण्यकर्मकथान्वितः  ॥ नर्प्_१,९३।१७ ॥  
समुद्रमथनाख्यानं व्रताख्यानं ततः परम्  ।  
ऊर्ज्जपञ्चाहमाहाम्यं स्तोत्रं सर्वापराधनुत्  ॥ नर्प्_१,९३।१८ ॥  
एतत्स्वर्गाभिधं विप्र सर्वपातकनाशनम्  ।  
रामाश्वमेधं प्रथमं रामराज्याभिषेचनम्  ॥ नर्प्_१,९३।१९ ॥  
अगस्त्याद्यागमश्चैव पौलस्त्यान्वयकीर्त्तनम्  ।  
अश्वमेधोपदेशश्च हयचर्या ततः परम्  ॥ नर्प्_१,९३।२० ॥  
नानाराजकथाः पुण्या जगन्नाथानुवर्णनम्  ।  
वृन्दावनस्य माहात्म्यं सर्वपापप्रणाशनम्  ॥ नर्प्_१,९३।२१ ॥  
नित्यलीलानुकथनं यत्र कृष्णावतारिणः  ।  
माधवस्नानमाहात्म्यं स्नानदानार्चने फलम्  ॥ नर्प्_१,९३।२२ ॥  
धरावराहसंवादो यमब्रह्मणयोः कथा  ।  
संवादो राजदूतानां कृष्णस्तोत्रनिरूपणम्  ॥ नर्प्_१,९३।२३ ॥  
शिवशम्भुसमायोगी दधीचाख्यानकं ततः  ।  
भस्ममाहात्म्यमतुलं शिवमाहात्म्यमुत्तमम्  ॥ नर्प्_१,९३।२४ ॥  
देवरातसुताख्यानं पुराणज्ञप्रशंसनम्  ।  
गौतमाख्यानकं चैव शिवगीता ततः स्मृता  ॥ नर्प्_१,९३।२५ ॥  
कल्पान्तरे रानकथा भारद्वाजाश्रमस्थिता  ।  
पातालखण्डमेतद्धि शृण्वतां पठतां सदा  ॥ नर्प्_१,९३।२६ ॥  
सर्वपापप्रशमनं सर्वाभीष्टफलप्रदम्  ।  
पर्वताख्यानकं पूर्वं गौर्थै प्रोक्तं शिवेन वै  ॥ नर्प्_१,९३।२७ ॥  
जालन्धरकथा पश्चाच्छ्रीशैलाद्यनुकीर्तनम्  ।  
सगरस्य कथा पुण्या ततः परमुदीरितम्  ॥ नर्प्_१,९३।२८ ॥  
गङ्गाप्रयागकाशीनां गयायाश्चाधिपुण्यकम्  ।  
अन्नादि दानमाहात्म्यं तन्महाद्वादशीव्रतम्  ॥ नर्प्_१,९३।२९ ॥  
चतुर्विंशैकादशीनां माहात्म्यं पृथगीरितम्  ।  
विष्णुधर्मसमाख्यानं विष्णुनामसहस्रकम्  ॥ नर्प्_१,९३।३० ॥  
कार्तिकव्रतमाहात्म्यं माघस्नानफलं ततः  ।  
जम्बृद्वीपस्य तीर्थानां माहात्म्यं पापनाशनम्  ॥ नर्प्_१,९३।३१ ॥  
साभ्रमत्याश्च माहात्म्यं नृसिंहोत्पत्तिवर्णनम्  ।  
देवशर्मादिकाख्यानं गीतामाहात्म्यवर्णनम्  ॥ नर्प्_१,९३।३२ ॥  
भक्त्याख्यानं च माहात्म्यं श्रीमद्भागवतस्य ह  ।  
इन्द्रप्रस्थस्य माहात्म्यं बहुतीर्थकथान्वितम्  ॥ नर्प्_१,९३।३३ ॥  
मन्त्ररत्नाभिधानं च त्रिपाद्भूत्यनुवर्णनम्  ।  
अवतारकथाः पुण्या मत्स्यादीनामतः परम्  ॥ नर्प्_१,९३।३४ ॥  
रामनामशतं दिव्यं तन्माहात्म्यं च वाडव  ।  
परीक्षणं च भृगुणा श्रीविष्णोर्वैभवस्य च  ॥ नर्प्_१,९३।३५ ॥  
इत्येतदुत्तरं खण्डं पञ्चमं सर्वपुण्यदम्  ।  
पञ्चखण्डयुतं पाद्मं यः शृणोति नरोत्तमः  ॥ नर्प्_१,९३।३६ ॥  
स लभेद्वैष्णवं धाम भुक्त्वा भोगानिहेप्सितान्  ।  
एतद्वै पञ्चपञ्चाशत्सहस्रं पद्मसञ्ज्ञकम्  ॥ नर्प्_१,९३।३७ ॥  
पुराणं लेखयित्वा वै ज्येष्ठ्यां स्वर्णाब्जसंयुतम्  ।  
यः प्रदद्यात्सुसत्कृत्य पुराणज्ञाय मानद  ॥ नर्प्_१,९३।३८ ॥  
स याति वैष्णवं धाम सर्वदेवनमस्कृतः  ।  
पद्मानुक्रमणीमेतां यः पठेच्छृणुयात्तथा  ॥ नर्प्_१,९३।३९ ॥  
सो ऽपि पद्मपुराणस्य लभेच्छ्रवणजं फलम्  ॥ नर्प्_१,९३।४० ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे पद्मपुराणानुक्रमणिकावर्णनं नाम त्रिनवतितमो ऽध्यायः  
  
  
_____________________________________________________________  
  
  
श्रीब्रह्मोवाच  
शृणु वत्स प्रवक्ष्यामि पुराणं वैष्णवं महत्  ।  
त्रयोविंशतिसहस्रं सर्वपातकनाशनम्  ॥ नर्प्_१,९४।१ ॥  
यत्रादिभागे निर्विष्टाः षडंशाः शक्तिजेन ह  ।  
मैत्रेयायादिमे तत्र पुराणस्यावतारिकाम्  ॥ नर्प्_१,९४।२ ॥  
आदिकारणसर्गश्च देवादीनां च सम्भवः  ।  
समुद्रमथनाख्यानं दक्षादीनां ततो ऽन्वयः  ॥ नर्प्_१,९४।३ ॥  
ध्रुवस्य चरितं चैव पृथोश्चरितमेव च  ।  
प्रचेतसं तथाख्यानं प्रह्लादस्य कथानकम्  ॥ नर्प्_१,९४।४ ॥  
पृथग्राज्याधिकाराख्या प्रथम्ॐऽशैतीरितः  ।  
प्रियव्रतान्वयाख्याख्यानं द्वीपवर्षनिरूपणम्  ॥ नर्प्_१,९४।५ ॥  
पातालनरकाख्यानं सप्तस्वर्गनिरूपणम्  ।  
सूर्यादिवारकथनं पृथग्लक्षणसंयुतम्  ॥ नर्प्_१,९४।६ ॥  
चरितं भरतस्याथ मुक्तिमार्गनिदर्शनम्  ।  
निदाघऋभुसंवादो द्वितीय्ॐश उदाहृतः  ॥ नर्प्_१,९४।७ ॥  
मन्वन्तरसमाख्यानं वेदव्यासावतारकम्  ।  
नरकोद्धारकं कर्म गदितं च ततः परम्  ॥ नर्प्_१,९४।८ ॥  
सगरस्यौर्वसंवादे सर्वधर्मनिरूपणम्  ।  
श्राद्धकल्पं तथोद्दिष्टं वर्णाश्रमनिबन्धनम्  ॥ नर्प्_१,९४।९ ॥  
सदाचारश्च कथितो मायामोहकथा ततः  ।  
तृतीय्ॐऽशो ऽयमुदितः सर्वपापप्रणाशनः  ॥ नर्प्_१,९४।१० ॥  
सूर्यवंशकथ पुण्या सोमवंशानुकीर्तनम्  ।  
चतुर्थेंऽशेमुनिश्रेष्ठ नानाराजकथान्वितम्  ॥ नर्प्_१,९४।११ ॥  
कृष्णावतारसम्प्रश्नो गोकुलीया कथा ततः  ।  
पूतनादिवधो बाल्ये कौमारे ऽघादिहिंसनम्  ॥ नर्प्_१,९४।१२ ॥  
कैशोरे कंसहननं माथुरं चरितं तथा  ।  
ततस्तु यौवने प्रोक्ता लीला द्वारवतीभवा  ॥ नर्प्_१,९४।१३ ॥  
सर्वदैत्यवधो यत्र विवाहाश्च पृथग्विधाः  ।  
यत्र स्थित्वाजगन्नाथः कृष्णो योगेश्वरेश्वरः  ॥ नर्प्_१,९४।१४ ॥  
भूभारहरणं चक्रे परेषां हननादिभिः  ।  
अष्टावक्रीयमाख्यानं पञ्चम्ॐऽश इतीरितः  ॥ नर्प्_१,९४।१५ ॥  
कलिजं चरितं प्रोक्तं चातुर्विध्यं लयस्य च  ।  
ब्रह्मज्ञानसमुद्देशः खाण्डिक्यस्य निरूपितः  ॥ नर्प्_१,९४।१६ ॥  
केशिध्वजेन चेत्येष षष्ठाएंऽशः परिकीर्तितः  ।  
अतः परं तु सूतेन शौनकादिभिरादरात्  ॥ नर्प्_१,९४।१७ ॥  
पृष्टेन चोदिताः शश्वद्विष्णुधर्मोत्तराह्वयाः  ।  
नानाधर्मकथाः पुण्या व्रतानि नियमा यमाः  ॥ नर्प्_१,९४।१८ ॥  
धर्मशास्त्रं चार्थशास्त्रं वेदान्तं ज्योतिषं तथा  ।  
वंशाख्यानं प्रकरणात् स्तोत्राणि मनवस्तथा  ॥ नर्प्_१,९४।१९ ॥  
नानाविद्यास्तथा प्रोक्ताः सर्वलोकोपकारिकाः  ।  
एतद्विष्णुपुराणं वै सर्वशास्त्रार्थसङ्ग्रहम्  ॥ नर्प्_१,९४।२० ॥  
वाराहकल्पवृत्तान्तं व्यासेन कथितं त्विह  ।  
यो नरः पठते भक्त्या यः शृणोति च सादरम्  ॥ नर्प्_१,९४।२१ ॥  
तावुभौ विष्णुलोकं हि व्रजेतां भुक्तभोगकौ  ।  
तल्लिखित्वा च यो दद्यादाषाढ्यां घृतधेनुना  ॥ नर्प्_१,९४।२२ ॥  
सहितं विणुभक्ताय पुराणार्थविदेद्विज  ।  
स याति वैष्णवं धाम विमानेनार्कवर्चसा  ॥ नर्प्_१,९४।२३ ॥  
यश्च विष्णुपुराणस्य समनुक्रमणीं द्विज  ।  
कथयेच्छृणुयाद्वापि स पुराणफलं लभेत्  ॥ नर्प्_१,९४।२४ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे विष्णुपुराणानुक्रमणीनिरूपणं नाम चतुर्नवतितमो ऽध्यायः  
  
_____________________________________________________________  
  
  
ब्रह्मोवाच  
शृणु विप्र प्रवक्ष्यामि पुराणं वायवीयकम्  ।  
यस्मिञ्च्छ्रुते लभद्धाम रुद्रस्य परमात्मनः  ॥ नर्प्_१,९५।१ ॥  
चतुर्विंशतिसाहस्रं तत्पुराणं प्रकीर्तितम्  ।  
श्वेतकल्पप्रसङ्गेन धर्मानत्राह मारुतः  ॥ नर्प्_१,९५।२ ॥  
तद्बायवीयनुदितं भागद्वयसमन्वितम्  ।  
सर्गादिलक्षणं यत्र प्रोक्तं विप्र सविस्तरम्  ॥ नर्प्_१,९५।३ ॥  
मन्वन्तरेषु वंशाश्च राज्ञां ये यत्र कीर्तिताः  ।  
गयासुरस्य हननं विस्तराद्यत्र कीर्तितम्  ॥ नर्प्_१,९५।४ ॥  
मासानां चैव माहात्म्यं माघस्योक्तं फलाधिकम्  ।  
दानधर्मा राजधर्मा विस्तरेणोदिता स्तथा  ॥ नर्प्_१,९५।५ ॥  
भूपातालककुब्व्योमचारिणां यत्र निर्णयः  ।  
व्रतादीनां च पूर्वो ऽयं विभागः समुदाहृतः  ॥ नर्प्_१,९५।६ ॥  
उत्तरे तस्य भागेतु नर्मदातीर्थवर्णनम्  ।  
शिवस्य संहितोक्ता वै विस्तरेण मुनीश्वर  ॥ नर्प्_१,९५।७ ॥  
यो देवः सर्वदेवानां दुर्विज्ञेयः सनातनः  ।  
स तु सर्वात्मना यस्यास्तीरे तिष्ठति सन्ततम्  ॥ नर्प्_१,९५।८ ॥  
इदं ब्रह्मा हारीरिदं साक्षाच्चेदं परो हरः  ।  
इदं ब्रह्म निराकारं कैवल्यं नर्मदाजलम्  ॥ नर्प्_१,९५।९ ॥  
ध्रुवं लोकहितार्थाय शिवेन स्वशरीरतः  ।  
शक्तिः कापि सरिदृपा रेवेयमवतारिता  ॥ नर्प्_१,९५।१० ॥  
ये वसन्त्युत्तरे कूले रुद्रस्यानुचरा हि ते  ।  
वसन्ति याम्यतीरे ये लोकं ते यान्ति वैष्णवम्  ॥ नर्प्_१,९५।११ ॥  
ओङ्कारेश्वरमारभ्ययावत्पश्चिमसागरः  ।  
सङ्गमाः पञ्च च त्रिंशन्नदीनां पापनाशनी  ॥ नर्प्_१,९५।१२ ॥  
दशैकमुत्तरे तीरे त्रयोविंशतिर्दक्षिणे  ।  
पञ्चत्रिंशत्तमः प्रोक्तो रेवासागरसगमः  ॥ नर्प्_१,९५।१३ ॥  
सङ्गमैः सहितान्येव रेवातीरद्वये ऽपि च  ।  
चतुःशतानि तीर्थानि प्रसिद्धानि च सन्ति हि  ॥ नर्प्_१,९५।१४ ॥  
षष्टितीर्थसहस्राणि षष्टिकोट्यो मुनीश्वर  ।  
सन्ति चान्यानि रेवायास्तीरयुग्मे पदे पदे  ॥ नर्प्_१,९५।१५ ॥  
संहितेयं महापुण्या शिवस्य परमात्मनः  ।  
नर्मदाचरितं यत्र वायुना परिकीर्तितम्  ॥ नर्प्_१,९५।१६ ॥  
लिखित्वेदं पुराणं तु गुडधेनुसमन्वितम्  ।  
श्रावण्यां यो ददेद्भक्त्या ब्राह्मणाय कुटुम्बिने  ॥ नर्प्_१,९५।१७ ॥  
रुद्रलोके वसेत्सो ऽपि यावदिन्द्राश्चतुर्द्दश  ।  
यः श्रावयेद्वा शृणुयाद्वायवीयमिदं नरः  ॥ नर्प्_१,९५।१८ ॥  
नियमेन हविष्याशी स रुद्रो नात्र संशयः  ।  
यश्चानुक्रमणीमेतां शृणोति श्रावयेत्तथा  ॥ नर्प्_१,९५।१९ ॥  
सो ऽपि सर्वपुराणस्य फलं श्रवणजं लभेत्  ॥ नर्प्_१,९५।२० ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे वायुपुराणानुक्रमणीनिरूपणं नाम पञ्चनवतितमो ऽध्यायः  
  
  
_____________________________________________________________  
  
  
  
ब्रह्मोवाच  
मरीचे शृणु वक्ष्यामि वेदव्यासेन यत्कृतम्  ।  
श्रीमद्भागवतं नाम पुराणं ब्रह्मसम्मितम्  ॥ नर्प्_१,९६।१ ॥  
तदष्टादशसाहस्रं कीर्तितं पापनाशनम्  ।  
सुरपादपरूपो ऽयं स्कन्धैर्द्वादशभिर्युतः  ॥ नर्प्_१,९६।२ ॥  
भगवानेव विप्रेन्द्र विश्वरूपीसमीरितः  ।  
तत्र तु प्रथमस्कन्धे सूतर्षीणां समागमे  ॥ नर्प्_१,९६।३ ॥  
व्यासस्य चरितं पुण्यं पाण्डवानां तथैव च  ।  
परीक्षितमुपाख्यानमितीदं समुदाहृतम्  ॥ नर्प्_१,९६।४ ॥  
परीक्षिच्छुकसंवादे सृष्टिद्वयनिरूपणम्  ।  
ब्रह्मनारदसंवादे देवताचरितामृतम्  ॥ नर्प्_१,९६।५ ॥  
पुराणलक्षणं चैव सृष्टिकारणसम्भवः  ।  
द्वितीयो ऽयं समुदितः स्कन्धो व्यासेन धीमता  ॥ नर्प्_१,९६।६ ॥  
चरितं विदुरस्याथ मैत्रेयेणास्य सङ्गमः  ।  
सृष्टिप्रकरणं पश्चाद्बह्मणः परमात्मनः  ॥ नर्प्_१,९६।७ ॥  
कापिलं साङ्ख्यमप्यत्र तृतीयो ऽयमुदाहृतः  ।  
सत्याश्चरितमादौ तु ध्रुवस्य चरितं ततः  ॥ नर्प्_१,९६।८ ॥  
पृथोः पुण्यसमाख्यानं ततः प्राचीनबर्हिषम्  ।  
इत्येष तुर्यो गदितो विसर्गे स्कन्ध उत्तमः  ॥ नर्प्_१,९६।९ ॥  
प्रियव्रतस्य चरितं तद्वंश्यानां च पुण्यदम्  ।  
ब्रह्माण्डान्तर्गतानां च लोकानां वर्णनं ततः  ॥ नर्प्_१,९६।१० ॥  
नरकस्थितिरित्येष संस्थाने पञ्चमो मतः  ।  
अजामिलस्य चरितं दक्षसृष्टिनिरूपणम्  ॥ नर्प्_१,९६।११ ॥  
वृत्राख्यानं ततः पश्चान्मरुतां जन्म पुण्यदम्  ।  
षष्ठो ऽयमुदितः स्कन्धोव्यासेन परिपोषणे  ॥ नर्प्_१,९६।१२ ॥  
प्रह्लादचरितं पुण्यं वर्णाश्रमनिरूपणम्  ।  
सप्तमो गदितो वत्स वासनाकर्मकीर्तने  ॥ नर्प्_१,९६।१३ ॥  
गजेन्द्रमोक्षणाख्यानं मन्वन्तरनिरूपणे  ।  
समुद्रमथनं चैव बलिवैभवबन्धनम्  ॥ नर्प्_१,९६।१४ ॥  
मत्स्याक्तारचरितमष्टमो ऽयं प्रकीर्तितः  ।  
सूर्यवंशसमाख्यानं सोमवंशनिरूपणम्  ॥ नर्प्_१,९६।१५ ॥  
वंश्यानुचरिते प्रोक्तो नवमो ऽयं महामते  ।  
कृष्णस्य बालचरितं कौमारं च व्रजस्थितिः  ॥ नर्प्_१,९६।१६ ॥  
कैशोरं मथुरास्थानं यौवनं द्वारकास्थितिः  ।  
भूभारहरणं चात्र निरोधे दशमः स्मृतः  ॥ नर्प्_१,९६।१७ ॥  
नारदेन तु संवादो वसुदेवस्य कीर्तितः  ।  
यदोश्च दत्तात्रेयेण श्रीकृष्णोनोद्धवस्य च  ॥ नर्प्_१,९६।१८ ॥  
यादवानां मिथोन्तश्च मुक्तावेकादशः स्मृतः  ।  
भविष्यकलिनिर्द्देशो मोक्षो राज्ञः परीक्षितः  ॥ नर्प्_१,९६।१९ ॥  
वेदशाखाप्रणयनं मार्कण्डेयतपःक्रिया  ।  
सौरी विभूतिरुदिता सात्वती च ततः परम्  ॥ नर्प्_१,९६।२० ॥  
पुराणसङ्ख्याकथनमाश्रये द्वादशो ह्ययम्  ।  
इत्येवं कथितं वत्स श्रीमद्भागवतं तव  ॥ नर्प्_१,९६।२१ ॥  
वक्तुः श्रोतुश्चोपदेष्टुरनुमोदितुरेव च  ।  
साहाय्यकर्तुर्गदितं भक्तिभुक्तिविमुक्तिदम्  ॥ नर्प्_१,९६।२२ ॥  
प्रौष्ठपद्यां पूर्णिमायां हेमसिंहसमन्वितम्  ।  
देयं भागवतायेदं द्विजायप्रीतिपूर्वकम्  ॥ नर्प्_१,९६।२३ ॥  
सम्पूज्य वस्त्रहेमाद्यैर्भगवद्भक्तिमिच्छता  ।  
यो ऽप्यनुक्रमणीमेतां श्रावयेच्छृणुयात्तथा  ।  
स पुराणश्रवणजं प्राप्नोति फलमुत्तमम्  ॥ नर्प्_१,९६।२४ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे श्रीमद्भागवतानुक्रमणीनिरूपणं नाम षण्णवतितमो ऽध्यायः  
  
  
_____________________________________________________________  
  
  
श्रीब्रह्मोवाच  
शृणु विप्र प्रवक्ष्यामि पुराणं नारदीयकम्  ।  
पञ्चविंशतिसाहस्रं बृहत्कल्पकथाश्रयम्  ॥ नर्प्_१,९७।१ ॥  
सूतशौनकसंवादः सृष्टिसङ्क्षेपवर्णनम्  ।  
नानाधर्मकथाः पुण्याः प्रवृत्ते समुदाहृताः  ॥ नर्प्_१,९७।२ ॥  
प्राग्भागे प्रथमे पादे सनकेन महात्मना  ।  
द्वितीये मोक्षधर्माख्ये मोक्षोपायनिरूपणम्  ॥ नर्प्_१,९७।३ ॥  
वेदाङ्गानां च कथनं शुकोत्पत्तिश्च विस्तरात्  ।  
सनन्दनेन गदिता नारदाय महात्मने  ॥ नर्प्_१,९७।४ ॥  
महातन्त्रे समुद्दिष्टं पशुपाशविमोक्षणम्  ।  
मन्त्राणां शोधनं दीक्षामन्त्रोद्धारश्च पूजनम्  ॥ नर्प्_१,९७।५ ॥  
प्रयोगाः कवचं नामसहस्रं स्तोत्रमेव च  ।  
गणेशसूर्यविष्णूनां शिवशक्त्योरनुक्रमात्  ॥ नर्प्_१,९७।६ ॥  
सनत्कुमारमुनिना नारदाय तृतीयके  ।  
पुराणलक्षणं चैव प्रमाणं दानमेव च  ॥ नर्प्_१,९७।७ ॥  
पृथक्पृथक् समुद्दिष्टं दानकालपुरःसरम्  ।  
चैत्रादिसर्वमासेषु तिथीनाञ्चपृथक्पृथक्  ॥ नर्प्_१,९७।८ ॥  
प्रोक्तं प्रतिपदादीनां व्रतं सर्वाघनाशनम्  ।  
सनातनेन मुनिना नारदाय चतुर्थके  ॥ नर्प्_१,९७।९ ॥  
पूर्वभागो ऽयमुदितो बृहदाख्यानसञ्ज्ञितः  ।  
अस्योत्तरे विभागे तु प्रश्न एकादशीव्रते  ॥ नर्प्_१,९७।१० ॥  
वसिष्ठेनाथ संवादो मान्धातुः परिकीर्तितः  ।  
रुक्माङ्गदकथा पुण्यामोहिन्युत्पत्तिकर्म च  ॥ नर्प्_१,९७।११ ॥  
वसुशापश्च मोहिन्यै पश्चादुद्धरणक्रिया  ।  
गङ्गाकथा पुण्यतमा गयायात्रानुकीर्तनम्  ॥ नर्प्_१,९७।१२ ॥  
काश्या माहात्म्यमतुलं पुरुषोत्तमवर्णनम्  ।  
यात्राविधानं क्षेत्रस्य बह्वाख्यानसमन्वितम्  ॥ नर्प्_१,९७।१३ ॥  
प्रयागस्याथ माहात्म्यं कुरुक्षेत्रस्य तत्परम्  ।  
हरिद्वारस्य चाख्यानं कामोदाख्यानकं तथा  ॥ नर्प्_१,९७।१४ ॥  
बदरीतीर्थमाहात्म्यं कामाक्षायास्तथैव च  ।  
प्रभासस्य च माहात्म्यं पुष्कराख्यानकं ततः  ॥ नर्प्_१,९७।१५ ॥  
गौतमाख्यानकं पश्चाद्वेदपादस्तवस्ततः  ।  
गोकर्णक्षेत्रमाहात्म्यं लक्ष्मणाख्यानकं तथा  ॥ नर्प्_१,९७।१६ ॥  
सेतुमाहात्म्यकथनं नर्मदातीर्थवर्णनम्  ।  
अवन्त्याश्चैव माहात्म्यं मधुरायास्ततः परम्  ॥ नर्प्_१,९७।१७ ॥  
बृन्दावनस्य महिमा पशोर्ब्रह्मान्तिके गतिः  ।  
मोहिनीचरितं पश्चादेवं पश्चादेवं वै नारदीयकम्  ॥ नर्प्_१,९७।१८ ॥  
यः शृणोति नरो भक्त्याश्रावयेद्वा समाहितः  ।  
स याति ब्रह्मणो धाम नात्र कार्या विचारणा  ॥ नर्प्_१,९७।१९ ॥  
यस्त्वेतदिषुपूर्णायां धेनूनां सप्तकान्वितम्  ।  
प्रदद्याद्दिजर्ंयाय संलभेन्मोक्षमेव च  ॥ नर्प्_१,९७।२० ॥  
यश्चानुक्रमणीमेतां नारदीयस्य वर्णयेत्  ।  
शृणुयद्वैकचित्तेन सो ऽपि स्वर्गगतिं लभेत्  ॥ नर्प्_१,९७।२१ ॥  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे नारदीयपुराणानुक्रमणीकथनं नाम सप्तनवतितमो ऽध्यायः  
  
  
_____________________________________________________________  
  
श्रीब्रह्मोवाच  
अथ ते सम्प्रवक्ष्यामि मार्कण्डेयाभिधं मुने  ।  
पुराणं सुमहत्पुण्यं पठतां शृण्वतां सदा  ॥ नर्प्_१,९८।१ ॥  
यत्राधिकृत्य शकुनीन्सर्वधर्मनिरूपणम्  ।  
मार्कण्डेयपुराणं तन्नवसाहस्रमीरितम्  ॥ नर्प्_१,९८।२ ॥  
मार्कण्डेयमुनेः प्रश्नो जैमिनेः प्राक्समीरितः  ।  
पक्षिणां धर्मसञ्ज्ञानं ततो जन्मनिरूपणम्  ॥ नर्प्_१,९८।३ ॥  
पूर्वजन्मकथा चैषां विक्रिया चा दिवस्पतेः  ।  
तीर्थयात्रा बलस्याथ द्रौपदेयकथानकम्  ॥ नर्प्_१,९८।४ ॥  
हरिश्चन्द्रकथा पुण्या युद्धमाडीबकाभिधम्  ।  
पितापुत्रसमाख्यानं दत्तात्रेयकथ ततः  ॥ नर्प्_१,९८।५ ॥  
हैहसस्याथ चरितं महाख्यानसमन्वितम्  ।  
मदालकसाकथा प्रोक्ता ह्यलर्कचरितान्विता  ॥ नर्प्_१,९८।६ ॥  
सृष्टिसङ्कीर्तनं पुण्यं नवधापारिकीर्तितम्  ।  
कल्पान्तकालनिर्देशो यक्षसृष्टिनिरूपणम्  ॥ नर्प्_१,९८।७ ॥  
रुद्रादिसृष्टिरप्युक्ता द्वीपचर्यानुकीर्तनम्  ।  
मनूनां च कथा नानाकीर्तिताः पापहारिकाः  ॥ नर्प्_१,९८।८ ॥  
तासु दुर्गाकथात्यन्तं पुण्यदा चाष्टमेंऽतरे  ।  
तत्पश्चात्प्रणवोत्पत्तिस्त्रयीतेजः समुद्भवा  ॥ नर्प्_१,९८।९ ॥  
मार्तण्डस्य च जन्माख्यातन्माहात्म्यसमन्विता  ।  
वैवस्वतान्वयश्चापि वत्सप्रीश्चरितं ततः  ॥ नर्प्_१,९८।१० ॥  
खनित्रस्य ततः प्रोक्ता कथा पुण्या महात्मनः  ।  
अविक्षिच्चरितं चैव किमिच्छव्रतकीर्त्तनम्  ॥ नर्प्_१,९८।११ ॥  
नरिष्यन्तस्य चरितं इक्ष्वाकुचरितं ततः  ।  
नलस्य चरितं पश्चाद्रामचन्द्रस्य सत्कथा  ॥ नर्प्_१,९८।१२ ॥  
कुशवंशसमाख्यानं सोमवंशानुकीर्त्तनम्  ।  
पुरुरवः कथा पुण्या नहुषस्य कथाद्भुता  ॥ नर्प्_१,९८।१३ ॥  
ययातिचरितं पुण्यं यदुवंशानुकीर्त्तनम्  ।  
श्रीकृष्णबालचरितं माथुरं चरितं ततः  ॥ नर्प्_१,९८।१४ ॥  
द्वारकाचरितं चाथ कथा सर्वावतारजा  ।  
ततः साङ्ख्यसमुद्देशः प्रपञ्चासत्त्वकीर्तनम्  ॥ नर्प्_१,९८।१५ ॥  
मार्कण्डेयस्य चरितं पुराणश्रवणे फलम्  ।  
यः शृणोति नरो भक्त्या पुराणमिदमादरात्  ॥ नर्प्_१,९८।१६ ॥  
मार्कण्डेयाभिधं वत्स स लभेत्परमां गतिम्  ।  
यस्तु व्याकुरुते चैतच्छैवं स लभते पदम्  ॥ नर्प्_१,९८।१७ ॥  
तत्प्रयच्छेल्लिखित्वा यः सौवर्णकरिसंयुतम्  ।  
कार्तिक्यां द्विजवर्याय स लभेन्द्ब्रह्मणः पदम्  ॥ नर्प्_१,९८।१८ ॥  
शृणोति श्रावयेद्वापि यश्चानुक्रमणीमिमाम्  ।  
मार्कण्डेयपुराणस्य स लभेद्वाञ्छितं फलम्  ॥ नर्प्_१,९८।१९ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे मार्कण्डेयपुराणानुक्रमणीनिरूपणं नामाष्टनवतितमो ऽध्यायः  
  
  
_____________________________________________________________  
  
  
श्रीब्रह्मोवाच  
अथातः सम्प्रवक्ष्यामि तवाग्नेयपुराणकम्  ।  
ईशानकल्पवृत्तान्तं वसिष्ठायानलो ऽब्रवीत्  ॥ नर्प्_१,९९।१ ॥  
तत्पञ्चदशसाहस्रं नाना चरितमद्भुतम्  ।  
पठतां शृण्वतां चैव सर्वपापहरं नृणाम्  ॥ नर्प्_१,९९।२ ॥  
प्रश्नः पूर्वं पुराणस्य कथा सर्वावतारजा  ।  
सृष्टिप्रकरणं चाथ विष्णुपूजादिकं ततः  ॥ नर्प्_१,९९।३ ॥  
अग्निकार्यं ततः पश्चान्मन्त्रमुद्रादिलक्षणम्  ।  
सर्वदीक्षाविधानं च अभिषेकनिरूपणम्  ॥ नर्प्_१,९९।४ ॥  
लक्षणं मण्डलादीनां कुशापामार्जनं ततः  ।  
पवित्रारोपणविधिर्देवालयविधिस्ततः  ॥ नर्प्_१,९९।५ ॥  
शालग्रामादिपूजा च मूर्तिलक्ष्म पृथक्पृथक्  ।  
न्यासादीनां विधानं च प्रतिष्ठापूर्तकं ततः  ॥ नर्प्_१,९९।६ ॥  
विनायकादिपूजा च नानादीक्षाविधिः परम्  ।  
प्रतिष्ठा सर्वदेवानां ब्रह्मण्डस्य निरूपणम्  ॥ नर्प्_१,९९।७ ॥  
गङ्गादितीर्थमाहात्म्यं द्वीपवर्षानुवर्णनम्  ।  
ऊर्द्ध्वाधोलोकरचना ज्योतिश्चक्रनिरूपणम्  ॥ नर्प्_१,९९।८ ॥  
ज्योतिषं च ततः प्रोक्तं शास्त्रं युद्धजयार्णवम्  ।  
षट्कर्म च ततः प्रोक्तं मन्त्रमन्त्रौषधीगणः  ॥ नर्प्_१,९९।९ ॥  
कुब्जिकादिसमर्चत्वं षोढा न्यासविधिस्तथा  ।  
कोटिहोमविधानं च मन्वन्तरनिरूपणम्  ॥ नर्प्_१,९९।१० ॥  
ब्रह्मचर्यादिधर्मांश्च श्राद्धकल्पविधिस्ततः  ।  
ग्रहयज्ञस्ततः प्रोक्तोवैदिकस्मार्तकर्म च  ॥ नर्प्_१,९९।११ ॥  
प्रायश्चित्तानुकथनं तिथीनां च व्रतादिकम्  ।  
वारव्रतानुकथनं नक्षत्रव्रतकीर्तनम्  ॥ नर्प्_१,९९।१२ ॥  
मासिकव्रतनिर्द्देशो दीपदानविधिस्तथा  ।  
नवव्यूहार्चनं प्रोक्तं नरकाणां निरूपणम्  ॥ नर्प्_१,९९।१३ ॥  
व्रतानां चापि दानानां निरूपणमिहोदितम्  ।  
नाडीचक्रसमुद्देशः सन्ध्याविधिरनुत्तमः  ॥ नर्प्_१,९९।१४ ॥  
गायत्र्यर्थस्य निर्द्देशो लिङ्गस्तोत्रं ततः परम्  ।  
राज्याभिषेकमन्त्रोक्तिर्द्धर्मकृत्यं च भूभुजाम्  ॥ नर्प्_१,९९।१५ ॥  
स्वप्नाध्यायस्ततः प्रोक्तः शकुनादिनिरूपणम्  ।  
मण्डलादिकनिर्द्देंशो रत्नदीक्षाविधिस्ततः  ॥ नर्प्_१,९९।१६ ॥  
रामोक्तनीतिनिर्द्देशो रत्नानां लक्षणं ततः  ।  
धनुर्विद्या ततः प्रोक्ता व्यवहारप्रदर्शनम्  ॥ नर्प्_१,९९।१७ ॥  
देवासुरविमर्दाख्या ह्यायुर्वेदनिरूपणम्  ।  
गजादीनां चिकित्सा च तेषां शान्तिस्ततः परम्  ॥ नर्प्_१,९९।१८ ॥  
गोनरादिचिकित्सा च नानापूजास्ततः परम्  ।  
शान्तयश्चापि विविधाश्छन्दः शास्त्रमतः परम्  ॥ नर्प्_१,९९।१९ ॥  
साहित्यं च ततः पश्चादेकार्णादिसमाह्वयाः  ।  
सिद्धशब्दानुशिष्टिश्चकोशः सर्गादिवर्गकः  ॥ नर्प्_१,९९।२० ॥  
प्रलयानां लक्षणं च शारीरकनिरूपणम्  ।  
वर्णनं नरकाणां च योगाश्त्रमतः परम्  ॥ नर्प्_१,९९।२१ ॥  
ब्रह्मज्ञानं ततः पश्चात्पुराणश्रवणे फलम्  ।  
एतदाग्नेयकं विप्र पुराणं परिकीर्तितम्  ॥ नर्प्_१,९९।२२ ॥  
तल्लिखित्वा तु यो दद्यात्सुवर्णकलमान्वितम्  ।  
तिलधेनु युतं चापि मार्गशीर्ष्यां विधानतः  ॥ नर्प्_१,९९।२३ ॥  
पुराणार्थविदे सो ऽथ स्वर्गलोके महीयते  ।  
एषानुक्रमणी प्रोक्ता तवाग्नेयस्य मुक्तिदा  ॥ नर्प्_१,९९।२४ ॥  
शृण्वतां पठतां चैव नृणां चेह परत्र च  ॥ नर्प्_१,९९।२५ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे ऽग्निपुराणानुक्रमणीनिरूपणं नामैकोनशततमो ऽध्यायः  
  
  
_____________________________________________________________  
  
  
श्रीब्रह्मोवाच  
अथ ते सम्प्रवक्ष्यामि पुराणं सर्वसिद्धिदम्  ।  
भविष्यं भवतः सर्वलोकाभीष्टप्रदायकम्  ॥ नर्प्_१,१००।१ ॥  
यत्राहं सर्वदेवानामादिकर्ता समुद्गतः  ।  
सृष्ट्यर्थं तत्र सञ्जातो मनुः स्वार्यभुवः पुरा  ॥ नर्प्_१,१००।२ ॥  
स मां प्रणम्य पप्रच्छ धर्मं सर्वाथसाधकम्  ।  
अहं तस्मै तदा प्रीतः प्रावोचं धर्मसंहिताम्  ॥ नर्प्_१,१००।३ ॥  
पुराणानां यदा व्यासो व्यासं चक्त्रे महामतिः  ।  
तदा तां संहितां सर्वां पञ्चधा व्यभजन्मुनिः  ॥ नर्प्_१,१००।४ ॥  
अधोरकल्पवृत्तान्तं नानाश्चर्यकथन्वितम्  ।  
तत्रादिमं स्मृतं पर्वं ब्राह्मं यत्रास्त्युपक्रमः  ॥ नर्प्_१,१००।५ ॥  
सूतशौनकसंवादे पुराणप्रश्नसङ्क्रमः  ।  
आदित्यचरितप्रायः सर्वाख्यानसमन्वितः  ॥ नर्प्_१,१००।६ ॥  
सृष्ट्यादिलक्षणोपेतः शास्त्रसर्वस्वरूपकः  ।  
पुस्तलेखकलेखानां लक्षणं च ततः परम्  ॥ नर्प्_१,१००।७ ॥  
संस्काराणां च सर्वेषां लक्षणं चात्र कीर्तितम्  ।  
पक्षस्यादितिथीनां च कल्पाः सप्त च कीर्तिताः  ॥ नर्प्_१,१००।८ ॥  
अष्टम्याद्याः शेषकल्पा वैष्णवे पर्वणि स्मृताः  ।  
शैवे च कायतो भिन्नाः सौरे चान्त्यकथान्वयः  ॥ नर्प्_१,१००।९ ॥  
प्रतिसर्गाह्वयं पश्चान्नानाख्यानसमन्वितम्  ।  
पुराणस्योपसंहारसहितं पर्व पञ्चमम्  ॥ नर्प्_१,१००।१० ॥  
एषु पञ्चसु पूर्वस्मिन् ब्रह्मणो महिमाधिकाः  ।  
धर्मे कामे च मोक्षे तु विष्णोश्चापि शिवस्य च  ॥ नर्प्_१,१००।११ ॥  
द्वितीयं च तृतीये च सौरे वर्गचतुष्टये  ।  
प्रतिसर्गाह्वयं त्वन्त्यं प्रोक्तं सर्वकथान्वितम्  ॥ नर्प्_१,१००।१२ ॥  
सभविष्यं विनिर्द्दिष्टं पर्व व्यासेन धीमता  ।  
चतुर्द्दशसहस्रं तु पुराणं परिकीर्तितम्  ॥ नर्प्_१,१००।१३ ॥  
भविष्यं सर्वदेवानां साम्यं यत्र प्रकीर्तितम्  ।  
गुणानां तारतम्येन समं ब्रह्मेति हि श्रुतिः  ॥ नर्प्_१,१००।१४ ॥  
तं लिखित्वा तु यो दद्यात्पौष्यां विद्वान्विमत्सरः  ।  
गुडधेनुयुतं हेमवस्त्रमाल्यविभूषणैः  ॥ नर्प्_१,१००।१५ ॥  
वाचकं पुस्तकं चापि पूजयित्वा विधानतः  ।  
गन्धाद्यैर्भोज्यभक्ष्यैश्च कृत्वा नीराजनादिकम्  ॥ नर्प्_१,१००।१६ ॥  
यो वै जितेन्द्रियो भूत्वा सोपवासः समाहितः  ।  
अथ वैकहविष्याशी कीर्तयेच्छृणुयादपि  ॥ नर्प्_१,१००।१७ ॥  
स मुक्तः पातकैर्घोरैः प्रयाति ब्रह्मणः पदम्  ।  
यो ऽप्यनुक्रमणीमेतां भविष्यस्य निरूपिताम्  ॥ नर्प्_१,१००।१८ ॥  
पठेद्वा शृणुयाच्चैतां भुक्तिं मुक्तिं च विन्दति  ॥ नर्प्_१,१००।१९ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे भविष्यपुराणानुक्रमणी निरूपणं नाम शततमो ऽध्यायः  
  
  
_____________________________________________________________  
  
श्रीब्रह्मोवाच  
शृणु वत्स प्रवक्ष्यामि पुराणं दशमं तव  ।  
ब्रह्मवैवर्तकं नाम वेदमार्गानुदर्शकम्  ॥ नर्प्_१,१०१।१ ॥  
सावर्णिर्यत्र भगवान्साक्षाद्देवर्षये स्थितः  ।  
नारदाय पुराणार्थं प्राह सर्वमलौकिकम्  ॥ नर्प्_१,१०१।२ ॥  
धर्मार्थकाममोक्षाणां सारः प्रीतिर्हरौ हरे  ।  
तयोरभेदसिद्ध्यर्थं ब्रह्मवैवर्तमुत्तमम्  ॥ नर्प्_१,१०१।३ ॥  
रथन्तरस्य कल्पस्य वृत्तान्तं यन्मयोदितम्  ।  
शतकोटिपुराणे तत्सङ्क्षिप्य प्राह वेदवित्  ॥ नर्प्_१,१०१।४ ॥  
व्यासश्चतुर्द्धा संव्यस्य ब्रह्मवैवर्तसञ्ज्ञिते  ।  
अष्टादशसहस्रं तत्पुराणं परिकीर्तितम्  ॥ नर्प्_१,१०१।५ ॥  
ब्रह्मप्रकृतिविघ्नेशकृष्णखण्डसमन्वितम्  ।  
तत्र सूतर्षिसंवादे पुराणोपक्रमस्ततः  ॥ नर्प्_१,१०१।६ ॥  
सृष्टिप्रकरणं त्वाद्यं ततो नारदवेधसोः  ।  
विवादः सुमहान्यत्र द्वयोरासीत्पराभवः  ॥ नर्प्_१,१०१।७ ॥  
शिवलोकगतिः पश्चाज्ज्ञानलाभः शिवात्मने  ।  
शिववाक्येन तत्पश्चान्मरीचेर्नारदस्य तु  ॥ नर्प्_१,१०१।८ ॥  
गमनं चैव सावर्णेर्ज्ञानार्थं सिद्धसेविते  ।  
आश्रमे सुमहापुण्ये त्रैलोक्याश्चर्यकारिणी  ॥ नर्प्_१,१०१।९ ॥  
एतद्धि ब्रह्मखण्डं हि श्रुतं पापविनाशनम्  ।  
ततः सावर्णिसंवादो नारदस्य समीरितः  ॥ नर्प्_१,१०१।१० ॥  
कृष्णमाहात्म्यसंयुक्तो नानाख्यानकथोत्तरम्  ।  
प्रकृतेरंशभूतानां कलानां चापि वर्णितम्  ॥ नर्प्_१,१०१।११ ॥  
माहात्म्यं पूजनाद्यं च विस्तरेण यथास्थितम्  ।  
एतत्प्रकृतिखण्डं हि श्रुतं भूतिविधायकम्  ॥ नर्प्_१,१०१।१२ ॥  
गणेशजन्मसम्प्रश्नः सपुण्यकमहाव्रतम्  ।  
पार्वत्याः कार्तिकेयेन सह विघ्नेशसम्भवम्  ॥ नर्प्_१,१०१।१३ ॥  
चरितं कार्तवीर्यस्य जामदग्र्यस्य चाद्भुतम्  ।  
विवादः सुमहानासीज्जामदग्र्यगणेशयोः  ॥ नर्प्_१,१०१।१४ ॥  
एतद्विघ्नेशखण्डं हि सर्वविघ्नविनाशनम्  ।  
श्रीकृष्णजन्मसम्प्रश्नो जन्माख्यानं ततो ऽद्भुतम्  ॥ नर्प्_१,१०१।१५ ॥  
गोकुले गमनं गश्चात्पूतनादिवदाद्भूताः  ।  
बाल्यकौमारजा लीला विविधास्तत्र वर्णिताः  ॥ नर्प्_१,१०१।१६ ॥  
रासक्रीडा च गोपीभिः शारदी समुदाहृता  ।  
रहस्ये राधया क्रीडा वर्णिता बहुविस्तरा  ॥ नर्प्_१,१०१।१७ ॥  
सहाक्रूरेण तत्पश्चान्मथुरागमनं हरेः  ।  
कंसादीनां वधे वृत्ते कृष्णस्य द्विजसंस्कृतिः  ॥ नर्प्_१,१०१।१८ ॥  
काश्यसान्दीपनेः पश्चाद्विद्योपादानमद्भुतम्  ।  
यवनस्य वधः पश्चाद्द्वारकागमनं हरेः  ॥ नर्प्_१,१०१।१९ ॥  
नरकादिवधस्तत्र कृष्णेन विहितो ऽद्भुतः  ।  
कृष्णखण्डमिदं विप्र नृणां संसारखण्डनम्  ॥ नर्प्_१,१०१।२० ॥  
पठितं च श्रुतं ध्यातं पूजितं चाभिवन्दितम्  ।  
इत्येतद्ब्रह्मवैवर्तपुराणं चात्यलौकिकम्  ॥ नर्प्_१,१०१।२१ ॥  
व्यासोक्तं चादि सम्भूतं पठञ्छृण्वन्विमुच्यते  ।  
विज्ञानाज्ञानशमनाद्धोरात्संसारसागरात्  ॥ नर्प्_१,१०१।२२ ॥  
लिखित्वेदं च यो दद्यान्माध्यां धेनुसमन्वितम्  ।  
ब्रह्मलोकमवाप्नोति स मुक्तो ऽज्ञानबन्धनात्  ॥ नर्प्_१,१०१।२३ ॥  
यश्चानुक्रमणीं चापि पठेद्वा शृणुयादपि  ।  
सो ऽपि कृष्णप्रसादेन लभते वाञ्छितं फलम्  ॥ नर्प्_१,१०१।२४ ॥  
इति श्रीबृहन्नारदीयपुराणे पूर्वभागे बृहदुपाख्याने ब्रह्मवैवर्तपुराणानुक्रमणीनिरूपणं नामैकोत्तरशततमो ऽध्यायाः ॥ १०१ ॥  
  
  
_____________________________________________________________  
  
  
ब्रह्मोवाच  
शृणु पुत्र प्रवक्ष्यामि पुराणं लिङ्गसञ्ज्ञितम्  ।  
पठतां शृण्वतां चैव भुक्तिमुक्तिप्रदायकम्  ॥ नर्प्_१,१०२।१ ॥  
यच्च लिङ्गाभिधं तिष्ठन्वह्निलिङ्गे हरो ऽभ्यधात्  ।  
मह्यं धर्मादिसिद्ध्यर्थं मग्निकल्पकथाश्रयम्  ॥ नर्प्_१,१०२।२ ॥  
तदेव व्यासदेवेन भागद्वयसमन्वितम्  ।  
पुराणं लिङ्गमुदितं बह्वाख्यानविचित्रितम्  ॥ नर्प्_१,१०२।३ ॥  
तदेकादशसाहस्रं हरमाहात्म्यसूचकम्  ।  
परं सर्वपुराणानां सारभूतं जगत्त्रये  ॥ नर्प्_१,१०२।४ ॥  
पुराणोपक्रमे प्रश्नः सृष्टिः सङ्क्षेपतः पुरा  ।  
योगाख्यानं ततः प्रोक्तं कल्पाख्यानं ततः परम्  ॥ नर्प्_१,१०२।५ ॥  
लिङ्गोद्भवस्तदम्बा च कीर्तिता हि ततः परम्  ।  
सनत्कुमारशैलादिसंवादश्चाथ पावनः  ॥ नर्प्_१,१०२।६ ॥  
ततो दाधीचचरितं युगधर्मनिरूपणम्  ।  
ततो भुवन कोशाख्या सूर्यसोमान्वयस्ततः  ॥ नर्प्_१,१०२।७ ॥  
ततश्च विस्तरात्सर्गस्त्रिपुराख्यानकं तथा  ।  
लिङ्गप्रतिष्ठा च ततः पशुपाशविमोक्षणम्  ॥ नर्प्_१,१०२।८ ॥  
शिवव्रतानि च तथा सदाचारनिरूपणम्  ।  
प्रायश्चितान्यरिष्टानि काशीश्रीशैलवर्णनम्  ॥ नर्प्_१,१०२।९ ॥  
अन्धकाख्यानकं पश्चाद्वाराहचरितं पुनः  ।  
नृसिंहचरितं पश्चाज्जलन्धरवधस्ततः  ॥ नर्प्_१,१०२।१० ॥  
शैवं सहस्रनामाथ दक्षयज्ञविनाशनम्  ।  
कामस्य दहनं पश्चाद्गिरिजायाः करग्रहः  ॥ नर्प्_१,१०२।११ ॥  
ततो विनायकाख्यानं नृपाख्यानं शिवस्य च  ।  
उपमन्युकथा चापि पूर्वभाग इतीरितः  ॥ नर्प्_१,१०२।१२ ॥  
विष्णुमाहात्म्यकथनमम्बरीषकथा ततः  ।  
सनत्कुमारनन्दीशसंवादश्च पुनर्मुने  ॥ नर्प्_१,१०२।१३ ॥  
शिवमाहा त्म्यसेयुक्तः स्त्रानयागादिकं ततः  ।  
सूर्यपूजाविधिश्चैव शिवपूजा च मुक्तिदा  ॥ नर्प्_१,१०२।१४ ॥  
दानानि बहुधाक्तानि श्राद्धप्रकरणं ततः  ।  
प्रतिष्ठातं त्रमुदितं ततो ऽघोरस्य कीर्तनम्  ॥ नर्प्_१,१०२।१५ ॥  
वज्रेश्वरी महाविद्या गायत्रीमहिमा ततः  ।  
त्र्यम्बकस्य च माहात्म्यं पुराणश्रवणस्य च  ॥ नर्प्_१,१०२।१६ ॥  
एवं चोपरिभागस्ते लैङ्गस्य कथितो मया  ।  
व्यासेन हि निबद्धस्य रुद्रामाहात्म्यसूचितः  ॥ नर्प्_१,१०२।१७ ॥  
लिखित्वैतत्पुराणं तु तिलधेनुसमन्वितम्  ।  
फआल्गुन्यां पूर्णिमायां यो दद्याद्भक्त्या द्विजातये  ॥ नर्प्_१,१०२।१८ ॥  
स लभेच्छिवसायुज्यं जरामरणवर्जितम्  ।  
यः पटेच्छृणुयाद्वापि लैङ्गं पापापहं नरः  ॥ नर्प्_१,१०२।१९ ॥  
स भुक्तभोगो लोके ऽस्मिन्नन्ते शिवपुरं व्रजेत्  ।  
लिङ्गानुक्रमणीमेतां पठेद्यः शृणुयात्तथा  ॥ नर्प्_१,१०२।२० ॥  
तावुभौ शिवभक्तौ तु लोकद्वितयभोगिनौ  ।  
जायतां गिरिजाभर्तुः प्रसादान्नात्र संशयः  ॥ नर्प्_१,१०२।२१ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे लिङ्गपुराणानुक्रमणीनिरूपणं नाम द्व्युत्तरशततमो ऽध्यायः  
  
  
_____________________________________________________________  
  
  
ब्रह्मोवाच  
शृणु वत्स प्रवक्ष्यामि वाराहं वै पुराणकम्  ।  
भागद्वययुतं शश्वद्विष्णुमाहात्म्यसूचकम्  ॥ नर्प्_१,१०३।१ ॥  
मानवस्य तु कल्पस्य प्रसङ्गं मत्कृतं पुरा  ।  
निबबन्ध पुराणे ऽस्मिंश्चतुर्विंशसहस्रके  ॥ नर्प्_१,१०३।२ ॥  
व्यासो हि विदुषां श्रेष्ठः साक्षान्नारायणो भुवि  ।  
तत्रादौ शुभसंवादः स्मृतोभूमिवराहयोः  ॥ नर्प्_१,१०३।३ ॥  
अथादिकृतवृत्तान्ते रम्भस्य चरितं ततः  ।  
दुर्जयस्य च तत्पश्चाच्छ्राद्धकल्प उदीरितः  ॥ नर्प्_१,१०३।४ ॥  
महातपस आख्यानं गौर्युत्पत्तिस्ततः परा  ।  
विनायकस्य नागानां सेनान्यादित्ययोरपि  ॥ नर्प्_१,१०३।५ ॥  
गणानां च तथा देव्या धनदस्य वृषस्य च  ।  
आख्यानं सत्यतपसो व्रताख्यानसमन्वितम्  ॥ नर्प्_१,१०३।६ ॥  
अगस्त्यगीता तत्पश्चाद्रुद्रगीता प्रकीर्तिता  ।  
महिषासुरविध्वंसमाहात्म्यं च त्रिशक्तिजम्  ॥ नर्प्_१,१०३।७ ॥  
पर्वाध्यायस्ततः श्वेतोपाख्यानं गोप्रदानिकम्  ।  
इत्यादि कृतवृत्तान्तं प्रथमे दर्शितं मया  ॥ नर्प्_१,१०३।८ ॥  
भगवद्धर्मके पश्चाद्वततीर्थकथानकम्  ।  
द्वात्रिंशदपराधानां प्रायश्चित्तं शरीरगम्  ॥ नर्प्_१,१०३।९ ॥  
तीर्थानां चापि सर्वेषां माहात्म्यं पृथगीरितम्  ।  
मथुराया विशेषेण श्राद्धादीनां विधिस्ततः  ॥ नर्प्_१,१०३।१० ॥  
वर्णनं यमलोकस्य ऋषिपुत्रप्रसङ्गतः  ।  
विपाकः कर्मणां चैव विष्णुव्रतनिरूपणम्  ॥ नर्प्_१,१०३।११ ॥  
गोकर्णस्य च माहात्म्यं कीर्तितं पापनाशनम्  ।  
इत्येवं पूर्वभागो ऽयं पुराणस्य निरूपितः  ॥ नर्प्_१,१०३।१२ ॥  
उत्तरे प्रविभागे तु पुलस्त्यकुरुराजयोः  ।  
संवादे सर्वतीर्थानां माहात्म्यं विस्तरात्पृथक्  ॥ नर्प्_१,१०३।१३ ॥  
अशेषधर्माश्चाख्याताः पौष्करं पुण्यपर्व च  ।  
इत्येवं तव वाराहं प्रोक्तं पापविनाशनम्  ॥ नर्प्_१,१०३।१४ ॥  
पठतां शृण्वतां चैव भगवद्भक्तिवर्धनम्  ।  
काञ्चनं गरुड कृत्वा तिलधेनुसमन्वितम्  ॥ नर्प्_१,१०३।१५ ॥  
लिखित्वैतच्च यो दद्याच्चैत्र्यां विप्राय भक्तितः  ।  
स लभेद्वैष्णवं धाम देवर्षिगणवन्दितः  ॥ नर्प्_१,१०३।१६ ॥  
यो वानुक्रमणीमेन्तां शृणोत्यपि पठत्यपि  ।  
सो ऽपि भक्तिं लभेद्विष्णौ संसारोच्छेदकारिणीम्  ॥ नर्प्_१,१०३।१७ ॥  
  
इति श्रीबृहन्नारदीय पुराणे पूर्वभागे बृहदुपाख्याने चतुर्थपादे वाराहपुराणानुक्रमणीवर्णनं नाम त्र्युत्तरशततमो ऽध्यायः  
  
  
_____________________________________________________________  
  
  
ब्रह्मोवाच  
शृणु वत्स प्रवक्ष्यामि पुराणं स्कन्दसञ्ज्ञकम्  ।  
यस्मिन्प्रतिपदं साक्षान्महादेवो व्यवस्थितः  ॥ नर्प्_१,१०४।१ ॥  
पुराणे शतकोटो तु यच्छैवं वर्णितं मया  ।  
लक्षं तस्यार्थं जातस्य सारो व्यासेन कीर्तितः  ॥ नर्प्_१,१०४।२ ॥  
स्कन्दाह्वयस्तत्र खण्डाः सप्तैव परिकल्पिताः  ।  
एकाशीतिसहस्रं तु स्कान्दं सर्वोघकृतन्नम्  ॥ नर्प्_१,१०४।३ ॥  
यः शृणोति पठेद्वापि स तु साक्षाच्छिवः स्थितः  ।  
यत्र माहेश्वरा धर्माः षण्मुखेन प्रकाशिताः  ॥ नर्प्_१,१०४।४ ॥  
कल्पे तत्पुरुषे वृत्ताः सर्वसिद्धिविधायकाः  ।  
तस्य माहेश्वरश्चाथ खण्डः पापप्रणाशनः  ॥ नर्प्_१,१०४।५ ॥  
किञ्चिन्न्यूनार्कसाहस्रो बहुपुण्यो बृहत्कथः  ।  
सुचरित्रशतैर्युक्तः स्कन्दमाहात्म्यसूचकः  ॥ नर्प्_१,१०४।६ ॥  
यत्र केदारमाहात्म्ये पुराणोपक्रमः पुरा  ।  
दक्षयज्ञकथा पश्चाच्छिवलिङ्गार्चने फलम्  ॥ नर्प्_१,१०४।७ ॥  
समुद्रमथनाख्यानं देवेन्द्रचरितं ततः  ।  
पार्वत्याः समुपाख्यानं विवाहस्तदनन्तरम्  ॥ नर्प्_१,१०४।८ ॥  
कुमारोत्पत्तिकथनं ततस्तारकसङ्गरः  ।  
ततः पाशुपताख्यानं चण्डाख्यानसमन्वितम्  ॥ नर्प्_१,१०४।९ ॥  
द्यूतप्रवर्तनाख्यानं नारदेन समागमः  ।  
ततः कुमारमाहात्म्ये पञ्चतीर्थकथानकम्  ॥ नर्प्_१,१०४।१० ॥  
धर्मवर्मनृपाख्यानं नदीसागरकीर्तनम्  ।  
इन्द्रद्युम्नकथा पश्चान्नाडीजङ्घकथान्वितम्  ॥ नर्प्_१,१०४।११ ॥  
प्रादुर्भावस्ततो मह्याः कथा दमनकस्य च  ।  
महीसागरसंयोगः कुमारेशकथा ततः  ॥ नर्प्_१,१०४।१२ ॥  
ततस्तारकयुद्धं च नानाख्यानसमन्वितम्  ।  
वधश्च तारकस्याथ पञ्चलिङ्गनिवेशनम्  ॥ नर्प्_१,१०४।१३ ॥  
द्वीपाख्यानं ततः पुण्यमूर्द्धलोकव्यवस्थितिः  ।  
ब्रह्माण्डस्थितिमानं च वर्करेशकथानकम्  ॥ नर्प्_१,१०४।१४ ॥  
महाकालसमुद्भूतिः कथा चास्य महाद्भुता  ।  
वासुदेवस्य माहात्म्यं कोटितीर्थं ततः परम्  ॥ नर्प्_१,१०४।१५ ॥  
नानातीर्थसमाख्यानं गुप्तक्षेत्रे प्रकीर्तितम्  ।  
पाण्डवानां कथा पुण्या महाविद्याप्रसाधनम्  ॥ नर्प्_१,१०४।१६ ॥  
तीर्थयात्रासमाप्तिश्च कौमारमिदमद्भुतम्  ।  
अरुणाचलमाहात्म्यं सनकब्रह्मसङ्कथा  ॥ नर्प्_१,१०४।१७ ॥  
गौरीतपः समाख्यानं तत्तत्तीर्थनिरूपणम्  ।  
माहिषासुरमाख्यानं वधश्चास्य महाद्भुतः  ॥ नर्प्_१,१०४।१८ ॥  
द्रोणाचले शिवास्थानं नित्यदापरिकीर्तितम्  ।  
इत्येष कथितः स्कान्दे खण्डो माहेश्वरो ऽद्भुतः  ॥ नर्प्_१,१०४।१९ ॥  
द्वितीयो वैष्णवः खण्डस्तस्याख्यानानि मे शुणु  ।  
प्रथमं भूमिवाराहसमाख्यानं प्रकीर्तितम्  ॥ नर्प्_१,१०४।२० ॥  
यत्र वेङ्कटकुध्रस्य माहात्म्यं पापनाशनम्  ।  
कमलायाः कथा पुण्या श्रीनिवासस्थितिस्ततः  ॥ नर्प्_१,१०४।२१ ॥  
कुला लाख्यानकं चात्र सुवर्णमुखरी कथा  ।  
नानाख्यानसमायुक्ता भारद्वाजकथाद्भुता  ॥ नर्प्_१,१०४।२२ ॥  
मतङ्गाञ्जनसंवादः कीर्तितः पापनाशनः  ।  
पुरुषोत्तममाहात्म्यं कीर्तितं चोत्कले ततः  ॥ नर्प्_१,१०४।२३ ॥  
मार्कण्डेयसमाख्यानमम्बरीषस्य भूपतेः  ।  
इन्द्रद्युम्नस्य चाख्यानं विद्यापतिकथा शुभा  ॥ नर्प्_१,१०४।२४ ॥  
जैमिनेः समुपाख्यानं नारदस्यापि वाडव  ।  
नीलकण्ठसमाख्यानं नरसिंहोपवर्णनम्  ॥ नर्प्_१,१०४।२५ ॥  
अश्वमेधकथा राज्ञो ब्रह्मलोकगतिस्तथा  ।  
रथयाव्राविधिः पश्चाज्जन्मस्थानविधिस्तथा  ॥ नर्प्_१,१०४।२६ ॥  
दक्षिणामूर्त्युपाख्यानं गुण्डिवाख्यानकं ततः  ।  
रथरक्षाविधानं च शयनोत्सवकीर्तनम्  ॥ नर्प्_१,१०४।२७ ॥  
श्वेतोपाख्यानमत्रोक्तं पृथुत्सवनिरूपणम्  ।  
दोलोत्सवो भगवतो व्रतं सांवत्सराभिधम्  ॥ नर्प्_१,१०४।२८ ॥  
पूजा चाकामिका विष्णोरुद्दालकनियोगतः  ।  
योगसाधनमत्रोक्तं नानायोगनिरूपणम्  ॥ नर्प्_१,१०४।२९ ॥  
दशावतारकथनं स्रानादिपरिकीर्तनम्  ।  
ततो बदरिकायाश्च माहात्म्यं पापनाशनम्  ॥ नर्प्_१,१०४।३० ॥  
अग्न्यादितीर्थमाहात्म्यं वैनतेयशिलाभवम्  ।  
कारणं भगवद्वासे तीर्थं कापालमोचनम्  ॥ नर्प्_१,१०४।३१ ॥  
पञ्चधाराभिधं तीर्थं मेरुसंस्थापनं तथा  ।  
ततः कार्तिकमाहात्म्ये माहात्म्यं मदनालसम्  ॥ नर्प्_१,१०४।३२ ॥  
धूम्रकेशसमाख्यानं दिनकृत्यानि कर्तिके  ।  
पञ्चभीष्मव्रताख्यानं कीर्तितं भुक्तिमुक्तिदम्  ॥ नर्प्_१,१०४।३३ ॥  
ततो मार्गस्य माहात्म्ये विधानं स्नानजं तथा  ।  
पुण्ड्रादिकीर्तनं चात्र मालाधारणपुण्यकम्  ॥ नर्प्_१,१०४।३४ ॥  
पञ्चामृतस्नानपुण्यं घण्टानादादिजं फलम्  ।  
नानापुष्पार्चनफलं तुलसीदलजं फलम्  ॥ नर्प्_१,१०४।३५ ॥  
नैवेद्यस्य च माहात्म्यं हरिवासरकीर्तनम्  ।  
अखण्डैकादशीपुण्यं तथा जागरणस्य च  ॥ नर्प्_१,१०४।३६ ॥  
यस्योत्सवविधानं च नाममाहात्म्यकीर्तनम्  ।  
ध्यानादिपुण्यकथनं माहात्म्यं मथुराभवम्  ॥ नर्प्_१,१०४।३७ ॥  
मथुरातीर्थमाहात्म्यं पृथगुक्तं ततः परम्  ।  
वनानां द्वादशानां च माहात्म्यं कीर्तितं ततः  ॥ नर्प्_१,१०४।३८ ॥  
श्रीमद्भागवतस्यात्र माहात्म्यं कीर्तितं परम्  ।  
वज्रशाण्डिल्यसंवाद अन्तर्लीलाप्रकाशकम्  ॥ नर्प्_१,१०४।३९ ॥  
ततो माघस्य माहात्म्यं स्नानदानजपोद्भवम्  ।  
नानाख्यानसमायुक्तं दशाध्यायैर्निरूपितम्  ॥ नर्प्_१,१०४।४० ॥  
ततो वैष्णवमाहात्म्ये शय्यादानादिजं फलम्  ।  
जलदा नादिविधयः कामाख्यानमतः परम्  ॥ नर्प्_१,१०४।४१ ॥  
श्रुतदेवस्य चरितं व्याधोपाख्यानमद्भुतम्  ।  
तथाक्षयतृतीयादेर्विशेषात्पुण्यकीर्तनम्  ॥ नर्प्_१,१०४।४२ ॥  
ततस्त्वयोध्यामाहात्म्ये चक्रब्रह्माह्वतीर्थके  ।  
सुरापापविमोक्षाख्ये तथाधारसहस्रकम्  ॥ नर्प्_१,१०४।४३ ॥  
स्वर्गद्वारं चन्द्रहरिधर्महर्युपवर्णनम्  ।  
स्वर्णवृष्टेरुपाख्यानं तिलोदासरयूयुतिः  ॥ नर्प्_१,१०४।४४ ॥  
सीताकुण्डं गुप्तहरिसरंयुघर्घरान्वयः  ।  
गोप्रतारं च दुग्धोदं गुरुकुण्डादिपञ्चकम्  ॥ नर्प्_१,१०४।४५ ॥  
सोमार्का दीनि तीर्थानि त्रयोदश ततः परम्  ।  
गयाकूपस्य माहात्म्यं सर्वाघविनिवर्तकम्  ॥ नर्प्_१,१०४।४६ ॥  
माण्डव्याश्रमपूर्वाणि तीर्थानि तदनन्तरम्  ।  
अजितादि मानसादितीर्थानि गदितानि च  ॥ नर्प्_१,१०४।४७ ॥  
इत्येष वैष्णवः खण्डो द्वितीयः परिकीर्तितः  ।  
अतः परं ब्रह्मखण्डं मरीचे शृणु पुण्यदम्  ॥ नर्प्_१,१०४।४८ ॥  
यत्र वै सेतुमाहात्म्ये फलं स्नाने क्षणोद्भवम्  ।  
गालवस्य तपश्चर्या राक्षसाख्यानकं ततः  ॥ नर्प्_१,१०४।४९ ॥  
चक्रतीर्थादिमाहात्म्यं देवीपत्तनसंयुते  ।  
वेतालतीर्थमहिमा पापनाशादिकीर्तनम्  ॥ नर्प्_१,१०४।५० ॥  
मङ्गलादिकमाहात्म्यं ब्रह्मकुण्डादिवर्णनम्  ।  
हनुमत्कुण्डमहिमागस्त्यतीर्थभवं फलम्  ॥ नर्प्_१,१०४।५१ ॥  
रामतीर्थादिकथनं लक्ष्मीतीर्थनिरूपणम्  ।  
शङ्खादितीर्थमहिमा तथा साध्यामृतादिजः  ॥ नर्प्_१,१०४।५२ ॥  
धनुष्कोट्यादिमाहात्म्यं क्षीरकुण्डादिजं तथा  ।  
गायत्र्यादिकतीर्थानां माहात्म्यं चात्र कीर्तितम्  ॥ नर्प्_१,१०४।५३ ॥  
रामनाथस्य महिमा तत्त्वज्ञानोपदेशनम्  ।  
यात्राविधानकथनं सेतै मुक्तिप्रदं नृणाम्  ॥ नर्प्_१,१०४।५४ ॥  
धर्मारण्यस्य माहात्म्यं ततः परमुदीरितम्  ।  
स्थाणुः स्कन्दाय भगवान्यत्र तत्त्वमुपादिशत्  ॥ नर्प्_१,१०४।५५ ॥  
धर्मारण्यसुसम्भूतिस्तत्पुण्यपरिकीर्त्तनम्  ।  
कर्म्मसिद्धेः समाख्यानं ऋषिवंशनिरूपणम्  ॥ नर्प्_१,१०४।५६ ॥  
अप्सरस्तीर्थमुख्यानां माहात्म्यं यत्र कीर्तितम्  ।  
वर्णानामाश्रमाणां च धर्मतत्त्वनिरूपणम्  ॥ नर्प्_१,१०४।५७ ॥  
दिवः स्थानविभागश्च बकुलार्ककथा शुभा  ।  
छत्रानन्दा तथा शान्ता श्रीमाता च मतङ्गिनी  ॥ नर्प्_१,१०४।५८ ॥  
पुण्यदा च समाख्याता यत्र देव्यः समास्थिताः  ।  
इन्द्रेश्वरादिमाहात्म्यं द्वारकादिनिरूपणम्  ॥ नर्प्_१,१०४।५९ ॥  
लोहासुरसमाख्यानं गङ्गाकूपनिरूपणम्  ।  
श्रीरामचरितं चैव सत्यमन्दिरवर्णनम्  ॥ नर्प्_१,१०४।६० ॥  
जीर्णोद्धा रस्य कथनमासनप्रतिपादनम्  ।  
जातिभेदप्रकथनं स्मृतिधर्मनिरूपणम्  ॥ नर्प्_१,१०४।६१ ॥  
ततस्तु वैष्णवा धर्मा नानाख्यानैरुदीरिताः  ।  
चातुर्मास्ये ततः पुण्ये सर्वधमनिरूपणम्  ॥ नर्प्_१,१०४।६२ ॥  
दानप्रशंसा तत्पश्चाद्व्रतस्य महिमा ततः  ।  
तपश्चैव पूजायाः सच्छिद्रकथनं ततः  ॥ नर्प्_१,१०४।६३ ॥  
तद्वृत्तीनां भिदाख्यानं शालग्रामनिरूपणम्  ।  
भारकस्य वधोपायो वृक्षाचामहिमा तथा  ॥ नर्प्_१,१०४।६४ ॥  
विष्णोः शापश्च वृक्षत्वं पार्वत्यनुतपस्ततः  ।  
हरस्य ताण्डवं नृत्यं रामनामनिरूपणम्  ॥ नर्प्_१,१०४।६५ ॥  
हरस्य लिङ्गपतनं कथा बैजवनस्य च  ।  
पार्वतीजन्मचरितं तारकस्य वधो ऽद्भुतः  ॥ नर्प्_१,१०४।६६ ॥  
प्रणवैश्वर्यकथनं तारकाचरितं पुनः  ।  
दक्षयज्ञसमाप्तिश्च द्वादशाक्षरभूषणम्  ॥ नर्प्_१,१०४।६७ ॥  
ज्ञानयोगसमाख्यानं महिमा द्वादशाक्षरेः  ।  
श्रवणादिकपुण्यं च कीर्तितं शर्मदं नृणाम्  ॥ नर्प्_१,१०४।६८ ॥  
ततो ब्राह्मोत्तरे भागे शिवस्य महिमाद्भुतः  ।  
पञ्चाक्षरस्य महिमा गोकर्णमहिमा ततः  ॥ नर्प्_१,१०४।६९ ॥  
शिवरात्रैश्च महिमा प्रदोषव्र तकीर्तनम्  ।  
सोमवारव्रतं चापि सीमन्तिन्याः कथानकम्  ॥ नर्प्_१,१०४।७० ॥  
भद्रायुत्पत्तिकथनं सदाचारनिरूपणम्  ।  
शिववर्मसमुद्देशो भद्रायूद्वाहवर्णनम्  ॥ नर्प्_१,१०४।७१ ॥  
भद्रायुमहिमा चापि भस्ममाहात्म्यकीर्तनम्  ।  
शबराख्यानकं चैव उमामाहेश्वरं व्रतम्  ॥ नर्प्_१,१०४।७२ ॥  
रुद्राक्षस्य च माहात्म्यं रुद्राध्यायस्य पुण्यकम्  ।  
श्रवणादिकपुण्यं च ब्रह्मखण्डो ऽयमीरितः  ॥ नर्प्_१,१०४।७३ ॥  
अतः परं चतुर्थं तु काशीखण्डमनुत्तमम्  ।  
विन्ध्यनारदयोर्यत्र संवादः परिकीर्तितः  ॥ नर्प्_१,१०४।७४ ॥  
सत्यलोकप्रभावश्चागस्त्यावासे सुरागमः  ।  
पतिव्रताचरित्रं च तीर्थयात्रा प्रशंसनम्  ॥ नर्प्_१,१०४।७५ ॥  
ततश्च सप्तपुर्याख्या संयमिन्या निरूपणम्  ।  
बुधस्य च तथेन्द्राग्न्योर्लोकाप्तिः शिवशर्मणः  ॥ नर्प्_१,१०४।७६ ॥  
अग्नेः समुद्भवश्चैव क्रव्याद्वरुणसम्भवः  ।  
गन्धवत्यलकापुर्योरीश्वर्याश्च समुद्भवः  ॥ नर्प्_१,१०४।७७ ॥  
चन्द्रार्कबुधलोकानां कुजेज्यार्कभुवां क्रमात्  ।  
मम विष्णोर्ध्रुवस्यापि तपोलोकस्य वर्णनम्  ॥ नर्प्_१,१०४।७८ ॥  
ध्रुवलोककथा पुण्या सत्यलोकनिरीक्षणम्  ।  
स्कन्दागस्त्यसमालापो मणिकर्णीसमुद्भवः  ॥ नर्प्_१,१०४।७९ ॥  
प्रभावश्चापि गङ्गाया गङ्गानामसहस्रकम्  ।  
वाराणसीप्रशंसा च भैरवाविर्भवस्ततः  ॥ नर्प्_१,१०४।८० ॥  
दण्डपाणिज्ञानवाप्योरुद्भवः समनन्तरम्  ।  
ततः कलावत्याख्यानं सदाचारनिरूपणम्  ॥ नर्प्_१,१०४।८१ ॥  
ब्रह्मचारिसमाख्यानं ततः स्त्रीलक्षणानि च  ।  
कृत्याकृत्यविनिर्देशो ह्यविमुक्तेशवर्णनम्  ॥ नर्प्_१,१०४।८२ ॥  
गृहस्थयोगिनो धर्माः कालज्ञानं ततः परम्  ।  
दिवोदासकथा पुण्या काशिकावर्णनं ततः  ॥ नर्प्_१,१०४।८३ ॥  
मायागणपतेश्चाथ भुवि प्रादुर्भवस्ततः  ।  
विष्णुमायाप्रपञ्चो ऽथ दिवोदासविमोक्षणम्  ॥ नर्प्_१,१०४।८४ ॥  
ततः पञ्चनदोत्पर्त्तिर्बिन्दुमाधवसम्भवः  ।  
ततो वैष्णवतीर्थाख्या शूलिनः काशिकागमः  ॥ नर्प्_१,१०४।८५ ॥  
जैगीषव्येन संवादो ज्येष्ठेशाख्या महेशितुः  ।  
क्षेत्राख्यानं कन्दुकेशः व्याघ्रेश्वरसमुद्भवः  ॥ नर्प्_१,१०४।८६ ॥  
शैलेशरत्नेश्वरयोः कृत्तिवासस्य चोद्भवः  ।  
देवतानामधिष्टानं दुर्गासुरपराक्रमः  ॥ नर्प्_१,१०४।८७ ॥  
दुर्गाया विजयश्चाथ ओङ्कारेशस्य वर्णनम्  ।  
पुनराएङ्कार माहात्म्य त्रिलोचोनसमुद्भवः  ॥ नर्प्_१,१०४।८८ ॥  
केदाराख्या च धर्मेश कथा विष्णुभुजोद्भवा  ।  
वीरेश्वरसमाख्यानं गङ्गामाहात्म्यकीर्तनम्  ॥ नर्प्_१,१०४।८९ ॥  
विश्वकर्मेशमहिमा दक्षयज्ञोद्भवस्तथा  ।  
सतीशस्यामृतेशादेर्भुजस्तम्भः पराशरे  ॥ नर्प्_१,१०४।९० ॥  
क्षेत्रतीर्थकदम्बश्च मुक्तिमडपसङ्कथा  ।  
विश्वेशविभवश्चाथ ततो यात्रापरिक्रमः  ॥ नर्प्_१,१०४।९१ ॥  
अतः परं त्ववन्त्याख्यं शृणु खण्ड च पञ्चमम् ॥।  
महाकालवनाख्यानं ब्रह्मशीर्षच्छिदा ततः  ॥ नर्प्_१,१०४।९२ ॥  
प्रायश्चित्तविधिश्चाग्नेरुत्पत्तिश्च सुरागमः  ।  
देवदीक्षा शिवस्तोत्रं नानापातकनाशनम्  ॥ नर्प्_१,१०४।९३ ॥  
कपोलमोचनाख्यानं महाकालवनस्थितिः  ।  
तीर्थं कनखलेशस्य सर्वपापप्रणाशनम्  ॥ नर्प्_१,१०४।९४ ॥  
कुण्डमप्सरसञ्ज्ञं च सरो रुद्रस्य पुण्यदम्  ।  
कुडवेशं च विद्याध्रं मर्कटेश्वरतीर्थकम्  ॥ नर्प्_१,१०४।९५ ॥  
स्वर्गद्वारचतुःसिन्धुतीर्थं शङ्करवापिका  ।  
शङ्कराक गन्धवतीतीर्थं पापप्रणाशनम्  ॥ नर्प्_१,१०४।९६ ॥  
दशाश्वमेधिकानंशतीर्थे च हरिसिद्धिदम्  ।  
पिशाचकादियात्रा च हनुमत्कवचेश्वरौ  ॥ नर्प्_१,१०४।९७ ॥  
महाकालेशयात्रा च वल्मीकेश्वरतीर्थकम्  ।  
शुक्रे च पञ्चमे चाख्ये कुशस्थल्याः प्रदक्षिणाः  ॥ नर्प्_१,१०४।९८ ॥  
अक्रूरसञ्ज्ञकन्त्वेकपादं चन्द्रार्कवैभवम्  ।  
करभेशाख्यतीर्थं च लटुकेशादितीर्थकम्  ॥ नर्प्_१,१०४।९९ ॥  
मार्कण्डेशं यज्ञवापी सोमेशं नरकान्तकम्  ।  
केदारेश्वररामेशसौभाग्येशनरार्ककम्  ॥ नर्प्_१,१०४।१०० ॥  
केशवार्कं शक्तिभेदं स्वर्णसारमुखानि च  ।  
ओङ्कारेशादितीर्थानि अन्धकश्रुतिकीर्तनम्  ॥ नर्प्_१,१०४।१०१ ॥  
कालारण्ये लिङ्गसङ्ख्या स्वर्णशृङ्गाभिधानकम्  ।  
कुशस्थल्या अवन्त्याश्चोज्जयिन्या अभिधानकम्  ॥ नर्प्_१,१०४।१०२ ॥  
पद्मावतीवै कुमुद्वत्यमरावतिनामकम्  ।  
विशालाप्रतिकल्पाभिधानं च ज्वरशान्तिकम्  ॥ नर्प्_१,१०४।१०३ ॥  
शिवानामादिकफलं नागोद्गीता शिवस्तुतिः  ।  
हिरण्याक्षवधाख्यानं तीर्थं सुन्दरकुण्डकम्  ॥ नर्प्_१,१०४।१०४ ॥  
नीलगङ्गापुष्कराख्यं विन्ध्यवासनतीर्थकम्  ।  
पुरुषोत्तमाभिधानं तु तत्तीर्थं चाघनाशनम्  ॥ नर्प्_१,१०४।१०५ ॥  
गोमती वामनं कुण्डो विष्णोर्नामसहस्रकम्  ।  
वीरेश्वरसरः कालभैरवस्य च तीर्थकम्  ॥ नर्प्_१,१०४।१०६ ॥  
महिमा नागपञ्चम्या नृसिंहस्य जयन्तिका  ।  
कुटुम्बेश्वरयात्रा च देवसाधककीर्तनम्  ॥ नर्प्_१,१०४।१०७ ॥  
कर्कराजाख्यतीर्थं च विघ्नेशादिसुरोहनम् ॥  
रुन्द्रकुण्डप्रभृतिषु बहुतीर्थनिरूपणम्  ॥ नर्प्_१,१०४।१०८ ॥  
यात्राष्टतीर्थजा पुण्या रेवामाहात्म्यमुच्यते  ।  
धर्मपुत्रस्य वैराग्यो मार्कण्डेयेन सङ्गमः  ॥ नर्प्_१,१०४।१०९ ॥  
प्राग्रीयानुभवाख्यानममृतापरिकीर्त्तनम्  ।  
कल्पे कल्पे पृथङ् नाम नर्मदायाः प्रकीर्तितम्  ॥ नर्प्_१,१०४।११० ॥  
स्तवमार्षं नामेदं च कालरात्रिकथा ततः  ।  
महादेवस्तुतिः पश्चात्पृथक्कल्पकथाद्भुता  ॥ नर्प्_१,१०४।१११ ॥  
विशल्याख्यानकं पश्चाज्जालेश्वरकथा तथा  ।  
गोरीव्रत समाख्यानं त्रिपुरज्वालनं ततः  ॥ नर्प्_१,१०४।११२ ॥  
देहपातविधानं च कावेरीसङ्गमस्ततः  ।  
दारुतीर्थं ब्रह्मावर्तं यत्रेश्वरकथानकम्  ॥ नर्प्_१,१०४।११३ ॥  
अग्नितीर्थं रवितीर्थं मेघनादादिदारुकम्  ।  
देवतीर्थं नर्मदेशं कपिलाख्यं करञ्जकम्  ॥ नर्प्_१,१०४।११४ ॥  
कुण्डलेशं पिप्पलादं विमलेशं च शूलभित्  ।  
शचीहरणमाख्या नमभ्रकस्य वधस्ततः  ॥ नर्प्_१,१०४।११५ ॥  
शूलभेदोद्भवो यत्र दानधर्माः पृथग्विधाः  ।  
आख्यानं दीर्घतपस ऋष्यशृङ्गकथा ततः  ॥ नर्प्_१,१०४।११६ ॥  
चित्रसेनकथापुण्या काशिराज्यस्य लक्षणम्  ।  
ततो देवशिलाख्यानं शबरीतीर्थकान्वितम्  ॥ नर्प्_१,१०४।११७ ॥  
व्याधाख्यानं ततः पुण्यं पुष्करिण्यर्कतीर्थकम्  ।  
आप्रेत्येश्वरतीर्थं च शक्रतीर्थं करोटिकम्  ॥ नर्प्_१,१०४।११८ ॥  
कुमारेशमगस्त्येशमानन्देशं च मातृजम्  ।  
लोकेशं धनदेशं च मङ्गलेशं च कामजम्  ॥ नर्प्_१,१०४।११९ ॥  
नागेशं चापि गोपारं गौतमं शङ्खचूडकम्  ।  
नारदेशं नन्दिकेशं वरुणेश्वरतीर्थकम्  ॥ नर्प्_१,१०४।१२० ॥  
दधिस्कन्दादितीर्थानि हनूमतेश्वरं ततः  ।  
रामेश्वरादि तीर्थानि सोमेशं पिङ्गलेश्वरम्  ॥ नर्प्_१,१०४।१२१ ॥  
ऋणमोक्षं कपिलेशं पूतिकेशं जलेशयम्  ।  
चण्डार्कं यमतीर्थं च काल्होडीशं वनादिके  ॥ नर्प्_१,१०४।१२२ ॥  
नारायणं च कोटीशं व्यासतीर्थं प्रभासकम्  ।  
नागेशसङ्कर्षणकं प्रश्रयेश्वरतीर्थकम्  ॥ नर्प्_१,१०४।१२३ ॥  
ऐरण्डीसङ्गमं पुण्यं सुवर्णशिलतीर्थकम्  ।  
करञ्जं कामहं तीर्थं भाण्डीरो रोहिणीभवम्  ॥ नर्प्_१,१०४।१२४ ॥  
चक्रतीर्थं दौतपापं स्कन्दमाङ्गिरसाह्वयम्  ।  
कोटितीर्थमयोन्यख्यमङ्गाराख्यं त्रिलोचनम्  ॥ नर्प्_१,१०४।१२५ ॥  
इन्द्रेशं कम्बुकेशं च सोमेशं कोहनं शकम्  ।  
नार्मदं चार्कमाग्नेयं भार्गवेश्वरमुत्तमम्  ॥ नर्प्_१,१०४।१२६ ॥  
ब्राह्मं दैवं च मार्गेशमादिवाराहकेश्वरम्  ।  
रामेशमथ सिद्धेशमाहल्यं कङ्कटेश्वरम्  ॥ नर्प्_१,१०४।१२७ ॥  
शाक्रं सौम्यं च नादेशं तोयेशं रुक्मिणीभवम्  ।  
योजनेशं वराहेशं द्वादशीशिवतीर्थकम्  ॥ नर्प्_१,१०४।१२८ ॥  
सिद्धेशं मङ्गलेशं च लिङ्गवाराहतीर्थकम्  ।  
कुण्डेशं श्वेतवाराहं गर्भावेशं रवीश्वरम्  ॥ नर्प्_१,१०४।१२९ ॥  
शुक्लादीनि च तीर्थानि हुङ्कारस्वामितीर्थकम्  ।  
सङ्गमेशं नहुषेशं मोक्षणं पञ्चगोपकम्  ।  
नागशावं च सिद्धेशं मार्कण्डाङ्क्रूरतीर्थके  ॥ नर्प्_१,१०४।१३० ॥  
कामोदशूलारोपाख्ये माण्डव्यं गोपकेश्वरम्  ।  
कपिलेशं पिङ्गलेशं भूतेशं गाङ्गगौतमे  ॥ नर्प्_१,१०४।१३१ ॥  
आस्वमेधं भृगुकच्छं केदारेशं च पापनुत्  ।  
कलकलेशं जालेशं शालग्रामं वराहकम्  ॥ नर्प्_१,१०४।१३२ ॥  
चन्द्रप्रभासमादित्यं श्रीपत्याख्यं च हंसकम्  ।  
मूल्यस्थानं च शूलेशमुग्राख्यं चित्रदैवकम्  ॥ नर्प्_१,१०४।१३३ ॥  
शिखीशं काण्टितीर्थं च दशकन्यं सुवणकम्  ।  
ऋणमोक्षं भारभूति पुङ्खां मुडिं च डिण्डिमम्  ॥ नर्प्_१,१०४।१३४ ॥  
आमलेशं कपालेशं शृङ्गैरण्डीभवं ततः  ।  
कोटितीर्थं लोटणेषं फलस्तुतिरतः परम्  ॥ नर्प्_१,१०४।१३५ ॥  
दृमिजङ्गलमाहात्म्ये रोहिताश्वकथा ततः  ।  
धुन्धुमारसमाख्यानं वधोपायस्ततो ऽस्य वै  ॥ नर्प्_१,१०४।१३६ ॥  
वधौ धुन्धोस्ततः पश्चात्ततश्चित्रवहोद्भवः  ।  
महिमास्य ततश्चडीशप्रभावो रतीश्वरः  ॥ नर्प्_१,१०४।१३७ ॥  
केदारेशो लक्षतीर्थं ततो विष्णुपदीभवम्  ।  
मुखारं च्यवनान्धास्यं ब्रह्मणश्च सरस्ततः  ॥ नर्प्_१,१०४।१३८ ॥  
चक्राख्यं ललिताख्यानं तीर्थं च बहुगोमयम्  ।  
रुद्रावर्तं च मर्कण्डं तीर्थं पापप्रणाशनम्  ॥ नर्प्_१,१०४।१३९ ॥  
श्रवणेशं शुद्धपटं देवान्धुप्रेततीर्थकम्  ।  
जिह्वोदतीर्थंसम्भूतिः शिवोद्भन्दं फलस्तुतिः  ॥ नर्प्_१,१०४।१४० ॥  
एष खण्डो ह्यवन्त्याख्यः शृण्वतां पापनाशनः  ।  
अतः परं नागराख्यः खण्डः षष्ठो ऽभिधीयते  ॥ नर्प्_१,१०४।१४१ ॥  
लिङ्गोत्पत्तिसमाख्यानं हरिश्चन्द्रकथा शुभा  ।  
विश्वामित्रस्य माहात्म्यं त्रिशङ्कुस्वर्गतिस्तथा  ॥ नर्प्_१,१०४।१४२ ॥  
हाटके श्वरमाहात्म्ये वृत्रासुरवधस्तथा  ।  
नागबिलं शङ्खतीर्थमचलेश्वरवर्णनम्  ॥ नर्प्_१,१०४।१४३ ॥  
चमत्कारपुराख्यानं चमत्कारकरं परम्  ।  
गयशीर्षं बालशाख्यं वालमण्डं मृगाह्वयम्  ॥ नर्प्_१,१०४।१४४ ॥  
विष्णुपादं च गोकर्णं युगरूपं समाश्रयः  ।  
सिद्धेश्वरं नागसरः सप्तार्षेयं ह्यगस्त्यकम्  ॥ नर्प्_१,१०४।१४५ ॥  
भ्रूणगर्तं नलेशं च भैष्मं वैडुरमर्ककम्  ।  
शारमिष्ठं सोमनाथं च दौर्गमातर्जकेश्वरम्  ॥ नर्प्_१,१०४।१४६ ॥  
जामदग्न्यवधाख्यानं नैःक्षत्रियकथानकम्  ।  
रामह्रदं नागपुरं षआड्लिङ्गं चैव यज्ञभूः  ॥ नर्प्_१,१०४।१४७ ॥  
मुण्डीरादित्रिकार्कं च सतीपरिणयाह्वयम्  ।  
रुद्रशीर्षं च यागेशं वालखिल्यं च गारुडम्  ॥ नर्प्_१,१०४।१४८ ॥  
लक्ष्मीशापः सप्तविंशसोमप्रासादमेव च  ।  
अम्बाबद्धं पाण्डुकाख्यमाग्नेयं ब्रह्मकुण्डकम्  ॥ नर्प्_१,१०४।१४९ ॥  
गोमुखं लोहयष्ट्याख्यमजापालेश्वरी तथा  ।  
शानैश्चरं राजवापी रामेशो लक्ष्मणेश्वरः  ॥ नर्प्_१,१०४।१५० ॥  
कुशेशाख्यं लवेशाख्यं लिङ्गं सर्वोत्तमोत्तमम्  ।  
अष्टषष्टिसमाख्यानं दमयन्त्यास्त्रिजातकम्  ॥ नर्प्_१,१०४।१५१ ॥  
ततो वै रेवती चात्र भक्तिकातीर्थसम्भवः  ।  
क्षेमङ्करी च केदारं शुक्लतीर्थमुखारकम्  ॥ नर्प्_१,१०४।१५२ ॥  
सत्यसन्धेश्वराख्यानं तथा कर्णोत्पलाकथा  ।  
अटेश्वरं याज्ञवल्क्य गौर्यं गाणेशमेव च  ॥ नर्प्_१,१०४।१५३ ॥  
ततो वास्तुपदाख्यानमजागृहकथानकम्  ।  
सौभाग्यान्धुश्च शुलेशं धर्मराजकथानकम्  ॥ नर्प्_१,१०४।१५४ ॥  
मिष्टान्नेदश्वराख्यानं गाणापत्यत्रयं ततः  ।  
जाबालिचरितं चैव मकरेशकथा ततः  ॥ नर्प्_१,१०४।१५५ ॥  
कालेश्वर्यन्धकाख्यानं कुण्डमाप्यरसं तथा  ।  
पुष्यादित्यं रौहिताश्वं नागरोत्पत्तिकीर्त्तनम्  ॥ नर्प्_१,१०४।१५६ ॥  
भार्गवं चरितं चैव वैश्वामैत्रं ततः परम्  ।  
सारस्वतं पैप्पलादं कंसारीशं च पैण्डकम्  ॥ नर्प्_१,१०४।१५७ ॥  
ब्रह्मणो यज्ञचरितं सावित्र्याख्यानसंयुतम्  ।  
रैवतं भार्तयज्ञाख्यं मुख्यतीर्थनिरीक्षणम्  ॥ नर्प्_१,१०४।१५८ ॥  
कौरवं हाटकेशाख्यं प्रभासं क्षेत्रकत्रयम्  ।  
पौष्करं नैमिषं धार्ममरण्य त्रितयं स्मृतम्  ॥ नर्प्_१,१०४।१५९ ॥  
वाराणसी द्वारकाख्यावन्त्याख्येति पुरीत्रयम्  ।  
बृन्दावनं खाण्डवाख्यमद्वैकाख्यं वनत्रयम्  ॥ नर्प्_१,१०४।१६० ॥  
कल्पः शालस्तथा नन्दिग्रामत्रयमनुत्तमम्  ।  
असिशुक्लपितृसञ्ज्ञं तीर्थत्रयमुदाहृतम्  ॥ नर्प्_१,१०४।१६१ ॥  
र्श्यर्बुदौ रैवतश्चैव पर्वतत्रयमुत्तमम्  ।  
नदीनां त्रितयं गङ्गा नर्मदा च सरस्वती  ॥ नर्प्_१,१०४।१६२ ॥  
सार्द्धकोटित्रयफलमेकैकं चैषु कीर्त्तितम्  ।  
कूषिका शङ्खतीर्थं चामरकं बालमण्डनम्  ॥ नर्प्_१,१०४।१६३ ॥  
हाटकेशक्षेत्रफलप्रदं प्रोक्तं चतुष्टयम्  ।  
साम्बादित्यं श्राद्धकल्पं यौधिष्ठिरमथान्धकम्  ॥ नर्प्_१,१०४।१६४ ॥  
जलशायि चतुर्मासमशून्यशयनव्रतम्  ।  
मङ्कणेशं शिवरात्रिस्तुलापुरुषदानकम्  ॥ नर्प्_१,१०४।१६५ ॥  
पृथ्वीदानं वानकेशं कपालमोचनेश्वरम्  ।  
पापपिण्डं मासलैङ्गं युगमानादिकीर्तनम्  ॥ नर्प्_१,१०४।१६६ ॥  
निंवेशशाकम्भर्याख्या रुद्रैकादशकीर्तनम्  ।  
दानमाहात्म्यकथनं द्वादशादित्यकीर्तनम्  ॥ नर्प्_१,१०४।१६७ ॥  
इत्येषनागरः खण्डः प्रभासाख्यो ऽधुनोच्यते  ।  
सोमेशो यत्र विश्वेशोर्ऽकस्थलं पुण्यदं महत्  ॥ नर्प्_१,१०४।१६८ ॥  
सिद्धेश्वरादिकाख्यानं पृथगत्र प्रकीर्तितम्  ।  
अग्नितीर्थं कपद्दर्शिं केदारेशं गतिप्रदम्  ॥ नर्प्_१,१०४।१६९ ॥  
भीमभैरवचण्डीशभास्करेन्दुकुजेश्वराः  ।  
बुधेज्यभृगुसौरागुशिरवीशा हरविग्रहाः  ॥ नर्प्_१,१०४।१७० ॥  
सिद्धेश्वराद्याः पञ्चान्ये रुद्रास्तत्र व्यवस्तत्र व्यवस्थिताः  ।  
वरारोहा ह्यजा पाला मङ्गला ललितेश्वरी  ॥ नर्प्_१,१०४।१७१ ॥  
लक्ष्मीशो वाडवेशश्चोर्वीशः कामेस्वरस्तथा  ।  
गौरीशवरुणेशाख्यं दुर्वासेशं गणेश्वरम्  ॥ नर्प्_१,१०४।१७२ ॥  
कुमारेशं चण्डकल्पं शकुलीश्वरसञ्ज्ञकम्  ।  
ततः प्रोक्तो ऽथ कोटीशबालब्रह्मादिसत्कथा  ॥ नर्प्_१,१०४।१७३ ॥  
नरकेशसंवर्त्तेशनिधीश्वरकथा ततः  ।  
बलभद्रेश्वरस्याथ गङ्गाया गणपस्य च  ॥ नर्प्_१,१०४।१७४ ॥  
जाम्बवत्याख्यसरितः पाण्डुकूपस्य सत्कथा  ।  
शतमेधलक्षमेधकोटिमेधकथा तथा  ॥ नर्प्_१,१०४।१७५ ॥  
दुर्वासार्कघटस्थानहिरण्यासङ्गमोत्कथा  ।  
नगरार्कस्य कृष्णस्य सङ्कर्षणसमुद्रयोः  ॥ नर्प्_१,१०४।१७६ ॥  
कुमार्याः क्षेत्रपास्य ब्रह्मेशस्य कथा पृथक्  ।  
पिङ्गलासङ्गमेशस्य शङ्करार्कघटेशयोः  ॥ नर्प्_१,१०४।१७७ ॥  
ऋषितीर्थस्य नन्दार्कत्रितकूपस्य कीर्तनम्  ।  
ससोपानस्य पर्णार्कन्यङ्कुमत्योः कथाद्भुता  ॥ नर्प्_१,१०४।१७८ ॥  
वाराहस्वामिवृत्तान्तं छायालिङ्गाख्यगुल्फयोः  ।  
कथा कनकनन्दायाः कुतीगङ्गेशयोस्तथा  ॥ नर्प्_१,१०४।१७९ ॥  
चमसोद्बेदविदुरत्रिलोकेशकथा ततः  ।  
मङ्कणेशत्रैपुरेशषण्डतीर्थकथास्तथा  ॥ नर्प्_१,१०४।१८० ॥  
सूर्यप्राची त्रीक्षणयोरुमानातकथा तथा  ।  
भूद्धारशूलस्थलयोश्च्यवनार्केशयोस्तथा  ॥ नर्प्_१,१०४।१८१ ॥  
अजापालेशबालार्ककुबेरस्थलजा कथा  ।  
ऋषितोया कथा पुण्या सङ्गालेश्वरकीर्तनम्  ॥ नर्प्_१,१०४।१८२ ॥  
नारदादित्यकथनं नारायणनिरूपणम्  ।  
तप्तकुण्डस्य माहात्म्यं मूलचण्डीशवर्णनम्  ॥ नर्प्_१,१०४।१८३ ॥  
चतुर्वक्त्रगणाध्यक्षकलम्बेश्वरयोः कथा  ।  
गोपालस्वामिव कुलस्वामिनोर्मरुतां कथा  ॥ नर्प्_१,१०४।१८४ ॥  
क्षेमार्केन्नतविघ्नेशजलस्वामिकथा ततः  ।  
कालमेघस्य रुक्मिण्या दुर्वासेश्वरभद्रयोः  ॥ नर्प्_१,१०४।१८५ ॥  
शङ्खावर्तमोक्षतीर्थगोष्पदाच्युतसद्मनाम्  ।  
जालेश्वरस्य हुङ्कारेश्वरचण्डीशयोः कथा  ॥ नर्प्_१,१०४।१८६ ॥  
आशापुरस्थविघ्नेशकलाकुण्डकथाद्भुता  ।  
कपिलेशस्य च कथा जरद्गवशिवस्य च  ॥ नर्प्_१,१०४।१८७ ॥  
नलकर्केटेश्वरयोर्हाटकेश्वरजा कथा  ।  
नारदेशयन्त्रभूषादुर्गकूटगणेशजा  ॥ नर्प्_१,१०४।१८८ ॥  
सुपर्णैलाख्यभैरव्योर्भल्लतीर्थभवा कथा  ।  
कीर्तनं कर्दमालस्य गुप्तसोमेश्वस्य च  ॥ नर्प्_१,१०४।१८९ ॥  
बहुस्वर्णेशशृङ्गेशकोटीश्वरकथा ततः  ।  
मार्कण्डेश्वरकोटीशदामोदरगृहोत्कथा  ॥ नर्प्_१,१०४।१९० ॥  
स्वर्णरेखा ब्रह्मकुण्डं कुन्तीभीमेश्वरौ तथा  ।  
मृगीकुण्डं च सर्वस्वं क्षेत्रे वस्त्रापथे स्मृतम्  ॥ नर्प्_१,१०४।१९१ ॥  
दुर्गाभिल्लेशगङ्गेशरैवतानां कथाद्भुता  ।  
ततोर्ऽबुदेश्वर कथा अचलेश्वरकीर्तनम्  ॥ नर्प्_१,१०४।१९२ ॥  
नागतीर्थस्य च कथा वसिष्टाश्रमवर्णनम्  ।  
भद्रकर्णस्य माहात्म्यं त्रिनेत्रस्य ततः परम्  ॥ नर्प्_१,१०४।१९३ ॥  
केदारस्य च माहात्म्यं तीर्थाङ्गमनकीर्तनम्  ।  
कोटीश्वररूपतीर्थहृषीकेशकथारस्ततः  ॥ नर्प्_१,१०४।१९४ ॥  
सिद्धेशशुक्रेश्वरयोर्मणिकर्णीशकीर्तनम्  ।  
पङ्गुतीर्थयमतीर्थवाराहतीर्थवर्णनम्  ॥ नर्प्_१,१०४।१९५ ॥  
चन्द्रप्रभासर्पिडोदश्रीमाताशुक्लतीर्थजम्  ।  
कात्यायन्याश्च माहात्म्यं ततः पिण्डारकस्य च  ॥ नर्प्_१,१०४।१९६ ॥  
ततः कनखलस्याथ चक्रमानुषतीर्थयोः  ।  
कपिलाग्नितीर्थकथा तथा रक्तानुबन्धजा  ॥ नर्प्_१,१०४।१९७ ॥  
गणेशपार्थेश्वरयोर्यान्त्रायामुज्ज्वलस्य  च  ।  
चण्डीस्थाननागोद्भवशिवकुण्डमहेशजा  ॥ नर्प्_१,१०४।१९८ ॥  
कामेश्वरस्य मार्कण्डेयोत्पत्तेश्च कथा ततः  ।  
उद्दालकेशसिद्धेशगततीथकथा पृथक्  ॥ नर्प्_१,१०४।१९९ ॥  
श्रीदेवरवातोत्पत्तिश्च व्यासगौतमतीर्थयोः  ।  
कुलसन्तारमाहात्म्यं रामकोट्याह्वतीर्थयोः  ॥ नर्प्_१,१०४।२०० ॥  
चन्द्रोद्भेदेशानशृङ्गब्रह्मस्थानोद्भवो ऽद्भुतम्  ।  
त्रिपुष्कररुद्रह्रदगुहेश्वर कथा शुभा  ॥ नर्प्_१,१०४।२०१ ॥  
अविमुक्तस्य माहात्म्यमुमामाहेश्वरस्य च  ।  
महौजसः प्रभावश्च जम्बूतीर्थस्य वर्णनम्  ॥ नर्प्_१,१०४।२०२ ॥  
गङ्गाधरमिश्रकयोः कथा वाथफलस्तुतिः  ।  
द्वारकायाश्च माहात्म्ये चन्द्रशर्मकथानकम्  ॥ नर्प्_१,१०४।२०३ ॥  
जागराद्यर्चनाद्याख्या व्रतमेकादशीभवम्  ।  
महाद्वादशिकाख्यानं प्रह्लादर्षिसमागमः  ॥ नर्प्_१,१०४।२०४ ॥  
दुर्वासस उपाख्यानं यात्रोपक्रमकीर्तनम्  ।  
गोमत्युत्पत्तिकथनं तस्यां स्नानादिजं फलम्  ॥ नर्प्_१,१०४।२०५ ॥  
चक्रतीर्थस्य माहात्म्यं गोमत्युदधिसङ्गमः  ।  
सनकादिह्रदाख्यानं नृगतीर्थकथा ततः  ॥ नर्प्_१,१०४।२०६ ॥  
गोप्रचारकथा पुण्या गोपीनां द्वारकागमः  ।  
गोपीसरः समाख्यानं ब्रह्मतीर्थादिकीर्तनम्  ॥ नर्प्_१,१०४।२०७ ॥  
पञ्चनद्यागमाख्यानं नानाख्यानसमन्वितम्  ।  
शिवलिङ्गगदातीर्थकृष्णपूजादिकीर्तनम्  ॥ नर्प्_१,१०४।२०८ ॥  
त्रिविक्रमस्य मूर्ताख्या दुर्वासःकृष्णसङ्कथा  ।  
कुशदैत्यवधोञ्चारविशेषार्चनजं फलम्  ॥ नर्प्_१,१०४।२०९ ॥  
गोमत्यां द्वारकायां च तीर्थागमनकीर्तनम्  ।  
कृष्णमन्दिरसम्प्रेक्षा द्रारवत्यभिषेचनम्  ॥ नर्प्_१,१०४।२१० ॥  
तत्रतीर्थावासकथा द्वारकापुण्यकीर्तनम्  ।  
इत्येष सप्तमः प्रोक्तः खण्डः प्राभासिको द्विजाः  ॥ नर्प्_१,१०४।२११ ॥  
स्कान्देसर्वोत्तरकथे शिबमाहात्म्यवर्णने  ।  
लिखित्वैतत्तु यो दद्याद्धेमशूलसमन्वितम्  ॥ नर्प्_१,१०४।२१२ ॥  
माध्यां सत्कृत्य विप्राय स शैवे मोदते पदे  ॥ नर्प्_१,१०४।२१३ ॥  
  
इति श्रीबृहन्नारदीय पुराणे पूर्वभागे बृहदुपाख्याने चतुर्थपादे स्कन्दपुराणानुक्रमणीवर्णनं नाम चतुरधिकशततमो ऽध्यायः  
  
  
_____________________________________________________________  
  
  
ब्रह्मोवाच  
शृणु वत्स प्रवक्ष्यामि पुराणं वामनाभिधम्  ।  
त्रिविक्रमचरित्राढ्यं दशसाहस्रसङ्ख्यकम्  ॥ नर्प्_१,१०५।१ ॥  
कूर्मकल्पसमाख्यानं वर्गत्रयकथानम्  ।  
भागद्वयसमायुक्तं वक्तृश्रोतृशुभावहम्  ॥ नर्प्_१,१०५।२ ॥  
पुराणप्रश्नः प्रथमं ब्रह्मशीर्षच्छिदा ततः  ।  
कपालमोचनाख्यानं दक्षयज्ञविहिंसनम्  ॥ नर्प्_१,१०५।३ ॥  
हरस्य कालरूपाख्या कामस्य दहनं ततः  ।  
प्रह्लादनारायणयोर्युद्धं देवासुराहवः  ॥ नर्प्_१,१०५।४ ॥  
सुकेश्यर्कसमाख्यानं ततो भुवनकोशकम्  ।  
ततः काम्यव्रताख्यानं श्रीदुर्गाचरितं ततः  ॥ नर्प्_१,१०५।५ ॥  
तपतीचरितं पश्चात्कुरुक्षेत्रस्य वर्णनम्  ।  
सत्यामाहात्म्यमतुलं पार्वतीजन्मकीर्तनम्  ॥ नर्प्_१,१०५।६ ॥  
तपस्तस्या विवाहश्च गौर्युपाख्यानकं ततः  ।  
ततः कौशिक्युपाख्यानं कुमारचरितं ततः  ॥ नर्प्_१,१०५।७ ॥  
ततो ऽन्धकवधाख्यानंसाध्योपाख्यानकन्ततः  ।  
जाबालिचरितं पश्चादरजायाः कथाद्भुता  ॥ नर्प्_१,१०५।८ ॥  
अन्धकेशरयोर्युद्धं गणत्वं चान्धकस्य च  ।  
मरुतां जन्मकथनं बलेश्च चरितं ततः  ॥ नर्प्_१,१०५।९ ॥  
ततस्तु लक्ष्म्याश्चरितं त्रैविक्रममतः परम्  ।  
प्रह्लादतीर्थयात्रायां प्रोच्यन्ते ऽथ कथाः शुभाः  ॥ नर्प्_१,१०५।१० ॥  
ततश्च धुन्धु चरितं प्रेतोपाख्यानकं ततः  ।  
नक्षत्रपुरुषाख्यानं श्रीदामचरितं ततः  ॥ नर्प्_१,१०५।११ ॥  
त्रिविक्रमचरित्रान्ते ब्रह्मप्रोक्तः स्तवोत्तमः  ।  
प्रह्लादबलिसंवादे सुतले हरिशंसनम्  ॥ नर्प्_१,१०५।१२ ॥  
इत्येष पूर्वभागो ऽस्य पुराणस्य तवोदितः  ।  
शृण्णतो ऽस्योत्तरं भागं बहद्वामनसञ्ज्ञकम्  ॥ नर्प्_१,१०५।१३ ॥  
माहेश्वरी भागवती सौरी गाणेश्वरी तथा  ।  
चतस्रः संहिताश्चात्र पृथक् साहस्रसङ्ख्यया  ॥ नर्प्_१,१०५।१४ ॥  
माहेश्वर्यां तु कृष्णस्य तद्भक्तानां च कीर्तनम्  ।  
भागवत्यां जगन्मातुखतारकथाद्भुता  ॥ नर्प्_१,१०५।१५ ॥  
सौर्यां सूर्यस्य महिमा गदितः पापनाशनः  ।  
गाणेश्वर्यां गणेशस्य चरितं च महेशितुः  ॥ नर्प्_१,१०५।१६ ॥  
इत्येतद्वामनं नाम पुराणं सुविचित्रकम्  ।  
पुलस्त्येन समाख्यातं नारदाय महात्मने  ॥ नर्प्_१,१०५।१७ ॥  
ततो नारदतः प्राप्तं व्यासेन सुमहात्मना  ।  
व्यासात्तु लब्धवांश्चैतत् तच्छिष्यो रोमहर्षणः  ॥ नर्प्_१,१०५।१८ ॥  
स चाख्यास्यति विप्रेभ्यो नैमिषीयेभ्य एव च  ।  
एवं परम्पराप्राप्तं पुराणं वामनं शुभम्  ॥ नर्प्_१,१०५।१९ ॥  
ये पठन्ति च शृण्वन्ति ते ऽपि यान्ति परां गतिम्  ।  
लिखित्वैतत्पुराणं तु यः शरद्विषुवेर्ऽपयेत्  ॥ नर्प्_१,१०५।२० ॥  
विप्राय वेदविदुषे घृतधेनुसमन्वितम्  ।  
स समुद्धृत्य नरकान्नयेत्स्वर्गं पितॄन्स्वकान्  ॥ नर्प्_१,१०५।२१ ॥  
देहान्ते भुक्तभोगो ऽसौ याति विष्णोः परं पदम्  ॥ नर्प्_१,१०५।२१ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे वामनपुराणानुक्रमणीवर्णनं नाम पञ्चाधिकशततमो ऽध्यायः  
  
  
_____________________________________________________________  
  
  
ब्रह्मोवाच  
शृणु वत्स मरीचे त्वं पुराणं कूर्मसञ्ज्ञकम्  ।  
लक्ष्मीकल्पानुचरितं यत्र कूर्मवपुर्हरिः  ॥ नर्प्_१,१०६।१ ॥  
धर्मार्थकाममोक्षाणां माहात्म्यं च पृथक्पृथक्  ।  
इन्द्रद्युम्नप्रसङ्गेन प्राहर्षिभ्यो दयान्वितः  ॥ नर्प्_१,१०६।२ ॥  
तत्सप्तदशसाहस्रं सुचतुः संहितं शुभम्  ।  
यत्र ब्राह्माः पुरा प्रोक्ता धर्मा नानाविधा मुने  ॥ नर्प्_१,१०६।३ ॥  
नाननाकथाप्रसङ्गेन नृणां सद्गतिदायकाः  ।  
तत्र पूर्वविभागे तु पुराणोपक्रमः पुरा  ॥ नर्प्_१,१०६।४ ॥  
लक्ष्मीन्द्रद्युम्नसंवादः कूर्म्मर्षिगणसङ्कथा  ।  
वर्णाश्रमाचारकथा जगदुत्पत्तिकीर्तनम्  ॥ नर्प्_१,१०६।५ ॥  
कालसङ्ख्या समासेन लयान्ते स्तवनं विभोः ॥  
ततः सङ्क्षेपतः सर्गः शाङ्करं चरितं तथा  ॥ नर्प्_१,१०६।६ ॥  
सहस्रनाम पार्वत्या योगस्य च निरूपणम्  ।  
भृगुवंशसमाख्यानं ततः स्वायम्भुवस्य च  ॥ नर्प्_१,१०६।७ ॥  
देवादीनां समुत्पत्तिर्दक्षयज्ञाहतिस्ततः  ।  
दक्षसृष्टिकथा पश्चात्कश्यपान्वयकीर्तनम्  ॥ नर्प्_१,१०६।८ ॥  
आत्रेयवंशकथनं कृष्णस्यं चरितं शुभम्  ।  
मार्तण्डकृष्णसंवादो व्यासपाण्डवसङ्कथा  ॥ नर्प्_१,१०६।९ ॥  
युगधर्मानुकथनं व्यासजैमिनिकीर्तनम्  ।  
वाराणस्याश्च माहात्म्यं प्रयागस्य ततः परम्  ॥ नर्प्_१,१०६।१० ॥  
त्रैलोक्यवर्णनं चैव वेदशाखानिरूपणम्  ।  
उत्तरे ऽस्या विभागे तु पुरा गीतैश्वरी ततः  ॥ नर्प्_१,१०६।११ ॥  
व्यासगीता ततः प्रोक्ता नानाधर्मप्रबोधिनी  ।  
नानाविधानां तीर्थानां माहात्म्यं च पृथक् ततः  ॥ नर्प्_१,१०६।१२ ॥  
प्रतिसर्गप्रकथनं ब्राह्मीयं संहिता स्मृता  ।  
अतः परं भागवतीसंहितार्थ निरूपणम्  ॥ नर्प्_१,१०६।१३ ॥  
कथिता यत्र वर्णानां पृथक्वृत्तिरुदाहृता  ।  
पादऽस्याः प्रथमे प्रोक्ता ब्राह्मणानां व्यवस्थितिः  ॥ नर्प्_१,१०६।१४ ॥  
सदा चागत्मिका वत्स भोगसौख्यविवर्द्धनी  ।  
द्वितीये क्षत्त्रियाणां तु वृत्तिः सम्यक्प्रकीर्तिता  ॥ नर्प्_१,१०६।१५ ॥  
यया त्वाश्रितया पापं विधूयेह व्रजेद्दिवम्  ।  
तृतीये वैश्यजातीनां वृत्तिरुक्ता चतुर्विधा  ॥ नर्प्_१,१०६।१६ ॥  
यया चरितया सम्यग्लभे गतिमुत्तमाम्  ।  
चतुर्थे ऽस्यास्तथा पादे शूद्रवृत्तिरुदाहृता  ॥ नर्प्_१,१०६।१७ ॥  
यया सन्तुष्यति श्रीशो नृणां श्रेयोविवर्द्धनः  ।  
पञ्चमे ऽस्यास्ततः पादे वृत्तिः सङ्करजोदिता  ॥ नर्प्_१,१०६।१८ ॥  
यया चरितयाप्नोति भाविनीं गतिमुत्तमाम्  ।  
इत्येषा पञ्चपद्युक्ता द्वितीया संहिता मुने  ॥ नर्प्_१,१०६।१९ ॥  
तृतीयात्रोदिता सौरी नॄणां कार्यविधायिनी  ।  
षोढा षट्कर्मसिर्द्धि बोधयन्ती च कामिनाम्  ॥ नर्प्_१,१०६।२० ॥  
चतुर्थीवैष्णवो नाम मोक्षदा परिकीर्तिता  ।  
चतुष्पदी द्विजातीनां साक्षाद्ब्रह्मस्वरूरिणी  ॥ नर्प्_१,१०६।२१ ॥  
ताः क्रमात्षट्चतुर्द्वीषुसाहस्राः परिकीर्तिताः  ॥ नर्प्_१,१०६।२२ ॥  
एतत्कूर्मपुराणं तु चतुर्वर्गफलप्रदम्  ।  
पठतां शृण्वतां नॄणां सर्वोत्कृष्टगतिप्रदम्  ॥ नर्प्_१,१०६।२३ ॥  
लिखित्वैतत्तु यो भक्त्या हेमकूर्मसमन्वितम्  ।  
ब्राह्मणाया यने दद्यात्स याति परमां गतिम्  ॥ नर्प्_१,१०६।२४ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे कूर्मपराणानुक्रमणीकथनं नाम षडुत्तरशततमो ऽध्यायः  
  
  
_____________________________________________________________  
  
  
ब्रह्मोवाच  
अथ मात्स्यं पुराणं ते प्रवक्ष्ये द्विजसत्तम  ।  
यत्रोक्तं सप्तकल्पानां वृत्तं सङ्क्षिप्य भूतले  ॥ नर्प्_१,१०७।१ ॥  
व्यासेन वेदविदुषा नारसिंहोपवर्णने  ।  
उपक्रम्य तदुद्दिष्टं चतुर्द्दशसहस्रकम्  ॥ नर्प्_१,१०७।२ ॥  
मनुमत्स्यसुसंवादो ब्रह्माण्डकथनं ततः  ।  
ब्रह्मदेवासुरोत्पत्तिर्मारुतोत्पत्तिरेव च  ॥ नर्प्_१,१०७।३ ॥  
मदनद्वादशी तद्वल्लोकपालाभिपूजनम्  ।  
मन्वन्तरसमुद्देशो वैश्यराज्याभिवर्णनम्  ॥ नर्प्_१,१०७।४ ॥  
सूर्यवैवस्वतोत्पत्तिर्बुधसङ्गमनं तथा  ।  
पितृवंशानुकथनं श्रद्धाकालस्तथैव च  ॥ नर्प्_१,१०७।५ ॥  
पितृतीर्थप्रचारश्च सोमोत्पत्तिस्तथैव च  ।  
कीर्तनं सोमवंशस्य ययातिचरितं तथा  ॥ नर्प्_१,१०७।६ ॥  
पितृवंशानुकथनं सृष्टवंशानुकीर्तनम्  ।  
भृगुशापस्तथा विष्णोर्दशधा जन्मने क्षितौ  ॥ नर्प्_१,१०७।७ ॥  
कीर्त्तनं पूरुवंशस्य वंशो हौताशनः परम्  ।  
क्रियायोगस्ततः पश्चात्पुराणपरिकीर्तनम्  ॥ नर्प्_१,१०७।८ ॥  
व्रतं नक्षत्रपुरुषं मार्तण्डशयनं तथा  ।  
कृष्णाष्टमीव्रतं तद्वद्रोहिणीचन्द्रसञ्ज्ञितम्  ॥ नर्प्_१,१०७।९ ॥  
तडागविधि माहात्म्यं पादपोत्सर्ग एव च  ।  
सौभाग्यशयनं तद्वदगस्त्यव्रतमेव च  ॥ नर्प्_१,१०७।१० ॥  
तथानन्ततृतीयाया रसकल्याणिनीव्रतम्  ।  
तथैवानं दकर्याश्च व्रतं सारस्वतं पुनः  ॥ नर्प्_१,१०७।११ ॥  
उपरागाभिषेकश्च सप्तमीशनं तथा  ।  
भीमाख्या द्वादशी तद्वदनङ्गशयनं तथा  ॥ नर्प्_१,१०७।१२ ॥  
अशून्यशयनं तद्वत्तथैवाङ्गारकव्रतम्  ।  
सप्तमीसप्तकं तद्वद्विशोकद्वादशीव्रतम्  ॥ नर्प्_१,१०७।१३ ॥  
मेरुप्रदानं दशधा ग्रहशान्तिस्तथैव च  ।  
ग्रहस्वरूपकथनं तथा शिवचतुर्दशी  ॥ नर्प्_१,१०७।१४ ॥  
तथा सर्वफलत्यागः सूर्यवारव्रतं तथा  ।  
सङ्क्रान्तिस्नपनं तद्वद्विभूतिद्वादशीव्रतम्  ॥ नर्प्_१,१०७।१५ ॥  
षष्टीव्रतानां माहात्म्यं तथा स्नानविधिकमः  ।  
प्रयागस्य तु माहात्म्यं द्वीपलोकानुवर्णनम्  ॥ नर्प्_१,१०७।१६॥  
तथान्तरिक्षचारश्च ध्रुवमाहात्म्यमेव च  ।  
भवनानि सुरेद्राणां त्रिपुरोद्योतनं तथा  ॥ नर्प्_१,१०७।१७ ॥  
पितृप्रवरमाहात्म्यं मन्वन्तरविनिर्णयः  ।  
चतुर्युगस्य सम्भूतिर्युगधर्मनिरूपणम्  ॥ नर्प्_१,१०७।१८ ॥  
वज्राङ्गस्य तु सम्भूति स्तारकोत्पत्तिरेव च  ।  
तारकासुरमाहात्म्यं ब्रह्मदेवानुकीर्तनम्  ॥ नर्प्_१,१०७।१९ ॥  
पार्वतीसम्भवस्तद्वत्तथा शिवतपोवनम्  ।  
अनङ्गदेहदाहश्च रतिशोकस्तथैव च  ॥ नर्प्_१,१०७।२० ॥  
गौरीतपोवनं तद्वच्छिवेनाथ प्रसादनम्  ।  
पार्वतीऋषिसंवादस्तथैरोद्वाहमङ्गलम्  ॥ नर्प्_१,१०७।२१ ॥  
कुमारसम्भवस्तद्वत्कुमारविजयस्तथा  ।  
तारकस्य वधो घोरो नरसिंहोपवर्णनम्  ॥ नर्प्_१,१०७।२२ ॥  
पद्मोद्भवविसर्गस्तु तथैवान्धकघातनम्  ।  
वाराणस्यास्तु माहात्म्यं नर्मदायास्तथैव च  ॥ नर्प्_१,१०७।२३ ॥  
प्रवरानुक्रमस्तद्वत्पितृगाथानुकीर्तनम्  ।  
तथोभयमुखीदानं दानं कृष्णाजिनस्य च  ॥ नर्प्_१,१०७।२४ ॥  
ततः सावित्र्युपाख्यानं राजधर्मास्तथैव च  ।  
विविधोत्पातकथनं ग्रहणान्तस्तथैव च  ॥ नर्प्_१,१०७।२५ ॥  
यात्रानिमित्तकथनं स्वप्नमङ्गलकीर्तने  ।  
वामनस्य तु माहात्म्यं वाराहस्य ततः परम्  ॥ नर्प्_१,१०७।२६ ॥  
समुद्रमथनं तद्वत्कालकूटाभिशान्तनम्  ।  
देवासुरविमर्दश्च वास्तुविद्या तथैव च  ॥ नर्प्_१,१०७।२७ ॥  
प्रतिमालक्षणं तद्वद्देवतायतनं तथा  ।  
प्रासादलक्षणं तद्वन्मण्डपान च लक्षणम्  ॥ नर्प्_१,१०७।२८ ॥  
भविष्यराज्ञामुद्देशो महादानानुकीर्तनम्  ।  
कल्पानुकीर्तनं तद्वत्पुराणे ऽस्मिन्प्रकीर्तितम्  ॥ नर्प्_१,१०७।२९ ॥  
पवित्रमेतत्कल्याणमायुः कीर्तिविवर्द्धनम्  ।  
यः पठेच्छृणुयाद्वापि स याति भवनं हरेः  ॥ नर्प्_१,१०७।३० ॥  
लिखित्वैतत्तु यो दद्याद्धेममत्स्यगवान्वितम्  ।  
विप्रायाभ्यर्च्य विषुवे स याति परमं पदम्  ॥ नर्प्_१,१०७।३१ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे मत्स्यपुराणानुक्रमणीकथनं नाम सप्तोत्तरशततमो ऽध्यायः  
  
  
_____________________________________________________________  
  
  
ब्रह्मोवाच  
मरीचे शृणु वक्ष्याभि पुराणं गारुडं शुभम्  ।  
गरुडायाब्रवीत्पृष्टो भगवान्गरुडासनः  ॥ नर्प्_१,१०८।१ ॥  
एकोनविंशसाहस्रं तार्क्ष्यकल्पकथान्वितम्  ।  
पुराणोपक्रमप्रश्नः सर्गः सङ्क्षेपतस्ततः  ॥ नर्प्_१,१०८।२ ॥  
सूर्यादिपूजनविधिर्दीक्षाविधिरतः परम्  ।  
श्राद्धपूजा ततः पश्चान्नवव्यूहार्चनं द्विज  ॥ नर्प्_१,१०८।३ ॥  
पूजाविधानं च तथा वैष्णवं पञ्जरं ततः  ।  
योगाध्यायस्ततो विष्णोर्नामसाहस्रकीर्तनम्  ॥ नर्प्_१,१०८।४ ॥  
ध्यानं विष्णोस्ततः सूर्यपूजा मृत्युञ्जयार्चनम्  ।  
मालामन्त्रः शिवार्चाथ गणपूजा ततः परम्  ॥ नर्प्_१,१०८।५ ॥  
गोपालपूजा त्रैलोक्यमोहनश्रीधरार्चनम्  ।  
विष्ण्वर्चा पञ्चतत्त्वार्चा चक्रार्चा देवपूजनम्  ॥ नर्प्_१,१०८।६ ॥  
न्यासादिसन्ध्योपास्तिश्च दुर्गार्चाथ सुरार्चनम्  ।  
पूजा माहेश्वरी चातः पवित्रारोपणार्चनम्  ॥ नर्प्_१,१०८।७ ॥  
मूर्तिध्यान्नवास्तुमानं प्रासादानां च लक्षणम्  ।  
प्रतिष्ठा सर्वदेवानां पृथक्पूजा विधानतः  ॥ नर्प्_१,१०८।८ ॥  
योगो ऽषटाङ्गो दानधर्माः प्रयश्चित्तविधिक्रिया  ।  
द्वीपेशनरकाख्यानं सूर्यव्यूहश्च ज्योतिषम्  ॥ नर्प्_१,१०८।९ ॥  
सामुद्रिकं स्वरज्ञानं नवरत्नपरीक्षणम्  ।  
माहात्म्यमथ तीर्थानां गयामाहात्म्यमुत्तमम्  ॥ नर्प्_१,१०८।१० ॥  
ततो मन्वन्तराख्यानं पृथक्पृथग्विभागशः  ।  
पित्राख्यानं वर्णधर्मा द्रव्यशुद्धिः समर्पणम्  ॥ नर्प्_१,१०८।११ ॥  
श्राद्धं विनायकस्यार्चा ग्रहयज्ञस्तथआ श्रमाः  ।  
जननाख्यं प्रेतशौचं नीतिशास्त्रं व्रतोक्तयः  ॥ नर्प्_१,१०८।१२ ॥  
सूर्यवंशः सोमवंशो ऽवतारकथनं हरेः  ।  
रामायणं हरेर्वंशो भारताख्यानकं ततः  ॥ नर्प्_१,१०८।१३ ॥  
आयुर्वेदनिदानं प्राक् चिकिकत्सा द्रव्यजा गुणाः  ।  
रोगघ्नं कवचं विष्णोर्गारुडं त्रैपुरो मनुः  ॥ नर्प्_१,१०८।१४ ॥  
प्रश्नचूडामणिश्चान्तो हयायुर्वेदकीर्तनम्  ।  
ओषघीनाम कथनं ततो व्याकरणोहनम्  ॥ नर्प्_१,१०८।१५ ॥  
छन्दः शास्त्रं सदाचारस्ततः स्नानविधिः स्मृतः  ।  
तर्पणं वैश्वदेवं च सन्ध्या पार्वणकर्म च  ॥ नर्प्_१,१०८।१६ ॥  
नित्यश्राद्धं सर्पिडाख्यं धर्मसारो ऽघनिष्कृतिः  ।  
प्रतिसङ्क्रम उक्ताः स्म युगधर्माः कृतेः फलम्  ॥ नर्प्_१,१०८।१७ ॥  
योगशास्त्रं विष्णुभक्तिर्नमस्कृतिफलं हरेः  ।  
माहात्म्यं वैष्णवं चाथ नारसिंहस्तवोत्तमम्  ॥ नर्प्_१,१०८।१८ ॥  
ज्ञानामृतं गुहुष्टकं स्तोत्रं विष्ण्वर्चनाह्वयम्  ।  
वेदान्तसाङ्ख्यसिद्धान्तो ब्रह्मज्ञानं तथाल्मकम्  ॥ नर्प्_१,१०८।१९ ॥  
गीतासारः फलोत्कीर्तिः पूर्वखण्डो ऽयमीरितः  ।  
अथास्यैवोत्तरे खण्डे प्रेतकल्पः पुरोदितः  ॥ नर्प्_१,१०८।२० ॥  
यत्र तार्क्ष्येण सम्पृष्टो भगवानाह वाडवाः  ।  
धर्मप्रकटनं पूर्वं योगिनां गतिकारणम्  ॥ नर्प्_१,१०८।२१ ॥  
दानादिकं फलं चापि प्रोक्तमन्त्रोर्द्धदैहिकम्  ।  
यमलोकस्थमार्गस्य वर्णन च तः परम्  ॥ नर्प्_१,१०८।२२ ॥  
षोडशश्राद्धफलको वृत्तान्तश्चात्र वर्णितः  ।  
निष्कृतिर्यममार्गस्य धर्मराजस्य वैभवम्  ॥ नर्प्_१,१०८।२३ ॥  
प्रेतपीडांविनिर्द्देशः प्रेतचिह्ननिरूपणम्  ।  
प्रेतानां चरिताख्यानं कारणं प्रेततां प्रति  ॥ नर्प्_१,१०८।२४ ॥  
प्रेतकृत्यविचारश्च सर्पिडीकरणोक्तयः  ।  
प्रेतत्वमोक्षणाख्यानं दानानि च विमुक्तये  ॥ नर्प्_१,१०८।२५ ॥  
आवश्यकोत्तमं दानं प्रेतसौख्यकरोहनम्  ।  
शारीरकविनिर्देशो यमलोकस्य वर्णनम्  ॥ नर्प्_१,१०८।२६ ॥  
प्रेतत्वोद्धारकथनं कर्मकृर्त्तृविनिर्णयः  ।  
मृत्योः पूर्वक्रियाख्यानं पश्चात्कर्मनिरूपणम्  ॥ नर्प्_१,१०८।२७ ॥  
मध्यषोडशकश्राद्धं स्वर्गप्राप्तिक्रियोहनम्  ।  
सूतकस्याथ सङ्ख्यान्नं नारायणबलिक्रिया  ॥ नर्प्_१,१०८।२८ ॥  
वृषोत्सर्गस्य माहात्म्यं निषिद्धपरिवर्जनम्  ।  
अपमृत्युक्रियोक्तिश्च विपाकः कर्मणां नृणाम्  ॥ नर्प्_१,१०८।२९ ॥  
कृत्याकृत्यविचारश्च विष्णुध्यानविमुक्तये  ।  
स्वर्गतौ विहिताख्यानं स्वर्गसौख्यनिरूपणम्  ॥ नर्प्_१,१०८।३० ॥  
भूर्लोकवर्णनं चैव सप्ताधोलोकवर्णनम्  ।  
पञ्चोर्द्ध्वलोककथनं ब्रह्माण्डस्थितिकीर्तनम्  ॥ नर्प्_१,१०८।३१ ॥  
ब्रह्माण्डानेकचरितं ब्रह्मजीवनिरूपणम्  ।  
आत्यन्तिकं लयाख्यानं फलस्तुति निरूपणम्  ॥ नर्प्_१,१०८।३२ ॥  
इत्येतद्गारुडं नाम पुराणं भुक्तिमुक्तिदम्  ।  
कीर्तितं पापशमनं पठतां शृण्वतां नृणाम्  ॥ नर्प्_१,१०८।३३ ॥  
लिखित्वैतत्पुराणं तु विषुवे यः प्रयच्छति  ।  
सौवर्णहंसयुग्माढ्यं विप्राय स दिवं व्रजेत्  ॥ नर्प्_१,१०८।३४ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे गारुडानुक्रमणीवर्णनं नामाष्टोत्तरशततमो ऽध्यायः  
  
  
_____________________________________________________________  
  
  
ब्रह्मोवाच  
शृणु वत्स प्रवक्ष्यामि ब्रह्माण्डाख्यं पुरातनम्  ।  
यच्च द्वादशसाहस्रमादिकल्पकथायुतम्  ॥ नर्प्_१,१०९।१ ॥  
प्रक्रियाख्यो ऽनुषङ्गाख्य उपोद्घातस्तृतीयकः  ।  
चतुर्थ उपसंहारः पादाश्चत्वार एव हि  ॥ नर्प्_१,१०९।२ ॥  
पूर्वपादद्वयं पूर्वो भागो ऽत्र समुदाहृतः  ।  
तृतीयो मध्यमो भागश्चतुर्थस्तूत्तरो मतः  ॥ नर्प्_१,१०९।३ ॥  
आदौ कृत्यसमुद्देशो नैमिषाख्यानकं ततः  ।  
हिरण्यगर्भोत्पत्तिश्च लोककल्पनमेव च  ॥ नर्प्_१,१०९।४ ॥  
एष वै प्रथमः पादो द्वितीयं शृणु मानद  ।  
कल्पमन्वन्तराख्यानं लोकज्ञानं ततः परम्  ॥ नर्प्_१,१०९।५ ॥  
मानसीसृष्टिकथनं रुद्रप्रसववर्णनम्  ।  
महादेवविभूतिश्च ऋषिसर्गस्ततः परम्  ॥ नर्प्_१,१०९।६ ॥  
अग्नीनां विजयश्चाथ कालसद्भाववर्णनम्  ।  
प्रियव्रतान्वयोद्देशः पृथिव्यायामविस्तरः  ॥ नर्प्_१,१०९।७ ॥  
वर्णनं भारतस्यास्य ततो ऽन्येषां निरूपणम्  ।  
जम्ब्वादिसप्तद्वीपाख्या ततो ऽधोलोकवर्णनम्  ॥ नर्प्_१,१०९।८ ॥  
उर्द्ध्वलोकानुकथनं ग्रहचारस्ततः परम्  ।  
आदित्यव्यूहकथनं देवग्रहानुकीर्तनम्  ॥ नर्प्_१,१०९।९ ॥  
नीलकण्ठाह्वयाख्यानं महादेवस्य वैभवम्  ।  
अमावास्यानुकथनं युगतत्त्वनिरूपणम्  ॥ नर्प्_१,१०९।१० ॥  
यज्ञप्रवर्तनं चाथ युगयोरन्त्ययोः कृतिः  ।  
युगप्रजालक्षणं च ऋषिप्रवरवर्णनम्  ॥ नर्प्_१,१०९।११ ॥  
वेदानां व्यसनाख्यानं स्वायम्भुवनिरूपणम्  ।  
शेषमन्वन्तराख्यानं पृथिवीदोहनं ततः  ॥ नर्प्_१,१०९।१२ ॥  
चाक्षुषे ऽद्यतने सर्गे द्वितीयो ऽङ्घ्रिः पुरोदले  ।  
अथोपोद्घातपादे तु सप्तर्षिपरिकीर्तनम्  ॥ नर्प्_१,१०९।१३ ॥  
प्रजापत्यन्वयस्तस्माद्देवादीनां समुद्भवः  ।  
ततो जयाभिलाषश्च मरुदुत्पत्तिकीर्तनम्  ॥ नर्प्_१,१०९।१४ ॥  
काश्यपेयानुकथनं ऋषिवंशनिरूपणम्  ।  
पितृकल्पानुकथनं श्राद्धकल्पस्ततः परम्  ॥ नर्प्_१,१०९।१५ ॥  
वैवस्वतसमुत्पत्तिः सृष्टिस्तस्य ततः परम्  ।  
मनुपुत्रान्वयश्चान्तो गान्धर्वस्य निरूपणम्  ॥ नर्प्_१,१०९।१६ ॥  
इक्ष्वाकुवंशकथनं वंशो ऽत्रेः सुमहात्मनः  ।  
अमावसोरन्वयश्च रजेश्चरितमद्भुतम्  ॥ नर्प्_१,१०९।१७ ॥  
ययातिचरितं चाथ यदुवंशनिरूपणम्  ।  
कार्तवीर्यस्य चरितं जामदग्न्यं ततः परम्  ॥ नर्प्_१,१०९।१८ ॥  
वृष्णिवंशानुकथनं सगरस्याथ सम्भवः  ।  
भार्गवस्यानुचरितं पितृकार्यवधाश्रयम्  ॥ नर्प्_१,१०९।१९ ॥  
सगरस्याथ चरितं भार्गवस्य कथा पुनः  ।  
देवासुराहवकथा कृष्णाविर्भाववर्णनम्  ॥ नर्प्_१,१०९।२० ॥  
इन्द्रस्य तु स्तवः पुण्यः शुक्रेण परिकीर्तितः  ।  
विष्णुमाहात्म्यकथनं बलिवंशनिरूपणम्  ॥ नर्प्_१,१०९।२१ ॥  
भविष्यराजचरितं सम्प्राप्ते ऽथ कलौ युगे  ।  
समुपोद्धातपादो ऽयं तृतीयो मध्यमे दले  ॥ नर्प्_१,१०९।२२ ॥  
चतुर्थमुपसंहारं वक्ष्ये खण्डे तथोत्तरे  ।  
वैवस्वतान्तराख्यानं विस्तरेण यथातथाम्  ॥ नर्प्_१,१०९।२३ ॥  
पूर्वमेव समुद्दिष्टं सङ्क्षेपादिह कथ्यते  ।  
भविष्याणां मनूनां च चरितं हि ततः परम्  ॥ नर्प्_१,१०९।२४ ॥  
कल्पप्रलयनिर्देशः कालमानं ततः परम्  ।  
लोकाश्चतुर्द्दश ततः कथिताः प्राप्तलक्षणैः  ॥ नर्प्_१,१०९।२५ ॥  
वर्णनं नरकाणां च विकर्माचरणैस्ततः  ।  
मनोमयपुराख्यानं लयः प्राकृतिकस्ततः  ॥ नर्प्_१,१०९।२६ ॥  
शैवस्याथ पुरस्यापि वर्णनं च ततः परम्  ।  
त्रिविधा गुणसम्बन्धाज्जन्तूनां कीर्तिता गतिः  ॥ नर्प्_१,१०९।२७ ॥  
अनिर्देश्याप्रतर्क्यस्य ब्रह्मणः परमात्मनः  ।  
अन्वयव्यतिरेकाभ्यां वर्णनं हि ततः परम्  ॥ नर्प्_१,१०९।२८ ॥  
इत्येष उपसंहारपादो वृत्तः सहोत्तरः  ।  
चतुष्पादं पुराणं ते ब्रह्माण्डं समुदाहृतकम्  ॥ नर्प्_१,१०९।२९ ॥  
अष्टादशमनौपम्यं सारात्सारतरं द्विज  ।  
ब्रह्माण्डं यच्चतुर्लक्षं पुराणं येन वठ्यते  ॥ नर्प्_१,१०९।३० ॥  
तदेतदस्य गदितमत्राष्टादशधा पृथक्  ।  
पासशर्येण मुनिना सर्वेषामपि मानद  ॥ नर्प्_१,१०९।३१ ॥  
वस्तुतस्तूपदेष्ट्राथ मुनीनां भावितात्मनाम्  ।  
मत्तः श्रुत्वा पुराणानि लोकेभ्यः प्रचकाशिरे  ॥ नर्प्_१,१०९।३२ ॥  
मुनयो धर्मशीलास्ते दीनानुग्रहकारिणः  ।  
मयाचेदं पुराणं तु वसिष्टाय पुरोदितम्  ॥ नर्प्_१,१०९।३३ ॥  
तेन शक्तिसुतायोक्तं जातूकर्ण्याय तेन च  ।  
व्यासो लब्ध्वा ततश्चैतत्प्रभञ्जनमुखोद्गतम्  ॥ नर्प्_१,१०९।३४ ॥  
प्रमाणीकृत्य लोके ऽस्मिन्प्रावर्तयदनुत्तमम्  ।  
य इदं कीर्तयेद्वत्स शृणोति च समाहितः  ॥ नर्प्_१,१०९।३५ ॥  
स विधूयेह पापानि याति लोकमनामयम्  ।  
लिखित्वैतत्पुराणं तु स्वर्णसिंहासनस्थितम्  ॥ नर्प्_१,१०९।३६ ॥  
वस्त्रेणाच्छादितं यस्तु ब्राह्मणाय प्रयच्छति  ।  
स यादि ब्रह्मणो लोकं नात्र कार्या विचारणा  ॥ नर्प्_१,१०९।३७ ॥  
मरीचे ऽष्टादशैतानि मया प्रोक्तानि यानि ते  ।  
पुराणानि तु सङ्क्षेपाच्छ्रोतव्यानि च विस्तरात्  ॥ नर्प्_१,१०९।३८ ॥  
अष्टादश पुराणानि यः शृणोति नरोत्तमः  ।  
कथयेद्वा विधानेन नेह भूयः स जायते  ॥ नर्प्_१,१०९।३९ ॥  
सूत्रमेतत्पुराणानां यन्मयोक्तं तवाधुना  ।  
तन्नित्यं शीलनीयं हि पुराणफलमिच्छता  ॥ नर्प्_१,१०९।४० ॥  
न दाम्भिकाय पापाय देवगुर्वनुसूयवे  ।  
देयं कदापि साधूनां द्वेषिणे न शठाय च  ॥ नर्प्_१,१०९।४१ ॥  
शान्ताय शमचित्ताय शुश्रूषाभिरताय च  ।  
निर्मत्सराय शुचये देयं सद्वैष्णवाय च  ॥ नर्प्_१,१०९।४२ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे ब्रह्माण्डपुराणानुक्रमणीनिरूपणं नाम नवोत्तरशततमो ऽध्यायः  
  
  
_____________________________________________________________  
  
  
नारद उवाच  
पुराणसूत्रमखिलं श्रुतं तव मुखाद्विभो  ।  
मरूचये यथा प्रोक्तं ब्रह्मणा परमेष्ठिना  ॥ नर्प्_१,११०।१ ॥  
अधुना तु महाभाग तिथीनां वै कथानकम्  ।  
क्रमतो मह्यमाख्याहि यथा स्याद्वतनिश्चयः  ॥ नर्प्_१,११०।२ ॥  
यस्मिन्मासे तु या पुण्या तिथिर्येन उवासिता  ।  
यद्विधानं च पूजादेस्तत्सर्वं वद साम्प्रतम्  ॥ नर्प्_१,११०।३ ॥  
सनातन उवाच  
शृणु नारद वक्ष्यामि तिथीनां ते व्रतं पृथक्  ।  
तिथीशानुक्रमादेव सर्वसिद्धिविधायकम्  ॥ नर्प्_१,११०।४ ॥  
चैत्रे मासि जगद्ब्रह्मा ससज प्रथमे ऽहनि  ।  
शुक्लपक्षे समग्रं वै तदा सूर्योदये सति  ॥ नर्प्_१,११०।५ ॥  
वत्सरादौ वसन्तादौ बलिराज्ये तथैव च  ।  
पूर्वविद्धैव कर्तव्या प्रतिपत्सर्वदा बुधैः  ॥ नर्प्_१,११०।६ ॥  
तत्र कार्या महाशान्तिः सर्वकल्मषनाशिनी  ।  
सर्वोत्पातप्रशमनी कलिदुष्कृतहारिणी  ॥ नर्प्_१,११०।७ ॥  
आयुः प्रदापुष्टिकरी धनसौभाग्यवर्द्धिनी  ।  
मङ्गल्या च पवित्रा च लोकद्वयमुखावहा  ॥ नर्प्_१,११०।८ ॥  
तस्यामादौ तु सम्पूज्यो ब्रह्मा वह्निवपुर्धरः  ।  
पाद्यार्ध्यपुष्पधूपैश्च वस्त्रालङ्कारभोजनैः  ॥ नर्प्_१,११०।९ ॥  
होमैर्बल्युपहारैश्च तथा ब्राह्मणतर्पणैः  ।  
ततः क्रमेण देवेभ्यः पूजा कार्या पृथक्पृथक्  ॥ नर्प्_१,११०।१० ॥  
कृत्वोङ्कार नमस्कारं कुशोदकतिलाक्षतैः  ।  
सवस्त्रं सहिरण्यं च ततो दद्याद्दिजातये  ॥ नर्प्_१,११०।११ ॥  
दक्षिणां वेदविदुषे व्रतसम्पूर्तिहेतवे  ।  
एवं पूजाविशेषेण व्रतं स्यात्सौरिसञ्ज्ञकम्  ॥ नर्प्_१,११०।१२ ॥  
आरोग्यदं नृणां विप्र तस्मिन्नेव दिने मुने  ।  
विद्याव्रतमपि प्रोक्तमस्यामेव तिथौ मुने  ॥ नर्प्_१,११०।१३ ॥  
तिलकं नाम च प्रोक्तं कृष्णेनाजातशत्रवे  ।  
अथ ज्येष्ठे सिते पक्षे पक्षत्यां दिवसोदये  ॥ नर्प्_१,११०।१४ ॥  
देवोद्यानभवं हृद्यं करवीरं समर्चयेत्  ।  
रक्ततन्तुरीधानं गन्धधूपविलेपनैः  ॥ नर्प्_१,११०।१५ ॥  
प्ररूढसप्तधान्यैश्च नारगैर्बीजपूरकैः  ।  
अभ्युक्ष्याक्षततोयेन मन्त्रेणेत्थं क्षमापयेत्  ॥ नर्प्_१,११०।१६ ॥  
करवीर वृषावास नमस्ते भानुवल्लभ  ।  
दम्भोलिमृडदुर्गादिदेवानां सततं प्रिय  ॥ नर्प्_१,११०।१७ ॥  
आकृष्णेनेति वेदोक्तमन्त्रेणेत्थं क्षमापयेत्  ।  
एवं भक्त्या समभ्यच्य दत्त्वा विप्राय दक्षिणाम्  ॥ नर्प्_१,११०।१८ ॥  
प्रदक्षिणं ततः कुर्यात्पश्चात्स्वभवनं व्रजेत्  ।  
नभः शुक्ले प्रतिपदि लक्ष्मीबुद्धिप्रदायकम्  ॥ नर्प्_१,११०।१९ ॥  
धर्मार्थकाममोक्षाणां निदानं परमं व्रतम्  ।  
सोमवारं समारभ्य सार्धमासत्रयं द्विज  ॥ नर्प्_१,११०।२० ॥  
कार्तिकासितभूतायामुपोष्यं व्रततत्परः  ।  
पूर्णायां शिवमभ्यर्च्य सुवण वंशसंयुतम्  ॥ नर्प्_१,११०।२१ ॥  
वायनं सुमहत्पुण्यं देवताप्रीतिवर्धकम्  ।  
दद्याद्विप्राय सङ्कल्प्य धनवृद्ध्यै मुनीश्वर  ॥ नर्प्_१,११०।२२ ॥  
भाद्रशुक्लप्रतिपदि व्रतं नाम्ना महत्तमम्  ।  
व्रतं मौनाह्वयं केचित्प्राहुरत्र शिवोर्ऽच्यते  ॥ नर्प्_१,११०।२३ ॥  
नैवेद्यं तु पचेन्मौनी षोडशत्रिगुणानि च  ।  
फलानि पिष्टपक्वानि दद्याद्विप्राय षोडश  ॥ नर्प्_१,११०।२४ ॥  
देवाय षोडशान्यानि भुज्यन्ते षोडशात्मना  ।  
सौवर्णं शिवमभ्यर्च्य कुम्भोपरि विधानवित्  ॥ नर्प्_१,११०।२५ ॥  
तत्सर्वं धेनुसहितमाचार्य्याय प्रदापयेत्  ।  
इदं कृत्वा व्रतं विप्र देव देवस्य शूलिनः  ॥ नर्प्_१,११०।२६ ॥  
चतुर्दशाब्दं देहान्तं भुक्तभोगः शिवं व्रजेत्  ।  
आश्विने सितपक्षत्यां कत्वाशोकव्रतं नरः  ॥ नर्प्_१,११०।२७ ॥  
अशोको जायते विप्रधनधान्यसमन्वितः  ।  
अशोकपूजनं तत्र कार्यं नियमतत्परैः  ॥ नर्प्_१,११०।२८ ॥  
व्रतान्ते द्वादशे वर्षे मूर्तिं चाशोकशाखिनः  ।  
समर्प्य गुरवे भक्त्या शिवलोके महीयते  ॥ नर्प्_१,११०।२९ ॥  
अस्यामेव प्रतिपदि नवरात्रं समारभेत्  ।  
पूर्वाह्ने पूजयेद्देवीं घटस्थापनपूर्वकम्  ॥ नर्प्_१,११०।३० ॥  
अङ्कुरारोपणं कृत्वा यवैर्गोधूममिश्रितैः  ।  
ततः प्रतिदिनं कुर्यादेकभुक्तमयाचितम्  ॥ नर्प्_१,११०।३१ ॥  
उपवासं यथाशक्ति पूजापाठजपादिकम्  ।  
मार्कण्ण्डेय पुराणोक्तं चरितत्रितयं द्विज  ॥ नर्प्_१,११०।३२ ॥  
पठनीयं नवदिनं भुक्तिमुक्ती अभीप्सता  ।  
कुमारीपूजनं तत्र प्रशस्तं भोजनादिभिः  ॥ नर्प्_१,११०।३३ ॥  
इत्थं कृत्वा व्रतं विप्र सर्वसिद्ध्यालयो नरः  ।  
जायते भुवि दुर्गायाः प्रसादान्नात्र संशयः  ॥ नर्प्_१,११०।३४ ॥  
अथोर्जसितपक्षत्यां नवरात्रोदितं चरेत्  ।  
विशेषादन्नकूटाख्यं विष्णुप्रीतिविवर्धनम्  ॥ नर्प्_१,११०।३५ ॥  
सर्वपाकैः सर्ददोहैः सर्वैः सर्वार्थसिद्धये  ।  
कर्तव्यमन्नकूटं तु गोवर्द्धनसमर्चने  ॥ नर्प्_१,११०।३६ ॥  
सायं गोभिः सह श्रीमद्गोवर्द्धनधराधरम्  ।  
समर्च्य दक्षिणीकृत्य भुक्तिमुक्ती समाप्नुयात्  ॥ नर्प्_१,११०।३७ ॥  
अथ मार्गसिताद्यायां धनव्रतमनुत्तमम्  ।  
नक्तं विष्ण्वर्चनं होमैः सौवर्णीं हुतभुक्तनुम्  ॥ नर्प्_१,११०।३८ ॥  
रक्तवस्त्रयुगाच्छन्नां द्विजाय प्रतिपादयेत्  ।  
एवं कृत्वा धनैर्धान्यैः समृद्धो जायते भुवि  ॥ नर्प्_१,११०।३९ ॥  
वह्निना दग्धपापस्तु विष्णुलोके महीयते  ।  
पौषशुक्लप्रतिपदि भानुमभ्यर्च्य भक्तितः  ॥ नर्प्_१,११०।४० ॥  
एकभक्तव्रतो मर्त्यो भानुलोकमवाप्नुयात्  ।  
माघशुक्लाद्यदिवसे वह्निं साक्षान्महेश्वरम्  ॥ नर्प्_१,११०।४१ ॥  
समभ्यच्य विधानेन समृद्धो जायते भुवि  ।  
अथ फआल्गुनशुक्लादौ देवदेवं दिगम्बरम्  ॥ नर्प्_१,११०।४२ ॥  
धूलिधूसरसर्वाङ्गं जलैरुक्षेत्समन्ततः  ।  
कर्मणा लौकिकेनापि सन्तुष्टो हि महेश्वरः  ॥ नर्प्_१,११०।४३ ॥  
स्वसायुज्यं प्रदिशति भक्त्या सम्यक्समर्चितः  ।  
वैशाखे तु सिताद्यायां विष्णुं विश्वविहारिणम्  ॥ नर्प्_१,११०।४४ ॥  
समभ्यर्च्य विधानेन विप्रान्सम्भोजयेद्वती  ।  
एवं शुचिसिताद्यायां ब्रह्माणं जगतां गुरुम्  ॥ नर्प्_१,११०।४५ ॥  
विष्णुना सहितो ब्रह्मा सर्वलोकेश्वरेश्वरः  ।  
स्वसायुज्यं प्रदिशति सर्वसिद्धिमवाप्नुयात्  ॥ नर्प्_१,११०।४६ ॥  
आसु द्वादशमासानां प्रतिपत्सु द्विजोत्तम  ।  
व्रतानि तुभ्यं प्रोक्तानि भुक्तिमुक्तिप्रदानि च  ॥ नर्प्_१,११०।४७ ॥  
व्रतेष्वेतेषु सर्वेषु ब्रह्मचर्यं विधीयते  ।  
भोजने तु हविष्यान्नं सामान्यत उदाहृतम्  ॥ नर्प्_१,११०।४८ ॥  
  
इति श्रीबृहन्ननारदीयपुराणे पूर्वभागे बृहदुपाख्याने चतुर्थपादे द्वादशमासप्रतिपद्व्रतनिरूपणं नाम दशोत्तरशततमो ऽध्यायः  
  
_____________________________________________________________  
  
  
सनातन उवाच  
शृणु विप्र प्रवक्ष्यामि द्वितीयाया व्रतानि ते  ।  
यानि कृत्वा नरो भक्त्या ब्रह्मलोके महीयते  ॥ नर्प्_१,१११।१ ॥  
चैत्रशुक्लद्वितीयायां ब्रह्मणं च सशक्तिकम्  ।  
हविष्यान्नेन गन्धाद्यैः स्तोष्य सर्वक्रतूद्भवम्  ॥ नर्प्_१,१११।२ ॥  
फलं लब्ध्वाखिलान्कामानन्ते ब्रह्मपदं लभेत्  ।  
अस्मिन्नेव दिने विप्र बालेन्दुमुदितं परे  ॥ नर्प्_१,१११।३ ॥  
समभ्यर्च्य निशारम्भे भुक्तिमुक्तिफलं भवेत्  ।  
अथ वास्मिन्दिने भक्त्या दस्रावभ्यर्च्य यत्नतः  ॥ नर्प्_१,१११।४ ॥  
सुवर्णरजते नेत्रे प्रदद्याच्च द्विजातये  ।  
पूर्णयात्राव्रते ह्यस्मिन्दध्ना वापि घृतेन च  ॥ नर्प्_१,१११।५ ॥  
नेत्रव्रतं द्वादश वत्सरान्वै कृत्या भवेद्भूमिपतिर्द्विजेन्द्र  ।  
सुरूपरूपो ऽरिगणप्रतापी धर्माभिरामो नृपवर्गमुख्यः  ॥ नर्प्_१,१११।६ ॥  
राधशुक्लद्वितीयायां ब्रह्मणं विष्णुरूपिणम्  ।  
समर्च्य सप्तधान्यान्याढ्यकुम्भोपरि विधानतः  ॥ नर्प्_१,१११।७ ॥  
विष्णुलोकमवाप्नोति भुक्त्वा भोगान्मनोरमान्  ।  
ज्येष्ठशुक्लद्वितीयायां भास्करं भुवनाधिपम्  ॥ नर्प्_१,१११।८ ॥  
चतुवक्त्रस्वरूपं च समभ्यर्च्य विधानतः  ।  
भोजयित्वा द्विजान् भक्त्या भास्करं लोकमाप्नुयात्  ॥ नर्प्_१,१११।९ ॥  
आषाढस्य सिते पक्षे द्वितीया पुण्यसंयुता  ।  
तस्यां रथं समारोप्य रामं सह सुभद्रया  ॥ नर्प्_१,१११।१० ॥  
द्विजादिभिर्व्रती सार्धं परिक्रम्य पुरादिकम्  ।  
जलाशयान्तिकं गत्वा कारयेच्च महोत्सवम्  ॥ नर्प्_१,१११।११ ॥  
तदन्ते देवभवने निवेश्य च यथाविधि  ।  
ब्राह्मणान्भोजयेच्चैव व्रतस्यास्य प्रपूर्तये  ॥ नर्प्_१,१११।१२ ॥  
नभः शुक्लद्वितीयायां विश्वकर्मा प्रजापतिः  ।  
स्वपितीति तिथिः पुण्या ह्यशोकशयनाह्वया  ॥ नर्प्_१,१११।१३ ॥  
सशक्तिक तु शय्यास्थं पूजयित्वा चतुर्मुखम्  ।  
इममुच्चारयेन्मन्त्रं प्रणम्य जगतां पतिम्  ॥ नर्प्_१,१११।१४ ॥  
श्रीवत्सधारिञ्छ्रीकान्त श्रीवास श्रीपते प्रभो  ।  
गार्हस्थ्यं मा प्रणाशं मे यातु धर्मार्थकामद  ॥ नर्प्_१,१११।१५ ॥  
चन्द्रार्द्धदानमत्रोक्तं सर्वसिद्धिविधायकम्  ।  
भाद्रशुक्लद्वितीयायां शक्ररूपं जगद्विधिम्  ॥ नर्प्_१,१११।१६ ॥  
पूजयित्वा विधानेनन सर्वक्रतुफलं लभेत्  ।  
आश्विने मासि वै पुण्या द्वितीया शुक्लपक्षगा  ॥ नर्प्_१,१११।१७ ॥  
दानं प्रदत्तमेतस्यामनन्तफलमुच्यते  ।  
ऊर्ज्जशुक्लद्वितीयायां यमो यमुनया पुरा  ॥ नर्प्_१,१११।१८ ॥  
भोजितः स्वगृहे तेन द्वितीयैषा यमाह्वया  ।  
पुष्टिप्रवर्द्धनं चात्र भगिन्या भोजनं गृहे  ॥ नर्प्_१,१११।१९ ॥  
वस्त्रालङ्कारपूर्वं तु तस्मै देयमतः परम्  ॥ नर्प्_१,१११।२० ॥  
यस्यां तिथौ यमुनया यमराजदेवः सम्भोजितो निजकरात्स्वसृसौहृदेन  ।  
तस्यां स्वसुः करतलादिह यो भुनक्ति प्राप्नोति रत्नधनधान्यमनुत्तमं सः  ॥ नर्प्_१,१११।२१ ॥  
मार्गशुक्लद्वितीयायां श्राद्धेन पितृपूजनम्  ।  
आरोग्यं लभते चापि पुत्रपौत्रसमन्वयः  ॥ नर्प्_१,१११।२२ ॥  
पौषशुक्लद्वितीयायां गोशृङ्गोदकमार्जनम्  ।  
सर्वकामप्रदं नॄणामास्ते बालेन्दुदर्शनम्  ॥ नर्प्_१,१११।२३ ॥  
योर्ऽघ्यदानेन बालेन्दुं हविष्याशी जितेन्द्रियः  ।  
पूजयेत्साज्यसुमनेधर्मकामार्थसिद्धये  ॥ नर्प्_१,१११।२४ ॥  
माघशुक्लद्वितीयायां भानुरूपं प्रजापतिम्  ।  
समभ्यर्च्य यथान्यायं पूजयेद्रक्तपुष्पकैः  ॥ नर्प्_१,१११।२५ ॥  
रक्तैर्गंवैस्तथा स्वर्णमूर्तिं निर्माय शक्तितः  ।  
ततः पूर्णं ताम्रपात्रं गाघृमैर्वापितण्डुलैः  ॥ नर्प्_१,१११।२६ ॥  
समर्प्य देवे भक्त्यैव स मूर्तिं प्रददेद्द्विजे  ।  
एवं कृते व्रते विप्र साक्षात्सूर्य इवोदितः  ॥ नर्प्_१,१११।२७ ॥  
दुरासदो दुराधर्षो जायते भुविमानवः  ।  
इह कामान्वराम्भुक्त्वा यात्यन्ते ब्रह्मणः पदम्  ॥ नर्प्_१,१११।२८ ॥  
सर्वदेवस्तुतो ऽभीक्ष्णं विमानवरमास्थितः  ।  
अथ फआल्गुनशुक्लाया द्वितीयायां द्विजोत्तमः  ॥ नर्प्_१,१११।२९ ॥  
पुष्पैः शिवं समभ्यर्च्य सुश्वेतैश्च सुगन्धिभः  ।  
पुष्पैर्वितानकं कृत्वा पुष्पालङ्करणैः शुभैः  ॥ नर्प्_१,१११।३० ॥  
नैवेद्यैर्विविधैर्धूपैर्दीपर्नीराजनादिभिः  ।  
प्रसाद्य प्रणमेच्चैव साष्टाङ्गं पतितो भुवि  ॥ नर्प्_१,१११।३१ ॥  
एवमभ्यर्च्य देवेशं मर्त्यो व्याधिविवर्जितः  ।  
धनधान्यसमायुक्तो जीवेद्विर्षशतं ध्रुवम्  ॥ नर्प्_१,१११।३२ ॥  
यद्विधानं द्वितीयासु शुक्लपक्षगतासु वा  ।  
प्रोक्तं तदेव कृष्णासु कर्त्तव्यं विधिकोविदैः  ॥ नर्प्_१,१११।३३ ॥  
वह्निरेव पृथङ्माःसु नानारूपवपुर्द्धरः  ।  
पूज्यते हि द्वितीयासु ब्रह्मचर्य्यादि पूर्ववत्  ॥ नर्प्_१,१११।३४ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासद्वितीयाव्रतनिरूपणं नामैकादशाधिकशततमो ऽध्यायः  
  
  
_____________________________________________________________  
  
सनातन उवाच  
शृणु नारद वक्ष्यामि तृतीयाया व्रतानि ते  ।  
यानि सम्यग्विधायाशु नारी सौभाग्यमाप्नुयात्  ॥ नर्प्_१,११२।१ ॥  
चैत्रशुक्लतृतीयायां गौरीं कृत्वा सभर्तृकाम्  ।  
सौवर्णा राजतीं वापि ताम्नीं वा मृण्ययीं द्विज  ॥ नर्प्_१,११२।२ ॥  
अभ्यर्च्य गन्धपुष्पाद्यैर्वस्त्रैराभरणैः शुभैः  ।  
दूर्वाकाण्डैश्च विधिवत्सोपवासा तु कन्यका  ॥ नर्प्_१,११२।३ ॥  
वरार्थिनी च सौभाग्यपुत्रभर्त्रर्थिनी तथा  ।  
द्विजभार्या भर्तृमतीः कन्यकां वा सुलक्षणाः  ॥ नर्प्_१,११२।४ ॥  
सिन्दूराञ्जनवस्त्राद्यैः प्रतोष्य प्रीतमानसा  ।  
रात्रौ जागरणं कुर्याद्व्रतसम्पूर्तिकाम्यया  ॥ नर्प्_१,११२।५ ॥  
ततस्तां प्रतिमां विप्र गुरवे प्रतिपादयेत्  ।  
धातुजां मृन्मयीं वा तु निक्षिपेच्च जलाशये  ॥ नर्प्_१,११२।६ ॥  
एवं द्वादशवर्षाणि कृत्वा गौरीव्रतं शुभम्  ।  
धेनुद्वादशसङ्कल्पं दद्यादुत्सर्गसिद्धये  ॥ नर्प्_१,११२।७ ॥  
किमत्र बहुनोक्तेन गौरी सौभाग्यदायिनी  ।  
स्त्रीणां यथा तथा नान्या विद्यते भुवनत्रये  ॥ नर्प्_१,११२।८ ॥  
धनं पुत्रान्पतिं विद्यामाज्ञासिद्धिं यशः सुखम्  ।  
लभते सर्वमेवेष्टं गौरीमभ्यर्च्य भक्तितः  ॥ नर्प्_१,११२।९ ॥  
राधशुक्लतृतीया या साक्षया परिकीर्तिता  ।  
तिथिस्त्रोतायुगाद्या सा कृतस्याक्षयकारिणी  ॥ नर्प्_१,११२।१० ॥  
द्वे शुक्ले द्वे तथा कृष्णे युगादी कवयो विदुः  ।  
शुक्ले पूर्वाह्निके ग्राह्ये कृष्णे चैव तपस्तथ  ॥ नर्प्_१,११२।११ ॥  
द्वापरं हि कलिर्भाद्रे प्रवृत्तानि युगानि वै  ।  
तत्र राधतृतीयायां श्रीसमेतं जगद्गुरुम्  ॥ नर्प्_१,११२।१२ ॥  
नारायणं समभ्यर्चेत्पुष्पधूपविलेपनैः  ।  
यद्वा गङ्गाम्भसि स्नातो मुच्यते सर्वकिल्बिषैः  ॥ नर्प्_१,११२।१३ ॥  
अक्षत्नैः पूजयेद्विष्णुं स्नायादप्यक्षतैर्नरः  ।  
सक्तून्सम्भोजयेद्विप्रान्स्वयमभ्यवहरेच्च तान्  ॥ नर्प्_१,११२।१४ ॥  
एवं कृतविधिर्विप्र नरो विष्णुपरायणः  ।  
विष्णुलोकमवाप्नोति सर्वदेवनमस्कृतः  ॥ नर्प्_१,११२।१५ ॥  
अथ ज्येष्ठतृतीया तु शुक्ला रम्भेति नामतः  ।  
तस्यां सभार्यं विधिवत्पूजयेद्वाह्मणोत्तमम्  ॥ नर्प्_१,११२।१६ ॥  
गन्धपुष्पांशुकाद्यैस्तु नारी सौभाग्यकाम्यया  ।  
रम्भाव्रतमिदं विप्र विधिवत्समुपाश्रितम्  ॥ नर्प्_१,११२।१७ ॥  
ददाति वित्तं पुत्रांश्च मतिं धर्मे शुभावहाम्  ।  
अथाषाढतृतीयायां शुक्लायां शुक्लवाससा  ॥ नर्प्_१,११२।१८ ॥  
केशवं तु सलक्ष्मीकं सस्त्रीके तु द्विजेर्ऽचयेत्  ।  
भोजनैः सुरभीदानैर्वस्त्रैश्चापि विभूषणैः  ॥ नर्प्_१,११२।१९ ॥  
प्रियेर्वाक्यैर्भृशं प्रीता नारी सौभाग्यवाञ्छया  ।  
समुपास्य व्रतं चैतद्धनधान्यसमन्विता  ॥ नर्प्_१,११२।२० ॥  
देवदेवप्रसादेन विष्णुलोकमवाप्नुयात्  ।  
नभः शुक्लतृतीयायां स्वर्णगौरीव्रतं चरेत्  ॥ नर्प्_१,११२।२१ ॥  
उपचारैः षोडशभिर्भवानीमभिपूजयेत्  ।  
पुत्रान्देहि धनं देहि सौभाग्यं देहि सुव्रते  ॥ नर्प्_१,११२।२२ ॥  
अन्यांश्च सर्वकामान्मे देहि देहि नमो ऽस्तु ते  ।  
एवं सम्प्रार्थ्य देवेशीं भवानीं भवसंयुताम्  ॥ नर्प्_१,११२।२३ ॥  
व्रतसम्पूर्तिकामा तु वायनं दापयेत्तथा  ।  
एवं षोडशवर्षाणि कृत्वा नारी व्रतं शुभम्  ॥ नर्प्_१,११२।२४ ॥  
उद्यापनं चरेद्भक्त्या वित्तशाठ्यविवर्जिता  ।  
मण्डपे मण्डले शुद्धे गणेशादिसुरार्चनम्  ॥ नर्प्_१,११२।२५ ॥  
कृत्वा ताम्रमयं पात्रं कलशोपरिविन्यसेत्  ।  
सौवर्णीं प्रतिमां तत्र भवान्याः प्रतिपूजयेत्  ॥ नर्प्_१,११२।२६ ॥  
गन्धपुष्पादिभिः सम्यक् ततो होमं समाचरेत्  ।  
वेणुपात्रैः षोडशभिः पक्वान्नपरिपूरितैः  ॥ नर्प्_१,११२।२७ ॥  
समर्प्य देव्यै नैवेद्यं द्विजेष्वेतन्निवेदयेत्  ।  
वायनं च ततः पश्चाद्दद्यात्सम्बन्धिबन्धुषु  ॥ नर्प्_१,११२।२८ ॥  
प्रतिमां गुरवे दत्त्वा द्विजेभ्यो दक्षिणां तथा  ।  
पूर्णं लभेत्फलं नारी व्रताचरणतत्परा  ॥ नर्प्_१,११२।२९ ॥  
भाद्रशुक्लतृतीयायां व्रतं वै हारितालकम्  ।  
कुर्याद्भक्त्या विधानेन पाद्यार्ध्यार्चन पूर्वकम्  ॥ नर्प्_१,११२।३० ॥  
ततस्तु काञ्चने पात्रे राजते चापि ताम्रके  ।  
वैणवे मृन्मये वापि विन्यस्यान्नं सदक्षिणम्  ॥ नर्प्_१,११२।३१ ॥  
सफलं च सवस्त्रं च द्विजाय प्रतिपादयेत्  ।  
तदन्ते पारणं कुर्यादिष्टबन्धुजनैः सह  ॥ नर्प्_१,११२।३२ ॥  
एवं कृतव्रता नारी भुक्त्वा भोगान्मनोरमान्  ।  
व्रतस्यास्य प्रभावेण गौरीसहचरीभवेत्  ॥ नर्प्_१,११२।३३ ॥  
सौभाग्यद्रव्यवस्त्राणि वंशपात्राणि षोडश  ।  
दातव्यानि प्रयत्नेन ब्राह्मणेभ्यो यथाविधि  ॥ नर्प्_१,११२।३४ ॥  
अन्येभ्यो विप्रवर्येभ्यो दक्षिणां च प्रयत्नतः  ।  
भूयसीं च ततो दद्याद्विप्रेभ्यो देवितुष्टये  ॥ नर्प्_१,११२।३५ ॥  
एवं या कुरुते नारी व्रतं सौभाग्यवर्द्धनम्  ।  
सा तु देवीप्रसादेन सौभाग्यं लभते ध्रुवम्  ॥ नर्प्_१,११२।३६ ॥  
यदा तृतीया भाद्रे तु हस्तर्क्षसहिता भवेत्  ।  
हस्तगौरीव्रतं नाम तदुद्दिष्टं हि शौरिणा  ॥ नर्प्_१,११२।३७ ॥  
तथा कोटीश्वरी नाम व्रतं प्रोक्तं पिनाकिना ।  
लक्षेश्वरी चैव तथा तद्विधानमुदीर्यते  ॥ नर्प्_१,११२।३८ ॥  
अस्यां व्रतं तु सङ्ग्राह्यं यावद्वर्षचतुष्टयम्  ।  
उपवासेन कर्तव्यं वर्षे वर्षे तु नारद  ॥ नर्प्_१,११२।३९ ॥  
अखण्डानां तण्डुलानां तिलानां वा मुनीस्वर  ।  
लक्षमेकं विशोध्याथ क्षिपेत्पयसि संसृते  ॥ नर्प्_१,११२।४० ॥  
तत्पक्केन तु निर्माय देव्या मूर्तिं सुशोमनाम्  ।  
प्रकरे गन्धपुष्पाणां पुष्पमालाविभूषिताम्  ॥ नर्प्_१,११२।४१ ॥  
संस्थाप्य पार्वतीं तत्र पूजयेद्भक्तिभावितः  ।  
गन्धैः पुष्पैस्तथा धूपैर्दीपैर्नैवेद्यविस्तरैः  ॥ नर्प्_१,११२।४२ ॥  
विविधैश्च फलैर्विप्र नमस्कृत्य क्षमापयेत्  ।  
ततो विसर्जयद्देवीं जलमध्ये ऽथ दक्षिणाम्  ॥ नर्प्_१,११२।४३ ॥  
दत्त्वा विधिज्ञविप्रेभ्यो भुञ्जीयाच्च परे दिने  ।  
इति ते कथितं विप्र कोटिलक्षेश्वरीव्रतम्  ॥ नर्प्_१,११२।४४ ॥  
गौरीलोकं प्रयात्यन्ते व्रतस्यास्य प्रभावतः  ।  
इषशुक्लतृतीयायां बृबद्गौरीव्रतं चरेत्  ॥ नर्प्_१,११२।४५ ॥  
पञ्चवर्षं विधानेन पूर्वोक्तेनैव नारद  ।  
आचार्यं पूजयेदन्ते विप्रानन्यान्धनादिभिः  ॥ नर्प्_१,११२।४६ ॥  
सुवासिनीः पञ्च पूज्या वस्त्रालङ्कारचन्दनैः  ।  
कञ्चुकैश्चैव ताटङ्कैः कण्ठसूत्रैर्हरिप्रियाः  ॥ नर्प्_१,११२।४७ ॥  
वंशपात्राणि पञ्चैव सूत्रैः संवेष्टितानि च  ।  
सिन्दूरं जीरकं चैव सौभाग्यद्रव्यसंयुतम्  ॥ नर्प्_१,११२।४८ ॥  
गोधीमपिष्टजातं च नवापूपं फला दिकम्  ।  
वायनानि च पञ्चैव ताभ्यो दद्याच्च भोजयेत्  ॥ नर्प्_१,११२।४९ ॥  
अर्घं दत्त्वा वायनानि पश्चाद्भुञ्जीत वाग्यता  ।  
तत्फलं धारयेत्कण्ठे सर्वकामसमृद्धये  ॥ नर्प्_१,११२।५० ॥  
ततः प्रातः समुत्थाय सालङ्कारा सखीजनैः  ।  
गीतवाद्ययुता नद्यां गौरीं तां तु विसर्जयेत्  ॥ नर्प्_१,११२।५१ ॥  
आहूतासि मयाभद्रे पूजिता च यथा विधि  ।  
मम सौभाग्यदानाय यथेष्टं गम्यतां त्वया  ॥ नर्प्_१,११२।५२ ॥  
एवं कृत्वा व्रतं भक्त्या द्विज देवीप्रसादतः  ।  
भुक्त्वा भोगांस्तु देहान्ते गौरीलोकमवाप्नुयात्  ॥ नर्प्_१,११२।५३ ॥  
ऊर्जशुक्लतृतीयायां विष्णुगौरीव्रतं चरेत्  ।  
पूजयित्वा जगद्वन्द्यामुपचारैः पृथग्विधैः  ॥ नर्प्_१,११२।५४ ॥  
सुवासिनीं भोजयित्वा मङ्गलद्रव्यपूजिताम्  ।  
विसर्जयेत्प्रणम्यैनां विष्णुगौरीप्रतुष्टये  ॥ नर्प्_१,११२।५५ ॥  
मार्गशुक्लतृतीयायां हरगौरीव्रतं शुभम्  ।  
कृत्वा पूर्वविधानेन पूजयेज्जगदम्बिकाम्  ॥ नर्प्_१,११२।५६ ॥  
एतद्व्रतप्रभावेण भुक्त्वा भोगान्मनोरमान्  ।  
देवीलोकं समासाद्य मोदते च तया सह  ॥ नर्प्_१,११२।५७ ॥  
पौषशुक्लतृतीयायां ब्रह्मगौरीव्रतं चरेत्  ।  
पूर्वोक्तेन विधानेन पूजितापि द्विजोत्तम  ॥ नर्प्_१,११२।५८ ॥  
ब्रह्मगौरीप्रसादेन मोदते तत्र सङ्गता  ।  
माघशुक्लतृतीयायां पूज्या सौभाग्यसुन्दरी  ॥ नर्प्_१,११२।५९ ॥  
पूर्वोक्तेन विधानेन नालिकेरार्घ्यदानतः  ।  
प्रसन्ना दिशति स्वीयं लोकं तु व्रततोषिता  ॥ नर्प्_१,११२।६० ॥  
फआल्गुनस्य सिते पक्षे तृतीया कुलसौख्यदा  ।  
पूजिता गन्धपुष्पाद्यैः सर्वमङ्गलदा भवेत्  ॥ नर्प्_१,११२।६१ ॥  
सर्वासु च तृतीयासु विधिः साधारणो मुने  ।  
देवीपूजा विप्रपूजा दानं होमो विसर्जनम्  ॥ नर्प्_१,११२।६२ ॥  
इत्येवं कथितानीह तृतीयाया व्रतानि ते  ।  
भक्त्या कृतानि चेष्टांस्तु कामान्दर्द्युमनोगतान्  ॥ नर्प्_१,११२।६३ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासतृतीयाव्रतकथनं नाम द्वादशाधिकशततमो ऽध्यायः  
  
  
_____________________________________________________________  
  
  
सनातन उवाच  
शृणु विप्रं प्रवक्ष्यामि चतुर्थ्यास्ते व्रतान्यहम्  ।  
यानि कृत्वा नरा नार्यो ऽभीष्टान्कामानवाप्नुयुः  ॥ नर्प्_१,११३।१ ॥  
चैत्रमासचतुर्थ्यां तु वासुदेवस्वरूपिणम्  ।  
गणपं सम्यगभ्यर्च्य दत्त्वा काञ्चनदक्षिणाम्  ॥ नर्प्_१,११३।२ ॥  
विप्राय विष्णुलोकं तु गच्छेद्देवनमस्कृतः  ।  
वैशाखस्य चतुर्थ्यां तु प्रार्थ्यं सङ्कर्षणाह्वयम्  ॥ नर्प्_१,११३।३ ॥  
गृहस्थद्विजमुख्येभ्यः शङ्खं दत्त्वा विधानवित्  ।  
प्राप्य सङ्कर्षणं लोकं मोदते बहुकल्पकम्  ॥ नर्प्_१,११३।४ ॥  
ज्येष्ठमासचतुर्थ्यां तु प्रार्च्य प्रद्युम्नरूपिणम्  ।  
फलं मूलं च युथेभ्यो दत्त्वा स्वर्गं लभेन्नरः  ॥ नर्प्_१,११३।५ ॥  
आषाढस्य चतुर्थ्यां तु सम्प्रपूज्यानिरुद्धकम्  ।  
यतिभ्यो ऽलाबुपात्राणि दत्त्वाभीष्टं लभेन्नरः  ॥ नर्प्_१,११३।६ ॥  
चतुर्मूर्तिव्रतान्येवं कृत्वा द्वादशवत्सरम्  ।  
उद्यापनं विधानेन कर्तव्यं फलमिच्छता  ॥ नर्प्_१,११३।७ ॥  
अन्यज्ज्येष्ठचतुर्थ्यां तु सतीव्रतमनुत्तमम्  ।  
कृत्वा गणपतेर्मातुर्लोके मोदेत तत्समम्  ॥ नर्प्_१,११३।८ ॥  
तथाऽषाढचतुर्थ्यां तु व्रतमन्यच्छुभावहम्  ।  
रथन्तराह्वकल्पस्य ह्यादिभूतं दिनं यतः  ॥ नर्प्_१,११३।९ ॥  
श्रद्धापूतेन मनसा गणेशं विधिना नरः  ।  
पूजयित्वा लभेच्चापि फलं देवादिदुर्गमम्  ॥ नर्प्_१,११३।१० ॥  
श्रावणस्य चतुर्थ्यां तु जाति चन्द्रोदये मुने  ॥ नर्प्_१,११३।११ ॥  
गणेशाय प्रदद्याच्च ह्यर्घ्यं विधिविदांवरः  ।  
लम्बोदरं चतुर्बाहुं त्रिनेत्रं रक्तवर्णकम्  ॥ नर्प्_१,११३।१२ ॥  
नानारत्नविभूषाढ्यं प्रसन्नास्यं विचिन्तयेत्  ।  
आवाहनादिभिः सर्वैरुपचारैः समर्चयेत्  ॥ नर्प्_१,११३।१३ ॥  
नैवेद्यं मोदकं दद्याद्गणेशप्रीतिदायकम्  ।  
एवं व्रतं विधायाथ भुक्त्वा मोदकमेव च  ॥ नर्प्_१,११३।१४ ॥  
सुखं स्वप्यान्निशायां तु भूमावेव कृतार्चनः  ।  
व्रतस्यास्य प्रभावेण कामान्मनसि चिन्तितान्  ॥ नर्प्_१,११३।१५ ॥  
लब्ध्वा लेके परं चापि गणेशपदमाप्नुयात्  ।  
नानेन सदृशं चान्यद्व्रतमस्ति जगत्त्रये  ॥ नर्प्_१,११३।१६ ॥  
तस्मात्कार्यं प्रयत्नेन सर्वान्कामानभीप्सता  ।  
अथास्मिन्नेव दिवसे दूर्वागणपति व्रतम्  ॥ नर्प्_१,११३।१७ ॥  
केचिदिच्छन्ति देवर्षे तद्विधानं वदामि ते  ।  
हैमं निर्माय गणपं ताम्रपात्रोपरि स्थितम्  ॥ नर्प्_१,११३।१८ ॥  
वेष्टितं रक्तवस्त्रेण सर्वतोभद्रमण्डले  ।  
पूजयेद्रक्तकुसुमैः पत्रिकाभिश्च पञ्चभिः  ॥ नर्प्_१,११३।१९ ॥  
बिल्वपत्रमपामार्गं शमी दूर्वा हरिप्रिया  ।  
आभिरन्यश्च कुसुमैरभ्यर्च्य फलमोदकैः  ॥ नर्प्_१,११३।२० ॥  
आचार्याय विधिज्ञाय सत्कृत्य विनिवेदयेत्  ।  
उपहारं प्रकल्प्याथ दद्यादर्घं समुद्यते  ।  
ततः सम्प्रारथ्य विघ्नेशमूर्तिं सोपस्करां मुने  ॥ नर्प्_१,११३।२१ ॥  
आचार्याय विधिज्ञाय सत्कृत्य विनिवेदयेत्  ।  
कृत्वैवं पञ्च वर्षाणि समुपास्य यथाविधि  ॥ नर्प्_१,११३।२२ ॥  
भुक्त्वेह भोगानखिलान् लोकं गणपतेर्व्रजेत्  ।  
अथ भाद्रचतुर्थ्यां तु बहुलाधेनुसञ्ज्ञकम्  ॥ नर्प्_१,११३।२३ ॥  
पूजनी यो ऽत्र यत्नेन स्रग्गन्धयवसादिभिः  ।  
ततः प्रदक्षिणीकृत्य शक्तश्चेद्दानमाचरेत्  ॥ नर्प्_१,११३।२४ ॥  
अशक्तः पुरेतां तु नमस्कृत्य विसर्जयेत्  ।  
पञ्चाब्दं वादशाब्दं वा षोडशाब्दमथापि वा  ॥ नर्प्_१,११३।२५ ॥  
व्रतं कृत्वा समुद्याप्य धेनुं दद्यात्पयस्विनीम्  ।  
प्रभावेण व्रतस्यास्य भुक्त्वा भोगान्मनोरमान्  ॥ नर्प्_१,११३।२६ ॥  
सत्कृतो देवतावृन्दैर्गोलोकं समवाप्नुयात्  ।  
अथ शुक्ल चतुर्थ्यां तु सिद्धवैनायकव्रतम्  ॥ नर्प्_१,११३।२७ ॥  
आवाहनादिभिः सर्वैरुपचारैः समर्चनम्  ।  
एकाग्रमानसो भूत्वा ध्यायेत्सिद्धिविनायकम्  ॥ नर्प्_१,११३।२८ ॥  
एकदन्तं शूर्पकर्णं गजवक्त्रं चतुर्भुजम्  ।  
पाशाङ्कुशधरं देवं तप्तकाञ्चनसन्निभम्  ॥ नर्प्_१,११३।२९ ॥  
एकविंशति पत्राणि चैकविंशतिनामभिः  ।  
समर्पयेद्भक्तियुक्तस्तानि नामानि वै शृणु  ॥ नर्प्_१,११३।३० ॥  
सुमुखाय शमीपत्रं गणाधीशाय भृङ्गजम् ।  
उमापुत्राय बैल्वं तु दूर्वां गजमुखाय च  ॥ नर्प्_१,११३।३१ ॥  
लम्बोदराय बदरीं धत्तूरं हरसूनवे  ।  
शूर्पकर्णाय तुलसीं वक्रतुण्डाय शिम्बिजम्  ॥ नर्प्_१,११३।३२ ॥  
गुहाग्रजायापामार्गमेकदन्ताय बार्हतम्  ।  
हेरम्बाय तु सिन्दूरं चतिर्हेत्रे च पत्रजम्  ॥ नर्प्_१,११३।३३ ॥  
सर्वेश्वरायागस्त्यस्य पत्रं प्रीतिविवर्द्धनम्  ।  
दूर्वायुग्मं ततो गृह्य गन्धपुष्पाक्षतैर्युतम्  ॥ नर्प्_१,११३।३४ ॥  
पूजां निवेदयेद्भक्तियुक्तो मोदकपञ्चकम्  ।  
आचमय्य नमस्कृत्य सम्प्रार्थ्य च विसर्ज्जयेत्  ॥ नर्प्_१,११३।३५ ॥  
विनायकस्य प्रतिमां हैमीं सोपस्करां मुने  ।  
निवेदयेच्च गुरवे द्विजेभ्यो दक्षिणां ददेत्  ॥ नर्प्_१,११३।३६ ॥  
एवं कृतार्चनो भक्त्या पञ्च वर्षाणि नारद  ।  
उपास्य लभते कामानैहिकामुष्मिकान् शुभान्  ॥ नर्प्_१,११३।३७ ॥  
अस्यां चतुर्थ्यां शशिनं न पश्येच्च कदाचन  ।  
पश्यन् मिथ्याभिशाप तु लभते नात्र संशयः  ।  
अथ तद्दोषनाशाय मन्त्रं पौराणिकं पठेत्  ॥ नर्प्_१,११३।३८ ॥  
सिंहः प्रसेनममधीत्सिंहो जाम्बवता हतः  ।  
सकुमारक मा रोदीस्तव ह्येष स्यमन्तकः  ॥ नर्प्_१,११३।३९ ॥  
इषशुक्लचतुर्थ्यां तु कपर्द्दीशं विनायकम्  ॥ नर्प्_१,११३।४० ॥  
पौरुषिण तु सूक्तेन पूजयेदुपचारकैः  ।  
अकारणान्मुष्टिगतांस्तण्डुलान्सकपर्द्दिकान्  ॥ नर्प्_१,११३।४१ ॥  
विप्राय बटवे दद्याद्गन्धपुष्पार्चिताय च  ।  
तण्डुला वैश्वदैवत्या हरदैवत्यमिश्रिताः  ॥ नर्प्_१,११३।४२ ॥  
कपर्दिगणनाथो ऽसौ प्रीयतां तैः समर्पितैः  ।  
चतुर्थ्यां कार्तिके कृष्णे करकाख्यं व्रतं स्मृतम्  ॥ नर्प्_१,११३।४३ ॥  
स्त्रीणामेवाधिकारो ऽत्र तद्विधानमुदीर्यते  ।  
पूजयेच्च गणाधीशं स्नाता स्त्रीसमलङ्कृता  ॥ नर्प्_१,११३।४४ ॥  
तदग्रे पूर्णपक्वान्नं विन्यसेत्करकान्दश  ।  
समर्प्य देवदेवाय भक्त्या प्रयतमानसा  ॥ नर्प्_१,११३।४५ ॥  
देवो मे प्रीयतामेवमुच्चार्य्याथ समर्पयेत्  ।  
सुवासिनीभ्यो विप्रेभ्यो यथाकामं च सादरम्  ॥ नर्प्_१,११३।४६ ॥  
ततश्चन्द्रोदये रात्रौ दत्त्वार्घं विधिपूर्वकम्  ।  
भुञ्जीत मिष्टमन्नं च व्रतस्य परिपूर्तये  ॥ नर्प्_१,११३।४७ ॥  
यद्वा क्षीरेण करकं पूर्णं तोयेन वा मुने  ।  
सपूगाक्षतरत्नाढ्यं द्विजाय प्रतिपादयेत्  ॥ नर्प्_१,११३।४८ ॥  
एतत्कृत्वा व्रतं नारी षोडशद्वादशाब्दकम्  ।  
उपायनं विधायाथ व्रतमेतद्विसर्ज्जयेत्  ॥ नर्प्_१,११३।४९ ॥  
यावज्जीवं तु वा नार्या कार्य्यं सौभाग्यवाञ्छया  ।  
व्रतेनानेन सदृशं स्त्रीणां सौभाग्यदायकम्  ॥ नर्प्_१,११३।५० ॥  
विद्यते भुवनेष्वन्यत्तस्मान्नित्यमिति स्थितिः  ।  
ऊर्ज्जशुक्लचतुर्थ्यां तु नागव्रतमुदाहृतम्  ॥ नर्प्_१,११३।५१ ॥  
प्रातर्व्रतं तु सङ्कल्प्य धेनुशृञ्जगलं शुचि  ।  
पीत्वा स्नात्वाथ मध्याह्ने शङ्खपालादिपन्नगान्  ॥ नर्प्_१,११३।५२ ॥  
शेषं चाह्वामपूर्वैस्तु पूजयेदुपचारकैः  ।  
क्षीरेणाप्यायनं कुर्यादेतन्नागव्रतं स्मृतम्  ॥ नर्प्_१,११३।५३ ॥  
एवङ्कृते तु विप्रेन्द्र नृभिर्नागव्रते शुभे ।  
विषाणि नश्यन्त्यचिरान्न दशन्ति च पन्नगाः  ॥ नर्प्_१,११३।५४ ॥  
मार्गशुक्लचतुर्थ्यां तु वर्षं यावन्मुनीश्वरा  ।  
क्षपयेदेकभक्तेन नक्तेनाथ द्वितीयकम्  ॥ नर्प्_१,११३।५५ ॥  
अयाचितोपवासाभ्यां तृतीयकचतुर्थके  ।  
एवं क्रमेण विधिवच्चत्वार्यब्दानि मानवः  ॥ नर्प्_१,११३।५६ ॥  
समाप्य च ततो ऽस्यान्ते व्रतस्नातो महाव्रती  ।  
कारयेद्धेमघटितं भूगणेर्मूषकं रथम्  ॥ नर्प्_१,११३।५७ ॥  
अशक्तो वर्णकैरेव शुभ्रं चाब्जं सुपत्रकम्  ।  
तस्योपरि घटं स्थाप्य ताम्रपात्रेण संयुतम्  ॥ नर्प्_१,११३।५८ ॥  
पूरयेत्तण्डलैः शुभ्रैस्तस्योपरि गणेश्वरम्  ।  
न्यसेद्वस्त्रयुगाच्छन्नं गन्धाद्यैः पूजयेच्च तम्  ॥ नर्प्_१,११३।५९ ॥  
नैवेद्यं मोदकं कल्प्यं गणेशः प्रीयतामिति  ।  
जागरैर्शीतवाद्याद्यैः पुराणाख्यानकैश्चरेत्  ॥ नर्प्_१,११३।६० ॥  
प्रभाते विमले स्नात्वा होमं कृत्वा विधानतः ।ऽ  
तिलव्रीहियवश्वेतसुर्षपाज्यैः सखण्डकैः  ॥ नर्प्_१,११३।६१ ॥  
गणो गणाधिपश्चैव कूष्माण्डस्त्रिपुरान्तकः  ।  
लम्बोदरैकदन्तौ च रुक्मदंष्ट्रश्च विघ्नपः  ॥ नर्प्_१,११३।६२ ॥  
ब्रह्मा यमो ऽथ वरुणः सोमसूर्यहुताशनाः  ।  
गन्धमादी परमेष्ठीत्येवं षोडशनामभिः  ॥ नर्प्_१,११३।६३ ॥  
प्रणवाद्यैर्ङेन्नम्ॐऽतैः प्रत्येकं दहने हुनेत्  ।  
वक्रतुण्डेति ङेन्तेन बर्मान्तेनाष्टयुक्छतम्  ॥ नर्प्_१,११३।६४ ॥  
ततो व्याहृतिभिः शक्त्या हुत्वा पूर्णाहुतिं चरेत्  ।  
दिक्पालान्पूजयित्वा च ब्राह्मणान्भोजयेत्ततः  ॥ नर्प्_१,११३।६५ ॥  
चतुत्विंशतिसङ्ख्याकान् मोदकैः पायसैस्तथा  ।  
सवत्सां गां ततो दद्यादाचार्याय सदक्षिणाम्  ॥ नर्प्_१,११३।६६ ॥  
अन्योभ्यो ऽपि यथाशक्ति भूयसीं च ततो ददेत्  ।  
प्रणम्य दक्षिणीकृत्य प्रविसृज्य द्विजोत्तमाम्  ॥ नर्प्_१,११३।६७ ॥  
बन्धुभिः सह भुञ्जीत स्वयं च प्रीतमानसः  ।  
एतद्व्रतं नरः कृत्वा भुक्त्वा भोगानिहोत्तमान्  ॥ नर्प्_१,११३।६८ ॥  
सायुज्यं लभते विष्णोर्गणेशस्य प्रसादतः  ।  
केचिद्वरव्रतं नाम प्राहुरेतस्य नारद  ॥ नर्प्_१,११३।६९ ॥  
विधानमेतदेवापि फलं चापीह तत्समम्  ।  
पौषमासचतुर्थ्यां तु विघ्नेशं प्रार्थ्य भक्तितः  ॥ नर्प्_१,११३।७० ॥  
विप्रैकं भोजयेच्चैवं मोदकैर्दक्षिणां ददेत्  ।  
एवं कृते मुने भूयाद्व्रती सम्पत्तिभाजनम्  ॥ नर्प्_१,११३।७१ ॥  
माघकृष्णचतुर्थ्यां तु सङ्कष्टव्रतमुच्यते  ।  
तत्रोपवासं सङ्कल्प्य व्रती नियमपूर्वकम्  ॥ नर्प्_१,११३।७२ ॥  
चन्द्रोदयमभिव्याप्य तिष्ठेत्प्रयतमानसः  ।  
ततश्चन्द्रोदये प्राप्ते मृन्मयं गणनायकम्  ॥ नर्प्_१,११३।७३ ॥  
विधाय विन्यसेत्पीठे सायुधं च सवाहनम्  ।  
उपचारैः षोडशभिः समभ्यर्च्य विधानतः  ॥ नर्प्_१,११३।७४ ॥  
मोदकं चापि नैवेद्यं सगुडं तिलकुट्टकम्  ।  
ततोर्ऽघ्यं ताम्रजे पात्रे रक्तचन्दनमिश्रितम्  ॥ नर्प्_१,११३।७५ ॥  
सकुशं च सदूर्वं च पुष्पाक्षतसमन्वितम्  ।  
सशमीपत्रदधि च कृत्वा चन्द्राय दापयेत्  ॥ नर्प्_१,११३।७६ ॥  
गगनार्णवमाणिक्य चन्द्र दाक्षायणीपते  ।  
गृहाणार्घ्यं मया दत्तं गणेशप्रतिरूपक  ॥ नर्प्_१,११३।७७ ॥  
एवं दत्त्वा गणेशाय दिव्यार्घ्यं पापनाशनम्  ।  
शक्त्या सम्भोज्य विप्राग्र्यान्स्वयं भुञ्जीत चाज्ञया  ॥ नर्प्_१,११३।७८ ॥  
एवं कृत्वा व्रतं विप्र सङ्कष्टाख्यं शूभावहम्  ।  
समृद्धो धनधान्यैः स्यान्न च सङ्कष्टमाप्नुयात्  ॥ नर्प्_१,११३।७९ ॥  
माघशुक्लचतुर्थ्यां तु गौरीव्रतमनुत्तमम्  ।  
तस्यां तु गौरी सम्पूज्या संयुक्ता योगिनीगणैः  ॥ नर्प्_१,११३।८० ॥  
नरैः स्त्रीभिर्विशेषेण कुन्दपुष्पैः सकुङ्कुमैः  ।  
रक्तसूत्रे रक्तपुष्पैस्तथैवालक्तकेन च  ॥ नर्प्_१,११३।८१ ॥  
धूपैर्दीपंश्च बलिभिः सगुडैनार्द्रकेण च  ।  
पयसा पायसेनापि लवणेन च पालकैः  ॥ नर्प्_१,११३।८२ ॥  
पूज्याश्चाविधवा नार्यस्तथा विप्राः सुशोभनाः  ।  
सौभाग्यवृद्धये देयो भोक्तव्यं बन्धुभिः सह  ॥ नर्प्_१,११३।८३ ॥  
इदं गौरीव्रतं विप्र सौभाग्यारोग्यवर्द्धनम्  ।  
प्रतिवर्षं प्रकर्त्तव्यं नारीभिश्च नरैस्तथा  ॥ नर्प्_१,११३।८४ ॥  
ढुण्ढिव्रतं परैः प्रोक्तं कैश्चित्कुण्डव्रतं स्मृतम्  ।  
ललिताव्रतमित्यन्यैः शान्तिव्रतमथापरैः  ॥ नर्प्_१,११३।८५ ॥  
स्नानं दानं जपो होमः सर्वमस्यां कृतं मुने  ।  
भवेत्सह स्रगुणितं प्रसादाद्दन्तिनः सदा  ॥ नर्प्_१,११३।८६ ॥  
चतुर्थ्यां फआल्गुने मासि ढुण्ढिराजव्रतं शुभम्  ।  
तिलषिष्टैर्द्विजान् भोज्य स्वयं चाश्नीत मानवः  ॥ नर्प्_१,११३।८७ ॥  
गणेशाराधनपरो दानहोमप्रपूजनैः  ।  
तिलैरेव कृतैः सिद्धिं प्राप्नुयात्तत्प्रसादतः  ॥ नर्प्_१,११३।८८ ॥  
सौवर्णं गजवक्त्रं च कृत्वा सम्पूज्य यत्नतः  ।  
द्विजाग्र्याय प्रदातव्यं सर्वसम्पत्समृद्धये  ॥ नर्प्_१,११३।८९ ॥  
यस्मिन्कस्मिन्भवेन्मासि चतुर्थी रविवारयुक्  ।  
साङ्गारका वा विप्रेन्द्र सा विशेषफलप्रदा  ॥ नर्प्_१,११३।९० ॥  
सर्वासु च चतुर्थीषु शुक्लास्वप्यसितासु च  ।  
विघ्नेश एव देवेशः सम्पूज्यो भक्तितत्परैः  ॥ नर्प्_१,११३।९१ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वाद्शनास चतुर्थीव्रतानिरूपणं नाम त्रयोदशाधिकसततमो ऽध्यायः  
  
  
_____________________________________________________________  
  
  
सनातन उवाच  
शृणु विप्र प्रवक्ष्यामि पञ्चम्यास्ते व्रतान्यहम्  ।  
यानि भक्त्या समास्थाय सर्वान्कामानवाप्नुयात्  ॥ नर्प्_१,११४।१ ॥  
प्रोक्ता मत्स्यजयन्ती तु पञ्चमी मधुशुक्लगा  ।  
अस्यां मत्स्यावतारार्चा भक्तैः कार्या महोत्सवा  ॥ नर्प्_१,११४।२ ॥  
श्रीपञ्चमीति चैषोक्ता तत्र कार्यं श्रियोर्ऽचनम्  ।  
गन्धाद्यैरुपचारैस्तु नैवेद्यैः पायसादिभिः  ॥ नर्प्_१,११४।३ ॥  
यो लक्ष्मीं पूजयेच्चात्र तं वै लक्ष्मीर्न मुञ्चति  ।  
पृथ्वीव्रतं तथा चान्द्रं हयगरीवव्रतं तथा  ॥ नर्प्_१,११४।४ ॥  
कार्यं तत्तद्विधानेन तत्तत्सिद्धिमभीप्सुभिः  ।  
अथ वैशाखपञ्चम्यां शेषं चाभ्यर्च्य मानवः  ॥ नर्प्_१,११४।५ ॥  
सर्वैर्नागगणैर्युक्तमभीष्टं लभते फलम्  ।  
तथा ज्येष्ठस्य पञ्चम्यां पितॄनभ्यर्चयेत्सुधीः  ॥ नर्प्_१,११४।६ ॥  
सर्वकामफलावाप्तिर्भवेद्वै विप्रभोजनैः  ।  
अथाषाढस्य पञ्चम्यां वायुं सर्वगतं मुने  ॥ नर्प्_१,११४।७ ॥  
ग्रामाद्बहिर्विनिर्गत्य धरोपस्थे समास्तितः  ।  
ध्वजं च पञ्चवर्णं तु वंशदण्डाग्रसंस्थितम्  ॥ नर्प्_१,११४।८ ॥  
समुच्छ्रितं निदध्यात्तु कल्पिताब्जे तु मध्यतः  ।  
ततस्तन्मूलदेशे तु दिक्षु सर्वासु नारद  ॥ नर्प्_१,११४।९ ॥  
लोकपालान्समभ्यर्च्य कुर्याद्वायुपरीक्षणम्  ।  
प्रथमादिषु यामेषु यो यो वायुः प्रवर्तते  ॥ नर्प्_१,११४।१० ॥  
तस्मै तस्मै दिगीशाय पूजां सम्यक् प्रकल्पयेत्  ।  
एवं स्थित्वा निराहारस्तत्र यामचतुष्टयम्  ॥ नर्प्_१,११४।११ ॥  
सायमागत्य गेहं स्वं भुक्त्वा स्वल्पं समाहितः  ।  
लोकपालान्नमस्कृत्य स्वप्याद्भूमितले शुचौ  ॥ नर्प्_१,११४।१२ ॥  
यः स्वप्नो जायते तस्यां रात्रौ यामे चतुर्थके  ।  
स एव भविता नूनं स्वप्न इत्याह वै शिवः  ॥ नर्प्_१,११४।१३ ॥  
अशुभे तु समुत्पन्ने शिवपूजापरायणः  ।  
सोपवासो नयेदष्टयामं तद्दिनमेव वा  ॥ नर्प्_१,११४।१४ ॥  
भोजयित्वा द्विजानष्टौ ततः शुभफलं लभेत्  ।  
व्रतमेतत्समुदितं शुभाशुभनिदर्शनम्  ॥ नर्प्_१,११४।१५ ॥  
नृणां सौभाग्यजनकमिह लोके परत्र च  ।  
श्रावणे कृष्णपञ्चम्यां व्रतं ह्यन्नसमृद्धिदम्  ॥ नर्प्_१,११४।१६ ॥  
चतुर्थ्यां दिनशेषे तु सर्वाण्यन्नानि नारद  ।  
पृथक् पात्रेषु संस्थाप्य जलैराप्लावयेत्सुधीः  ॥ नर्प्_१,११४।१७ ॥  
ततो पात्रान्तरे तत्तु निष्कास्याम्बु निधापयेत्  ।  
प्रातर्भानौ समुदिते पितॄंश्चैव तथा ऋषीन्  ॥ नर्प्_१,११४।१८ ॥  
देवांश्चाभ्यर्च्य सुस्नातं कृत्वा नैवेद्यमग्रतः  ।  
तदन्नं याचकेभ्यस्तु प्रयच्छेत्प्रीतमानसः  ॥ नर्प्_१,११४।१९ ॥  
सर्वं दिनं क्षिपेदेवं प्रदोषे तु शिवालये  ।  
गत्वा सम्पूजयेद्देवं लिङ्गरूपिणमीश्वरम्  ॥ नर्प्_१,११४।२० ॥  
गन्धपुष्पादिभिः सम्यक्पूजयित्वा महेश्वरम्  ।  
जपेत्पञ्चाक्षरी विद्यां शतं चापि सहस्रकम्  ॥ नर्प्_१,११४।२१ ॥  
जपं निवेद्य देवाय भवाय भवरूपिणे  ।  
स्तुत्वा सर्वैर्वौन्दिकैश्च पौराणैश्चाप्यनाकुलः  ॥ नर्प्_१,११४।२२ ॥  
प्रार्थयेद्देवमीशानं शश्वत्सर्वान्नसिद्धये  ।  
शारदीयानि चान्नानि तथा वासन्तिकान्यपि  ॥ नर्प्_१,११४।२३ ॥  
यानि स्युस्तैः समृद्धो ऽहं भूयां जन्मनि जन्मनि  ।  
एवं सम्प्रार्थ्य देवेशं गृहमागत्य वै स्वकम्  ॥ नर्प्_१,११४।२४ ॥  
दत्वान्नं ब्राह्मणादिभ्यः पक्वं भुञ्जीत वाग्यतः  ।  
एतदन्नव्रतं विप्र विधिनाऽचरितं नृभिः  ॥ नर्प्_१,११४।२५ ॥  
सर्वान्नसम्पज्जनकं परलोके गतिप्रदम्  ।  
श्रावणे शुक्लपञ्चजम्यां नृभिरास्तिक्यतत्परैः  ॥ नर्प्_१,११४।२६ ॥  
द्वारस्योभयतो लेख्या गोमयेन विषोल्बणाः  ।  
गन्धाद्यैः पूजयेत्तांश्च तथेन्द्राणीमनन्तरम्  ॥ नर्प्_१,११४।२७ ॥  
सम्पूज्य स्वर्णरूप्यादिदध्यक्षतकुशाम्बुभिः  ।  
गन्धैः पुष्पैस्तथा धूपैर्दीपैर्नैवेद्यसञ्चयैः  ॥ नर्प्_१,११४।२८ ॥  
ततः प्रदक्षिणीकृत्य तद्द्रव्यं सम्प्रणम्य च  ।  
सम्प्रार्थ्य भक्तिभावेन विप्राग्र्येषु समर्पयेत्  ॥ नर्प्_१,११४।२९ ॥  
यदिदं स्वर्णरौप्यादि द्रव्यं वै विप्रसात्कृतम्  ।  
तदनन्तफलं भूयान्मम जन्मनि जन्मनि  ॥ नर्प्_१,११४।३० ॥  
इत्येवं ददतो द्रव्यं भक्तिभावेन नारद  ।  
प्रसन्नः स्याद्धनाध्यक्षः स्वर्णादिकसमृद्धिदः  ॥ नर्प्_१,११४।३१ ॥  
एतद्व्रतं नरः कृत्वा विप्रान्सम्भोज्य भक्तितः  ।  
पश्चात्स्वयं च भुञ्जीत दारापत्यसुहृद्दृतः  ॥ नर्प्_१,११४।३२ ॥  
भाद्रे तु कृष्णपञ्चम्यां नागान् क्षीरेण तर्पयेत्  ॥ नर्प्_१,११४।३३ ॥  
यस्तस्याऽसप्तमं यावत्कुलं सर्पात्सुनिर्भयम्  ।  
भाद्रस्य शुक्लपञ्चम्यां पूजयेदृषिसत्तमान्  ॥ नर्प्_१,११४।३४ ॥  
प्रातर्नद्यादिके स्नात्वा कृत्वा नित्यमतन्द्रितः  ।  
गृहमागत्य यत्नेन वेदिकां कारयेन्मृदा  ॥ नर्प्_१,११४।३५ ॥  
गोमयेनोपलिप्याथ कृत्वा पुष्पोपशोभिताम्  ।  
तत्रास्तीर्य कुशान्विप्रऋषीन्सप्त समर्चयेत्  ॥ नर्प्_१,११४।३६ ॥  
गन्धैश्च विविधैः पुष्पैर्धूपैर्दीपैः सुशोभनेः  ।  
कश्यपो ऽत्रिर्भरद्वाजौ विश्वामित्रो ऽथ गौतमः  ॥ नर्प्_१,११४।३७ ॥  
जमदग्निर्वसिष्ठश्च सप्तैते ऋषयः स्मृताः  ।  
एतैभ्यो ऽघ्य च विधिवत्कल्पयित्वा प्रदाय च  ॥ नर्प्_१,११४।३८ ॥  
नैवेद्यं विपचेद्वीमान्श्यामाकाद्यैरकृष्टकैः  ।  
तन्निवेद्य विसृज्येमान्स्वयं चाद्यात्तदेव हि  ॥ नर्प्_१,११४।३९ ॥  
अनेन विधिना सप्त वर्षाणि प्रतिवत्सरम्  ।  
कृत्वा व्रतान्ते वरयेदाचार्यान् सप्त वैदिकान्  ॥ नर्प्_१,११४।४० ॥  
प्रतिमाः सप्तकुर्वीन्त सुवर्णेन स्वशक्तितः  ।  
जटिलाः साक्षसूत्राश्च कमण्डलुसमन्विताः  ॥ नर्प्_१,११४।४१ ॥  
संस्थाप्य कलशेष्वेतांस्ताम्रेषु मृन्मयेषु वा  ।  
स्नापयेद्विधि वद्भक्त्या पृथक्पञ्चामृतैरपि  ॥ नर्प्_१,११४।४२ ॥  
उपचारैः षोडशभिस्ततः सम्पूज्य भक्तितः  ।  
अर्घ्यं दत्वा ततो होमं तिलव्रीहियवादिभिः  ॥ नर्प्_१,११४।४३ ॥  
ठसहस्तोमाऽइति ऋखा नामनन्त्रैस्तु वा पृथक्  ।  
पुण्यैर्मन्त्रैस्तथैवान्यैर्हुत्वा पूर्णाहुतिं चरेत्  ॥ नर्प्_१,११४।४४ ॥  
ततस्तु सप्त गा दद्याद्वस्त्रालङ्कारसंयुताः  ।  
आचार्यं पूजयेज्जैव वस्त्रालङ्कारभूषणैः  ॥ नर्प्_१,११४।४५ ॥  
अनुज्ञया गुरोः पश्चान्मूर्तीर्विप्रेषु चार्पयेत्  ।  
भोजयित्वा तु तान्भक्त्या प्रणिपत्य विसर्जयेत्  ॥ नर्प्_१,११४।४६ ॥  
ततश्चेष्टैः सहासीनः स्वयं ब्राह्मणशेषितम्  ।  
भुङ्क्त्वा वै षड्रसोपेतं प्रमुद्यात्सह बन्धुभिः  ॥ नर्प्_१,११४।४७ ॥  
एतत्कृत्वा व्रतं गाङ्गं भोगान्भुक्त्वाथ वाञ्छितान्  ।  
सप्तर्षीणां प्रसादेन विमानवरगो भवेत्  ॥ नर्प्_१,११४।४८ ॥  
आश्विने शुक्लपञ्चम्यामुपाङ्गललिताव्रतम्  ॥ नर्प्_१,११४।४९ ॥  
तस्याः स्वर्णमयीं मूर्तिं शक्त्या निर्माय नारद  ।  
उपचारैः षोडशभिः पूजयेत्तां विधानतः  ॥ नर्प्_१,११४।५० ॥  
पक्वान्नं फलसंयुक्तं सघृतं दक्षिणान्वितम्  ।  
द्विजवर्याय दातव्यं व्रतसम्पूर्तिहेतवे  ॥ नर्प्_१,११४।५१ ॥  
"सवाहना शक्तियुता वरदा पूजिता मया  ।  
मातर्मामनुगृह्याथ गम्यतां निजमन्दिरम्  ॥ नर्प्_१,११४।५२ ॥  
कार्तिके शुक्लपञ्चम्यां जयाव्रतमनुत्तमम्  ।  
कर्तव्यं पापनाशाय श्रद्धया द्विजसत्तम  ॥ नर्प्_१,११४।५३ ॥  
पूजयित्वा जयां विप्र यथाविधि समाहितः  ।  
उपचारैः षोडशभिस्ततः शुचिरलङ्कृतः  ॥ नर्प्_१,११४।५४ ॥  
विप्रैकं भोजयेच्चापि तस्मै दत्त्वा च दक्षिणाम्  ।  
विसर्जयेत्ततः पश्चात्स्वयं भुञ्जीत वाग्यतः  ॥ नर्प्_१,११४।५५ ॥  
यस्तु वै भक्तिसंयुक्तः स्नानं कुर्याज् जयादिने  ।  
नश्यन्ति तस्य पापानि सिंहाक्रान्ता मृगा यथा  ॥ नर्प्_१,११४।५६ ॥  
यदश्वमेधावभृथे फलं स्नानेन कीर्तितम्  ।  
तत्फलं प्राप्यते विप्रस्नानेनापि जयादिने  ॥ नर्प्_१,११४।५७ ॥  
अपुत्रो लभते पुत्रं वन्ध्या गभ च विन्दति  ।  
रोगी रोगात्प्रमुच्येत बद्धो मुच्येत बन्धनात्  ॥ नर्प्_१,११४।५८ ॥  
मार्गशुक्ले च पञ्चम्यां नागानिष्ट्वा विधानतः  ।  
नागेभ्यो ह्यभयं लब्ध्वा मोदते सह बान्धवैः  ॥ नर्प्_१,११४।५९ ॥  
पौषे ऽपि शुक्लपञ्चम्यां सम्पूज्य मधुसूदनम्  ।  
लभते बाञ्छितान्कामान्नात्र कार्या विचारणा  ॥ नर्प्_१,११४।६० ॥  
पञ्चम्यां प्रतिमासे तु शुक्ले कृष्णे च नारद  ।  
पितॄणां पूजनं शस्तं नागानां चापि सर्वथा  ॥ नर्प्_१,११४।६१ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थपञ्चमीव्रतनिरूपणं नाम चतुर्दशाधिकशततमो ऽध्यायः  
  
  
_____________________________________________________________  
  
  
सनातन उवाच  
शृणु विप्र प्रवक्ष्यामि षष्ठ्याश्चैव व्रतानि ते  ।  
यानि सम्यग्विधायात्र लभघेत्सर्वान्मनोरथान्  ॥ नर्प्_१,११५।१ ॥  
चैत्रमासे शुक्लषष्ठ्यां कुमारव्रतमुत्तमम्  ।  
तत्रेष्ट्वा षण्मुखं देवं नानापूजा विधानतः  ॥ नर्प्_१,११५।२ ॥  
पुत्रं सर्वगुणोपेतं प्राप्नुयाच्चिरजीविनम्  ।  
वैशाखशुक्लषष्ठ्यां च पूजयित्वा च कार्तिकम्  ॥ नर्प्_१,११५।३ ॥  
लभते मातृजं सौख्यं नात्र कार्या विचारणा  ।  
ज्येष्ठमासे शुक्लषष्ठ्यां विधिनेष्ट्वा दिवाकरम्  ॥ नर्प्_१,११५।४ ॥  
लभते वाञ्छितान्कामांस्तत्प्रसादान्न संशयः  ।  
आषाढशुक्लषष्ठ्यां वै स्कन्दव्रतमनुत्तमम्  ॥ नर्प्_१,११५।५ ॥  
उपोष्य पूजयित्वैनं शिवोमाप्रियमात्मजम्  ।  
लभते ऽभीप्सितान्कामान्पुत्रपौत्रादिसन्ततीः  ॥ नर्प्_१,११५।६ ॥  
श्रावणे शुक्लषष्ठ्यां तु शरजन्मानमर्चयेत् ।  
उपचारैः षोडशभिर्भक्त्या परमयान्वितः  ॥ नर्प्_१,११५।७ ॥  
लभते ऽभीप्सितानर्थान्षण्मुखस्य प्रसादतः  ।  
भाद्रमासे कृष्णषष्ट्यां ललिताव्रतमुच्यते  ॥ नर्प्_१,११५।८ ॥  
प्रातः स्नात्वा विधानेन नारी शुक्लाम्बरावृता  ।  
शुक्तमाल्ययधरा वापि नद्याः सङ्गमवालुकाम्  ॥ नर्प्_१,११५।९ ॥  
गृहीत्वा वंशपात्रे तु धृत्वा पिण्डाकृतिं च ताम्  ।  
पञ्चधा ललितां तत्र ध्यायेद्वनविलासिनीम्  ॥ नर्प्_१,११५।१० ॥  
पङ्कजं करवीरं च नेपालीं मालतीं तथा  ।  
नीलोत्पलं केतकीं च सङ्गृह्य तगरं तथा  ॥ नर्प्_१,११५।११ ॥  
एकैकाष्टशतं ग्राह्यमष्टाविंशतिरेव च  ।  
अक्षताः कलिका गृह्य ताभिर्देवीं प्रपूजयेत्  ॥ नर्प्_१,११५।१२ ॥  
प्रार्थयेदग्रतः स्थित्वा देवीं तां गिरिशप्रियाम्  ।  
गङ्गाद्वारे कुशावर्त्ते विल्वके नीलपर्वते  ॥ नर्प्_१,११५।१३ ॥  
स्नात्वा कनखले देवि हररिं लब्धवती पतिम्  ।  
ललिते सुभगं देवि सुखसौभाग्यदायिनि  ॥ नर्प्_१,११५।१४ ॥  
अनतं दहि सौभाग्येमह्यं तुभ्यं नमो ऽनमनः  ।  
मन्त्रेणानेन कुसुमैश्वम्पकस्य सुशोभनैः  ॥ नर्प्_१,११५।१५ ॥  
अभ्यर्च्य विधिवत्तस्या नवैद्यं पुरतो न्यसेत्  ।  
त्रपुषैरपि कूष्माण्डैर्नालिकेरैः सुदाडिमैः  ॥ नर्प्_१,११५।१६ ॥  
बीजपूरैः सुतुडीरैः कारवल्लैः सचिर्भटैः  ।  
फलैस्तत्कालसम्भूतैः कृत्वा शोभां तदग्रतः  ॥ नर्प्_१,११५।१७ ॥  
विरूढधान्याङ्कुरकैः सुदीपावलिभिस्तथा  ।  
साद्धै सर्गणकैधूपः सौहालककरञ्जकैः  ॥ नर्प्_१,११५।१८ ॥  
गुडपुष्पैः कर्णवेष्टडैर्मोदकैरुपमोदकैः  ।  
बहुप्रकारैर्नैवेद्यैर्यथा विभवसारतः  ॥ नर्प्_१,११५।१९ ॥  
एवमभ्यर्च्य विधिवद्रात्रौ जागरणोत्सवम्  ।  
गीतवाद्यनटैर्नृत्यैः प्रोक्षणीयैरनेकधा  ॥ नर्प्_१,११५।२० ॥  
सखीभिः सहिता साध्वी तां रात्रिं प्रसभं नयेत्  ।  
न च सम्मीलयेन्नेत्रे नारीयामचतुष्टयम्  ॥ नर्प्_१,११५।२१ ॥  
दुर्भगा दुष्कृता वन्ध्या नेत्रसम्मीलनाद्भवेत्  ।  
एवं जागरणं कृत्वा सप्तम्यां सरितं नयेत्  ॥ नर्प्_१,११५।२२ ॥  
गन्धपुष्पैस्तथाभ्यर्च्य गीतवाद्यपुरःसरैः  ।  
तच्च दद्याद्द्विजेन्द्राय नैवेद्यादि द्विजोत्तम  ॥ नर्प्_१,११५।२३ ॥  
स्नात्वा गृहं समागत्य हुत्वा वैश्वानरं ततः  ।  
देवान्पितॄन्मनुष्यांश्च पूजयित्वा सुवासिनीः  ॥ नर्प्_१,११५।२४ ॥  
कन्यकाश्चैव सम्भोज्य ब्राह्मणान्दश पञ्च च  ।  
भक्ष्यभोज्यैर्बहुविधैर्दत्वा दानानि भूरिशः  ॥ नर्प्_१,११५।२५ ॥  
ललिता मे ऽस्तु सुप्रीता इत्युक्त्वा तान्विसर्जयेत्  ।  
यः कश्चिदाचरेदेतद्व्रतं सौभाग्यदं परम्  ॥ नर्प्_१,११५।२६ ॥  
नरो वा यदि वा नारी तस्य पुण्यफलं शृणु  ।  
यद्व्रतैश्च तपोभिश्च दानैर्वा नियमैरपि  ॥ नर्प्_१,११५।२७ ॥  
तदेतेनेह लभ्येत किं बहूक्तेन नारद  ।  
मृतेरनन्तरं प्राप्य शिवलोकं सनातनम्  ॥ नर्प्_१,११५।२८ ॥  
मोदते ललितादेव्या शैवे वै सखिवच्चिरम्  ।  
नभस्ये मासि या शुक्ला षष्ठी सा चन्दनाह्वया  ॥ नर्प्_१,११५।२९ ॥  
तस्यां देवीं समभ्यर्च्य लभते तत्सलोकताम्  ।  
रोहिणी पातभौमैस्तु संयुता कपिला भवेत्  ॥ नर्प्_१,११५।३० ॥  
तस्यां रविं समभ्यर्च्य व्रती नियमतत्परः  ।  
लभते वाञ्छितान्कामान्भास्करस्य प्रसादतः  ॥ नर्प्_१,११५।३१ ॥  
अन्नदानं जपो होमं पितृदेवर्षितर्पणम्  ।  
सर्वमेवाक्षयं ज्ञेयं कृतं देवर्षिसत्तम  ॥ नर्प्_१,११५।३२ ॥  
कपिलां धेनुमभ्यर्च्य वस्त्रमाल्यानुले पनैः  ।  
प्रदद्याद्वेदविदुषे द्वादशात्मप्रतुष्टये  ॥ नर्प्_१,११५।३३ ॥  
अथेषुशुक्लषष्ठ्यां तु पूज्या कात्यायनी द्विज  ।  
गन्धाद्यैर्मङ्गलद्रव्यैर्नैवेद्यैर्विविधैस्तथा  ॥ नर्प्_१,११५।३४ ॥  
ततः क्षमाप्य देवेशीं प्रणिपत्य विसर्जयेत्  ।  
पूज्यात्र सैकती मूर्तिर्यद्वा द्विजसती मुदा  ॥ नर्प्_१,११५।३५ ॥  
वस्त्रालङ्करणैर्भव्यैः कात्यायिन्याः प्रतुष्टये  ।  
कन्या वरं प्राप्नुयाच्च वाञ्चितं पुत्रमङ्गना  ॥ नर्प्_१,११५।३६ ॥  
कात्यायिनीप्रसादाद्वै नात्र कार्या विचारणा  ।  
कार्तिके शुक्लषष्ठ्यां तु षण्मुखेन महात्मना  ॥ नर्प्_१,११५।३७ ॥  
देवसेना महाभागा लब्धा सर्वुसुरार्पिता  ।  
अतस्तस्यां सुरश्रेष्ठां देवसेनां च षण्मुखम्  ॥ नर्प्_१,११५।३८ ॥  
सम्पूज्य निखिलैरेव उपचारैर्मनोहरैः  ।  
प्राप्नुयादतुलां सिद्धिं मनोभीष्टां द्विजोत्तम  ॥ नर्प्_१,११५।३९ ॥  
अत्रैव वह्निपूजोक्तां तां च सम्पक्समाचरेत्  ।  
विविधद्रव्यहोमैश्च वह्निपूजापुरः सरम्  ॥ नर्प्_१,११५।४० ॥  
मार्गशीर्षे शक्लषष्ठ्यां निहतस्तारकासुरः  ।  
स्कन्देन सत्कृतिः प्राप्ता ब्रहमाद्यैः परिकल्पिता  ॥ नर्प्_१,११५।४१ ॥  
ततो ऽस्यां पूजयेत्स्कन्दं गन्धपुष्पाक्षतैः फलैः  ।  
वस्त्रैराभूषणश्चापि नैवेद्यैर्विविधैस्तथा  ॥ नर्प्_१,११५।४२ ॥  
रविवारेण संयुक्ता तथा शतभिषान्विता  ।  
यदि चेत्सा समुद्दिष्टा चम्पाह्वा मुनिसत्तम  ॥ नर्प्_१,११५।४३ ॥  
तस्यां विश्वेश्वरो देवो द्रष्टव्यः पापनाशनः  ।  
पूजनीयो वेदनीयः स्मर्तव्यः सौख्यमिच्छता  ॥ नर्प्_१,११५।४४ ॥  
स्नानदानादिकं चात्र सर्वमक्षय्यमुच्यते  ।  
पौषमासे शुक्लषष्ठ्यां देवो दिनपतिर्द्विज  ॥ नर्प्_१,११५।४५ ॥  
विष्णुरूपी जगत्त्राता प्रदुर्भूताः सनातनः  ॥ नर्प्_१,११५।४६ ॥  
स तस्मात्पूजनीयो ऽस्यां द्रव्यैर्गन्धपुरस्कृतैः  ।  
नैवेद्यैर्वस्त्त्रभूषाद्यैः सर्वसौख्यमभीप्सुभिः  ॥ नर्प्_१,११५।४७ ॥  
माघमासे सिता षष्ठी वरुणाह्वा स्मृता तु सा  ।  
तस्यां वरुणमभ्यर्च्येद्विष्णुरूपं सनातनम्  ॥ नर्प्_१,११५।४८ ॥  
रक्तैर्गन्धांशुकैः पुष्पैर्नैवेद्यैर्धूपदीपकैः  ।  
एवमभ्यर्च्य विधिवद्यद्यच्चाभिलषेन्नरः  ॥ नर्प्_१,११५।४९ ॥  
तत्तच्च फलतो लब्ध्वा मोदते तत्प्रसादतः  ।  
फआल्गुने शुक्लषष्ठ्यां तु देवं पशुपतिं द्विज  ॥ नर्प्_१,११५।५० ॥  
मृन्मयं विधिना कृत्त्वा पूजयेदुपचारकैः  ।  
संस्नाप्य शतरुद्रेण पृथक्पञ्चामृतैर्जलैः  ॥ नर्प्_१,११५।५१ ॥  
गन्धैरालिप्य सुश्वेतैरक्षतैः श्वेतपुष्पकैः  ।  
बिल्वपत्रैश्च धत्तूरकुसुमैश्च फलैस्तथा  ॥ नर्प्_१,११५।५२ ॥  
सम्पूज्य नानानैवेद्यैर्नीराज्य विधिवत्ततः  ।  
क्षमाप्य प्रणिपत्यैनं कैलासाय विसर्जयेत्  ॥ नर्प्_१,११५।५३ ॥  
एवं कृत शिवार्चस्तु नरो नार्यथवा मुने  ।  
इह भुक्त्वा वरान्भोगानन्ते शिवगतिं लभेत्  ॥ नर्प्_१,११५।५४ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थितषष्ठीव्रतनिरूपणं नाम पञ्चदशाधिकशततमो ऽध्यायः  
  
  
_____________________________________________________________  
  
  
सनातन उवाच  
शृणु नारद वक्ष्यामि सप्तम्यास्ते व्रतान्यहम्  ।  
यानि कृत्वा नरो भक्त्या सूर्यसायुज्यमाप्नुयात्  ॥ नर्प्_१,११६।१ ॥  
चैत्रे तु शुक्लसप्तम्यां बहिः स्नानं समाचरेत्  ।  
स्थण्डिले गोमयालिप्ते गौरमृत्तिकयास्तृते  ॥ नर्प्_१,११६।२ ॥  
लिखित्वाष्टदलं पद्मं कर्णिकायां विभावम्  ।  
विन्यसेत्पूर्वपत्रे तु देवौ द्वौ कृतधातुकौ  ॥ नर्प्_१,११६।३ ॥  
आग्नेयं च न्यसेन्पत्रे गन्धर्वौं कृतकारकौ  ।  
दक्षिणे च न्यसेत्पत्रे तथैव राक्षसद्वयम्  ॥ नर्प्_१,११६।४ ॥  
आकृतौ द्वौ न्यसेत्पत्रे नैरृते मुनिसत्तम  ।  
काद्रवेयौ महानागौ पश्चिमे कृतचारकौ  ॥ नर्प्_१,११६।५ ॥  
वायव्य यातुधानौ द्वौ उत्तरे च ऋषिद्वयम्  ।  
ऐशान्ये विन्यसेत्पत्पे ग्रहमेको द्विजोत्तम  ॥ नर्प्_१,११६।६ ॥  
तेषां सम्पूजनं कार्यं गन्धमाल्यानुलेपनैः  ।  
दीपैर्धूपैः सनैवेद्यैस्ताम्बूलक्रमुकादिभिः  ॥ नर्प्_१,११६।७ ॥  
एवं सम्पूज्य होमं तु घृतेनाष्टशतं चरेत्  ।  
सूर्यस्याष्टाष्ट चान्येषां प्रदद्यादाहुतीः क्रमात्  ॥ नर्प्_१,११६।८ ॥  
नाममन्त्रेण वेद्यां वा ततः पूर्णाहुतिं ददेत्  ।  
दक्षिणा च ततो देया द्विजेभ्यः शक्तितो द्विज  ॥ नर्प्_१,११६।९ ॥  
एतत्कृत्वा विधआनं तु सर्वसौख्यमवाप्नुयात्  ।  
देहान्ते मण्डलं भानोर्भत्त्वा गच्छेत्परं पदम्  ॥ नर्प्_१,११६।१० ॥  
वैशाखशुक्लसप्तम्यां जह्नुना जाह्नवी स्वयम्  ।  
क्रोधात्पीता पुनस्त्यक्ता कर्णरन्ध्रात्तु दक्षिणात्  ॥ नर्प्_१,११६।११ ॥  
तां तत्र पूजयेत्स्नात्वा प्रत्यूषे विमले जले  ।  
गन्धपुष्पाक्षताद्यैश्च सर्वैरेवोपचारकैः  ॥ नर्प्_१,११६।१२ ॥  
ततो घटसहस्रं तु देयं गङ्गाव्रते त्विदम्  ।  
भक्त्या कृतं सप्तकुलं नयेत्स्वर्गमसंशयः  ॥ नर्प्_१,११६।१३ ॥  
कमलव्रतमप्यत्र प्रोक्तं तद्विधिरुच्यते  ।  
तिलमात्रं तु सौवर्णं विधाय कमलं शुभम्  ॥ नर्प्_१,११६।१४ ॥  
वस्त्रयुग्मावृतं कृत्वा गन्धधूपादिनार्चयेत्  ।  
नमस्ते पद्महस्ताय नमस्ते विश्वधारिणे  ॥ नर्प्_१,११६।१५ ॥  
दिवाकर नमस्तुभ्यं प्रभाकर नमो ऽस्तु ते  ।  
इति सम्प्रार्थ्य देवेशं सूर्ये चास्तमुपागते  ॥ नर्प्_१,११६।१६ ॥  
सोदकुम्भं तु तत्पद्मं कपिलां च द्विजेर्ऽपयेत्  ।  
तद्दिने तूपवस्तव्यं भोक्तव्यं च परे ऽहनि  ॥ नर्प्_१,११६।१७ ॥  
सम्भोज्य ब्राह्मणान्भक्त्या व्रतसाकल्यमाप्नुयात्  ।  
निबव्रतं च तत्रेव तद्विधानं शृणुष्व मे  ॥ नर्प्_१,११६।१८ ॥  
निम्बपत्रैः स्मृता पूजा भास्करस्य द्विजोत्तम  ।  
खखोल्कायेति मन्त्रेण प्रणवाद्येन नारद  ॥ नर्प्_१,११६।१९ ॥  
निम्बपत्रं ततो ऽश्नीयाच्छयेद्भूमौ च वाग्यतः  ।  
द्विजान्परे ऽह्नि सम्भोज्य स्वयं भुञ्जीत बन्धुभिः  ॥ नर्प्_१,११६।२० ॥  
निम्बपत्रव्रतं चैतत्कर्तृआणां सर्वसौख्यदम्  ।  
सप्तमी शर्कराख्यैषा प्रोक्ता तच्चापि मे शृणु  ॥ नर्प्_१,११६।२१ ॥  
अमृतं पिबतो हस्तात्सूर्यस्यामृतबिन्दवः  ।  
निष्पेतुर्भुवि चोत्पन्नाः शालिमुद्गयवेक्षवः  ॥ नर्प्_१,११६।२२ ॥  
शर्करा च ततस्तस्मादिक्षुसारामृतोपमा  ।  
इष्टा रवेरतः पुण्या शर्करा हव्यकव्ययोः  ॥ नर्प्_१,११६।२३ ॥  
शर्करासप्तमी चैव वाजिमेधपलप्रदा  ।  
सर्वदुःखोपशमनी पुत्रसन्ततिवर्धिनी  ॥ नर्प्_१,११६।२४ ॥  
अस्यान्तु शर्करादानं शर्कराभोजनं तथा  ।  
कर्तव्यं हि प्रयत्नेन व्रतमे तद्रविप्रियम्  ॥ नर्प्_१,११६।२५ ॥  
यः कुर्यात्पराया भक्त्या स वै सद्गतिमाप्नुयात्  ।  
ज्येष्ठे तु शुक्लसप्तम्यां जात इन्द्रो रविः स्वयम्  ॥ नर्प्_१,११६।२६ ॥  
तं सम्पूज्य विधानेन सोपवासो जितेन्द्रियः  ।  
स्वर्गतिं लभते विप्र देवेन्द्रस्य प्रसादतः  ॥ नर्प्_१,११६।२७ ॥  
आषाढशुक्लसप्तम्यां विवस्वान्नाम भास्करः  ।  
जातस्तं तत्र सम्प्रार्च्य गन्धपुष्पादिभिः पृथक्  ॥ नर्प्_१,११६।२८ ॥  
लभते सूर्यसायुज्यं विप्रेन्द्रात्र न संशयः  ।  
श्रावणे शुक्लसप्तम्यामव्यङ्गाख्यं व्रतं शुभम्  ॥ नर्प्_१,११६।२९ ॥  
कार्पासं तु चतुर्हस्तं सार्द्ध वस्त्रं हि गोपतेः ॥।  
पूजान्ते प्रीतये देयं व्रतमेतच्छुभावहम्  ॥ नर्प्_१,११६।३० ॥  
यदि चेद्धस्तयुक्तेयं तदा स्यात्पापनाशिनी  ।  
अस्यां दानं जपो होमः सर्वं चाक्षय्यतां व्रजेत्  ॥ नर्प्_१,११६।३१ ॥  
भाद्रे तु शुक्लसप्तम्याममुक्ताभरणव्रतम्  ।  
सोमस्य तु महेशस्य पूजनं चात्र कीर्तितम्  ॥ नर्प्_१,११६।३२ ॥  
गङ्गादिभिः षोडशभिरुपचारैः समर्चनम्  ।  
प्रार्थ्य प्रणम्य विसृजेत्सर्वकामसमृद्धये  ॥ नर्प्_१,११६।३३ ॥  
फलसप्तमिका चेयं तद्विधानमुदीर्यते  ।  
नालिकेरं च वृन्ताकं नारङ्गं बीजपूरकम्  ॥ नर्प्_१,११६।३४ ॥  
कूष्माण्डं बृहतीपूगमिति सप्त फलानि वै  ।  
महादेवस्य पुरतो विन्यस्यापरदोरकम्  ॥ नर्प्_१,११६।३५ ॥  
सप्ततन्तुकृतं सप्तग्रन्थियुक्तं द्विजोत्तम  ।  
सम्पूज्य परया भक्त्या धारयेद्वामके करे  ॥ नर्प्_१,११६।३६ ॥  
स्त्री नरो दक्षिणे चैव यावद्वर्षं समाप्यते  ।  
सम्भोज्य विप्रान्सप्तैव पायसेन विसृज्यस तान्  ॥ नर्प्_१,११६।३७ ॥  
स्वयं भुञ्जीत मतिमान् व्रतसम्पूर्तिहेतवे  ।  
फलानि तानि देयानि सप्तस्वपि द्विजेषु च  ॥ नर्प्_१,११६।३८ ॥  
एवं तु सप्त वर्षाणि कृत्वोपास्य यथाविधि  ।  
सायुज्यं लभते विप्र महादेवस्य तद्व्रती  ॥ नर्प्_१,११६।३९ ॥  
आश्विने शुक्लपक्षे तु विज्ञेया शुभसप्तमी  ।  
तस्यां कृतस्नानपूजो वाचयित्वा द्विजोत्तमान्  ॥ नर्प्_१,११६।४० ॥  
आरभ्य कपिलाङ्गां च सम्पूज्य प्रार्थयेत्ततः  ।  
त्वामहं दद्मि कल्याणि प्रीयतामर्यमा स्वयम्  ॥ नर्प्_१,११६।४१ ॥  
पालय त्वं जगत्कत्स्नं यतो ऽसि धर्मसम्भवा  ।  
इत्युक्त्वा वेदविदुषे दत्त्वा कृत्वा च दक्षिणाम्  ॥ नर्प्_१,११६।४२ ॥  
नमस्कृत्य स्वयं विप्र विसृजेत्प्राशयेत्वरवयम्  ।  
पचगव्यं व्रतं चेत्थं विधाय श्वो द्विजोत्तमान्  ॥ नर्प्_१,११६।४३ ॥  
भोजयित्वा स्वयं चाद्यात्तदन्नं द्विजशेषितम्  ।  
कृतं ह्येतद्गतं विप्र सुभाष्यं श्रद्धयान्वितः  ॥ नर्प्_१,११६।४४ ॥  
देवदेवप्रसादेन भुक्तिमुक्तिमवाप्नुयात्  ।  
अथ कार्तिकशुक्लायां शाकाख्यं सप्तमीव्रतम्  ॥ नर्प्_१,११६।४५ ॥  
तस्यां तु सप्तशाकानिसस्वर्णकमलानि च  ।  
प्रदद्यात्सप्तविप्रेभ्यः शाकाहारस्ततः स्वयम्  ॥ नर्प्_१,११६।४६ ॥  
द्वितीये ऽह्नि द्विजान्भोज्य दत्वा तेभ्यो ऽन्नदक्षिणाम्  ।  
विसृज्य बन्धुभिः सार्द्धं स्वयं भुञ्जीत वाग्यतः  ॥ नर्प्_१,११६।४७ ॥  
मार्गस्य सितसप्तम्यां मित्रव्रतमुदाहृतम्  ।  
यद्विष्णोर्दक्षिणं नेत्रं तदेव कृतवानिह  ॥ नर्प्_१,११६।४८ ॥  
अदित्यां कश्यपाज्जज्ञे मित्रो नामा दिवाकरः  ।  
अतो ऽस्यां पूजनं तस्य यथोक्तविधिना द्विज  ॥ नर्प्_१,११६।४९ ॥  
कृत्वा द्विजान्भोजयित्वा सप्तैव मधुरादिना  ।  
सुवर्णदक्षिणां दत्वा विसृज्याश्नीत च स्वयम्  ॥ नर्प्_१,११६।५० ॥  
कृत्वैतद्विधिना लोकं सृर्य्यस्य व्रजति ध्रुवम्  ।  
द्विजोब्राह्मं तथा शूद्रः सत्कुलेजन्म चाप्नुयात्  ॥ नर्प्_१,११६।५१ ॥  
पौषस्य शुक्लसप्तम्यां व्रतं चाभयसञ्ज्ञितम्  ।  
उपोष्य भानुं त्रिःसन्ध्यं समभ्यर्च्य धरास्थितः  ॥ नर्प्_१,११६।५२ ॥  
क्षीरसिक्तान्नसम्बद्धं मोदकं प्रस्थसम्मितम्  ।  
द्विजाय दत्वा भोज्यान्यान्सप्ताष्टभ्यश्च दक्षिणाम्  ॥ नर्प्_१,११६।५३ ॥  
पृथवी वा सुवर्णं वा विसृज्याश्नीत च स्वयम्  ।  
अभयाख्यं व्रतं त्वेतत्सर्वस्याभयदं स्मृतम्  ॥ नर्प्_१,११६।५४ ॥  
मार्तण्डाख्यं व्रतं नाम कथयन्ति द्विजाः परे  ।  
एकमेवेति च प्रोक्तमेकदैवतया बुधैः  ॥ नर्प्_१,११६।५५ ॥  
माघे तु कृष्णसप्तम्यां व्रतं सर्वाप्तिसञ्ज्ञकम्  ।  
समुपोष्य दिने तस्मिन्सम्पूज्यादित्यबिम्बकम्  ॥ नर्प्_१,११६।५६ ॥  
सौवर्णं गन्धपुष्पाद्यैः कृत्वा रात्रौ च जागरम्  ।  
परे ऽह्नि विप्रान्सम्भोज्य पायसेन तु सप्त वै  ॥ नर्प्_१,११६।५७ ॥  
दक्षिणां नालिकेराणि तेभ्यो दत्वा गुरुं ततः  ।  
सौवर्णं तु रवेर्बिम्बं युक्तं दक्षिणया न्यया  ॥ नर्प्_१,११६।५८ ॥  
समर्प्य च भृशं प्रार्थ्य विसृज्याद्यात्स्वयं ततः  ।  
एतत्सर्वाप्तिदं नाम सम्प्रोक्तं सार्वकामिकम्  ॥ नर्प्_१,११६।५९ ॥  
व्रतस्यास्य प्रभावेण द्वैतं सिध्येद्धि सर्वथा  ।  
माघस्य शुक्लसप्तम्यामचलाख्यं व्रतं स्मृतम्  ॥ नर्प्_१,११६।६० ॥  
त्रिलोचनजयन्तीयं सर्वपापहरा स्मृता  ।  
रथाख्या सप्तमी चेयं चक्रवर्तित्वदायिनी  ॥ नर्प्_१,११६।६१ ॥  
अस्यां समर्च्य सवितुः प्रतिमां तु हैमीं हैमाश्वयुक्तरथगां तु ददेत्सहेभाम्  ।  
यो भावभक्तिसहितः स गतो हि लोकं शम्भोः स मोदत इहापि च भुक्तभोगः  ॥ नर्प्_१,११६।६२ ॥  
भास्करी सप्तमी चेयं कोटिभास्वद्ग्रहोपमा  ।  
अरुणोदयवेलायामस्यां स्नानं विधीयते  ॥ नर्प्_१,११६।६३ ॥  
अर्कस्य च बदर्याश्च  सप्त सप्त दलानि वै  ।  
निधाय शिरसि स्नायात्सप्तजन्माघशान्तये  ॥ नर्प्_१,११६।६४ ॥  
पुत्रप्रदं व्रतं चात्र प्राहादित्यः स्वयं प्रभुः  ।  
यो माघसितप्तम्यां पूजयेन्मां विधानतः  ॥ नर्प्_१,११६।६५ ॥  
तस्याहं पुत्रतां यास्ये स्वांशेन भृशतोषितः  ।  
तस्माज्जितेन्द्रियो भूत्वा समुपोष्य दिवानिशम्  ॥ नर्प्_१,११६।६६ ॥  
पूजयेदपरे चाह्नि होमं कृत्वा द्विजां स्ततः  ।  
दध्योदनेन पयसा पायसेन च भोजयेत्  ॥ नर्प्_१,११६।६७ ॥  
अनेन विधिना यम्तु कुरुते पुत्रसप्तमीः  ।  
लभते स तु सत्पुत्रं चिरायुषमनामयम्  ॥ नर्प्_१,११६।६८ ॥  
तपस्यशुक्लसप्तम्यां व्रतमर्कपुटं चरेत् ॥  
अर्कपत्रैर्यजेदर्कमर्कपत्राणि चाश्नुयात्  ॥ नर्प्_१,११६।६९ ॥  
अर्कनाम जपेच्छश्वदित्थं चार्कपुटव्रतम्  ।  
धनदं पुत्रदं चैतत्सर्वपापप्रणाशनम्  ॥ नर्प्_१,११६।७० ॥  
त्रिवर्गदामिति प्राहुः केचिदेतद्वतं द्विज  ।  
यज्ञव्रतं तथाप्यन्ये विधिवद्धोमकर्मणा  ॥ नर्प्_१,११६।७१ ॥  
सर्वासु सर्वमासेषु सप्तमीषु द्विजोत्तमः  ।  
भास्कराराधनं प्रोक्तं सर्वकामिकमित्यलम्  ॥ नर्प्_१,११६।७२ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थितसप्पमीव्रतनिरूपणं नाम षोडशाधिकशततमो ऽध्यायः  
  
  
_____________________________________________________________  
  
  
सनातन उवाच  
शुक्लाष्टम्यां चैत्रमासे भवान्याः प्रोच्यते जनिः  ।  
प्रदक्षिणशतं कृत्वा कार्यो यात्रामहोत्सवः  ॥ नर्प्_१,११७।१ ॥  
दर्शनं जगदम्बायाः सर्वानन्दप्रदं नृणाम्  ।  
अत्रैवाशो ककलिकाप्राशनं समुदाहृतम्  ॥ नर्प्_१,११७।२ ॥  
अशोककलिकाश्चाष्टौ ये पिबन्ति पुनर्वसौ  ।  
चैत्रे मासि सिताष्टम्यां न ते शोकमवाप्नुयुः  ॥ नर्प्_१,११७।३ ॥  
महाष्टमीति च प्रोक्ता देव्याः पूजाविधानतः  ।  
वैशाखस्य सिताष्टम्यां समुपोष्यात्र वारिणा  ॥ नर्प्_१,११७।४ ॥  
स्नात्वापराजितां देवीं मांसीबालकवारिभिः  ।  
स्नापयित्वार्च्य गन्धाद्यैर्नैवेद्यं शर्करामयम्  ॥ नर्प्_१,११७।५ ॥  
कुमारीर्भोजयेच्चापि नवम्यां पारणाग्रतः  ।  
ज्योतिर्मयविमानेन भ्राजमानो यथा रविः  ॥ नर्प्_१,११७।६ ॥  
लोकेषु विचरेद्विप्र देव्याश्चैव प्रसादतः  ।  
कृष्णाष्टम्यां ज्येष्ठमासे पूजयित्वा त्रिलोचनम्  ॥ नर्प्_१,११७।७ ॥  
शिवलोके वसेत्कल्पं सर्वदेवनमस्कृतः  ।  
ज्येष्ठशुक्ले तथाष्टम्यां यो देवीं पूजयेन्नरः  ॥ नर्प्_१,११७।८ ॥  
स विमानेन चरति गन्धर्वाप्सरसां गणैः  ।  
शुक्लाष्टम्यां तथाऽषाढे स्नात्वा चैव निशाम्बुना  ॥ नर्प्_१,११७।९ ॥  
तेनैव स्नापयेद्देवीं पूजयेच्च विधानतः  ।  
ततः शुद्धजलैः स्नाप्य विलिम्पेत्सेन्दुचन्दनैः  ॥ नर्प्_१,११७।१० ॥  
नैवेद्यं शर्करोपेतं दत्वाऽचमनमर्पयेत्  ।  
भोजयित्वा ततो विप्रान्दत्वा स्वर्णं च दक्षिणाम्  ॥ नर्प्_१,११७।११ ॥  
विसृज्य च ततः पश्चात्स्वयं भुञ्जीत वाग्यतः  ।  
एतद्व्रतं नरः कृत्वा देवीलोकमवाप्नुयात्  ॥ नर्प्_१,११७।१२ ॥  
नभःशुक्लेतथाष्टम्यां देवीमिष्ट्वा विधानतः  ।  
क्षीरेण स्नापयित्वा च मिष्टान्नं विनिवेदयेत्  ॥ नर्प्_१,११७।१३ ॥  
ततो द्विजान् भोजयित्वा परे ऽह्नि स्वयमप्युत  ।  
भुक्त्वा समापयेदद्व्रतं सन्ततिवर्धनम्  ॥ नर्प्_१,११७।१४ ॥  
नभोमासे सिताष्टम्यां दशाफलमिति व्रतम् ।  
उपवासं तु सङ्कल्प्य स्नात्वा कृत्वा च नैत्यिकम्  ॥ नर्प्_१,११७।१५ ॥  
तुलस्याः कृष्णावर्णाया दलैर्दशभिरर्चयेत्  ।  
कृष्णं विष्णुं तथानन्तं गोविन्दं गरुडध्वजम्  ॥ नर्प्_१,११७।१६ ॥  
दामोदरं हृषीकेशं पद्मनाभं हरिं प्रभुम्  ।  
एतैश्च नामभिर्नित्यं कृष्णदेवं समर्चयेत्  ॥ नर्प्_१,११७।१७ ॥  
नमस्कारं ततः कुर्यात्प्रदक्षिणसमन्वितम्  ।  
एवं दशदिनं कुर्याद्व्रतानामुत्तमं व्रतम्  ॥ नर्प्_१,११७।१८ ॥  
आदौ मध्ये तथा चान्ते होमं कुर्याद्विधानतः  ।  
कृष्णमन्त्रेण जुहुयाच्चरुणाष्टोत्तरं शतम्  ॥ नर्प्_१,११७।१९ ॥  
होमान्ते विधिना सम्यगाचार्य्यं पूजयेत्सुधीः  ।  
सौवर्णे ताम्रपात्रे वा मृन्मये वेणुपात्रके  ॥ नर्प्_१,११७।२० ॥  
तुलसीदलं सुवर्णेन कारयित्वा सुलक्षणम्  ।  
हैमीं च प्रतिमां कृत्वा पूजयित्वा विधानतः  ॥ नर्प्_१,११७।२१ ॥  
निधाय प्रतिमां पात्रे ह्याचार्याय निवेदयेत्  ।  
दातव्या गौः सवत्सा च वस्त्रालङ्कारभूषिता  ॥ नर्प्_१,११७।२२ ॥  
दशाहं कृष्णदेवाय पूरिका दश चार्पयेत्  ।  
ताश्च दद्याद्विधिज्ञाय स्वयं वा भक्षयेद्व्रती  ॥ नर्प्_१,११७।२३ ॥  
शयनं च प्रदातव्यं यथाशक्ति द्विजोत्तम  ।  
दशमे ऽह्नि ततो मूर्तिं सद्रव्यां गुरवेर्ऽपयेत्  ॥ नर्प्_१,११७।२४ ॥  
व्रतान्ते दशविप्रेभ्यः प्रत्येकं दश पूरिकाः  ।  
दद्यादेव दशाब्दं तु कृत्वा व्रतमनुत्तमम्  ॥ नर्प्_१,११७।२५ ॥  
उपोष्य विधिना भूयात्सर्वका मसमन्वितः  ।  
अन्ते कृष्णस्य सायुज्यं लभते नात्र संशयः  ॥ नर्प्_१,११७।२६ ॥  
कृष्णजन्माष्टमी चेयं स्मृता पापहरा नृणाम्  ।  
केवलेनोपवासेन तस्मिञ्जन्मदिने हरेः  ॥ नर्प्_१,११७।२७ ॥  
सप्तजन्मकृतात्पापान्मुच्यते नात्र संशयः  ।  
उपवासी तिलैः स्नातो नद्यादौ विमले जले  ॥ नर्प्_१,११७।२८ ॥  
सुदेशे मण्डपे कॢप्ते मण्डलं रचयेत्सुधीः  ।  
तन्मध्ये कलशं स्थाप्य ताम्रजं वापि मृन्मयम्  ॥ नर्प्_१,११७।२९ ॥  
तस्योपरि न्यसेत्पात्रं ताम्रं तस्योपरि स्थिताम्  ।  
हैमीं वस्त्रयुगाच्छन्नां कृष्णस्य प्रतिमां शुभम्  ॥ नर्प्_१,११७।३० ॥  
पाद्याद्यैरुपचारैस्तु पूजयेत्स्निग्धमानसः  ।  
देवकीं वसुदेवं च यशोदां नन्दमेव च  ॥ नर्प्_१,११७।३१ ॥  
व्रजं गोपांस्तथा गोपीर्गाश्च दिक्षु समर्चयेत्  ।  
तत आरार्तिकं कृत्वा क्षमाप्यानम्य भक्तितः  ॥ नर्प्_१,११७।३२ ॥  
तिष्ठेत्तथैवार्द्धरात्रे पुनः संस्नापयेद्धरिम्  ।  
पञ्चामृतैः शुद्धजलैर्गन्धाद्यैः पूजयेत्पुनः  ॥ नर्प्_१,११७।३३ ॥  
धान्याकं च यवानीं च शुण्ठीं खण्डं च नारद  ।  
साज्यं रौप्ये धृतं पात्रे नैवेद्यं विनिवेदयेत्  ॥ नर्प्_१,११७।३४ ॥  
पुनरारार्तिकं कृत्वा दशधा रूपधारिणम्  ।  
विचिन्तयन्मृगाङ्काय दद्यादर्घ्यं समुद्यते  ॥ नर्प्_१,११७।३५ ॥  
ततः क्षमाप्य देवेशं रात्रिखण्डं नयेद्व्रती  ।  
पौराणिकैः स्तोत्रपाठैर्गीतवाद्यैरनेकधा  ॥ नर्प्_१,११७।३६ ॥  
ततः प्रभाते विप्रग्र्यान्भोजयेन्मधुरान्नकैः  ।  
दत्वा च दक्षिणां तेभ्यो विसृजेत्तुष्टमानसः  ॥ नर्प्_१,११७।३७ ॥  
ततस्तां प्रतिमां विष्णोः स्वर्णधेनुधरान्विताम्  ।  
गुरवे दक्षिणां दत्वा विसृज्याश्रीत च स्वयम्  ॥ नर्प्_१,११७।३८ ॥  
दारापत्यसुहृद्भृत्यरेवं कृत्वा व्रत नरः  ।  
साक्षाद्गोकमाप्नोति विमानवरमास्थितः  ॥ नर्प्_१,११७।३९ ॥  
नैतेन सदृशं चान्यद्व्रतमस्ति जगत्त्रये  ।  
कृतेन येन लभ्येत कोट्यैकादशकं फलम्  ॥ नर्प्_१,११७।४० ॥  
शुक्लाष्टम्यां नभस्यस्य कुर्याद्राधाव्रतं नरः  ।  
पूर्ववद्राधिकां हैमीं कलशस्थां प्रपूजयेत्  ॥ नर्प्_१,११७।४१ ॥  
मध्याह्ने पूजयित्वेनामेकभक्तं समापयेत्  ।  
शक्तो भक्तश्चोपवासं परे ऽह्नि विधिना ततः  ॥ नर्प्_१,११७।४२ ॥  
सुवासिनीर्भोजयित्वा गुरवे प्रतिमार्पणम्  ।  
कृत्वा स्वयं च भुञ्जीतं व्रतमेवं समापयेत्  ॥ नर्प्_१,११७।४३ ॥  
व्रतेनानेन विप्रर्षे कृतेन विधिना व्रती  ।  
रहस्यं गोष्ठजं लब्ध्वा राधापरिकरे वसेत्  ॥ नर्प्_१,११७।४४ ॥  
दूर्वाष्टमीव्रतं चात्र कथितं तच्च मे शृणु  ।  
शुचौ देशे प्रजातायां द्वर्वायां द्विजसत्तम  ॥ नर्प्_१,११७।४५ ॥  
स्थाप्य लिङ्गं ततो गन्धैः पुष्पैर्धूपैश्च दीपकैः  ।  
नैवेद्यैरर्चयेद्भक्त्या दध्यक्षतफलादिभिः  ॥ नर्प्_१,११७।४६ ॥  
अर्घ्यं प्रदद्यात्पूजान्ते मन्त्राभ्यां सुसमाहितः  ।  
त्वं दूर्वे ऽमृतजन्मासि सुरासुरनमस्कृते  ॥ नर्प्_१,११७।४७ ॥  
सौभाग्यं सन्ततिं देहि सर्वकार्यकरी भव  ।  
यथा शाखा प्रशाखाभिर्विस्तृतासि महीतले  ॥ नर्प्_१,११७।४८ ॥  
तथा विस्तृतसन्तानं देहि मे ऽप्यजरामरम्  ।  
ततः प्रदक्षिणीकृत्य विप्रान्सम्भोज्य तत्र वै  ॥ नर्प्_१,११७।४९ ॥  
भुक्त्वा स्वयं गृहं गच्छेदत्वा विप्रेषु दक्षिणाम्  ।  
फलानि च प्रशस्तानि मिष्टानि सुरभीणि च  ॥ नर्प्_१,११७।५० ॥  
एवं पुण्या पापहरा नृणा दूर्वाष्टमी द्विज  ।  
चतुर्णामपि वर्णानां स्त्रीजनानां विशेषतः  ॥ नर्प्_१,११७।५१ ॥  
या न पूजयते दूर्वा नारी मोहाद्यथाविधि  ।  
जन्मानि त्रीणि वैधव्यं लभते सा न संशयः  ॥ नर्प्_१,११७।५२ ॥  
यदा ज्येष्ठर्क्षसंयुक्ता भवेच्जैवाष्टभी द्विज  ।  
ज्येष्ठा नाम्नी तु सा ज्ञेया पूजिता पापनाशिनी  ॥ नर्प्_१,११७।५३ ॥  
अथैनां तु समारभ्य व्रतं षोडशवासरम्  ।  
महालक्ष्म्याः समुद्दिष्टं सर्वसम्पद्विवर्धनम्  ॥ नर्प्_१,११७।५४ ॥  
करिष्ये ऽहं महालक्ष्मीव्रतं ते त्वत्परायणः  ।  
तदविघ्नेन मे यातु समाप्तिं त्वत्प्रसादतः  ॥ नर्प्_१,११७।५५ ॥  
इत्युच्चार्य ततो बद्धा डोरक दक्षिणे करे  ।  
षोडशग्रन्थिसहितं गुणैः षोडशभिर्युतम्  ॥ नर्प्_१,११७।५६ ॥  
ततो ऽन्वहं महालक्ष्मीं गन्धाद्यैरर्च्चयेद्व्रती  ।  
यावत्कृष्णाष्टमी तत्र चरेदुद्यापनं सुधीः  ॥ नर्प्_१,११७।५७ ॥  
वस्त्रमण्डपिकां कृत्वा सर्वतोभद्रमण्डले  ।  
कलशं सुप्रतिष्ठाप्य दीपमुद्द्योतयेत्ततः  ॥ नर्प्_१,११७।५८ ॥  
उत्तार्य डोरकं बाहोः कुम्भस्याधो निवेदयेत्  ।  
चतस्रः प्रतिमाः कृत्वा सौवर्णीस्तत्स्वरूपिणीः  ॥ नर्प्_१,११७।५९ ॥  
स्नपनं कारयेत्तासाः जलैः पञ्चामृतैस्तथा  ।  
उपचारैः षोडशभिः पूजयित्वा विधानतः  ॥ नर्प्_१,११७।६० ॥  
जागरस्तत्र कर्तव्यो गीतवादित्रनिः स्वनैः  ।  
ततो निशीथे सम्प्राप्ते ऽभ्युदिते ऽमृतदीधितौ  ॥ नर्प्_१,११७।६१ ॥  
दत्वार्घ्यं बन्धनं द्रव्यैः श्रीखण्डाद्यैर्विधानतः  ।  
चन्द्रमण्डलसंस्थायै महालक्ष्यै प्रदापयेत्  ॥ नर्प्_१,११७।६२ ॥  
क्षीरोदार्णवसम्भूत महालक्ष्मीसहोदर  ।  
पीयूषधाम रोहिण्याः सहितार्ऽघ्यं गृहाण मे  ॥ नर्प्_१,११७।६३ ॥  
क्षीरोदार्णवसम्भूते कमले कमलालये  ।  
विष्णुवक्षस्थलस्थे मे सर्वकामप्रदा भव  ॥ नर्प्_१,११७।६४ ॥  
एकनाथे जगन्नाथे जमदग्निप्रिये ऽव्यये  ।  
रेणुके त्राहि मां देवि राममातः शिवं कुरु  ॥ नर्प्_१,११७।६५ ॥  
मन्त्रैरेतैर्महालक्ष्मीं प्रार्थ्य श्रोत्रिययोषितः  ।  
सम्यक्सम्पूज्य ताः सम्यग्गन्धयावककज्जलैः  ॥ नर्प्_१,११७।६६ ॥  
सम्भोज्य जुहुयादग्नौ बिल्वपद्मकपायसैः  ।  
तदलाभे घृतैर्विप्र गृहेभ्यः समिधस्तिलान्  ॥ नर्प्_१,११७।६७ ॥  
मृत्युञ्जयाय च परं सर्वरोगप्रशान्तये  ।  
चन्दनं तालपत्रं च पुष्पमालां तथाक्षतान्  ॥ नर्प्_१,११७।६८ ॥  
दुर्वां कौसुम्भसूत्रं च युगं श्रीफलमेव वा  ।  
भक्ष्याणि च नवे शूर्पे प्रतिद्रव्यं तु षोडश  ॥ नर्प्_१,११७।६९ ॥  
समाच्छाद्यान्यशूर्पेण व्रती दद्यात्समन्त्रकम्  ।  
क्षीरोदार्णवसम्भूता लक्ष्मीश्चन्द्रसहोदरा  ॥ नर्प्_१,११७।७० ॥  
व्रतेनानेन सन्तुष्टा भवताद्विष्णुवल्लभा  ।  
चेतस्रः प्रतिमास्तास्तु श्रोत्रियेभ्यः समर्पयेत्  ॥ नर्प्_१,११७।७१ ॥  
ततस्तु चतुरो विप्रान् षोडशापि सुवासिनीः  ।  
मिष्टान्नेनाशयित्वा तु विसृजेत्ताः सदक्षिणाः  ॥ नर्प्_१,११७।७२ ॥  
समाप्तिनियमः पश्चाद्भञ्जीतेष्टैः समन्वितः  ।  
एतद्व्रतं महालक्ष्म्याः कृत्वा विप्र विधानतः  ॥ नर्प्_१,११७।७३ ॥  
भुक्त्वेष्टानैहिकान् कामांल्लक्ष्मीलोके वसेच्चिरम्  ।  
एषाषोकाष्टमी चोक्ता यस्यां पूर्णं रमाव्रतम्  ॥ नर्प्_१,११७।७४ ॥  
अत्राशोकस्य पूजा स्यादेकभक्तं तथा स्मृतम्  ।  
कृत्वाशोकव्रतं नारी ह्यशोका शोकजन्मनि  ॥ नर्प्_१,११७।७५ ॥  
यत्र कुत्रापि सञ्जाता नात्र कार्या विचारणा  ।  
आश्विने शुक्लपक्षे तु प्रोक्ता विप्र महाष्टमी  ॥ नर्प्_१,११७।७६ ॥  
तत्र दुर्गाचनं प्रोक्तं सव्रैरप्युपचारकैः  ।  
उपवासं चैकभक्तं महाष्टम्यां विधाय तु  ॥ नर्प्_१,११७।७७ ॥  
सर्वतो विभवं प्राप्य मोदते देववच्चिरम्  ।  
ऊर्ज्जे कृष्णादिके ऽष्टम्यां करकाख्यं व्रतं स्मृतम्  ॥ नर्प्_१,११७।७८ ॥  
तत्रोमासहितः शम्भुः पूजनीयः प्रयत्नतः  ।  
चन्द्रोदयेर्ऽघदानं च विधेयं व्रतिभिः सदा  ॥ नर्प्_१,११७।७९ ॥  
पुत्रं सर्वगुणोपेतमिच्छद्भिर्विविधं सुखम्  ।  
गोपाष्टमीति सम्प्रोक्ता कार्तिके धवले दले  ॥ नर्प्_१,११७।८० ॥  
तत्रकुर्याद्गवां पूजां गोग्रासं गोप्रदक्षिणाम्  ।  
गवानुगमनं दानं वाञ्छन्सर्वाश्च सम्पदः  ॥ नर्प्_१,११७।८१ ॥  
कृष्णाष्टम्यां मार्गशीर्षे मिथुनं दर्भनिर्मितम्  ।  
अनघां चानघां तत्र बहुपुत्रसमन्वितम्  ॥ नर्प्_१,११७।८२ ॥  
स्थापयित्वा शुभे देशे गोमयेनोपलेपिते  ।  
पूजयेद्गन्धपुष्पाद्यैरुपचारैः पृथग्विधैः  ॥ नर्प्_१,११७।८३ ॥  
सम्भोज्य द्विजदाम्पत्यं विसृजेल्लब्धदक्षिणम्  ।  
व्रतमेतन्नरः कृत्वा नारी वा विधिपूर्वकम्  ॥ नर्प्_१,११७।८४ ॥  
पुत्रं सल्लक्षणोपेतं लभते नात्र संशयः  ॥ नर्प्_१,११७।८५ ॥  
मार्गाशीर्षसिताष्टम्यां कालभैरवसन्निदौ  ।  
उपोष्य जागरं कृत्वा महापापैः प्रमुच्यते  ॥ नर्प्_१,११७।८६ ॥  
यत्किञ्चिदशुभं कर्म कृतं मानुषजन्मनि  ।  
तत्सर्वं विलयं याति कालभैरवदर्शनात्  ॥ नर्प्_१,११७।८७ ॥  
अथ पौषसिताष्टम्यां श्राद्धमष्टकसञ्ज्ञितम्  ।  
पितॄणां तृप्तिदं वर्षं कुलसन्ततिवर्द्धनम्  ॥ नर्प्_१,११७।८८ ॥  
शुक्लाष्टम्यां तु पौषस्य शिवं सम्पूज्य भक्तितः  ।  
भुक्तिमुक्तिमवाप्नोति भक्तिमेकां समाचरन्  ॥ नर्प्_१,११७।८९ ॥  
कृष्णाष्टम्यां तु माघस्य भद्रकालीं समर्चयेत्  ।  
भक्तितो वैरिवृन्दघ्नीं सर्वकामप्रदायिनीम्  ॥ नर्प्_१,११७।९० ॥  
माघमासे सिताष्टम्यां भीष्मं सन्तर्पयद्द्विज  ।  
सन्ततिं त्वव्यवच्छिन्नामिच्छंश्चाप्यपराजयम्  ॥ नर्प्_१,११७।९१ ॥  
फआल्गुने त्वसिताष्टम्यां भीप्रां देवीं समर्चयेत्  ।  
तत्र व्रतपरो विप्र सर्वकामसमृद्धये  ॥ नर्प्_१,११७।९२ ॥  
शुक्लाष्टम्यां फआल्गुनस्य शिवं चापि शिवां द्विज  ।  
गन्धाद्यैः सम्यगभ्यर्च्य सर्वसिद्धीश्वरो भवेत्  ॥ नर्प्_१,११७।९३ ॥  
फआल्गुनापरपक्षे तु शीतलामष्टमीदिने ।  
पूजयेत्सर्ववपक्कानैः सप्तम्यां विधिवत्कृतैः  ॥ नर्प्_१,११७।९४ ॥  
शीतले त्वं जगन्माता शीतले त्वं जगत्पिता  ।  
शीतले त्वं जगद्वात्री शीतलायै नमोनमः  ॥ नर्प्_१,११७।९५ ॥  
वन्दे ऽहं शीतलां देवीं रासभस्थां दिगम्बराम्  ।  
मार्जनी कलशोपेतां विस्फोटकविनाशिनीम्  ॥ नर्प्_१,११७।९६ ॥  
शीतले शीतले चेत्थं ये जपन्ति जले ल्थिताः ॥ठ  
तेषां तु शीतला देवी स्याद्विस्फोटकशान्तिदा  ॥ नर्प्_१,११७।९७ ॥  
इत्येवं शीतलामन्त्रैर्यः समर्चयते द्विज  ।  
तस्य वर्षं भवेच्छान्तिः शीतलायाः प्रसादतः  ॥ नर्प्_१,११७।९८ ॥  
सर्वमासोभये पक्षे विधिवच्चाष्टमीदिने  ।  
शिवां वापिशिवं प्रार्च्यलभते वाञ्छितं फलम्  ॥ नर्प्_१,११७।९९ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थिताष्टमीव्रतकथनं नाम सप्तदशाधिकशततमो ऽध्यायः  
  
  
_____________________________________________________________  
  
  
सनातन उवाच  
अथ वक्ष्यामि विप्रेन्द्र नवम्यास्ते व्रतानि वै  ।  
यानि कृत्वा नरा लोके लभन्ते वाञ्छितं फलम्  ॥ नर्प्_१,११८।१ ॥  
चैत्रस्य शुक्लपक्षे तु श्रीरामनवमीव्रतम्  ।  
तत्रोपवासं विधिवच्छक्तो भक्तः समाचरेत्  ॥ नर्प्_१,११८।२ ॥  
अशक्तश्चैकभक्तं वै मध्याह्नोत्सवतः परम्  ।  
विप्रान्सम्भोज्य मिष्टान्नै रामप्रीति सुमाचरेत्  ॥ नर्प्_१,११८।३ ॥  
गोभूतिलहरिरण्याद्येर्वस्त्रालङ्करणेस्तथा  ।  
एव यः कुरुते भक्त्या श्रीरामनवमीव्रतम्  ॥ नर्प्_१,११८।४ ॥  
विधूय चेहपापानि व्रजे द्विष्णोः परं पदम्  ।  
उक्तं मातृव्रतं चात्र भैरवेण समन्विताः  ॥ नर्प्_१,११८।५ ॥  
स्रग्गन्धवस्रनमनैवेद्यैश्चतुःष्टिस्तु योगिनीः  ।  
अत्रैव भद्रकालो तु योगिनीनां महाबला  ॥ नर्प्_१,११८।६ ॥  
ब्राह्मणश्रेष्ठः सर्वासामाधिपत्ये ऽभिषेचिता  ।  
तस्मात्तां पूजयेच्चात्र सोपवासो जितेन्द्रियः  ॥ नर्प्_१,११८।७ ॥  
राधे नवम्यां दलयोश्चण्डिकां यस्तु पूजयेत्  ।  
विधिना स विमानेन देवतैः सह मोदते  ॥ नर्प्_१,११८।८ ॥  
ज्येष्ठशुक्लनवम्यां तु सोपवासो नरोत्तमः  ।  
उमां सम्पूज्य विधिवत्कुमारीर्भोजयेद्द्विजान्  ॥ नर्प्_१,११८।९ ॥  
स्वभक्त्या दक्षिणां दत्वा शाल्यन्नं पयसाश्नुयात् ।  
उमाव्रतमिदं विप्र यः कुर्याद्विधिवन्नरः  ॥ नर्प्_१,११८।१० ॥  
स भुक्त्वेह वरान्भोगानन्ते स्वर्गगतिं लभेत्  ।  
आषाढे मासि विप्रेन्द्र यः कुर्यात्पक्षयोर्द्विज  ॥ नर्प्_१,११८।११ ॥  
नक्तं चैन्द्रीं समभ्यर्च्येदैरावतगतां सिताम्  ।  
स भवेद्वै वलोके तु भोगभारग्देवयानगः  ॥ नर्प्_१,११८।१२ ॥  
श्रावणे मासि विप्रेन्द्र यः कुर्यान्नक्तभोजनम्  ।  
पक्षयोरुपवासं वा कौमारीं चण्डिकां यजेत्  ॥ नर्प्_१,११८।१३ ॥  
एवं पापहरां गन्धैः पुष्पैर्धूपैश्च दीपकैः  ।  
नैवेद्यैर्विविधैश्चैव कुमारीभोजनैस्तथा  ॥ नर्प्_१,११८।१४ ॥  
एवं यः कुरुते भक्त्या कौमारीव्रतमुत्तमम्  ।  
स विमानेन गच्छेद्वै देवीलोकं सनातनम्  ॥ नर्प्_१,११८।१५ ॥  
भाद्रे तु नवमी शुक्ला नन्दाह्वा परिकीर्तिता  ।  
तस्यां यः पूजयेद्दुर्गां विधिवच्चोपचारकैः  ॥ नर्प्_१,११८।१६ ॥  
सो ऽश्वमेधफलं लब्ध्वा विष्णुलोके महीयते  ।  
आश्विने शुक्लनवमी महापूर्वा प्रकीर्तिता  ॥ नर्प्_१,११८।१७ ॥  
अपराह्ने शमीपूजा कार्यास्यां प्राग्दिशि द्विज  ।  
ततो निशायां प्राग्यामे खड्गं धनुरिषून्गदाम्  ॥ नर्प्_१,११८।१८ ॥  
शूलं शक्तिं च परशुं छिरिकां चर्म खेटकम्  ।  
छत्रं ध्वजं गजं चाश्व गोवृषं पुस्तकं तुलाम्  ॥ नर्प्_१,११८।१९ ॥  
दण्डं पाशं चक्रशङ्खौ गन्धाद्यैरुपचारकैः  ।  
सम्पूज्य महिषं तत्र भद्रकाल्यै समालभेत्  ॥ नर्प्_१,११८।२० ॥  
एवं बलिं विधायाथ भुक्त्वा पक्कान्न मेव च  ।  
द्विजेभ्यो दक्षिणां दत्वा व्रतं तत्र समापयेत्  ॥ नर्प्_१,११८।२१ ॥  
एवं यः पूजयेद्दुर्गां नॄणां दुर्गतिनाशिनीम्  ।  
इह भुक्त्वा वरान्भोगानन्ते स्वर्गतिमाप्नुयात्  ॥ नर्प्_१,११८।२२ ॥  
कार्तिके शुक्लनवमी याक्षया सा प्रकीर्तता  ।  
तस्यामश्वत्थमूले वै तर्प्पणं सम्यगाचरेत्  ॥ नर्प्_१,११८।२३ ॥  
देवानां च ऋषीणां च पितॄणां चापि नारद  ।  
स्वशाखोक्तैस्तथा मन्त्रैः सूर्यायार्घ्यं ततोर्ऽपयेत्  ॥ नर्प्_१,११८।२४ ॥  
ततो द्विजान्भोजयित्वा मिष्टान्नेन मुनूश्वर  ।  
स्वयं भुक्त्वा च विहरेद्द्विजेभ्यो दत्तदक्षिणः  ॥ नर्प्_१,११८।२५ ॥  
एवं यः कुरुते भक्त्या जपदानं द्विजार्चनम्  ।  
होमं च सर्वमक्षय्यं भवेदिति विधेर्वयः  ॥ नर्प्_१,११८।२६ ॥  
मार्गे तु शुक्लनवमी नन्दिनी परिकीर्तिता  ।  
तस्यामुपोषितो यस्तु जगदम्बां प्रपूजयेत्  ॥ नर्प्_१,११८।२७ ॥  
गन्धाद्यैः सो ऽश्वमेधस्य फलभाङ्नात्र संशयः  ।  
पौषे शुक्लनवम्यां तु महामायां प्रपूजयेत्  ॥ नर्प्_१,११८।२८ ॥  
एकभक्तपरो विप्र वाजपेयफलाप्तये  ।  
माघमासे तु वा शुक्ला नवमी लोकपूजिता  ॥ नर्प्_१,११८।२९ ॥  
महानन्देति सा प्रोक्ता सदानन्दकरी नृणाम्  ।  
तस्यां स्नानं तथा दानं जपो होम उपोषणम्  ॥ नर्प्_१,११८।३० ॥  
सर्वमक्षयतां याति नात्र कार्या विचारणा  ।  
फआल्गुनामलपक्षस्य नवमी या द्विजोत्तम  ॥ नर्प्_१,११८।३१ ॥  
आनन्दा सा महापुण्या सर्वपापहरा स्मृता  ।  
सोपवासोर्ऽचयेत्तत्र यस्त्वानन्दां द्विजोत्तम  ॥ नर्प्_१,११८।३२ ॥  
स लभेद्वाञ्छितान्कामान्सत्यं सत्यं मयोदितम्  ॥ नर्प्_१,११८।३३ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थितनवमीव्रतकथनं नामाष्टादशाधिकशततमो ऽध्यायः  
  
  
_____________________________________________________________  
  
  
सनातन उवाच  
अथ ते ऽहं प्रवक्ष्यामि दशम्या वै व्रतानि च  ।  
यानि कृत्वा नरो भक्त्या धर्मराजप्रियो भवेत्  ॥ नर्प्_१,११९।१ ॥  
चैत्रशुक्लद शम्यां तु धर्मराजं प्रपूजयेत्  ।  
तत्कालसम्भवैः पुष्पैः फलैर्गन्धादिभिस्तथा  ॥ नर्प्_१,११९।२ ॥  
सोपवासो वैकभक्तो भोजयित्वा द्विजोत्तमान्  ।  
चतुर्द्दशततस्तेभ्यः शक्त्या दद्याच्च दक्षिणाम्  ॥ नर्प्_१,११९।३ ॥  
एवं यः कुरुते विप्र धर्मराजप्रपूजनम्  ।  
स धर्मस्याज्ञयागच्छेद्देवैः साधर्म्यमच्युतः  ॥ नर्प्_१,११९।४ ॥  
दशम्यां माधवे शुक्ले विष्णुमभ्यर्च्य मानवः  ।  
गन्धाद्यैरुपचारैश्च श्वेतपुष्पैः सुगन्धिभिः  ॥ नर्प्_१,११९।५ ॥  
शतं प्रदक्षिणाः कृत्वा विप्रन्सम्भोज्य यत्नतः  ।  
लभते वैष्णवं लोकं नात्र कार्या विचारणा  ॥ नर्प्_१,११९।६ ॥  
ज्येष्ठे शुक्लदशम्यां तु जाह्नवी सरितां वरा  ।  
समायाता धरां स्वर्गात्तस्मात्सा पुण्यदा स्मृता  ॥ नर्प्_१,११९।७ ॥  
ज्येष्ठः शुक्लदलं हस्तो बुधश्च दशमीः तिथिः  ।  
गरानन्दव्यतीपाताः कन्येन्दुवृषभास्कराः  ॥ नर्प्_१,११९।८ ॥  
दशयोगः समाख्यातो महापुण्यतमो द्विज  ।  
हरते दश पापानि तस्माद्दशहरः स्मृतः  ॥ नर्प्_१,११९।९ ॥  
अस्यां यो जाह्नवीं प्राप्य स्नाति सम्प्रीतमानसः  ।  
विधिना जाह्नवीतोये स याति हरिमन्दिरम्  ॥ नर्प्_१,११९।१० ॥  
आषाढशुक्लदशमी पुण्या मन्वा दिकैः स्मृता  ।  
तस्यां स्नानं जपो दानं होमो वा स्वर्गतिप्रदाः  ॥ नर्प्_१,११९।११ ॥  
श्रावणे शुक्लदशमी सर्वाशापरिपूर्तिदा  ।  
अस्यां शिवार्चनं शस्तं गन्धाद्यै रुपचारकैः  ॥ नर्प्_१,११९।१२ ॥  
तत्रोपवासो नक्तं वा द्विजानां भोजनं जपः  ।  
हेम्नो दान च धेन्वादेः सर्वपापप्रणाशनम्  ॥ नर्प्_१,११९।१३ ॥  
अथो नभस्यशुक्लायां दशम्यां द्विजसत्तम  ।  
व्रतं दशावताराख्यं तत्र स्नानं जलाशये  ॥ नर्प्_१,११९।१४ ॥  
कृत्वा सन्ध्यादिनियमं देवर्षिपितृतर्पणम्  ।  
ततो दशावताराणि समभ्यर्चेत्स माहितः  ॥ नर्प्_१,११९।१५ ॥  
मत्स्यं कूर्मं वराहं च नरसिंहं त्रिविक्रमम्  ।  
रामं रामं च कृष्णं च बौद्धं कल्किनमेव च  ॥ नर्प्_१,११९।१६ ॥  
दशमूर्तिस्तु सौवर्णीः पूजयित्वा विधानतः  ।  
दशभ्यो विप्रवर्येभ्यो दद्यात्सत्कृत्य नारद  ॥ नर्प्_१,११९।१७ ॥  
उपवासं चैकभक्तं कृत्वा सम्भोज्य वाडवान्  ।  
विसृज्य पश्चाद्भुञ्जीत स्वयं स्वेष्टैः समाहितः  ॥ नर्प्_१,११९।१८ ॥  
भक्त्या कृत्वा व्रतं त्वेतद्भुक्त्वा भोगानिहोत्तमान्  ।  
विमानेन व्रजेदन्ते विष्णुलोकं सनातनम्  ॥ नर्प्_१,११९।१९ ॥  
आश्विने शुक्लदशमी विजया सा प्रकीर्तिता  ।  
चतुर्गोमयपिण्डानि प्रातर्न्यस्य गृहाङ्गणे  ॥ नर्प्_१,११९।२० ॥  
चक्रवालस्वरूपेण तन्मध्ये रामलक्ष्मणौ  ।  
तथा भरतशत्रुघ्नौ पूजयेच्चतुरो ऽपि हि  ॥ नर्प्_१,११९।२१ ॥  
सपिधानासु पात्रीषु गोमयीषु चतसृष्ट  ।  
किन्नं धान्यं सरौप्यं तु धृत्वा धौतांशुकावृतम्  ॥ नर्प्_१,११९।२२ ॥  
पितृमातृभ्रातृपुत्रजाया भृत्यसमन्वितम्  ।  
सम्पूज्यं गन्धपुष्पाद्यैर्नैवेद्यैश्च विधानतः  ॥ नर्प्_१,११९।२३ ॥  
नमस्कृत्याथ भुञ्जीत द्विजान्सम्भोज्य पूजितान्  ।  
एवं कृत्वा विधानं तु नरो वर्षं सुरवान्वितः  ॥ नर्प्_१,११९।२४ ॥  
धनधान्यसमृद्धश्च निश्चितं जायते द्विज  ।  
अथापाराह्नसमये नवम्यां सन्निमन्त्रिताम्  ॥ नर्प्_१,११९।२५ ॥  
पूर्वदिक्षु शमीं विप्र गत्वा तन्मूलजां मृदम्  ।  
गृहीत्वा स्वगृहं प्राप्य गीतवादित्रनिःस्वनैः  ॥ नर्प्_१,११९।२६ ॥  
सम्पूज्य तां विधानेन सज्जीकृत्य स्वकं बलम्  ।  
निर्गत्य पूर्वद्वारेण ग्रामाद्ब्रहिरनाकुलः  ॥ नर्प्_१,११९।२७ ॥  
ततः शत्रुप्रतिकृतिं निर्मितां पत्रकादिभिः  ।  
मनसा कल्पितां वापि स्वर्णं पुंरवंशरेण वै  ॥ नर्प्_१,११९।२८ ॥  
विध्येदिति भृशं प्रीतः प्राप्नुयात्स्वगृहं निशि  ।  
एवं कृतविधिर्वापि गच्छेद्वा शत्रुनिग्रहे  ॥ नर्प्_१,११९।२९ ॥  
एषैवं दशमी विप्र विधिनाऽचरिता सदा  ।  
धनं जयं सुतान् गाश्च गजाश्वं वाप्यजाविकम्  ॥ नर्प्_१,११९।३० ॥  
दद्यादिह शरीरान्ते स्वर्गतिं चापि नारद  ।  
दशम्यां कार्तिके शुक्ले सार्वभौमव्रतं चरेत्  ॥ नर्प्_१,११९।३१ ॥  
कृतोपवासो वैकाशी निशीथे ऽपूपकादिभिः  ।  
दशदिक्षु बलिं दद्याद् गृहद्वापि पुराद्ब्रहिः  ॥ नर्प्_१,११९।३२ ॥  
मण्डले ऽष्टदले कॢप्ते गोविड्लिप्तधरातले  ।  
मन्त्रैरेभिर्द्विजश्रेष्ठ गणेशादिकृतार्चनः  ॥ नर्प्_१,११९।३३ ॥  
यो मे पूर्वगतः पाप्मा पापकेनेह कर्मणा  ।  
तमिन्द्रो देवरा जो ऽद्य नाशयत्वखिलेष्टदः  ॥ नर्प्_१,११९।३४ ॥  
यो मे वह्निगतः पाप्मा पापकेनेह कर्मणा  ।  
तेजोराजो ऽथ वह्निस्तं नाशयत्वखिलेष्टदः  ॥ नर्प्_१,११९।३५ ॥  
यो मे दक्षगतः पाप्मा पापकेनेह कर्मणा  ।  
तं यमः प्रेतराजो वै नाशयत्वखिलेष्टदः  ॥ नर्प्_१,११९।३६ ॥  
यो मे नैरृतिगः पाप्मा पापकेनेह कर्मणा  ।  
रक्षोराजो नैरृतिस्तं नाशयत्वखिलेष्टदः  ॥ नर्प्_१,११९।३७ ॥  
यो मे पश्चिमगः पाप्मा पापकेनेहकर्मणा  ।  
यादः पतिस्तं वरुणो नाशयत्वखिलेष्टदः  ॥ नर्प्_१,११९।३८ ॥  
यो मे वायुगतः पाप्मा पापकेनेह कर्मणा  ।  
वायुस्तं मरुतां राजो नाशयत्वखिलेष्टदः  ॥ नर्प्_१,११९।३९ ॥  
यो मे सौम्यगतः पाप्मा पापकेनेह कर्मणा  ।  
सोमस्तमृक्षयक्षेशो नाशयत्वखिलेष्टदः  ॥ नर्प्_१,११९।४० ॥  
यो म ईशगतः पाप्मा पापकेनेह कर्मणा  ।  
ईशानो भूतनाथस्तं नाशयत्वखिलेष्टदः  ॥ नर्प्_१,११९।४१ ॥  
यो मं ऊर्द्ध्वगतः पाप्मा पापकेनेह कर्मणा  ।  
ब्रह्मा प्रजापतीशस्तं नाशयत्वखिलेष्टदः  ॥ नर्प्_१,११९।४२ ॥  
यो मे ऽधःसंस्थितः पाप्मा पापकेनेह कर्मणा  ।  
अनन्तो नागराजस्तं नाशयत्वखिलेष्टदः  ॥ नर्प्_१,११९।४३ ॥  
इत्येवं दिक्षु दशसु बलिं दत्वा समाहितः  ।  
क्षेत्रपालाय तद्बाह्ये क्षिपेद्बलिमतन्द्रितः  ॥ नर्प्_१,११९।४४ ॥  
एवं कृतविधिः शेषं निशायां निनयेत्सुधीः  ।  
गीतैः सुमङ्गलप्रायैः स्तवपाठैर्जपादिभिः  ॥ नर्प्_१,११९।४५ ॥  
प्रातः स्नात्वा समभ्यर्च्य लोकपालान् द्विजोत्तमान्  ।  
द्वादशाभ्यर्च्य सम्भोज्य शक्तितो दक्षिणां ददेत्  ॥ नर्प्_१,११९।४६ ॥  
इत्थं कृत्वा व्रतं विप्र भोगान्भुक्तैहिकाञ्छुभान्  ।  
युगं स्वर्गसुखं भुक्त्वा सार्वभौमो नृपो भवेत्  ॥ नर्प्_१,११९।४७ ॥  
मार्गशुक्लदशम्यां तु चरेदा रोग्यकं व्रतम्  ।  
गन्धाद्यैरर्चयेद्विप्रान् दश तच्चरणोदकम्  ॥ नर्प्_१,११९।४८ ॥  
पीत्वाथ दक्षिणां दत्वा विसूजेदेकभोजनं  ।  
एतत्कृत्वा व्रतं विप्र ह्यारोग्यं प्राप्य भूतले  ॥ नर्प्_१,११९।४९ ॥  
धर्मराजप्रसादेन मोदते दिवि देववत्  ।  
पौषे दशम्यां शुक्लायां विश्वेदेवान् समर्चयेत्  ॥ नर्प्_१,११९।५० ॥  
ऋतुं दक्षं वसू६न्सत्यं कालं कामं मुनिं गुरुम्  ।  
विप्रं रामं च दशधा केशवस्तान्समास्थितः  ॥ नर्प्_१,११९।५१ ॥  
स्वापयित्वा दर्भमयानासनेषु च संस्थितान्  ।  
गन्धैर्धूपैस्तथा दीपैर्नैवेद्यैश्चापि नारद  ॥ नर्प्_१,११९।५२ ॥  
प्रत्येकं दक्षिणां दत्वा प्रणियत्य विसर्जयेत्  ।  
दक्षिणां तां द्विजाग्र्येभ्यो गुरवे वा समर्पयेत्  ॥ नर्प्_१,११९।५३ ॥  
एवं कृतविधि श्चैकभक्तो भोगी व्रती भवेत्  ।  
लोकद्वयस्य विप्रर्षे नात्र कार्या विचारणा  ॥ नर्प्_१,११९।५४ ॥  
माघशुक्लदशम्यां तु सोपवासो जितेन्द्रियः ॥।  
देवान्नगिरसो नाम दश सम्यक्समर्चयेत्  ॥ नर्प्_१,११९।५५ ॥  
कृत्वा स्वर्णमयान्विप्र गन्धाद्यैरुपचारकैः  ।  
आत्मा ह्यायुर्मनो दक्षो मदः प्राणस्तथैव च  ॥ नर्प्_१,११९।५६ ॥  
बर्हिष्मांश्च गविष्ठश्च दत्तः सत्यश्च ते दश  ।  
दश विप्रान्भोजयित्वा मधुरान्नेन नारद  ॥ नर्प्_१,११९।५७ ॥  
मूर्तीस्तेभ्यः प्रदद्यात्ताः स्वर्गलोकाप्तये क्रमात्  ।  
अन्त्यशुक्लदशम्यां तु चतुर्दशं यमान्यजेत्  ॥ नर्प्_१,११९।५८ ॥  
यमश्च धर्मराजश्च मृत्युश्चैवान्तकस्तथा  ।  
वैवस्वतश्च कालश्च सर्वभूतक्षयस्तथा  ॥ नर्प्_१,११९।५९ ॥  
औदुम्बरश्च दघ्नश्च द्वौ नीलपरमेष्ठिनौ  ।  
वृकोदरश्चचित्रश्च चित्रगुप्तश्चतुर्दश  ॥ नर्प्_१,११९।६० ॥  
गन्धाद्यैरुपचारैश्च समभ्यर्च्याथतर्पयेत्  ।  
तिलाम्बुमिश्राञ्जलिभिर्दर्भैः प्रत्येकशस्त्रिभिः  ॥ नर्प्_१,११९।६१ ॥  
ततश्च दद्यात्सूर्यार्घं ताम्रपात्रेण नारद  ।  
रक्तचन्दनसम्मिश्रतिलाक्षतयवाम्बुभिः  ॥ नर्प्_१,११९।६२ ॥  
एहि सूर्यसहस्रांशो तेजोराशे जगत्पते  ।  
गृहाणार्घ्यं मया दत्तं भक्त्या मामनुकम्पय  ॥ नर्प्_१,११९।६३ ॥  
इति मन्त्रेण दत्वार्घ्यं विप्रान्भोज्य चतुर्द्दश  ।  
रौप्यां सुदक्षिणां दत्वा विसृज्याश्नीत च स्वयम्  ॥ नर्प्_१,११९।६४ ॥  
एवं कृतविधिर्विप्र धर्मराजप्रसादतः  ।  
भुक्त्वा भोगांश्च पुत्रार्थानैहिकान्देवदुर्लभान्  ॥ नर्प्_१,११९।६५ ॥  
विमानवरमास्थाय देहान्ते विष्णुलोकभाक्  ॥ नर्प्_१,११९।६६ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थितदशमीव्रतनिरूपणं नामैकोनविंशत्यधिकशततमो ऽध्यायः  
  
  
_____________________________________________________________  
  
  
  
सनातन उवाच  
एकादश्यां तु दलयोर्निराहारः समाहितः  ।  
नानापुष्पैर्मुने कृत्वा विचित्रं मण्डपं शुभम्  ॥ नर्प्_१,१२०।१ ॥  
स्रात्वा सम्यग्विधानेन सोपवासो जितेन्द्रियः  ।  
सम्पूज्य विधिवद्विष्णुं श्रद्धया सुसमाहितः  ॥ नर्प्_१,१२०।२ ॥  
उपचारैर्बहुविधैर्जपैर्हेमैः प्रदक्षिणैः  ।  
स्तोत्रपाठैर्बहुविधैर्गीतवाद्यैर्मनोहरैः  ॥ नर्प्_१,१२०।३ ॥  
दण्डवत्प्रणिपातैश्च जयशब्दैर्मनोहरैः  ।  
रात्रौ जागरणं कृत्वा याति विष्णोः परं पदम्  ॥ नर्प्_१,१२०।४ ॥  
चैत्रस्य शुक्लैकादश्यां सोपवासो नरोत्तमः  ।  
कृत्वा च नियमान्सर्वान्वक्ष्यमाणान्दिनत्रये  ॥ नर्प्_१,१२०।५ ॥  
द्वादश्यामर्चयेद्भक्तया वासुदेवं सनातनम्  ।  
उपचारैः षोडशभिस्ततः सम्भोज्य बान्धवान्  ॥ नर्प्_१,१२०।६ ॥  
दत्वा च दक्षिणां तेभ्यो विसृज्याश्नीत च स्वयम् ॥।  
इयं तु कामदा नाम सर्वपातकनाशिनी  ॥ नर्प्_१,१२०।७ ॥  
भुक्तिमुक्तिप्रदा विप्र भक्त्या सम्यगुपोषिता  ।  
वैशाखकृष्णैकादश्यां समुपोष्य विधानतः  ॥ नर्प्_१,१२०।८ ॥  
वरूथिनीं परदिने पूजयेन्मृधुसूदनम्  ।  
स्वर्णान्नकन्याधेनूनां दानमत्र प्रशस्यते  ॥ नर्प्_१,१२०।९ ॥  
वरूथिनीव्रतं कृत्वा नरो नियमतत्परः  ।  
सर्वपाप विनिर्मुक्तो वैष्णवं लभते पद्वम्  ॥ नर्प्_१,१२०।१० ॥  
वैशाखशुक्लैकादश्यां समुपोष्य च मोहिनीम्  ।  
स्नात्वा परे ऽह्नि सम्पूज्य गन्धाद्यैः पुरुषोत्तमम्  ॥ नर्प्_१,१२०।११ ॥  
सम्भोज्य विप्रान्मुच्येत पातकेभ्यो न संशयः  ।  
जेष्ठस्य कृष्णकादश्यां समुपोष्य परां नृप  ॥ नर्प्_१,१२०।१२ ॥  
द्वादश्यां नैत्यिकं कृत्वा समभ्यर्च्य त्रिविक्रमम्  ।  
ततो द्विजाग्र्यान्सम्भोज्य दत्वा तेभ्यश्च दक्षिणाम्  ॥ नर्प्_१,१२०।१३ ॥  
सर्वपापविनिर्मुक्तो विष्णुलोकं व्रजेन्नरः  ।  
ज्येष्ठस्य शुक्लैकादश्यां निर्जलां समुपोष्य तु  ॥ नर्प्_१,१२०।१४ ॥  
उदयादुदयं यावद्भास्करस्य द्विजोत्तम  ।  
प्रभाते कृतनित्यस्तु द्वादश्यामुपचारकैः  ॥ नर्प्_१,१२०।१५ ॥  
ह्यषीकेशं समभ्यर्च्य विप्रान् सम्भोज्य भक्तितः  ।  
चतुर्विंशैकादशीनां फलं यत्तत्समाप्नुयात्  ॥ नर्प्_१,१२०।१६ ॥  
आषाढकृष्णैकादश्यां योगिनीं समुपोष्य वै  ।  
नारायणं समभ्यर्च्य द्वादश्यां कृतनित्यकः  ॥ नर्प्_१,१२०।१७ ॥  
ततः सम्भोज्य विप्राग्र्यान्दत्वा तेभ्यश्च दक्षिणाम्  ।  
सर्वदानफलं प्राप्य मोदते विष्णुमन्दिरे  ॥ नर्प्_१,१२०।१८ ॥  
आषाढशुक्लैकादश्यां यद्बिधानं शृणुष्व तत्  ।  
उपोष्य तस्मिन् दिवसे विधिवन्मण्डपे शुभे  ॥ नर्प्_१,१२०।१९ ॥  
स्थापयेत्प्रतिमां विष्णोः शङ्खचक्रगदाम्बुजैः  ।  
लसच्चतुर्भुजामग्र्यां काञ्चनीं वाथ राजतीम्  ॥ नर्प्_१,१२०।२० ॥  
पीताम्बरधरां शुभ्रे पर्य्यङ्के स्वास्तृते द्विज  ।  
ततः पञ्चामृतैः स्नाप्य मन्त्रैः शुद्धजलेन च  ॥ नर्प्_१,१२०।२१ ॥  
पौरुषेणैव सूक्तेन ह्युपचारान् प्रकल्पयेत्  ।  
नीराजनान्तान्पाद्यादींस्ततः सम्प्रार्थयेद्धरिम्  ॥ नर्प्_१,१२०।२२ ॥  
सुप्ते त्वयि जगन्नाथ जगत्सुप्तं भवेदिदम्  ।  
विबुद्धे त्वयि बुद्धं च जगत्सर्वं चराचरम्  ॥ नर्प्_१,१२०।२३ ॥  
इति सम्प्रार्थ्य देवाग्रे चातुर्मास्यप्रचोदितान् ।  
नियमांस्तु यथाशक्ति गृह्णीयाद्भक्तिमान्नरः  ॥ नर्प्_१,१२०।२४ ॥  
ततः प्रभाते द्वादश्यां समर्चेच्छेषशायिनम्  ।  
उपचारैः षोडशभिस्ततः सम्भोज्य वाडवान्  ॥ नर्प्_१,१२०।२५ ॥  
प्रतोष्य दभिणाभिश्च स्वयं भुञ्जीत वाग्यतः  ।  
ततः प्रभृति विप्रेन्द्र गन्धाद्यैः प्रत्यहं यजेत्  ॥ नर्प्_१,१२०।२६ ॥  
कृत्वैवं विधिना विप्र देवस्य शयनीव्रतम्  ।  
भुक्तिमुक्तियुतो मर्त्यो भवेद्विष्णोः प्रसादतः  ॥ नर्प्_१,१२०।२७ ॥  
श्रावणे कृष्णपक्षे तु एकादश्यां द्विजोत्तम  ।  
कामिकां समुपोष्यैव नियमेन नरोत्तम  ॥ नर्प्_१,१२०।२८ ॥  
द्वादश्यां कृतनित्यस्तु श्रीधरं पूजयेद्धरिम् ।  
उपचारैः षोडश भिस्ततः सम्भोज्य वै द्विजान्  ॥ नर्प्_१,१२०।२९ ॥  
दत्वा च दक्षिणां तेभ्यो विसृज्याश्नीत बान्धवैः  ।  
एवं यः कुरुते विप्रकामिकाव्रतमुत्तमम्  ॥ नर्प्_१,१२०।३० ॥  
स सर्वकामांल्लब्ध्वेह याति विष्णोः परं पदम्  ।  
एकादश्यां नभःशुक्ले पवित्रां समुपोष्य वै  ॥ नर्प्_१,१२०।३१ ॥  
द्वादश्यां नियतो भूत्वा पूजयेच्च जनार्दनम्  ।  
उपचारैः षोडशभिस्ततः सम्भोज्य वाडवान्  ॥ नर्प्_१,१२०।३२।।  
दत्वा च दक्षिणां तेभ्यः पुत्रं प्राप्येह सद्गुणम्  ।  
याति विष्णोः पदं साक्षात्सर्वदेवनमस्कृतः  ॥ नर्प्_१,१२०।३३ ॥  
नभस्यकृष्णैका दश्यामजाख्यां समुपोष्य वै  ।  
अर्चेदुर्पेन्द्रं द्वादश्यामुपचारैः पृथग्विधैः  ॥ नर्प्_१,१२०।३४ ॥  
विप्रान्सम्भोज्य मिष्टान्नैर्विसृजेत्प्राप्तदक्षिणान्  ।  
एवं कृतव्रतो विप्रभक्त्याजायाः समाहितः  ॥ नर्प्_१,१२०।३५ ॥  
भुक्त्वेह भोगानखिलान्यात्यन्ते वैष्णवं क्षयम्  ।  
नभस्यशुक्लैकादश्यां पद्माख्यां समुपोष्य वै  ॥ नर्प्_१,१२०।३६ ॥  
कृत्वा नित्यार्चनं तत्र कटिदानमथाचरेत्  ।  
पूर्वं संस्थापितायास्तु प्रतिमाया द्विजोत्तम  ॥ नर्प्_१,१२०।३७ ॥  
समुत्सवविधानेन नीत्वा तां सलिलाशये  ।  
कृताम्बुस्पर्शनां तत्र सम्प्रपूज्य विधानतः  ॥ नर्प्_१,१२०।३८ ॥  
आनीय मण्डपे तस्मिन् वामपार्श्वेन शाययेत्  ।  
ततः प्रभाप्ते द्वादश्यां गन्धाद्यैरर्च्य वामनम्  ॥ नर्प्_१,१२०।३९ ॥  
सम्भोज्य वाडवान्दत्वा दक्षिणां च विसर्जयेत्  ।  
एवं यः कुरुते विप्र पद्माव्रतमनुत्तमम्  ॥ नर्प्_१,१२०।४० ॥  
भुक्तिं प्राप्येह मुक्तिं तु लभतेंऽते प्रपञ्चतः  ।  
इषस्य कृष्णैका दश्यामिन्दिरां समुपोष्य वै  ॥ नर्प्_१,१२०।४१ ॥  
शालग्रामशिलाग्रे तु मध्याह्ने श्राद्धमाचरेत्  ।  
विष्णोः प्रीतिकरं विप्र ततः प्रातर्हरेर्दिने  ॥ नर्प्_१,१२०।४२ ॥  
पद्ननाभं समभ्यर्च्य भूदेवान्भोजयेत्सुधीः  ।  
विसृज्य दक्षिणां दत्वा तांस्ततो ऽश्नीत च स्वयम्  ॥ नर्प्_१,१२०।४३ ॥  
एवं कृतव्रतो मर्त्यो भुक्त्वा भोगानिहेप्सितान्  ।  
पितॄणां कोटिमुद्धृत्य यात्यन्ते वैष्णवं गृहम्  ॥ नर्प्_१,१२०।४४ ॥  
एकादश्यामिषे शुक्ले विप्र पाशाङ्कुशाह्वयाम्  ।  
उपोष्य विधिवद्विष्णोर्दिने विष्णुं समर्चयेत्  ॥ नर्प्_१,१२०।४५ ॥  
ततः सम्भोज्य विप्राग्र्यान्दत्वा तेभ्यश्च दक्षिणाम्  ।  
भक्त्या प्रणम्य विसृजेदश्नीयाच्च स्वयं ततः  ॥ नर्प्_१,१२०।४६ ॥  
एवं यः कुरुते भक्त्या नरः पाशाङ्कुशाव्रतम्  ।  
स भुक्त्वेह वरान्भोगान्याति विष्णोः सलोकताम्  ॥ नर्प्_१,१२०।४७ ॥  
कार्तिके कृष्णपक्षे तु एकादश्यां द्विजोत्तम  ।  
रमामुपोष्य विधिवद्द्वादश्यां प्रातरर्चयेत्  ॥ नर्प्_१,१२०।४८ ॥  
केशवं केशिहॄन्तारं देवदेवं सनातनम्  ।  
भोजयेच्च ततो विप्रान्विसृजेल्लब्धदक्षिणान्  ॥ नर्प्_१,१२०।४९ ॥  
एवं कृतव्रतो विप्र भोगान्भुक्त्वेह वाञ्छितान्  ।  
व्योमयानेन सान्निध्यं लभते च रमापतेः  ॥ नर्प्_१,१२०।५० ॥  
ऊर्जस्य शुक्लैकादश्यां समुपोष्य प्रबोधिनीम्  ।  
केशवं बोधयेद्रात्रौ सुप्तं गीतादिमङ्गलैः  ॥ नर्प्_१,१२०।५१ ॥  
ऋग्यजुःसाममन्त्रैश्च वाद्यैर्नानाविधैरपि  ।  
द्राक्षेक्षुदाडिमैश्चान्यै रम्भाशृङ्गाटकादिभिः  ॥ नर्प्_१,१२०।५२ ॥  
समर्पणैस्ततो रात्र्यां व्यतीतायां परे ऽहनि  ।  
स्नात्वा नित्यक्रियां कृत्वा गदादामोदरं यजेत्  ॥ नर्प्_१,१२०।५३ ॥  
उपचारैः षोडशभिः पौरुषेणापि सूक्ततः  ।  
सम्भोज्य विप्रान्विसृजेद्दक्षिणाभिः प्रतोषितान्  ॥ नर्प्_१,१२०।५४ ॥  
ततस्तां प्रतिमां हैमीं सधेनुं गुरवेर्ऽपयेत्  ।  
एवं यः कुरुते भक्त्या बोधिनीव्रतमादृतः  ॥ नर्प्_१,१२०।५५ ॥  
स भुक्त्वेह वरान्भोगान्वैष्णवं लभते पदम्  ।  
मार्गस्य कृष्णैकादश्यामुत्पन्नां समुपोष्य वै  ॥ नर्प्_१,१२०।५६ ॥  
द्वादश्यां कृष्णमभ्यर्चेद्गन्धाद्यैरुपचारकैः  ।  
ततः सम्भोज्य विप्राग्र्यान्दत्वा तेभ्यश्च दक्षिणाम्  ॥ नर्प्_१,१२०।५७ ॥  
विसृज्य पश्चाद्भुञ्जीत स्वयमिष्टैः समाहितः  ।  
एवं यो भक्तिभावेन उत्पन्नाव्रतमाचरेत्  ॥ नर्प्_१,१२०।५८ ॥  
स विमानं समारुह्य यात्यन्ते वैष्णवं पदम्  ।  
मार्गस्य शुक्लैकादश्यां मोक्षाख्यां समुपोष्य वै  ॥ नर्प्_१,१२०।५९ ॥  
द्वादश्यां प्रातरभ्यर्च्य ह्यनन्तं विश्वरूपकम्  ।  
सर्वैरेवोपचारैस्तु विप्रान्सम्भोजयेद्द्विजः  ॥ नर्प्_१,१२०।६० ॥  
विसृज्य दक्षिणां दत्वा स्वयं भुञ्जीत बान्धवैः  ।  
एवं कृत्वा व्रतं विप्र भुक्त्वा भोगानिहेप्सितान्  ॥ नर्प्_१,१२०।६१ ॥  
दश पूर्वान्दश परान्समुद्धृत्य व्रजेद्धरिम्  ।  
पौपस्य कृष्णैकादश्यां सफलां समुपोष्य वै  ।  
द्वादश्यामच्युतं प्रार्च्य सर्वैरेवोपचारकैः  ॥ नर्प्_१,१२०।६२ ॥  
सम्भोज्य विप्रान्मधुरैर्विसृजेल्लब्धदक्षिणान्  ।  
एवं कृत्वा व्रतं विप्र सफलाया विधानतः  ॥ नर्प्_१,१२०।६३ ॥  
भुक्त्वेह भोगानखिलान्यात्यन्ते वैष्णवं पदम्  ।  
पौषस्य शुक्लैकादश्यां पुत्रदां समुपोष्य वै  ॥ नर्प्_१,१२०।६४ ॥  
द्वादश्यां चक्रिणं प्रार्येदर्घाद्यैरुपचारकैः  ।  
ततः सम्भोज्य विप्राग्र्यान्दत्वा तेभ्यस्तु दक्षिणाम्  ॥ नर्प्_१,१२०।६५ ॥  
विसृज्य स्वयमश्नीयाच्छेषान्नं स्वेष्टबान्धवैः  ।  
एवं कृतव्रतो विप्र भुक्वा भोगानिहेप्सितान्  ॥ नर्प्_१,१२०।६६ ॥  
विमानवरमारुह्य यात्यन्ते हरिमन्दिरम्  ।  
माघम्य कृष्णैकादश्यां षट्तिलां समुपोष्य वै  ॥ नर्प्_१,१२०।६७ ॥  
स्नात्वा दत्वा तर्पयित्वा हुत्वा भुक्त्वा समर्च्य च  ।  
तिलैरेव द्विजश्रेष्ठ द्वादश्यां प्रातरेव हि  ॥ नर्प्_१,१२०।६८ ॥  
वैकुण्ठं सम्यगभ्यर्व्य सर्वैरेवोपचारकैः  ।  
द्विजान्सम्भोज्य विसृजेद्दत्वा तेभ्यश्च दक्षिणाम्  ॥ नर्प्_१,१२०।६९ ॥  
एवं कृत्वा व्रतं विप्र विधिना सुसमाहितः  ।  
भुक्त्वेह वाञ्छितान्भोगानन्ते विष्णुपदं लभेत्  ॥ नर्प्_१,१२०।७० ॥  
माघस्य शुक्लैकादश्यां समुपोष्य जयाह्वयाम्  ।  
प्रातर्हरि दिने ऽभ्यर्च्चेच्छ्रीपतिं पुरुषं द्विज  ॥ नर्प्_१,१२०।७१ ॥  
भोजयित्वा दक्षिणां च दत्वा विप्रान्विसृज्य च  ।  
स्वयं भुञ्जीत तच्छेषं प्रयतो निजबान्धवैः  ॥ नर्प्_१,१२०।७२ ॥  
य एवं कुरुते विप्र व्रतं केशवतोषणम्  ।  
स भुक्त्वेह वरान्भोगानन्ते विष्णोः पदं व्रजेत्  ॥ नर्प्_१,१२०।७३ ॥  
तपस्यकृष्णैकादश्यां विजयां समुपोष्य वै  ।  
द्वादश्यां प्रातरभ्यर्च्य योगीशं गन्धपूर्वकैः  ॥ नर्प्_१,१२०।७४ ॥  
ततः सम्भोज्य भूदेवान्दक्षिणाभिः प्रतोष्य तान्  ।  
विसृज्य बान्धवैः सार्द्धं स्वयमश्नीत वाग्यतः  ॥ नर्प्_१,१२०।७५ ॥  
एवं कृतव्रतो मर्त्यो भुक्त्वा भोगानिहेप्सितान्  ।  
देहान्ते वैष्णवं लोकं याति देवैः सुसत्कृतः  ॥ नर्प्_१,१२०।७६ ॥  
फआल्गुनस्य सिते पक्षे एकादश्यां द्विजोत्तम  ।  
उपोष्यामलकीं भक्त्या द्वादश्यां प्रातरर्चयेत्  ॥ नर्प्_१,१२०।७७ ॥  
पुण्डरीकाक्षमखिलैरुपचारैस्ततो द्विजान्  ।  
भोजयित्वा वरान्नेन दद्यात्तेभ्यस्तु दक्षिणाम्  ॥ नर्प्_१,१२०।७८ ॥  
एवं कृत्वा विधानेनामलक्यां पूजनादिकम्  ।  
सितैकादश्यां तपस्ये व्रजेद्विष्णोः परं पदम्  ॥ नर्प्_१,१२०।७९ ॥  
चैत्रस्य कृष्णैकादशीं पापमोचनिकां द्विज  ।  
उपाष्य द्वादश्याम्प्रातर्गोविन्दं पूजयेत्तथा  ॥ नर्प्_१,१२०।८० ॥  
उपचारैः षोडशभिर्द्विजान्सम्भोज्य दक्षिणाम्  ।  
दत्वा तेभ्यो विसृज्याथ स्वयं भुञ्जीत बान्धवैः  ॥ नर्प्_१,१२०।८१ ॥  
एव यः कुरुते विप्र पापमोचनिकाव्रताम्  ।  
स याति वैष्णवं लोकं विमानेन तु भास्वता  ॥ नर्प्_१,१२०।८२ ॥  
इत्थं कृष्णो तथा शुक्ले व्रतं चैकादशीभवम्  ।  
मोक्षदं कीर्तितं विप्र नास्त्यस्मिन्संशयः क्वचित्  ॥ नर्प्_१,१२०।८३ ॥  
यतस्त्रिदिनसंसाध्यं कीर्तिनं पापनाशनम्  ।  
सर्वव्रतोत्तमं विप्र ततो ज्ञेयं महाफलम्  ॥ नर्प्_१,१२०।८४ ॥  
त्यजेच्चत्वारि भुक्तानि नारदै तद्दिनत्रये  ।  
आद्यन्तयोरेकमेकं मध्यमे द्वयमेव हि  ॥ नर्प्_१,१२०।८५ ॥  
अथ ते नियमान्वच्मि व्रते ह्यस्मिन्दिनत्रये  ।  
कांस्यं मांसं मसूरान्नं चणकान्कोद्रवांस्तथा  ॥ नर्प्_१,१२०।८६ ॥  
शाकं मधु परान्नं च पुनर्भोजनमैथुने  ।  
दशम्यां दश वस्तूनि वर्जयेद्वैष्णवऋ सदा  ॥ नर्प्_१,१२०।८७ ॥  
द्यूतक्रीडां च निद्रां च ताम्बूलं दन्तधावनम्  ।  
परापवादं पैशुन्यं स्तेयं हिंसां तथा रतिम्  ॥ नर्प्_१,१२०।८८ ॥  
कोपं ह्यनृतवाक्यं च एकादश्यां विवर्ज्जयेत्  ।  
कांस्यं मांसं सुरां क्षौद्रं तैलं विण्म्लेच्छभाषणम्  ॥ नर्प्_१,१२०।८९ ॥  
व्यायामं च प्रवासं च पुनर्भोजनमैथुने  ।  
अस्पृश्यस्पर्शमाशूरे द्वादश्यां द्वादश त्यजेत्  ॥ नर्प्_१,१२०।९० ॥  
एवं नियमकृद्विप्र उपवासं समाचरेत्  ।  
शक्तो ऽशक्तुस्तु मतिमानेकभुक्तं न नक्तकम्  ॥ नर्प्_१,१२०।९१ ॥  
अयाचितं वापि चरेन्न त्यजेद्व्रतमीदृशम्  ॥ नर्प्_१,१२०।९२ ॥  
  
इति श्रीबृहन्नारदीय पुराणे पूर्वभागे बृहदुपाख्याने चतुर्थभागे द्वादशमासस्तितैकादशीव्रतकथनं नाम विंशत्यधिकशततमो ऽध्यायः  
  
  
_____________________________________________________________  
  
  
सनातन उवाच  
अथ व्रतानि द्वादश्याः कथयामि तवानघ  ।  
यानि कृत्वा नरो लोके विष्णोः प्रियतरो भवेत्  ॥ नर्प्_१,१२१।१ ॥  
चैत्रस्य शुक्लद्वादश्यां मदनव्रतमाचरेत्  ।  
स्थापयेदव्रणं कुम्भं सिततन्दुलपूरितम्  ॥ नर्प्_१,१२१।२ ॥  
नानाफलयुतं तद्वदिक्षुदण्डसमन्वितम्  ।  
सितवस्त्रयुगच्छन्नं सितचन्दनचर्च्चितम्  ॥ नर्प्_१,१२१।३ ॥  
नानाभक्ष्यसमोपेतं सहिरण्यं स्वशक्तितः  ।  
ताम्रपात्रं गुडोपेतं तस्योपरि निवेशयेत्  ॥ नर्प्_१,१२१।४ ॥  
तत्र सम्पूजयेद्देवं कामरूपिणमच्युतम्  ।  
गन्धाद्यैरुपचारैस्तु सोपवासो परे ऽहनि  ॥ नर्प्_१,१२१।५ ॥  
पुनः प्रातः समभ्यर्च्य ब्राह्मणाय निवेदयेत्  ।  
ब्रह्मणान्भोजयेच्चैव तेभ्यो दद्याच्च दक्षिणाम्  ॥ नर्प्_१,१२१।६ ॥  
वर्षमेवं व्रतं कृत्वा घृतधेनुसमन्विताम्  ।  
शय्यां तु दद्याद्गुरवे सर्वोपस्करसंयुताम्  ॥ नर्प्_१,१२१।७ ॥  
काञ्चनं कामदेवं च शुक्तां गां च पयस्विनीम्  ।  
वासोभिर्द्विजदाम्पत्यं पूजयित्वा समर्पयेत्  ॥ नर्प्_१,१२१।८ ॥  
प्रीयतां कामरूपी मे हरिरित्येवमुच्चरन्  ।  
यः कुर्याद्विधिनानेन मदनद्वादशीव्रतम्  ॥ नर्प्_१,१२१।९ ॥  
स सर्वपापनिर्भुक्तः प्राप्नोति हरिसाम्यताम्  ।  
अस्यामेव समुद्दिष्टं भर्तृद्वादशिकाव्रतम्  ॥ नर्प्_१,१२१।१० ॥  
स्वास्तृतां तत्र शय्यां तु कृत्वात्र श्रीयुतं हरिम्  ।  
संस्थाप्य मण्डपं पुष्पैस्तदुपर्प्युपकल्पयेत्  ॥ नर्प्_१,१२१।११ ॥  
ततः सम्पूज्य गन्धाद्यैर्व्रती जागरणं निशि  ।  
नृत्यवादित्रगीताद्यैस्ततः प्रातः परे ऽहनि  ॥ नर्प्_१,१२१।१२ ॥  
सशय्यं श्रीहरिं हैमं द्विजग्र्याय निवेदयेत्  ।  
द्विजान्सम्भोज्य विसृजद्दक्षिणाभिः प्रतोषितान्  ॥ नर्प्_१,१२१।१३ ॥  
एवं कृतव्रतस्यापि दाम्पत्यं जायते स्थिरम्  ।  
सप्तजन्मसु भुङ्क्ते च भोगान् लोकद्वयेप्सितान्  ॥ नर्प्_१,१२१।१४ ॥  
वैशाखशुक्लद्वादश्यां सोपवासो जितेन्द्रियः  ।  
सम्पूज्य माधवं भक्त्या गन्धाद्यैरुपचारकैः  ॥ नर्प्_१,१२१।१५ ॥  
पक्कान्नं तृप्तिजनकं मधुरं सोदकुम्भकम्  ।  
विप्राय दद्याद्विधिवन्माधवः प्रीयतामिति  ॥ नर्प्_१,१२१।१६ ॥  
द्वादश्यां ज्येष्ठशुक्लायां पूजयित्वा त्रिविक्रमम्  ।  
गन्धाद्यैर्मधुरान्नाढ्यं करक विनिवेदयेत्  ॥ नर्प्_१,१२१।१७ ॥  
व्रती द्विजाय तत्पश्चादेकभक्तं समाचरेत्  ।  
व्रतेनानेन सन्तुष्टो देवदेवस्त्रिविक्रमः  ॥ नर्प्_१,१२१।१८ ॥  
ददाति विपुलान्भोगानन्ते मोक्षं च नारद  ।  
आषाढशुक्लद्वादश्यां द्विजान्द्वादश भोजयेत्  ॥ नर्प्_१,१२१।१९ ॥  
मधुरान्नेन तान्पूज्य पृथग्गन्धादिकैः क्रमात्  ।  
तभ्यो वासांसि दण्डांश्च ब्रह्मसूत्राणि मुद्रिकाः  ॥ नर्प्_१,१२१।२० ॥  
पात्राणि च ददेद्भक्त्या विष्णुमें प्रीयतामिति  ।  
द्वादश्यां तु नभःशुक्ले श्रीधरं पूजयेद्व्रती  ॥ नर्प्_१,१२१।२१ ॥  
गन्धाद्यैस्तत्परो भक्त्या दधिभक्तैर्द्विजोत्तमान् ।  
सम्भोज्य दक्षिणा रौप्यां दत्वा नत्वा विसर्ज्जयेत्  ॥ नर्प्_१,१२१।२२ ॥  
व्रतेनानेन देवेशः श्रीधरः प्रीयतामिति  ।  
द्वादश्यां नभस्यशुक्ले व्रती सम्पूज्य वामनम्  ॥ नर्प्_१,१२१।२३ ॥  
तदग्रे भोजयेद्विप्रान्पायसैर्द्वादशैव च  ।  
सौवर्णी दक्षिणां दत्वा विष्णुप्रीतिकरो भवेत्  ॥ नर्प्_१,१२१।२४ ॥  
द्वादश्यामिषशुक्लायां पद्मनाभं समर्चयेत्  ।  
गन्धाद्यैरुपचारैस्तु तदग्रे भोजयेद्द्विजान्  ॥ नर्प्_१,१२१।२५ ॥  
मधुरान्नेन वस्त्राढ्यां सौवर्णीं दक्षिणां ददेत्  ।  
व्रतेनैतेन सन्तुष्टः पद्मनाभो द्विजोत्तम  ॥ नर्प्_१,१२१।२६ ॥  
श्वेतद्वीपगतिं दद्याद्देहभोगांश्च वाञ्छितान्  ।  
कार्तिके कृष्णपक्षे तु गोवत्सद्वादशीव्रतम्  ॥ नर्प्_१,१२१।२७ ॥  
तत्र वत्सयुतां गां तु समालिख्य सुगन्धिभिः  ।  
चन्दनाद्यैस्तथा पुष्पमालाभिः प्रार्च्य ताम्रके  ॥ नर्प्_१,१२१।२८ ॥  
पात्रे पुष्पाक्षततिलैरर्घ्यं कृत्वा विधानतः  ।  
प्रदद्यात्पादमूले ऽस्या मन्त्रेणानेन नारद  ॥ नर्प्_१,१२१।२९ ॥  
क्षीरोदार्णवसम्भूते सुरासुरनमस्कृते  ।  
सर्वदेवमये देवि सर्वदेवैरलङ्कृते  ॥ नर्प्_१,१२१।३० ॥  
मातर्मातर्गवां मातर्गृहाणार्घ्यं नमो ऽस्तु ते  ।  
ततो माषादिसंसिद्धान्वटकांश्च निवेदयेत्  ॥ नर्प्_१,१२१।३१ ॥  
एवं पञ्च दशैकं वा यथाविभवमात्मनः  ।  
सुरभि त्वं जगन्माता नित्यं विष्णुपदे स्थिता  ॥ नर्प्_१,१२१।३२ ॥  
सर्वदेवमये ग्रासं मया दत्तमिमं ग्रस  ।  
सर्वदेवमये देवि सर्वदेवैरलङ्कृते  ॥ नर्प्_१,१२१।३३ ॥  
मातर्ममाभिलषितं सफलं कुरु नन्दिनी  ।  
तद्दिने तैलपक्वं च स्थालीपक्वं द्विजोत्तम  ॥ नर्प्_१,१२१।३४ ॥  
गोक्षीरं गोघृतं चैव दधि तक्रं च वर्जयेत्  ।  
द्वादश्यामूर्जशुक्लायां देवं दामोदरं द्विज  ॥ नर्प्_१,१२१।३५ ॥  
समभ्यर्च्योपचारैस्तु गन्धाद्यैः सुसमाहितः  ।  
तदग्रे भोजयेद्विप्रान्पक्वान्नेनार्कसङ्ख्यकान्  ॥ नर्प्_१,१२१।३६ ॥  
ततः कुम्भानपाम्पूर्णान्वस्त्राच्छन्नान्समर्चितान्  ।  
सपूगमोदकस्वर्णांस्तेभ्यः प्रीत्या समर्पयेत्  ॥ नर्प्_१,१२१।३७ ॥  
एवं कृते प्रियो विष्णोर्जायते ऽखिलभोगभुक्  ।  
देहान्ते विष्णुसायुज्यं लभते नात्र संशयः  ॥ नर्प्_१,१२१।३८ ॥  
नीराजनव्रतं चात्र गदितं तन्निबोध मे  ।  
सुप्तोत्थितं जगन्नाथमलङ्कृत्य निशागमे  ॥ नर्प्_१,१२१।३९ ॥  
अलङ्कृतो नवं वह्निमुत्पाद्याभ्यर्च्य मन्त्रतः  ।  
हुत्वा तत्र समुद्दीप्ते रौप्य दीपिकया मुने  ॥ नर्प्_१,१२१।४० ॥  
गन्धपुष्पाद्यर्चितया जनैर्नीराजयेद्धरिम्  ।  
तत्रैवानुगतां लक्ष्मीं ब्रह्माणीं चण्डिकां तथा  ॥ नर्प्_१,१२१।४१ ॥  
आदित्यं शङ्करं गौरीं यक्षं गणपतिं ग्रहान्  ।  
मातॄः पितॄन्नगान्नागान्सर्वान्नीराजयेत्क्रमात्  ॥ नर्प्_१,१२१।४२ ॥  
गवां नीराजनं कुर्यान्महिष्यादेश्च मण्डलम्  ।  
नमो जयेति शब्दैश्च घण्टाशङ्खा दिनिःस्वनैः  ॥ नर्प्_१,१२१।४३ ॥  
सिन्दूरालिप्तशृङ्गाणां चित्राङ्गाणां च वर्णकैः  ।  
गवां कोलाहले वृत्ते नीराजनमहोत्सवे  ॥ नर्प्_१,१२१।४४ ॥  
तुरगांल्लक्षणोपेताम् गजांश्च मदविप्लुतान्  ।  
राजचिह्नानि सर्वाणि च्छत्रादीनि च नारद  ॥ नर्प्_१,१२१।४५ ॥  
राजा पुरोधसा सार्धं मन्त्रिभृत्यपरः सरः  ।  
पूजयित्वा यथान्यायं नीरज्य स्वयमादरात्  ॥ नर्प्_१,१२१।४६ ॥  
शङ्खतूर्यादिघोषैश्च नानारत्नविनिर्मिते  ।  
सिंहासने नवे कॢप्ते तिष्ठेत्सम्यगलङ्कृतः  ॥ नर्प्_१,१२१।४७ ॥  
ततः सुलक्षणैर्युक्ता वेश्या वाथ कुलाङ्गना  ।  
शीर्षोपरि नरेद्रस्य तया नीराजयेच्छनैः  ॥ नर्प्_१,१२१।४८ ॥  
एवमेषा महासान्तिः कर्तव्या प्रतिवत्सरम्  ।  
राज्ञा वित्तवतान्येन वर्षमारोग्यमिच्छता  ॥ नर्प्_१,१२१।४९ ॥  
येषां राष्ट्रे पुरे ग्रामे क्रियते शान्तिरुत्तमा  ।  
नीराजनाभिधा विप्र तद्रोगा यान्ति सङ्क्षयम्  ॥ नर्प्_१,१२१।५० ॥  
द्वादश्यां मार्गशुक्लायां साध्यव्रतमनुत्तमम्  ।  
मनोभवस्तथा प्राणो नरो यातश्च वीर्यवान्  ॥ नर्प्_१,१२१।५१ ॥  
चितिर्हयो नृपश्चैव हंसो नारायणस्तथा  ।  
विभुश्चापि प्रभुश्चैव साध्या द्वादश कीर्तिताः  ॥ नर्प्_१,१२१।५२ ॥  
पूजयेद्गन्धपुष्पाद्यैरेतांस्तन्दुलकल्पितान्  ।  
ततो द्विजाग्र्यान्सम्भोज्य द्वादशात्र सुदक्षिणाः  ॥ नर्प्_१,१२१।५३ ॥  
दत्वा तेभ्यस्तु विसृजेत्प्रीयान्नारयणस्त्विति  ।  
एतस्यामेव विदितं द्वादशादित्यसञ्ज्ञितम्  ॥ नर्प्_१,१२१।५४ ॥  
व्रतं तत्रार्चयेद्धीमानादित्यान्द्वादशापि च  ।  
धातामित्रोर्ऽयमा पूषा शक्र्ॐऽशो वरुणो भगः  ॥ नर्प्_१,१२१।५५ ॥  
त्वष्टा विवस्वान्सविता विष्णुर्द्वादश ईरिताः  ।  
प्रतिमासं तु शुक्लायां द्वादश्यामर्च्य यत्नतः  ॥ नर्प्_१,१२१।५६ ॥  
वर्षं नयेद्व्रतान्ते तु प्रतिमा द्वादशापि च  ।  
हैमीः सम्पूज्य विधिना भोजयित्वा द्विजोत्तमान्  ॥ नर्प्_१,१२१।५७ ॥  
मधुरान्नैः सुसत्कृत्य प्रत्येकं चार्पयेद्व्रती  ।  
एव व्रतं नरः कृत्वा द्वादशादित्यसञ्ज्ञकम्  ॥ नर्प्_१,१२१।५८ ॥  
सूर्यलोकं समासाद्य भुक्त्वा भोगांश्चरं ततः  ।  
जायते भुवि धर्मात्मा मानुष्ये रोगवर्जितः  ॥ नर्प्_१,१२१।५९ ॥  
ततो व्रतस्य पुण्येन पुनरेव लभेद्व्रतम्  ।  
तत्पुण्येन रवेन्भित्वा मण्डलं द्विजसत्तम  ॥ नर्प्_१,१२१।६० ॥  
निरञ्जनं निरा कारं निर्द्वन्द्वं ब्रह्म चाप्नुयात्  ।  
अत्रैवाखण्डसञ्ज्ञं च व्रतमुक्त द्विजोत्तम  ॥ नर्प्_१,१२१।६१ ॥  
मूर्तिं निर्माय सौवर्णीं जनार्दनसमाह्वयाम्  ।  
अभ्यर्च्य गन्धपुष्पाद्यैस्तदग्रे भोजयेद्द्विजान्  ॥ नर्प्_१,१२१।६२ ॥  
द्वादश प्रतिमासं तु नक्ताशीः स्याज्जितेन्द्रियः  ।  
ततः समान्ते तां मूर्तिं समभ्यर्च्य विधानतः  ॥ नर्प्_१,१२१।६३ ॥  
गुरवे धेनुसहितां दद्यात्सम्प्रार्थयेत्तथा  ।  
शतजन्मसु यत्किञ्चिन्मयाखण्डव्रतं कृतम्  ॥ नर्प्_१,१२१।६४ ॥  
भगवंस्त्वत्प्रसादेन तदखण्डमिहास्तु मे  ।  
ततः सम्भोज्य विप्राग्र्यान्सखण्डाढ्यैस्तु पायसैः  ॥ नर्प्_१,१२१।६५ ॥  
द्वादशैव हि सौवर्णीं दक्षिणां प्रददेन्नमेत्  ।  
इति कृत्वा व्रतं विप्र प्रीणयित्वा जनार्दनम्  ॥ नर्प्_१,१२१।६६ ॥  
सौवर्णेन विमानेन याति विष्णोः परं पदम्  ।  
पौषस्य कृष्णद्वादश्यां रूपव्रतमुदीरितम्  ॥ नर्प्_१,१२१।६७ ॥  
दशम्यां विधिवत्स्नात्वा गृह्णीयाद्गोमयं व्रती  ।  
श्वेताया वैकवर्णाया अन्तरिक्षगतं द्विज  ॥ नर्प्_१,१२१।६८ ॥  
अष्टोत्तरशतं तेन पिण्डिकाः कल्प्य नारद  ।  
शोषयेदातपे धृत्वा पात्रे ताम्रे ऽथ मृन्मये  ॥ नर्प्_१,१२१।६९ ॥  
एकादश्यां सोपवासः समभ्यर्च्य विधानतः  ।  
सौवर्णीं प्रतिमां विष्णोर्निशायां जागरं चरेत्  ॥ नर्प्_१,१२१।७० ॥  
सुमङ्गलैर्गीतवाद्यैः स्तोत्रपाठैर्जपादिभिः  ।  
ततः प्रभाते द्वादश्यां तिलपात्रोपरि स्थिताम्  ॥ नर्प्_१,१२१।७१ ॥  
अम्बुपूर्णे घटे न्यस्य पूजयेदुपचारकैः  ।  
ततो ऽग्निं नवमुत्पाद्य काष्ठसङ्घर्षणादिभिः  ॥ नर्प्_१,१२१।७२ ॥  
तं समभ्यर्च्य विधिवदेकैकां पिण्डिकां सुधीः  ।  
होमयेत्सतिलाज्यां च द्वादशाक्षरविद्यया  ॥ नर्प्_१,१२१।७३ ॥  
वैष्णव्याथ च पूरणां च शतमष्टोत्तर ततः  ।  
भोजयेत्पायसैर्विप्रान्प्रीत्या सुस्निग्धमानसः  ॥ नर्प्_१,१२१।७४ ॥  
सहितां च घटेनैव प्रतिमां गुरवऽपेयेत्  ।  
विप्रेभ्यो दक्षिणां शक्त्या दत्वा नत्वा विसर्जयेत्  ।  
नरो वा यदि वा नारी व्रतं कृत्वैवमादरात्  ॥ नर्प्_१,१२१।७५ ॥  
लभते रूपसौभाग्यं नात्र कार्या विचारणा  ।  
सहस्ये शुक्लपक्षे तु सुजन्मद्वादशीव्रतम्  ॥ नर्प्_१,१२१।७६ ॥  
स्नात्वा विधानेन गृह्णोयाद्वार्षिकव्रतम्  ।  
पीत्वा गशृङ्गवार्यादौ तां च कृत्वा प्रदक्षिणम्  ॥ नर्प्_१,१२१।७७ ॥  
प्रतिमासं ततः शुक्लेद्वादश्यां दानमाचरेत्  ।  
घृतप्रस्थं तच्चतुष्कं क्रमाद्वीहेर्यवस्य च  ॥ नर्प्_१,१२१।७८ ॥  
द्विरक्तिकं हेम तिलाढकार्द्धं पयसां घटम्  ।  
रौप्यस्य माषमेकं च तृप्तिकृन्मिष्टपक्वकम्  ॥ नर्प्_१,१२१।७९ ॥  
छत्रं माषार्धहेम्नश्च प्रस्थं फआणितमुत्तमम्  ।  
चन्दनं पलिकं वस्त्रं पञ्चहस्तोन्मितं तनुम्  ॥ नर्प्_१,१२१।८० ॥  
एवं तु मासिकं दानं कृत्वा प्राश्य यथाक्रमम् ।  
गोमूत्रं जलमाज्यं वा पक्त्वा शाकं चतुर्विधम्  ॥ नर्प्_१,१२१।८१ ॥  
दधियुक्तं च यावान्नं तिलाज्यं शर्करान्विताम्  ।  
दर्भाम्बुक्षीरमुदितं प्राशनं प्रतिमासिकम्  ॥ नर्प्_१,१२१।८२ ॥  
एवं कृतव्रतो वर्षं सौवर्णीं प्रतिमां रवेः  ।  
कृत्वा वै ताम्रपात्रस्थां न्यस्याभ्यर्च्य विधानतः  ॥ नर्प्_१,१२१।८३ ॥  
गुरवे धेनुसहितां प्रत्यर्प्य प्रणमेत्पुरः  ।  
विप्रान्द्रादश सम्भोज्य तेभ्यो दद्याच्च दक्षिणाम्  ॥ नर्प्_१,१२१।८४ ॥  
एवं कृतव्रतो विप्र जन्माप्नोत्युत्तमे कुले  ।  
निरोगो धनधान्याढ्यो भवेच्चाविकलेद्रियः  ॥ नर्प्_१,१२१।८५ ॥  
माघस्य शुक्लद्वादश्यां शालग्रामशिलां द्विज  ।  
अभ्यच्य विधिवद्भक्त्या सुवर्णं तन्मुखे न्यसेत्  ॥ नर्प्_१,१२१।८६ ॥  
तां स्थाप्य रौप्यपात्रे तु सितवस्त्रयुगावृताम्  ।  
प्रदद्याद्वेदविदुषे तं हि सम्भोजयेत्ततः  ॥ नर्प्_१,१२१।८७ ॥  
पायसान्नेन खण्डाज्यसहितेन हितेन च  ।  
एवं कृत्वैकभक्तः सन्विष्णु चिन्तनतत्परः  ॥ नर्प्_१,१२१।८८ ॥  
वैष्णवं लभते धाम भुक्त्वा भोगानिहेप्सितान् ।  
अन्त्ये सितायां द्वादश्यां सौवर्णीं प्रतिमां हरेः  ॥ नर्प्_१,१२१।८९ ॥  
अभ्यर्च्य गन्धपुष्पाद्यैर्दद्याद्वेदविदे द्विज  ।  
द्विषट्कसङ्ख्यान्विप्रांश्च भोजयित्वा च दक्षिणाम्  ॥ नर्प्_१,१२१।९० ॥  
दत्वा विसर्जयेत्पश्चात्स्वयं भुञ्जीत बान्धवैः  ।  
त्रिस्पृशोन्मीलिनी पक्षवर्द्धिनी वञ्जुली तथा  ॥ नर्प्_१,१२१।९१ ॥  
जया च विजया चैव जयन्ती चापराजिता  ।  
एता अष्टौ सदोपोष्या द्वादश्यः पापहारिकाः  ॥ नर्प्_१,१२१।९२ ॥  
श्रीनारद उवाच  
कीदृशं लक्षणं ब्रह्मन्नेतासां किं फलं तथा  ।  
तत्सर्वं मे समाचक्ष्व याश्चन्याः पुण्यदायुकाः  ॥ नर्प्_१,१२१।९३ ॥  
सूत उवाच  
इत्थं सनातनः पृष्टो नारदेन द्विजोत्तमः  ।  
प्रशस्य भ्रातरं प्राह महाभागवतं मुनिः  ॥ नर्प्_१,१२१।९४ ॥  
सनातन उवाच  
साधु पृष्टं त्वया भ्रातः साधूनां संशयच्छिदा  ।  
वक्ष्ये महाद्वादशीनां लक्षणं च फलं पृथक्  ॥ नर्प्_१,१२१।९५ ॥  
एकादशी निवृत्ता चेत्सूर्यस्योदयतः पुरा  ।  
तदा तु त्रिस्पृशा नाम द्वादशी सा महाफला  ॥ नर्प्_१,१२१।९६ ॥  
अस्यामुपोष्य गोविन्दं यः पूजयति नारद  ।  
अश्वमेधसहस्रस्य फलं लभते ध्रुवम्  ॥ नर्प्_१,१२१।९७ ॥  
यदारुणोदये विद्धा दशम्यैकादशी तिथिः  ।  
तदा तां सम्परित्यज्य द्वादशीं समुपोषयेत्  ॥ नर्प्_१,१२१।९८ ॥  
तत्रेष्ट्वा वासुदेवाख्यं सम्यक्पूजाविधानतः  ।  
राजसूयसहस्रस्य फलमुन्मीलिते लभेत्  ॥ नर्प्_१,१२१।९९ ॥  
यदोदये तु सवितुर्याम्या त्वेकादशीं स्पृशेत्  ।  
तदा वञ्जुलिकाख्यां तु तां त्यक्त्वोपोषयेत्सदा  ॥ नर्प्_१,१२१।१०० ॥  
अस्यां सङ्कर्षणं देवं गन्धाद्यैरुपचारकैः  ।  
पूजयेत्सततं भक्त्या सर्वस्याभयदं परम्  ॥ नर्प्_१,१२१।१०१ ॥  
एषा महाद्वादशी तु सर्वक्रतुफलप्रदा  ।  
सर्वपापहरा प्रोक्ता सर्वसम्पत्प्रदायिनी  ॥ नर्प्_१,१२१।१०२ ॥  
कुहूराके यदा वृद्धे स्यातां विप्र यदा तदा  ।  
पक्षवर्द्धनिका नाम द्वादशी सा महाफला  ॥ नर्प्_१,१२१।१०३ ॥  
तस्यां सम्पूजयेद्देवं प्रद्युम्नं जगतां पतिम्  ।  
सर्वैश्वर्य्यप्रदं साक्षात्पुत्र पौत्रविवर्धनम्  ॥ नर्प्_१,१२१।१०४ ॥  
यदा तु धवले पक्षे द्वादशी स्यान्मधान्विता ॥ठ  
तदा प्रोक्ता जया नाम सर्वशत्रुविनाशिनी  ॥ नर्प्_१,१२१।१०५ ॥  
अस्यां सम्पूजयेद्देव मनिरुद्धं रमापतिम्  ।  
सर्वकामप्रदं नॄणां सर्वसौभाग्यदायकम्  ॥ नर्प्_१,१२१।१०६ ॥  
श्रवणर्क्षयुता चेत्स्याद्द्वादशी धवले दले  ।  
तदा सा विजया नाम तस्यामचेद्गदाधरम्  ॥ नर्प्_१,१२१।१०७ ॥  
सर्वसौख्यप्रदं शश्वत्सर्वभोगपरायणम्  ।  
सर्वतीर्थफलं विप्र तां चोपोष्याप्नुयान्नरः  ॥ नर्प्_१,१२१।१०८ ॥  
यदा स्याच्च सिते पक्षे प्राजापत्यर्क्षसंयुता  ।  
द्वादशी सा महापुण्या जयन्ती नामतः स्मृता  ॥ नर्प्_१,१२१।१०९ ॥  
यस्यां समर्च्चयेद्देवं वामनं सिद्धिदं नृणाम्  ।  
उपोषितैषा विप्रेन्द्र सर्वव्रतफलप्रदा  ॥ नर्प्_१,१२१।११० ॥  
सर्वदानफला चापि भुक्तिमुक्तिप्रदायिनी  ।  
यदा तु स्यात्सिते पक्षे द्वादशी जीवभान्विता  ॥ नर्प्_१,१२१।१११ ॥  
तदापराजिता प्रोक्ता सर्वज्ञा नप्रदायिनी  ।  
अस्यां समर्चयेद्देवं नारायणमनामयम्  ॥ नर्प्_१,१२१।११२ ॥  
संसारपाशविच्छित्तिकारकं ज्ञानसागरम्  ।  
अस्यास्तूपोषणादेव मुक्तः स्याद्विप्र भोजनः  ॥ नर्प्_१,१२१।११३ ॥  
यदा त्वाषाढशुक्लायां द्वादश्यां मैत्रभं भवेत्  ।  
तदा व्रतद्वयं कार्य्यं न दोषो ऽत्रैकदैवतम्  ॥ नर्प्_१,१२१।११४ ॥  
श्रवणर्क्षयुतायां च द्वादश्यां भाद्रशुक्लके  ।  
ऊर्ज्जे सितायां द्वादश्यामन्त्यभे च व्रतद्वयम्  ॥ नर्प्_१,१२१।११५ ॥  
एताभ्यो ऽन्त्र विप्रेन्द्र द्वादश्यामेकभुक्तकम्  ।  
निसर्गतः समुद्दिष्टं व्रतं पातकनाशनम्  ॥ नर्प्_१,१२१।११६ ॥  
एकादश्या व्रतं नित्यं द्वादश्याः सहितं यतः  ।  
नोद्यापनमिहोद्दिष्टं कर्त्तव्यं जीविताविधि  ॥ नर्प्_१,१२१।११७ ॥  
  
इति श्रीबृहन्नारदीयपुराणे बृहदुपाख्याने पूर्वभागे चतुर्थपादे द्वादशमासस्य द्वादशीव्रतनिरूपणं नामैकविंशत्यधिकशततमो ऽध्यायः  
  
  
_____________________________________________________________  
  
  
सनातन उवाच  
अथातऋ सम्प्रवक्ष्यामि त्रयोदश्या व्रतानि ते  ।  
यानि कृत्वा नरो भक्त्या सुभगो जायते भुवि  ॥ नर्प्_१,१२२।१ ॥  
मधौ शुक्लत्रयोदश्यां मदनं चन्दनात्मकम्  ।  
कृत्वा सम्पूज्य यत्नेन वीजेयव्द्यजनेन च  ॥ नर्प्_१,१२२।२ ॥  
ततः सङ्क्षुधितः कामः पुत्रपौत्रविवर्द्धनः  ।  
अनङ्गपूजाप्यत्रोक्ता तां निबोध मुनीश्वर  ॥ नर्प्_१,१२२।३ ॥  
सिन्दूररजनीरागैः फलके ऽनङ्गमालिखेत्  ।  
रतिप्रीतियुतं श्लक्ष्णं पुष्पचापेषुधारिणम्  ॥ नर्प्_१,१२२।४ ॥  
कामदेवं वसन्तं च वाजिवक्त्रं वृषध्वजम्  ।  
मध्याह्ने पूजयेद्भक्त्या गन्धस्रग्भूषणांशुकैः  ॥ नर्प्_१,१२२।५ ॥  
क्षभ्यैर्नानाविधैश्चापि मन्त्रेणानेन नारद  ।  
नमो माराय कामाय कामदेवस्य मूर्त्तये  ॥ नर्प्_१,१२२।६ ॥  
ब्रह्मविष्णुशिवेन्द्राणां मनःभोभकराय वै  ।  
तत्तस्याग्रतो भक्त्या पूजयेदङ्गनापतिम्  ॥ नर्प्_१,१२२।७ ॥  
वस्त्रमाल्याविभूषाद्यैः कामो ऽयमिति चिन्तयेत्  ।  
सम्पूज्य द्विजदाम्पत्यं गन्धवस्त्रविभूषणैः  ॥ नर्प्_१,१२२।८ ॥  
एवं यः कुरुते विप्र वर्षे वर्षे महोत्सवम्  ।  
वसन्तसमये प्राप्ते हृष्टः पुष्टः सदैव सः  ॥ नर्प्_१,१२२।९ ॥  
प्रतिमासं पूजयेद्वा यावद्वर्षं समाप्यते  ।  
मदनं हृद्भवं कामं मन्मथं च रतिप्रियम्  ॥ नर्प्_१,१२२।१० ॥  
अनङ्गं चैव कन्दर्पं पूजयेन्मकरध्वजम् ।  
कुसुमायुधसञ्ज्ञं च ततः पश्चान्मनोभवम्  ॥ नर्प्_१,१२२।११ ॥  
विषमेषु तथा विप्र मालर्ताप्रियमित्यपि  ।  
अजाया दानमप्युक्तं स्नात्वा नद्या विधानतः  ॥ नर्प्_१,१२२।१२ ॥  
अजाः पयस्विनीर्दद्याद्दरिद्राय कुटुम्बिने  ।  
भूयस्त्वनेन दानेन स लोके नैव जायते  ॥ नर्प्_१,१२२।१३ ॥  
यदीयं शनिना युक्ता सा महावारुणी स्मृता  ।  
गङ्गायां यदि लभ्येत कोटिसूर्यग्रहाधिका  ॥ नर्प्_१,१२२।१४ ॥  
शुभयोगः शतर्क्षं च शनौ कामे मधौ सिते  ।  
महामहेति विख्याता कुलकोटिविमुक्तिदा  ॥ नर्प्_१,१२२।१५ ॥  
राधशुक्लत्रयोदश्यां कामदेवव्रतं स्मृतम्  ।  
तत्र गन्धादिभिः कामं पूजयेदुपवासवान्  ॥ नर्प्_१,१२२।१६ ॥  
प्रतिमासं ततः पश्चात्त्रयोदश्यां सिते दले  ।  
एवमेव व्रतं कार्यं वर्षान्ते गामलङ्कृताम्  ॥ नर्प्_१,१२२।१७ ॥  
दद्याद्विप्राय सत्कृत्य व्रतसाङ्गत्वसिद्धये  ।  
ज्येष्ठशुक्लत्रयोदश्यां दौर्भाग्यशमनं व्रतम्  ॥ नर्प्_१,१२२।१८ ॥  
तत्र स्नात्वा नदीतोये पूजयेच्छुचिदेशजम् ।  
श्वेतमन्दारमर्कं वा करवीरं च रक्तकम्  ॥ नर्प्_१,१२२।१९ ॥  
निरीक्ष्य गगने सूर्यं प्रार्थयेन्मन्त्रतस्तदा  ।  
मन्दारकरवीरार्का भवन्तो भास्करांशजाः  ॥ नर्प्_१,१२२।२० ॥  
पूजिता मम दौर्भाग्यं नाशयन्तु नमो ऽस्तु वः  ।  
इत्थं योर्ऽचयते भक्त्या वर्षे वर्षे द्रुमत्रयम्  ॥ नर्प्_१,१२२।२१ ॥  
नश्यते तस्य दौर्भाग्यं नात्र कार्या विचारणा  ।  
शुचिशुक्लत्रयोदश्यामेकभक्तं समाचरेत्  ॥ नर्प्_१,१२२।२२ ॥  
पूजयित्वा जगन्नाथावुमामाहेश्वरी तनूः  ।  
हैम्यौ रौप्यौ च मृन्मप्यौ यथाशक्त्या विधाय च  ॥ नर्प्_१,१२२।२३ ॥  
सिंहोक्षस्थे देवगृहे गोष्ठे ब्राह्मणवेश्मनि  ।  
स्थापयित्वा प्रतिष्ठाप्य दैवमन्त्रेण नारद  ॥ नर्प्_१,१२२।२४ ॥  
ततः पञ्चदिनं पूजा चैकभक्तं व्रतं तथा  ।  
तृतीयदिवसे प्रातः स्नात्वा सम्पूज्य तौ पुनः  ॥ नर्प्_१,१२२।२५ ॥  
समर्पणीयौ विप्राय वेदवेदाङ्गशालिने  ।  
वर्षे वर्षे ततः पश्चाद्विधेयं वर्षपञ्चकम्  ॥ नर्प्_१,१२२।२६ ॥  
तदन्ते धेनुयुग्मेन सहितौ तौ प्रदापयेत्  ।  
इत्थं नरो वा नारी वा कृत्वा व्रतमिदं शुभम्  ॥ नर्प्_१,१२२।२७ ॥  
नैव दाम्पत्यविच्छेदं लभते सप्तजन्मसु  ।  
नभः शुक्लत्रयोदश्यां रतिकामव्रतं शुभम्  ॥ नर्प्_१,१२२।२८ ॥  
वैधव्यवारणं स्त्रीणां तथा सन्तानवर्धनम्  ।  
कृतोपवासा कन्यैव नारी वा द्विजसत्तम  ॥ नर्प्_१,१२२।२९ ॥  
ताम्रे वा मृन्मये वापि सौवर्णे राजते तथा  ।  
रतिकामौ प्रविन्यस्य गन्धाद्यैः सम्यगर्चयेत्  ॥ नर्प्_१,१२२।३० ॥  
ततस्तु द्विजदाम्पत्यं चतुर्दश्यां निमन्त्र्य च  ।  
सतकृत्य भोज्य प्रतिमे दद्यात्ताभ्यां सदक्षिणे  ॥ नर्प्_१,१२२।३१ ॥  
एवं चतुर्दशाब्दं च कृत्वा व्रतमनुत्तमम्  ।  
धेनुयुग्मान्विते देये व्रतसम्पूर्तिहेतवे  ॥ नर्प्_१,१२२।३२ ॥  
भाद्रशुक्लत्रयोदश्यां गोत्रिरात्रव्रतं स्मृतम्  ।  
लक्ष्मीनारायणं कृत्वा सौवर्णं वापि राजतम्  ॥ नर्प्_१,१२२।३३ ॥  
पञ्चामृतेन संस्नाप्य मण्डले ऽष्टदले शुभे  ।  
पीठे विन्यस्य वस्त्राढ्यं गन्धाद्यैः परिपूजयेत्  ॥ नर्प्_१,१२२।३४ ॥  
आरार्तिकं ततः कृत्वा दद्यात्सान्नोदकं घटम्  ।  
एवं दिनत्रयं कृत्वा व्रतान्ते मासमर्च्य च  ॥ नर्प्_१,१२२।३५ ॥  
सम्यगर्थं च सम्पाद्य दद्यान्मन्त्रेण नारद  ।  
पञ्चगावः समुत्पन्ना मथ्यमाने महोदधौ  ॥ नर्प्_१,१२२।३६ ॥  
तासां मध्ये तु या नन्दा तस्यै धेन्वै नमो नमः  ।  
प्रदक्षिणीकृत्य ततो दद्याद्विप्राय मन्त्रतः  ॥ नर्प्_१,१२२।३७ ॥  
गावो ममाग्रतः सन्तु गावो मे सन्तु पृष्ठतः  ।  
गावो मे पार्श्वतः सन्तु गवां मध्ये वसाम्यहम्  ॥ नर्प्_१,१२२।३८ ॥  
ततश्च द्विजदाम्पत्यं सम्यगभ्यर्च्य भोजयेत्  ।  
लक्ष्मीनारायणं तस्मै सत्कृत्य प्रतिपादयेत्  ॥ नर्प्_१,१२२।३९ ॥  
अश्वमेधसहस्राणि राजसूयशतानि च  ।  
कृत्वा यत्फलमाप्नोति गोत्रिरात्रव्रताच्च तत्  ॥ नर्प्_१,१२२।४० ॥  
इषे शुक्लत्रयोदश्यां त्रिरात्रशोककव्रतम्  ।  
हैमं ह्यशोकं निर्माय पूजयित्वा विधानतः  ॥ नर्प्_१,१२२।४१ ॥  
उपवासपरा नारी नित्यं कुर्यात्प्रदक्षिणाः  ।  
अष्टोत्तरशतं विप्र मन्त्रेणानेन सादरम्  ॥ नर्प्_१,१२२।४२ ॥  
हरेण निर्मितः पूर्वं त्वमशोक कृपालुना  ।  
लोकोपकारकरणस्तत्प्रसीद शिवप्रिय  ॥ नर्प्_१,१२२।४३ ॥  
ततस्तृतीये दिवसे वृक्षे तस्मिन्वृषध्वजम्  ।  
समभ्यर्च्य विधानेन द्विजं सम्भोज्य दापयेत्  ॥ नर्प्_१,१२२।४४ ॥  
एवं कृतव्रता नारी वैधव्यं नाप्नुयात्क्वचित्  ।  
पुत्रपौत्रादि सहिता भर्तुश्च स्यात्सुवल्लभा  ॥ नर्प्_१,१२२।४५ ॥  
ऊर्ज्जकृष्णत्रयोदश्यामेकभक्तः समाहितः  ।  
प्रदोषे तैलदीपं तु प्रज्वाल्याभ्यर्च्य यत्नतः  ॥ नर्प्_१,१२२।४६ ॥  
गृहद्वारे बहिर्दद्याद्यमो मे प्रीयतामिति  ।  
एवं कृते तु विप्रेन्द्र यमपीडा न जायते  ॥ नर्प्_१,१२२।४७ ॥  
ऊर्ज्शुक्लत्रयोदश्यामेकभोजी द्विजोत्तम  ।  
पुनः स्नात्वा प्रदोषे तु वाग्यतः सुसमाहितः  ॥ नर्प्_१,१२२।४८ ॥  
प्रदीपानां सहस्रेण शतेनाप्यथवा द्विज  ।  
प्रदीपयेच्छिवं वापि द्वात्रिंशद्दीपमालया  ॥ नर्प्_१,१२२।४९ ॥  
घृतेन दीपयेद्द्वीपान्गन्धाद्यैः पूजयेच्छिवम्  ।  
फलैर्नानाविधैश्चैव नैवेद्यैरपि नारद  ॥ नर्प्_१,१२२।५० ॥  
ततः स्तुवीत देवेशं शिवं नाम्नां शतेन च  ।  
तानि नामानि कीर्त्यन्ते सर्वाभीष्टप्रदानि वै  ॥ नर्प्_१,१२२।५१ ॥  
नमो रुद्राय भीमाय नीलकण्ठाय वेधसे  ।  
कपर्द्दिने सुरेशाय व्योमकेशाय वै नमः  ॥ नर्प्_१,१२२।५२ ॥  
वृषध्वजाय सोमाय सोमनाथाय वै नमः  ।  
दिगम्बराय भृङ्गाय उमाकान्ताय वर्द्धिने  ॥ नर्प्_१,१२२।५३ ॥  
तपोमयाय व्याप्ताय शिपिविष्याय वै नमः  ।  
व्यालप्रियाय व्यालाय व्यालानां पतये नमः  ॥ नर्प्_१,१२२।५४ ॥  
महीधराय व्योमाय पशूनां पतये नमः  ।  
त्रिपुरघ्नाय सिंहाय शार्दूलायार्षभाय च  ॥ नर्प्_१,१२२।५५ ॥  
मिताय मितनाथाय सिद्धाय परमेष्ठिने  ।  
वेदगीताय गुप्ताय वेदगुह्याय वै नमः  ॥ नर्प्_१,१२२।५६ ॥  
  
दीर्घाय दीर्घरूपाय दीर्घार्थाय महीयसे  ।  
नमो जगत्प्रतिष्ठाय व्योमरूपाय वै नमः  ॥ नर्प्_१,१२२।५७ ॥  
कल्याणाय विशिष्याय शिष्टाय परमात्मने  ।  
गजकृत्ति धरायाथ अन्धकासुरभेदिने  ॥ नर्प्_१,१२२।५८ ॥  
नीललोहितशुक्लाय चडमुण्डप्रियाय च  ।  
भक्तिप्रियाय देवाय यज्ञान्तायाव्ययाय च  ॥ नर्प्_१,१२२।५९ ॥  
महेशाय नमस्तुभ्यं महादेवहराय च  ।  
त्रिनेत्राय त्रिवेदाय वेदाङ्गाय नमो नमः  ॥ नर्प्_१,१२२।६० ॥  
अर्थायार्थस्वरूपाय परमार्थाय वै नमः  ।  
विश्वरूपाय विश्वाय विश्वनाथाय वै नमः  ॥ नर्प्_१,१२२।६१ ॥  
शङ्कराय च कालाय कालावयवरूपिणे  ।  
अरूपाय विरूपाय सूक्ष्मसूक्ष्माय वै नमः  ॥ नर्प्_१,१२२।६२ ॥  
श्मशानवासिने तुभ्यं नमस्ते कृत्तिवाससे  ।  
शशाङ्कशेखरायाथ रुद्रभूमिश्रिताय च  ॥ नर्प्_१,१२२।६३ ॥  
दुर्गाय दुर्गपाराय दुर्गावयवसाक्षिणे  ।  
लिङ्गरूपाय लिङ्गाय लिङ्गानपतये नमः  ॥ नर्प्_१,१२२।६४ ॥  
नमः प्रभावरूपाय प्रभावार्थाय वै नमः  ॥ नर्प्_१,१२२।६५ ॥  
नमो नमः कारणकारणाय ते मृत्युञ्जयायात्मभवस्वरूपिणे  ।  
त्रियम्बकाय शितिकण्ठभार्गिणे गौरीयुजे मङ्गलहेतवे नमः  ॥ नर्प्_१,१२२।६६ ॥  
नाम्नां शतमिदं विप्र पिनाकिगुणकीर्तनम्  ।  
पठित्वा दक्षिणीकृत्य प्रायान्निजनिकेतनम्  ॥ नर्प्_१,१२२।६७ ॥  
एवं कृत्वा व्रतं विप्र महादेवप्रसादतः  ।  
भुक्त्वेह भोगानखिलानन्ते शिवपदं लभेत्  ॥ नर्प्_१,१२२।६८ ॥  
मार्गशुक्लत्रयोदश्यां यो ऽनङ्गं विधिना यजेत्  ।  
त्रिकालमेककालं वा शिवसङ्गमसम्भवम्  ॥ नर्प्_१,१२२।६९ ॥  
गन्धाद्यैरुपचारैस्तु पूजयित्वा विधानतः  ।  
घटे मङ्गलपट्टे वा भोजयेद्द्विजदम्पती  ॥ नर्प्_१,१२२।७० ॥  
ततश्च दक्षिणां दत्वा स्वयमेकाशनं चरेत्  ।  
एवं कृते तु विधिवद्व्रती सौभाग्यभाजनः  ॥ नर्प्_१,१२२।७१ ॥  
जायते भुवि विप्रेन्द्र महादेवप्रसादतः  ॥ नर्प्_१,१२२।७१ ॥  
पौषशुक्लत्रयोदश्यां समभ्यर्च्याच्युतं हरिम्  ।  
घृतपात्रं द्विजेन्द्राय प्रदद्यात्सर्वसिद्धये  ॥ नर्प्_१,१२२।७२ ॥  
माघशुक्लत्रयोदश्यां समारभ्य दिनत्रयम्  ।  
माघस्नानव्रतं विप्र नानाकामफलावहम्  ॥ नर्प्_१,१२२।७३ ॥  
प्रयागे माघमासे तु त्र्यहं स्नातस्य यत्फलम्  ।  
नाश्वमेघसहस्रेण तत्फलं लभते भुवि  ॥ नर्प्_१,१२२।७४ ॥  
तत्र स्नानं जपो होमो दानं चानन्त्यमश्नुते  ।  
फआल्गुने तु सिते पक्षे त्रयोदश्यामुपोषितः  ॥ नर्प्_१,१२२।७५ ॥  
नमस्कृत्य जगन्नाथं प्रारम्भे धनदव्रतम्  ।  
महाराजं यक्षपतिं गन्धाद्यैरुपचारकैः  ॥ नर्प्_१,१२२।७६ ॥  
लिखितं वर्णकैः पट्टे पूजयेद्भक्तिभावतः  ।  
एवं शुक्लत्रयोदश्यां प्रतिमासं द्विजोत्तम  ॥ नर्प्_१,१२२।७७ ॥  
सम्पूजयेत्सोपवासश्चैकभुक्तो भवेन्नरः  ।  
ततो व्रतान्ते तु पुनः सौवर्णं धननायकम्  ॥ नर्प्_१,१२२।७८ ॥  
विधाय निधिभिः सार्द्धं सौवर्णाभिर्द्विजोत्तम  ।  
उपचारैः षोडशभिः स्नानैः पञ्चामृतादिभिः  ॥ नर्प्_१,१२२।७९ ॥  
नैवेद्यैर्विविधैर्भक्त्या पूजयेत्तु समाहितः  ।  
ततो धेनुमलङ्कृत्य वस्त्रस्रग्गन्धभूषणैः  ॥ नर्प्_१,१२२।८० ॥  
सवत्सां दापयेद्विप्र सम्यग्वेदविदे शुभाम्  ।  
सम्भोज्य विप्रान्मिष्टान्नैर्द्वादशाथ त्रयोदश  ॥ नर्प्_१,१२२।८१ ॥  
गुरुं समर्च्य वस्त्राद्यैः प्रतिमां तां निवेदयेत्  ।  
द्विजेभ्यो दक्षणां शक्त्या दत्वा नत्वा विसृज्य च  ॥ नर्प्_१,१२२।८२ ॥  
स्वयं भुञ्जीत मतिमानिष्टैः सह समाहितः  ।  
एवं कृते व्रते विप्र निर्धनः प्राप्य वैभवम्  ॥ नर्प्_१,१२२।८३ ॥  
मोदते भुवि विख्यातो राजराज इवापरः  ॥ नर्प्_१,१२२।८४ ॥  
  
इति श्रीबृहन्नारदीयपुराणे पूर्वभागे बृहदुपाख्याने द्वादशमासस्थितत्रयोदशीव्रतकथनं नाम द्वाविंशदधिकशततमो ऽध्यायः  
  
_____________________________________________________________  
  
  
सनातन उवाच  
शृणु नारद वक्ष्यामि चतुर्दश्या व्रतानि ते  ।  
यानि कृत्वा नरो लोके सर्वान्कामानवाप्नुयात्  ॥ नर्प्_१,१२३।१ ॥  
चैत्रशुक्ल चतुर्दश्यां कुङ्कुमागरुचन्दनैः  ।  
गन्धाद्यैर्वस्त्रमणिभिः कार्यार्या महती शिवे  ॥ नर्प्_१,१२३।२ ॥  
वितानध्वजछत्राणि दत्वा पूज्याश्च मातरः  ।  
एवं कृत्वार्चनं विप्र सोपवासो ऽथवैकभुक्  ॥ नर्प्_१,१२३।३ ॥  
अश्वमेधाधिकं पुण्यं लभते मानवो भुवि  ।  
अत्रैव दमनार्चां च कारयेद्गन्धपुष्पकैः  ॥ नर्प्_१,१२३।४ ॥  
समर्पयेत्सुपूर्णायां शिवाय शिवरूपिणे  ।  
राधकृष्णच तुर्द्दश्यां सोपवासो निशागमे  ॥ नर्प्_१,१२३।५ ॥  
लिङ्गमभ्यर्चयेच्चैवं स्नात्वा धौताम्बरः सुधीः  ।  
गन्धाद्यैरुपचारैश्च बिल्वपत्रैश्च सर्वतः  ॥ नर्प्_१,१२३।६ ॥  
दत्वा मन्त्रं द्विजाग्र्याय भुञ्जीत च परे ऽहनि  ।  
एवमेव तु कृष्णासु सर्वासु द्विजसत्तम  ॥ नर्प्_१,१२३।७ ॥  
शिवव्रतं प्रकर्तव्यं धनसन्तानमिच्छता  ।  
राधशुक्लचतुर्दश्यां श्रीनृसिंहव्रतं चरेत्  ॥ नर्प्_१,१२३।८ ॥  
उपवासविधानेन शक्तो ऽशक्तस्तथैकभुक्  ।  
निशागमे तु सम्पूज्य नृसिंहं दैत्यसूदनम्  ॥ नर्प्_१,१२३।९ ॥  
उपचारैः षोडशभिः स्नानैः पञ्चामृतादिभिः  ।  
ततः क्षमापयेद्देवं मन्त्रेणानेन नारद  ॥ नर्प्_१,१२३।१० ॥  
तत्पहाटककेशान्त ज्वलत्पावकलोचन  ।  
वज्राधिकनखस्पर्शदिव्यसिंह नमो ऽस्तु त  ॥ नर्प्_१,१२३।११ ॥  
इति सम्प्रार्थ्य देवेशं व्रती स्यात्स्थण्डिलेशयः  ।  
जितेन्द्रियो जितक्रोधः सर्वभोगविवर्ज्जितः  ॥ नर्प्_१,१२३।१२ ॥  
एवं यः कुरुते विप्र विधिवद्व्रतमुत्तमम्  ।  
वर्षे वर्षे स लभते भुक्तभोगो हरेः पदम्  ॥ नर्प्_१,१२३।१३ ॥  
ओङ्कारेश्वरयात्रा च कार्यात्रैव मुनीश्वर  ।  
दुर्लभं वार्चनं तत्र दर्शनं पापनाशनम्  ॥ नर्प्_१,१२३।१४ ॥  
किमत्र बहुनोक्तेन पूजाध्यानजपेक्षणम्  ।  
यद्भवेत्तत्समुद्दिष्टं ज्ञानमोक्षप्रदं नृणाम्  ॥ नर्प्_१,१२३।१५ ॥  
अत्र लिङ्गव्रतं चापि कर्त्तव्यं पापनाशनम्  ।  
पञ्चामृतैस्तु संस्नाप्य लिङ्गमालिप्य कुङ्कुमैः  ॥ नर्प्_१,१२३।१६ ॥  
नैवेद्यैश्च फलैर्धूपैर्दीपैर्वस्त्रविभूषणैः  ।  
एवं यः पूजयेत्पैष्टं लिङ्गं सर्वार्थसिद्धिदम्  ॥ नर्प्_१,१२३।१७ ॥  
भुक्तिं मुक्तिं स लभते महादेवप्रसादतः  ।  
ज्येष्ठशुक्लचतुर्दश्यां दिवा पञ्चतपा निशः  ॥ नर्प्_१,१२३।१८ ॥  
मुखे ददेद्धेमधेनुं रुद्रव्रतमिदं स्मृतम्  ।  
शुचिशुक्लचतुर्दश्यां शिवं सम्पूज्य मानवः  ॥ नर्प्_१,१२३।१९ ॥  
देशकालोद्भवैः पुष्पैः सर्वसम्पदमाप्नुयात्  ।  
नभः शुक्लचतुर्दश्यां पवित्रारोपणं मतम्  ॥ नर्प्_१,१२३।२० ॥  
तत्स्वशाखोक्तविधिना कर्तव्यं द्विजसत्तम  ।  
शताभिमन्त्रितं कृत्वा ततो देव्यै निवेदयेत्  ॥ नर्प्_१,१२३।२१ ॥  
पवित्रारोपणं कृत्वा नरो नार्यथवा यदि  ।  
महादेव्याः प्रसादेन भुक्तिं मुक्तिमवाप्नुयात्  ॥ नर्प्_१,१२३।२२ ॥  
भाद्रशुक्लचतुर्दश्यामनन्तव्रतमुत्तमम्  ।  
कर्त्तव्यमेकभुक्तं हि गोधूमप्रस्थपिष्टकम्  ॥ नर्प्_१,१२३।२३ ॥  
विपाच्य शर्कराज्याक्तमनन्ताय निवेदयेत्  ।  
गन्धाद्यैः प्राक् समभ्यर्च्यः कार्पासं पट्टजं तु वा  ॥ नर्प्_१,१२३।२४ ॥  
चतुर्दशग्रन्थियुतं सूत्रं कृत्वा सुशोभनम्  ।  
ततः पुराणमुत्तार्य सूत्रं क्षिप्त्वा जलाशयें  ॥ नर्प्_१,१२३।२५ ॥  
निबघ्नीयान्नवं नारी वामे दक्षे पुमान्भुजे  ।  
विपाच्य पिष्टपक्वं तत्प्रदद्याद्दक्षिणान्वितम्  ॥ नर्प्_१,१२३।२६ ॥  
स्वयं च तन्मितं चाद्यादेवं कुर्याद्व्रतोत्तमम्  ।  
द्विसप्तवर्षपर्यन्तं तत उद्यापयेत्सुधीः  ॥ नर्प्_१,१२३।२७ ॥  
मण्डलं सर्वतोभद्रं धान्यवर्णैः प्रकल्प्य च  ।  
सुशोभने न्यसेत्तत्र कलशं ताम्रजं मुने  ॥ नर्प्_१,१२३।२८ ॥  
तस्योपरि न्यसेद्धैमीमनन्तप्रतिमां शुभाम्  ।  
पीतपट्टांशुकाच्छन्नां तत्र तां विधिना यजेत्  ॥ नर्प्_१,१२३।२९ ॥  
गणेशं मातृकाः खेटांल्लोकपांश्च यजेत्पृथक्  ।  
ततो होमं हविष्येण कृत्वा पूर्णाहुतिं चरेत्  ॥ नर्प्_१,१२३।३० ॥  
शय्यां सोपस्करां धेनुं प्रतिमां च द्विजोत्तम  ।  
प्रदद्याद्गुरवे भक्त्या द्विजानन्यांश्चतुर्दश  ॥ नर्प्_१,१२३।३१ ॥  
सम्भोज्य मिष्टपक्वान्नैर्दक्षिणाभिः प्रतोषयेत्  ।  
एवं यः कुरुते ऽनन्तव्रतं प्रत्यक्षमादरात्  ॥ नर्प्_१,१२३।३२ ॥  
सो ऽप्यनन्तप्रसादेन जायते भुक्तिमुक्तिभाक्  ।  
कदलीव्रतमप्यत्र तद्विधानं च मे शृणु  ॥ नर्प्_१,१२३।३३ ॥  
नरो वा यदि वा नारी रम्भामुपवनस्थिताम्  ।  
स्नात्वा सम्पूजयेद्गन्धपुष्पधान्याङ्कुरादिभिः  ॥ नर्प्_१,१२३।३४ ॥  
दधिदूर्वाक्षतैर्द्द्वीपैर्वस्त्रपक्कान्नसं चथैः  ।  
एवं सम्पूज्य मन्त्रेण ततः सम्प्रार्थयेर्द्वती  ॥ नर्प्_१,१२३।३५ ॥  
अप्सरो मरकन्याभिर्नागकन्याभिरार्चिते ।  
शरीरारोग्यलावण्यं देहि देवि नमो ऽस्तु ते  ॥ नर्प्_१,१२३।३६ ॥  
इति सम्प्रार्थ्यं कन्यास्तु चतस्रो वा सुवासिनीः  ।  
सम्भोज्यां शुकसिद्वरकज्जलालक्तचर्चिताः  ॥ नर्प्_१,१२३।३७ ॥  
नमस्कृत्य निजं गेहं समाप्य नियमं व्रजेत्  ।  
एवं कृते व्रते विप्र लब्ध्वा सौभाग्यमुत्तमम्  ॥ नर्प्_१,१२३।३८ ॥  
इह लोके विमानेन स्वर्गलोके व्रजेत्परम्  ।  
इषकृष्णचतुर्द्दश्यां विषशस्त्राम्बुवह्निभिः  ॥ नर्प्_१,१२३।३९ ॥  
सर्पश्वापदवज्राद्यैर्हतानां ब्रह्मघातिनाम्  ।  
चतुर्द्दश्यां क्रियाश्राद्धमेकोद्दिष्टविधानतः  ॥ नर्प्_१,१२३।४० ॥  
कर्तव्यं विप्रवर्गं च भोजयेन्मिष्टपक्वकैः  ।  
तर्पणं च गवां ग्रासं बलिं चैव श्वकाकयोः  ॥ नर्प्_१,१२३।४१ ॥  
कृत्वा चम्य स्वयं पश्चाद्भुञ्जीयाद्बन्धुभिः सह  ।  
एवं यः कुरुते विप्र श्राद्धं सम्पन्नदक्षिणम्  ॥ नर्प्_१,१२३।४२ ॥  
स उद्धृत्य पितॄन्गच्छेद्देवलोकं सनातनम्  ।  
इषशुक्ल चतुर्द्दश्यां धर्मराजं द्विजोत्तम  ॥ नर्प्_१,१२३।४३ ॥  
गन्धाद्यैः सम्यगभ्यर्च्य सौवर्णं भोज्य वाङवम्  ।  
दद्यात्तस्मै धर्मराजस्त्रायते भुवि नारद  ॥ नर्प्_१,१२३।४४ ॥  
एवं यः कुरुते धर्मप्रतिमादानमुत्तमम्  ।  
स भुक्त्वेह वरान्भोगान्दिवं धर्माज्ञया व्रजेत्  ॥ नर्प्_१,१२३।४५ ॥  
ऊर्ज्जकृष्णचतुर्द्दश्यां तैलाभ्यङ्गं विधूदये  ।  
कृत्वा स्नात्वार्चयेद्धर्मं नरकादभयं लभेत्  ॥ नर्प्_१,१२३।४६ ॥  
प्रदोषे तैलदीपांस्तु दीपयेद्यमतुष्टये  ।  
चतुष्पथे गृहाद्ब्राह्मप्रदेशे वा समाहितः  ॥ नर्प्_१,१२३।४७ ॥  
वत्सरे हेमलम्ब्याख्ये मासि श्रीमति कार्तिके  ।  
शुक्लपक्षे चतुर्द्दश्यामरुणाभ्युदयं प्रति  ॥ नर्प्_१,१२३।४८ ॥  
स्नात्वा विश्वेश्वरो देवो देवैः सह मुनीश्वर  ।  
मणिकर्णिक तीर्थे च त्रिपुण्ड्रं भस्मना दधत्  ॥ नर्प्_१,१२३।४९ ॥  
स्वात्मानं स्वयमभ्यर्च्य चक्रे पाशुपतव्रतम्  ।  
ततस्तत्र महापूजां लिङ्गे गन्धादिभिश्चरेत्  ॥ नर्प्_१,१२३।५० ॥  
द्रोणपुष्पैर्बिल्वदलैरर्कपुष्पैश्च केतकैः  ।  
पुष्पैः फलैर्मिष्टपक्वैर्नैवेद्यैर्विविधैरपि  ॥ नर्प्_१,१२३।५१ ॥  
एवं कृत्वैकभुक्तं तु व्रतं विश्वेशतोषणम्  ।  
लभते वाञ्छितान्कामानिहामुत्र च नारद  ॥ नर्प्_१,१२३।५२ ॥  
ब्रह्मकूर्चव्रतं चात्र कर्तव्यमृद्धिमिच्छता  ।  
सोपवासः पञ्चगव्यं पिबेद्रात्रौ जितेन्द्रियः  ॥ नर्प्_१,१२३।५३ ॥  
कपिलायास्तु गोमूत्रं कृष्णाया गोमयं तथा  ।  
श्वेतायाः क्षीरमुदितं रक्तायाश्च तथा दधि  ॥ नर्प्_१,१२३।५४ ॥  
गृहीत्वा कर्बुरायाश्च घृतमेकत्र मेलयेत्  ।  
कुशां बुना ततः प्रातः स्नात्वा सन्तर्प्यं देवताः  ॥ नर्प्_१,१२३।५५ ॥  
ब्रह्मणांस्तोषयित्वा च भुञ्जीयाद्वाग्यतः स्वयम्  ।  
ब्रह्मकूर्चव्रतं ह्येतत्सर्वपातकनाशनम्  ॥ नर्प्_१,१२३।५६ ॥  
यच्च बाल्ये कृतं पापं कौमारे वार्द्धके ऽपि यत्  ।  
ब्रह्मकूर्चोपवासेन तत्क्षणादेव नश्यति  ॥ नर्प्_१,१२३।५७ ॥  
पाषाणव्रतमप्यत्र प्रोक्तं तच्छृणु नारद  ।  
सोपवासो दिवा नक्तं पाषाणाकारपिष्टचकम्  ॥ नर्प्_१,१२३।५८ ॥  
प्रार्च्य गन्धादिभिर्गौंरीं घृतपङ्क्वमुपाहरेत्  ।  
व्रतमेतच्चरित्वा तु यथोक्तं द्विजसत्तम  ॥ नर्प्_१,१२३।५९ ॥  
ऐश्वर्यसौख्यसौभाग्यरूपाणि प्राप्नुयान्नरः  ।  
मार्गशुक्लचतुर्दश्यामेकभुक्तः पुरोदितम्  ॥ नर्प्_१,१२३।६० ॥  
निराहारो वृषं स्वर्णं प्रार्च्य दद्याद्द्विजातये  ।  
परे ऽह्नि प्रातरुत्थाय स्नात्वा सोमं महेश्वरम्  ॥ नर्प्_१,१२३।६१ ॥  
पूजयेत्कमलैः पुष्पैर्गन्धमाल्यानुलेपनैः  ।  
द्विजान्सम्भोज्य मिष्टान्नौस्तोषयेद्दक्षिणादिभिः  ॥ नर्प्_१,१२३।६२ ॥  
एतच्छिवव्रतं विप्र भुक्तिमुक्तिप्रदायकम्  ।  
कर्तृआणामुपदेष्टृआणां साह्यानामनुमोदिनाम्  ॥ नर्प्_१,१२३।६३ ॥  
पौषशुक्लचतुर्दश्यां विरूपाक्षव्रतं स्मृतम्  ।  
कपर्दीश्वरसान्निध्यं प्राप्स्याम्यत्र विचिन्त्य च  ॥ नर्प्_१,१२३।६४ ॥  
स्नात्वागाधजले विप्र विरूपाक्षं शिवं यजेत्  ।  
गन्धमाल्यनमस्कारधूपदीपान्नसम्पदा  ॥ नर्प्_१,१२३।६५ ॥  
तत्स्थं द्विजातये दत्त्वा मोदते दिवि देववत्  ।  
माघकृष्णचतुर्द्दश्यां यमतर्पणमीरितम्  ॥ नर्प्_१,१२३।६६ ॥  
अनर्काभ्युदिते काले स्नात्वा सन्तर्पयेद्यमम्  ।  
द्विसप्तनामभिः प्रोक्तैः सर्वपापविमुक्तये  ॥ नर्प्_१,१२३।६७ ॥  
तिलदर्भाम्बुभिः कार्यं तर्प्पणं द्विजभोजनम्  ।  
कृशरान्नं स्वयं चापि तदेवाश्नीत वाग्यतः  ॥ नर्प्_१,१२३।६८ ॥  
अन्त्यकृष्णचतुर्दश्यां शिवरात्रिव्रतं द्विज  ।  
निर्जलं समुपोष्यात्र दिवानक्तं प्रपूजयेत्  ॥ नर्प्_१,१२३।६९ ॥  
स्वयम्भुवादिकं लिङ्गं पार्थिवं वा समाहितः  ।  
गन्धाद्यैरुपचारैश्च साम्बुबिल्वदलादिभिः  ॥ नर्प्_१,१२३।७० ॥  
धूपैर्दीपैश्च नैवेद्यैः स्तोत्रपाठैर्जपादिभिः  ।  
ततः परे ऽह्नि सम्पूज्य पुनरेवोपचारकैः  ॥ नर्प्_१,१२३।७१ ॥  
सम्भोज्य विप्रान्मिष्टान्नैर्विसृजेल्लब्धदक्षिणान्  ।  
एवं कृत्वा व्रतं मर्त्यो महादेवप्रसादतः  ॥ नर्प्_१,१२३।७२ ॥  
अमर्त्यभोगान् लभते दैवतैः सुसभाजितः  ।  
अन्त्यशुक्लचतुर्दश्यां दुर्गां सम्पूज्य भक्तितः  ॥ नर्प्_१,१२३।७३ ॥  
गन्धाद्यैरुपचारैस्तु विप्रान्सम्भोजयेत्ततः  ।  
एवं कृत्वा व्रतं विप्र दुर्गायाश्चैकभोजनः  ॥ नर्प्_१,१२३।७४ ॥  
लभते वाञ्छितान्कामानिहामुत्र च नारद  ।  
चैत्रकृष्णचतुर्दश्यामुपवासं विधाय च  ॥ नर्प्_१,१२३।७५ ॥  
केदारोदकपानेन वाचिमेधफलं भवेत्  ।  
उद्यापने तु सर्वांसां सामान्यो विधिरुच्यते  ॥ नर्प्_१,१२३।७६ ॥  
कुम्भाश्चतुर्दशैवात्र सपूगाक्षतमोदकाः  ।  
सदक्षिणांशुकास्ताम्रामृन्मयाश्चाव्रणा नवाः  ॥ नर्प्_१,१२३।७७ ॥  
तावन्तो वशदण्डाश्च पवित्राण्यासनानि च  ।  
पात्राणि यज्ञसूत्राणि तावत्येव हि कल्पयेत्  ॥ नर्प्_१,१२३।७८ ॥  
शेषं प्रागुक्तवत्कुर्याद्वित्तशाठ्यविवर्ज्जितः  ॥ नर्प्_१,१२३।७९ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थभागे द्वादशमासस्थितचतुर्दशीव्रतवर्णनं नाम त्रयोविंशत्यधिकशततमो ऽध्यायः  
  
  
_____________________________________________________________  
  
  
सनातन उवाच  
अथ नारद वक्ष्यामि शृणु पूर्णाव्रतानि ते  ।  
यानि कृत्वा नरो नारी प्राप्नुयात्सुखसन्ततिम्  ॥ नर्प्_१,१२४।१ ॥  
चैत्रपूर्णा तु विप्रेन्द्र मन्वादिः समुदाहृता  ।  
अस्यां सान्नोदकं कुम्भं प्रदद्यात्सोमतुष्टये  ॥ नर्प्_१,१२४।२ ॥  
वैशाख्यामपि पूर्णायां दानं सर्वस्य सर्वदम्  ।  
यद्यद्द्रव्यं ददेद्विप्रे तत्तदाप्नोति निश्चितम्  ॥ नर्प्_१,१२४।३ ॥  
धर्मराजव्रतं चात्र कथितं तन्निशामय  ।  
शृतान्नमुदकुम्भं च वैशाख्यां वै द्विजोत्तमे  ॥ नर्प्_१,१२४।४ ॥  
दद्याद्गोदानफलदं धर्मराजस्य तुष्टये  ।  
अत्र कृष्णाजिनं दद्यात्सखुरं च सशृङ्गकम्  ॥ नर्प्_१,१२४।५ ॥  
तिलैः सहसमाच्छाद्य वस्त्रैर्हेम्ना द्विजातये  ।  
यस्तु कृष्णाजिनं दद्यात्सत्कृत्य विधिपूर्वकम्  ॥ नर्प्_१,१२४।६ ॥  
सर्वशास्त्रविदे सप्तद्वीपभूमिप्रदः स वै  ।  
मोदते विष्णु लोके हि यावच्चन्द्रार्कतारकम्  ॥ नर्प्_१,१२४।७ ॥  
कुम्भान्स्वच्छजलैः पूर्णान्हिरण्येन समन्वितान्  ।  
यः प्रदद्याद्द्विजाग्र्येभ्यः स न शोचति कर्हिचित्  ॥ नर्प्_१,१२४।८ ॥  
अथ ज्येष्टस्य पूर्णायां वटसावित्रिकं व्रतम्  ।  
सोपवासा वटं सिञ्चेत्सलिलैरमृतोपमैः  ॥ नर्प्_१,१२४।९ ॥  
सृत्रेण वेष्टयेच्चैव सशताष्टप्रदक्षिणम्  ।  
ततः सम्प्रार्थद्दैवीं सावित्रीं सुपतिव्रताम्  ॥ नर्प्_१,१२४।१० ॥  
जगत्पूज्ये जगन्मातः सावित्रि पतिदैवते  ।  
पत्या सहावियोगं मे वटस्थे कुरु ते नमः  ॥ नर्प्_१,१२४।११ ॥  
इति सप्रार्थ्य या नारी भोजयित्वा परे ऽहनि  ।  
सुवासिनीः स्वयं भुञ्ज्यात्सा स्यात्सौभाग्यभागिनी  ॥ नर्प्_१,१२४।१२ ॥  
आषाढस्य तु पूर्णायां गोपद्मव्रतमुच्यते  ।  
चतुर्भुजं महाकायं जाम्बूनदसमप्रभम्  ॥ नर्प्_१,१२४।१३ ॥  
शङ्खचक्रगदापद्मरमागरुडशोभितम्  ।  
सेवितं मुनिभिर्देवैर्यक्षगन्धर्वकिन्नरैः  ॥ नर्प्_१,१२४।१४ ॥  
एवंविधं हरिं तत्र स्नात्वा पूजां समाचरेत्  ।  
पौरुषेणैव सूक्तेन गन्धाद्यैरुपचारकैः  ॥ नर्प्_१,१२४।१५ ॥  
आचार्यं वस्त्रभूषाद्यैस्तोषयेत्स्निग्धमानसः  ।  
भोजयेन्मिष्टपक्वान्नैर्द्विजानन्यांश्च शक्तितः  ॥ नर्प्_१,१२४।१६ ॥  
एवं कृत्वा व्रतं विप्र प्रसादात्कमलापतेः  ।  
ऐहिकामुष्मिकान्कामांल्लभते नात्र संशयः  ॥ नर्प्_१,१२४।१७ ॥  
कोकिलाव्रतमप्यत्र प्रोक्तं तद्विधिरुच्यते  ।  
पूर्णिमायां समारभ्य व्रतं स्नायाद्ब्रहिर्जले  ॥ नर्प्_१,१२४।१८ ॥  
पूर्णान्तं श्रावणे मासि गौरीरूपां च कोकिलाम्  ।  
स्वर्णपक्षां रत्ननेत्रां प्रवालमुखपङ्कजाम्  ॥ नर्प्_१,१२४।१९ ॥  
कस्तूरीवर्णसंयुक्तामुत्पन्नां नन्दने वने  ।  
चूतचम्पकवृक्षस्थां कलगीतनिनादिनीम्  ॥ नर्प्_१,१२४।२० ॥  
चिन्तयेत्पार्वतीं देवीं कोकिलारूपधारिणीम्  ।  
गन्धाद्यैः प्रत्यहं प्रार्च्चेल्लिखितां वर्णकैः पटे  ॥ नर्प्_१,१२४।२१ ॥  
ततो व्रतान्ते हैमीं वा तिलपिष्टमयीं द्विज  ।  
दद्याद्विप्राय मन्त्रेण भक्त्या सस्वर्णदक्षिणाम्  ॥ नर्प्_१,१२४।२२ ॥  
देवीं चैत्ररथोत्पन्ने कोकिले हरवल्लभे  ।  
सम्पूज्य दत्ता विप्राय सर्वसौख्यकरी भव  ॥ नर्प्_१,१२४।२३ ॥  
द्विजं सुवासिनीस्त्रिंशदेकां वा भोजयेत्ततः  ।  
वस्त्रादिदक्षिणां शक्त्या दत्वा नत्वा विसर्जयेत्  ॥ नर्प्_१,१२४।२४ ॥  
एवं या कुरुते नारी कोकिलाव्रतमुत्तम्  ।  
सा लभेत्सुखसौभाग्यं सप्तजन्मसुनारद  ॥ नर्प्_१,१२४।२५ ॥  
अथ श्रावणपूर्णायां वेदोपाकरणं स्मृतम्  ।  
यजुर्भिस्तत्र कर्त्तव्यं देवर्षिपितृतर्पणम्  ॥ नर्प्_१,१२४।२६ ॥  
ऋषीणां पूजनं चापि स्वशाखोक्तविधानतः  ।  
बहवृचैस्तु चतुर्द्वश्यां सामगैर्भाद्रगे करे  ॥ नर्प्_१,१२४।२७ ॥  
रक्षाविधानं च तथा कर्तव्यं विधिपूर्वकम्  ॥ नर्प्_१,१२४।२८ ॥  
सिद्धार्थाक्षतराजिकाश्च विधृता रक्तांशुकांशे सिताः कौसुम्भेन च तन्तुनाथ सलिलैः प्रक्षाल्य कांस्ये धृताः  ।  
गन्धाद्यैरभिपूज्य देवनिकरान्सम्प्रार्थ्य विष्ण्वादिकान्बध्नीयाद्द्विजहस्ततः प्रमुदितो नत्वा प्रकोष्ठे स्वके  ॥ नर्प्_१,१२४।२९ ॥  
ततस्तु दक्षिणां दत्वा द्विजेभ्यो ऽध्यायमाचरेत्  ।  
विसृज्य च ऋषीन्सप्त धारयेद्ब्रह्मसूत्रकम्  ॥ नर्प्_१,१२४।३० ॥  
रञ्जितं कुङ्कुमाद्यैश्च नवीनं निर्मितं स्वयम्  ।  
शक्त्या सम्भोज्य विप्राग्र्यानेकभुक्तं समाचरेत्  ॥ नर्प्_१,१२४।३१ ॥  
कृते ह्यस्मिन्व्रते विप्र वार्षिकं कर्मं वैदिकम्  ।  
विस्मृतं विधिहीनं च न कृतं सुकृतं भवेत्  ॥ नर्प्_१,१२४।३२ ॥  
प्रौष्ठपद्यां पौर्णमास्यामुमामाहेश्वरव्रतम्  ।  
एकभुक्तश्च यस्तां तु शिवं सम्पूज्य यत्नतः  ॥ नर्प्_१,१२४।३३ ॥  
कृताञ्जलिः प्रार्थयेच्छ्वः करिष्ये च व्रतं प्रभो  ।  
एवं विज्ञाप्य देवं तु गृह्णीयाद्व्रतमुत्तमम्  ॥ नर्प्_१,१२४।३४ ॥  
रात्रौ देवान्तिके सुप्त्वा उत्थायापरयामके  ।  
कृतमैत्रादिनित्यस्तु भस्मरुद्राक्षधृक् ततः  ॥ नर्प्_१,१२४।३५ ॥  
पूजयेच्छङ्करं सम्यगुपचारैः पृथग्विधैः  ।  
बिल्वपत्रैः सुगन्धाढ्येर्न्नैवेद्यैर्धूपदीपकैः  ॥ नर्प्_१,१२४।३६ ॥  
ततश्चोपवसेद्विद्वानाप्रदोषं विन्धूदये  ।  
पुनः सम्पूज्य तत्रैव रात्रौ जागरणं चरेत्  ॥ नर्प्_१,१२४।३७ ॥  
एवं पञ्चदशाब्दान्तं कृत्वा व्रतमतन्द्रितः  ।  
वर्षे वर्षे तदुत्सर्गे विदध्याद्विधिपूर्वकम्  ॥ नर्प्_१,१२४।३८ ॥  
उमायाश्च महेशस्य सौवर्णी प्रतिमाद्वयम्  ।  
हैमा रौप्या मृन्मयाश्च घटाः पञ्चदशोत्तमाः  ॥ नर्प्_१,१२४।३९ ॥  
तत्रैकस्मिन्घटे स्थाप्यं सवस्त्रं प्रतिमाद्वयम्  ।  
पञ्चामृतेन संस्राप्य जलैः शुद्धैस्ततोर्ऽचयेत्  ॥ नर्प्_१,१२४।४० ॥  
उपचारैः षोडशभिस्ततः पञ्चदश द्विजान्  ।  
भोजयेच्चैव मिष्टान्नैर्दद्यात्तेभ्यश्च दक्षिणाम्  ॥ नर्प्_१,१२४।४१ ॥  
कुम्भमेकैकमीशस्य मूर्त्याढ्यं गुरवेर्ऽपयेत्  ।  
एवं कृत्वा व्रतं चैव उमामाहेश्वराभिधम्  ॥ नर्प्_१,१२४।४२ ॥  
जायते भुवि विख्यातो निधानं सर्वसम्पदाम्  ।  
अथास्मिन्नेव दिवसे शक्रव्रतमपि स्मृतम्  ॥ नर्प्_१,१२४।४३ ॥  
प्रातः स्नात्वा विधानेन सम्पूज्य सुरनायकम्  ।  
गन्धाद्यैंरुपचारैस्तु नैवेद्यानां च राशिभिः  ॥ नर्प्_१,१२४।४४ ॥  
ततो निमन्त्रितान्विप्रान्सम्भोज्य विधिवद्द्विज  ।  
समागतांस्तथैवान्यान्दीनानाथांश्च भोजयेत्  ॥ नर्प्_१,१२४।४५ ॥  
एतच्छक्रव्रतं विप्र कर्तव्यं प्रतिवार्षिकम्  ।  
राज्ञा वा धनिनान्येन धान्यनिष्पत्तिमिच्छता  ॥ नर्प्_१,१२४।४६ ॥  
आश्विने मासि पूर्णायां व्रतं कोजागराभिधम्  ।  
तेन स्नात्वा विधानेन सोपवासो जितेन्द्रियः  ॥ नर्प्_१,१२४।४७ ॥  
लक्ष्मीमभ्यर्च्य सौवर्णीं घटे संस्थाप्य ताम्रजे  ।  
मृन्मये वा सवस्त्रान्तामुपचारैः पृथग्विधम्  ॥ नर्प्_१,१२४।४८ ॥  
ततः सायन्तने काले ऽभ्युदिते तारकाधिपे  ।  
हैमान्रौप्यान्मृन्मयान्वा घृतपूर्णान्प्रदीपयेत्  ॥ नर्प्_१,१२४।४९ ॥  
लक्षं तदर्धमयुतं सहस्रं शतमेव वा  ।  
घृतशर्करसम्मिश्रं विपाच्य बहु पायसम्  ॥ नर्प्_१,१२४।५० ॥  
बहुपात्रेषु संस्थाप्य कौमुद्यां शीतदीधितेः  ।  
याममात्रे गते रात्र्या लक्ष्म्यै तद्विनिवेदयेत्  ॥ नर्प्_१,१२४।५१ ॥  
ततः सम्भोजयेत्तेन विप्रान्भक्त्या ततश्च तैः  ।  
सहैव जागरं कुर्य्यान्नृत्यगीतसुमङ्गलैः  ॥ नर्प्_१,१२४।५२ ॥  
ततो ऽरुणोदये स्नात्वा तां मूर्तिं गुरवेर्ऽपयेत्  ।  
अस्यां रात्रौ महालक्ष्मीर्वराभयकराम्बुजा  ॥ नर्प्_१,१२४।५३ ॥  
निशीथे चरते लोके को जागर्तिं धरातले  ।  
तस्मै वित्तं प्रयच्छामि जाग्रते पूजकाय मे  ॥ नर्प्_१,१२४।५४ ॥  
वर्षे वर्षे कृतं चैतद्व्रतं लक्ष्मीप्रतोषणम्  ।  
समृद्धिमैहिकीं दद्याद्द्वेहान्ते पारलौकिकीम्  ॥ नर्प्_१,१२४।५५ ॥  
कार्तिक्यां पूर्णिमायां तु कुर्यात्कार्तिकदर्शनम्  ।  
विप्रत्वलब्धये भूयः सर्वशत्रुजयाय च  ॥ नर्प्_१,१२४।५६ ॥  
अत्रैव दीपदानेन विधेयस्त्रिपुरोत्सवः  ।  
निशामुखे द्विजश्रेष्ठ सर्वजीवसुखावहः  ॥ नर्प्_१,१२४।५७ ॥  
कीटाः पतङ्गा मशकाश्च वृक्षा जले स्थले ये विचरन्ति जीवाः  ।  
दृष्ट्वा प्रदीपान्नहि ते ऽपि जन्मिनः पुनश्च मुक्तिं हि लभन्त एव च  ॥ नर्प्_१,१२४।५८ ॥  
अत्र चन्द्रोदये विप्र सम्पूज्याः कृत्तिकाश्च षट्  ॥ नर्प्_१,१२४।५९ ॥  
कार्तिकेयस्तथा खड्गी वरुणश्च हुताशनः  ।  
गन्धपुष्पैस्तथा धूपदीपैर्नैवेद्येविस्तरैः  ॥ नर्प्_१,१२४।६० ॥  
परमान्नैः फलैः शाकैर्वह्निब्राह्मणतर्पणैः  ।  
एवं देवान्समभ्यर्च्य दीपो देयो गृहाद्बहिः  ॥ नर्प्_१,१२४।६१ ॥  
दीपोपान्ते तथा गर्तश्चतुरस्रो मनोहरः  ।  
चतुर्द्दंशाङ्गुलः कार्यः सेच्यश्चदनवारिणा  ॥ नर्प्_१,१२४।६२ ॥  
गवां क्षीरेण सम्पूर्य हैमं तत्र विनिक्षिपेत्  ।  
मुक्तानेत्रसमायुक्तं मत्स्यं सर्वाङ्गशोभनम्  ॥ नर्प्_१,१२४।६३ ॥  
महामत्स्याय च नम इति मन्त्रं समुच्चरन्  ।  
गन्धाद्यैस्तत्र सम्पूज्य द्विजाय प्रतिपादयेत्  ॥ नर्प्_१,१२४।६४ ॥  
क्षीरसागरदानं ते मयोक्तं द्विजसत्तम  ।  
दानस्यास्य प्रभावेण मोदते हरिसन्निधौ  ॥ नर्प्_१,१२४।६५ ॥  
अत्र कृत्त्वा वृषोत्सर्गं व्रतं नक्तं च नारद  ।  
रुद्रलोकमवाप्नोति नात्र कार्या विचारणा  ॥ नर्प्_१,१२४।६६ ॥  
मार्गशीर्ष्या पूर्णिमायां स्वर्णाढ्यं लवणाढकम्  ।  
देवं विप्राय शान्ताय सर्वकामसमृद्धये  ॥ नर्प्_१,१२४।६७ ॥  
इदं जगत्पुरा लक्ष्म्या त्यक्तमासीत्ततो हरिः  ।  
पुरन्दरश्च सोमश्च तथा तिष्यो बृहस्पतिः  ॥ नर्प्_१,१२४।६८ ॥  
पञ्चैते पुष्ययुक्तायां पौर्णमास्यां जगद्बलात्  ।  
अलङ्कृतं पुनश्चकुः सौभाग्योत्सवकेलिभिः  ॥ नर्प्_१,१२४।६९ ॥  
तस्मान्नरः पुष्ययोगे सर्वसौभाग्यवृद्धये  ।  
गौरसर्षपकल्केन समालभ्य स्वकां तनुम्  ॥ नर्प्_१,१२४।७० ॥  
स्नायात्सर्वौंषधिजलैर्धारयेच्च नवांशुके  ।  
दृष्ट्वा च मङ्गलं द्रव्यं स्पृष्ट्वा नत्वा ततोर्ऽचयेत्  ॥ नर्प्_१,१२४।७१ ॥  
हरिशक्रेन्दुपुष्येज्यान्गन्धाद्यरुपचारकैः  ।  
विधाय होमं विप्रांश्च तर्पयेत्पायसाशनैः  ॥ नर्प्_१,१२४।७२ ॥  
एतत्कृत्वा व्रतं विप्र रमाप्रीतिविवर्द्धनम्  ।  
अलक्ष्मीनाशनं चैव मोदतेह परत्र च  ॥ नर्प्_१,१२४।७३ ॥  
पौर्णमास्यां ततो माध्यां तिलकार्पासकम्बलम्  ।  
रत्नानि कञ्चुकोष्णीषपादत्राणानि वा धनम्  ॥ नर्प्_१,१२४।७४ ॥  
दत्वा प्रमोदते स्वर्गे दानं वित्तानुसारतः  ।  
यस्त्वत्र शङ्करं देवं पूजयेद्विधिपूर्वकम्  ॥ नर्प्_१,१२४।७५ ॥  
सो ऽश्वमेधफलं प्राप्यविष्णुलोके महीयते  ।  
फआल्गुने पूर्णिमायां तु होलिकापूजनं मतम्  ॥ नर्प्_१,१२४।७६ ॥  
सञ्चयं सर्वकाष्ठानामुपलानां च कारयेत्  ।  
तत्राग्निं विधिवद्ध्रुत्वा रक्षोघ्नैर्मन्त्रविस्तरैः  ॥ नर्प्_१,१२४।७७ ॥  
"असृक्पाभयसन्त्रस्तैः कृता त्वं होलि बालिशैः  ।  
अतस्त्वां पूजयिष्यामि भूते भूतिप्रदा भव"  ॥ नर्प्_१,१२४।७८ ॥  
इति मन्त्रेण सन्दीप्य काष्ठादिक्षेपणैस्ततः  ।  
परिक्रम्योत्सवः कार्य्यो गीतवादित्रनिःस्वनैः  ॥ नर्प्_१,१२४।७९ ॥  
होलिका राक्षसी चेयं प्रह्लादभयदायिनी  ।  
ततस्तां प्रदहॄन्त्येवं काष्ठाद्यैर्गीतमङ्गलैः  ॥ नर्प्_१,१२४।८० ॥  
संवत्सरस्य दाहो ऽयं कामदाहो मतान्तरे  ।  
इति जानीहि विप्रेन्द्र लोके स्थितिरनेकधा  ॥ नर्प्_१,१२४।८१ ॥  
पक्षान्ते द्वे पृथग्वैवे ततो ऽमाव्रतमुच्यते  ।  
पृथक्छृणुष्व मे विप्र पितॄणामतिवल्लभम्  ॥ नर्प्_१,१२४।८२ ॥  
चैत्रवैशाखयोस्तत्र दर्शे पितृसमर्चनम्  ।  
पार्वणेन विधानेन श्राद्धं वित्तानुसारतः  ॥ नर्प्_१,१२४।८३ ॥  
द्विजानां भोजनं दानं गवादीनां विशेषतः  ।  
सर्वमासेष्वमायां वै बहुपुण्यप्रदं यतः  ॥ नर्प्_१,१२४।८४ ॥  
ज्येष्ठामायां व्रतं प्रोक्तं सावित्र्याः कस्य नारद  ।  
विधानं ज्येष्ठपूर्णावदिहापि परिकीर्तितम्  ॥ नर्प्_१,१२४।८५ ॥  
शुचौ नभसि भाद्रे च मासे पूर्णान्तिके द्विज  ।  
पितृश्राद्धं दानहोमसुरार्चानन्त्यश्नुते  ॥ नर्प्_१,१२४।८६ ॥  
भाद्रदर्शे ऽपराह्ने तु तिलक्षेत्रसमुद्भवान्  ।  
विरिञ्चिमनुनामन्त्र्य हुम्फट् छिन्नान्कुशान् द्विज  ॥ नर्प्_१,१२४।८७ ॥  
सर्वदा सर्वकार्येषु योजयेदेकदापरान्  ।  
इषामायां विशेषण पितॄणां श्राद्धतर्पणम्  ॥ नर्प्_१,१२४।८८ ॥  
विधेयं जाह्नवीतोये मुक्तिदं च गयास्थले  ।  
ऊर्ज्जामायां दीपदानं देवा गारगृहेषु च  ॥ नर्प्_१,१२४।८९ ॥  
नद्यारामतडागेषु चैत्यगोष्ठापणेषु च  ।  
समर्चनं तथा लक्ष्म्याः स्वर्णरौप्ये कृताकृते  ॥ नर्प्_१,१२४।९० ॥  
द्यूतं च वर्षफलदं जये चापिपराजये  ।  
गवां पूजात्र विहिता शृङ्गाद्यङ्गानुरञ्जनैः  ॥ नर्प्_१,१२४।९१ ॥  
यवसान्नादिदानैश्च नमस्कारप्रदक्षिणैः  ।  
मार्गे ऽपि पितृपूजा स्याच्छ्रद्धैर्ब्राह्मणभोजनैः  ॥ नर्प्_१,१२४।९२ ॥  
ब्रह्मचर्यादि नियमैर्जपहोमार्चनादिभिः  ।  
पौषे माघे च विप्रेन्द्र पितृश्राद्धं फलाधिकम्  ॥ नर्प्_१,१२४।९३ ॥  
अमायां कर्णपातार्कयुक्तायां तु गयाधिकम्  ।  
फआल्गुने केवलं श्राद्धं द्विजानां भोजनं तथा  ॥ नर्प्_१,१२४।९४ ॥  
दानादि सर्वफलदं दर्शे सोमे ऽधिकं फलम्  ।  
इत्थं सङ्क्षेपतः प्रोक्तं तिथिकृत्यं मुने तव  ॥ नर्प्_१,१२४।९५ ॥  
सर्वत्रापि विशेषो ऽस्ति स पुराणान्तरे स्थितः  ॥ नर्प्_१,१२४।९६ ॥  
  
इति श्रीबृहन्नारदीयपुराणे पूर्वभागे बृहदुपाख्याने चतुर्थपादे द्वादशमासस्थितपौर्णमास्य मावास्याव्रतकथनं नाम चतुर्विंशत्यधिकशतमो ऽध्यायः  
  
  
_____________________________________________________________  
  
  
सूत उवाच  
इत्येवमुक्त्वा मुनिना हि पृष्टास्ते वै कुमाराः किल नारदेन  ।  
सम्पूजिताः शास्त्रविदां वरिष्ठाः कृताह्निका जग्मुरुमेशलोकम्  ॥ नर्प्_१,१२५।१ ॥  
तत्रेशमग्र्यर्कनिभैर्मुनीन्द्रैः श्रीवामदेवादिभिरर्चिताङ्घ्रिम्  ।  
सुरासुरेन्द्रैरभिवन्द्यमुग्रं नत्वाज्ञया तस्य निषेदुरुर्व्याम्  ॥ नर्प्_१,१२५।२ ॥  
श्रुत्वाथ तत्राखिलशास्त्रसारं शिवागमं ते पशुपाशमोक्षणम्  ।  
जग्मुस्ततो ज्ञानघनस्वरूपा नत्वा पुरारिं स्वपितुर्निकाशम्  ॥ नर्प्_१,१२५।३ ॥  
तत्पादपद्मे प्रणतिं विधाय पित्रापि सत्कृत्य सभाजितास्ते  ।  
लब्ध्वाशिषो ऽद्यापि चरन्ति शश्वल्लोकेषु तीर्थानि च तीर्थभूताः  ॥ नर्प्_१,१२५।४ ॥  
जग्मुस्ततो वै बदरीवनान्ते सुरेन्द्रवर्गैरुपसेव्यमानम्  ।  
दध्युश्चिरं विष्णुपदाब्जमव्ययं ध्यायन्ति यद्यतयो वीतरागाः  ॥ नर्प्_१,१२५।५ ॥  
नारदो ऽपि ततो विप्रा कुमारेभ्यः समीहितम्  ।  
लब्ध्वा ज्ञानं सविज्ञानं भृशं प्रीतमना ह्यभूत्  ॥ नर्प्_१,१२५।६ ॥  
स तस्मात्स्वर्णदीतीरादागत्य पितुरन्तिके  ।  
प्रणम्य सत्कृतः पित्रा ब्रह्मणा निषसाद च  ॥ नर्प्_१,१२५।७ ॥  
कुमारेभ्यः श्रुतं यच्च ज्ञानं विज्ञानसंयुतम्  ।  
वर्णयामास तत्त्वेन सो ऽपि श्रुत्वा मुमोद च  ॥ नर्प्_१,१२५।८ ॥  
अथ प्रणम्य शिरसा लब्धाशीर्मुनिसत्तमः  ।  
आजगाम च कैलासं मुनिसिद्धनिषेवितम्  ॥ नर्प्_१,१२५।९ ॥  
नानाश्चर्यमयं शश्वत्सर्वर्त्तुकुसुमद्रुमैः  ।  
मन्दारैः पारिजातैश्च चम्पकाशोकवञ्जुलैः  ॥ नर्प्_१,१२५।१० ॥  
अन्यैश्च विविधैर्वृक्षैर्नानापक्षिगणावृतैः  ।  
वातोद्धूतशिखैः पान्थानाह्वयद्भिरिवावृतम्  ॥ नर्प्_१,१२५।११ ॥  
नानामृगगणाकीर्णं सिद्धकिन्नरसङ्कुलम्  ।  
सरोभिः स्वच्छसलिलैर्लसत्काञ्चनपङ्कजैः  ॥ नर्प्_१,१२५।१२ ॥  
शोभितं सारसैर्हंसैश्चक्राह्वाद्यैर्निनादितम्  ।  
स्वर्द्धनीपातनिर् घृष्टं क्रीडद्भिश्चाप्सरोगणैः  ॥ नर्प्_१,१२५।१३ ॥  
सलिले ऽलकनन्दायाः कुचकुङ्कुमपिङ्गले  ।  
आमोदमुदितैर्नागैः सलिलैः पुष्करोद्धृतैः  ॥ नर्प्_१,१२५।१४ ॥  
स्नापयद्भिः करेणूश्च कलभांश्च समाकुले  ।  
अथ श्वेताभ्रसदृशे शृङ्गे तस्य च भूभृतः  ॥ नर्प्_१,१२५।१५ ॥  
वटं कालाभ्रसदृशं ददर्श शतयोजनम्  ।  
तस्याधस्तात्समासीनं योगिमण्डलमध्यगम्  ॥ नर्प्_१,१२५।१६ ॥  
कपर्दिनं विरूपाक्ष व्याघ्रचर्माम्बरावृतम्  ।  
भूतिभूषितसर्वाङ्गं नागभूषणभूषितम्  ॥ नर्प्_१,१२५।१७ ॥  
रुद्राक्षमालया शश्वच्छोभितं चन्द्रशेखरम्  ।  
तं दृष्ट्वा नारदो विप्रा भक्तिनम्रात्मकन्धरः  ॥ नर्प्_१,१२५।१८ ॥  
ननाम् शिरसा तस्य पादयोर्जगदीशितुः  ।  
ततः प्रसन्नमनसा स्तुत्वा वाग्भिर्वृषध्वजम्  ॥ नर्प्_१,१२५।१९ ॥  
निषसादाज्ञया स्थाणोः सत्कृतो योगिभिस्तदा  ।  
अथापृच्छच्च कुशलं नारदं जगतां गुरुः  ॥ नर्प्_१,१२५।२० ॥  
स च प्राह प्रसादेन भवतः सर्वमस्ति मे  ।  
सर्वेषां योगिवर्याणां शृण्वतां तत्र वाडवाः  ॥ नर्प्_१,१२५।२१ ॥  
पप्रच्छ शाम्भिवं ज्ञानं पशुपाशविमोक्षणम्  ।  
स शिवः सादरं तस्य भक्त्या सन्तुष्टमानसः  ॥ नर्प्_१,१२५।२२ ॥  
योगमष्टाङ्गसंयुक्तं प्राह प्रणतवत्सलः  ।  
स लब्ध्वा शाम्भवं ज्ञानं शङ्कराल्लोकशङ्करात्  ॥ नर्प्_१,१२५।२३ ॥  
सुप्रसन्नमना नत्वा ययौ नारायणान्तिकम्  ।  
तत्रापि नारदो ऽभीक्ष्णं गतागतपरायणः  ॥ नर्प्_१,१२५।२४ ॥  
सेवितं योगिभिः सिद्धैर्नारायणमतोषयत्  ।  
एतद्वः कीर्तितं विप्रा नारदीयं महन्मया  ॥ नर्प्_१,१२५।२५ ॥  
उपाख्यानं वेदसमं सर्वशास्त्रनिदर्शनम्  ।  
चतुष्पादसमायुक्तं शृण्वतां ज्ञानवर्द्धनम्  ॥ नर्प्_१,१२५।२६ ॥  
य एतत्कीर्तयेद्विप्रा नारदीयं शिवालये  ।  
समाजे द्विजमुख्यानां तथा केशवमन्दिरे  ॥ नर्प्_१,१२५।२७ ॥  
मथुरायां प्रयागे च पुरुषोत्तमसन्निधौ  ।  
सेतौ काञ्च्यां कुशस्थल्यां गङ्गाद्वारे कुशस्थले  ॥ नर्प्_१,१२५।२८ ॥  
पुष्करेषु नदीतीरे यत्र कुत्रापि भक्तिमान्  ।  
स लभेत्सर्वय ज्ञानां तीर्थानां च फलं महत्  ॥ नर्प्_१,१२५।२९ ॥  
दानानां चापि सर्वेषां तपसां वाप्यशेषतः  ।  
उपवासपरो वापि हविष्याशी जितेन्द्रियः  ॥ नर्प्_१,१२५।३० ॥  
श्रोता चैव तथा वक्ता नारायणपरायणः  ।  
शिवभक्तिरतो वापि शृण्वन् सिद्धिमवाप्नुयात्  ॥ नर्प्_१,१२५।३१ ॥  
अस्निन्नशेषपुण्यानां सिद्धीनां च समुद्भवः  ।  
कथितः सर्वपापघ्नः पठतां शृण्वतां सदा  ॥ नर्प्_१,१२५।३२ ॥  
कलिदोषहरं पुंसां सर्वसम्पत्तिवर्द्धनम्  ।  
सर्वेषामीप्सितं चेदं सर्वज्ञानप्रकाशकम्  ॥ नर्प्_१,१२५।३३ ॥  
शैवानां वैष्णवानां च शाक्तानां सूयसेविनाम्  ।  
तथैव गाणपत्यानां वर्णाश्रमवतां द्विजाः  ॥ नर्प्_१,१२५।३४ ॥  
तपसां च व्रतानां च फलानां सम्प्रकाशकम्  ।  
मन्त्राणां चैव यन्त्राणां वेदाङ्गानां विभागशः  ॥ नर्प्_१,१२५।३५ ॥  
तथागमानां साङ्ख्यानां वेदानां चैव सङ्ग्रहम्  ।  
य एतत्पठते भक्त्या शृणुयाद्वा समाहितः  ॥ नर्प्_१,१२५।३६ ॥  
स लभेद्वाञ्छितान्कामान्देवादिष्वपि दुर्लभान्  ।  
श्रुत्वेदं नारदीयं तु पुराणं वेदसम्मितम्  ॥ नर्प्_१,१२५।३७ ॥  
वाचकं पूजयेद्भक्त्या धनरत्नांशुकादिभिः  ।  
भूमिदानैर्गवां दानै रत्नदानैश्च सन्ततम्  ॥ नर्प्_१,१२५।३८ ॥  
हस्त्यश्वरथदानैश्च प्रीणयेत्सततं गुरुम्  ।  
यस्तु व्याकुरुते विप्राः पुराणं धर्मसङ्ग्रहम्  ॥ नर्प्_१,१२५।३९ ॥  
चतुर्वर्गप्रदं नॄणां को ऽन्यस्तत्सदृशो गुरुः  ।  
कायेन मनसा वाचा धनाद्यैरपि सन्ततम्  ॥ नर्प्_१,१२५।४० ॥  
प्रियं समाचरेत्तस्य गुरोर्द्धर्मोपदेशिनः  ।  
श्रुत्वा पुराणं विधिवद्धोमं कृत्वा सुरार्चनम्  ॥ नर्प्_१,१२५।४१ ॥  
ब्राह्मणान्भोजयेत्पश्चाच्छतं मिष्टान्नपायसैः  ।  
दक्षिणां प्रददेच्छक्त्या भक्त्या प्रीयेत माधवः  ॥ नर्प्_१,१२५।४२ ॥  
यथा श्रेष्ठा नदी गङ्गा पुष्करं च सरो यथा  ।  
काशी पुरी नगो मेरुर्देवो नारायणो हरिः  ॥ नर्प्_१,१२५।४३ ॥  
कृतं युगं सामवेदो धेनुर्विप्रो ऽन्नमम्बु च  ।  
मार्गो मृगेन्द्रः पुरुषो ऽश्वत्थः प्रह्लाद आननम्  ॥ नर्प्_१,१२५।४४ ॥  
उच्चैः श्रवा वसन्तश्च जपः शेषोर्ऽयमा धनुः  ।  
पावको विष्णुरिन्द्रश्च कपिलो वाक्पतिः कविः  ॥ नर्प्_१,१२५।४५ ॥  
अर्जुनो हनुमान्दर्भश्चित्तं चित्ररथ्ॐऽबुजम्  ।  
उर्वशी काञ्चनं यद्वच्छ्रेष्टाश्चैते स्वजातिषु  ॥ नर्प्_१,१२५।४६ ॥  
तथैव नारदीयं तु पुराणेषु प्रकीर्तितम्  ।  
शान्तिरस्तु शिवं चास्तु सर्वेषां वो द्विजोत्तमाः  ॥ नर्प्_१,१२५।४७ ॥  
गमिष्यामि गुरोः पार्ंश्वं व्यासस्यामिततेजसः  ।  
इत्युक्त्वाभ्यर्चितः सूतः शौनकाद्यैर्महात्मभिः  ॥ नर्प्_१,१२५।४८ ॥  
आज्ञप्तश्च पुनः सर्वैर्दर्शनार्थं गुरोर्ययौ  ।  
ते ऽपि सर्वे द्विजश्रेष्ठाः शौनकाद्याः समाहिताः  ।  
श्रुतं सम्यगनुष्ठाय तत्र तस्थुश्च सत्रिणः  ॥ नर्प्_१,१२५।४९ ॥  
कलिकल्मषविषनाशनं हरिं यो जपपूजनविधिभेषजोपसेवी  ।  
स तु निर्विषमनसा समेत्य यागं लभते सतमभीप्सितं हि लोकम्  ॥ नर्प्_१,१२५।५० ॥  
  
इति श्रीबृहन्नारदीयपुराणे बृहदुपाख्याने चतुर्थपादे पुराणमहिमावर्णनं नाम पञ्चविंशोत्तरशततमो ऽध्यायः  
  
समाप्तोयं बृहन्नारदीयपुराणस्य पूर्वभागः  
  
श्रीराधामदनमोहनो जयति तराम्  
  
  
  
  
