---
title: Narasimha-Purana, text with pada markers

---
## Intro
  
  
  
  
 Narasimha-Purana, text with pada markers   
  
  
  
  
Narasimha-Purana  
Based on the ed. by Siddheswar Jena: The Narasiṃha Purāṇam.  
Delhi: Nag Publ. 1987.  
  
  
  
Input by Peter Schreiner  
(revised version, 25.2.2014)  
  
  
  
CONTRIBUTOR'S NOTE:  
This transliteration of the Narasiṃhapurāṇa was begun while the Tübingen Purāṇa Project was still operative.  
I dedicate it gratefully to Heinrich von Stietencron, who let it happen.  
  
  
  
NOTE:  
For other formats and further documentation see  
http://www.aoi.uzh.ch/indologie/teaching/textarchive.html  
  
  
  
TEXT WITH PADA MARKERS  
  
  
  
  
STRUCTURE OF REFERENCES:  
NsP_nn.nn = NarasiṃhaP_adhyāya.verse  
  
/ = daṇḍa in metric parts  
| = daṇḍa in prose parts  
...: = interlocutor  
  
  
  
  


## पाठः
  
  
  
  
  
पद मर्केर्स्  
  
ड़ोर् अ ड़ोउर्-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  ॥  
  
ड़ोर् अ सिx-पद वेर्से:  
॥॥॥॥  $ ॥॥॥॥  &  
॥॥॥॥  % ॥॥॥॥  \  
॥॥॥॥  # ॥॥॥॥  ॥  
  
  
  
श्रीलक्ष्मीनृसिंहाय नमः ।  
  
श्रीवेदव्यासाय नमः ।  
  
नारायणं नमस्कृत्य  $ नरं चैव नरोत्तमम्  &  
देवीं सरस्वतीं चैव  % ततो जयम् उदीरयेत्  ॥ न्स्प्_१।१ ॥  
तप्तहाटककेशान्त  $ ज्वलत्पावकलोचन  &  
वज्राधिकनखस्पर्श  % दिव्यसिंह नमो ऽस्तु ते  ॥ न्स्प्_१।२ ॥  
पान्तु वो नरसिंहस्य  $ नखलाङ्गूलकोटयः  &  
हिरण्यकशिपोर् वक्षः-  % क्षेत्रासृक्कर्दमारुणाः  ॥ न्स्प्_१।३ ॥  
हिमवद्वासिणः सर्वे  $ मुनयो वेदपारगाः  &  
त्रिकालज्ञा महात्मानो  % नैमिषारण्यवासिनः  ॥ न्स्प्_१।४ ॥  
ये ऽर्बुदारण्यनिरताः  $ पुष्करारण्यवासिनः  &  
महेन्द्राद्रिरता ये च  % ये च विन्ध्यनिवासिनः  ॥ न्स्प्_१।५ ॥  
धर्मारण्यरता ये च  $ दण्डकारण्यवासिनः  &  
श्रीशैलनिरता ये च  % कुरुक्षेत्रनिवासिनः  ॥ न्स्प्_१।६ ॥  
कौमारपर्वते ये च  $ ये च पम्पानिवासिनः  &  
एते चान्ये च बहवः  % सशिष्या मुनयो ऽमलाः  ॥ न्स्प्_१।७ ॥  
माघमासे प्रयागं तु  $ स्नातुं तीर्थं समागताः  &  
तत्र स्नात्वा यथान्यायं  % कृत्वा कर्म जपादिकम्  ॥ न्स्प्_१।८ ॥  
नत्वा तु माधवं देवं  $ कृत्वा च पितृतर्पणम्  &  
दृष्ट्वा तत्र भरद्वाजं  % पुण्यतीर्थनिवासिनम्  ॥ न्स्प्_१।९ ॥  
तं पूजयित्वा विधिवत्  $ तेनैव च सुपूजिताः  &  
आसनेषु विचित्रेषु  % वृष्यादिषु यथाक्रमम्  ॥ न्स्प्_१।१० ॥  
भरद्वाजेन दत्तेषु  $ आसीनास् ते तपोधनाः  &  
कृष्णाश्रिताः कथाः सर्वे  % परस्परम् अथाब्रुवन्  ॥ न्स्प्_१।११ ॥  
कथान्तेषु ततस् तेषां  $ मुनीनां भावितात्मनाम्  &  
आजगाम महातेजास्  % तत्र सूतो महामतिः  ॥ न्स्प्_१।१२ ॥  
व्यासशिष्यः पुराणज्ञो  $ लोमहर्षणसञ्ज्ञकः  &  
तान् प्रणम्य यथान्यायं  % स च तैश् चाभिपूजितः  ॥ न्स्प्_१।१३ ॥  
उपविष्टो यथायोग्यं  $ भरद्वाजमतेन सः  &  
व्यासशिष्यं सुखासीनं  % ततस् तं लोमहर्षणम्  \  
स पप्रच्छ भरद्वाजो  # मुनीनाम् अग्रतस् तदा  ॥ न्स्प्_१।१४ ॥  
  
भरद्वाज उवाच:  
शौनकस्य महासत्त्रे  $ वाराहाख्या तु संहिता  &  
त्वत्तः श्रुता पुरा सूत  % एतैर् अस्माभिर् एव च  ॥ न्स्प्_१।१५ ॥  
साम्प्रतं नारसिंहाख्यां  $ त्वत्तः पौराणसंहिताम्  &  
श्रोतुम् इच्छाम्य् अहं सूत  % श्रोतुकामा इमे स्थिताः  ॥ न्स्प्_१।१६ ॥  
अतस् त्वां परिपृच्छामि  $ प्रश्नम् एतं महामुने  &  
ऋषीणाम् अग्रतः सूत  % प्रातर् ह्य् एषां महात्मनाम्  ॥ न्स्प्_१।१७ ॥  
कुत एतत् समुत्पन्नं  $ केन वा परिपाल्यते  &  
कस्मिन् वा लयम् अभ्येति  % जगद् एतच् चराचरम्  ॥ न्स्प्_१।१८ ॥  
किं प्रमाणं च वै भूमेर्  $ नृसिंहः केन तुष्यति  &  
कर्मणा तु महाभाग  % तन् मे ब्रूहि महामते  ॥ न्स्प्_१।१९ ॥  
कथं च सृष्टेर् आदिः स्याद्  $ अवसानं कथं भवेत्  &  
कथं युगस्य गणना  % किं वा स्यात् तु चतुर्युगम्  ॥ न्स्प्_१।२० ॥  
को वा विशेषस् तेष्व् अत्र  $ का वावस्था कलौ युगे  &  
कथम् आराध्यते देवो  % नरसिंहो ऽप्य् अमानुषैः  ॥ न्स्प्_१।२१ ॥  
क्षेत्राणि कानि पुण्यानि  $ के च पुण्याः शिलोच्चयाः  &  
नद्यश् च काः पराः पुण्या  % नृणां पापहराः शुभाः  ॥ न्स्प्_१।२२ ॥  
देवादीनां कथं सृष्टिः  $ मनोर् मन्वन्तरस्य तु  &  
तथा विद्याधरादीनां  % सृष्टिर् आदौ कथं भवेत्  ॥ न्स्प्_१।२३ ॥  
यज्वानः के च राजानः  $ के च सिद्धिं परां गताः  &  
एतत् सर्वं महाभाग  % कथयस्व यथाक्रमम्  ॥ न्स्प्_१।२४ ॥  
  
सूत उवाच:  
व्यासप्रसादाज् जानामि  $ पुराणानि तपोधनाः  &  
तं प्रणम्य प्रवक्ष्यामि  % पुराणं नारसिंहकम्  ॥ न्स्प्_१।२५ ॥  
पाराशर्यं परमपुरुषं विश्वदेवैकयोनिं  $ विद्यावन्तं विपुलमतिदं वेदवेदाङ्गवेद्यम्  &  
शश्वच्छान्तं शमितविषयं शुद्धतेजो विशालम्  % वेदव्यासं विगतशमलं सर्वदाहं नमामि  ॥ न्स्प्_१।२६ ॥  
नमो भगवते तस्मै  $ व्यासायामिततेजसे  &  
यस्य प्रसादाद् वक्ष्यामि  % वासुदेवकथाम् इमाम्  ॥ न्स्प्_१।२७ ॥  
सुनिर्णीतो महान् प्रश्नस्  $ त्वया यः परिकीर्तितः  &  
विष्णुप्रसादेन विना  % वक्तुं केनापि शक्यते  ॥ न्स्प्_१।२८ ॥  
तथापि नरसिंहस्य  $ प्रसादाद् एव ते ऽधुना  &  
प्रवक्ष्यामि महापुन्यं  % भारद्वाज शृणुष्व मे  ॥ न्स्प्_१।२९ ॥  
शृण्वन्तु मुनयः सर्वे  $ सशिष्यास् त्व् अत्र ये स्थिताः  &  
पुराणं नरसिंहस्य  % प्रवक्ष्यामि यथातथा  ॥ न्स्प्_१।३० ॥  
नारायणाद् इदं सर्वं  $ समुत्पन्नं चराचरम्  &  
तेनैव पाल्यते सर्वं  % नरसिंहादिमूर्तिभिः  ॥ न्स्प्_१।३१ ॥  
तथैव लीयते चान्ते  $ हरौ ज्योतिःस्वरूपिणि  &  
यथैव देवः सृजति  % तथा वक्ष्यामि तच् छृणु  ॥ न्स्प्_१।३२ ॥  
पुराणानां हि सर्वेषाम्  $ अयं साधारणः स्मृतः  &  
श्लोको यस् तं मुने श्रुत्वा  % निःशेषं त्वं ततः शृणु  ॥ न्स्प्_१।३३ ॥  
सर्गश् च प्रतिसर्गश् च  $ वंशो मन्वन्तराणि च  &  
वंशानुचरितं चैव  % पुराणं पञ्चलक्षणम्  ॥ न्स्प्_१।३४ ॥  
आदिसर्गो ऽनुसर्गश् च  $ वंशो मन्वन्तराणि च  &  
वंशानुचरितं चैव  % वक्ष्याम्य् अनुसमासतः  ॥ न्स्प्_१।३५ ॥  
आदिसर्गो महांस् तावत्  $ कथयिष्यामि वै द्विजाः  &  
यस्माद् आरभ्य देवानां  % राज्ञां चरितम् एव च  ॥ न्स्प्_१।३६ ॥  
ज्ञायते सरहस्यं च  $ परमात्मा सनातनः  &  
प्राक् सृष्टेः प्रलयाद् ऊर्ध्वं  % नासीत् किञ्चिद् द्विजोत्तम  ॥ न्स्प्_१।३७ ॥  
ब्रह्मसञ्ज्ञम् अभूद् एकं  $ ज्योतिष्मत् सर्वकारणम्  &  
नित्यं निरञ्जनं शान्तं  % निर्गुणं नित्यनिर्मलम्  ॥ न्स्प्_१।३८ ॥  
आनन्दसागरं स्वच्छं  $ यं काङ्क्षन्ति मुमुक्षवः  &  
सर्वज्ञं ज्ञानरूपत्वाद्  % अनन्तम् अजम् अव्ययम्  ॥ न्स्प्_१।३९ ॥  
सर्गकाले तु सम्प्राप्ते  $ ज्ञात्वासौ ज्ञातृनायकः  &  
अन्तर्लीनं विकारं च  % तत् स्रष्टुम् उपचक्रमे  ॥ न्स्प्_१।४० ॥  
तस्मात् प्रधानम् उद्भूतं  $ ततश् चापि महान् अभूत्  &  
सात्त्विको राजसश् चैव  % तामसश् च त्रिधा महान्  ॥ न्स्प्_१।४१ ॥  
वैकारिकस् तैजसश् च  $ भूतादिश् चैव तामसः  &  
त्रिविधो ऽयम् अहङ्कारो  % महत्तत्त्वाद् अजायत  ॥ न्स्प्_१।४२ ॥  
यथा प्रधानं हि महान्  $ महता स तथावृतः  &  
भूतादिस् तु विकुर्वाणः  % शब्दतन्मात्रकं ततः  ॥ न्स्प्_१।४३ ॥  
ससर्ज शब्दतन्मात्राद्  $ आकाशं शब्दलक्षणम्  &  
शब्दमात्रं तथाकाशं  % भूतादिः स समावृणोत्  ॥ न्स्प्_१।४४ ॥  
आकाशस् तु विकुर्वाणः  $ स्पर्शमात्रं ससर्ज ह  &  
बलवान् अभवद् वायुस्  % तस्य स्पर्शो गुणो मतः  ॥ न्स्प्_१।४५ ॥  
आकाशं शब्दतन्मात्रं  $ स्पर्शमात्रं तथावृणोत्  &  
ततो वायुर् विकुर्वाणो  % रूपमात्रं ससर्ज ह  ॥ न्स्प्_१।४६ ॥  
ज्योतिर् उत्पद्यते वायोस्  $ तद् रूपगुणम् उच्यते  &  
स्पर्शमात्रं तु वै वायू  % रूपमात्रं समावृणोत्  ॥ न्स्प्_१।४७ ॥  
ज्योतिश् चापि विकुर्वाणं  $ रसमात्रं ससर्ज ह  &  
सम्भवन्ति ततो ऽम्भांसि  % रसाधाराणि तानि तु  ॥ न्स्प्_१।४८ ॥  
रसमात्राणि चाम्भांसि  $ रूपमात्रं समावृणोत्  &  
विकुर्वाणानि चाम्भांसि  % गन्धमात्रं ससर्जिरे  ॥ न्स्प्_१।४९ ॥  
तस्माज् जाता मही चेयं  $ सर्वभूतगुणाधिका  &  
सङ्घातो जायते तस्मात्  % तस्य गन्धगुणो मतः  ॥ न्स्प्_१।५० ॥  
तस्मिंस् तस्मिंस् तु तन्मात्रा  $ तेन तन्मात्रता स्मृता  &  
तन्मात्राण्य् अविशेषाणि  % विशेषाः कर्मशो ऽपराः  ॥ न्स्प्_१।५१ ॥  
भूततन्मात्रसर्गो ऽयम्  $ अहङ्कारात् तु तामसात्  &  
कीर्तितस् ते समासेन  % भरद्वाज मया तव  ॥ न्स्प्_१।५२ ॥  
तैजसानीन्द्रियाण्य् आहुर्  $ देवा वैकारिका दश  &  
एकादशं मनश् चात्र  % कीर्तितं तत्र चिन्तकैः  ॥ न्स्प्_१।५३ ॥  
बुद्धीन्द्रियाणि पञ्चात्र  $ पञ्च कर्मेन्द्रियाणि च  &  
तानि वक्ष्यामि तेषां च  % कर्माणि कुलपावन  ॥ न्स्प्_१।५४ ॥  
श्रवणे च दृशौ जिह्वा  $ नासिका त्वक् च पञ्चमी  &  
शब्दादिज्ञानसिद्ध्यर्थं  % बुद्धियुक्तानि पञ्च वै  ॥ न्स्प्_१।५५ ॥  
पायूपस्थे हस्तपादौ  $ वाग् भरद्वाज पञ्चमी  &  
विसर्गानन्दशिल्पी च  % गत्युक्ती कर्म तत् स्मृतम्  ॥ न्स्प्_१।५६ ॥  
आकाशवायुतेजांसि  $ सलिलं पृथिवी तथा  &  
शब्दादिभिर् गुणैर् विप्र  % संयुक्तान्य् उत्तरोत्तरैः  ॥ न्स्प्_१।५७ ॥  
नानावीर्याः पृथग्भूतास्  $ ततस् ते संहतिं विना  &  
नाशक्नुवन् प्रजां स्रष्टुम्  % असमागम्य कृत्स्नशः  ॥ न्स्प्_१।५८ ॥  
समेत्यान्योन्यसंयोगं  $ परस्परसमाश्रयात्  &  
एकसङ्घातलक्ष्याश् च  % सम्प्राप्यैक्यम् अशेषतः  ॥ न्स्प्_१।५९ ॥  
पुरुषाधिष्ठितत्वाच् च  $ प्रधानानुग्रहेण च  &  
महदाद्या विशेषान्तास्  % त्व् अण्डम् उत्पादयन्ति ते  ॥ न्स्प्_१।६० ॥  
तत् क्रमेण विवृद्धं तु  $ जलबुद्बुदवत् स्थितम्  &  
भूतेभ्यो ऽण्डं महाबुद्धे  % बृहत् तद् उदकेशयम्  ॥ न्स्प्_१।६१ ॥  
प्राकृतं ब्रह्मरूपस्य  $ विष्णोः स्थानम् अनुत्तमम्  &  
तत्राव्यक्तस्वरूपो ऽसौ  % विष्णुर् विश्वेश्वरः प्रभुः  ॥ न्स्प्_१।६२ ॥  
ब्रह्मस्वरूपम् आस्थाय  $ स्वयम् एव व्यवस्थितः  &  
मेरुर् उल्बम् अभूत् तस्य  % जरायुश् च महीधराः  \  
गर्भोदकं समुद्राश् च  # तस्याभूवन् महात्मनः  ॥ न्स्प्_१।६३ ॥  
अद्रिद्वीपसमुद्राश् च  $ सज्योतिर् लोकसङ्ग्रहः  &  
तस्मिन्न् अण्डे ऽभवत् सर्वं  % सदेवासुरमानुषम्  ॥ न्स्प्_१।६४ ॥  
रजोगुणयुतो देवः  $ स्वयम् एव हरिः परः  &  
ब्रह्मरूपं समास्थाय  % जगत्सृष्टौ प्रवर्तते  ॥ न्स्प्_१।६५ ॥  
सृष्टं च पात्य् अनुयुगं  $ यावत् कल्पविकल्पना  &  
नरसिंहादिरूपेण  % रुद्ररूपेण संहरेत्  ॥ न्स्प्_१।६६ ॥  
ब्राह्मेण रूपेण सृजत्य् अनन्तो  $ जगत् समस्तं परिपातुम् इच्छन्  &  
रामादिरूपं स तु गृह्य पाति  % भूत्वाथ रुद्रः प्रकरोति नाशम्  ॥ न्स्प्_१।६७ ॥  
  
॥ इति श्रीनरसिंहपुराणे सर्गनिरूपणं नाम प्रथमो ऽध्यायः ॥ नर्प् १ ॥  
  
____________________________________________________________________________  
  
  
सूत उवाच:  
ब्रह्मा भूत्वा जगत्सृष्टौ  $ नरसिंहः प्रवर्तते  &  
यथा ते कथयिष्यामि  % भरद्वाज निबोध मे  ॥ न्स्प्_२।१ ॥  
नारायणाख्यो भगवान्  $ ब्रह्मा लोकपितामहः  &  
उत्पन्नः प्रोच्यते विद्वन्  % नित्यो ऽसाव् उपचारतः  ॥ न्स्प्_२।२ ॥  
निजेन तस्य मानेन  $ आयुर् वर्षशतं स्मृतम्  &  
तत् पराख्यं तदर्धं च  % परार्धम् अभिधीयते  ॥ न्स्प्_२।३ ॥  
कालस्वरूपं विष्णोश् च  $ यन् मयोक्तं तवानघ  &  
तेन तस्य निबोध त्वं  % परिमाणोपपादनम्  ॥ न्स्प्_२।४ ॥  
अन्येषां चैव भूतानं  $ चराणाम् अचराश् च ये  &  
भूभूभृत्सागरादीनाम्  % अशेषाणां च सत्तम  ॥ न्स्प्_२।५ ॥  
सङ्ख्याज्ञानं च ते वच्मि  $ मनुष्याणं निबोध मे  &  
अष्टादश निमेषास् तु  % काष्ठैका परिकीर्तिता  ॥ न्स्प्_२।६ ॥  
काष्ठास् त्रिंशत् कला ज्ञेया  $ कलास् त्रिंशन् मुहूर्तकम्  &  
त्रिंशत्सङ्ख्यैर् अहोरात्रं  % मुहूर्तैर् मानुषं स्मृतम्  ॥ न्स्प्_२।७ ॥  
अहोरात्राणि तावन्ति  $ मासपक्षद्वयात्मकः  &  
तैः षड्भिर् अयनं मासैर्  % द्वे ऽयने दक्षिणोत्तरे  ॥ न्स्प्_२।८ ॥  
अयनं दक्षिणं रात्रिर्  $ देवानाम् उत्तरं दिनम्  &  
अयनद्वितयं वर्षं  % मर्त्यानाम् इह कीर्तितम्  ॥ न्स्प्_२।९ ॥  
नृणां मासः पितृणां तु  $ अहोरात्रम् उदाहृतम्  &  
वस्वादीनाम् अहोरात्रम्  % मानुषो वत्सरः स्मृतः  ॥ न्स्प्_२।१० ॥  
दिव्यैर् वर्षसहस्रैस् तु  $ युगं त्रेतादिसञ्ज्ञितम्  &  
चतुर्युगं द्वादशभिस्  % तद्विभागं निबोध मे  ॥ न्स्प्_२।११ ॥  
चत्वारि त्रीणि द्वे चैकं  $ कृतादिषु यथाक्रमम्  &  
दिव्याब्दानां सहस्राणि  % युगेष्व् आहुः पुराविदः  ॥ न्स्प्_२।१२ ॥  
तत्प्रमाणैः शतैः सन्ध्या  $ पूर्वा तत्र विधीयते  &  
सन्ध्यांशकश् च तत्तुल्यो  % युगस्यानन्तरो हि सः  ॥ न्स्प्_२।१३ ॥  
सन्ध्यासन्ध्यांशयोर् मध्ये  $ यः कालो वर्तते द्विज  &  
युगाख्यः स तु विज्ञेयः  % कृतत्रेतादिसञ्ज्ञकः  ॥ न्स्प्_२।१४ ॥  
कृतं त्रेता द्वापरश् च  $ कलिश् चेति चतुर्युगम्  &  
प्रोच्यते तत्सहस्रं तु  % ब्रह्मणो दिवसं द्विज  ॥ न्स्प्_२।१५ ॥  
ब्रह्मणो दिवसे ब्रह्मन्  $ मनवस् तु चतुर्दश  &  
भवन्ति परिमाणं च  % तेषां कालकृतं शृणु  ॥ न्स्प्_२।१६ ॥  
सप्तर्षयस् तु शक्रो ऽथ  $ मनुस् तत्सूनवो ऽपि ये  &  
एककालं हि सृज्यन्ते  % संह्रियन्ते च पूर्ववत्  ॥ न्स्प्_२।१७ ॥  
चतुर्युगानां सङ्ख्या च  $ साधिका ह्य् एकसप्ततिः  &  
मन्वन्तरं मनोः कालः  % शक्रादीनाम् अपि द्विज  ॥ न्स्प्_२।१८ ॥  
अष्टौ शतसहस्राणि  $ दिव्यया सङ्ख्यया स्मृतः  &  
द्विपञ्चाशत् तथान्यानि  % सहस्राण्य् अधिकानि तु  ॥ न्स्प्_२।१९ ॥  
त्रिंशत् कोट्यस् तु सम्पूर्णाः  $ सङ्ख्याताः सङ्ख्यया द्विज  &  
सप्तषष्टिस् तथान्यानि  % नियुतानि महामुने  ॥ न्स्प्_२।२० ॥  
विंशतिश् च सहस्राणि  $ कालो ऽयम् अधिकं विना  &  
मन्वन्तरस्य सङ्ख्येयं  % मानुषैर् वत्सरैर् द्विज  ॥ न्स्प्_२।२१ ॥  
चतुर्दशगुणो ह्य् एष  $ कालो ब्राह्मम् अहः स्मृतम्  &  
विश्वस्यादौ सुमनसा  % सृष्ट्वा देवांस् तथा पितृन्  ॥ न्स्प्_२।२२ ॥  
गन्धर्वान् राक्षसान् यक्षान्  $ पिशाचान् गुह्यकांस् तथा  &  
ऋषीन् विद्याधरांश् चैव  % मनुष्यांश् च पशूंस् तथा  ॥ न्स्प्_२।२३ ॥  
पक्षिणः स्थावरांश् चैव  $ पिपीलिकभुजङ्गमान्  &  
चातुर्वर्ण्यं तथा सृष्ट्वा  % नियुज्याध्वरकर्मणि  ॥ न्स्प्_२।२४ ॥  
पुनर् दिनान्ते त्रैलोक्यम्  $ उपसंहृत्य स प्रभुः  &  
शेते चानन्तशयने  % तावन्तीं रात्रिम् अव्ययः  ॥ न्स्प्_२।२५ ॥  
तस्यान्ते ऽभून् महान् कल्पो  $ ब्राह्म इत्य् अभिविश्रुतः  &  
यस्मिन् मत्स्यावतारो ऽभून्  % मथनं च महोदधेः  ॥ न्स्प्_२।२६ ॥  
तद्वद् वराहकल्पश् च  $ तृतीयः परिकल्पितः  &  
यत्र विष्णुः स्वयं प्रीत्या  % वाराहं वपुर् आश्रितः  \  
उद्धर्तुं वसुधां देवीं  # स्तूयमानो महर्षिभिः  ॥ न्स्प्_२।२७ ॥  
सृष्ट्वा जगद् व्योमचराप्रमेयः  $ प्रजाश् च सृष्ट्वा सकलास् तथेशः  &  
नैमित्तिकाख्ये प्रलये समस्तं  % संहृत्य शेते हरिर् आदिदेवः  ॥ न्स्प्_२।२८ ॥  
  
॥ इति श्रिनरसिंहपुराणे सर्गरचनायां द्वितीयो ऽध्यायः ॥ नर्प् २ ॥  
  
____________________________________________________________________________  
  
  
सूत उवाच:  
तत्र सुप्तस्य देवस्य  $ नाभौ पद्मम् अभून् महत्  &  
तस्मिन् पद्मे महाभाग  % वेदवेदाङ्गपारगः  ॥ न्स्प्_३।१ ॥  
ब्रह्मोत्पन्नः स तेनोक्तः  $ प्रजां सृज महामते  &  
एवम् उक्त्वा तिरोभावं  % गतो नारायणः प्रभुः  ॥ न्स्प्_३।२ ॥  
तथेत्य् उक्त्वा स तं देवं  $ विष्णुं ब्रह्माथ चिन्तयन्  &  
आस्ते किञ्चिज् जगद्बीजं  % नाध्यगच्छत किञ्चन  ॥ न्स्प्_३।३ ॥  
तावत् तस्य महान् रोषो  $ ब्रह्मणो ऽभून् महात्मनः  &  
ततो बालः समुत्पन्नस्  % तस्याङ्के रोषसम्भवः  ॥ न्स्प्_३।४ ॥  
स रुदन् वारितस् तेन  $ ब्रह्मणा व्यक्तमूर्तिना  &  
नाम मे देहि चेत्युक्तस्  % तस्य रुद्रेत्य् असौ ददौ  ॥ न्स्प्_३।५ ॥  
तेनासौ विसृजस्वेति  $ प्रोक्तो लोकम् इमं पुनः  &  
अशक्तस् तत्र सलिले  % ममज्ज तपसादृतः  ॥ न्स्प्_३।६ ॥  
तस्मिन् सलिलमग्ने तु  $ पुनर् अन्यं प्रजापतिः  &  
ब्रह्मा ससर्ज भूतेशो  % दक्षिणाङ्गुष्ठतो ऽपरम्  ॥ न्स्प्_३।७ ॥  
दक्षं वामे ततो ऽङ्गुष्ठे  $ तस्य पत्नी व्यजायत  &  
स तस्यां जनयाम्_अस  % मनुं स्वायम्भुवं प्रभुः  ॥ न्स्प्_३।८ ॥  
तस्मात् सम्भाविता सृष्टिः  $ प्रजानां ब्रह्मणा तदा  &  
इत्य् एवं कथिता सृष्टिर्  % मया ते मुनिसत्तम  \  
सृजतो जगतीं तस्य  # किं भूयः श्रोतुम् इच्छसि  ॥ न्स्प्_३।९ ॥  
  
भरद्वाज उवाच:  
सङ्क्षेपेण तदाख्यातं  $ त्वया मे लोमहर्षण  &  
विस्तरेण पुनर् ब्रूहि  % आदिसर्गं महामते  ॥ न्स्प्_३।१० ॥  
  
सूत उवाच:  
तथैव कल्पावसाने  $ निशासुप्तोत्थितः प्रभुः  &  
सत्त्वोद्रिक्तस् तदा ब्रह्मा  % शून्यं लोकम् अवैक्षत  ॥ न्स्प्_३।११ ॥  
नारायणः परो ऽचिन्त्यः  $ पूर्वेषाम् अपि पूर्वजः  &  
ब्रह्मस्वरूपी भगवान्  % अनादिः सर्वसम्भवः  ॥ न्स्प्_३।१२ ॥  
इमं चोदाहरन्त्य् अत्र  $ श्लोकं नारायणं प्रति  &  
ब्रह्मस्वरूपिणं देवं  % जगतः प्रभवात्मकम्  ॥ न्स्प्_३।१३ ॥  
आपो नारा इति प्रोक्ता  $ आपो वै नरसूनवः  &  
अयनं तस्य ताः पूर्वं  % तेन नारायण स्मृतः  ॥ न्स्प्_३।१४ ॥  
सृष्टिं चिन्तयतस् तस्य  $ कल्पादिषु यथा पुरा  &  
अबुद्धिपूर्वकं तस्य  % प्रादुर्भूतं तमस् तदा  ॥ न्स्प्_३।१५ ॥  
तमो मोहो महामोहस्  $ तामिस्रो ह्य् अन्धसञ्ज्ञितः   &  
अविद्या पञ्चपर्वैषा  % प्रादुर्भूता महात्मनः  ॥ न्स्प्_३।१६ ॥  
पञ्चधाधिष्ठितः सर्गो  $ ध्यायतो ऽप्रतिबोधवान्  &  
बहिर् अन्तो ऽप्रकाशश् च  % संवृतात्मा नगात्मकः  \  
मुख्यसर्गः स विज्ञेयः  # सर्गसिद्धिविचक्षणैः  ॥ न्स्प्_३।१७ ॥  
यत् पुनर् ध्यायतस् तस्य  $ ब्रह्मणः समपद्यत  &  
तिर्यक्स्रोतस् ततस् तस्मात्  % तिर्यग्योनिस् ततः स्मृतः  ॥ न्स्प्_३।१८ ॥  
पश्वादयस् ते विख्याता  $ उत्पथग्राहिणश् च ये  &  
तम् अप्य् असाधकं मत्वा  % तिर्यग्योनि चतुर्मुखः  ॥ न्स्प्_३।१९ ॥  
ऊर्ध्वस्रोतास् तृतीयस् तु  $ सात्त्विकः समवर्तत  &  
तदा तुष्टो ऽन्यसर्गं च  % चिन्तयाम्_अस वै प्रभुः  ॥ न्स्प्_३।२० ॥  
ततश् चिन्तयतस् तस्य  $ सर्गवृद्धिं प्रजापतेः  &  
अर्वाक्स्रोताः समुत्पन्ना  % मनुष्याः साधका मताः  ॥ न्स्प्_३।२१ ॥  
ते च प्रकाशबहुलास्  $ तमोयुक्ता रजोधिकाः  &  
तस्मात् ते दुःखबहुला  % भूयो भूयश् च कारिणः  ॥ न्स्प्_३।२२ ॥  
एते ते कथिताः सर्गा  $ बहवो मुनिसत्तम  &  
प्रथमो महतः सर्गस्  % तन्मात्राणां द्वितीयकः  ॥ न्स्प्_३।२३ ॥  
वैकारिकस् तृतीयस् तु  $ सर्ग ऐन्द्रियकः स्मृतः  &  
मुख्यसर्गश् चतुर्थस् तु  % मुख्या वै स्थावराः स्मृताः  ॥ न्स्प्_३।२४ ॥  
तिर्यक्स्रोताश् च यः प्रोक्तस्  $ तिर्यग्योनिः स उच्यते  &  
ततोऊर्ध्वस्रोतसां षष्ठो  % देवसर्गस् तु स स्मृतः  ॥ न्स्प्_३।२५ ॥  
ततो ऽर्वाक्स्रोतसां सर्गः  $ सप्तमो मानुषः स्मृतः  &  
अष्टमो ऽनुग्रहः सर्गः  % सात्त्विको य उदाहृतः  ॥ न्स्प्_३।२६ ॥  
नवमो रुद्रसर्गस् तु  $ नव सर्गाः प्रजापतेः  &  
पञ्चैते वैकृताः सर्गाः  % प्राकृतास् ते त्रयः स्मृताः  \  
प्राकृतो वैकृतश् चैव  # कौमारो नवमः स्मृतः  ॥ न्स्प्_३।२७ ॥  
प्राकृता वैकृताश् चैव  $ जगतो मूलहेतवः  &  
सृजतो ब्रह्मणः सृष्टिम्  % उत्पन्ना ये मयेरिता  ॥ न्स्प्_३।२८ ॥  
तं तं विकारं च परं परेशो  $ मायाम् अधिष्ठाय सृजत्य् अनन्तः  &  
अव्यक्तरूपी परमात्मसञ्ज्ञः  % सम्प्रेर्यमाणो निखिलात्मवेद्यः  ॥ न्स्प्_३।२९ ॥  
  
॥ इति श्रीनरसिंहपुराणे सृष्टिरचनाप्रकारो नाम तृतीयो ऽध्यायः ॥ नर्प् ३ ॥  
  
____________________________________________________________________________  
  
  
भरद्वाज उवाच:  
नवधा सृष्टिर् उत्पन्ना  $ ब्रह्मणो ऽव्यक्तजन्मनः  &  
कथं सा ववृधे सूत  % एतत् कथय मे ऽधुना  ॥ न्स्प्_४।१ ॥  
  
सूत उवाच:  
प्रथमं ब्रह्मणा सृष्टा  $ मरीच्यादय एव च  &  
मरीचिर् अत्रिश् च तथा  % अङ्गिराः पुलहः क्रतुः  ॥ न्स्प्_४।२ ॥  
पुलस्त्यश् च महातेजाः  $ प्रचेता भृगुर् एव च  &  
नारदो दशमश् चैव  % वसिष्ठश् च महामतिः  ॥ न्स्प्_४।३ ॥  
सनकादयो निवृत्ताख्ये  $ ते च धर्मे नियोजिताः  &  
प्रवृत्ताख्ये मरीच्याद्या  % मुक्त्वैकं नारदं मुनिम्  ॥ न्स्प्_४।४ ॥  
यो ऽसौ प्रजापतिस् त्व् अन्यो  $ दक्षनामाङ्गसम्भवः  &  
तस्य दौहित्रवंशेन  % जगद् एतच् चराचरम्  ॥ न्स्प्_४।५ ॥  
देवाश् च दानवाश् चैव  $ गन्धर्वोरगपक्षिणः  &  
सर्वे दक्षस्य कन्यासु  % जाताः परमधार्मिकाः  ॥ न्स्प्_४।६ ॥  
चतुर्विधानि भूतानि ह्य्  $ अचरानि चराणि च  &  
वृद्धिं गतानि तान्य् एवम्  % अनुसर्गोद्भवानि तु  ॥ न्स्प्_४।७ ॥  
अनुसर्गस्य कर्तारो  $ मरीच्याद्या महर्षयः  &  
वसिष्ठान्ता महाभाग  % ब्रह्मणो मानसोद्भवाः  ॥ न्स्प्_४।८ ॥  
सर्गे तु भुतानि धियश् च खानि  $ ख्यातानि सर्वं सृजते महात्मा  &  
स एव पश्चाच् चतुरास्यरूपी  % मुनिस्वरूपी च सृजत्य् अनन्तः  ॥ न्स्प्_४।९ ॥  
  
॥ इति श्रीनरसिंहपुराणे चतुर्थो ऽध्यायः ॥ नर्प् ४ ॥  
  
____________________________________________________________________________  
  
  
भरद्वाज उवाच:  
रुद्रसर्गं तु मे ब्रूहि  $ विस्तरेण महामते  &  
पुनः सर्वे मरीच्याद्याः  % ससृजुस् ते कथं पुनः  ॥ न्स्प्_५।१ ॥  
मित्रावरुणपुत्रत्वं  $ वसिष्ठस्य कथं भवेत्  &  
ब्रह्मणो मनसः पूर्वम्  % उत्पन्नस्य महामते  ॥ न्स्प्_५।२ ॥  
रुद्रसृष्टिं प्रवक्ष्यामि  $ तत्सर्गाश् चैव सत्तम  &  
प्रतिसर्गं मुनीनां तु  % विस्तराद् वदतः शृणु  ॥ न्स्प्_५।३ ॥  
कल्पादाव् आत्मनस् तुल्यं  $ सुतं प्रध्यायतस् ततः  &  
प्रादुरासीत् प्रभोर् अङ्के  % कुमारो नीललोहितः  ॥ न्स्प्_५।४ ॥  
अर्धनारीनरवपुः  $ प्रचण्डो ऽतिशरीरवान्  &  
तेजसा भासयन् सर्वा  % दिशश् च प्रदिशश् च सः  ॥ न्स्प्_५।५ ॥  
तं दृष्ट्वा तेजसा दीप्तं  $ प्रत्युवाच प्रजापतिः  &  
विभजात्मानम् अद्य त्वं  % मम वाक्यान् महामते  ॥ न्स्प्_५।६ ॥  
इत्युक्तो ब्रह्मणा विप्र  $ रुद्रस् तेन प्रतापवान्  &  
स्त्रीभावं पुरुषत्वं च  % पृथक् पृथग् अथाकरोत्  ॥ न्स्प्_५।७ ॥  
बिभेद पुरुषत्वं च  $ दशधा चैकधा च सः  &  
तेषां नामानि वक्ष्यामि  % शृणु मे द्विजसत्तम  ॥ न्स्प्_५।८ ॥  
अजैकपाद् अहिर्बुध्न्यः  $ कपाली रुद्र एव च  &  
हरश् च बहुरूपश् च  % त्र्यम्बकश् चापराजितः  ॥ न्स्प्_५।९ ॥  
वृषाकपिश् च शम्भुश् च  $ कपर्दी रैवतस् तथा  &  
एकादशैते कथिता  % रुद्रास् त्रिभुवनेश्वराः  ॥ न्स्प्_५।१० ॥  
स्त्रीत्वं चैव तथा रुद्रो  $ बिभेद दशधैकधा  &  
उमैव बहुरूपेण  % पत्नी सैव व्यवस्थिता  ॥ न्स्प्_५।११ ॥  
तपः कृत्वा जले घोरम्  $ उत्तीर्णः स यदा पुरा  &  
तदा स सृष्टवान् देवो  % रुद्रस् तत्र प्रतापवान्  ॥ न्स्प्_५।१२ ॥  
तपोबलेन विप्रेन्द्र  $ भूतानि विविधानि च  &  
पिशाचान् राक्षसांश् चैव  % सिंहोष्ट्रमकराननान्  ॥ न्स्प्_५।१३ ॥  
वेतालप्रमुखान् भूतान्  $ अन्यांश् चैव सहस्रशः  &  
विनायकानाम् उग्राणां  % त्रिंशत्कोट्य् अर्धम् एव च  ॥ न्स्प्_५।१४ ॥  
अन्यकार्यं समुद्दिश्य  $ सृष्टवान् स्कन्दम् एव च  &  
एवम्प्रकारो रुद्रो ऽसौ  % मया ते कीर्तितः प्रभुः  ॥ न्स्प्_५।१५ ॥  
अनुसर्गं मरीच्यादेः  $ कथयामि निबोद्ध मे  &  
देवादिस्थावरान्ताश् च  % प्रजाः सृष्टाः स्वयम्भुवा  ॥ न्स्प्_५।१६ ॥  
यदास्य च प्रजाः सर्वा  $ न व्यवर्धन्त धीमतः  &  
तदा मानसपुत्रान् स  % सदृशान् आत्मनो ऽसृजत्  ॥ न्स्प्_५।१७ ॥  
मरीचिम् अत्र्यङ्गिरसं  $ पुलस्त्यं पुलहं क्रतुम्  &  
प्रचेतसं वसिष्ठं च  % भृगुं चैव महामतिम्  ॥ न्स्प्_५।१८ ॥  
नव ब्रह्माण इत्य् एते  $ पुराणे निश्चयं गताः  &  
अग्निश् च पितरश् चैव  % ब्रह्मपुत्रौ तु मानसौ  ॥ न्स्प्_५।१९ ॥  
सृष्टिकाले महाभागौ  $ ब्रह्मन् स्वायम्भुवोद्गतौ  &  
शतरूपां च सृष्ट्वा तु  % कन्यां स मनवे ददौ  ॥ न्स्प्_५।२० ॥  
तस्माच् च पुरुषाद् देवी  $ शतरूपा व्यजायत  &  
प्रियव्रतोत्तानपादौ  % प्रसूतिं चैव कन्यकाम्  ॥ न्स्प्_५।२१ ॥  
ददौ प्रसूतिं दक्षाय  $ मनुः स्वायम्भुवः सुताम्  &  
प्रसूत्यां च तदा दक्षश्  % चतुर्विंशतिकं तथा  ॥ न्स्प्_५।२२ ॥  
ससर्ज कन्यकास् तासां  $ शृणु नामानि मे ऽधुना  &  
श्रद्धा लक्ष्मीर् धृतिस् तुष्टिः  % पुष्टिर् मेधा तथा क्रिया  ॥ न्स्प्_५।२३ ॥  
बुद्धिर् लज्जा वपुः शान्तिः  $ सिद्धिः कीर्तिस् त्रयोदशी  &  
अपत्यार्थं प्रजग्राह  % धर्मो दाक्षायणीः प्रभुः  ॥ न्स्प्_५।२४ ॥  
श्रद्धादीनां तु पत्नीनां  $ जाताः कामादयः सुताः  &  
धर्मस्य पुत्रपौत्राद्यैर्  % धर्मवंशो विवर्धितः  ॥ न्स्प्_५।२५ ॥  
ताभ्यः शिष्टा यवीयस्यस्  $ तासां नामानि कीर्तये  &  
सम्भूतिश् चानसूया च  % स्मृतिः प्रीतिः क्षमाः तथा  ॥ न्स्प्_५।२६ ॥  
सन्नतिश् चाथ सत्या च  $ ऊर्जा ख्यातिर् द्विजोत्तम  &  
तद्वत् पुत्रौ महाभागौ  % मातरिश्वाथ सत्यवान्  ॥ न्स्प्_५।२७ ॥  
स्वाहाथ दशमी ज्ञेया  $ स्वधा चैकादशी स्मृता  &  
एताश् च दत्ता दक्षेण  % ऋषीणां भावितात्मनाम्  ॥ न्स्प्_५।२८ ॥  
मरीच्यादीनां तु ये पुत्रास्  $ तान् अहं कथयामि ते  &  
पत्नी मरीचेः सम्भूतिर्  % जज्ञे सा कश्यपं मुनिम्  ॥ न्स्प्_५।२९ ॥  
स्मृतिश् चाङ्गिरसः पत्नी  $ प्रसूता कन्यकास् तथा  &  
सिनीवाली कुहूस् चैव  % राका चानुमतिस् तथा  ॥ न्स्प्_५।३० ॥  
अनसूया तथा चात्रेर्  $ जज्ञे पुत्रान् अकल्मषान्  &  
सोमं दुर्वाससं चैव  % दत्तात्रेयं च योगिनम्  ॥ न्स्प्_५।३१ ॥  
यो ऽसाव् अग्नेर् अभीमानी  $ ब्रह्मणस् तनयो ऽग्रजः  &  
तस्मात् स्वाहा सुतांल् लेभे  % त्रीन् उदारौजसो द्विज  ॥ न्स्प्_५।३२ ॥  
पावकं पवमानं च  $ शुचिं चापि जलाशिनम्  &  
तेषां तु सन्तताव् अन्ये  % चत्वारिंशच् च पञ्च च  ॥ न्स्प्_५।३३ ॥  
कथयन्ते वह्नयश् चैते  $ पिता पुत्रत्रयं च यत्  &  
एवम् एकोनपञ्चाशद्  % वह्नयः परिकीर्तिताः  ॥ न्स्प्_५।३४ ॥  
पितरो ब्रह्मणा सृष्टा  $ व्याख्याता ये मया तव  &  
तेभ्यः स्वधा सुते जज्ञे  % मेनां वै धारिणीं तथा  ॥ न्स्प्_५।३५ ॥  
प्रजाः सृजेति व्यादिष्टः  $ पूर्वं दक्षः स्वयम्भुवा  &  
यथा ससर्ज भूतानि  % तथा मे शृणु सत्तम  ॥ न्स्प्_५।३६ ॥  
मनसैव हि भूतानि  $ पूर्वं दक्षो ऽसृजन् मुनिः  &  
देवान् ऋषींश् च गन्धर्वान्  % असुरान् पन्नगांस् तथा  ॥ न्स्प्_५।३७ ॥  
यदास्य मनसा जाता  $ नाभ्यवर्धन्त ते द्विज  &  
तदा सञ्चिन्त्य स मुनिः  % सृष्टिहेतोः प्रजापतिः  ॥ न्स्प्_५।३८ ॥  
मैथुनेनैव धर्मेण  $ सिसृक्षुर् विविधाः प्रजाः  &  
असिक्नीम् उद्वहन् कन्यां  % वीरणस्य प्रजापतेः  ॥ न्स्प्_५।३९ ॥  
षष्टिं दक्षो ऽसृजत् कन्या  $ वीरण्याम् इति नः श्रुतम्  &  
ददौ स दश धर्माय  % कश्यपाय त्रयोदश  ॥ न्स्प्_५।४० ॥  
सप्तविंशति सोमाय  $ चतस्रो ऽरिष्टनेमिने  &  
द्वे चैव बहुपुत्राय  % द्वे चैवाङ्गिरसे तथा  ॥ न्स्प्_५।४१ ॥  
द्वे कृशाश्वाय विदुषे  $ तदपत्यानि मे शृणु  &  
विश्वेदेवांस् तु विश्वा या  % साध्या साध्यान् असूयत  ॥ न्स्प्_५।४२ ॥  
मरुत्वत्यां मरुत्वन्तो  $ वसोस् तु वसवः स्मृताः  &  
भानोस् तु भानवो देवा  % मुहूर्तायां मुहूर्तजाः  ॥ न्स्प्_५।४३ ॥  
लम्बायाश् चैव घोषाख्यो  $ नागवीथिश् च जामिजा  &  
पृथिवीविषयं सर्वम्  % अरुन्धत्याम् अजायत  ॥ न्स्प्_५।४४ ॥  
सङ्कल्पायाश् च सङ्कल्पः  $ पुत्रो जज्ञे महामते  &  
ये त्व् अनेकवसुप्राणा  % देवा ज्योतिःपुरोगमाः  ॥ न्स्प्_५।४५ ॥  
वसवो ऽष्टौ समाख्यातास्  $ तेषां नामानि मे शृणु  &  
आपो ध्रुवश् च सोमश् च  % धर्मश् चैवानिलो ऽनलः  ॥ न्स्प्_५।४६ ॥  
प्रत्यूषश् च प्रभासश् च  $ वसवो ऽष्टौ प्रकीर्तिताः  &  
तेषां पुत्राश् च पौत्राश् च  % शतशो ऽथ सहस्रशा  ॥ न्स्प्_५।४७ ॥  
साध्याश् च बहवः प्रोक्तास्  $ तत्पुत्राश् च सहस्रशः  &  
कश्यपस्य तु भार्यां यास्  % तासां नामानि मे शृणु  \  
अदितिर् दितिर् दनुश् चैव  # अरिष्टा सुरसा खसा  ॥ न्स्प्_५।४८ ॥  
सुरभिर् विनता चैव  $ ताम्रा क्रोधवशा इरा  &  
कद्रुर् मुनिश् च धर्मज्ञ  % तदपत्यानि मे शृणु  ॥ न्स्प्_५।४९ ॥  
अदित्यां कश्यपाज् जाताः  $ पुत्रा द्वादश शोभनाः  &  
तान् अहं नामतो वक्ष्ये  % शृणुष्व गदतो मम  ॥ न्स्प्_५।५० ॥  
भर्गो ऽंशुश् चार्यमा चैव  $ मित्रो ऽथ वरुणस् तथा  &  
सविता चैव धाता च  % विवस्वांश् च महामते  ॥ न्स्प्_५।५१ ॥  
त्वष्टा पूषा तथा चेन्द्रो  $ द्वादशो विष्णुर् उच्यते  &  
दित्याः पुत्रद्वयं जज्ञे  % कश्यपाद् इति नः श्रुतं  ॥ न्स्प्_५।५२ ॥  
हिरण्याक्षो महाकायो  $ वाराहेण तु यो हतः  &  
हिरण्यकशिपुश् चैव  % नरसिंहेन यो हतः  ॥ न्स्प्_५।५३ ॥  
अन्ये च बहवो दैत्या  $ दनुपुत्राश् च दानवाः  &  
अरिष्टायां तु गन्धर्वा  % जज्ञिरे कश्यपात् तथा  ॥ न्स्प्_५।५४ ॥  
सुरसायाम् अथोत्पन्ना  $ विद्याधरगणा बहु  &  
गा वै स जनयाम्_अस  % सुरभ्यां कश्यपो मुनिः  ॥ न्स्प्_५।५५ ॥  
विनतायां तु द्वौ पुत्रौ  $ प्रख्यातौ गरुडारुणौ  &  
गरुडो देवदेवस्य  % विष्णोर् अमिततेजसः  ॥ न्स्प्_५।५६ ॥  
वाहनत्वम् इयात् प्रीत्या  $ अरुणः सूर्यसारथिः  &  
ताम्रायां कश्यपाज् जाताः  % षट् पुत्रास् तान् निबोध मे  ॥ न्स्प्_५।५७ ॥  
अश्वा उष्ट्रा गर्दभाश् च  $ हस्तिनो गवया मृगाः  &  
क्रोधायां जज्ञिरे तद्वद्  % ये भूम्यां दुष्टजातयः  ॥ न्स्प्_५।५८ ॥  
इरा वृक्षलतावल्ली-  $ शणजातीश् च जज्ञिरे  &  
खसा तु यक्षरक्षांसि  % मुनिर् अप्सरसस् तथा  ॥ न्स्प्_५।५९ ॥  
कद्रुपुत्रा महानागा  $ दन्दशूका विषोल्बणाः  &  
सप्तविंशति याः प्रोक्ताः  % सोमपत्न्यो ऽथ सव्रताः  ॥ न्स्प्_५।६० ॥  
तासां पुत्रा महासत्त्वा  $ बुधाद्यास् त्व् अभवन् द्विज  &  
अरिष्टनेमिपत्नीनाम्  % अपत्यानीह षोडश  ॥ न्स्प्_५।६१ ॥  
बहुपुत्रस्य विदुषश्  $ चतस्रो विद्युतः स्मृताः  &  
प्रत्यङ्गिरस्सुताः श्रेष्ठा  % ऋषयश् चर्षिसत्कृताः  ॥ न्स्प्_५।६२ ॥  
कृशाश्वस्य तु देवर्षेर्  $ देवाश् च ऋषयः सुताः  &  
एते युगसहस्रान्ते  % जायन्ते पुनर् एव हि  ॥ न्स्प्_५।६३ ॥  
एते कश्यपदायादाः  $ कीर्तिताः स्थाणुजङ्गमाः  &  
स्थितौ स्थितस्य देवस्य  % नरसिंहस्य धर्मतः  ॥ न्स्प्_५।६४ ॥  
एता विभूतयो विप्र  $ मया ते परिकीर्तिताः  &  
कथिता दक्षकन्यानां  % मया ते ऽपत्यसन्ततिः  ॥ न्स्प्_५।६५ ॥  
श्रद्धावान् संस्मरेद् एतां  $ स सुसन्तानवान् भवेत्  ॥ न्स्प्_५।६६ ॥  
सर्गानुसर्गौ कथितौ मया ते  $ समासतः सृष्टिविवृद्धिहेतोः  &  
पठन्ति ये विष्णुपराः सदा नरा  % इदं द्विजास् ते विमला भवन्ति  ॥ न्स्प्_५।६७ ॥  
  
॥ इति श्रीनरसिंहपुराणे सृष्टिकथने पञ्चमो ऽध्यायः ॥ नर्प् ५ ॥  
  
____________________________________________________________________________  
  
  
सूत उवाच:  
सृष्टिस् ते कथिता विष्णोर्  $ मयास्य जगतो द्विज  &  
देवदानवयक्षाद्या  % यथोत्पन्ना महात्मनः  ॥ न्स्प्_६।१ ॥  
यम् उद्दिश्य त्वया पृष्टः  $ पुराहम् ऋषिसन्निधौ  &  
मित्रावरुणपुत्रत्वं  % वसिष्ठस्य कथं त्व् इति  ॥ न्स्प्_६।२ ॥  
तद् इदं कथयिष्यामि  $ पुण्याख्यानं पुरातनम्  &  
शृणुष्वैकाग्रमनसा  % भरद्वाज विशेषतः  ॥ न्स्प्_६।३ ॥  
सर्वधर्मार्थतत्त्वज्ञः  $ सर्ववेदविदां वरः  &  
पारगः सर्वविद्यानां  % दक्षो नाम प्रजापतिः  ॥ न्स्प्_६।४ ॥  
तेन दत्ताः शुभाः कन्याः  $ सर्वाः कमललोचनाः  &  
सर्वलक्षणसम्पूर्णाः  % कश्यपाय त्रयोदश  ॥ न्स्प्_६।५ ॥  
तासां नामानि वक्ष्यामि  $ निबोधत ममाधुना  &  
अदितिर् दितिर् दनुः काला  % मुहूर्ता सिंहिका मुनिः  ॥ न्स्प्_६।६ ॥  
इरा क्रोधा च सुरभिर्  $ विनता सुरसा खसा  &  
कद्रू सरमा चैव या  % तु देवशुनी स्मृता  ॥ न्स्प्_६।७ ॥  
दक्षस्यैता दुहितरस्  $ ताः प्रादात् कश्यपाय सः  &  
तासां ज्येष्ठा वरिष्ठा च  % अदितिर् नामतो द्विज  ॥ न्स्प्_६।८ ॥  
अदितिः सुषुवे पुत्रान्  $ द्वादशाग्निसमप्रभान्  &  
तेषां नामानि वक्ष्यामि  % शृणुष्व गदतो मम  ॥ न्स्प्_६।९ ॥  
यैर् इदं वासरं नक्तं  $ वर्तते क्रमशः सदा  &  
भगो ऽंशुस् त्व् अर्यमा चैव  % मित्रो ऽथ वरुणस् तथा  ॥ न्स्प्_६।१० ॥  
सविता चैव धाता च  $ विवस्वांश् च महामते  &  
त्वष्टा पूषा तथैवेन्द्रो  % विष्णुर् द्वादशमः स्मृतः  ॥ न्स्प्_६।११ ॥  
एते च द्वादशादित्यास्  $ तपन्ते वर्षयन्ति च  &  
तस्याश् च मध्यमः पुत्रो  % वरुणो नाम नामतः  ॥ न्स्प्_६।१२ ॥  
लोकपाल इति ख्यातो  $ वारुण्यां दिशि शब्द्यते  &  
पश्चिमस्य समुद्रस्य  % प्रतीच्यां दिशि राजते  ॥ न्स्प्_६।१३ ॥  
जातरूपमयः श्रीमान्  $ आस्ते नाम शिलोच्चयः  &  
सर्वरत्नमयैः शृङ्गैर्  % धातुप्रस्रवणान्वितैः  ॥ न्स्प्_६।१४ ॥  
संयुक्तो भाति शैलेशो  $ नानारत्नमयः शुभः  &  
महादरीगुहाभिश् च  % सिंहशार्दूलनादितः  ॥ न्स्प्_६।१५ ॥  
नानाविविक्तभूमीषु  $ सिद्धगन्धर्वसेवितः  &  
यस्मिन् गते दिनकरे  % तमसापूर्यते जगत्  ॥ न्स्प्_६।१६ ॥  
तस्य शृङ्गे महादिव्या  $ जाम्बूनदमयी शुभा  &  
रम्या मणिमयैः स्तम्भैर्  % विहिता विश्वकर्मणा  ॥ न्स्प्_६।१७ ॥  
पुरी विश्वावती नाम  $ समृद्धा भोगसाधनैः  &  
तस्यां वरुण आदित्यो  % दीप्यमानः स्वतेजसा  ॥ न्स्प्_६।१८ ॥  
पाति सर्वान् इमांल् लोकान्  $ नियुक्तो ब्रह्मणा स्वयम्  &  
उपास्यमानो गन्धर्वैस्  % तथैवाप्सरसां गणैः  ॥ न्स्प्_६।१९ ॥  
दिव्यगन्धानुलिप्ताङ्गो  $ दिव्याभरणभूषितः  &  
कदाचिद् वरुणो यातो  % मित्रेण सहितो वनम्  ॥ न्स्प्_६।२० ॥  
कुरुक्षेत्रे शुभे रम्ये  $ सदा ब्रह्मर्षिसेविते  &  
नानापुष्पफलोपेते  % नानातीर्थसमाकुले  ॥ न्स्प्_६।२१ ॥  
आश्रमा यत्र दृश्यन्ते  $ मुनीनाम् ऊर्ध्वरेतसाम्  &  
तस्मिंस् तीर्थे समाश्रित्य  % बहुपुष्पफलोदके  ॥ न्स्प्_६।२२ ॥  
चीरकृष्णाजिनधरौ  $ चरन्तौ तप उत्तमम्  &  
तत्रैकस्मिन् वनोद्देशे  % विमलोदो ह्रदः शुभः  ॥ न्स्प्_६।२३ ॥  
बहुगुल्मलताकीर्णो  $ नानापक्षिनिषेवितः  &  
नानातरुवनच्छन्नो  % नलिन्या चोपशोभितः  ॥ न्स्प्_६।२४ ॥  
पौण्डरीक इति ख्यातो  $ मीनकच्छपसेवितः  &  
ततस् तु मित्रावरुणौ  % भ्रातरौ वनचारिणौ  \  
तं तु देशं गतौ देवौ  # विचरन्तौ यदृच्छया  ॥ न्स्प्_६।२५ ॥  
ताभ्यां तत्र तदा दृष्टा  $ उर्वशी तु वराप्सराः  &  
स्नायन्ती सहितान्याभिः  % सखीभिः सा वरानना  \  
गायन्ती च हसन्ती च  # विश्वस्ता निर्जने वने  ॥ न्स्प्_६।२६ ॥  
गौरी कमलगर्भाभा  $ स्निग्धकृष्णशिरोरुहा  &  
पद्मपत्रविशालाक्षी  % रक्तौष्ठी मृदुभाषिणी  ॥ न्स्प्_६।२७ ॥  
शङ्खकुन्देन्दुधवलैर्  $ दन्तैर् अविरलैः समैः  &  
सुभ्रूः सुनासा सुमुखी  % सुललाटा मनस्विनी  ॥ न्स्प्_६।२८ ॥  
सिंहवत्सूक्ष्ममध्याङ्गी  $ पीनोरुजघनस्तनी  &  
मधुरालापचतुरा  % सुमध्या चारुहासिनी  ॥ न्स्प्_६।२९ ॥  
रक्तोत्पलकरा तन्वी  $ सुपदी विनयान्विता  &  
पूर्णचन्द्रनिभा बाला  % मत्तद्विरदगामिनी  ॥ न्स्प्_६।३० ॥  
दृष्ट्वा तस्यास् तु तद् रूपं  $ तौ देवौ विस्मयं गतौ  &  
तस्या हास्येन लास्येन  % स्मितेन ललितेन च  ॥ न्स्प्_६।३१ ॥  
मृदुना वायुना चैव  $ शीतानिलसुगन्धिना  &  
मत्तभ्रमरगीतेन  % पुंस्कोकिलरुतेन च  ॥ न्स्प्_६।३२ ॥  
सुस्वरेण हि गीतेन  $ उर्वश्या मधुरेण च  &  
ईक्षितो च कटाक्षेण  % स्कन्दतुस् ताव् उभाव् अपि  \  
निमेः शापाद् अथोत्क्रम्य  # स्वदेहान् मुनिसत्तम  ॥ न्स्प्_६।३३ ॥  
वसिष्ठ मित्रावरुणात्मजो ऽसीत्य्  $ अथोचुर् आगत्य हि विश्वदेवाः   &  
रेतस् त्रिभागं कमले ऽचरत् तद्  % वसिष्ठ एवं तु पितामहोक्तेः  ॥ न्स्प्_६।३४ ॥  
त्रिधा समभवद् रेतः  $ कमले ऽथ स्थले जले  &  
अरविन्दे वसिष्ठस् तु  % जातः स मुनिसत्तमः  \  
स्थले त्व् अगस्त्यः सम्भूतो  # जले मत्स्यो महाद्युतिः  ॥ न्स्प्_६।३५ ॥  
स तत्र जातो मतिमान् वसिष्ठः  $ कुम्भे त्व् अगस्त्यः सलिले ऽथ मत्स्यः  &  
स्थानत्रये तत् पतितं समानं  % मित्रस्य यस्माद् वरुणस्य रेतः  ॥ न्स्प्_६।३६ ॥  
एतस्मिन्न् एव काले तु  $ गता सा उर्वसी दिवम्  &  
उपेत्य तान् ऋषीन् देवौ  % गतौ भूयः स्वम् आश्रमम्  \  
यमाव् अपि तु तप्येते  # पुनर् उग्रं परं तपः  ॥ न्स्प्_६।३७ ॥  
तपसा प्राप्तुकामौ तौ  $ परं ज्योतिः सनातनम्  &  
तपस्यन्तौ सुरश्रेष्ठौ  % ब्रह्मागत्येदम् अब्रवीत्  ॥ न्स्प्_६।३८ ॥  
मित्रावरुणकौ देवौ  $ पुत्रवन्तौ महाद्युती  &  
सिद्धिर् भविष्यति यथा  % युवयोर् वैष्णवी पुनः  ॥ न्स्प्_६।३९ ॥  
स्वाधिकारेण स्थीयेताम्  $ अधुना लोकसाक्षिकौ  &  
इत्य् उक्त्वान्तर्दधे ब्रह्मा  % तौ स्थितौ स्वाधिकारकौ  ॥ न्स्प्_६।४० ॥  
एवं ते कथितं विप्र  $ वसिष्ठस्य महात्मनः  &  
मित्रावरुणपुत्रत्वम्  % अगस्त्यस्य च धीमतः  ॥ न्स्प्_६।४१ ॥  
इदं पुंसीयम् आख्यानं  $ वारुणं पापनाशनम्  &  
पुत्रकामास् तु ये केचिच्  % *छृण्वन्तीदं शुचिव्रताः  \  
अचिराद् एव पुत्रांस् ते  # लभन्ते नात्र संशयः  ॥ न्स्प्_६।४२ ॥  
यश् चैतत् पठते नित्यं  $ हव्यकव्ये द्विजोत्तमः  &  
देवाश् च पितरस् तस्य  % तृप्ता यान्ति परं सुखम्  ॥ न्स्प्_६।४३ ॥  
यश् चैतच् छृणुयान् नित्यं  $ प्रातर् उत्थाय मानवः  &  
नन्दते स सुखं भूमौ  % विष्णुलोकं स गच्छति  ॥ न्स्प्_६।४४ ॥  
इत्य् एतद् आख्यानम् इदं मयेरितं  $ पुरातनं वेदविदैर् उदीरितम्  &  
पठिष्यते यस् तु शृणोति सर्वदा  % स याति शुद्धो हरिलोकम् अञ्जसा  ॥ न्स्प्_६।४५ ॥  
  
॥ इति श्रिनरसिंहपुराणे पुंसवनाख्यानं नाम षष्ठो ऽध्यायः ॥ नर्प् ६ ॥  
  
____________________________________________________________________________  
  
  
श्रीभरद्वाज उवाच:  
मार्कण्डेयेन मुनिना  $ कथं मृत्युः पराजितः  &  
एतद् आख्याहि मे सूत  % त्वयैतत् सूचितं पुरा  ॥ न्स्प्_७।१ ॥  
  
सूत उवाच:  
इदं तु महद् आख्यानं  $ भरद्वाज शृणुष्व मे  &  
शृण्वन्तु ऋषयश् चेमे  % पुरावृत्तं ब्रवीम्य् अहम्  ॥ न्स्प्_७।२ ॥  
कुरुक्षेत्रे महापुण्ये  $ व्यासपीठे वराश्रमे  &  
तत्रासीनं मुनिवरं  % कृष्णद्वैपायनं मुनिम्  ॥ न्स्प्_७।३ ॥  
कृतस्नानं कृतजपं  $ मुनिशिष्यैः समावृतम्  &  
वेदवेदार्थतत्त्वज्ञं  % सर्वशास्त्रविशारदम्  ॥ न्स्प्_७।४ ॥  
प्रणिपत्य यथान्यायं  $ शुकः परमधार्मिकः  &  
इमम् एवार्थम् उद्दिश्य  % तं पप्रच्छ कृताञ्जलिः  ॥ न्स्प्_७।५ ॥  
यम् उद्दिश्य वयं पृष्टास्  $ त्वयात्र मुनिसन्निधौ  &  
नरसिंहस्य भक्तेन  % कृततीर्थनिवासिना  ॥ न्स्प्_७।६ ॥  
  
श्रीशुक उवाच:  
मार्कण्डेयेन मुनिना  $ कथं मृत्युः पराजितः  &  
एतद् आख्याहि मे तात  % श्रोतुम् इच्छामि ते ऽधुना  ॥ न्स्प्_७।७ ॥  
  
व्यास उवाच:  
मार्कण्डेयेन मुनिना  $ यथा मृत्युः पराजितः  &  
तथा ते कथयिष्यामि  % शृणु वत्स महामते  ॥ न्स्प्_७।८ ॥  
शृण्वन्तु मुनयश् चेमे  $ कथ्यमानं मयाधुना  &  
मच्छिष्याश् चैव शृण्वन्तु  % महद् आख्यानम् उत्तमम्  ॥ न्स्प्_७।९ ॥  
भृगोः ख्यात्यां समुत्पन्नो  $ मृकण्डुर् नाम वै सुतः  &  
सुमित्रा नाम वै पत्नी  % मृकण्डोस् तु महात्मनः  ॥ न्स्प्_७।१० ॥  
धर्मज्ञा धर्मनिरता  $ पतिशुश्रूषणे रता  &  
तस्यां तस्य सुतो जातो  % मार्कण्डेयो महामतिः  ॥ न्स्प्_७।११ ॥  
भृगुपौत्रो महाभागो  $ बालत्वे ऽपि महामतिः  &  
ववृधे वल्लभो बालः  % पित्रा तत्र कृतक्रियः  ॥ न्स्प्_७।१२ ॥  
तस्मिन् वै जातमात्रे तु  $ आगमी कश्चिद् अब्रवीत्  &  
वर्षे द्वादशमे पूर्णे  % मृत्युर् अस्य भविष्यति  ॥ न्स्प्_७।१३ ॥  
श्रुत्वा तन्मातृपितरौ  $ दुःखितौ तौ बभूवतुः  &  
विदूयमानहृदयौ  % तं निरीक्ष्य महामते  ॥ न्स्प्_७।१४ ॥  
तथापि तत्पिता तस्य  $ यत्नात् काले क्रियां ततः  &  
चकार सर्वां मेधावी  % उपनीतो गुरोर् गृहे  ॥ न्स्प्_७।१५ ॥  
वेदान् एवाभ्यसन्न् आस्ते  $ गुरुशुश्रूषणोद्यतः  &  
स्वीकृत्य वेदशास्त्राणि  % स पुनर् गृहम् आगतः  ॥ न्स्प्_७।१६ ॥  
मातापितृन् नमस्कृत्य  $ पादयोर् विनयान्वितः  &  
तस्थौ तत्र गृहे धीमान्  % मार्कण्डेयो महामुनिः  ॥ न्स्प्_७।१७ ॥  
तं निरीक्ष्य महात्मानं  $ सत्प्रज्ञं च विचक्षणम्  &  
दुःखितौ तौ भृशं तत्र  % तन्मातापितरौ शुचा  ॥ न्स्प्_७।१८ ॥  
तौ दृष्ट्वा दुःखम् आपन्नौ  $ मार्कण्डेयो महामतिः  &  
उवाच वचनं तत्र  % किमर्थं दुःखम् ईदृशम्  ॥ न्स्प्_७।१९ ॥  
सदैतत् कुरुषे मातस्  $ तातेन सह धीमता  &  
वक्तुम् अर्हसि दुःखस्य  % कारणं मम पृच्छतः  ॥ न्स्प्_७।२० ॥  
इत्युक्ता तेन पुत्रेण  $ माता तस्य महात्मनः  &  
कथयाम्_अस तत् सर्वम्  % आगमी यद् उवाच ह  ॥ न्स्प्_७।२१ ॥  
तच् छ्रुत्वासौ मुनिः प्राह  $ मातरं पितरं पुनः  &  
पित्रा सार्धं त्वया मातर्  % न कार्यं दुःखम् अण्व् अपि  ॥ न्स्प्_७।२२ ॥  
अपनेष्यामि भो मृत्युं  $ तपसा नात्र संशयः  &  
यथा चाहं चिरायुः स्यां  % तथा कुर्याम् अहं तपः  ॥ न्स्प्_७।२३ ॥  
इत्य् उक्त्वा तौ समाश्वास्य  $ पितरौ वनम् अभ्यगात्  &  
वल्लीवटं नाम वनं  % नानाऋषिनिषेवितम्  ॥ न्स्प्_७।२४ ॥  
तत्रासौ मुनिभिः सार्धम्  $ आसीनं स्वपितामहम्  &  
भृगुं ददर्श धर्मज्ञं  % मार्कण्डेयो महामतिः  ॥ न्स्प्_७।२५ ॥  
अभिवाद्य यथान्यायं  $ मुनींश् चैव स धार्मिकः  &  
कृताञ्जलिपुटो भूत्वा  % तस्थौ तत्पुरतो दमी  ॥ न्स्प्_७।२६ ॥  
गतायुषं ततो दृष्ट्वा  $ पौत्रं बालं महामतिः  &  
भृगुर् आह महाभागं  % मार्कण्डेयं तदा शिशुम्  ॥ न्स्प्_७।२७ ॥  
किमागतो ऽसि पुत्रात्र  $ पितुस् ते कुशलं पुनः  &  
मातुश् च बान्धवानां च  % किम् आगमनकारणम्  ॥ न्स्प्_७।२८ ॥  
इत्य् एवम् उक्तो भृगुणा  $ मार्कण्डेयो महामतिः  &  
उवाच सकलं तस्मै  % आदेशिवचनं तदा  ॥ न्स्प्_७।२९ ॥  
पौत्रस्य वचनं श्रुत्वा  $ भृगुस् तु पुनर् अब्रवीत्  &  
एवं सति महाबुद्धे  % किं त्वं कर्म चिकीर्षसि  ॥ न्स्प्_७।३० ॥  
  
मार्कण्डेय उवाच:  
भूतापहारिणं मृत्युं  $ जेतुम् इच्छामि साम्प्रतम्  &  
शरणं त्वां प्रपन्नो ऽस्मि  % तत्रोपायं वदस्व नः  ॥ न्स्प्_७।३१ ॥  
  
भृगुर् उवाच:  
नारायणम् अनाराध्य  $ तपसा महता सुत  &  
को जेतुं शक्नुयान् मृत्युं  % तस्मात् तं तपसार्चय  ॥ न्स्प्_७।३२ ॥  
तम् अनन्तम् अजं विष्णुम्  $ अच्युतं पुरुषोत्तमम्  &  
भक्तप्रियं सुरश्रेष्ठं  % भक्त्या त्वं शरणं व्रज  ॥ न्स्प्_७।३३ ॥  
तम् एव शरणं पूर्वं  $ गतवान् नारदो मुनिः  &  
तपसा महता वत्स  % नारायणम् अनामयम्  ॥ न्स्प्_७।३४ ॥  
तत्प्रसादान् महाभाग  $ नारदो ब्रह्मणः सुतः  &  
जरां मृत्युं विजित्याशु  % दीर्घायुर् वर्धते सुखम्  ॥ न्स्प्_७।३५ ॥  
तम् ऋते पुण्डरीकाक्षं  $ नारसिंहं जनार्दनम्  &  
कः कुर्यान् मानवो वत्स  % मृत्युसत्तानिवारणम्  ॥ न्स्प्_७।३६ ॥  
तम् अनन्तम् अजं विष्णुं  $ कृष्णं जिष्णुं श्रियः पतिम्  &  
गोविन्दं गोपतिं देवं  % सततं शरणं व्रज  ॥ न्स्प्_७।३७ ॥  
नरसिंहं महादेवं  $ यदि पूजयसे सदा  &  
वत्स जेतासि मृत्युं त्वं  % सततं नात्र संशयः  ॥ न्स्प्_७।३८ ॥  
  
व्यास उवाच:  
उक्तः पितामहेनैवं  $ भृगुणा पुनर् अब्रवीत्  &  
मार्कण्डेयो महातेजा  % विनयात् स्वपितामहम्  ॥ न्स्प्_७।३९ ॥  
  
मार्कण्डेय उवाच:  
आराध्यः कथितस् तात  $ विष्णुर् विश्वेश्वरः प्रभुः  &  
कथं कुत्र मया कार्यम्  % अच्युताराधनं गुरो  \  
येनासौ मम तुष्टस् तु  # मृत्युं सद्यो ऽपनेष्यति  ॥ न्स्प्_७।४० ॥  
  
भृगुर् उवाच:  
तुङ्गभद्रेति विख्याता  $ या नदी सह्यपर्वते  &  
तत्र भद्रवटे वत्स  % त्वं प्रतिष्ठाप्य केशवम्  ॥ न्स्प्_७।४१ ॥  
आराधय जगन्नाथं  $ गन्धपुष्पादिभिः क्रमात्  &  
हृदि कृत्वेन्द्रियग्रामं  % मनः संयम्य तत्त्वतः  ॥ न्स्प्_७।४२ ॥  
हृत्पुण्डरीके देवेशं  $ शङ्खचक्रगदाधरम्  &  
ध्यायन्न् एकमना वत्स  % द्वादशाक्षरम् अभ्यसन्  ॥ न्स्प्_७।४३ ॥  
ॐ नमो भगवते वासुदेवाय ।  
इमं मन्त्रं हि जपतो  $ देवदेवस्य शार्ङ्गिणः  &  
प्रीतो भवति विश्वात्मा  % मृत्युं येनापनेष्यति  ॥ न्स्प्_७।४४ ॥  
  
व्यास उवाच:  
इत्युक्तस् तं प्रणम्याथ  $ स जगाम तपोवनम्  ॥ न्स्प्_७।४५ ॥  
सह्यपादोद्भवायास् तु  $ भद्रायास् तटम् उत्तमम्  &  
नानाद्रुमलताकीर्णं  % नानापुष्पोपशोभितम्  ॥ न्स्प्_७।४६ ॥  
गुल्मवेणुलताकीर्णं  $ नानामुनिजनाकुलम्  &  
तत्र विष्णुं प्रतिष्ठाप्य  % गन्धधूपादिभिः क्रमात्  ॥ न्स्प्_७।४७ ॥  
पूजयाम्_अस देवेशं  $ मार्कण्डेयो महामुनिः  &  
पूजयित्वा हरिं तत्र  % तपस् तेपे सुदुष्करम्  ॥ न्स्प्_७।४८ ॥  
निराहारो मुनिस् तत्र  $ वर्षम् एकम् अतन्द्रितः  &  
मात्रोक्तकाले त्व् आसन्ने  % दिने तत्र महामतिः  ॥ न्स्प्_७।४९ ॥  
स्नात्वा यथोक्तविधिना  $ कृत्वा विष्णोस् तथार्चनम्  &  
हृदि कृत्वेन्द्रियग्रामं  % विशुद्धेनान्तरात्मना  ॥ न्स्प्_७।५० ॥  
आसनं स्वस्तिकं बद्ध्वा  $ कृत्वासौ प्राणसंयमम्  &  
ॐकारोच्चारणाद् धीमान्  % हृत्पद्मं स विकासयन्  ॥ न्स्प्_७।५१ ॥  
तन्मध्ये रविसोमाग्नि-  $ मण्डलानि यथाक्रमम्  &  
कल्पयित्वा हरेः पीठं  % तस्मिन् देशे सनातनम्  ॥ न्स्प्_७।५२ ॥  
पीताम्बरधरं कृष्णं  $ शङ्खचक्रगदाधरम्  &  
भावपुष्पैः समभ्यर्च्य  % मनस् तस्मिन् निवेश्य च  ॥ न्स्प्_७।५३ ॥  
ब्रह्मरूपं हरिं ध्यायंस्  $ ततो मन्त्रम् उदीरयत्  &  
ॐ नमो भगवते वासुदेवाय  ॥ न्स्प्_७।५४ ॥  
  
व्यास उवाच:  
इत्य् एवं ध्यायतस् तस्य  $ मार्कण्डेयस्य धीमतः  &  
मनस् तत्रैव संलग्नं  % देवदेवे जगत्पतौ  ॥ न्स्प्_७।५५ ॥  
ततो यमाज्ञया तत्र  $ आगता यमकिङ्कराः  &  
पाशहस्तास् तु तं नेतुं  % विष्णुदूतैस् तु ते हताः  ॥ न्स्प्_७।५६ ॥  
शूलैः प्रहन्यमानास् तु  $ द्विजं मुक्त्वा ययुस् तदा  &  
वयं निवर्त्य गच्छामो  % मृत्युर् एवागमिष्यति  ॥ न्स्प्_७।५७ ॥  
  
विष्णुदूता ऊचुः:  
यत्र नः स्वामिनो नाम  $ लोकनाथस्य शार्ङ्गिणः  &  
को यमस् तत्र मृत्युर् वा  % कालः कलयतां वरः  ॥ न्स्प्_७।५८ ॥  
  
व्यास उवाच:  
आगत्य स्वयम् एवाह  $ मृत्युः पार्श्वं महात्मनः  &  
मार्कण्डेयस्य बभ्राम  % विष्णुकिङ्करशङ्कया  ॥ न्स्प्_७।५९ ॥  
ते ऽप्य् उद्यम्याशु मुशलान्  $ आयसान् विष्णुकिङ्कराः  &  
विष्ण्वाज्ञया हनिष्यामो  % मृत्युम् अद्येति संस्थिताः  ॥ न्स्प्_७।६० ॥  
ततो विष्ण्वर्पितमना  $ मार्कण्डेयो महामतिः  &  
तुष्टाव प्रणतो भूत्वा  % देवदेवं जनार्दनम्  ॥ न्स्प्_७।६१ ॥  
विष्णुनैवोदितं यत् तत्  $ स्तोत्रं कर्णे महात्मनः  &  
सुभाषितेन मनसा  % तेन तुष्टाव माधवम्  ॥ न्स्प्_७।६२ ॥  
  
मार्कण्डेय उवाच:  
नारायणं सहस्राक्षं  $ पद्मनाभं पुरातनम्  &  
प्रणतो ऽस्मि हृषीकेशं  % किं मे मृत्युः करिष्यति  ॥ न्स्प्_७।६३ ॥  
गोविन्दं पुण्डरीकाक्षम्  $ अनन्तम् अजम् अव्ययम्  &  
केशवं च प्रपन्नो ऽस्मि  % किं मे मृत्युः करिष्यति  ॥ न्स्प्_७।६४ ॥  
वासुदेवं जगद्योनिं  $ भानुवर्णम् अतीन्द्रियम्  &  
दामोदरं प्रपन्नो ऽस्मि  % किं मे मृत्युः करिष्यति  ॥ न्स्प्_७।६५ ॥  
शङ्खचक्रधरं देवं  $ छन्नरूपिणम् अव्ययम्  &  
अधोक्षजं प्रपन्नो ऽस्मि  % किं मे मृत्युः करिष्यति  ॥ न्स्प्_७।६६ ॥  
वाराहं वामनं विष्णुं  $ नरसिंहं जनार्दनम्  &  
माधवं च प्रपन्नो ऽस्मि  % किं मे मृत्युः करिष्यति  ॥ न्स्प्_७।६७ ॥  
पुरुषं पुष्करं पुण्यं  $ क्षेमबीजं जगत्पतिम्  &  
लोकनाथं प्रपन्नो ऽस्मि  % किं मे मृत्युः करिष्यति  ॥ न्स्प्_७।६८ ॥  
भूतात्मानं महात्मानं  $ जगद्योनिम् अयोनिजम्  &  
विश्वरूपं प्रपन्नो ऽस्मि  % किं मे मृत्युः करिष्यति  ॥ न्स्प्_७।६९ ॥  
सहस्रशिरसं देवं  $ व्यक्ताव्यक्तं सनातनम्  &  
महायोगं प्रपन्नो ऽस्मि  % किं मे मृत्युः करिष्यति  ॥ न्स्प्_७।७० ॥  
इत्य् उदीरितम् आकर्ण्य  $ स्तोत्रं तस्य महात्मनः  &  
अपयातस् ततो मृत्युर्  % विष्णुदूतैश् च पीडितः  ॥ न्स्प्_७।७१ ॥  
इति तेन जितो मृत्युर्  $ मार्कण्डेयेन धीमता  &  
प्रसन्ने पुण्डरीकाक्षे  % नृसिंहे नास्ति दुर्लभम्  ॥ न्स्प्_७।७२ ॥  
मृत्युञ्जयम् इदं पुण्यं  $ मृत्युप्रशमनं शुभम्  &  
मार्कण्डेयहितार्थाय  % स्वयं विष्णुर् उवाच ह  ॥ न्स्प्_७।७३ ॥  
य इदं पठेते भक्त्या  $ त्रिकालं नियतः शुचिः  &  
नाकाले तस्य मृत्युः स्यान्  % नरस्याच्युतचेतसः  ॥ न्स्प्_७।७४ ॥  
हृत्पद्ममध्ये पुरुषं पुराणं  $ नारायणं शाश्वतम् आदिदेवम्  &  
सञ्चिन्त्य सूर्याद् अपि राजमानं  % मृत्युं स योगी जितवांस् तदैव  ॥ न्स्प्_७।७५ ॥  
  
॥ इति श्रीनरसिंहपुराणे मार्कण्डेयमृत्युञ्जयो नाम सप्तमो ऽध्यायः ॥ नर्प् ७ ॥  
  
____________________________________________________________________________  
  
  
श्रीव्यास उवाच:  
मृत्युश् च किङ्कराश् चैव  $ विष्णुदूतैः प्रपीडिताः  &  
स्वराज्ञस् ते ऽनु निर्वेशं  % गत्वा ते चुक्रुशुर् भृशम्  ॥ न्स्प्_८।१ ॥  
  
मृत्युकिङ्करा ऊचुः:  
शृणु राजन् वचो ऽस्माकं  $ तवाग्रे यद् ब्रवीमहे  &  
त्वदादेशाद् वयं गत्वा  % मृत्युं संस्थाप्य दूरतः  ॥ न्स्प्_८।२ ॥  
ब्राह्मणस्य समीपं च  $ भृगोः पौत्रस्य सत्तम  &  
तं ध्यायमानं कमपि  % देवम् एकाग्रमानसम्  ॥ न्स्प्_८।३ ॥  
गन्तुं न शक्तास् तत्पार्श्वं  $ वयं सर्वे महामते  &  
यावत् तावन् महाकायैः  % पुरुषैर् मुशलैर् हताः  ॥ न्स्प्_८।४ ॥  
वयं निवृत्तास् तद् वीक्ष्य  $ मृत्युस् तत्र गतः पुनः  &  
अस्मान् निर्भर्त्स्य तत्रायं  % तैर् नरैर् मुशलैर् हतः  ॥ न्स्प्_८।५ ॥  
एवम् अत्र तम् आनेतुं  $ ब्राह्मणं तपसि स्थितम्  &  
अशक्ता वयम् एवात्र  % मृत्युना सह वै प्रभो  ॥ न्स्प्_८।६ ॥  
तद् ब्रवीहि महाभाग  $ यद् ब्रह्म ब्राह्मणस्य तु  &  
देवं कं ध्यायते विप्रः  % के वा ते यैर् हता वयम्  ॥ न्स्प्_८।७ ॥  
  
व्यास उवाच:  
इत्युक्तः किङ्करैः सर्वैर्  $ मृत्युना च महामते  &  
ध्यात्वा क्षणं महाबुद्धिः  % प्राह वैवस्वतो यमः  ॥ न्स्प्_८।८ ॥  
  
यम उवाच:  
शृण्वन्तु किङ्कराः सर्वे  $ मृत्युश् चान्ये च मे वचः  &  
सत्यम् एतत् प्रवक्ष्यामि  % ज्ञानं यद् योगमार्गतः  ॥ न्स्प्_८।९ ॥  
भृगोः पौत्रो महाभागो  $ मार्कण्डेयो महामतिः  &  
स ज्ञात्वाद्यात्मनः कालं  % गतो मृत्युजिगीषया  ॥ न्स्प्_८।१० ॥  
भृगुणोक्तेन मार्गेण  $ स तेपे परमं तपः  &  
हरिम् आराध्य मेधावी  % जपन् वै द्वादशाक्षरम्  ॥ न्स्प्_८।११ ॥  
एकाग्रेणैव मनसा  $ ध्यायते हृदि केशवम्  &  
सततं योगयुक्तस् तु  % स मुनिस् तत्र किङ्कराः  ॥ न्स्प्_८।१२ ॥  
हरिध्यानमहादीक्षा-  $ बलं तस्य महामुनेः  &  
नान्यद् वै प्राप्तकालस्य  % बलं पश्यामि किङ्कराः  ॥ न्स्प्_८।१३ ॥  
हृदिस्थे पुण्डरीकाक्षे  $ सततं भक्तवत्सले  &  
पश्यन् तं विष्णुभूतं नु  % को हि स्यात् केशवाश्रयम्  ॥ न्स्प्_८।१४ ॥  
ते ऽपि वै पुरुषा विष्णोर्  $ यैर् यूयं ताडिता भृशम्  &  
अत ऊर्ध्वं न गन्तव्यं  % यत्र वै वैष्णवाः स्थिताः  ॥ न्स्प्_८।१५ ॥  
न चित्रं ताडनं तत्र  $ अहं मन्ये महात्मभिः  &  
भवतां जीवनं चित्रं  % यक्षैर् दत्तं कृपालुभिः  ॥ न्स्प्_८।१६ ॥  
नारायणपरं विप्रं  $ कस् तं वीक्षितुम् उत्सहेत्  &  
युष्माभिश् च महापापैर्  % मार्कण्डेयं हरिप्रियम्  \  
समानेतुं कृतो यत्नः  # समीचीनं न तत् कृतम्  ॥ न्स्प्_८।१७ ॥  
नरसिंहं महादेवं  $ ये नराः पर्युपासते  &  
तेषां पार्श्वे न गन्तव्यं  % युष्माभिर् मम शासनात्  ॥ न्स्प्_८।१८ ॥  
  
श्रीव्यास उवाच:  
स एवं किङ्करान् उक्त्वा  $ मृत्युं च पुरतः स्थितम्  &  
यमो निरीक्ष्य च जनं  % नरकस्थं प्रपीडितम्  ॥ न्स्प्_८।१९ ॥  
कृपया परया युक्तो  $ विष्णुभक्त्या विशेषतः  &  
जनस्यानुग्रहार्थाय  % तेनोक्ताश् च गिरः शृणु  ॥ न्स्प्_८।२० ॥  
नरके पच्यमानस्य  $ यमेन परिभाषितम्  &  
किं त्वया नार्चितो देवः  % केशवः क्लेशनाशनः  ॥ न्स्प्_८।२१ ॥  
उदकेनाप्य् अलाभे तु  $ द्रव्याणां पूजितः प्रभुः  &  
यो ददाति स्वकं लोकं  % स त्वया किं न पूजितः  ॥ न्स्प्_८।२२ ॥  
नरसिंहो हृषीकेशः  $ पुण्डरीकनिभेक्षणः  &  
स्मरणान् मुक्तिदो नृणां  % स त्वया किं न पूजितः  ॥ न्स्प्_८।२३ ॥  
इत्य् उक्त्वा नारकान् सर्वान्  $ पुनर् आह स किङ्करान्  &  
वैवस्वतो यमः साक्षाद्  % विष्णुभक्तिसमन्वितः  ॥ न्स्प्_८।२४ ॥  
नारदाय स विश्वात्मा  $ प्राहैवं विष्णुर् अव्ययः  &  
अन्येभ्यो वैष्णवेभ्यश् च  % सिद्धेभ्यः सततं श्रुतम्  ॥ न्स्प्_८।२५ ॥  
तद् वः प्रीत्या प्रवक्ष्यामि  $ हरिवाक्यम् अनुत्तमम्  &  
शिक्षार्थं किङ्कराः सर्वे  % शृणुत प्रणता हरेः  ॥ न्स्प्_८।२६ ॥  
हे कृष्ण कृष्ण कृष्णेति  $ यो मां स्मरति नित्यशः  &  
जलं भित्त्वा यथा पद्मं  % नरकाद् उद्धराम्य् अहम्  ॥ न्स्प्_८।२७ ॥  
पुण्डरीकाक्ष देवेश  $ नरसिंह त्रिविक्रम  &  
त्वाम् अहं शरणं प्राप्त  % इति यस् तं समुद्धरे  ॥ न्स्प्_८।२८ ॥  
त्वां प्रपन्नो ऽस्मि शरणं  $ देवदेव जनार्दन  &  
इति यः शरणं प्राप्तस्  % तं क्लेशाद् उद्धराम्य् अहम्  ॥ न्स्प्_८।२९ ॥  
  
व्यास उवाच:  
इत्य् उदीरितम् आकर्ण्य  $ हरिवाक्यं यमेन च  &  
नारकाः कृष्ण कृष्णेति  % नारसिंहेति चुक्रुशुः  ॥ न्स्प्_८।३० ॥  
यथा यथा हरेर् नाम  $ कीर्तयन्त्य् अत्र नारकाः  &  
तथा तथा हरेर् भक्तिम्  % उद्वहन्तो ऽब्रुवन्न् इदम्  ॥ न्स्प्_८।३१ ॥  
  
नारका ऊचुः:  
ॐ नमो भगवते तस्मै  $ केशवाय महात्मने  &  
यन्नामकीर्तनात् सद्यो  % नरकाग्निः प्रशाम्यति  ॥ न्स्प्_८।३२ ॥  
भक्तप्रियाय देवाय  $ रक्षाय हरये नमः  &  
लोकनाथाय शान्ताय  % यज्ञेशायादिमूर्तये  ॥ न्स्प्_८।३३ ॥  
अनन्तायाप्रमेयाय  $ नरसिंहाय ते नमः  &  
नारायणाय गुरवे  % शङ्खचक्रगदाभृते  ॥ न्स्प्_८।३४ ॥  
वेदप्रियाय महते  $ विक्रमाय नमो नमः  &  
वाराहायाप्रतर्क्याय  % वेदाङ्गाय महीभृते  ॥ न्स्प्_८।३५ ॥  
नमो द्युतिमते नित्यं  $ ब्राह्मणाय नमो नमः  &  
वामनाय बहुज्ञाय  % वेदवेदाङ्गधारिणे  ॥ न्स्प्_८।३६ ॥  
बलिबन्धनदक्षाय  $ वेदपालाय ते नमः  &  
विष्णवे सुरनाथाय  % व्यापिने परमात्मने  ॥ न्स्प्_८।३७ ॥  
चतुर्भुजाय शुद्धाय  $ शुद्धद्रव्याय ते नमः  &  
जामदग्न्याय रामाय  % दुष्टक्षत्रान्तकारिणे  ॥ न्स्प्_८।३८ ॥  
रामाय रावणान्ताय  $ नमस् तुभ्यं महात्मने  &  
अस्मान् उद्धर गोविन्द  % पूतिगन्धान् नमो ऽस्तु ते  ॥ न्स्प्_८।३९ ॥  
  
व्यास उवाच:  
इति सङ्कीर्तिते विष्णौ  $ नारकैर् भक्तिपूर्वकम्  &  
तदा सा नारकी पीडा  % गता तेषां महात्मनाम्  ॥ न्स्प्_८।४० ॥  
कृष्णरूपधराः सर्वे  $ दिव्यवस्त्रविभूषिताः  &  
दिव्यगन्धानुलिप्ताङ्गा  % दिव्याभरणभूषिताः  ॥ न्स्प्_८।४१ ॥  
तान् आरोप्य विमानेषु  $ दिव्येषु हरिपूरुषाः  &  
तर्जयित्वा यमभटान्  % नीतास् ते केशवालयम्  ॥ न्स्प्_८।४२ ॥  
नारकेषु च सर्वेषु  $ नीतेषु हरिपूरुषैः  &  
विष्णुलोकं यमो भूयो  % नमश् चक्रे तदा हरिम्  ॥ न्स्प्_८।४३ ॥  
यन्नामकीर्तनाद् याता  $ नारकाः केशवालयम्  &  
तं नमामि सदा देवं  % नरसिंहम् अहं गुरुम्  ॥ न्स्प्_८।४४ ॥  
तस्य वै नरसिंहस्य  $ विष्णोर् अमिततेजसः  &  
प्रणामं ये ऽपि कुर्वन्ति  % तेभ्यो ऽपीह नमो नमः  ॥ न्स्प्_८।४५ ॥  
दृष्ट्वा प्रशान्तं नरकाग्निम् उग्रं  $ यन्त्रादि सर्वं विपरीतम् अत्र  &  
पुनः स शिक्षार्थम् अथात्मदूतान्  % यमो हि वक्तुं कृतवान् मनः स्वयम्  ॥ न्स्प्_८।४६ ॥  
  
॥ इति श्रीनरसिंहपुराणे यमगीता नामाष्टमो ऽध्यायः ॥ नर्प् ८ ॥  
  
____________________________________________________________________________  
  
  
श्रीव्यास उवाच:  
स्वपुरुषम् अभिवीक्ष्य पाशहस्तं  $ वदति यमः किल तस्य कर्णमूले  &  
परिहर मधुसूदनप्रपन्नान्  % प्रभुर् अहम् अन्यनृणां न वैष्णवानाम्  ॥ न्स्प्_९।१ ॥  
अहम् अमरगणार्चितेन धात्रा  $ यम इति लोकहिताहिते नियुक्तः  &  
हरिगुरुविमुखान् प्रशास्मि मर्त्यान्  % हरिचरणप्रणतान् नमस् करोमि  ॥ न्स्प्_९।२ ॥  
सुगतिम् अभिलषामि वासुदेवाद्  $ अहम् अपि भागवते स्थितान्तरात्मा  &  
मधुवधवशगो ऽस्मि न स्वतन्त्रः  % प्रभवति संयमने ममापि कृष्णः  ॥ न्स्प्_९।३ ॥  
भगवति विमुखस्य नास्ति सिद्धिर्  $ विषम् अमृतं भवतीति नेदम् अस्ति  &  
वर्षशतम् अपीह पच्यमानं  % व्रजति न काञ्चनताम् अयः कदाचित्  ॥ न्स्प्_९।४ ॥  
न हि शशिकलुषच्छविः कदाचिद्  $ विरमति नो रविताम् उपैति चन्द्रः  &  
भगवति च हराव् अनन्यचेता  % भृशमलिनो ऽपि विराजते मनुष्यः  ॥ न्स्प्_९।५ ॥  
महद् अपि सुविचार्य लोकतत्त्वं  $ भगवदुपास्तिम् ऋते न सिद्धिर् अस्ति  &  
सुरगुरुसुदृढप्रसाददौ तौ  % हरिचरणौ स्मरतापवर्गहेतोः  ॥ न्स्प्_९।६ ॥  
शुभम् इदम् उपलभ्य मानुषत्वं  $ सुकृतशतेन वृथेन्द्रियार्थहेतोः  &  
रमयति कुरुते न मोक्षमार्गं  % दहयति चन्दनम् आशु भस्महेतोः  ॥ न्स्प्_९।७ ॥  
मुकुलितकरकुड्मलैः सुरेन्द्रैः  $ सततनमस्कृतपादपङ्कजो यः  &  
अविहतगतये सनातनाय  % जगति जनिं हरते नमो ऽग्रजाय  ॥ न्स्प्_९।८ ॥  
यमाष्टकम् इदं पुण्यं  $ पठते यः शृणोति वा  &  
मुच्यते सर्वपापेभ्यो  % विष्णुलोकं स गच्छति  ॥ न्स्प्_९।९ ॥  
इतीदम् उक्तं यमवाक्यम् उत्तमं  $ मयाधुना ते हरिभक्तिवर्धनम्  &  
पुनः प्रवक्ष्यामि पुरातनीं कथां  % भृगोस् तु पौत्रेण च या पुरा कृता  ॥ न्स्प्_९।१० ॥  
  
॥ इति श्रीनरसिंहपुराणे नवमो ऽध्यायः ॥ नर्प् ९ ॥  
  
____________________________________________________________________________  
  
  
श्रिव्यास उवाच:  
जित्वैवम् आत्मनो मृत्युं  $ तपसा शंसितव्रतः  &  
स जगाम पितुर् गेहं  % मार्कण्डेयो महामतिः  ॥ न्स्प्_१०।१ ॥  
कृत्वा विवाहं धर्मेण  $ भृगोर् वाक्यविशेषतः  &  
स वेदशिरसं पुत्रम्  % उत्पाद्य च विधानतः  ॥ न्स्प्_१०।२ ॥  
इष्ट्वा यज्ञैस् तु देवेशं  $ नारायणम् अनामयम्  &  
श्राद्धेन तु पितृन् इष्ट्वा  % अन्नदानेन चातिथीन्  ॥ न्स्प्_१०।३ ॥  
प्रयागम् आसाद्य पुनः  $ स्नात्वा तीर्थे गरीयसि  &  
मार्कण्डेयो महातेजास्  % तेपे वटतले तपः  ॥ न्स्प्_१०।४ ॥  
यस्य प्रसादेन पुरा  $ जितवान् मृत्युम् आत्मनः  &  
तं देवं द्रष्टुम् इच्छन् यः  % स तेपे परमं तपः  ॥ न्स्प्_१०।५ ॥  
वायुभक्षश् चिरं कालं  $ तपसा शोषयंस् तनुम्  &  
एकदा तु महातेजा  % मार्कण्डेयो महामतिः  ॥ न्स्प्_१०।६ ॥  
आराध्य माधवं देवं  $ गन्धपुष्पादिभिः शुभैः  &  
अग्रे व्यग्रमनाः स्थित्वा  % हृदये तम् अनुस्मरन्  \  
शङ्खचक्रगदापाणिं  # तुष्टाव गरुडध्वजम्  ॥ न्स्प्_१०।७ ॥  
  
मार्कण्डेय उवाच:  
नरं नृसिंहं नरनाथम् अच्युतं  $ प्रलम्बबाहुं कमलायतेक्षणम्  &  
क्षितीश्वरैर् अर्चितपादपङ्कजं  % नमामि विष्णुं पुरुषं पुरातनम्  ॥ न्स्प्_१०।८ ॥  
जगत्पतिं क्षीरसमुद्रमन्दिरं  $ तं शार्ङ्गपाणिं मुनिवृन्दवन्दितम्  &  
श्रियः पतिं श्रीधरम् ईशम् ईश्वरं  % नमामि गोविन्दम् अनन्तवर्चसम्  ॥ न्स्प्_१०।९ ॥  
अजं वरेण्यं जनदुःखनाशनं  $ गुरुं पुराणं पुरुषोत्तमं प्रभुम्  &  
सहस्रसूर्यद्युतिमन्तम् अच्युतं  % नमामि भक्त्या हरिम् आद्यमाधवम्  ॥ न्स्प्_१०।१० ॥  
पुरस्कृतं पुण्यवतां परां गतिं  $ क्षितीश्वरं लोकपतिम् प्रजापतिम्  &  
परं पराणाम् अपि कारणं हरिं  % नमामि लोकत्रयकर्मसाक्षिणम्  ॥ न्स्प्_१०।११ ॥  
भोगे त्व् अनन्तस्य पयोदधौ सुरः  $ पुरा हि शेते भगवान् अनादिकृत्  &  
क्षीरोदवीचीकणिकाम्बुनोक्षितं  % तं श्रीनिवासं प्रणतो ऽस्मि केशवम्  ॥ न्स्प्_१०।१२ ॥  
यो नारसिंहं वपुर् आस्थितो महान्  $ सुरो मुरारिर् मधुकैटभान्तकृत्  &  
समस्तलोकार्तिहरं हिरण्यकं  % नमामि विष्णुं सततं नमामि तम्  ॥ न्स्प्_१०।१३ ॥  
अनन्तम् अव्यक्तम् अतीन्द्रियं विभुं  $ स्वे स्वे हि रूपे स्वयम् एव संस्थितम्  &  
योगेश्वरैर् एव सदा नमस्कृतं  % नमामि भक्त्या सततं जनार्दनम्  ॥ न्स्प्_१०।१४ ॥  
आनन्दम् एकं विरजं विदात्मकं  $ वृन्दालयं योगिभिर् एव पूजितम्  &  
अणोर् अणीयांसम् अवृद्धिम् अक्षयं  % नमामि भक्तप्रियम् ईश्वरं हरिम्  ॥ न्स्प्_१०।१५ ॥  
  
श्रीव्यास उवाच:  
इति स्तोत्रावसाने तं  $ वाग् उवाचाशरीरिणी  &  
मार्कण्डेयं महाभागं  % तीर्थे ऽनु तपसि स्थितम्  ॥ न्स्प्_१०।१६ ॥  
किमर्थं क्लिश्यते ब्रह्मंस्  $ त्वया यो नैव दृश्यते  &  
माधवः सर्वतीर्थेषु  % यावन् न स्नानम् आचरेः  ॥ न्स्प्_१०।१७ ॥  
इत्युक्तः सर्वतीर्थेषु  $ स्नात्वोवाच महामतिः  &  
कृत्वा कृत्वा सर्वतीर्थे  % स्नानं चैव कृतं भवेत्  \  
तद् वद त्वं मम प्रीत्या  # यो ऽसि सो ऽसि नमो ऽस्तु ते  ॥ न्स्प्_१०।१८ ॥  
  
वाग् उवाच:  
स्तोत्रेणानेन विप्रेन्द्र  $ स्तुहि नारायणं प्रभुम्  &  
नान्यथा सर्वतीर्थानां  % फलं प्राप्स्यसि सुव्रत  ॥ न्स्प्_१०।१९ ॥  
  
मार्कण्डेय उवाच:  
तद् एवाख्याहि भगवन्  $ स्तोत्रं तीर्थफलप्रदम्  &  
येन जप्तेन सकलं  % तीर्थस्नानफलं लभेत्  ॥ न्स्प्_१०।२० ॥  
  
वाग् उवाच:  
जय जय देवदेव  $ जय माधव केशव  &  
जय पद्मपलाशाक्ष  % जय गोविन्द गोपते  ॥ न्स्प्_१०।२१ ॥  
जय जय पद्मनाभ  $ जय वैकुण्ठ वामन  &  
जय पद्म हृषीकेश  % जय दामोदराच्युत  ॥ न्स्प्_१०।२२ ॥  
जय पद्मेश्वरानन्त  $ जय लोकगुरो जय  &  
जय शङ्खगदापाणे  % जय भूधरसूकर  ॥ न्स्प्_१०।२३ ॥  
जय यज्ञेश वाराह  $ जय भूधर भूमिप  &  
जय योगेश योगज्ञ  % जय योगप्रवर्त्तक  ॥ न्स्प्_१०।२४ ॥  
जय योगप्रवर्त्तक  $ जय धर्मप्रवर्त्तक  &  
कृतप्रिय जय जय  % यज्ञेश यज्ञाङ्ग जय  ॥ न्स्प्_१०।२४ ॥  
जय वन्दित सद्द्विज  $ जय नारदसिद्धिद  &  
जय पुण्यवतां गेह  % जय वैदिकभाजन  ॥ न्स्प्_१०।२६ ॥  
जय जय चतुर्भुज जयदेव  $ जय दैत्यभयावह  &  
जय सर्वज्ञ सर्वात्मन्  % जय शङ्कर शाश्वत  ॥ न्स्प्_१०।२७ ॥  
जय विष्णो महादेव  $ जय नित्यम् अधोक्षज  &  
प्रसादं कुरु देवेश  % दर्शयाद्य स्वकां तनुम्  ॥ न्स्प्_१०।२८ ॥  
  
व्यास उवाच:  
इत्य् एवं कीर्तिते तेन  $ मार्कण्डेयेन धीमता  &  
प्रादुर् बभूव भगवान्  % पीतवासा जनार्दनः  ॥ न्स्प्_१०।२९ ॥  
शङ्खचक्रगदापाणिः  $ सर्वाभरणभूषितः  &  
तेजसा द्योतयन् सर्वा  % दिशो विष्णुः सनातनः  ॥ न्स्प्_१०।३० ॥  
तं दृष्ट्वा सहसा भूमौ  $ चिरप्रार्थितदर्शनम्  &  
प्रयातः शिरसा वश्यो  % भक्त्या स भृगुनन्दनः  ॥ न्स्प्_१०।३१ ॥  
निपत्योत्पत्य च पुनः  $ पुनः साङ्गं महामनाः  &  
प्रबद्धसम्पुटकरो  % गोविन्दं पुरतः स्तुवन्  ॥ न्स्प्_१०।३२ ॥  
  
मार्कण्डेय उवाच:  
ःनमो ऽस्तु ते देवदेव महाचित्त महाकाय महाप्राज्ञ महादेव महाकीर्ते ब्रह्मेन्द्रचन्द्ररुद्रार्चितपादयुगल श्रीपद्महस्त सम्मर्दितदैत्यदेह ॥ न्स्प्_१०।३३ ॥  
ःअनन्तभोगशयनार्पितसर्वाङ्ग सनकसनन्दनसनत्कुमाराद्यैर् योगिभिर् नासाग्रन्यस्तलोचनैर् अनवरतम् अभिचिन्तितमोक्षतत्त्व ।  
ःगन्धर्वविद्याधरयक्षकिन्नरकिम्पुरुषैर् अहरहो गीयमानदिव्ययशः ॥ न्स्प्_१०।३४ ॥  
ःनृसिंह नारायण पद्मनाभ गोविन्द गोवर्धनगुहानिवास योगीश्वर देवेश्वर जलेश्वर महेश्वर ॥ न्स्प्_१०।३५ ॥  
ःयोगधर महामायाधर विद्याधर यशोधर कीर्तिधर त्रिगुणनिवास त्रितत्त्वधर त्रेताग्निधर ॥ न्स्प्_१०।३६ ॥  
ःत्रिवेदभाक् त्रिनिकेत त्रिसुपर्ण त्रिदण्डधर ॥ न्स्प्_१०।३७ ॥  
ःस्निग्धमेघाभार्चितद्युतिविराजित पीताम्बरधर किरीटकटककेयूरहारमणिरत्नांशुदीप्तिविद्योतितसर्वदिश ॥ न्स्प्_१०।३८ ॥  
ःकनकमणिकुण्डलमण्डितगण्डस्थल मधुसूदन विश्वमूर्ते ॥ न्स्प्_१०।३९ ॥  
ःलोकनाथ यज्ञेश्वर यज्ञप्रिय तेजोमय भक्तिप्रिय वासुदेव दुरितापहाराराध्य पुरुषोत्तम नमो ऽस्तु ते ॥ न्स्प्_१०।४० ॥  
  
व्यास उवाच:  
इत्य् उदीरितम् आकर्ण्य  $ भगवांस् तु जनार्दनः  &  
देवदेवः प्रसन्नात्मा  % मार्कण्डेयम् उवाच ह  ॥ न्स्प्_१०।४१ ॥  
  
श्रीभगवान् उवाच:  
तुष्टो ऽस्मि भवतो वत्स  $ तपसा महता पुनः  &  
स्तोत्रैर् अपि महाबुद्धे  % नष्टपापो ऽसि साम्प्रतम्  ॥ न्स्प्_१०।४२ ॥  
वरं वरय विप्रेन्द्र  $ वरदो ऽहं तवाग्रतः  &  
नातप्ततपसा ब्रह्मन्  % द्रष्टुं साध्यो ऽहम् अञ्जसा  ॥ न्स्प्_१०।४३ ॥  
  
मार्कण्डेय उवाच:  
कृतकृत्यो ऽस्मि देवेश  $ साम्प्रतं तव दर्शनात्  &  
त्वद्भक्तिम् अचलाम् एकां  % मम देहि जगत्पते  ॥ न्स्प्_१०।४४ ॥  
यदि प्रसन्नो भगवन्  $ मम माधव श्रीपते  &  
चिरायुष्यं हृषीकेश  % येन त्वां चिरम् अर्चये  ॥ न्स्प्_१०।४५ ॥  
  
श्रीभगवान् उवाच:  
मृत्युस् ते निर्जितः पूर्वे  $ चिरायुस् त्वं च लब्धवान्  &  
भक्तिर् अस्त्व् अचला ते मे  % वैष्णवी मुक्तिदायिनी  ॥ न्स्प्_१०।४६ ॥  
इदं तीर्थं महाभाग  $ त्वन्नाम्ना ख्यातिम् एष्यति  &  
पुनस् त्वं द्रक्ष्यसे मां वै  % क्षीराब्धौ योगशायिनम्  ॥ न्स्प्_१०।४७ ॥  
  
व्यास उवाच:  
इत्य् उक्त्वा पुण्डरीकाक्षस्  $ तत्रैवान्तर् अधीयत  &  
मार्कण्डेयो ऽपि धर्मात्मा  % चिन्तयन् मधुसूदनम्  ॥ न्स्प्_१०।४८ ॥  
अर्चयन् देवदेवेशं  $ जपन् शुद्धं नमन्न् अपि  &  
वेदशास्त्राणि पुण्यानि  % पुराणान्य् अखिलानि च  ॥ न्स्प्_१०।४९ ॥  
मुनीनां भावयाम् आस  $ गाथाश् चैव तपोधनः  &  
इतिहासानि पुण्यानि  % पितृतत्त्वं च सत्तमः  ॥ न्स्प्_१०।५० ॥  
ततः कदाचित् पुरुषोत्तमोक्तं  $ वचः स्मरन् शास्त्रविदां वरिष्ठः  &  
भ्रमन् समुद्रं स जगाम द्रष्टुं  % हरिं सुरेशं मुनिर् उग्रतेजाः  ॥ न्स्प्_१०।५१ ॥  
श्रमेण युक्तश् चिरकालसम्भ्रमाद्  $ भृगोः स पौत्रो हरिभक्तिम् उद्वहन्  &  
क्षीराब्धिम् आसाद्य हरिं सुरेशं  % नागेन्द्रभोगे कृतनिद्रम् ऐक्षत  ॥ न्स्प्_१०।५२ ॥  
  
॥ इति श्रीनरसिंहपुराणे मार्कण्डेयचरित्रे दशमो ऽध्याय ॥ नर्प् १० ॥  
  
____________________________________________________________________________  
  
  
व्यास उवाच:  
प्रणिपत्य जगन्नाथं  $ चराचरगुरुं हरिम्  &  
मार्कण्डेयो ऽभितुष्टाव  % भोगपर्यङ्कशायिनम्  ॥ न्स्प्_११।१ ॥  
  
मार्कण्डेय उवाच:  
प्रसीद भगवन् विष्णो  $ प्रसीद पुरुषोत्तम  &  
प्रसीद देवदेवेश  % प्रसीद गरुडध्वज  ॥ न्स्प्_११।२ ॥  
प्रसीद विष्णो लक्ष्मीश  $ प्रसीद धरणीधर  &  
प्रसीद लोकनाथाद्य  % प्रसीद परमेश्वर  ॥ न्स्प्_११।३ ॥  
प्रसीद सर्वदेवेश  $ प्रसीद कमलेक्षण  &  
प्रसीद मन्दरधर  % प्रसीद मधुसूदन  ॥ न्स्प्_११।४ ॥  
प्रसीद सुभगाकान्त  $ प्रसीद भुवनाधिप  &  
प्रसीदाद्य महादेव  % प्रसीद मम केशव  ॥ न्स्प्_११।५ ॥  
जय कृष्ण जयाचिन्त्य  $ जय विष्णो जयाव्यय  &  
जय विश्व जयाव्यक्त  % जय विष्णो नमो ऽस्तु ते  ॥ न्स्प्_११।६ ॥  
जय देव जयाजेय  $ जय सत्य जयाक्षर  &  
जय काल जयेशान  % जय सर्व नमो ऽस्तु ते  ॥ न्स्प्_११।७ ॥  
जय यज्ञपते नाथ  $ जय विश्वपते विभो  &  
जय भूतपते नाथ  % जय सर्वपते विभो  ॥ न्स्प्_११।८ ॥  
जय विश्वपते नाथ  $ जय दक्ष नमो ऽस्तु ते  &  
जय पापहरानन्त  % जय जन्मजरापह  ॥ न्स्प्_११।९ ॥  
जय भद्रातिभद्रेश  $ जय भद्र नमो ऽस्तु ते  &  
जय कामद काकुत्स्थ  % जय मानद माधव  ॥ न्स्प्_११।१० ॥  
जय शङ्कर देवेश  $ जय श्रीश नमो ऽस्तु ते  &  
जय कुङ्कुमरक्ताभ  % जय पङ्कजलोचन  ॥ न्स्प्_११।११ ॥  
जय चन्दनलिप्ताङ्ग  $ जय राम नमो ऽस्तु ते  &  
जय देव जगन्नाथ  % जय देवकिनन्दन  ॥ न्स्प्_११।१२ ॥  
जय सर्वगुरो ज्ञेय  $ जय शम्भो नमो ऽस्तु ते  &  
जय सुन्दर पद्माभ  % जय सुन्दरिवल्लभ  \  
जय सुन्दरसर्वाङ्ग  # जय वन्द्य नमो ऽस्तु ते  ॥ न्स्प्_११।१३ ॥  
जय सर्वद सर्वेश  $ जय शर्मद शाश्वत  &  
जय कामद भक्तानां  % प्रभविष्णो नमो ऽस्तु ते  ॥ न्स्प्_११।१४ ॥  
नमः कमलनाभाय  $ नमः कमलमालिने  &  
लोकनाथ नमस् ते ऽस्तु  % वीरभद्र नमो ऽस्तु ते  ॥ न्स्प्_११।१५ ॥  
नमस् त्रैलोक्यनाथाय  $ चतुर्मूर्ते जगत्पते  &  
नमो देवाधिदेवाय  % नमो नारायणाय ते  ॥ न्स्प्_११।१६ ॥  
नमस् ते वासुदेवाय  $ नमस् ते पीतवाससे  &  
नमस् ते नरसिंहाय  % नमस् ते शार्ङ्गधारिणे  ॥ न्स्प्_११।१७ ॥  
नमः कृष्णाय रामाय  $ नमश् चक्रायुधाय च  &  
नमः शिवाय देवाय  % नमस् ते भुवनेश्वर  ॥ न्स्प्_११।१८ ॥  
नमो वेदान्तवेद्याय  $ नमो ऽनन्ताय विष्णवे  &  
नमस् ते सकलाध्यक्ष  % नमस् ते श्रीधराअच्युत  ॥ न्स्प्_११।१९ ॥  
लोकाध्यक्ष जगत्पूज्य  $ परमात्मन् नमो ऽस्तु ते  &  
त्वं माता सर्वलोकानां  % त्वम् एव जगतः पिता  ॥ न्स्प्_११।२० ॥  
त्वम् आर्तानां सुहृन् मित्रं  $ प्रियस् त्वं प्रपितामहः  &  
त्वं गुरुस् त्वं गतिः साक्षी  % त्वं पतिस् त्वं परायणः  ॥ न्स्प्_११।२१ ॥  
त्वं ध्रुवस् त्वं वषट्कर्ता  $ त्वं हविस् त्वं हुताशनः  &  
त्वं शिवस् त्वं वसुर् धाता  % त्वं ब्रह्मा त्वं सुरेश्वरः  ॥ न्स्प्_११।२२ ॥  
त्वं यमस् त्वं रविर् वायुस्  $ त्वं जलं त्वं धनेश्वरः  &  
त्वं मनुस् त्वम् अहोरात्रं  % त्वं निशा त्वं निशाकरः  \  
त्वं धृतिस् त्वं श्रियः कान्तिस्  # त्वं क्षमा त्वं धराधरः  ॥ न्स्प्_११।२३ ॥  
त्वं कर्ता जगताम् ईशस्  $ त्वं हन्ता मधुसूदन  &  
त्वम् एव गोप्ता सर्वस्य  % जगतस् त्वं चराचर  ॥ न्स्प्_११।२४ ॥  
करणं कारणं कर्ता  $ त्वम् एव परमेश्वरः  &  
शङ्खचक्रगदापाणे  % भो समुद्धर माधव  ॥ न्स्प्_११।२५ ॥  
प्रिय पद्मपलाशाक्ष  $ शेषपर्यङ्कशायिनम्  &  
त्वाम् एव भक्त्या सततं  % नमामि पुरुषोत्तमम्  ॥ न्स्प्_११।२६ ॥  
श्रीवत्साङ्क जगद्बीजं  $ श्यामलं कमलेक्षणम्  &  
नमामि ते वपुर् देव  % कलिकल्मषनाशनम्  ॥ न्स्प्_११।२७ ॥  
लक्ष्मीधरम् उदाराङ्गं  $ दिव्यमालाविभूषितम्  &  
चारुपृष्ठं महाबाहुं  % चारुभूषणभूषितम्  ॥ न्स्प्_११।२८ ॥  
पद्मनाभं विशालाक्षं  $ पद्मपत्त्रनिभेक्षणम्  &  
दीर्घतुङ्गमहाघ्राणं  % नीलजीमूतसन्निभम्  ॥ न्स्प्_११।२९ ॥  
दीर्घबाहुं सुगुप्ताङ्गं  $ रत्नहारोज्ज्वलोरसम्  &  
सुभ्रूललाटमुकुटं  % स्निग्धदन्तं सुलोचनम्  ॥ न्स्प्_११।३० ॥  
चारुबाहुं सुताम्रौष्ठं  $ रत्नोज्ज्वलितकुण्डलम्  &  
वृत्तकण्ठं सुपीनांसं  % सरसं श्रीधरं हरिम्  ॥ न्स्प्_११।३१ ॥  
सुकुमारम् अजं नित्यं  $ नीलकुञ्चितमूर्धजम्  &  
उन्नतांसं महोरस्कं  % कर्णान्तायतलोचनम्  ॥ न्स्प्_११।३२ ॥  
हेमारविन्दवदनम्  $ इन्दिरायनम् ईश्वरम्  &  
सर्वलोकविधातारं  % सर्वपापहरं हरिम्  ॥ न्स्प्_११।३३ ॥  
सर्वलक्षणसम्पन्नं  $ सर्वसत्त्वमनोरमम्  &  
विष्णुम् अच्युतम् ईशानम्  % अनन्तं पुरुषोत्तमम्  ॥ न्स्प्_११।३४ ॥  
नतो ऽस्मि मनसा नित्यं  $ नारायणम् अनामयम्  &  
वरदं कामदं कान्तम्  % अनन्तं सूनृतं शिवम्  ॥ न्स्प्_११।३५ ॥  
नमामि शिरसा विष्णो  $ सदा त्वां भक्तवत्सल  &  
अस्मिन्न् एकार्णवे घोरे  % वायुस्कम्भितचञ्चले  ॥ न्स्प्_११।३६ ॥  
अनन्तभोगशयने  $ सहस्रफणशोभिते  &  
विचित्रशयने रम्ये  % सेविते मन्दवायुना  ॥ न्स्प्_११।३७ ॥  
भुजपञ्चरसंसक्त-  $ कमलालयसेवितम्  &  
इह त्वां मनसा सर्वम्  % इदानीं दृष्टवान् अहम्  ॥ न्स्प्_११।३८ ॥  
इदानीं तु सुदुःखार्तो  $ मायया तव मोहितः  &  
एकोदके निरालम्बे  % नष्टस्थावरजङ्गमे  ॥ न्स्प्_११।३९ ॥  
शून्ये तमसि दुष्पारे  $ दुःखपङ्के निरामये  &  
शीतातपजरारोग-  % शोकतृष्णादिभिः सदा  ॥ न्स्प्_११।४० ॥  
पीडितो ऽस्मि भृशं तात  $ सुचिरं कालम् अच्युत  &  
शोकमोहग्रहग्रस्तो  % विचरन् भवसागरे  ॥ न्स्प्_११।४१ ॥  
इहाद्य विधिना प्राप्तस्  $ तव पादाब्जसन्निधौ  &  
एकार्णवे महाघोरे  % दुस्तरे दुःखपीडितः  ॥ न्स्प्_११।४२ ॥  
चिरभ्रमपरिश्रान्तस्  $ त्वाम् अद्य शरणं गतः  &  
प्रसीद सुमहामाय  % विष्णो राजीवलोचन  ॥ न्स्प्_११।४३ ॥  
विश्वयोने विशालाक्ष  $ विश्वात्मन् विश्वसम्भव  &  
अनन्यशरणं प्राप्तम्  % अतो ऽत्र कुलनन्दन  ॥ न्स्प्_११।४४ ॥  
त्राहि मां कृपया कृष्ण  $ शरणागतम् आतुरम्  &  
नमस् ते पुण्डरीकाक्ष  % पुराणपुरुषोत्तम  ॥ न्स्प्_११।४५ ॥  
अञ्जनाभ हृषीकेश  $ मायामय नमो ऽस्तु ते  &  
माम् उद्धर महाबाहो  % मग्ने संसारसागरे  ॥ न्स्प्_११।४६ ॥  
गह्वरे दुस्तरे दुःख-  $ क्लिष्टे क्लेशमहाग्रहैः  &  
अनाथं कृपणं दीनं  % पतितं भवसागरे  \  
मां समुद्धर गोविन्द  # वरदेश नमो ऽस्तु ते  ॥ न्स्प्_११।४७ ॥  
नमस् त्रैलोक्यनाथाय  $ हरये भूधराय च  &  
देवदेव नमस् ते ऽस्तु  % श्रीवल्लभ नमो ऽस्तु ते  ॥ न्स्प्_११।४८ ॥  
कृष्ण कृष्ण कृपालुस् त्वम्  $ अगतीनां गतिर् भवान्  &  
संसारार्णवमग्नानां  % प्रसीद मधुसूदन  ॥ न्स्प्_११।४९ ॥  
त्वाम् एकम् आद्यं पुरुषं पुराणं  $ जगत्पतिं कारणम् अच्युतं प्रभुम्  &  
जनार्दनं जन्मजरार्तिनाशनं  % सुरेश्वरं सुन्दरम् इन्दिरापतिम्  ॥ न्स्प्_११।५० ॥  
बृहद्भुजं श्यामलकोमलं शुभं  $ वराननं वारिजपत्त्रनेत्रम्  &  
तरङ्गभङ्गायतकुन्तलं हरिं  % सुकान्तम् ईशं प्रणतो ऽस्मि शाश्वतम्  ॥ न्स्प्_११।५१ ॥  
सा जिह्वा या हरिं स्तौति  $ तच् चित्तं यत् त्वदर्पितम्  &  
ताव् एव केवलौ श्लाघ्यौ  % यौ त्वत्पूजाकरौ करौ  ॥ न्स्प्_११।५२ ॥  
जन्मान्तरसहस्रेषु  $ यन् मया पातकं कृतम्  &  
तन् मे हर त्वं गोविन्द  % वासुदेवेति कीर्तनात्  ॥ न्स्प्_११।५३ ॥  
  
व्यास उवाच:  
इति स्तुतस् ततो विष्णुर्  $ मार्कण्डेयेन धीमता  &  
सन्तुष्टः प्राह विश्वात्मा  % तं मुनिं गरुडध्वजः  ॥ न्स्प्_११।५४ ॥  
  
श्रीभगवान् उवाच:  
प्रीतो ऽस्मि तपसा विप्र  $ स्तुत्या च भृगुनन्दन  &  
वरं वृणीष्व भद्रं ते  % प्रार्थितं दद्मि ते वरम्  ॥ न्स्प्_११।५५ ॥  
  
मार्कण्डेय उवाच:  
त्वत्पादपद्मे देवेश  $ भक्तिं मे देहि सर्वदा  &  
यदि तुष्टो ममाद्य त्वम्  % अन्यद् एकं वृणोम्य् अहम्  ॥ न्स्प्_११।५६ ॥  
स्तोत्रेणानेन देवेश  $ यस् त्वां स्तोष्यति नित्यशः  &  
स्वर्लोकवसतिं तस्य  % देहि देव जगत्पते  ॥ न्स्प्_११।५७ ॥  
दीर्घायुष्ट्वं तु यद् दत्तं  $ त्वया मे तप्यतः पुरा  &  
तत् सर्वं सफलं जातम्  % इदानीं तव दर्शनात्  ॥ न्स्प्_११।५८ ॥  
वस्तुम् इच्छामि देवेश  $ तव पादाब्जम् अर्चयन्  &  
अत्रैव भगवन् नित्यं  % जन्ममृत्युविवर्जितः  ॥ न्स्प्_११।५९ ॥  
  
श्रीभगवान् उवाच:  
मय्य् अस्तु ते भृगुश्रेष्ठ  $ भक्तिर् अव्यभिचारिणी  &  
भक्त्या मुक्तिर् भवत्य् एव  % तव कालेन सत्तम  ॥ न्स्प्_११।६० ॥  
यस् त्व् इदं पठते स्तोत्रं  $ सायं प्रातस् तवेरितम्  &  
मयि भक्तिं दृढां कृत्वा  % मम लोके स मोदते  ॥ न्स्प्_११।६१ ॥  
यत्र यत्र भृगुश्रेष्ठ  $ स्थितस् त्वं मां स्मरिष्यसि  &  
तत्र तत्र समेष्यामि  % दान्तो भक्तवशो ऽस्मि भोः  ॥ न्स्प्_११।६२ ॥  
  
व्यास उवाच:  
इत्य् उक्त्वा तं मुनिश्रेष्ठं  $ मार्कण्डेयं स माधवः  &  
विरराम स सर्वत्र  % पश्यन् विष्णुं यतस् ततः  ॥ न्स्प्_११।६३ ॥  
इति ते कथितं विप्र  $ चरितं तस्य धीमतः  &  
मार्कण्डेयस्य च मुनेस्  % तेनैवोक्तं पुरा मम  ॥ न्स्प्_११।६४ ॥  
ये विष्णुभक्त्या चरितं पुराणं  $ भृगोस् तु पौत्रस्य पठन्ति नित्यम्  &  
ते मुक्तपापा नरसिंहलोके  % वसन्ति भक्तैर् अभिपूज्यमानाः  ॥ न्स्प्_११।६५ ॥  
  
॥ इति श्रीनरसिंहपुराणे मार्कण्डेयचरितं नाम एकादशो ऽध्याय ॥ नर्प् ११ ॥  
  
____________________________________________________________________________  
  
  
सूत उवाच:  
श्रुत्वेमाम् अमृतां पुण्यां  $ सर्वपापप्रणाशिनीम्  &  
अवितृप्तः स धर्मात्मा  % शुको व्यासम् अभाषत  ॥ न्स्प्_१२।१ ॥  
  
श्रीशुक उवाच:  
अहो ऽतीव तपश्चर्या  $ मार्कण्डेयस्य धीमतः  &  
येन दृष्टो हरिः साक्षाद्  % येन मृत्युः पराजितः  ॥ न्स्प्_१२।२ ॥  
न तृप्तिर् अस्ति मे तात  $ श्रुत्वेमां वैष्णवीं कथाम्  &  
पुण्यां पापहरां तात  % तस्माद् अन्यत् तु मे वद  ॥ न्स्प्_१२।३ ॥  
नराणां दृढचित्तानाम्  $ अकार्यं नेह कुर्वताम्  &  
यत् पुण्यम् ऋषिभिः प्रोक्तं  % तन् मे वद महामते  ॥ न्स्प्_१२।४ ॥  
  
व्यास उवाच:  
नराणां दृढचित्तानाम्  $ इह लोके परत्र च  &  
पुण्यं यत् स्यान् मुनिश्रेष्ठ  % तन् मे निगदतः शृणु  ॥ न्स्प्_१२।५ ॥  
अत्रैवोदाहरन्तीमाम्  $ इतिहासं पुरातनम्  &  
यम्या च सह संवादं  % यमस्य च महात्मनः  ॥ न्स्प्_१२।६ ॥  
विवस्वान् अदितेः पुत्रस्  $ तस्य पुत्रौ सुवर्चसौ  &  
जज्ञाते स यमश् चैव  % यमी चापि यवीयसी  ॥ न्स्प्_१२।७ ॥  
तौ तत्र संविवर्धेते  $ पितुर् भवन उत्तमे  &  
क्रीडमानौ स्वभावेन  % स्वच्छन्दगमनाव् उभौ  ॥ न्स्प्_१२।८ ॥  
यमी यमं समासाद्य  $ स्वसा भ्रातरम् अब्रवीत्  ॥ न्स्प्_१२।९ ॥  
न भ्राता भगिनीं योग्यां  $ कामयन्तीं च कामयेत्  &  
भ्रातृभूतेन किं तस्य  % स्वसुर् यो न पतिर् भवेत्  ॥ न्स्प्_१२।१० ॥  
अभूत इव स ज्ञेयो  $ न तु भूतः कथञ्चन  &  
अनाथां नाथम् इच्छन्तीं  % स्वसारं यो न नाथति  ॥ न्स्प्_१२।११ ॥  
काङ्क्षन्तीं भ्रातरं नाथं  $ भर्तारं यस् तु नेच्छति  &  
भ्रातेति नोच्यते लोके  % स पुमान् मुनिसत्तमः  ॥ न्स्प्_१२।१२ ॥  
स्याद् वान्यतनया तस्य  $ भर्या भवति किं तया  &  
ईक्षतस् तु स्वसा भ्रातुः  % कामेन परिदह्यते  ॥ न्स्प्_१२।१३ ॥  
यत् कार्यम् अहम् इच्छामि  $ त्वम् एवेच्छ तद् एव हि  &  
अन्यथाहं मरिष्यामि  % त्वाम् इच्छन्ती विचेतना  ॥ न्स्प्_१२।१४ ॥  
कामदुःखम् असह्यं नु  $ भ्रातः किं त्वं न चेच्छसि  &  
कामाग्निना भृशं तप्ता  % प्रलीयाम्य् अङ्ग मा चिरम्  ॥ न्स्प्_१२।१५ ॥  
कामार्तायाः स्त्रियाः कान्त  $ वशगो भव मा चिरम्  &  
स्वेन कायेन मे कायं  % संयोजयितुम् अर्हसि  ॥ न्स्प्_१२।१६ ॥  
  
यम उवाच:  
किम् इदं लोकविद्विष्टं  $ धर्मं भगिनि भाषसे  &  
अकार्यम् इह कः कुर्यात्  % पुमान् भद्रे सुचेतनः  ॥ न्स्प्_१२।१७ ॥  
न ते संयोजयिष्यामि  $ कायं कायेन भामिनि  &  
न भ्राता मदनार्तायाः  % स्वसुः कामं प्रयच्छति  ॥ न्स्प्_१२।१८ ॥  
महापातकम् इत्य् आहुः  $ स्वसारं यो ऽधिगच्छति  &  
पशूनाम् एष धर्मः स्यात्  % तिर्यग्योनिवतां शुभे  ॥ न्स्प्_१२।१९ ॥  
  
यम्य् उवाच:  
एकस्थाने यथा पूर्वं  $ संयोगो नौ न दुष्यति  &  
मातृगर्भे तथैवायं  % संयोगो नौ न दुष्यति  ॥ न्स्प्_१२।२० ॥  
किं भ्रातर् अप्य् अनाथां  $ त्वं मा नेच्छसि शोभनम्  &  
स्वसारं निरृती रक्षः  % सङ्गच्छति च नित्यशः  ॥ न्स्प्_१२।२१ ॥  
  
यम उवाच:  
स्वयम्भुवापि निन्द्येत  $ लोकवृत्तं जुगुप्सितम्  &  
प्रधानपुरुषाचीर्णं  % लोको ऽयम् अनुवर्तते  ॥ न्स्प्_१२।२२ ॥  
तस्माद् अनिन्दितं धर्मं  $ प्रधानपुरुषश् चरेत्  &  
निन्दितं वर्जयेद् यत्नाद्  % एतद् धर्मस्य लक्षणम्  ॥ न्स्प्_१२।२३ ॥  
यद् यद् आचरति श्रेष्ठस्  $ तत् तद् एवेतरो जनः  &  
स यत् प्रमाणं कुरुते  % लोकस् तद् अनुवर्तते  ॥ न्स्प्_१२।२४ ॥  
अतिपापम् अहं मन्ये  $ सुभगे वचनं तव  &  
विरुद्धं सर्वधर्मेषु  % लोकेषु च विशेषतः  ॥ न्स्प्_१२।२५ ॥  
मत्तो ऽन्यो यो भवेद् यो वै  $ विशिष्टो रूपशीलतः  &  
तेन सार्धं प्रमोदस्व  % न ते भर्ता भवाम्य् अहम्  ॥ न्स्प्_१२।२६ ॥  
नाहं स्पृशामि तन्वा ते  $ तनुं भद्रे दृढव्रतः  &  
मुनयः पापम् आहुस् तं  % यः स्वसारं निगृह्णति  ॥ न्स्प्_१२।२७ ॥  
  
यम्य् उवाच:  
दुर्लभं चैव पश्यामि  $ लोके रूपम् इहेदृशम्  &  
यत्र रूपं वयश् चैव  % पृथिव्यां क्व प्रतिष्ठितम्  ॥ न्स्प्_१२।२८ ॥  
न विजानामि ते चित्तं  $ कुत एतत् प्रतिष्ठितम्  &  
आत्मरूपगुणोपेतां  % न कामयसि मोहिताम्  ॥ न्स्प्_१२।२९ ॥  
लतेव पादपे लग्ना  $ कामं त्वच्छरणं गता  &  
बाहुभ्यां सम्परिष्वज्य  % निवसामि शुचिस्मिता  ॥ न्स्प्_१२।३० ॥  
  
यम उवाच:  
अन्यं श्रयस्व सुश्रोणि  $ देवं देव्य् असितेक्षणे  &  
यस् तु ते काममोहेन  % चेतसा विभ्रमं गतः  \  
तस्य देवस्य देवी त्वं  # भवेथा वरवर्णिनि  ॥ न्स्प्_१२।३१ ॥  
ईप्सितां सर्वभूतानां  $ वर्यां शंसन्ति मानवाः  &  
सुभद्रां चारुसर्वाङ्गीं  % संस्कृतां परिचक्षते  ॥ न्स्प्_१२।३२ ॥  
तत्कृते ऽपि सुविद्वांसो  $ न करिष्यन्ति दूषणम्  &  
परितापं महाप्राज्ञे  % न करिष्ये दृढव्रतः  ॥ न्स्प्_१२।३३ ॥  
चित्तं मे निर्मलं भद्रे  $ विष्णौ रुद्रे च संस्थितम्  &  
अतः पापं नु नेच्छामि  % धर्मचित्तो दृढव्रतः  ॥ न्स्प्_१२।३४ ॥  
  
व्यास उवाच:  
असकृत् प्रोच्यमानो ऽपि  $ तया चैवं दृढव्रतः  &  
कृतवान् न यमः कार्यं  % तेन देवत्वम् आप्तवान्  ॥ न्स्प्_१२।३५ ॥  
नराणां दृढचित्तानाम्  $ एवं पापम् अकुर्वताम्  &  
अनन्तं फलम् इत्य् आहुस्  % तेषां स्वर्गफलं भवेत्  ॥ न्स्प्_१२।३६ ॥  
एतत् तु यम्युपाख्यानं  $ पूर्ववृत्तं सनातनम्  &  
सर्वपापहरं पुण्यं  % श्रोतव्यम् अनसूयया  ॥ न्स्प्_१२।३७ ॥  
यश् चैतत् पठते नित्यं  $ हव्यकव्येषु ब्राह्मणः  &  
सन्तृप्ताः पितरस् तस्य  % न विशन्ति यमालयम्  ॥ न्स्प्_१२।३८ ॥  
यश् चैतत् पठते नित्यं  $ पितॄणाम् अनृणो भवेत्  &  
वैवस्वतीभ्यस् तीव्राभ्यो  % यातनाभ्यः प्रमुच्यते  ॥ न्स्प्_१२।३९ ॥  
पुत्रैतद् आख्यानम् अनुत्तमं मया  $ तवोदितं वेदपदार्थनिश्चितम्  &  
पुरातनं पापहरं सदा नृणां  % किम् अन्यद् अद्यैव वदामि शंस मे  ॥ न्स्प्_१२।४० ॥  
  
॥ इति श्रीनरसिंहपुराणे यमीयमसंवादो नाम द्वादशो ऽध्याय ॥ नर्प् १२ ॥  
  
____________________________________________________________________________  
  
  
श्रीशुक उवाच:  
विचित्रेयं कथा तात  $ वैदिकी मे त्वयेरिता  &  
अन्याः पुण्याश् च मे ब्रूहि  % कथाः पापप्रणाशिनीः  ॥ न्स्प्_१३।१ ॥  
अहं ते कथयिष्यामि  $ पुरावृत्तम् अनुत्तमम्  &  
पतिव्रतायाः संवादं  % कस्यचिद् ब्रह्मचारिणः  ॥ न्स्प्_१३।२ ॥  
कश्यपो नीतिमान् नाम  $ ब्राह्मणो वेदपारगः  &  
सर्वशास्त्रार्थतत्त्वज्ञो  % व्याख्याने परिनिष्ठितः  ॥ न्स्प्_१३।३ ॥  
स्वधर्मकार्यनिरतः  $ परधर्मपराङ्मुखः  &  
ऋतुकालाभिगामी च  % अग्निहोत्रपरायणः  ॥ न्स्प्_१३।४ ॥  
सायम्प्रातर् महाभाग  $ हुत्वाग्निं तर्पयन् द्विजान्  &  
अतिथीन् आगतान् गेहं  % नरसिंहं च पुजयत्  ॥ न्स्प्_१३।५ ॥  
तस्य पत्नी महाभागा  $ सावित्री नाम नामतः  &  
पतिव्रता महाभागा  % पत्युः प्रियहिते रता  ॥ न्स्प्_१३।६ ॥  
भर्तुः शुश्रूषणेनैव  $ दीर्घकालम् अनिन्दिता  &  
परोक्षज्ञानम् आपन्ना  % कल्याणी गुणसम्मता  ॥ न्स्प्_१३।७ ॥  
तया सह स धर्मात्मा  $ मध्यदेशे महामतिः  &  
नन्दिग्रामे वसन् धीमान्  % स्वानुष्ठानपरायणः  ॥ न्स्प्_१३।८ ॥  
अथ कौशलिको विप्रो  $ यज्ञशर्मा महामतिः  &  
तस्य भार्याभवत् साध्वी  % रोहिणी नाम नामतः  ॥ न्स्प्_१३।९ ॥  
सर्वलक्षणसम्पन्ना  $ पतिशुश्रूषणे रता  &  
सा प्रसूता सुतं त्व् एकं  % तस्माद् भर्तुर् अनिन्दिता  ॥ न्स्प्_१३।१० ॥  
स यायावरवृत्तिस् तु  $ पुत्रे जाते विचक्षणः  &  
जातकर्म तदा चक्रे  % स्नात्वा पुत्रस्य मन्त्रतः  ॥ न्स्प्_१३।११ ॥  
द्वादशे ऽहनि तस्यैव  $ देवशर्मेति बुद्धिमान्  &  
पुण्याहं वाचयित्वा तु  % नाम चक्रे यथाविधि  ॥ न्स्प्_१३।१२ ॥  
उपनिष्क्रमणं चैव  $ चतुर्थे मासि यत्नतः  &  
तथान्नप्राशनं षष्ठे  % मासि चक्रे यथाविधि  ॥ न्स्प्_१३।१३ ॥  
संवत्सरे ततः पूर्णे  $ चूडाकर्म च धर्मवित्  &  
कृत्वा गर्भाष्टमे वर्षे  % व्रतबन्धं चकार सः  ॥ न्स्प्_१३।१४ ॥  
सोपनीतो यथान्यायं  $ पित्रा वेदम् अधीतवान्  &  
स्वीकृते त्व् एकवेदे तु  % पिता स्वर्लोकम् आस्थितः  ॥ न्स्प्_१३।१५ ॥  
मात्रा सहास दुःखी स  $ पितर्य् उपरते सुतः  &  
धैर्यम् आस्थाय मेधावी  % साधुभिः प्रेरितः पुनः  ॥ न्स्प्_१३।१६ ॥  
प्रेतकार्याणि कृत्वा तु  $ देवशर्मा गतः सुतः  &  
गङ्गादिषु सुतीर्थेषु  % स्नानं कृत्वा यथाविधि  ॥ न्स्प्_१३।१७ ॥  
तम् एव प्राप्तवान् ग्रामं  $ यत्रास्ते सा पतिव्रता  &  
सम्प्राप्य विश्रुतः सो ऽथ  % ब्रह्मचारी महामते  ॥ न्स्प्_१३।१८ ॥  
भिक्षाटनं तु कृत्वासौ  $ जपन् वेदम् अतन्द्रितः  &  
कुर्वन्न् एवाग्निकार्यं तु  % नन्दिग्रामे च तस्थिवान्  ॥ न्स्प्_१३।१९ ॥  
मृते भर्तरि तन्माता  $ पुत्रे प्रव्रजिते तु सा  &  
दुःखाद् दुःखम् अनुप्राप्ता  % नियतं रक्षकं विना  ॥ न्स्प्_१३।२० ॥  
अथ स्नात्वा तु नद्यां वै  $ ब्रह्मचारी स्वकर्पटम्  &  
क्षितौ प्रसार्य शोषार्थं  % जपन्न् आसीत वाग्यतः  ॥ न्स्प्_१३।२१ ॥  
काको बलाका तद् वस्त्रं  $ परिगृह्याशु जग्मतुः  &  
तौ दृष्ट्वा भर्त्सयाम्_अस  % देवशर्मा ततो द्विजः  ॥ न्स्प्_१३।२२ ॥  
विष्ठाम् उत्सृज्य वस्त्रे तु  $ जग्मतुस् तस्य भर्त्सनात्  &  
रोषेण वीक्षयाम्_अस  % खे यान्तौ पक्षिणौ तु सः  ॥ न्स्प्_१३।२३ ॥  
तद्रोषवह्निना दग्धौ  $ भूम्यां निपतितौ खगौ  &  
स दृष्ट्वा तौ क्षितिं यातौ  % पक्षिणौ विस्मयं गतः  ॥ न्स्प्_१३।२४ ॥  
तपसा न मया कश्चित्  $ सदृशो ऽस्ति महीतले  &  
इति मत्वा गतो भिक्षाम्  % अटितुं ग्रामम् अञ्जसा  ॥ न्स्प्_१३।२५ ॥  
अटन् ब्राह्मणगेहेषु  $ ब्रह्मचारी तपःस्मयी  &  
प्रविष्टस् तद् गृहं वत्स  % गृहे यत्र पतिव्रता  ॥ न्स्प्_१३।२६ ॥  
तं दृष्ट्वा याच्यमानापि  $ तेन भिक्षां पतिव्रता  &  
वाग्यता पूर्वं विज्ञाय  % भर्तुः कृत्वानुशासनम्  ॥ न्स्प्_१३।२७ ॥  
क्षालयाम्_अस तत्पादौ  $ भूय उष्णेन वारिना  &  
आश्वास्य स्वपतिं सा तु  % भिक्षां दातुं प्रचक्रमे  ॥ न्स्प्_१३।२८ ॥  
ततः क्रोधेन रक्ताक्षो  $ ब्रह्मचारी पतिव्रताम्  &  
दग्धुकामस् तपोवीर्यात्  % पुनः पुनर् उदैक्षत  \  
सावित्री तु निरीक्ष्यैवं  # हसन्ती सा तम् अब्रवीत्  ॥ न्स्प्_१३।२९ ॥  
न काको न बलाकाहं  $ त्वत्क्रोधेन तु यौ मृतौ  &  
नदीतीरे ऽद्य कोपात्मन्  % भिक्षां मत्तो यदीच्छसि  ॥ न्स्प्_१३।३० ॥  
तयैवम् उक्तः सावित्र्या  $ भिक्षाम् आदाय सो ऽग्रतः  &  
चिन्तयन् मनसा तस्याः  % शक्तिं दूरार्थवेदिनीम्  ॥ न्स्प्_१३।३१ ॥  
एत्याश्रमे मठे स्थाप्य  $ भिक्षापात्रं प्रयत्नतः  &  
पतिव्रतायां भुक्तायां  % गृहस्थे निर्गते पतौ  ॥ न्स्प्_१३।३२ ॥  
पुनर् आगम्य तद्गेहं  $ ताम् उवाच पतिव्रताम्  ॥ न्स्प्_१३।३३अब् ॥  
  
ब्रह्मचार्य् उवाच:  
प्रब्रूह्य् एतन् महाभागे  $ पृच्छतो मे यथार्थतः  ॥ न्स्प्_१३।३३च्द् ॥  
विप्रकृष्टार्थविज्ञानं  $ कथम् आशु तवाभवत्  &  
इत्युक्ता तेन सा साध्वी  % सावित्री तु पतिव्रता  ॥ न्स्प्_१३।३४ ॥  
तं ब्रह्मचारिणं प्राह  $ पृच्छन्तं गृहम् एत्य वै  &  
शृणुष्वावहितो ब्रह्मन्  % यन् मां त्वं परिपृच्छसि  ॥ न्स्प्_१३।३५ ॥  
तत् ते ऽहं सम्प्रवक्ष्यामि  $ स्वधर्मपरिबृंहितम्  &  
स्त्रीणां तु पतिशुश्रूषा  % धर्म एष परिस्थितः  ॥ न्स्प्_१३।३६ ॥  
तम् एवाहं सदा कुर्यां  $ नान्यम् अस्मि महामते  &  
दिवारात्रम् असन्दिग्धं  % श्रद्धया परितोषणम्  ॥ न्स्प्_१३।३७ ॥  
कुर्वन्त्या मम सम्भूतं  $ विप्रकृष्टार्थदर्शनम्  &  
अन्यच् च ते प्रवक्ष्यामि  % निबोध त्वं यदीच्छसि  ॥ न्स्प्_१३।३८ ॥  
पिता यायावरः शुद्धस्  $ तस्माद् वेदम् अधीत्य वै  &  
मृते पितरि कृत्वा तु  % प्रेतकार्यम् इहागतः  ॥ न्स्प्_१३।३९ ॥  
उत्सृज्य मातरं द्रष्टुं  $ वृद्धां दीनां तपस्विनीम्  &  
अनाथां विधवाम् अत्र  % नित्यं स्वोदरपोसकः  ॥ न्स्प्_१३।४० ॥  
यया गर्भे धृतः पूर्वं  $ पालितो लालितस् तथा  &  
तां त्यक्त्वा विपिने धर्मं  % चरन् विप्र न लज्जसे  ॥ न्स्प्_१३।४१ ॥  
यया तव कृतं ब्रह्मन्  $ बाल्ये मलनिकृन्तनम्  &  
दुःखितां तां गृहे त्यक्त्वा  % किं भवेद् विपिने ऽटतः  ॥ न्स्प्_१३।४२ ॥  
मातृदुःखेन ते वक्त्रं  $ पूतिगन्धम् इदं भवेत्  &  
पित्रैव संस्कृतो यस्मात्  % तस्माच् छक्तिर् अभूद् इयम्  ॥ न्स्प्_१३।४३ ॥  
पक्षी दग्धः सुदुर्बुद्धे  $ पापात्मन् साम्प्रतं वृथा  &  
वृथा स्नानं वृथा तीर्थं  % वृथा जप्तं वृथा हुतम्  ॥ न्स्प्_१३।४४ ॥  
स जीवति वृथा ब्रह्मन्  $ यस्य माता सुदुःखिता  &  
यो रक्षेत् सततं भक्त्या  % मातरं मातृवत्सलः  ॥ न्स्प्_१३।४५ ॥  
तस्येहानुष्ठितं सर्वं  $ फलं चामुत्र चेह हि  &  
मातुश् च वचनं ब्रह्मन्  % पालितं यैर् नरोत्तमैः  ॥ न्स्प्_१३।४६ ॥  
ते मान्यास् ते नमस्कार्या  $ इह लोके परत्र च  &  
अतस् त्वं तत्र गत्वाद्य  % यत्र माता व्यवस्थिता  ॥ न्स्प्_१३।४७ ॥  
तां त्वं रक्षय जीवन्तीं  $ तद्रक्षा ते परं तपः  &  
क्रोधं परित्यजैनं त्वं  % दृष्टादृष्टविघातकम्  ॥ न्स्प्_१३।४८ ॥  
तयोः कुरु वधे शुद्धिं  $ पक्षिणोर् आत्मशुद्धये  &  
याथातथ्येन कथितम्  % एतत् सर्वं मया तव  ॥ न्स्प्_१३।४९ ॥  
ब्रह्मचारिन् कुरुष्व त्वं  $ यदीच्छसि सतां गतिम्  &  
इत्य् उक्त्वा विररामाथ  % द्विजपुत्रं पतिव्रता  ॥ न्स्प्_१३।५० ॥  
सो ऽपि ताम् आह भूयो ऽपि  $ सावित्रीं तु क्षमापयन्  &  
अज्ञानात् कृतपापस्य  % क्षमस्व वरवर्णिनि  ॥ न्स्प्_१३।५१ ॥  
मया तवाहितं यच् च  $ कृतं क्रोधनिरीक्षणम्  &  
तत् क्षमस्व महाभागे  % हितम् उक्तं पतिव्रते  ॥ न्स्प्_१३।५२ ॥  
तत्र गत्वा मया यानि  $ कर्माणि तु शुभव्रते  &  
कार्याणि तानि मे ब्रूहि  % यथा मे सुगतिर् भवेत्  ॥ न्स्प्_१३।५३ ॥  
तेनैवं उक्ता साप्य् आह  $ तं पृच्छन्तं पतिव्रता  &  
यानि कार्याणि वक्ष्यामि  % त्वया कर्माणि मे शृणु  ॥ न्स्प्_१३।५४ ॥  
पोष्या माता त्वया तत्र  $ निश्चयं भैक्षवृत्तिना  &  
अत्र वा तत्र वा ब्रह्मन्  % प्रायश्चित्तं च पक्षिणोः  ॥ न्स्प्_१३।५५ ॥  
यज्ञशर्मसुता कन्या  $ भार्या तव भविष्यति  &  
तां गृह्णीष्व च धर्मेण  % गते त्वयि स दास्यति  ॥ न्स्प्_१३।५६ ॥  
पुत्रस् ते भविता तस्याम्  $ एकः सन्ततिवर्धनः  &  
यायावरधनाद् वृत्तिः  % पितृवत् ते भविष्यति  ॥ न्स्प्_१३।५७ ॥  
पुनर् मृतायां भार्यायां  $ भविता त्वं त्रिदण्डकः  &  
स यत्याश्रमधर्मेण  % यथोक्त्यानुष्ठितेन च  \  
नरसिंहप्रसादेन  # वैष्णवं पदम् आप्स्यसि  ॥ न्स्प्_१३।५८ ॥  
भाव्यम् एतत् तु कथितं  $ मया तव हि पृच्छतः  &  
मन्यसे नानृतं त्व् एतत्  % कुरु सर्वं हि मे वचः  ॥ न्स्प्_१३।५९ ॥  
  
ब्राह्मण उवाच:  
गच्छामि मातृरक्षार्थम्  $ अद्यैवाहं पतिव्रते  &  
करिष्ये त्वद्वचः सर्वं  % तत्र गत्वा शुभेक्षणे  ॥ न्स्प्_१३।६० ॥  
इत्य् उक्त्वा गतवान् ब्रह्मन्  $ देवशर्मा ततस् त्वरन्  &  
संरक्ष्य मातरं यत्नात्  % क्रोधमोहविवर्जितः  ॥ न्स्प्_१३।६१ ॥  
कृत्वा विवाहम् उत्पाद्य  $ पुत्रं वंशकरं शुभम्  &  
मृतभार्यश् च सन्न्यस्य  % समलोष्टाश्मकाञ्चनः  \  
नरसिंहप्रसादेन  # परां सिद्धिम् अवाप्तवान्  ॥ न्स्प्_१३।६२ ॥  
पतिव्रताशक्तिर् इयं तवेरिता  $ धर्मश् च मातुः परिरक्षणं परम्  &  
संसारवृक्षं च निहत्य बन्धनं  % छित्वा च विष्णोः पदम् एति मानवः  ॥ न्स्प्_१३।६३ ॥  
  
॥ इति श्रीनरसिंहपुराणे ब्रह्मचारिसंवादो नाम त्रयोदशो ऽध्याय ॥ नर्प् १३ ॥  
  
____________________________________________________________________________  
  
  
व्यास उवाच:  
शृणु वत्स महाबुद्धे  $ शिष्याश् चैतां परां कथाम्  &  
मयोच्यमानां शृण्वन्तु  % सर्वपापप्रणाशिनीम्  ॥ न्स्प्_१४।१ ॥  
पुरा द्विजवरः कश्चिद्  $ वेदशास्त्रविशारदः  &  
मृतभार्यो गतस् तीर्थं  % चक्रे स्नानं यथाविधि  ॥ न्स्प्_१४।२ ॥  
तपः सुतप्तं विजने  $ निःस्पृहो दारकर्मणि  &  
भिक्षाहारः प्रवसितो  % जपस्नानपरायणः  ॥ न्स्प्_१४।३ ॥  
स्नात्वा स गङ्गां यमुनां सरस्वतीं  $ पुण्यां वितस्ताम् अथ गोमतीं च  &  
गयां समासाद्य पितृन् पितामहान्  % सन्तर्पयन् सन् गतवान् महेन्द्रम्  ॥ न्स्प्_१४।४ ॥  
तत्रापि कुण्डेषु गिरौ महामतिः  $ स्नात्वा नु दृष्ट्वा भृगुनन्दनोत्तमम्  &  
कृत्वा पितृभ्यस् तु तथैव तृप्तिं  % व्रजन् वनं पापहरं प्रविष्टः  ॥ न्स्प्_१४।५ ॥  
धारां पतन्तीं महतीं शिलोच्चयात्  $ सन्धार्य भक्त्या त्व् अनु नारसिंहे  &  
शिरस्य् अशेषाघविनाशिनीं तदा  % विशुद्धदेहः स बभूव विप्रः  ॥ न्स्प्_१४।६ ॥  
विन्ध्याचले सक्तम् अनन्तम् अच्युतं  $ भक्तैर् मुनीन्द्रैर् अपि पूजितं सदा  &  
आराध्य पुष्पैर् गिरिसम्भवैर् शुभैस्  % तत्रैव सिद्धिं त्व् अभिकाङ्क्ष्य संस्थितः  ॥ न्स्प्_१४।७ ॥  
स नारसिंहो बहुकालपूजया  $ तुष्टः सुनिद्रागतम् आह भक्तम्  &  
अनाश्रमित्वं गृहभङ्गकारणं ह्य्  % अतो गृहाणाश्रमम् उत्तमं द्विज  ॥ न्स्प्_१४।८ ॥  
अनाश्रमीति द्विज वेदपारगान्  $ अपि त्व् अहं नानुगृह्णामि चात्र  &  
तथापि निष्ठां तव वीक्ष्य सत्तम  % त्वयि प्रसन्नेन मयेत्य् उदीरितम्  ॥ न्स्प्_१४।९ ॥  
तेनैवम् उक्तः परमेश्वरेण  $ द्विजो ऽपि बुद्ध्या प्रविचिन्त्य वाक्यम्  &  
हरेर् अलङ्घ्यं नरसिंहमूर्तेर्  % भाधं च कृत्वा स यतिर् बभूव  ॥ न्स्प्_१४।१० ॥  
त्रिदण्डवृक्षाक्षपवित्रपाणिर्  $ आप्लुत्य तोये त्व् अघहारिणि स्थितः  &  
जपन् सदा मन्त्रम् अपास्तदोषं  % सावित्र्यम् ईशं हृदये स्मरन् हरिम्  ॥ न्स्प्_१४।११ ॥  
यथाकथञ्चित् प्रतिलभ्य शाकं  $ भैक्ष्याभितुष्टो वनवासवासी  &  
अभ्यर्च्य विष्णुं नरसिंहमूर्तिं  % ध्यात्वा च नित्यं हृदि शुद्धम् आद्यम्  ॥ न्स्प्_१४।१२ ॥  
विविक्तदेशे विपुले कुशासने  $ निवेश्य सर्वं हृदये ऽस्य सर्वम्  &  
बाह्यं समस्तं गुणम् इन्द्रियाणां  % विलीय भेदं भगवत्य् अनन्ते  ॥ न्स्प्_१४।१३ ॥  
विज्ञेयम् आनन्दम् अजं विशालं  $ सत्यात्मकं क्षेमपदं वरेण्यम्  &  
सञ्चिन्त्य तस्मिन् प्रविहाय देहं  % बभूव मुक्तः परमात्मरूपी  ॥ न्स्प्_१४।१४ ॥  
इमां कथां मुक्तिपरां यथोक्तां  $ पठन्ति ये नारसिंहं स्मरन्तः  &  
प्रयागतीर्थप्लवने तु यत् फलं  % तत् प्राप्य ते यान्ति हरेः पदं महत्  ॥ न्स्प्_१४।१५ ॥  
इत्य् एतद् उक्तं तव पुत्र पृच्छतः  $ पुरातनं पुण्यतमं पवित्रकम्  &  
संसारवृक्षस्य विनाशनं परं  % पुनः कम् इच्छस्य् अभिवाञ्छितं वद  ॥ न्स्प्_१४।१६ ॥  
  
॥ इति श्रीनरसिंहपुराणे चतुर्दशो ऽध्याय ॥ नर्प् १४ ॥  
  
____________________________________________________________________________  
  
  
श्रीशुक उवाच:  
श्रोतुम् इच्छाम्य् अहं तात  $ साम्प्रतं मुनिभिः सह  &  
संसारवृक्षं सकलं  % येनेदं परिवर्तते  ॥ न्स्प्_१५।१ ॥  
वक्तुम् अर्हसि मे तात  $ त्वयैतत् सूचितं पुरा  &  
नान्यो वेत्ति महाभाग  % संसारोच्चारलक्षणम्  ॥ न्स्प्_१५।२ ॥  
  
सूत उवाच:  
स पुत्रेणैवम् उक्तस् तु  $ शिष्याणां मध्यगेन च  &  
कृष्णद्वैपायनः प्राह  % संसारतरुलक्षणम्  ॥ न्स्प्_१५।३ ॥  
  
व्यास उवाच:  
शृण्वन्तु शिष्याः सकला  $ वत्स त्वं शृणु भावितः  &  
संसारवृक्षं वक्ष्यामि  % येन चेदं समावृतम्  ॥ न्स्प्_१५।४ ॥  
अव्यक्तमूलप्रभवस्  $ तस्माद् अग्रे तथोत्थितः  &  
बुद्धिस्कन्धमयश् चैव  % इन्द्रियाङ्करकोटरः  ॥ न्स्प्_१५।५ ॥  
महाभूतविशाखश् च  $ विशेषैः पत्त्रशाखवान्  &  
धर्माधर्मसुपुष्पश् च  % सुखदुःखफलोदयः  ॥ न्स्प्_१५।६ ॥  
आजीव्यः सर्वभूतानां  $ ब्रह्मवृक्षः सनातनः  &  
एतद् ब्रह्म परं चैव  % ब्रह्म वृक्षस्य तस्य तत्  ॥ न्स्प्_१५।७ ॥  
इत्य् एवं कथितं वत्स  $ संसारवृक्षलक्षणम्  &  
वृक्षं एनं समारूढा  % मोहम् आयान्ति देहिनः  ॥ न्स्प्_१५।८ ॥  
संसरन्तीह सततं  $ सुखदुःखसमन्विताः  &  
प्रायेण प्राकृता मर्त्या  % ब्रह्मज्ञानपराङ्मुखाः  ॥ न्स्प्_१५।९ ॥  
छित्त्वैनं कृतिनो यान्ति  $ नो यान्ति ब्रह्मज्ञानिनः  &  
कर्मक्रिये महाप्राज्ञ  % नैनं छिन्दन्ति दुष्कृताः  ॥ न्स्प्_१५।१० ॥  
एनं छित्त्वा च भित्त्वा च  $ ज्ञानेन परमासिना  &  
ततो ऽमरत्वं ते यान्ति  % यस्मान् नावर्तते पुनः  ॥ न्स्प्_१५।११ ॥  
देहदारमयैः पाशैर्  $ दृढं बद्धो ऽपि मुच्यते  &  
ज्ञानम् एव परं पुंसां  % श्रेयसाम् अभिवाञ्छितम्  \  
तोषणं नरसिंहस्य  # ज्ञानहीनः पशुः पुमान्  ॥ न्स्प्_१५।१२ ॥  
आहारनिद्राभयमैथुनानि  $ समानम् एतत् पशुभिर् नराणाम्  &  
ज्ञानं नराणाम् अधिकं हि लोके  % ज्ञानेन हीनाः पशुभिः समानाः  ॥ न्स्प्_१५।१३ ॥  
  
॥ इति श्रीनरसिंहपुराणे पञ्चदशो ऽध्याय ॥ नर्प् १५ ॥  
  
____________________________________________________________________________  
  
  
श्रीशुक उवाच:  
संसारवृक्षम् आरुह्य  $ द्वन्द्वपाशशतैर् दृढैः  &  
बध्यमानः सुतैश्वर्यैः  % पतितो योनिसागरे  ॥ न्स्प्_१६।१ ॥  
यः कामक्रोधलोभैस् तु  $ विषयैः परिपीडितः  &  
बद्धः स्वकर्मभिर् गौणैः  % पुत्रदारैषणादिभिः  ॥ न्स्प्_१६।२ ॥  
स केन निस्तरत्य् आशु  $ दुस्तरं भवसागरम्  &  
पृच्छाम् आख्याहि मे तात  % तस्य मुक्तिं कथं भवेत्  ॥ न्स्प्_१६।३ ॥  
  
श्रीव्यास उवाच:  
शृणु वत्स महाप्राज्ञ  $ यज् ज्ञात्वा मुक्तिम् आप्नुयात्  &  
तच् च वक्ष्यामि ते दिव्यं  % नारदेन श्रुतं पुरा  ॥ न्स्प्_१६।४ ॥  
नरके रौरवे घोरे  $ धर्मज्ञानविवर्जिताः  &  
स्वकर्मभिर् महादुःखं  % प्राप्ता यत्र यमालये  ॥ न्स्प्_१६।५ ॥  
महापापकृतं घोरं  $ सम्प्राप्ताः पापकृज्जनाः  &  
आलोक्य नारदः शीघ्रं  % गत्वा यत्र त्रिलोचनः  ॥ न्स्प्_१६।६ ॥  
गङ्गाधरं महादेवं  $ शङ्करं शूलपाणिनम्  &  
प्रणम्य विधिवद् देवं  % नारदः परिपृच्छति  ॥ न्स्प्_१६।७ ॥  
  
नारद उवाच:  
यः संसारे महाद्वन्द्वैः  $ कामभोगैः शुभाशुभैः  &  
शब्दादिविषयैर् बद्धः  % पीड्यमानः षडूर्मिभिः  ॥ न्स्प्_१६।८ ॥  
कथं नु मुच्यते क्षिप्रं  $ मृत्युसंसारसागरात्  &  
भगवन् ब्रूहि मे तत्त्वं  % श्रोतुम् इच्छामि शङ्कर  ॥ न्स्प्_१६।९ ॥  
तस्य तद् वचनं श्रुत्वा  $ नारदस्य त्रिलोचनः  &  
उवाच तम् ऋषिं शम्भुः  % प्रसन्नवदनो हरः  ॥ न्स्प्_१६।१० ॥  
  
महेश्वर उवाच:  
ज्ञानामृतं च गुह्यं च  $ रहस्यम् ऋषिसत्तम  &  
वक्ष्यामि शृणु दुःखघ्नं  % सर्वबन्धभयापहम्  ॥ न्स्प्_१६।११ ॥  
तृणादि चतुरास्यान्तं  $ भूतग्रामं चतुर्विधम्  &  
चराचरं जगत् सर्वं  % प्रसुप्तं यस्य मायया  ॥ न्स्प्_१६।१२ ॥  
तस्य विष्णोः प्रसादेन  $ यदि कश्चित् प्रबुध्यते  &  
स निस्तरति संसारं  % देवानाम् अपि दुस्तरम्  ॥ न्स्प्_१६।१३ ॥  
भोगैश्वर्यमदोन्मत्तस्  $ तत्त्वज्ञानपराङ्मुखः  &  
संसारसुमहापङ्के  % जीर्णा गौर् इव मज्जति  ॥ न्स्प्_१६।१४ ॥  
यस् त्व् आत्मानं निबध्नाति  $ कर्मभिः कोशकारवत्  &  
तस्य मुक्तिं न पश्यामि  % जन्मकोटिशतैर् अपि  ॥ न्स्प्_१६।१५ ॥  
तस्मान् नारद सर्वेशं  $ देवानां देवम् अव्ययम्  &  
आराधयेत् सदा संयग्  % ध्यायेद् विष्णुं समाहितः  ॥ न्स्प्_१६।१६ ॥  
यस् तं विश्वम् अनाद्यन्तम्  $ आद्यं स्वात्मनि संस्थितम्  &  
सर्वज्ञम् अमलं विष्णुं  % सदा ध्यायन् विमुच्यते  ॥ न्स्प्_१६।१७ ॥  
निर्विकल्पं निराकाशं  $ निष्प्रपञ्चं निरामयम्  &  
वासुदेवम् अजं विष्णुं  % सदा ध्यायन् विमुच्यते  ॥ न्स्प्_१६।१८ ॥  
निरञ्जनं परं शान्तम्  $ अच्युतं भूतभावनम्  &  
देवगर्भं विभुं विष्णुं  % सदा ध्यायन् विमुच्यते  ॥ न्स्प्_१६।१९ ॥  
सर्वपापविनिर्मुक्तम्  $ अप्रमेयम् अलक्षणम्  &  
निर्वाणम् अनघं विष्णुं  % सदा ध्यायन् विमुच्यते  ॥ न्स्प्_१६।२० ॥  
अमृतं परमानन्दं  $ सर्वपापविवर्जितम्  &  
ब्रह्मण्यं शङ्करं विष्णुं  % सदा सङ्कीर्त्य मुच्यते  ॥ न्स्प्_१६।२१ ॥  
योगेश्वरं पुराणाख्यम्  $ अशरीरं गुहाशयम्  &  
अमात्रम् अव्ययं विष्णुं  % सदा ध्यायन् विमुच्यते  ॥ न्स्प्_१६।२२ ॥  
शुभाशुभविनिर्मुक्तम्  $ ऊर्मिषट्कपरं विभुम्  &  
अचिन्त्यम् अमलं विष्णुं  % सदा ध्यायन् विमुच्यते  ॥ न्स्प्_१६।२३ ॥  
सर्वद्वन्द्वविनिर्मुक्तं  $ सर्वदुःखविवर्जितम्  &  
अप्रतर्क्यम् अजं विष्णुं  % सदा ध्यायन् विमुच्यते  ॥ न्स्प्_१६।२४ ॥  
अनामगोत्रम् अद्वैतं  $ चतुर्थं परमं पदम्  &  
तं सर्वहृद्गतं विष्णुं  % सदा ध्यायन् विमुच्यते  ॥ न्स्प्_१६।२५ ॥  
अरूपं सत्यसङ्कल्पं  $ शुद्धम् आकाशवत् परम्  &  
एकाग्रमनसा विष्णुं  % सदा ध्यायन् विमुच्यते  ॥ न्स्प्_१६।२६ ॥  
सर्वात्मकं स्वभावस्थम्  $ आत्मचैतन्यरूपकम्  &  
शुभ्रम् एकाक्षरं विष्णुं  % सदा ध्यायन् विमुच्यते  ॥ न्स्प्_१६।२७ ॥  
अनिर्वाच्यम् अविज्ञेयम्  $ अक्षरादिम् असम्भवम्  &  
एकं नूत्नं सदा विष्णुं  % सदा ध्यायन् विमुच्यते  ॥ न्स्प्_१६।२८ ॥  
विश्वाद्यं विश्वगोप्तारं  $ विश्वादं सर्वकामदम्  &  
स्थानत्रयातिगं विष्णुं  % सदा ध्यायन् विमुच्यते  ॥ न्स्प्_१६।२९ ॥  
सर्वदुःखक्षयकरं  $ सर्वशान्तिकरं हरिम्  &  
सर्वपापहरं विष्णुं  % सदा ध्यायन् विमुच्यते  ॥ न्स्प्_१६।३० ॥  
ब्रह्मादिदेवगन्धर्वैर्  $ मुनिभिः सिद्धचारणैः  &  
योगिभिः सेवितं विष्णुं  % सदा ध्यायन् विमुच्यते  ॥ न्स्प्_१६।३१ ॥  
विष्णौ प्रतिष्ठितं विश्वं  $ विष्णुर् विश्वे प्रतिष्ठितः  &  
विश्वेश्वरम् अजं विष्णुं  % कीर्तयन्न् एव मुच्यते  ॥ न्स्प्_१६।३२ ॥  
संसारबन्धनान् मुक्तिम्  $ इच्छन् कामम् अशेषतः  &  
भक्त्यैव वरदं विष्णुं  % सदा ध्यायन् विमुच्यते  ॥ न्स्प्_१६।३३ ॥  
  
व्यास उवाच:  
नारदेन पुरा पृष्ट  $ एवं स वृषभध्वजः  &  
यद् उवाच तदा तस्मै  % तन् मया कथितं तव  ॥ न्स्प्_१६।३४ ॥  
तम् एव सततं ध्याहि  $ निर्बीजं ब्रह्म केवलम्  &  
अवाप्स्यसि ध्रुवं तात  % शाश्वतं पदम् अव्ययम्  ॥ न्स्प्_१६।३५ ॥  
श्रुत्वा सुरऋषिविष्णोः  $ प्राधान्यम् इदम् ईश्वरात्  &  
स विष्णुं संयग् आराध्य  % परां सिद्धिम् अवाप्तवान्  ॥ न्स्प्_१६।३६ ॥  
यश् चैनं पठते चैव  $ नृसिंहकृतमानसः  &  
शतजन्मकृतं पापम्  % अपि तस्य प्रणश्यति  ॥ न्स्प्_१६।३७ ॥  
विष्णोः स्तवम् इदं पुण्यं  $ महादेवेन कीर्तितम्  &  
प्रातः स्नात्वा पठेन् नित्यम्  % अमृतत्वं स गच्छति  ॥ न्स्प्_१६।३८ ॥  
ध्यायन्ति ये नित्यम् अनन्तम् अच्युतं  $ हृत्पद्ममध्येष्व् अथ कीर्तयन्ति ये  &  
उपासकानां प्रभुम् ईश्वरं परं  % ते यान्ति सिद्धिं परमां तु वैष्णवीम्  ॥ न्स्प्_१६।३९ ॥  
  
॥ इति श्रीनरसिंहपुराणे विष्णोः स्तवराजनिरूपणे षोडशो ऽध्याय ॥ नर्प् १६ ॥  
  
____________________________________________________________________________  
  
  
श्रीशुक उवाच:  
किं जपन् मुच्यते तात  $ सततं विष्णुतत्परः  &  
संसारदुःखात् सर्वेषां  % हिताय वद मे पितः  ॥ न्स्प्_१७।१ ॥  
  
व्यास उवाच:  
अष्टाक्षरं प्रवक्ष्यामि  $ मन्त्राणां मन्त्रम् उत्तमम्  &  
यं जपन् मुच्यते मर्त्यो  % जन्मसंसारबन्धनात्  ॥ न्स्प्_१७।२ ॥  
हृत्पुण्डरीकमध्यस्थं  $ शङ्खचक्रगदाधरम्  &  
एकाग्रमनसा ध्यात्वा  % विष्णुं कुर्याज् जपं द्विजः  ॥ न्स्प्_१७।३ ॥  
एकान्ते निर्जनस्थाने  $ विष्ण्वग्रे वा जलान्तिके  &  
जपेद् अष्टाक्षरं मन्त्रं  % चित्ते विष्णुं निधाय वै  ॥ न्स्प्_१७।४ ॥  
अष्टाक्षरस्य मन्त्रस्य  $ ऋषिर् नारायणः स्वयम्  &  
छन्दश् च दैवी गायत्री  % परमात्मा च देवता  ॥ न्स्प्_१७।५ ॥  
शुक्लवर्णं च ॐकारं  $ नकारं रक्तम् उच्यते  &  
मोकारं वर्णतः कृष्णं  % नाकारं रक्तम् उच्यते  ॥ न्स्प्_१७।६ ॥  
राकारं कुङ्कुमाभं तु  $ यकारं पीतम् उच्यते  &  
णाकारम् अञ्जनाभं तु  % यकारं बहुवर्णकम्  ॥ न्स्प्_१७।७ ॥  
ॐ नमो नारायणायेति  $ मन्त्रः सर्वार्थसाधकः  &  
भक्तानां जपतां तात  % स्वर्गमोक्षफलप्रदः  \  
वेदानां प्रणयेनैष  # सिद्धो मन्त्रः सनातनः  ॥ न्स्प्_१७।८ ॥  
सर्वपापहरः श्रीमान्  $ सर्वमन्त्रेषु चोत्तमः  &  
एनम् अष्टाक्षरं मन्त्रं  % जपन् नारायणं स्मरेत्  ॥ न्स्प्_१७।९ ॥  
सन्ध्यावसाने सततं  $ सर्वपापैः प्रमुच्यते  &  
एष एव परो मन्त्र  % एष एव परं तपः  ॥ न्स्प्_१७।१० ॥  
एष एव परो मोक्ष  $ एष स्वर्ग उदाहृतः  &  
सर्ववेदरहस्येभ्यः  % सार एष समुद्धृतः  ॥ न्स्प्_१७।११ ॥  
विष्णुना वैष्णवानां हि  $ हिताय मनुजां पुरा  &  
एवं ज्ञात्वा ततो विप्रो ह्य्  % अष्टाक्षरम् इमं स्मरेत्  ॥ न्स्प्_१७।१२ ॥  
स्नात्वा शुचिः शुचौ देशे  $ जपेत् पापविशुद्धये  &  
जपे दाने च होमे च  % गमने ध्यानपर्वसु  ॥ न्स्प्_१७।१३ ॥  
जपेन् नारायणं मन्त्रं  $ कर्मपूर्वे परे तथा  &  
जपेत् सहस्रं नियुतं  % शुचिर् भूत्वा समाहितः  ॥ न्स्प्_१७।१४ ॥  
मासि मासि तु द्वादश्यां  $ विष्णुभक्तो द्विजोत्तमः  &  
स्नात्वा शुचिर् जपेद् यस् तु  % नमो नारायणं शतम्  ॥ न्स्प्_१७।१५ ॥  
स गच्छेत् परमं देवं  $ नारायणम् अनामयम्  &  
गन्धपुष्पादिभिर् विष्णुम्  % अनेनाराध्य यो जपेत्  ॥ न्स्प्_१७।१६ ॥  
महापातकयुक्तो ऽपि  $ मुच्यते नात्र संशयः  &  
हृदि कृत्वा हरिं देवं  % मन्त्रम् एनं तु यो जपेत्  ॥ न्स्प्_१७।१७ ॥  
सर्वपापविशुद्धात्मा  $ स गच्छेत् परमां गतिम्  &  
प्रथमेन तु लक्षेण  % आत्मशुद्धिर् भविष्यति  ॥ न्स्प्_१७।१८ ॥  
द्वितीयेन तु लक्षेण  $ मनुसिद्धिम् अवाप्नुयात्  &  
तृतीयेन तु लक्षेण  % स्वर्गलोकम् अवाप्नुयात्  ॥ न्स्प्_१७।१९ ॥  
चतुर्थेन तु लक्षेण  $ हरेः सामिप्यम् आप्नुयात्  &  
पञ्चमेन तु लक्षेण  % निर्मलं ज्ञानम् आप्नुयात्  ॥ न्स्प्_१७।२० ॥  
तथा षष्ठेन लक्षेण  $ भवेद् विष्णौ स्थिरा मतिः  &  
सप्तमेन तु लक्षेण  % स्वरूपं प्रतिपद्यते  ॥ न्स्प्_१७।२१ ॥  
अष्टमेन तु लक्षेण  $ निर्वाणम् अधिगच्छति  &  
स्वस्वधर्मसमायुक्तं  % जपं कुर्याद् द्विजोत्तमः  ॥ न्स्प्_१७।२२ ॥  
एतत् सिद्धिकरं मन्त्रम्  $ अष्टाक्षरम् अतन्द्रितः  &  
दुःस्वप्नासुरपैशाचा  % उरगा ब्रह्मराक्षसाः  ॥ न्स्प्_१७।२३ ॥  
जापिनं नोपसर्पन्ति  $ चौरक्षुद्राधयस् तथा  &  
एकाग्रमनसाव्याग्रो  % विष्णुभक्तो दृढव्रतः  ॥ न्स्प्_१७।२४ ॥  
जपेन् नारायणं मन्त्रम्  $ एतन् मृत्युभयापहम्  &  
मन्त्राणां परमो मन्त्रो  % देवतानां च दैवतम्  ॥ न्स्प्_१७।२५ ॥  
गुह्यानां परमं गुह्यम्  $ ॐकाराद्यक्षराष्टकम्  &  
आयुष्यं धनपुत्रांश् च  % पशून् विद्यां महद् यशः  ॥ न्स्प्_१७।२६ ॥  
धर्मार्थकाममोक्षांश् च  $ लभते च जपन् नरः  &  
एतत् सत्यं च धर्म्यं च  % वेदश्रुतिनिदर्शनात्  ॥ न्स्प्_१७।२७ ॥  
एतत् सिद्धिकरं नॄणां  $ मन्त्ररूपं न संशयः  &  
ऋषयः पितरो देवाः  % सिद्धास् त्व् असुरराक्षसाः  ॥ न्स्प्_१७।२८ ॥  
एतद् एव परं जप्त्वा  $ परां सिद्धिम् इतो गताः  &  
ज्ञात्वा यस् त्व् आत्मनः कालं  % शास्त्रान्तरविधानतः  \  
अन्तकाले जपन्न् एति  # तद् विष्णोः परमं पदम्  ॥ न्स्प्_१७।२९ ॥  
नारायणाय नम इत्य् अयम् एव सत्यं  $ संसारघोरविषसंहरणाय मन्त्रः  &  
शृण्वन्तु भव्यमतयो मुदितास् त्वरागा  % उच्चैस् तराम् उपदिशाम्य् अहम् ऊर्ध्वबाहुः  ॥ न्स्प्_१७।३० ॥  
भूत्वोर्ध्वबाहुर् अद्याहं  $ सत्यपूर्वं ब्रवीम्य् अहम्  &  
हे पुत्र शिष्याः शृणुत  % न मन्त्रो ऽष्टाक्षरात् परः  ॥ न्स्प्_१७।३१ ॥  
सत्यं सत्यं पुनः सत्यम्  $ उत्क्षिप्य भुजम् उच्यते  &  
वेदाच् छास्त्रं परं नास्ति  % न देवः केशवात् परः  ॥ न्स्प्_१७।३२ ॥  
आलोच्य सर्वशास्त्राणि  $ विचार्य च पुनः पुनः  &  
इदम् एकं सुनिष्पन्नं  % ध्येयो नारायणः सदा  ॥ न्स्प्_१७।३३ ॥  
इत्य् एतत् सकलं प्रोक्तं  $ शिष्याणां तव पुण्यदम्  &  
कथाश् च विविधाः प्रोक्ता  % मया भज जनार्दनम्  ॥ न्स्प्_१७।३४ ॥  
अष्टाक्षरम् इमं मन्त्रं  $ सर्वदुःखविनाशनम्  &  
जप पुत्र महाबुद्धे  % यदि सिद्धिम् अभीप्ससि  ॥ न्स्प्_१७।३५ ॥  
इदं स्तवं व्यासमुखात् तु निस्सृतं  $ सन्ध्यात्रये ये पुरुषाः पठन्ति  &  
ते धौतपाण्डुरपटा इव राजहंसाः  % संसारसागरम् अपेतभयास् तरन्ति  ॥ न्स्प्_१७।३६ ॥  
  
॥ इति श्रीनरसिंहपुराणे अष्टाक्षरमन्त्रमाहात्म्यं नाम सप्तदशो ऽध्याय ॥ नर्प् १७ ॥  
  
____________________________________________________________________________  
  
  
सूत उवाच:  
इति श्रुत्वा कथाः पुण्याः  $ सर्वपापप्रणाशिनीः  &  
नानाविधा मुनिश्रेष्ठाः  % कृष्णद्वैपायनात् पुनः  ॥ न्स्प्_१८।१ ॥  
शुकः पूर्वं महाभागो  $ भरद्वाजो महामते  &  
सिद्धैर् अन्यैश् च सहितो  % नारायणपरो ऽभवत्  ॥ न्स्प्_१८।२ ॥  
एवं ते कथिता विप्र  $ मार्कण्डेयादिकाः कथाः  &  
मया विचित्राः पापघ्न्यः  % किं भूयः श्रोतुम् इच्छसि  ॥ न्स्प्_१८।३ ॥  
  
भरद्वाज उवाच:  
वस्वादीनां तथा प्रोक्ता  $ मम सृष्टिस् त्वया पुरा  &  
अश्विनोर् मरुतां चैव  % नोक्तोत्पत्तिस् तु तां वद  ॥ न्स्प्_१८।४ ॥  
  
सूत उवाच:  
मरुतां विस्तरेणोक्ता  $ वैष्णवाख्ये महामते  &  
पुराणे शक्तिपुत्रेण  % पुरोत्पतिश् च वायुना  ॥ न्स्प्_१८।५ ॥  
अश्विनोर् देवयोश् चैव  $ सृष्टिर् उक्ता सुविस्तरात्  &  
सङ्क्षेपात् तव वक्ष्यामि  % सृष्टिम् एतां शृणुष्व मे  ॥ न्स्प्_१८।६ ॥  
ःदक्षकन्यादितिः ।  
ःअदितेर् आदित्यः पुत्रः ।  
ःतस्मै त्वष्टा दुहितरं सञ्ज्ञां नाम कन्यां दत्तवान् ॥ न्स्प्_१८।७ ॥  
ःसो ऽपि त्वाष्ट्रीं रूपवतीं मनोज्ञां प्राप्य तया सह रेमे ।  
ःसा कतिपयात् कालात् स्वभर्तुर् आदित्यस्य तापम् असहन्ती पितुर् गृहं जगाम ॥ न्स्प्_१८।८ ॥  
ःताम् अवलोक्य सुतां पितोवाच किं पुत्रि तव भर्ता सविता स्नेहात् त्वां रक्षत्य् उत परुष इति ॥ न्स्प्_१८।९ ॥  
ःएवं पितुर् वचनं श्रुत्वा सञ्ज्ञा तं प्रत्युवाच ।  
ःदग्धाहं भर्तुः प्रचण्डतापाद् इति ॥ न्स्प्_१८।१० ॥  
ःएवं श्रुत्वा ताम् आह पिता गच्छ पुत्रि भर्तुर् गृहम् इति ॥ न्स्प्_१८।११ ॥  
ःयुवतीस्त्रीणां भर्तुः शुश्रूषणम् एव धर्मः श्रेयान् ।  
ःअहम् अपि कतिपयदिवसाद् आगत्यादित्यस्योष्णतां जामातुर् उद्धरिष्यामि ॥ न्स्प्_१८।१२ ॥  
ःइत्युक्ता सा च पुनर् भर्तुर् गृहं प्राप्य कतिपयदिवसान् मनुं यमीं यमं चापत्यत्रयम् आदित्यात् प्रासूत ।  
ःपुनस् तदुष्णताम् असहन्ती छायां भर्तुर् अपभोगाय स्वप्रज्ञाबलेनोत्पाद्य तत्र संस्थाप्य गत्वोत्तरकुरून् अधिष्ठायाश्वी भूत्वा विचचार ॥ न्स्प्_१८।१३ ॥  
ःआदित्यो ऽपि सञ्ज्ञेयम् इति मत्वा तस्यां जायां पुनर् अपत्यत्रयम् उत्पादयाम्_अस ॥ न्स्प्_१८।१४ ॥  
ःमनुं शनैश्चरं तपतीं च ।  
ःस्वेष्व् अपत्येषु पक्षपातेन वर्ततीं छायां दृष्ट्वा यमः स्वपितरम् आह नेयम् अस्मन्मातेति ॥ न्स्प्_१८।१५ ॥  
ःपितापि तच् छ्रुत्वा भार्यां प्राह ।  
ःसर्वेष्व् अपत्येषु समम् एव वर्तताम् इति ॥ न्स्प्_१८।१६ ॥  
ःपुनर् अपि स्वेष्व् अपत्येषु स्नेहात् प्रवर्ततीं छायां दृष्ट्वा यमो यमी च तां बहुविधम् अपीत्थम् उवाच ।  
ःआदित्यसन्निधानात् तूष्णीं बभूवतः ॥ न्स्प्_१८।१७ ॥  
ःततश् छाया तयोः शापं दत्तवती ।  
ःयम त्वं प्रेतराजो भव यमि त्वं यमुना नाम नदी भवेत् ॥ न्स्प्_१८।१८ ॥  
ःततः क्रोधाद् आदित्यो ऽपि छायापुत्रयोः शापं दत्तवान् हे पुत्र शनैश्चर त्वं ग्रहो भव क्रूरदृष्टिर् मन्दगामी च पापग्रहस् त्वं च ॥ न्स्प्_१८।१९ ॥  
ःपुत्रि तपती नाम नदी भवेति अथादित्यो ध्यानम् आस्थाय सञ्ज्ञा क्व स्थितेति विचारयाम्_अस ॥ न्स्प्_१८।२० ॥  
ःस दृष्टवान् उत्तरकुरुषु ध्यानचक्षुषाश्वीभूय विचरन्ती ।  
ःस्वयं चाश्वरूपेण तत्र गत्वा तया सह सम्पर्कं कृतवान् ॥ न्स्प्_१८।२१ ॥  
ःतस्याम् एवादित्याद् अश्विनाव् उत्पन्नौ तयोर् अतिशयवपुषोः साक्षात् प्रजापतिर् आगत्य देवत्वं यज्ञभागत्वं मुख्यं च देवानां भिषजत्वं दत्त्वा जगाम ।  
ःआदित्यश् चाश्वरूपं विहाय स्वभार्यां सञ्ज्ञां त्वाष्ट्रीं स्वरूपधारिणीं नीत्वा स्वरूपम् आस्थाय दिवं जगाम ॥ न्स्प्_१८।२२ ॥  
ःविश्वकर्मा चागत्य आदित्यं नामभिः स्तुत्वा तदतिशयोष्णतांशताम् अपशातयाम्_अस ॥ न्स्प्_१८।२३ ॥  
एवं वः कथिता विप्रा  $ अश्विनौत्पत्तिर् उत्तमा  &  
पुण्या पवित्रा पापघ्नी  % भरद्वाज महामते  ॥ न्स्प्_१८।२४ ॥  
आदित्यपुत्रौ भिषजौ सुराणां  $ दिव्येन रूपेण विराजमानौ  &  
श्रुत्वा तयोर् जन्म नरः पृथिव्यां  % भवेत् सुरूपो दिवि मोदते च  ॥ न्स्प्_१८।२५ ॥  
  
॥ इति श्रीनरसिंहपुराणे अश्विनोर् उत्पत्तिर् नाम अष्टादशो ऽध्याय ॥ नर्प् १८ ॥  
  
____________________________________________________________________________  
  
  
भरद्वाज उवाच:  
यैः स्तुतो नामभिस् तेन  $ सविता विश्वकर्मणा  &  
तान्य् अहं श्रोतुम् इच्छामि  % वद सूत विवस्वतः  ॥ न्स्प्_१९।१ ॥  
  
सूत उवाच:  
तानि मे शृणु नामानि  $ यैः स्तुतो विश्वकर्मणा  &  
सविता तानि वक्ष्यामि  % सर्वपपहराणि ते  ॥ न्स्प्_१९।२ ॥  
आदित्यः सविता सूर्यः  $ खगः पूषा गभस्तिमान्  &  
तिमिरोन्मथनः शम्भुस्  % त्वष्टा मार्तण्ड आशुगः  ॥ न्स्प्_१९।३ ॥  
हिरण्यगर्भः कपिलस्  $ तपनो भास्करो रविः  &  
अग्निगर्भो ऽदितेः पुत्रः  % शम्भुस् तिमिरनाशनः  ॥ न्स्प्_१९।४ ॥  
अंशुमान् अंशुमाली च  $ तमोघ्नस् तेजसां निधिः  &  
आतपी मण्डली मृत्युः  % कपिलः सर्वतापनः  ॥ न्स्प्_१९।५ ॥  
हरिर् विश्वो महातेजाः  $ सर्वरत्नप्रभाकरः  &  
अंशुमाली तिमिरहा  % ऋग्यजुस्सामभावितः  ॥ न्स्प्_१९।६ ॥  
प्राणाविष्करणो मित्रः  $ सुप्रदीपो मनोजवः  &  
यज्ञेशो गोपतिः श्रीमान्  % भूतज्ञः क्लेशनाशनः  ॥ न्स्प्_१९।७ ॥  
अमित्रहा शिवो हंसो  $ नायकः प्रियदर्शनः  &  
शुद्धो विरोचनः केशी  % सहस्रांशुः प्रतर्दनः  ॥ न्स्प्_१९।८ ॥  
धर्मरश्मिः पतङ्गश् च  $ विशालो विश्वसंस्तुतः  &  
दुर्विज्ञेयगतिः शूरस्  % तेजोराशिर् महायशाः  ॥ न्स्प्_१९।९ ॥  
भ्राजिष्णुर् ज्योतिषाम् ईशो  $ विजिष्णुर् विश्वभावनः  &  
प्रभविष्णुः प्रकाशात्मा  % ज्ञानराशिः प्रभाकरः  ॥ न्स्प्_१९।१० ॥  
आदित्यो विश्वदृग् यज्ञ-  $ कर्ता नेता यशस्करः  &  
विमलो वीर्यवान् ईशो  % योगज्ञो योगभावनः  ॥ न्स्प्_१९।११ ॥  
अमृतात्मा शिवो नित्यो  $ वरेण्यो वरदः प्रभुः  &  
धनदः प्राणदः श्रेष्ठः  % कामदः कामरूपधृक्  ॥ न्स्प्_१९।१२ ॥  
तरणिः शाश्वतः शास्ता  $ शास्त्रज्ञस् तपनः शयः  &  
वेदगर्भो विभुर् वीरः  % शान्तः सावित्रिवल्लभः  ॥ न्स्प्_१९।१३ ॥  
ध्येयो विश्वेश्वरो भर्ता  $ लोकनाथो महेश्वरः  &  
महेन्द्रो वरुणो धाता  % विष्णुर् अग्निर् दिवाकरः  ॥ न्स्प्_१९।१४ ॥  
एतैस् तु नामभिः सूर्यः  $ स्तुतस् तेन महात्मना  &  
उवाच विश्वकर्माणं  % प्रसन्नो भगवान् रविः  ॥ न्स्प्_१९।१५ ॥  
भ्रमिम् आरोप्य माम् अत्र  $ मण्डलं मम शातय  &  
त्वद्बुद्धिस्थं मया ज्ञातम्  % एवम् औष्ण्यं शमं व्रजेत्  ॥ न्स्प्_१९।१६ ॥  
इत्युक्तो विश्वकर्मा च  $ तथा स कृतवान् द्विज  &  
शान्तोष्णः सविता तस्य  % दुहितुर् विश्वकर्मणः  ॥ न्स्प्_१९।१७ ॥  
सञ्ज्ञायाश् चाभवद् विप्र  $ भानुस् त्वष्टारम् अब्रवीत्  &  
त्वया यस्मात् स्तुतो ऽहं वै  % नाम्नाम् अष्टशतेन च  ॥ न्स्प्_१९।१८ ॥  
वरं वृणीष्व तस्मात् त्वं  $ वरदो ऽहं तवानघ  &  
इत्युक्तो भानुना सो ऽथ  % विश्वकर्माब्रवीद् इदम्  ॥ न्स्प्_१९।१९ ॥  
वरदो यदि मे देव  $ वरम् एतं प्रयच्छ मे  &  
एतैस् तु नामभिस् यस् त्वां  % नरः स्तोष्यति नित्यशः  ॥ न्स्प्_१९।२० ॥  
तस्य पापक्षयं देव  $ कुरु भक्तस्य भास्कर  ॥ न्स्प्_१९।२१ ॥  
तेनैवम् उक्तो दिनकृत् तथेति  $ त्वष्टारम् उक्त्वा विरराम भास्करः  &  
सञ्ज्ञां विशङ्कां रविमण्डलस्थितां  % कृत्वा जगामाथ रविं प्रसाद्य  ॥ न्स्प्_१९।२२ ॥  
  
॥ इति श्रीनरसिंहपुराणे एकोनविंशो ऽध्याय ॥ नर्प् १९ ॥  
  
____________________________________________________________________________  
  
  
  
साम्प्रतं मारुतोत्पत्तिं  $ वक्ष्यामि द्विजसत्तम  &  
पुरा देवासुरे युद्धे  % देवैर् इन्द्रादिभिर् दितेः  ॥ न्स्प्_२०।१ ॥  
ःपुत्राः पराभूता दितिश् च विनष्टपुत्रा महेन्द्रदर्पहरं पुत्रम् इच्छन्ती कश्यपम् ऋषिं स्वपतिम् आराधयाम्_अस ॥ न्स्प्_२०।२ ॥  
ःस च तपसा सन्तुष्टो गर्भाधानं चकार तस्याम् ।  
ःपुनस् ताम् एवम् उक्तवान् ॥ न्स्प्_२०।३ ॥  
ःयदि त्वं शुचिः सती शरच्छतम् इमं गर्भं धारयिष्यसि ततश् च महेन्द्रदर्पहन्ता पुत्रो भविष्यति ।  
ःइत्य् एवम् उक्ता सा च तं गर्भं धारयाम्_अस ॥ न्स्प्_२०।४ ॥  
ःइन्द्रो ऽपि तज् ज्ञात्वा वृद्धब्राह्मणरूपेणागत्य दितिपार्श्वं स्थितवान् ।  
ःकिञ्चिद् ऊनपूर्णे वर्षशते पादशौचम् अकृत्वा दितिः शयनम् आरुह्य निद्रां गता ॥ न्स्प्_२०।५ ॥  
ःसो ऽपि लब्धावसरो वज्रपाणिस् तत्कुक्षिं प्रविश्य वज्रेण तं गर्भं सप्तधा चिच्छेद ।  
ःसो ऽपि तेन प्रच्छिद्यमानो रुरोद ॥ न्स्प्_२०।६ ॥  
ःमा रोदीर् इति वदन्न् इन्द्रस् तान् सप्तधैकैकं चिच्छेद ॥ न्स्प्_२०।७ ॥  
ःसप्तधा ते सर्वे मरुतो यतो जातमात्रान् मा रोदीर् इत्य् उक्तवान् ।  
ःमहेन्द्रस्य सहाया अमी मरुतो नाम देवा बभूवुः ॥ न्स्प्_२०।८ ॥  
एवं मुने सृष्टिर् इयं तवेरिता  $ देवासुराणां नरनागरक्षसाम्  &  
वियन्मुखानाम् अपि यः पठेद् इदं  % शृण्वंश् च भक्त्या हरिलोकम् एति सः  ॥ न्स्प्_२०।९ ॥  
  
॥ इति श्रीनरसिंहपुराणे विंशतितमो ऽध्याय ॥ नर्प् २० ॥  
  
____________________________________________________________________________  
  
  
भरद्वाज उवाच:  
अनुसर्गश् च सर्गश् च  $ त्वया चित्रा कथेरिता  &  
वंशमन्वन्तरे ब्रूहि  % वंशानुचरितं च मे  ॥ न्स्प्_२१।१ ॥  
  
सूत उवाच:  
राज्ञां वंशः पुराणेषु  $ विस्तरेण प्रकीर्तितः  &  
सङ्क्षेपात् कथयिष्यामि  % वंशमन्वन्तराणि ते  ॥ न्स्प्_२१।२ ॥  
वंशानुचरितं चैव  $ शृणु विप्र महामते  &  
शृण्वन्तु मुनयश् चेमे  % श्रोतुम् आगत्य ये स्थिताः  ॥ न्स्प्_२१।३ ॥  
ःआदौ तावद् ब्रह्मा ब्रह्मणो मरीचिः ।  
ःमरीचेः कश्यपः कश्यपाद् आदित्यः ॥ न्स्प्_२१।४ ॥  
ःआदित्यान् मनुः ।  
ःमनोर् इक्ष्वाकुः इक्ष्वाकोर् विकुक्षिः ।  
ःविकुक्षेर् द्योतः द्योताद् वेनो वेनात् पृथुः पृथोः पृथाश्वः ॥ न्स्प्_२१।५ ॥  
ःपृथाश्वाद् असङ्ख्याताश्वः ।  
ःअसङ्ख्याताश्वान् मान्धाता ॥ न्स्प्_२१।६ ॥  
ःमान्धातुः पुरुकुत्सः पुरुकुत्साद् दृषदो दृषदाद् अभिशम्भुः ॥ न्स्प्_२१।७ ॥  
ःअभिशम्भोर् दारुणो दारुणात् सगरः ॥ न्स्प्_२१।८ ॥  
ःसगराद् धर्यश्वो हर्यश्वाद् धारीतः ॥ न्स्प्_२१।९ ॥  
ःहारीताद् रोहिताश्वो रोहिताश्वाद् अंशुमान् ।  
ःअंशुमतो भगीरथः ॥ न्स्प्_२१।१० ॥  
ःभगीरथात् सौदासः सौदासाच् छत्रुन्दमः ॥ न्स्प्_२१।११ ॥  
ःशत्रुन्दमाद् अनरण्यः अनरण्याद् दीर्घबाहुः दीर्घबाहोर् अजः ॥ न्स्प्_२१।१२ ॥  
ःअजाद् दशरथः ।  
ःदशरथाद् रामः रामाल् लवः लवात् पद्मः ॥ न्स्प्_२१।१३ ॥  
ःपद्माद् अनुपर्णः ।  
ःअनुपर्णाद् वस्त्रपाणिः ॥ न्स्प्_२१।१४ ॥  
ःवस्त्रपाणेः शुद्धोदनः ।  
ःशुद्धोदनाद् बुधः ।  
ःबुधाद् आदित्यवंशो निवर्तते ॥ न्स्प्_२१।१५ ॥  
सूर्यवंशभवास् ते प्राधान्येन प्रकीर्तिताः  ।*  
यैर् इयं पृथिवी भुक्ता धर्मतः क्षत्रियैः पुरा  ॥ न्स्प्_२१।१६ ॥*  
सूर्यस्य वंशः कथितो मया मुने  $ समुद्गता यत्र नरेश्वराः पुरा  &  
मयोच्यमानाञ् छशिनः समाहितः  % शृणुष्व वंशे ऽथ नृपान् अनुत्तमान्  ॥ न्स्प्_२१।१७ ॥  
  
॥ इति श्रीनरसिंहपुराणे सूर्यवंशकथनं नामैकविंशो ऽध्याय ॥ नर्प् २१ ॥  
  
____________________________________________________________________________  
  
  
सूत उवाच:  
सोमवंशं शृणुष्वाथ  $ भरद्वाज महामुने  &  
पुराणे विस्तरेणोक्तं  % सङ्क्षेपात् कथये ऽधुना  ॥ न्स्प्_२२।१ ॥  
ःआदौ तावद् ब्रह्मा ।  
ःब्रह्मणो मानसः पुत्रो मरीचिर् मरीचेर् दाक्षायण्यां दाक्षायिण्यां कश्यपः ॥ न्स्प्_२२।२ ॥  
ःकश्यपाद् अदितेर् आदित्यः ।  
ःआदित्यात् सुवर्णलायां मनुः ॥ न्स्प्_२२।३ ॥  
ःमनोर् सुरूपायां सोमः ।  
ःसोमाद् रोहिण्यां बुधः ।  
ःबुधाद् इलायां पुरूरवाः ॥ न्स्प्_२२।४ ॥  
ःपुरूरवस आयुः ।  
ःआयो रूपवत्यां नहुषः ॥ न्स्प्_२२।५ ॥  
ःनहुषात् पितृवत्यां ययातिः ।  
ःययातेः शर्मिष्ठायां पूरुः ॥ न्स्प्_२२।६ ॥  
ःपूरोर् वंशदायां सम्पातिः ।  
ःसम्पातेर् भानुदत्तायां सार्वभौमः ।  
ःसार्वभौमस्य वैदेह्यां भोजः ॥ न्स्प्_२२।७ ॥  
ःभोजस्य लिङ्गायां दुष्यन्तः ।  
ःदुष्यन्तस्य शकुन्तलायां भरतः ॥ न्स्प्_२२।८ ॥  
ःभरतस्य नन्दायाम् अजमीढः ।  
ःअजमीढस्य सुदेव्यां पृश्निः ।  
ःपृश्नेर् उग्रसेनायां प्रसरः ।  
ःप्रसरस्य बहुरूपायां शन्तनुः ।  
ःशन्तनोर् योजनगन्धायां विचित्रवीर्यः ।  
ःविचित्रवीर्यस्याम्बिकायां पाण्डुः ॥ न्स्प्_२२।९ ॥  
ःपाण्डोः कुन्तिदेव्याम् अर्जुनः ।  
ःअर्जुनात् सुभद्रायाम् अभिमन्युः ॥ न्स्प्_२२।१० ॥  
ःअभिमन्योर् उत्तरायां परीक्षितः ।  
ःपरीक्षितस्य मातृवत्यां जनमेजयः ।  
ःजनमेजयस्य पुण्यवत्यां शतानीकः ॥ न्स्प्_२२।११ ॥  
ःशतानीकस्य पुष्पवत्यां सहस्रानीकः ।  
ःसहस्रानीकस्य मृगवत्याम् उदयनः ।  
ःतस्य वासवदत्तायां नरवाहनः ॥ न्स्प्_२२।१२ ॥  
ःनरवाहनस्याश्वमेधायां क्षेमकः ।  
ःक्षेमकान्ताः पाण्डवाः सोमवंशो निवर्तते ॥ न्स्प्_२२।१३ ॥  
य इदं शृणुयान् नित्यं  $ राजवंशम् अनुत्तमम्  &  
सर्वपापविशुद्धात्मा  % विष्णुलोकं स गच्छति  ॥ न्स्प्_२२।१४ ॥  
यश् चेदं पठते नित्यं  $ श्राद्धे वा श्रावयेत् पितॄन्  &  
वंशानुकीर्तनं पुण्यं  % पितॄणां दत्तम् अक्षयम्  ॥ न्स्प्_२२।१५ ॥  
राज्ञां हि सोमस्य मया तवेरिता  $ वंशानुकीर्तिर् द्विज पापनाशनी  &  
शृणुष्व विप्रेन्द्र मयोच्यमानं  % मन्वन्तरं चापि चतुर्दशाख्यम्  ॥ न्स्प्_२२।१६ ॥  
  
॥ इति श्रीनरसिंहपुराणे सोमवंशानुकीर्तनं नाम द्वाविंशो ऽध्यायः ॥ नर्प् २२ ॥  
  
____________________________________________________________________________  
  
  
सूत उवाच:  
ःप्रथमं तावत् स्वायम्भुवं मन्वन्तरं तत्स्वरूपं कथितम् ।  
ःसर्गादौ स्वारोचिषो नाम द्वितीयो मनुः ॥ न्स्प्_२३।१ ॥  
ःतस्मिन् स्वारोचिषे मन्वन्तरे विपश्चिन् नाम देवेन्द्रः ।  
ःपारावताः सतुषिता देवाः ॥ न्स्प्_२३।२ ॥  
ःऊर्जस्तम्बः सुप्राणो दन्तो निरृषभो वरीयान् ईश्वरः सोमः सप्तर्षयश् चैवं किम्पुरुषाद्याः स्वारोचिषस्य मनोः पुत्रा राजानो भवन्ति ॥ न्स्प्_२३।३ ॥  
ःतृतीय उत्तमो नाम मनुः ।  
ःसुधामानः सत्याः शिवाः प्रतर्दना वंशवर्तिनश् च देवाः ।  
ःपञ्चैते द्वादशगणाः ॥ न्स्प्_२३।४ ॥  
ःतेषां सुशान्तिर् इन्द्रः ॥ न्स्प्_२३।५ ॥  
ःवन्द्याः सप्तर्षयो ऽभवन् ।  
ःअत्र परशुचित्राद्या मनोः सुताः ॥ न्स्प्_२३।६ ॥  
ःचतुर्थस् तामसो नाम मनुः ।  
ःतत्र मन्वन्तरे सुराः पराः सत्या सुधियश् च सप्तविंशतिका गणाः ॥ न्स्प्_२३।७ ॥  
ःतत्र भृशुण्डी नाम देवेन्द्रः ।  
ःहिरण्यरोमा देवश्रीर् ऊर्ध्वबाहुर् देवबाहुः सुधामा ह पर्जन्यो मुनिर् इत्य् एते सप्तर्षयः ॥ न्स्प्_२३।८ ॥  
ःज्योतिर्धामा पृथुः काश्यो ऽग्निर् धनक इत्य् एते तामसस्य मनोः पुत्रा राजानः ॥ न्स्प्_२३।९ ॥  
ःपञ्चमो नाम रैवतो मनुः ।  
ःतस्यान्तरे ऽमिता निरता वैकुण्ठाः सुमेधस इत्य् एते देवगणाश् चतुर्दशका गणाः ।  
ःअसुरान्तको नाम देवेन्द्रः ।  
ःसप्तकाद्या मनोः सुता राजानो वै बभूवुः ॥ न्स्प्_२३।१० ॥  
ःशान्तः शान्तभयो विद्वांस् तपस्वी मेधावी सुतपाः सप्तर्षयो ऽभवन् ॥ न्स्प्_२३।११ ॥  
ःषष्ठश् चाक्षुषो नाम मनुः ।  
ःपुरुशतद्युम्नप्रमुखास् तस्य सुता राजानः ।  
ःसुशान्ता आप्याः प्रसूता भव्याः प्रथिताश् च महानुभावाः लेखाद्याः पञ्चैते ह्य् अष्टका गणास् तत्र देवाः ॥ न्स्प्_२३।१२ ॥  
ःतेषाम् इन्द्रो मनोजवः ।  
ःमेधाः सुमेधा विरजा हविष्मान् उत्तमो मतिमान् नाम्ना सहिष्णुश् चैते सप्तर्षयः ॥ न्स्प्_२३।१३ ॥  
ःसप्तमो वैवस्वतो मनुः साम्प्रतं वर्तते ।  
ःतस्य पुत्रा इक्ष्वाकुप्रभृतयः क्षत्रिया भूभुजः ॥ न्स्प्_२३।१४ ॥  
ःआदित्यविश्ववसुरुद्राद्या देवाः पुरन्दरो ऽत्र देवेन्द्रः ॥ न्स्प्_२३।१५ ॥  
ःवशिष्ठः कश्यपो ऽत्रिर् जमदग्निर् गौतमविश्वामित्रभरद्वाजाः सप्तर्षयो भवन्ति ॥ न्स्प्_२३।१६ ॥  
ःभविष्याणि मन्वन्तराणि कथ्यन्ते ।  
ःतद् यथा आदित्यात् सञ्ज्ञायां जातो यो मनुः पूर्वोक्तश् छायायाम् उत्पन्नो मनुर् द्वितीयः स तु ।  
ःपूर्वजस्य सावर्णस्य मन्वन्तरं सावर्णिकम् अष्टमं शृणु ॥ न्स्प्_२३।१७ ॥  
ःमनुः सावर्णो अष्टमो भविता तत्र सुतपाद्या देवगणास् तेषां बलिर् इन्द्रो भविता ॥ न्स्प्_२३।१८ ॥  
ःदीप्तिमान् गालवो नाम कृपद्रौणिव्यासर्ष्यशृङ्गाश् च सप्तर्षयो भवितारः ।  
ःविराजोर्वरीयनिर्मोकाद्याः सावर्णस्य मनोः सुता राजानो भविष्यन्ति ॥ न्स्प्_२३।१९ ॥  
ःनवमो दक्षसावर्णिर् मनुर् भविता ।  
ःधृतिः कीर्तिर् दीप्तिः केतुः पञ्चहस्तो निरामयः पृथुश्रवाद्या दक्षसावर्णा राजानो ऽस्य मनोः पुत्राः ॥ न्स्प्_२३।२० ॥  
ःमरीचिगर्भाः सुधर्माणो हविष्मन्तस् तत्र देवताः ।  
ःतेषां इन्द्रो ऽद्भुतः ॥ न्स्प्_२३।२१ ॥  
ःसवनः कृतिमान् हव्यो वसुमेधातिथिर् ज्योतिष्मान् इत्य् एते सप्तर्षयः ॥ न्स्प्_२३।२२ ॥  
ःदशमो ब्रह्मसावर्णिर् मनुर् भविता ।  
ःविरुद्धादयस् तत्र देवाः ।  
ःतेषां शान्तिर् इन्द्रः ।  
ःहविष्मान् सुकृतिः सत्यस् तपोमूर्तिर् नाभागः प्रतिमोकः सप्तकेतुर् इत्य् एते सप्तर्षयः ॥ न्स्प्_२३।२३ ॥  
ःसुक्षेत्र उत्तमो भूरिषेणादयो ब्रह्मसावर्णिपुत्रा राजानो भविष्यन्ति ॥ न्स्प्_२३।२४ ॥  
ःएकादशे मन्वन्तरे धर्मसावर्णिको मनुः ॥ न्स्प्_२३।२५ ॥  
ःसिंहसवनादयो देवगणाः ।  
ःतेषां दिवस्पतिर् इन्द्रः ॥ न्स्प्_२३।२६ ॥  
ःनिर्मोहस् तत्त्वदर्शी निकम्पो निरुत्साहो धृतिमान् रुच्य इत्य् एते सप्तर्षयः ।  
ःचित्रसेनविचित्राद्या धर्मसावर्णिपुत्रा भूभृतो भविष्यन्ति ॥ न्स्प्_२३।२७ ॥  
ःरुद्रसावर्णिर् भविता द्वादशो मनुः ॥ न्स्प्_२३।२८ ॥  
ःकृतधामा तत्रेन्द्रो हरिता रोहिताः सुमनसः सुकर्माणः सुतपाश् च देवाः ॥ न्स्प्_२३।२९ ॥  
ःतपस्वी चारुतपास् तपोमूर्तिस् तपोरतिस् तपोधृतिर् ज्योतिस् तप इत्य् एते सप्तर्षयः ॥ न्स्प्_२३।३० ॥  
ःदेववान् देवश्रेष्ठाद्यास् तस्य मनोः सुता भूपाला भविष्यन्ति ॥ न्स्प्_२३।३१ ॥  
ःत्रयोदशो रुचिर् नाम मनुः ।  
ःस्रग्वी बाणः सुधर्मा प्रभृतयो देवगणाः ।  
ःतेषाम् इन्द्र ऋषभो नाम भविता ॥ न्स्प्_२३।३२ ॥  
ःनिश्चितो ऽग्नितेजा वपुष्मान् धृष्टो वारुणिर् हविष्मान् नहुषो भव्य इति सप्तर्षयः ।  
ःसुधर्मा देवानीकादयस् तस्य मनोः पुत्राः पृथ्वीश्वरा भविष्यन्ति ॥ न्स्प्_२३।३३ ॥  
ःभौमश् चतुर्दशो मनुर् भविता ।  
ःसुरुचिस् तत्रेन्द्रः ।  
ःचक्षुष्मन्तः पवित्राः कनिष्ठाभा देवगणाः ॥ न्स्प्_२३।३४ ॥  
ःअग्निबाहुशुचिशुक्रमाधवशिवाभीमजितश्वासा इत्य् एते सप्तर्षयः ।  
ःउरुगम्भीरब्रह्माद्यास् तस्य मनोः सुताः राजनः ॥ न्स्प्_२३।३५ ॥  
ःएवं ते चतुर्दश मन्वन्तराणि कथितानि ।  
ःराजानश् च यैर् इयं वसुधा पाल्यते ॥ न्स्प्_२३।३६ ॥  
मनुः सप्तर्षयो देवा  $ भूपालाश् च मनोः सुताः  &  
मन्वन्तरे भवन्त्य् एते  % शक्राश् चैवाधिकारिणः  ॥ न्स्प्_२३।३७ ॥  
चतुर्दशभिर् एतैस् तु  $ गतैर् मन्वन्तरैर् द्विज  &  
सहस्रयुगपर्यन्तः  % कालो गच्छति वासरः  ॥ न्स्प्_२३।३८ ॥  
तावत्प्रमाणा च निशा  $ ततो भवति सत्तम  &  
ब्रह्मरूपधरः शेते  % सर्वात्मा नृहरिः स्वयम्  ॥ न्स्प्_२३।३९ ॥  
त्रैलोक्यम् अखिलं ग्रस्ता  $ भगवान् आदिकृद् विभुः  &  
स्वमायाम् आस्थितो विप्र  % सर्वरूपी जनार्दनः  ॥ न्स्प्_२३।४० ॥  
अथ प्रबुद्धो भगवान्  $ यथा पूर्वं तथा पुनः  &  
युगव्यवस्थां कुरुते  % सृष्टिं च पुरुषोत्तमः  ॥ न्स्प्_२३।४१ ॥  
एते तवोक्ता मनवो ऽमराश् च  $ पुत्राश् च भूपा मुनयश् च सर्वे  &  
विभूतयस् तस्य स्थितौ स्थितस्य  % तस्यैव सर्वं त्वम् अवेहि विप्र  ॥ न्स्प्_२३।४२ ॥  
  
॥ इति श्रीनरसिंहपुराणे त्रयोविंशो ऽध्याय ॥ नर्प् २३ ॥  
  
____________________________________________________________________________  
  
  
श्रीसूत उवाच:  
अतः परं प्रवक्ष्यामि  $ वंशानुचरितं शुभम्  &  
शृण्वताम् अपि पापघ्नं  % सूर्यसोमनृपात्मकम्  ॥ न्स्प्_२४।१ ॥  
सूर्यवंशोद्भवो यो वै  $ मनुपुत्रः पुरोदितः  &  
इक्ष्वाकुर् नाम भूपालश्  % चरितं तस्य मे शृणु  ॥ न्स्प्_२४।२ ॥  
आसीद् भूमौ महाभाग  $ पुरी दिव्या सुशोभना  &  
सरयूतीरम् आसाद्य  % अयोध्या नाम नामतः  ॥ न्स्प्_२४।३ ॥  
अमरावत्यतिशया  $ त्रिंशद्योजनजालिनी  &  
हस्त्यश्वरथपत्त्योघैर्  % द्रुमैः कल्पद्रुमप्रभैः  ॥ न्स्प्_२४।४ ॥  
प्राकाराट्टप्रतोलीभिस्  $ तोरणैः काञ्चनप्रभैः  &  
विराजमाना सर्वत्र  % सुविभक्तचतुष्पथा  ॥ न्स्प्_२४।५ ॥  
अनेकभूमिप्रासादा  $ बहुभाण्डसुविक्रया  &  
पद्मोत्पलशुभैस् तोयैर्  % वापीभिर् उपशोभिता  ॥ न्स्प्_२४।६ ॥  
देवतायतनैर् दिव्यैर्  $ वेदघोषैश् च शोभिता  &  
वीणावेणुमृदङ्गैश् च  % शब्दैर् उत्कृष्टकैर् युता  ॥ न्स्प्_२४।७ ॥  
शालैस् तालैर् नालिकेरैः  $ पनसामलजम्बुकैः  &  
तथैवाम्रकपित्थाद्यैर्  % अशोकैर् उपशोभिता  ॥ न्स्प्_२४।८ ॥  
आरामैर् विविधैर् युक्ता  $ सर्वत्र फलपादपैः  &  
मल्लिकामालतीजाति-  % पाटलानागचम्पकः  ॥ न्स्प्_२४।९ ॥  
करवीरैः कर्णिकारैः  $ केतकीभिर् अलङ्कृता  &  
कदलीलवलीजाति-  % मातुलुङ्गमहाफलैः  \  
क्वचिच् चन्दनगन्धाद्यैर्  # नारङ्गैश् च सुशोभिता  ॥ न्स्प्_२४।१० ॥  
नित्योत्सवप्रमुदिता  $ गीतवाद्यविचक्षणैः  &  
नरनारीभिर् आढ्याभी  % रूपद्रविणप्रेक्षणैः  ॥ न्स्प्_२४।११ ॥  
नानाजनपदाकीर्णा  $ पताकाध्वजशोभिता  &  
देवतुल्यप्रभायुक्तैर्  % नृपपुत्रैश् च संयुता  ॥ न्स्प्_२४।१२ ॥  
सरूपाभिर् वरस्त्रीभिर्  $ देवस्त्रीभिर् इवावृता  &  
विप्रैः सत्कविभिर् युक्ता  % बृहस्पतिसमप्रभैः  ॥ न्स्प्_२४।१३ ॥  
वणिग्जनैस् तथा पौरैः  $ कल्पवृक्षवरैर् युता  &  
अश्वैर् उच्चैःश्रवस्तुल्यैर्  % दन्तिभिर् दिग्गजैर् इव  ॥ न्स्प्_२४।१४ ॥  
इति नानाविधैर् भावैर्  $ अयोध्येन्द्रपुरीसमा  &  
तां दृष्ट्वा नारदः श्लोकं  % सभामध्ये पुरोक्तवान्  ॥ न्स्प्_२४।१५ ॥  
स्वर्गं वै सृजमानस्य  $ व्यर्थं स्यात् पद्मजन्मनः  &  
जातायोध्याधिका स्वर्गात्  % कामभोगसमन्विता  ॥ न्स्प्_२४।१६ ॥  
ताम् आवसद् अयोध्यां तु  $ स्वभिषिक्तो महीपतिः  &  
जितवान् सर्वभूपालान्  % धर्मेण स महाबलः  ॥ न्स्प्_२४।१७ ॥  
माणिक्यमुकुटैर् युक्तै  $ राजभिर् मण्डलाधिपैः  &  
नमद्भिर् भक्तिभीतिभ्यां  % पादौ तस्य किणीकृतौ  ॥ न्स्प्_२४।१८ ॥  
इक्ष्वाकुर् अक्षतबलः  $ सर्वशास्त्रविशारदः  &  
तेजसेन्द्रेण सदृशो  % मनोः सूनुः प्रतापवन्  ॥ न्स्प्_२४।१९ ॥  
धर्मतो न्यायतश् चैव  $ वेदज्ञैर् ब्राह्मणैर् युतः  &  
पालयाम्_अस धर्मात्मा  % आसमुद्रां महीम् इमाम्  ॥ न्स्प्_२४।२० ॥  
अस्त्रैर् जिगाय सकलान्  $ संयुगे भूपतीन् बली  &  
अवजित्य सुतीक्ष्णैस् तु  % तन्मण्डलम् अथाहरत्  ॥ न्स्प्_२४।२१ ॥  
जितवान् परलोकांश् च  $ क्रतुभिर् भूरिदक्षिणैः  &  
दानैश् च विविधैर् ब्रह्मन्  % राजेक्ष्वाकुः प्रतापवान्  ॥ न्स्प्_२४।२२ ॥  
बाहुद्वयेन वसुधां  $ जिह्वाग्रेण सरस्वतीम्  &  
बभार पद्माम् उरसा  % भक्तिं चित्तेन माधवे  ॥ न्स्प्_२४।२३ ॥  
सन्तिष्ठतो हरे रूपम्  $ उपविष्टं च माधवम्  &  
शयानम् अप्य् अनन्तं तु  % कारयित्वा पटे ऽमलम्  ॥ न्स्प्_२४।२४ ॥  
त्रिकालं त्रयम् आराध्य  $ रूपं विष्णोर् महात्मनः  &  
गन्धपुष्पादिभिर् नित्यं  % रेमे दृष्ट्वा पटे हरिम्  ॥ न्स्प्_२४।२५ ॥  
कृष्णं तं कृष्णमेघाभं  $ भुजगेन्द्रनिवासिनम्  &  
पद्माक्षं पीतवासं च  % स्वप्नेष्व् अपि स दृष्टवान्  ॥ न्स्प्_२४।२६ ॥  
चकार मेघे तद्वर्णे  $ बहुमानमतिं नृपः  &  
पक्षपातं च तन्नाम्नि  % मृगे पद्मे च तादृशे  ॥ न्स्प्_२४।२७ ॥  
दिव्याकृतिं हरेः साक्षाद्  $ द्रष्टुं तस्य महीभृतः  &  
अतीव तृष्णा सञ्जाता  % अपूर्वैव हि सत्तम  ॥ न्स्प्_२४।२८ ॥  
तृष्णायां तु प्रबुद्धायां  $ मनसैव हि पार्थिवः  &  
चिन्तयाम्_अस मतिमान्  % राज्यभोगम् असारवत्  ॥ न्स्प्_२४।२९ ॥  
वेश्मदारसुतक्षेत्रं  $ संयस्तं येन दुःखदम्  &  
वैराग्यज्ञानपूर्वेण  % लोके ऽस्मिन् नास्ति तत्समः  ॥ न्स्प्_२४।३० ॥  
इत्य् एवं चिन्तयित्वा तु  $ तपस्य् आसक्तचेतनः  &  
वसिष्ठं परिपप्रच्छ  % तत्रोपायं पुरोहितम्  ॥ न्स्प्_२४।३१ ॥  
तपोबलेन देवेशं  $ नारायणम् अजं मुने  &  
द्रष्टुम् इच्छाम्य् अहं तत्र  % उपायं तं वदस्व मे  ॥ न्स्प्_२४।३२ ॥  
इत्युक्तः प्राह राजानां  $ तपस्य् आसक्तमानसम्  &  
वसिष्ठः सर्वधर्मज्ञः  % सदा तस्य हिते रतः  ॥ न्स्प्_२४।३३ ॥  
यदीच्छसि महाराज  $ द्रष्टुं नारायणं परम्  &  
तपसा सुकृतेनेह  % आराधय जनार्दनम्  ॥ न्स्प्_२४।३४ ॥  
केनाप्य् अतप्ततपसा  $ देवदेवो जनार्दनः  &  
द्रष्टुं न शक्यते जातु  % तस्मात् तं तपसार्चय  ॥ न्स्प्_२४।३५ ॥  
पूर्वदक्षिणदिग्भागे  $ सरयूतीरगे नृप  &  
गालवप्रमुखानां च  % ऋषीणाम् अस्ति चाश्रमः  ॥ न्स्प्_२४।३६ ॥  
पञ्चयोजनम् अध्वानं  $ स्थानम् अस्मात् तु पावनम्  &  
नानाद्रुमलताकीर्णं  % नानापुष्पसमाकुलम्  ॥ न्स्प्_२४।३७ ॥  
स्वमन्त्रिणि महाप्राज्ञे  $ नीतिमत्य् अर्जुने नृप  &  
स्वराज्यभारं विन्यस्य  % कर्मकाण्डम् अपि द्विज  ॥ न्स्प्_२४।३८ ॥  
स्तुत्वाराध्य गणाध्यक्षम्  $ इतो व्रज विनायकम्  &  
तपःसिद्ध्यर्थम् अन्विच्छंस्  % तस्मात् तत्र तपः कुरु  ॥ न्स्प्_२४।३९ ॥  
तापसं वेषम् आस्थाय  $ शाकमूलफलाशनः  &  
ध्यायन् नारायणं देवम्  % इमं मन्त्रं सदा जप  ॥ न्स्प्_२४।४० ॥  
ॐ नमो भगवते वासुदेवाय ।  
एष सिद्धिकरो मन्त्रो  $ द्वादशाक्षरसञ्ज्ञितः  &  
जप्त्वैनं मुनयः सिद्धिं  % परां प्राप्ताः पुरातनाः  ॥ न्स्प्_२४।४१ ॥  
गत्वा गत्वा निवर्तन्ते  $ चन्द्रसूर्यादयो ग्रहाः  &  
अद्यापि न निवर्तन्ते  % द्वादशाक्षरचिन्तकाः  ॥ न्स्प्_२४।४२ ॥  
बाह्येन्द्रियं हृदि स्थाप्य  $ मनः सूक्ष्मे परात्मनि  &  
नृप सञ्जप तन् मन्त्रं  % द्रष्टव्यो मधुसूदनः  ॥ न्स्प्_२४।४३ ॥  
इति ते कथितोपायो  $ हरिप्राप्तेस् तपःकृतौ  &  
पृच्छतः साम्प्रतं भूयो  % यदीच्छसि कुरुष्व तत्  ॥ न्स्प्_२४।४४ ॥  
इत्य् एवम् उक्तो मुनिना स राजा  $ राज्यं भुवो मन्त्रिवरे समर्प्य  &  
स्तुत्वा गणेशं सुमनोभिर् अर्च्य  % गतः पुरात् स्वात् तपसे धृतात्मा  ॥ न्स्प्_२४।४५ ॥  
  
॥ इति श्रीनरसिंहपुराणे इक्ष्वाकुचरित्रं चतुर्विंशो ऽध्यायः ॥ नर्प् २४ ॥  
  
____________________________________________________________________________  
  
  
भरद्वाज उवाच:  
कथं स्तुतो गणाध्यक्षस्  $ तेन राज्ञा महात्मना  &  
यथा तेन तपस् तप्तं  % तन् मे वद महामते  ॥ न्स्प्_२५।१ ॥  
  
सूत उवाच:  
चतुर्थीदिवसे राजा  $ स्नात्वा त्रिषवणं द्विज  &  
रक्ताम्बरधरो भूत्वा  % रक्तगन्धानुलेपनः  ॥ न्स्प्_२५।२ ॥  
सुरक्तकुसुमैर् हृद्यैर्  $ विनायकम् अथार्चयत्  &  
रक्तचन्दनतोयेन  % स्नानपूर्वं यथाविधि  ॥ न्स्प्_२५।३ ॥  
विलिप्य रक्तगन्धेन  $ रक्तपुष्पैः प्रपूजयत्  &  
ततो ऽसौ दत्तवान् धूपम्  % आज्ययुक्तं सचन्दनम्  \  
नैवेद्यं चैव हारिद्रं  # गुडखण्डघृतप्लुतम्  ॥ न्स्प्_२५।४ ॥  
एवं सुविधिना पूज्य  $ विनायकम् अथास्तवीत्  ॥ न्स्प्_२५।५अब् ॥  
  
इक्ष्वाकुर् उवाच:  
नमस्कृत्य महादेवं  $ स्तोष्ये ऽहम् तं विनायकम्  ॥ न्स्प्_२५।५च्द् ॥  
महागणपतिं शूरम्  $ अजितं ज्ञानवर्धनम्  &  
एकदन्तं द्विदन्तं च  % चतुर्दन्तं चतुर्भुजम्  ॥ न्स्प्_२५।६ ॥  
त्र्यक्षं त्रिशूलहस्तं च  $ रक्तनेत्रं वरप्रदम्  &  
आम्बिकेयं शूर्पकर्णं  % प्रचण्डं च विनायकम्  ॥ न्स्प्_२५।७ ॥  
आरक्तं दण्डिनं चैवम्  $ वह्निवक्त्रं हुतप्रियम्  &  
अनर्चितो विघ्नकरः  % सर्वकार्येषु यो नृणाम्  ॥ न्स्प्_२५।८ ॥  
तं नमामि गणाध्यक्षं  $ भीमम् उग्रम् उमासुतम्  &  
मदमत्तं विरूपाक्षं  % भक्तविघ्ननिवारकम्  ॥ न्स्प्_२५।९ ॥  
सूर्यकोटिप्रतीकाशं  $ भिन्नाञ्जनसमप्रभम्  &  
बद्धं सुनिर्मलं शान्तं  % नमस्यामि विनायकम्  ॥ न्स्प्_२५।१० ॥  
नमो ऽस्तु गजवक्त्राय  $ गणानां पतये नमः  &  
मेरुमन्दररूपाय  % नमः कैलासवासिने  ॥ न्स्प्_२५।११ ॥  
विरूपाय नमस् ते ऽस्तु  $ नमस् ते ब्रह्मचारिणे  &  
भक्तस्तुताय देवाय  % नमस् तुभ्यं विनायक  ॥ न्स्प्_२५।१२ ॥  
त्वया पुराण पूर्वेषां  $ देवानां कार्यसिद्धये  &  
गजरूपं समास्थाय  % त्रासिताः सर्वदानवाः  ॥ न्स्प्_२५।१३ ॥  
ऋषीणां देवतानां च  $ नायकत्वं प्रकाशितम्  &  
यतस् ततः सुरैर् अग्रे  % पूज्यसे त्वं भवात्मज  ॥ न्स्प्_२५।१४ ॥  
त्वाम् आराध्य गणाध्यक्षं  $ सर्वज्ञं कामरूपिणम्  &  
कार्यार्थं रक्तकुसुमै  % रक्तचन्दनवारिभिः  ॥ न्स्प्_२५।१५ ॥  
रक्ताम्बरधरो भूत्वा  $ चतुर्थ्याम् अर्चयेज् जपेत्  &  
त्रिकालं एककालं वा  % पूजयेन् नियताशनः  ॥ न्स्प्_२५।१६ ॥  
राजानं राजपुत्रं वा  $ राजमन्त्रिणम् एव वा  &  
राज्यं च सर्वविघ्नेश  % वशं कुर्यात् सराष्ट्रकम्  ॥ न्स्प्_२५।१७ ॥  
अविघ्नं तपसो मह्यं  $ कुरु नौमि विनायक  &  
मयेत्थं संस्तुतो भक्त्या  % पूजितश् च विशेषतः  ॥ न्स्प्_२५।१८ ॥  
यत् फलं सर्वतीर्थेषु  $ सर्वयज्ञेषु यत् फलम्  &  
तत् फलं पूर्णम् आप्नोति  % स्तुत्वा देवं विनायकम्  ॥ न्स्प्_२५।१९ ॥  
विषमं न भवेत् तस्य  $ न च गच्छेत् पराभवम्  &  
न च विघ्नो भवेत् तस्य  % जातो जातिस्मरो भवेत्  ॥ न्स्प्_२५।२० ॥  
य इदं पठते स्तोत्रं  $ षड्भिर् मासैर् वरं लभेत्  &  
संवत्सरेण सिद्धिं च  % लभते नात्र संशयः  ॥ न्स्प्_२५।२१ ॥  
  
ःसूत उवाचः  
एवं स्तुत्वा पुरा राजा  $ गणाध्यक्षं द्विजोत्तम  &  
तापसं वेषम् आस्थाय  % तपश् चर्तुम् गतो वनम्  ॥ न्स्प्_२५।२२ ॥  
उत्सृज्य वस्त्रं नागत्वक्-  $ सदृशं बहुमूल्यकम्  &  
कठिनां तु त्वचं वार्क्षीं  % कट्यां धत्ते नृपोत्तमः  ॥ न्स्प्_२५।२३ ॥  
तथा रत्नानि दिव्यानि  $ वलयानि निरस्य तु  &  
अक्षसूत्रम् अलङ्कारं  % फलैः पद्मस्य शोभनम्  ॥ न्स्प्_२५।२४ ॥  
तथोत्तमाङ्गे मुकुटं  $ रत्नहाटकशोभितम्  &  
त्यक्त्वा जटाकलापं तु  % तपोर्थे बिभृयान् नृपः  ॥ न्स्प्_२५।२५ ॥  
कृत्वेत्थं स तपोवेषं  $ वसिष्ठोक्तं तपोवनम्  &  
प्रविश्य च तपस् तेपे  % शाकमूलफलाशनः  ॥ न्स्प्_२५।२६ ॥  
ग्रीष्मे पञ्चाग्निमध्यस्थो  $ ऽतपत् काले महातपाः  &  
वर्षाकाले निरालम्बो  % हेमन्ते च सरोजले  ॥ न्स्प्_२५।२७ ॥  
इन्द्रियाणि समस्तानि  $ नियम्य हृदये पुनः  &  
मनो विष्णौ समावेश्य  % मन्त्रं वै द्वादशाक्षरम्  ॥ न्स्प्_२५।२८ ॥  
जपतो वायुभक्षस्य  $ तस्य राज्ञो महात्मनः  &  
आविर् बभूव भगवान्  % ब्रह्मा लोकपितामहः  ॥ न्स्प्_२५।२९ ॥  
तम् आगतम् अथालोक्य  $ पद्मयोनिं चतुर्मुखम्  &  
प्रणम्य भक्तिभावेन  % स्तुत्या च पर्यतोषयत्  ॥ न्स्प्_२५।३० ॥  
नमो हिरण्यगर्भाय  $ जगत्स्रष्ट्रे महात्मने  &  
वेदशास्त्रार्थविदुषे  % चतुर्वक्त्राय ते नमः  ॥ न्स्प्_२५।३१ ॥  
इति स्तुतो जगत्स्रष्टा  $ ब्रह्मा प्राह नृपोत्तमम्  ॥ न्स्प्_२५।३२अब् ॥  
तपस्य् अभिरतं शान्तं  $ त्यक्तराज्यं महासुखम्  ॥ न्स्प्_२५।३२च्द् ॥  
  
ब्रह्मोवाच:  
लोकप्रकाशको राजन्  $ सूर्यस् तव पितामहः  ॥ न्स्प्_२५।३२एड़् ॥  
मुनीनाम् अपि सर्वेषां  $ सदा मान्यो मनुः पिता  &  
कृतवन्तौ तपः पूर्वं  % तीव्रं पितृपितामहौ  ॥ न्स्प्_२५।३३ ॥  
किमर्थं राज्यभोगं तु  $ त्यक्त्वा सर्वं नृपोत्तम  &  
तपः करोषि घोरं त्वं  % समाचक्ष्व महामते  ॥ न्स्प्_२५।३४ ॥  
इत्युक्तो ब्रह्मणा राजा  $ तं प्रणम्याब्रवीद् वचः  &  
दृष्टुम् इच्छंस् तपश्चर्या-  % बलेन मधुसूदनम्  ॥ न्स्प्_२५।३५ ॥  
करोम्य् एवं तपो ब्रह्मन्  $ शङ्खचक्रगदाधरम्  &  
इत्युक्तः प्राह राजानं  % पद्मजन्मा हसन्न् इव  ॥ न्स्प्_२५।३६ ॥  
न शक्यस् तपसा द्रष्टुं  $ त्वया नारायणो विभुः  &  
मादृशैर् अपि नो दृश्यः  % केशवः क्लेशनाशनः  ॥ न्स्प्_२५।३७ ॥  
पुरातनीं पुण्यकथां  $ कथयामि निबोध मे  &  
निशान्ते प्रलये लोकान्  % निनीय कमलेक्षणः  ॥ न्स्प्_२५।३८ ॥  
अनन्तभोगशयने  $ योगनिद्रां गतो हरिः  &  
सनन्दनाद्यैर् मुनिभिः  % स्तूयमानो महामते  ॥ न्स्प्_२५।३९ ॥  
तस्य सुप्तस्य नाभौ तु  $ महत् पद्मम् अजायत  &  
तस्मिन् पद्मे शुभे राजन्  % जातो ऽहं वेदवित् पुरा  ॥ न्स्प्_२५।४० ॥  
ततो भूत्वा त्व् अधोदृष्टिर्  $ दृष्टवान् कमलेक्षणम्  &  
अनन्तभोगपर्यङ्के  % भिन्नाञ्जननिभं हरिम्  ॥ न्स्प्_२५।४१ ॥  
अतसीकुसुमाभासं  $ शयानं पीतवाससम्  &  
दिव्यरत्नविचित्राङ्गं  % मुकुटेन विराजितम्  ॥ न्स्प्_२५।४२ ॥  
कुन्देन्दुसदृशाकारम्  $ अनन्तं च महामते  &  
सहस्रफणमध्यस्थैर्  % मणिभिर् दीप्तिमत्तरम्  ॥ न्स्प्_२५।४३ ॥  
क्षणमात्रं तु तं दृष्ट्वा  $ पुनस् तत्र न दृष्टवान्  &  
दुःखेन महताविष्टो  % बभूवाहं नृपोत्तम  ॥ न्स्प्_२५।४४ ॥  
ततो न्व् अवातरं तस्मात्  $ पद्मनालं समाश्रितः  &  
कौतूहलेन तं द्रष्टुं  % नारायणम् अनामयम्  ॥ न्स्प्_२५।४५ ॥  
ततस् त्व् अन्विष्य राजेन्द्र  $ सलिलान्ते न दृष्टवान्  &  
श्रीशं पुनस् तम् एवाहं  % पद्मम् आश्रित्य चिन्तयन्  ॥ न्स्प्_२५।४६ ॥  
तद् रूपं वासुदेवस्य  $ द्रष्टुं तेपे महत् तपः  &  
ततो माम् अन्तरिक्षस्था  % वाग् उवाचाशरीरिणी  ॥ न्स्प्_२५।४७ ॥  
वृथा किं क्लिश्यते ब्रह्मन्  $ साम्प्रतं कुरु मे वचः  &  
न दृश्यो भगवान् विष्णुस्  % तपसा महतापि ते  ॥ न्स्प्_२५।४८ ॥  
सृष्टिं कुरु तदाज्ञप्तो  $ यदि द्रष्टुम् इहेच्छसि  &  
शुद्धस्फटिकसङ्काश-  % नागपर्यङ्कशायिनम्  ॥ न्स्प्_२५।४९ ॥  
यद् दृष्टं शार्ङ्गिणो रूपं  $ भिन्नाञ्जनसमप्रभम्  &  
प्रतिभानियतं रूपं  % विमानस्थं महामते  ॥ न्स्प्_२५।५० ॥  
भज नित्यम् अनालस्यस्  $ ततो द्रक्ष्यसि माधवम्  &  
तयेत्थं चोदितो राजंस्  % त्यक्त्वा तप्तम् अनुक्षणम्  ॥ न्स्प्_२५।५१ ॥  
सृष्टवान् लोकभूतानां  $ सृष्टिं सृष्ट्वा स्थितस्य च  &  
आविर् बभूव मनसि  % विश्वकर्मा प्रजापतिः  ॥ न्स्प्_२५।५२ ॥  
अनन्तकृष्णयोस् तेन  $ द्वे रूपे निर्मिते शुभे  &  
विमानस्थो यथापूर्वं  % मया दृष्टो जले नृप  ॥ न्स्प्_२५।५३ ॥  
तथैव तं ततो भक्त्या  $ सम्पूज्याहं हरिं स्थितः  &  
तत्प्रसादात् तपः श्रेष्ठं  % मया ज्ञानम् अनुत्तमम्  ॥ न्स्प्_२५।५४ ॥  
लब्ध्वा मुक्तिं च पश्यामि  $ अविकारक्रियासुखम्  &  
तद् अहं ते प्रवक्ष्यामि  % हितं नृपवरेश्वर  ॥ न्स्प्_२५।५५ ॥  
विसृज्यैतत् तपो घोरं  $ पुरीं व्रज निजां नृप  &  
प्रजानां पालनं धर्मस्  % तपश् चैव महीभृताम्  ॥ न्स्प्_२५।५६ ॥  
विमानं प्रेषयिष्यामि  $ सिद्धद्विजगणान्वितम्  &  
तत्राराधय देवेशं  % बाह्यार्थैर् अखिलैः शुभैः  ॥ न्स्प्_२५।५७ ॥  
नारायणम् अनन्ताख्ये  $ शयानं क्रतुभिर् यजन्  &  
निष्कामो नृपशार्दूल  % प्रजा धर्मेण पालय  ॥ न्स्प्_२५।५८ ॥  
प्रसादाद् वासुदेवस्य  $ मुक्तिस् ते भविता नृप  &  
इत्य् उक्त्वा तं जगामाथ  % ब्रह्मलोकं पितामहः  ॥ न्स्प्_२५।५९ ॥  
इक्ष्वाकुश् चिन्तयन्न् आस्ते  $ पद्मयोनिवचो द्विज  &  
आविर् बभूव पुरतो  % विमानं तन् महीभृतः  ॥ न्स्प्_२५।६० ॥  
ब्रह्मदत्तं द्विजयुतं  $ माधवानन्तयोः शुभम्  &  
तं दृष्ट्वा परया भक्त्या  % नत्वा च पुरुषोत्तमम्  ॥ न्स्प्_२५।६१ ॥  
ऋषीन् प्रणम्य विप्रांश् च  $ तद् आदाय ययौ पुरीम्  &  
पौरैर् जनैश् च नारीभिर्  % दृष्टः शोभासमन्वितैः  ॥ न्स्प्_२५।६२ ॥  
लाजा विनिक्षिपद्भिश् च  $ नीतो राजा स्वकं गृहम्  &  
स्वमन्दिरे विशाले तु  % विमानं वैष्णवं शुभम्  ॥ न्स्प्_२५।६३ ॥  
संस्थाप्याराधयाम्_अस  $ तैर् द्विजैर् अर्चितं हरिम्  &  
महिष्यः शोभना यास् तु  % पिष्ट्वा तु हरिचन्दनम्  ॥ न्स्प्_२५।६४ ॥  
मालां कृत्वा सुगन्धाढ्यां  $ प्रीतिस् तस्य ववर्ध ह  &  
पौराः कर्पूरं श्रीखण्डं  % कुङ्कुमाद्य् अगुरुं तथा  ॥ न्स्प्_२५।६५ ॥  
कृत्स्नं विशेषतो वस्त्रं  $ महिषाख्यं च गुग्गुलम्  &  
पुष्पाणि विष्णुयोग्यानि  % ददुर् आनीय भूपतेः  ॥ न्स्प्_२५।६६ ॥  
विमानस्थं हरिं पूज्य  $ गन्धपुष्पादिभिः क्रमात्  &  
त्रिसन्ध्यं परया भक्त्या  % जपैः स्तोत्रैश् च वैष्णवैः  ॥ न्स्प्_२५।६७ ॥  
गीतैः कोलाहलैः शब्दैः  $ शङ्खवादित्रनादितैः  &  
प्रेक्षणैर् अपि शास्त्रोक्तैः  % प्रीतैश् च निशि जागरैः  ॥ न्स्प्_२५।६८ ॥  
कारयाम्_अस सुचिरम्  $ उत्सवं परमं हरेः  &  
यागैश् च तोषयित्वा तं  % सर्वदेवमयं हरिम्  ॥ न्स्प्_२५।६९ ॥  
निष्कामो दानधर्मैश् च  $ परं ज्ञानम् अवाप्तवान्  &  
यजन् यज्ञं महीं रक्षन्  % स कुर्वन् केशवार्चनम्  ॥ न्स्प्_२५।७० ॥  
उत्पाद्य पुत्रान् पित्रर्थं  $ ध्यानात् त्यक्त्वा कलेवरम्  &  
ध्यायन् वै केवलं ब्रह्म  % प्राप्तवान् वैष्णवं पदम्  ॥ न्स्प्_२५।७१ ॥  
अजं विशोकं विमलं विशुद्धं  $ शान्तं सदानन्दचिदात्मकं ततः  &  
विहाय संसारम् अनन्तदुःखं  % जगाम तद् विष्णुपदं हि राजा  ॥ न्स्प्_२५।७२ ॥  
  
॥ इति श्रीनरसिंहपुराणे इक्ष्वाकुचरिते पञ्चविंशो ऽध्यायः ॥ नर्प् २५ ॥  
  
____________________________________________________________________________  
  
  
श्रीसूत उवाच:  
ःइक्ष्वाकोर् विकुक्षिनामपुत्रः ।  
ःस तु सिद्धे पितरि महर्षिभिर् अभिषिक्तो धर्मेण पृथिवीं पालयन् विमानस्थम् अनन्तभोगशायिनम् अच्युतम् आराध्य यागैर् अपि देवान् इष्ट्वा स्वपुत्रं राज्ये सुबाहुम् अभिषिच्य दिवम् आरुरोह ।  
ःसुबाहोर् भ्राजमानाद् उद्योतो ऽभिगीयते ।  
ःस तु सप्तद्वीपां पृथ्वीं धर्मेण पालयित्वा भक्तिं परां नारायणे पितामहवत् कृत्वा क्रतुभिर् भूरिदक्षिणैर् यज्ञेश्वरं निष्कामेन मनसेष्ट्वा नित्यं निरञ्जनं निर्विकल्पं परं ज्योतिर् अमृताक्षरं परमात्मरूपं ध्यात्वा हरिम् अनन्तं च परम् आराध्य स्वर्गलोकं गतः ॥ न्स्प्_२६।१ ॥  
ःतस्य युवनाश्वो युवनाश्वस्य च मान्धाता पुत्रो ऽभवत् ।  
ःस चाभिषिक्तो महर्षिभिर् निसर्गाद् एव विष्णुभक्तो ऽनन्तशयनम् अच्युतं भक्त्याराधयन् यागैश् च विविधैर् इष्ट्वा सप्तद्वीपवतीं पृथिवीं परिपाल्य दिवं गतः ॥ न्स्प्_२६।२ ॥  
ःयस्यैष श्लोको गीयते ।  
यावत् सूर्य उदेति स्म  $ यावच् च प्रतितिष्ठति  &  
सर्वं तद् यौवनाश्वस्य  % मान्धातुः क्षेत्रम् उच्यते  ॥ न्स्प्_२६।३ ॥  
ःतस्य पुरुकुश्यो ऽभवद् येन देवा ब्राह्मणाश् च यागदानैः सन्तुष्टाः ॥ न्स्प्_२६।४ ॥  
ःपुरुकुश्याद् दृषदो दृषदाद् अभिशम्भुः ।  
ःअभिशम्भोर् दारुणो दारुणात् सगरः ॥ न्स्प्_२६।५ ॥  
ःसगराद् धर्यश्वो हर्यश्वाद् धारीतो हारीताद् रोहिताश्वः ।  
ःरोहिताश्वाद् अंशुमान् ॥ न्स्प्_२६।६ ॥  
ःअंशुमतो भगीरथः ।  
ःयेन महता तपसा पुरा दिवो गङ्गा अशेषकल्मषनाशिनी चतुर्विधपुरुषार्थदायिनी भुवम् आनीता ।  
ःअस्थिशर्कराभूताः कपिलमहर्षिनिर्दग्धाश् च गुरवः सगराख्या गङ्गातोयसंस्पृष्टा दिवम् आरोपिताः ।  
ःभगीरथात् सौदासः सौदासात् सत्रसवः ॥ न्स्प्_२६।७ ॥  
ःसत्रसवाद् अनरण्यो ऽनरण्याद् दीर्घबाहुः ॥ न्स्प्_२६।८ ॥  
ःदीर्घबाहोर् अजो ऽजाद् दशरथः ।  
ःतस्य गृहे रावणविनाशार्थं साक्षान् नारायणो ऽवतीर्णो रामः ॥ न्स्प्_२६।९ ॥  
ःस तु पितृवचनाद् भ्रातृभार्यासहितो दण्डकारण्यं प्राप्य तपश् चचार ।  
ःवने रावणापहृतभार्यो भ्रात्रा सह दुःखितो ऽनेककोटिवानरनायकसुग्रीवसहायो महोदधौ सेतुं निबध्य तैर् गत्वा लङ्कां रावणं देवकण्टकं सबान्धवं हत्वा सीताम् आदाय पुनर् अयोध्यां प्राप्य भरताभिषिक्तो विभीषणाय लङ्काराज्यं विमानं वा दत्त्वा तं प्रेषयाम्_अस ।  
ःस तु परमेश्वरो विमानस्थो विभीषणेन नीयमानो लङ्कायाम् अपि राक्षसपुर्यां वस्तुम् अनिच्छन् पुण्यारण्यं तत्र स्थापितवान् ॥ न्स्प्_२६।१० ॥  
ःतन् निरीक्ष्य तत्रैव महाहिभोगशयने भगवान् शेते ।  
ःसो ऽपि विभीषणस् ततस् तद्विमानं नेतुम् असमर्थः तद्वचनात् स्वां पुरीं जगाम ॥ न्स्प्_२६।११ ॥  
ःनारायणसन्निधानान् महद् वैष्णवं क्षेत्रम् अभवद् अद्यापि दृश्यते ।  
ःरामाल् लवो लवात् पद्मः पद्माद् ऋतुपर्ण ऋटुपर्णाद् अस्त्रपाणिः ।  
ःअस्त्रपाणेः शुद्धोदनः शुद्धोदनाद् बुद्धः ।  
ःबुद्धाद् वंशो निवर्तते ॥ न्स्प्_२६।१२ ॥  
एते महीपा रविवंशजास् तव  $ प्राधान्यतस् ते कथिता महाबलाः  &  
पुरातनैर् यैर् वसुधा प्रपालिता  % यज्ञक्रियाभिश् च दिवौकसैर् नृपैः  ॥ न्स्प्_२६।१३ ॥  
  
॥ इति श्रीनरसिंहपुराणे सूर्यवंशानुचरितं नाम षड्विंशो ऽध्यायः ॥ नर्प् २६ ॥  
  
____________________________________________________________________________  
  
  
सूत उवाच:  
ःअथ सोमवंशोद्भवानां भूभुजां सङ्क्षेपेण चरितम् उच्यते ॥ न्स्प्_२७।१ ॥  
ःआदौ तावत् समस्तं त्रैलोक्यं कुक्षौ कृत्वा एकार्णवे महाम्भसि नागभोगशयने ॥ न्स्प्_२७।२ ॥  
ःऋङ्मयो यजुर्मयः साममयो ऽथर्वमयो भगवान् नारायणो योगनिद्रां समारेभे ।  
ःतस्य सुप्तस्य नाभौ महापद्मम् अजायत ।  
ःतस्मिन् पद्मे चतुर्मुखो ब्रह्माभवत् ॥ न्स्प्_२७।३ ॥  
ःतस्य ब्रह्मणो मानसः पुत्रो ऽत्रिर् अभवत् ।  
ःअत्रेर् अनसूयायां सोमः ।  
ःस तु प्रजापतेर् दक्षस्य त्रयस्त्रिंशत् कन्या रोहिण्याद्या भार्यार्थं गृहीत्वा प्रियायां ज्येष्ठायां विशेषात् प्रसन्नमनाः रोहिण्यां बुधं पुत्रम् उत्पादयाम्_अस ॥ न्स्प्_२७।४ ॥  
ःबुधो ऽपि सर्वशास्त्रज्ञः प्रतिष्ठाने पुरे ऽवसत् ।  
ःइलायां पुरूरवसं पुत्रम् उत्पादयाम्_अस ।  
ःतस्यातिशयरूपान्वितस्य स्वर्गभोगान् विहाय उर्वशी बहुकालं भार्या बभूव ॥ न्स्प्_२७।५ ॥  
ःपुरूरवसः उर्वश्याम् आयुः पुत्रो जज्ञे ।  
ःस तु राज्यं धर्मतः कृत्वा दिवम् आरुरोह ॥ न्स्प्_२७।६ ॥  
ःआयो रूपवत्यां नहुषः पुत्रो ऽभवत् ।  
ःयेनेन्द्रत्वं प्राप्तम् ।  
ःनहुषस्यापि पितृमत्यां ययातिः ॥ न्स्प्_२७।७ ॥  
ःयस्य वंशजा वृष्णयः ।  
ःययातेः शर्मिष्ठायां पूरुर् अभवत् ॥ न्स्प्_२७।८ ॥  
ःपूरोर् वंशदायां संयातिः पुत्रो ऽभवत् ।  
ःयस्य पृथिव्यां सम्पन्नाः सर्वे कामाः ॥ न्स्प्_२७।९ ॥  
ःसंयातेर् भानुदत्तायां सार्वभौमः ।  
ःस तु सर्वां पृथिवीं धर्मेण परिपालयन् नरसिंहं भगवन्तम् आराध्य यागदानैः सिद्धिम् आप ॥ न्स्प्_२७।१० ॥  
ःतस्य सार्वभौमस्य वैदेह्यां भोजः ।  
ःयस्य वंशे पुरा देवासुरसङ्ग्रामे विष्णुचक्रहतः कालनेमिः कंसो भूत्वा वृष्णिवंशजेन वासुदेवेन घातितो निधनं गतः ॥ न्स्प्_२७।११ ॥  
ःतस्य भोजस्य कलिङ्गायां दुष्यन्तः ।  
ःस तु नरसिंहं भगवन्तम् आराध्य तत्प्रसादान् निष्कण्टकं राज्यं धर्मेण कृत्वा दिवं प्राप्तवान् ।  
ःदुष्यन्तस्य शकुन्तलायां भरतः स तु धर्मेण राज्यं कुर्वन् क्रतुभिर् भूरिदक्षिणैः सर्वदेवतामयं भगवन्तम् आराध्य निवृत्ताधिकारो ब्रह्मध्यानपरो वैष्णवे परे ज्योतिषि लयम् अवाप ॥ न्स्प्_२७।१२ ॥  
ःभरतस्य आनन्दायाम् अजमीढः ।  
ःस च परमवैष्णवो नरसिंहम् आराध्य जातपुत्रो धर्मेण कृतराज्यो विष्णुपुरम् आरुरोह ॥ न्स्प्_२७।१३ ॥  
ःअजमीढस्य सुदेव्यां वृष्णिः पुत्रो ऽभवत् ।  
ःसो ऽपि बहुवर्षं धर्मेण राज्यं कुर्वन् दुष्टनिग्रहं शिष्टपरिपालनं सप्तद्वीपां वशे चक्रे ।  
ःवृष्णेर् उग्रसेनायां प्रत्यञ्चः पुत्रो बभूव ॥ न्स्प्_२७।१४ ॥  
ःसो ऽपि धर्मेण मेदिनीं पालयन् प्रतिसंवत्सरं ज्योतिष्टोमं चकार ।  
ःनिर्वाणम् अपि लब्धवान् ।  
ःप्रत्यञ्चस्य बहुरूपायां शान्तनुः ॥ न्स्प्_२७।१५ ॥  
ःतस्य देवदत्तस्यन्दनारोहणम् अशक्यं बभूव पुरतः शक्यं च ॥ न्स्प्_२७।१६ ॥  
  
॥ इति श्रीनरसिंहपुराणे सोमवंशवर्णनं नाम सप्तविंशो ऽध्यायः ॥ नर्प् २७ ॥  
  
____________________________________________________________________________  
  
  
भरद्वाज उवाच:  
स्यन्दनारोहणे पूर्वम्  $ अशक्तिः शान्तनोः कथम्  &  
पश्चाच् छक्तिः कथं चासीत्  % तस्य वै तद् वदस्व नः  ॥ न्स्प्_२८।१ ॥  
  
सूत उवाच:  
भरद्वाज शृणुष्वैतत्  $ पुरावृत्तं वदामि ते  &  
सर्वपापहरं तद् धि  % चरितं शान्तनोर् नृणाम्  ॥ न्स्प्_२८।२ ॥  
बभूव शान्तनुर् भक्तो  $ नरसिंहतनौ पुरा  &  
नारदोक्तविधानेन  % पूजयाम्_अस माधवम्  ॥ न्स्प्_२८।३ ॥  
नरसिंहस्य देवस्य  $ निर्माल्यं तेन लङ्घितम्  &  
राज्ञा शान्तनुना विप्र  % तस्मात् स्यन्दनम् उत्तमम्  ॥ न्स्प्_२८।४ ॥  
देवदत्तं तद् आरोढुम्  $ अशक्तस् तत्क्षणाद् अभूत्  &  
किम् इयं मे गतिर् भग्ना  % सहसा वै रथात् ततः  ॥ न्स्प्_२८।५ ॥  
दुःखं चिन्तयतस् तस्य  $ सम्प्राप्तो नारदः किल  &  
किं विषण्णः स्थितो राजन्न्  % इति पृष्टः स शान्तनुः  ॥ न्स्प्_२८।६ ॥  
नारदैतन् न जानामि  $ गतिभङ्गस्य कारणम्  &  
इत्युक्तो नारदो ध्यात्वा  % ज्ञात्वा तत्कारणं ततः  ॥ न्स्प्_२८।७ ॥  
शान्तनुं प्राह राजानं  $ विनयेन यतः स्थितः  &  
यत्र क्वापि त्वया राजन्  % नरसिंहस्य वै ध्रुवम्  ॥ न्स्प्_२८।८ ॥  
निर्माल्यो लङ्घितस् तस्माद्  $ रथारोहणकर्मणि  &  
गतिर् भग्ना महाराज  % श्रूयताम् अत्र कारणम्  ॥ न्स्प्_२८।९ ॥  
अन्तर्वेद्यां पुरा राजन्न्  $ आसीत् कश्चिन् महामतिः  &  
मालाकारो रविर् नाम्ना  % तेन वृन्दावनं कृतम्  ॥ न्स्प्_२८।१० ॥  
विविधानि च पुष्पार्थं  $ वनानि सुकृतानि वै  &  
मल्लिकामालतीजाति-  % बकुलादीनि सर्वशः  ॥ न्स्प्_२८।११ ॥  
प्राकारम् उच्छ्रितं तस्य  $ स्वभूमौ चापि विस्तृतम्  &  
अलङ्घ्यम् अप्रवेश्यं च  % कृत्वा चक्रे स्वकं गृहम्  ॥ न्स्प्_२८।१२ ॥  
गृहं प्रविश्य तद्द्वारं  $ भवेन् नान्यत्र सत्तम  &  
एवं कृत्वा नु वसतो  % मालाकारस्य धीमतः  ॥ न्स्प्_२८।१३ ॥  
पुष्पितं तद् वनं त्व् आसीद्  $ गन्धामोदितदिङ्मुखम्  &  
भार्यया सह पुष्पाणि  % समाहृत्य दिने दिने  ॥ न्स्प्_२८।१४ ॥  
कृत्वा मालां यथान्यायं  $ नरसिंहस्य नित्यशः  &  
ददौ काश्चिद् द्विजेभ्यश् च  % काश्चिद् विक्रीय पोषणम्  ॥ न्स्प्_२८।१५ ॥  
चक्रे समात् प्रजीवी च  $ भार्यादेर् आत्मनस् तथा  &  
अथ स्वर्गाद् उपागम्य  % इन्द्रपुत्रो रथेन वै  ॥ न्स्प्_२८।१६ ॥  
अप्सरोगणसंयुक्तो  $ निशि पुष्पाणि संहरेत्  &  
तद्गन्धलिप्सुः सर्वाणि  % विचित्याहृत्य गच्छति  ॥ न्स्प्_२८।१७ ॥  
दिने दिने हृते पुष्पे  $ मालाकारो ऽप्य् अचिन्तयत्  &  
नान्यद् द्वारं वनस्यास्या-  % लङ्घ्यप्राकारम् उन्नतम्  ॥ न्स्प्_२८।१८ ॥  
समस्तपुष्पजातस्य  $ हरणे निशि वै नृणाम्  &  
अहं शक्तिं न पश्यामि  % किम् इदं नु परीक्षये  ॥ न्स्प्_२८।१९ ॥  
इति सञ्चिन्त्य मेधावी  $ जाग्रद् रात्रौ वने स्थितः  &  
तथैवागत्य पुष्पाणि  % सङ्गृहीत्व गतः पुमान्  ॥ न्स्प्_२८।२० ॥  
तं दृष्ट्वा दुःखितो ऽतीव  $ माल्यजीवी वने ऽभवत्  &  
ततो निद्रां गतः स्वप्ने  % दृष्टवांस् तं नृकेसरिम्  ॥ न्स्प्_२८।२१ ॥  
तद्वाक्यं श्रुतवांश् चैवं  $ निर्माल्यं मम पुत्रक  &  
आनीय क्षिप्यतां क्षिप्रं  % पुष्पारामसमीपतः  ॥ न्स्प्_२८।२२ ॥  
इन्द्रपुत्रस्य दुष्टस्य  $ नान्यद् अस्ति निवारणम्  &  
इति श्रुत्वा हरेर् वाक्यं  % नरसिंहस्य धीमतः  ॥ न्स्प्_२८।२३ ॥  
बुद्ध्वानीय तु निर्माल्यं  $ तथा चक्रे यथोदितम्  &  
सो ऽप्य् आगत्य यथापूर्वं  % रथेनालक्षितेन तु  ॥ न्स्प्_२८।२४ ॥  
रथाद् उत्तीर्य पुष्पाणि  $ विचिन्वंस् तद्भुवि स्थितम्  &  
निर्माल्यं लङ्घयाम्_अस  % इन्द्रसूनुर् अनिष्टकृत्  ॥ न्स्प्_२८।२५ ॥  
ततस् तस्य न शक्तिः स्यद्  $ रथारोहणकर्मणि  &  
उक्तः सारथिना चैव  % रथस्यारोहणे तव  ॥ न्स्प्_२८।२६ ॥  
नरसिंहस्य निर्माल्य-  $ लङ्घने नास्ति योग्यता  &  
गच्छामि दिवम् एवाहं  % त्वं भूम्यां वस मारुह  ॥ न्स्प्_२८।२७ ॥  
तेनैवम् उक्तो मतिमांस्  $ तम् आह हरिनन्दनः  &  
पापस्य नोदनं त्व् अत्र  % कर्मणा येन मे भवेत्  ॥ न्स्प्_२८।२८ ॥  
तद् उक्त्वा गच्छ नाकं त्वं  $ कर्मास्मान् सारथे द्रुतम्  ॥ न्स्प्_२८।२९अब् ॥  
  
सारथिर् उवाच:  
रामसत्त्रे कुरुक्षेत्रे  $ द्वादशाब्दे तु नित्यशः  ॥ न्स्प्_२८।२९च्द् ॥  
द्विजोच्छिष्टापनयनं  $ कृत्वा त्वं शुद्धिम् एष्यसि  &  
इत्य् उक्त्वासौ गतः स्वर्गं  % सारथिर् देवसेवितम्  ॥ न्स्प्_२८।३० ॥  
इन्द्रसूनुः कुरुक्षेत्रं  $ प्राप्तः सारस्वतं तटम्  &  
रामसत्त्रे तथा कुर्याद्  % द्विजोच्छिष्टस्य मार्जनम्  ॥ न्स्प्_२८।३१ ॥  
पूर्णे द्वादशमे वर्षे  $ तम् ऊचुः शङ्किता द्विजाः  &  
कस् त्वं ब्रूहि महाभाग  % नित्यम् उच्छिष्टमार्जकः  ॥ न्स्प्_२८।३२ ॥  
न भुञ्जसे च नः सत्त्रे  $ शङ्का नो महती भवेत्  &  
इत्युक्तः कथयित्वा तु  % यथावृत्तम् अनुक्रमात्  ॥ न्स्प्_२८।३३ ॥  
जगाम त्रिदिवं क्षिप्रं  $ रथेन तनयो हरेः  &  
तस्मात् त्वम् अपि भूपाल  % ब्राह्मणोच्छिष्टम् आदरात्  ॥ न्स्प्_२८।३४ ॥  
मार्जनं कुरु रामस्य  $ सत्त्रे द्वादशवार्षिके  &  
ब्राह्मणेभ्यः परं नास्ति  % सर्वपापहरं परम्  ॥ न्स्प्_२८।३५ ॥  
एवं कृते देवदत्त-  $ स्यन्दनारोहणे गतिः  &  
भविष्यति महीपाल  % प्रायश्चित्ते कृते तव  ॥ न्स्प्_२८।३६ ॥  
अत ऊर्ध्वं च निर्माल्यं  $ मा लङ्घय महामते  &  
नरसिंहस्य देवस्य  % तथान्येषां दिवौकसाम्  ॥ न्स्प्_२८।३७ ॥  
इत्युक्तः शान्तनुस् तेन  $ ब्राह्मणोच्छिष्टमार्जनम्  &  
कृतवान् द्वादशाब्दं तु  % आरुरोह रथं च तम्  ॥ न्स्प्_२८।३८ ॥  
एवं पुर्वम् अशक्तिः स्याद्  $ रथारोहे महीक्षितः  &  
पश्चात् तस्यैव विप्रेन्द्र  % शक्तिर् एवम् अजायत  ॥ न्स्प्_२८।३९ ॥  
एवं ते कथितो विप्र  $ दोषो निर्माल्यलङ्घने  &  
पुण्यं तथा द्विजानां तु  % प्रोक्तम् उच्छिष्टमार्जने  ॥ न्स्प्_२८।४० ॥  
भक्त्या द्विजोच्छिष्टम् इहापमार्जयेच्  $ छुचिर् नरो यः सुसमाहितात्मा  &  
स पापबन्धं प्रविहाय भुङ्क्ते  % गवां प्रदानस्य फलं दिवि स्थितः  ॥ न्स्प्_२८।४१ ॥  
  
॥ इति श्रीनरसिंहपुराणे शान्तनुचरितं नामाष्टविंशो ऽध्यायः ॥ नर्प् २८ ॥  
  
____________________________________________________________________________  
  
  
श्रीसूत उवाचः  
ःशन्तनयोर् योजनगन्धायां विचित्रवीर्यः ।  
ःस तु हस्तिनापुरे स्थित्वा प्रजाः स्वधर्मेण पालयन् देवांश् च यागैः पितृंश् च श्राद्धैः सन्तर्प्य सञ्जातपुत्रो दिवम् आरुरोह ॥ न्स्प्_२९।१ ॥  
ःविचित्रवीर्यस्याम्बालिकायां पाण्डुः पुत्रो जज्ञे ।  
ःसो ऽपि राज्यं धर्मतः कृत्वा मुनिशापाच् छरीरं विहाय देवलोकम् अवाप ।  
ःतस्य पाण्डोः कुन्तिदेव्याम् अर्जुनः ॥ न्स्प्_२९।२ ॥  
ःस तु महता तपसा शङ्करं तोषयित्वा पाशुपतम् अस्त्रम् अवाप्य त्रिविष्टपाधिपतेः शत्रून् निवातकवचान् दानवान् हत्वा खाण्डववनम् अग्नेर् यथारुचि निवेद्य तृप्ताग्नितो दिव्यान् वरान् अवाप्य सुयोधनेन हृतराज्यो धर्मभीमनकुलसहदेवद्रौपदीसहितो विराटनगरे ऽज्ञातवासं चरित्वा गोग्रहे च भीष्मद्रोणकृपदुर्योधनकर्णादीन् जित्वा समस्तगोमण्डलं निवर्तयित्वा भ्रातृभिः सह विराटराजकृतपूजो वासुदेवसहितः कुरुक्षेत्रे धार्तराष्ट्रैर् बहुबलैर् युद्धं कुर्वन् भीष्मद्रोणकृपशल्यकर्णादिभिर् भूरिपराक्रमैः क्षत्रियैर् नानादेशागतैर् अनेकैर् अपि राजपुत्रैः सह दुर्योधनादीन् धार्तराष्ट्रान् हत्वा स्वराज्यं प्राप्य धर्मेण राज्यं परिपाल्य भ्रातृभिः सह मुदितो दिवम् आरुरोह ॥ न्स्प्_२९।३ ॥  
ःअर्जुनस्य सुभद्रायाम् अभिमन्युः ।  
ःयेन भारतयुद्धे चक्रव्यूहं प्रविश्यानेकभूभुजो निधनं प्रापिताः ॥ न्स्प्_२९।४ ॥  
ःअभिमन्योर् उत्तरायां परीक्षितः ।  
ःसो ऽप्य् अभिषिक्तो वनं गच्छता धर्मपुत्रेण राज्यं कृत्वा राजपुत्रो नाकं सम्प्राप्य रेमे ॥ न्स्प्_२९।५ ॥  
ःपरीक्षितान् मातृवत्यां जनमेजयः ।  
ःयेन ब्रह्महत्यावारणार्थं महाभारतं व्यासशिष्याद् वैशम्पायनात् साद्यन्तं श्रुतम् ॥ न्स्प्_२९।६ ॥  
ःराज्यं च धर्मतः कृत्वा दिवम् आरुरोह ।  
ःजनमेजयस्य पुष्पवत्यां शतानीकः ॥ न्स्प्_२९।७ ॥  
ःस तु धर्मेण राज्यं कुर्वन् संसारदुःखाद् विरक्तः शौनकोपदेशेन क्रियायोगेन सकललोकनाथं विष्णुम् आराध्य निष्कामो वैष्णवं पदम् अवाप ।  
ःतस्य शतानीकस्य फलवत्यां सहस्रानीकः ॥ न्स्प्_२९।८ ॥  
ःस तु बाल एवाभिषिक्तो नरसिंहे ऽत्यन्तं भक्तिमान् अभवत् ।  
ःतस्य चरितम् उपरिष्टाद् भविष्यति ॥ न्स्प्_२९।९ ॥  
ःसहस्रानीकस्य मृगवन्त्याम् उदयनः ।  
ःसो ऽपि राज्यं कृत्वा धर्मतो नारायणम् आराध्य तत्पुरम् अवाप ॥ न्स्प्_२९।१० ॥  
ःउदयनस्य वासवदत्तायां नरवाहनः ।  
ःस तु यथान्यायं राज्यं कृत्वा दिवम् अवाप ।  
ःनरवाहनस्याश्वमेधदत्तायां क्षेमकः ॥ न्स्प्_२९।११ ॥  
ःस च राज्यस्थः प्रजाः परिपाल्य म्लेच्छाभिभूते जगति ज्ञानबलात् कलापग्रामम् आश्रितः ॥ न्स्प्_२९।१२ ॥  
यः श्रद्दधानः पठते शृणोति  $ वा हरौ च भक्तिं चरितं महीभृताम्  &  
स सन्ततिं प्राप्य विशुद्धकर्मकृद्  % दिवं समासाद्य वसेच् चिरं सुखी  ॥ न्स्प्_२९।१३ ॥  
  
॥ इति श्रीनरसिंहपुराणे शन्तनुसन्ततिवर्णनं नाम एकोनत्रिंशो ऽध्यायः ॥ नर्प् २९ ॥  
  
____________________________________________________________________________  
  
  
श्रीसूत उवाच:  
अतः परं प्रवक्ष्यामि  $ भूगोलं द्विजसत्तमाः  &  
सङ्क्षेपात् पर्वताकीर्णं  % नदीभिश् च समन्ततः  ॥ न्स्प्_३०।१ ॥  
ःजम्बुप्लक्षशाल्मलकुशक्रौञ्चशाकपुष्करसञ्ज्ञाः सप्त द्वीपाः ।  
ःलक्षयोजनप्रमाणाज् जम्बुद्वीपाद् उत्तरोत्तरद्विगुणाः ।  
ःलवणेक्षुरससुरासर्पिर्दधिदुग्धस्वच्छोदकसञ्ज्ञैः परस्परं द्विगुणैः सप्तसमुद्रैर् वलयाकारैस् ते द्वीपाः परिधिष्ठिताः ॥ न्स्प्_३०।२ ॥  
ःयो ऽसौ मनुपुत्रः प्रियव्रतो नाम स सप्तद्वीपाधिपतिर् बभूव ।  
ःतस्य अग्नीध्रादयो दश पुत्रा बभूवुः ॥ न्स्प्_३०।३ ॥  
ःत्रयः प्रव्रजिताः ।  
ःशिष्टानां सप्तानां सप्तद्वीपाः पित्रा दत्ताः ।  
ःतत्र जम्बुद्वीपाधिपतेर् अग्नीध्रस्य नव पुत्राः जाताः ॥ न्स्प्_३०।४ ॥  
नाभिः किम्पुरुषश् चैव  $ हरिवर्ष इलावृतः  &  
रम्यो हिरण्ययश् चैव  % कुरुर् भद्रश् च केतुमान्  ॥ न्स्प्_३०।५ ॥  
ःनववर्षाः विभज्य पुत्रेभ्यः पित्रा दत्ता वनं प्रविशता ।  
ःअग्नीध्रीयं हिमाह्वयम् ।  
ःयस्याधिपतिर् नाभेः ऋषभः पुत्रो बभूव ॥ न्स्प्_३०।६ ॥  
ःऋषभाद् भरतो भरतेन चिरकालं धर्मेण पालितत्वाद् इदं भारतं वर्षम् अभूत् ।  
ःइलावृतस्य मध्ये मेरुः सुवर्णमयश् चतुरशीतिसहस्राणि योजनानि तस्योच्छ्रायः ।  
ःषोडशसहस्रम् अप्य् अधस्ताद् अवगाढः ।  
ःतद्द्विगुणो मूर्ध्नि विस्तारः ॥ न्स्प्_३०।७ ॥  
ःतन्मध्ये ब्रह्मणः पुरी ।  
ःऐन्द्र्याम् इन्द्रस्य चामरावती ।  
ःआग्नेय्याम् अग्नेस् तेजोवती ।  
ःयाम्यां यमस्य संयमनी ।  
ःनैरृत्यां निरृतेर् भयङ्करी ।  
ःवारुण्यां वरुणस्य विश्वावती ।  
ःवायव्यां वायोर् गन्धवती ।  
ःउदीच्यां सोमस्य विभावरीति ।  
ःनववर्षान्वितं जम्बूद्वीपं पुण्यपर्वतैः पुण्यनदीभिर् अन्वितम् ॥ न्स्प्_३०।८ ॥  
ःकिम्पुरुषादीन्य् अष्टवर्षाणि पुण्यवतां भोगस्थानानि साक्षाद् भारतवर्षम् एकं कर्मभूमिश् चातुर्वर्ण्ययुतम् ॥ न्स्प्_३०।९ ॥  
तत्रैव कर्मभिः स्वर्गं  $ कृतेः प्राप्स्यन्ति मानवाः  &  
मुक्तिश् चात्रैव निष्कामैः  % प्राप्यते ज्ञानकर्मभिः  \  
अधोगतिम् इतो विप्र  # यान्ति वै पापकारिणः  ॥ न्स्प्_३०।१० ॥  
ःये पापकारिणस् तान् विद्धि पातालतले नरके कोटिसमन्वितान् ॥ न्स्प्_३०।११ ॥  
ःअथ सप्त कुलपर्वताः कथ्यन्ते ।  
ःमहेन्द्रो मलयः शुक्तिमान् ऋष्यमूकः सह्यपर्वतो विन्ध्यः पारियात्रः ।  
ःइत्य् एते भारते कुलपर्वताः ॥ न्स्प्_३०।१२ ॥  
ःनर्मदा सुरसा ऋषिकुल्या भीमरथी कृष्णावेणी चन्द्रभागा ताम्रपर्णी इत्य् एताः सप्त नद्यः ।  
ःगङ्गा यमुना गोदावरी तुङ्गभद्रा कावेरी सरयूर् इत्य् एता महानद्यः पपघ्न्यः ॥ न्स्प्_३०।१३ ॥  
जम्बुनाम्ना च विख्यातं  $ जम्बुद्वीपम् इदं शुभम्  &  
लक्षयोजनविस्तीर्णम्  % इदं श्रेष्ठं तु भारतम्  ॥ न्स्प्_३०।१४ ॥  
ःऋक्षद्वीपादिपुण्या जनपदाः ।  
ःनिष्कामा ये स्वधर्मेण नरसिंहं यजन्ति ते तत्र निवसन्ति ।  
ःअधिकारक्षयान् मुक्तिं च प्राप्नुवन्ति ॥ न्स्प्_३०।१५ ॥  
ःजम्ब्वाद्याः स्वादूदकान्ताः सप्त पयोधयः ।  
ःततः परा हिरण्मयी भूमिः ।  
ःततो लोकालोकपर्वतः एष भूर्लोकः ॥ न्स्प्_३०।१६ ॥  
ःअस्योपरि अन्तरिक्षलोकः ।  
ःखेचराणां रम्यस् तदूर्ध्वं स्वर्गलोकः ॥ न्स्प्_३०।१७ ॥  
स्वर्गस्थानं महापुण्यं  $ प्रोच्यमानं निबोधत  &  
भारते कृतपुण्यानां  % देवानाम् अपि चालयम्  ॥ न्स्प्_३०।१८ ॥  
मध्ये पृथिव्याम् अद्रीन्द्रो  $ भास्वान् मेरुर् हिरण्मयः  &  
योजनानां सहस्राणि  % चतुराशीतिम् उच्छ्रितः  ॥ न्स्प्_३०।१९ ॥  
प्रविष्टः षोडशाधस्ताद्  $ धरण्यां धरणीधरः  &  
तावत्प्रमाणा पृथिवी  % पर्वतस्य समन्ततः  ॥ न्स्प्_३०।२० ॥  
तस्य शृङ्गत्रयं मूर्ध्नि  $ स्वर्गो यत्र प्रतिष्ठितः  &  
नानाद्रुमलताकीर्णं  % नानापुष्पोपशोभितम्  ॥ न्स्प्_३०।२१ ॥  
मध्यमं पश्चिमं पूर्वं  $ मेरोः शृङ्गाणि त्रीणि वै  &  
मध्यमं स्फाटिकं शृङ्गं  % वैडूर्यमणिकामयम्  ॥ न्स्प्_३०।२२ ॥  
इन्द्रनीलमयं पूर्वं  $ माणिक्यं पश्चिमं स्मृतम्  &  
योजनानां सहस्राणि  % नियुतानि चतुर्दश  ॥ न्स्प्_३०।२३ ॥  
उच्छ्रितं मध्यमं शृङ्गं  $ स्वर्गो यत्र त्रिविष्टपः  &  
अप्रभान्तरितं शृङ्गं  % मूर्ध्नि छत्राकृति स्थितम्  ॥ न्स्प्_३०।२४ ॥  
पूर्वम् उत्तरशृङ्गाणाम्  $ अन्तरं मध्यमस्य च  &  
त्रिविष्टपो नाकपृष्ठे ह्य्  % अप्सराः सन्ति निर्वृताः  ॥ न्स्प्_३०।२५ ॥  
आनन्दो ऽथ प्रमोदश् च  $ स्वर्गशृङ्गे तु मध्यमे  &  
श्वेतश् च पौष्टिकश् चैव  % उपशोभनमन्मथौ  ॥ न्स्प्_३०।२६ ॥  
आह्लादः स्वर्गराजा वै  $ स्वर्गशृङ्गे तु पश्चिमे  &  
निर्ममो निरहङ्कारः  % सौभाग्यश् चातिनिर्मलः  ॥ न्स्प्_३०।२७ ॥  
स्वर्गाश् चैव द्विजश्रेष्ठ  $ पूर्वशृङ्गे समास्थितः  &  
एकविंशानि स्वर्गा वै  % निविष्टा मेरुमूर्धनि  ॥ न्स्प्_३०।२८ ॥  
अहिंसादानकर्तारो  $ यज्ञानं तपसां तथा  &  
तत् तेषु निवसन्ति स्म  % जनाः क्रोधविवर्जिताः  ॥ न्स्प्_३०।२९ ॥  
जलप्रवेशे चानन्दं  $ प्रमोदं वह्निसाहसे  &  
भृगुप्रपाते सौख्यं च  % रणं चैवास्य निर्मलम्  ॥ न्स्प्_३०।३० ॥  
अनाशके तु सन्न्यासे  $ मृतो गच्छेत् त्रिविष्टपम्  &  
ऋतुयाजी नाकपृष्ठं  % अग्निहोत्री च निर्वृतिम्  ॥ न्स्प्_३०।३१ ॥  
तडागकूपकर्ता च  $ लभते पौष्टिकं द्विजः  &  
सुवर्णदायी सौभाग्यं  % लभन् स्वर्गं तपः फलम्  ॥ न्स्प्_३०।३२ ॥  
शीतकाले महावह्निं  $ प्रज्वालयति यो नरः  &  
सर्वसत्त्वहितार्थाय  % स्वर्गं सो ऽप्सरसं लभेत्  ॥ न्स्प्_३०।३३ ॥  
हिरण्यगोप्रदाने हि  $ निरहङ्कारम् आप्नुयात्  &  
भूमिदानेन शुद्धेन  % लभते शान्तिकं पदम्  ॥ न्स्प्_३०।३४ ॥  
रौप्यदानेन स्वर्गं तु  $ निर्मलं लभते नरः  &  
अश्वदानेन पुण्याहं  % कन्यादानेन मङ्गलम्  ॥ न्स्प्_३०।३५ ॥  
द्विजेभ्यस् तर्पणं कृत्वा  $ दत्त्वा वस्त्राणि भक्तितः  &  
श्वेतं तु लभते स्वर्गं  % यत्र गत्वा न शोचते  ॥ न्स्प्_३०।३६ ॥  
कपिलागोप्रदानेन  $ परमार्थे महीयते  &  
गोवृषस्य प्रदानेन  % स्वर्गं मन्मथाम् आप्नुयात्  ॥ न्स्प्_३०।३७ ॥  
माघमासे सरित्स्नायी  $ तिलधेनुप्रदस् तथा  &  
छत्रोपानहदाता च  % स्वर्गं यात्य् उपशोभनम्  ॥ न्स्प्_३०।३८ ॥  
देवतायतनं कृत्वा  $ द्विजशुश्रूषकस् तथा  &  
तीर्थयात्रापरश् चैव  % स्वर्गराजे महीयते  ॥ न्स्प्_३०।३९ ॥  
एकान्नभोगी यो मर्त्यो  $ नक्तभोगी च नित्यशः  &  
उपवासी त्रिरात्राद्यैः  % शान्तः स्वर्गं शुभं लभेत्  ॥ न्स्प्_३०।४० ॥  
सरित्स्नायी जितक्रोधो  $ ब्रह्मचारी दृढव्रतः  &  
निर्मलं स्वर्गम् आप्नोति  % यथाभूतहिते रतः  \  
विद्यादानेन मेधावी  # निरहङ्कारम् आप्नुयात्  ॥ न्स्प्_३०।४१ ॥  
येन येन हि भावेन  $ यद् यद् दानं प्रयच्छति  &  
तत् तत् स्वर्गम् अवाप्नोति  % यद् यद् इच्छति मानवः  ॥ न्स्प्_३०।४२ ॥  
चत्वारि अतिदानानि  $ कन्या गौर् भूः सरस्वती  &  
नरकाद् उद्धरन्त्य् एते  % जयवाहनदोहनात्  ॥ न्स्प्_३०।४३ ॥  
यस् तु सर्वाणि दानानि  $ ब्राह्मणेभ्यः प्रयच्छति  &  
सम्प्राप्य न निवर्तेत  % स्वर्गं शान्तम् अनामयम्  ॥ न्स्प्_३०।४४ ॥  
शृङ्गे तु पश्चिमे यत्र  $ ब्रह्मा तत्र स्थितः स्वयम्  &  
पूर्वशृङ्गे स्वयं विष्णुः  % मध्ये चैव शिवः स्थितः  ॥ न्स्प्_३०।४५ ॥  
अतः परं तु विप्रेन्द्र  $ स्वर्गाध्वानम् इमं शृणु  &  
विमलं विपुलं बुद्धम्  % उपर्य् उपरि संस्थितः  ॥ न्स्प्_३०।४६ ॥  
प्रथमे तु कुमारस् तु  $ द्वितीये मातरः स्थितः  &  
तृतीये सिद्धगन्धर्वास्  % तुर्ये विद्याधरा द्विज  ॥ न्स्प्_३०।४७ ॥  
पञ्चमे नागराजा च  $ षष्ठे तु विनतासुतः  &  
सप्तमे दिव्यपितरो  % धर्मराजस् तथाष्टमे  \  
नवमे तु तथा दक्ष  # आदित्यो दशमे पथि  ॥ न्स्प्_३०।४८ ॥  
भूर्लोकाच् छतसहस्राद्  $ ऊर्ध्वं चरति भास्करः  &  
योजनानां सहस्रे द्वे  % विष्टम्भनसमं ततः  ॥ न्स्प्_३०।४९ ॥  
त्रिगुणं परिणाहेन  $ सूर्यबिम्बं प्रमाणतः  &  
सोमपुर्यां विभावर्यां  % मध्याह्ने चार्यमा यदा  \  
महेन्द्रस्यामरावत्यां  # तदा तिष्ठति भास्करः  ॥ न्स्प्_३०।५० ॥  
मध्याह्ने त्व् अमरावत्यां  $ यदा भवति भास्करः  &  
तदा संयमने याम्ये  % तत्रोद्यंस् तु प्रदृश्यते  ॥ न्स्प्_३०।५१ ॥  
मेरुं प्रदक्षिणं कुर्वन्  $ भात्य् एव सविता सदा  &  
ध्रुवाधारस् तथोत्तिष्ठन्  % वालिखिल्यादिभिः स्तुतः  ॥ न्स्प्_३०।५२ ॥  
  
॥ इति श्रीनरसिंहपुराणे भूगोलकथने त्रिंशो ऽध्यायः ॥ नर्प् ३० ॥  
  
____________________________________________________________________________  
  
  
भरद्वाज उवाच:  
को ऽसौ ध्रुवः कस्य सुतः  $ सूर्याधारो ऽभवत् कथम्  &  
विचिन्त्य कथयाशु त्वं  % सूत जीव समाः शतम्  ॥ न्स्प्_३१।१ ॥  
  
सूत उवाच:  
मनोः स्वायम्भुवस्यासीद्  $ उत्तानचरणः सुतः  &  
तस्य क्षितिपतेर् विप्र  % द्वौ सुतौ सम्बभूवतुः  ॥ न्स्प्_३१।२ ॥  
सुरुच्याम् उत्तमो ज्येष्ठः  $ सुनीत्यां तु ध्रुवो ऽपरः  &  
मध्येसभं नरपतेर्  % उपविष्टस्य चैकदा  ॥ न्स्प्_३१।३ ॥  
सुनीत्या राजसेवायै  $ नियुक्तो ऽलङ्कृतः सुतः  &  
ध्रुवो धात्रेयिकापुत्रैः  % समं विनयतत्परः  ॥ न्स्प्_३१।४ ॥  
स गत्वोत्तानचरणं  $ क्षोणीशं प्रणनाम ह  &  
दृष्ट्वोत्तमं तदुत्सङ्गे  % निविष्टं जनकस्य वै  ॥ न्स्प्_३१।५ ॥  
प्राप्य सिंहासनस्थं च  $ नृपतिं बालचापलात्  &  
आरुरुक्षुम् अवेक्ष्यामुं  % सुरुचिर् ध्रुवम् अब्रवीत्  ॥ न्स्प्_३१।६ ॥  
  
सुरुचिर् उवाच:  
दौर्भगेय किम् आरोढुम्  $ इच्छेर् अङ्कं महीपतेः  &  
बाल बालिशबुद्धित्वाद्  % अभाग्याजाठरोद्भवः  ॥ न्स्प्_३१।७ ॥  
अस्मिन् सिंहासने स्थातुं  $ सुकृतं किं त्वया कृतम्  ॥ न्स्प्_३१।८ ॥  
यदि स्यात् सुकृतं तत् किं  $ दुर्भाग्योदरगो ऽभवः  &  
अनेनैवानुमानेन  % बुध्यस्व स्वल्पपुण्यताम्  ॥ न्स्प्_३१।९ ॥  
भूत्वा राजकुमारो ऽपि  $ नालङ्कुर्या ममोदरम्  &  
सुकुक्षिजं अमुं पश्य  % त्वम् उत्तमम् अनुत्तमम्  ॥ न्स्प्_३१।१० ॥  
अधिजानु धराजनेर्  $ मानेन परिबृंहितम्  ॥ न्स्प्_३१।११अब् ॥  
  
सूत उवाच:  
मध्येराजसभं बालस्  $ तयेति परिभर्त्सितः  ॥ न्स्प्_३१।११च्द् ॥  
निपतन्नेत्रबाष्पाम्बुर्  $ धैर्यात् किञ्चिन् न चोक्तवान्  &  
उचितं नोचितं किञ्चिन्  % नोचिवान् सो ऽपि पार्थिवः  ॥ न्स्प्_३१।१२ ॥  
नियन्त्रितो महिष्याश् च  $ तस्याः सौभाग्यगौरवात्  &  
विसर्जितसभालोकं  % शोकं संहृत्य चेष्टितैः  ॥ न्स्प्_३१।१३ ॥  
शैशवैः स शिशुर् नत्वा  $ नृपं स्वसदनं ययौ  &  
सुनीतिर् नीतिनिलयम्  % अवलोक्याथ बालकम्  ॥ न्स्प्_३१।१४ ॥  
मुखलक्ष्म्यैव चाज्ञासीद्  $ ध्रुवं राजापमानितम्  &  
अथ दृष्ट्वा सुनीतिं तु  % रहो ऽन्तःपुरवासिनीम्  ॥ न्स्प्_३१।१५ ॥  
आलिङ्ग्य दीर्घं निःश्वस्य  $ मुक्तकण्ठं रुरोद ह  &  
सान्त्वयित्वा सुनीतिस् तं  % वदनं परिमार्ज्य च  ॥ न्स्प्_३१।१६ ॥  
दुकूलाञ्चलसम्पर्कैर्  $ वीज्य तं मृदुपाणिना  &  
पप्रच्छ तनयं माता  % वद रोदनकारणम्  ॥ न्स्प्_३१।१७ ॥  
विद्यमाने नरपतौ  $ शिशो केनापमानितः  ॥ न्स्प्_३१।१८अब् ॥  
  
ध्रुव उवाच:  
सम्पृच्छे जननि त्वाहं  $ संयक् शंस ममाग्रतः  ॥ न्स्प्_३१।१८च्द् ॥  
भार्यात्वे ऽपि च सामान्ये  $ कथं सा सुरुचिः प्रिया  &  
कथं न भवती मातः  % प्रिया क्षितिपतेर् असि  ॥ न्स्प्_३१।१९ ॥  
कथम् उत्तमतां प्राप्त  $ उत्तमः सुरुचेः सुतः  &  
कुमारत्वे ऽपि सामान्ये  % कथं चाहम् अनुत्तमः  ॥ न्स्प्_३१।२० ॥  
कथं त्वं मन्दभाग्यासि  $ सुकुक्षिः सुरुचिः कथम्  &  
कथं नृपासनं योग्यम्  % उत्तमस्य कथं न मे  ॥ न्स्प्_३१।२१ ॥  
कथं मे सुकृतं तुच्छम्  $ उत्तमस्योत्तमं कथम्  &  
इति श्रुत्वा वचस् तस्य  % सुनीतिर् नीतिमच्छिशोः  ॥ न्स्प्_३१।२२ ॥  
किञ्चिद् उच्छ्वस्य शनकैः  $ शिशुशोकोपशान्तये  &  
स्वभावमधुरां वाणीं  % वक्तुं समुपचक्रमे  ॥ न्स्प्_३१।२३ ॥  
  
सुनीतिर् उवाच:  
अयि तात महाबुद्धे  $ विशुद्धेनान्तरात्मना  &  
निवेदयामि ते सर्वं  % मावमाने मतिं कृथाः  ॥ न्स्प्_३१।२४ ॥  
तया यद् उक्तं तत् सर्वं  $ तथ्यम् एव न चान्यथा  &  
यदि सा महिषी राज्ञो  % राज्ञीनाम् अतिवल्लभा  ॥ न्स्प्_३१।२५ ॥  
महासुकृतसम्भारैर्  $ उत्तमश् चोत्तमोदरे  &  
उवास तस्याः पुण्याया  % नृपसिंहासनोचितः  ॥ न्स्प्_३१।२६ ॥  
आतपत्रं च चन्द्राभं  $ शुभे चापि हि चामरे  &  
भद्रासनं तथोच्चं च  % सिन्धुराश् च मदोत्कटाः  ॥ न्स्प्_३१।२७ ॥  
तुरङ्गमाश् च तुरगा  $ अनाधिव्याधि जीवितम्  &  
निःसपत्नं शुभं राज्यं  % प्राप्यं विष्णुप्रसादतः  ॥ न्स्प्_३१।२८ ॥  
  
सूत उवाच:  
इत्य् आकर्ण्य सुनीत्यास् तन्  $ मातुर् वाक्यम् अनिन्दितम्  &  
सौनीतेयो ध्रुवो वाचम्  % आददे वक्तुम् उत्तरम्  ॥ न्स्प्_३१।२९ ॥  
  
ध्रुव उवाच:  
जनयित्रि सुनीते मे  $ शृणु वाक्यम् अनाकुलम्  &  
उत्तानचरणाद् अन्यन्  % नास्तीति मे मतिः शुभे  ॥ न्स्प्_३१।३० ॥  
सिद्धार्थो ऽस्म्य् अम्ब यद्य् अस्ति  $ कश्चिद् आश्रितकामधुक्  &  
अद्यैव सकलाराध्यं  % तम् आराध्य जगत्पतिम्  ॥ न्स्प्_३१।३१ ॥  
तत्तदासादितं विद्धि  $ पदम् अन्यैर् दुरासदम्  &  
एकम् एव हि साहाय्यं  % मातर् मे कर्तुम् अर्हसि  ॥ न्स्प्_३१।३२ ॥  
अनुज्ञां देहि मे विष्णुं  $ यथा चाराधयाम्य् अहम्  ॥ न्स्प्_३१।३३अब् ॥  
  
सुनीतिर् उवाच:  
अनुज्ञातुं न शक्नोमि  $ त्वाम् उत्तानशयाङ्गज  ॥ न्स्प्_३१।३३च्द् ॥  
सप्ताष्टवर्षदेशीयः  $ क्रीडायोग्यो ऽसि पुत्रक  &  
त्वदेकतनया तात  % त्वदाधारैकजीविता  ॥ न्स्प्_३१।३४ ॥  
लब्धो ऽसि कतिभिः कष्ठैर्  $ इष्टा सम्प्रार्थ्य देवताः  &  
यदा यदा बहिर् यासि  % रन्तुं त्रिचतुरं पदम्  \  
तदा तदा मम प्राणस्  # तात त्वाम् उपगच्छति  ॥ न्स्प्_३१।३५ ॥  
  
ध्रुव उवाच:  
अद्य यावत् पिता माता  $ त्वं चोत्तानपदो विभुः  &  
अद्यप्रभृति मे माता  % पिता विष्णुर् न शंशयः  ॥ न्स्प्_३१।३६ ॥  
  
सुनीतिर् उवाच:  
विष्णोर् आराधने नाहं  $ वारये त्वां सुपुत्रक  &  
जिह्वा मे शतधा याति  % यदि त्वां वारयामि भोः  ॥ न्स्प्_३१।३७ ॥  
इत्य् अनुज्ञाम् इव प्राप्य  $ जननीचरणाम्बुजौ  &  
परिक्रम्य प्रणम्याथ  % तपसे स ध्रुवो ययौ  ॥ न्स्प्_३१।३८ ॥  
तयापि धैर्यसूत्रेण  $ सुनीत्या परिगुम्फ्य च  &  
तत्रेन्दीवरजा माला  % ध्रुवस्योपायनीकृता  ॥ न्स्प्_३१।३९ ॥  
मात्रा तन्मार्गरक्षार्थं  $ तदा तदनुगीकृताः  &  
परैर् अवार्यप्रसराः  % स्वाशीर्वादाः परःशताः  ॥ न्स्प्_३१।४० ॥  
सर्वत्रावतु ते पुत्र  $ शङ्खचकगदाधरः  &  
नारायणो जगद्व्यापी  % प्रभुः कारुण्यवारिधिः  ॥ न्स्प्_३१।४१ ॥  
  
सूत उवाच:  
स्वसौधात् स विनिर्गत्य  $ बालो बालपराक्रमः  &  
अनुकूलेन मरुता  % दर्शिताध्वाविशद् वनम्  ॥ न्स्प्_३१।४२ ॥  
स मातृदैवतोभिज्ञः  $ केवलं राजवर्त्मनि  &  
न वेद काननाध्वानं  % क्षणं दध्यौ नृपात्मजः  ॥ न्स्प्_३१।४३ ॥  
पुरोपवनम् आसाद्य  $ चिन्तयाम्_अस सो ऽर्भकः  &  
किं करोमि क्व गच्छामि  % को मे साहाय्यदो भवेत्  ॥ न्स्प्_३१।४४ ॥  
एवम् उन्मील्य नयने  $ यावत् पश्यति स ध्रुवः  &  
तावद् ददर्श सप्तर्षीन्  % अतर्कितगतीन् वने  ॥ न्स्प्_३१।४५ ॥  
अथ दृष्ट्वा स सप्तर्षीन्  $ सप्तसप्ततितेजसः  &  
भाग्यसूत्रैर् इवाकृष्यो-  % -पनीतान् प्रमुमोद ह  ॥ न्स्प्_३१।४६ ॥  
तिलकाङ्कितसद्भालान्  $ कुशोपग्रहिताङ्गुलीन्  &  
कृष्णाजिनोपविष्टांश् च  % ब्रह्मसूत्रैर् अलङ्कृतान्  ॥ न्स्प्_३१।४७ ॥  
उपगम्य विनम्रांसः  $ प्रबद्धकरसम्पुटः  &  
ध्रुवो विज्ञापयं_चक्रे  % प्रणम्य ललितं वचः  ॥ न्स्प्_३१।४८ ॥  
  
ध्रुव उवाच:  
अवैत मां मुनिवराः  $ सुनीत्युदरसम्भवम्  &  
उत्तानपादतनयं  % ध्रुवं निर्विण्णमानसम्  ॥ न्स्प्_३१।४९ ॥  
  
सूत उवाच:  
तं दृष्ट्वोर्जस्वलं बालं  $ स्वभावमधुराकृतिम्  &  
अनर्घ्यनयने पथ्यं  % मृदुगम्भीरभाषिणम्  ॥ न्स्प्_३१।५० ॥  
उपोपवेश्य शिशुकं  $ प्रोचुस् ते विस्मिता भृशम्  &  
तवाद्यापि न जानीमो  % वत्स निर्वेदकारणम्  ॥ न्स्प्_३१।५१ ॥  
अनवाप्ताभिलाषाणां  $ वैराग्यं जायते नृणाम्  &  
सप्तद्वीपपते राज्ञः  % कुमारस् त्वं तथा कथम्  ॥ न्स्प्_३१।५२ ॥  
किम् अस्माभिर् अहो कार्यं  $ कस् तवास्ति मनोरथः  ॥ न्स्प्_३१।५३अब् ॥  
  
ध्रुव उवाच:  
मुनयो मम यो बन्धुर्  $ उत्तमश् चोत्तमोत्तमः  ॥ न्स्प्_३१।५३च्द् ॥  
पित्रा प्रदत्तं तस्यास्तु  $ तद् भद्रासनम् उत्तमम्  &  
भवत्कृतं हि साहाय्यं  % एतद् इच्छामि सुव्रताः  ॥ न्स्प्_३१।५४ ॥  
अनन्यनृपभुक्तं यद्  $ यद् अन्येभ्यः समुच्छ्रितम्  &  
इन्द्रादिदुरवापं यत्  % कथं लभ्येत तत् पदम्  ॥ न्स्प्_३१।५५ ॥  
इति श्रुत्वा वचस् तस्य  $ मुनयो बालकस्य तु  &  
यथार्थम् एव प्रत्यूचुर्  % मरीच्याद्यास् तदा ध्रुवम्  ॥ न्स्प्_३१।५६ ॥  
  
मरीचिर् उवाच:  
अनास्वादितगोविन्द-  $ पदाम्बुजरजोरसः  &  
मनोरथपथातीतं  % स्फीतं नाकलयेत् फलम्  ॥ न्स्प्_३१।५७ ॥  
  
अत्रिर् उवाच:  
अनर्चिताच्युतपदः  $ पदम् आसादयेत् कथम्  &  
इन्द्रादिदुरवापं यन्  % मानवैः सुदुरासदम्  ॥ न्स्प्_३१।५८ ॥  
  
अङ्गिरा उवाच:  
न हि दूरे पदं तस्य  $ सर्वासां सम्पदाम् इह  &  
कमलाकान्तकान्ताङ्घ्रि-  % कमलं यः सुशीलयेत्  ॥ न्स्प्_३१।५९ ॥  
  
पुलस्त्य उवाच:  
यस्य स्मरणमात्रेण  $ महापातकसन्ततिः  &  
परमान्तकम् आप्नोति  % स विष्णुः सर्वदो ध्रुव  ॥ न्स्प्_३१।६० ॥  
  
पुलह उवाच:  
यद् आहुः परमं ब्रह्म  $ प्रधानपुरुषात् परम्  &  
यन्मायया कृतं सर्वं  % स विष्णु कीर्तितो ऽर्थदः  ॥ न्स्प्_३१।६१ ॥  
  
क्रतुर् उवाच:  
यो यज्ञपुरुषो विष्णुर्  $ वेदवेद्यो जनार्दनः  &  
अन्तरात्मास्य जगतः  % सन्तुष्टः किं न यच्छति  ॥ न्स्प्_३१।६२ ॥  
  
वसिष्ठ उवाच:  
यद् भूनर्तनवर्तिन्यः  $ सिद्धयो ऽष्टौ नृपात्मज  &  
तम् आराध्य हृषीकेशं  % चतुर्वर्गो न दूरतः  ॥ न्स्प्_३१।६३ ॥  
  
ध्रुव उवाच:  
सत्यम् उक्तं द्विजेन्द्रा वो  $ विष्णोर् आराधनं प्रति  &  
कथं स भगवान् इज्यः  % स विधिश् चोपदिश्यताम्  ॥ न्स्प्_३१।६४ ॥  
प्रभूतदो भवेद् यो वै  $ दुराराध्यतमो भवेत्  &  
बालो ऽहं राजपुत्रो ऽहं  % दुःखं नैव मया क्षमम्  ॥ न्स्प्_३१।६५ ॥  
  
मुनय ऊचुः:  
तिष्ठता गच्छता वापि  $ स्वपता जाग्रता तथा  &  
शयानेनोपविष्टेन  % वेद्यो नारायणः सदा  ॥ न्स्प्_३१।६६ ॥  
पुत्रान् कलत्रं मित्राणि  $ राज्यं स्वर्गापवर्गकम्  &  
वासुदेवं जपन् मर्त्यः  % सर्वं प्राप्नोत्य् असंशयम्  ॥ न्स्प्_३१।६७ ॥  
द्वादशाक्षरमन्त्रेण  $ वासुदेवात्मकेन च  &  
ध्यायंश् चतुर्भुजं विष्णुं  % जप्त्वा सिद्धिं न को गतः  ॥ न्स्प्_३१।६८ ॥  
पितामहेन चाप्य् एष  $ महामन्त्र उपासितः  &  
मनुना राज्यकामेन  % वैष्णवेन नृपात्मज  ॥ न्स्प्_३१।६९ ॥  
त्वम् अप्य् एतेन मन्त्रेण  $ वासुदेवपरो भव  &  
यथाभिलषिताम् ऋद्धिं  % क्षिप्रं प्राप्स्यसि सत्तम  ॥ न्स्प्_३१।७० ॥  
  
सूत उवाच:  
इत्य् उक्त्वान्तर्हिताः सर्वे  $ महात्मानो मुनीश्वराः  &  
वासुदेवमना भूत्वा  % ध्रुवो ऽपि तपसे ययौ  ॥ न्स्प्_३१।७१ ॥  
ध्रुवः सर्वार्थदं मन्त्रं  $ जपन् मधुवने तपः  &  
स चक्रे यमुनातीरे  % मुनिदिष्टेन वर्त्मना  ॥ न्स्प्_३१।७२ ॥  
श्रद्धान्वितेन जपता च तपःप्रभावात्  $ साक्षाद् इवाब्जनयनं ददृशे हृदीशम्  &  
दिव्याकृतिं सपदि तेन ततः स एव  % हर्षात् पुनः स प्रजजाप नृपात्मभूतः  ॥ न्स्प्_३१।७३ ॥  
क्षुत्तर्षवर्षघनवातमहोष्णतादि  $ शारीरदुःखकुलम् अस्य न किञ्चनाभूत्  &  
मग्ने मनस्य् अनुपमेयसुखाम्बुराशौ  % राज्ञः शिशुर् न च विवेद शरीरवार्ताम्  ॥ न्स्प्_३१।७४ ॥  
विघ्नाश् च तस्य किल शङ्कितदेवसृष्टा  $ बालस्य तीव्रतपसो विफला बभूवुः  &  
शीतातपादिर् इव विष्णुमयं मुनिं हि  % प्रादेशिका न खलु धर्षयितुं क्षमन्ते  ॥ न्स्प्_३१।७५ ॥  
अथ भक्तजनप्रियः प्रभुः  $ शिशुना ध्यानबलेन तोषितः  &  
वरदः पतगेन्द्रवाहनो  % हरिर् आगात् स्वजनं तम् ईक्षितुम्  ॥ न्स्प्_३१।७६ ॥  
मणिपिण्डकमौलिराजितो  $ विलसद्रत्नमहाघनच्छविः  &  
स बभाव् उदयाद्रिमत्सराद्  % धृतबालार्क इवासिताचलः  ॥ न्स्प्_३१।७७ ॥  
स राजसूनुं तपसि स्थितं तं  $ ध्रुवं ध्रुवस्निग्धदृग् इत्य् उवाच  &  
दन्तांशुसञ्ज्ञैर् अमितप्रवाहैः  % प्रक्षालयन् रेणुम् इवास्य गात्रे  ॥ न्स्प्_३१।७८ ॥  
वरं वरं वत्स वृणीष्व यस् ते  $ मनोगतस् त्वत्तपसास्मि तुष्टः  &  
ध्यानेन ते चेन्द्रियनिग्रहेण  % मनोनिरोधेन च दुष्करेण  ॥ न्स्प्_३१।७९ ॥  
शृण्वन् वचस् तत् सकलं गम्भीरम्  $ उन्मीलिताक्षः सहसा ददर्श  &  
स्वे चिन्त्यमानं त्व् इदम् एव मूर्तं  % पुरःस्थितं ब्रह्म चतुर्भुजं सः  ॥ न्स्प्_३१।८० ॥  
दृष्ट्वा क्षणं राजसुतः सुपूज्यं  $ पुरस् त्रयीशं किम् इह ब्रवीमि  &  
किं वा करोमीति ससम्भ्रमः स तु  % न चाब्रवीत् किञ्चन नो चकार  ॥ न्स्प्_३१।८१ ॥  
हर्षाश्रुपूर्णः पुलकाञ्चिताङ्गस्  $ त्रिलोकनाथेति वदन्न् अथोच्चैः  &  
दण्डप्रणामाय पपात भूमौ  % प्रवेपमानभ्रु हरेः पुरः स हि  ॥ न्स्प्_३१।८२ ॥  
दण्डवत् प्रणिपत्याथ  $ परितः परिलुण्ठ्य च  &  
रोरोद हर्षेण चिरं  % दृष्ट्वा तं जगतो गुरुम्  ॥ न्स्प्_३१।८३ ॥  
नारदेन सनन्देन  $ सनकेन च संश्रुतम्  &  
अन्यैः सनत्कुमाराद्यैर्  % योगिभिर् योगिनां वरम्  ॥ न्स्प्_३१।८४ ॥  
कारुण्यबाष्पनीरार्द्रं  $ पुण्डरीकविलोचनम्  &  
ध्रुवम् उत्थापयां_चक्रे  % चक्री धृत्वा करेण तम्  ॥ न्स्प्_३१।८५ ॥  
हरिस् तु परिपस्पर्श  $ तदङ्गं धूलिधूसरम्  &  
कराभ्यां कोमलाभ्यां स  % परिष्वज्याह तं हरिः  ॥ न्स्प्_३१।८६ ॥  
वरं वरय भो बाल  $ यत् ते मनसि वर्तते  &  
तद् ददामि न सन्देहो  % नादेयं विद्यते तव  ॥ न्स्प्_३१।८७ ॥  
ततो वरं राजशिशुर् ययाचे  $ विष्णुं वरं ते स्तवशक्तिम् एव  &  
तं मूर्तिविज्ञाननिभेन देवः  % पस्पर्श शङ्खेन मुखे ऽमलेन  ॥ न्स्प्_३१।८८ ॥  
अथ सुरमुनिदत्तज्ञानचन्द्रेण सम्यग्  $ विमलितम् इव चित्तं पूर्णम् एव ध्रुवस्य  &  
त्रिभुवनगुरुशङ्खस्पर्शजज्ञानभानान्  % उदयति नितरान्तः साधु तुष्टाव हृष्टः  ॥ न्स्प्_३१।८९ ॥  
  
ध्रुव उवाच:  
ःअखिलमुनिजननिवहनमितचरणः ।  
ःखरकदनकरः ।  
ःचपलचरितः ।  
ःदेवाराधितपादजलः ।  
ःसजलजलधरश्यामः ।  
ःशमितसौभपतिशाल्वाधामा ।  
ःअभिरामरामातिविनयकृतनवरसरसापहतेन्द्रियसुररमणीविहितान्तःकरणानन्दः ।  
ःअनादिनिधनः ।  
ःअधननिजद्विजमित्रोद्धरणधीरः ।  
ःअवधीरितसुरनाथनाथितविपक्षपक्षः ।  
ःऋक्षराजबिलप्रवेशापहतस्यमन्तकापमार्जित निजापवाददूरितहृतत्रैलोक्यभारः ।  
ःद्वारकावासनिरतः ।  
ःस्वरितमधुरवेणुवादनश्रवणामृतप्रकटित अतीन्द्रियज्ञानः ।  
ःयमुनातटचरः ।  
ःद्विजधेनुभृङ्गगणैस् त्यक्तनिजनिजाहारः ।  
ःसंसारदुस्तरपारावारसमुत्तारणाङ्घ्रिपोतः ।  
ःस्वप्रतापानलहुतकालयवनः ।  
ःवनमालाधरवरमणिकुण्डलालङ्कृतश्रवणः ।  
ःनानाप्रसिद्धाभिधानः ।  
ःनिगमविबुधमुनिजनवचनमनोगोचरः ।  
ःकनकपिशङ्गकौशेयवासो भगवान् भृगुपदकौस्तुभविभूषितोरःस्थलः ।  
ःस्वदयिताक्रूरनिजजननीगोकुलपालकचतुर् भुजशङ्खचक्रगदापद्मतुलसीनवदल दामहारकेयूरकटकमुकुटालङ्कृतः ।  
ःसुनन्दनादिभागवतोपासितविश्वरूपः ।  
ःपुराणपुरुषोत्तमः ।  
ःउत्तमश्लोकः ।  
ःलोकावासो वासुदेवः ।  
ःश्रीदेवकीजठरसम्भूतः ।  
ःभूतपतिविरञ्चिनतचरणारविन्दः ।  
ःवृन्दावनकृतकेलिगोपिकाजनश्रमापहः ।  
ःसततं सम्पादितसुजनकामः ।  
ःकुन्दनिभशङ्खधरम् इन्दुनिभवक्त्रं सुन्दरसुदर्शनम् उदारतरहासं विद्वज्जनवन्दितम् इदं ये रूपम् अतिहृद्यम् अखिलेश्वरं नतो ऽस्मि ।  
स्थानाभिकामी तपसि स्थितो ऽहम्  $ त्वां दृष्टवान् साधुमुनीन्द्रगुह्यम्  &  
काचं विचिन्वन्न् इव दिव्यरत्नं  % स्वामिन् कृतार्थो ऽस्मि वरान् न याचि  ॥ न्स्प्_३१।९० ॥  
अपूर्वदृष्टे तव पादपद्मे  $ दृष्ट्वा दृढं नाथ न हि त्यजामि  &  
कामान् न याचे स हि को ऽपि मूढो  % यः कल्पवृक्षात् तुषमात्रम् इच्छेत्  ॥ न्स्प्_३१।९१ ॥  
त्वां मोक्षबीजं शरणं प्रपन्नः  $ शक्नोमि भोक्तुं न बहिःसुखानि  &  
रत्नाकरे देव सति स्वनाथे  % विभूषणं काचमयं न युक्तम्  ॥ न्स्प्_३१।९२ ॥  
अतो न याचे वरम् ईश युष्मत्  $ पादाब्जभक्तिं सततं ममास्तु  &  
इमं वरं देववर प्रयच्छ  % पुनः पुनस् त्वाम् इदम् एव याचे  ॥ न्स्प्_३१।९३ ॥  
  
श्रीसूत उवाच:  
इत्य् आत्मसन्दर्शनलब्धदिव्य-  $ ज्ञानं गदन्तं भगवाञ् जगाद  ॥ न्स्प्_३१।९४ ॥  
  
श्रीभगवान् उवाच:  
आराध्य विष्णुं किम् अनेन लब्धं  $ मा भूञ्जने ऽपीत्थम् असाधुवादः  &  
स्थानं परं प्राप्नुहि यन् मतं ते  % कालेन मां प्राप्स्यसि शुद्धभावः  ॥ न्स्प्_३१।९५ ॥  
आधारभूतः सकलग्रहाणां  $ कल्पद्रुमः सर्वजनैश् च वन्द्यः  &  
मम प्रसादात् तव सा च माता  % ममान्तिके या च सुनीतिर् आर्या  ॥ न्स्प्_३१।९६ ॥  
  
श्रीसूत उवाच:  
तं साधयित्वेति वरैर् मुकुन्दः  $ स्वम् आलयं दृश्यवपुर् जगाम  &  
त्यक्त्वा शनैर् दिव्यवपुः स्वभक्तं  % मुहुः परावृत्त्य समीक्षमाणः  ॥ न्स्प्_३१।९७ ॥  
तावच् च सद्यः सुरसिद्धसङ्घः  $ श्रीविष्णुतद्भक्तसमागमं तम्  &  
दृष्ट्वाथ वर्षन् सुरपुष्पवृष्टिं  % तुष्टाव हर्षाद् ध्रुवम् अव्ययं च  ॥ न्स्प्_३१।९८ ॥  
श्रियाभिमत्या च सुनीतिसूनुर्  $ विभाति देवैर् अपि वन्द्यमानः  &  
यो ऽयं नृणां कीर्तनदर्शनाभ्याम्  % आयुर् यशो वर्धयति श्रियं च  ॥ न्स्प्_३१।९९ ॥  
इत्थं ध्रुवः प्राप पदं दुरापं  $ हरेः प्रसादान् न च चित्रम् एतत्  &  
तस्मिन् प्रसन्ने द्विजराजपत्रे  % न दुर्लभं भक्तजनेषु किञ्चित्  ॥ न्स्प्_३१।१०० ॥  
सूर्यमण्डलमानात् तु  $ द्विगुणं सोममण्डलम्  &  
पूर्णे शतसहस्रे द्वे  % तस्मान् नक्षत्रमण्डलम्  ॥ न्स्प्_३१।१०१ ॥  
द्वे लक्षे ऽपि बुधस्यापि  $ स्थानं नक्षत्रमण्डलात्  &  
तावत्प्रमाणभागे तु  % बुधस्याप्य् उशना स्थितः  ॥ न्स्प्_३१।१०२ ॥  
अङ्गारको ऽपि शुक्रस्य  $ तावन्माने व्यवस्थितः  &  
लक्षद्वयं तु भौमस्य  % स्थितो देवपुरोहितः  ॥ न्स्प्_३१।१०३ ॥  
सौरिर् बृहस्पतेश् चोर्ध्वं  $ द्विलक्षे तु व्यवस्थितः  &  
तस्माच् छनैश्चराद् ऊर्ध्वं  % लक्षे सप्तर्षिमण्डलम्  ॥ न्स्प्_३१।१०४ ॥  
सप्तर्षिमण्डलाद् ऊर्ध्वम्  $ एकं लक्षं ध्रुवः स्थितः  &  
मेढीभूतः समस्तस्य  % ज्योतिश्चक्रस्य सत्तम  ॥ न्स्प्_३१।१०५ ॥  
स्वभावात् तपति विप्रेन्द्र  $ अधश् चोर्ध्वं च रश्मिभिः  &  
कालसङ्ख्यां त्रिलोकस्य  % स करोति युगे युगे  ॥ न्स्प्_३१।१०६ ॥  
जनस् तपस् तथा सत्यम्  $ एतांल् लोकान् द्विजोत्तम  &  
ब्रह्मणा मुनिशार्दूल  % विष्णुभक्तिविवर्धितः  ॥ न्स्प्_३१।१०७ ॥  
ऊर्ध्वगतैर् द्विजश्रेष्ठ  $ रश्मिभिस् तपते रविः  &  
अधोगतैश् च भूर्लोकं  % द्योतते दीर्घदीधितिः  ॥ न्स्प्_३१।१०८ ॥  
सर्वपापहरः सूर्यः  $ कर्ता त्रिभुवनस्य च  &  
छत्रवत् प्रतिपश्येत  % मण्डलान् मण्डलं परम्  ॥ न्स्प्_३१।१०९ ॥  
आदित्यमण्डलाधस्ताद्  $ भुवर्लोकं प्रतिष्ठितम्  &  
त्रैलोक्यस्येश्वरत्वं च  % विष्णुदत्तं शतक्रतोः  ॥ न्स्प्_३१।११० ॥  
लोकपालैः स सहितो  $ लोकान् रक्षति धर्मतः  &  
वसेत् स्वर्गे महाभाग  % देवेन्द्रः स तु कीर्तिमान्  ॥ न्स्प्_३१।१११ ॥  
ततो ऽधस्तान् मुने चेदं  $ पातालं विद्धि सप्रभम्  &  
न तत्र तपते सूर्यो  % न रात्रिर् न निशाकरः  ॥ न्स्प्_३१।११२ ॥  
दिव्यस्वरूपम् आस्थाय  $ तपन्ति सततं जनाः  &  
पातालस्था द्विजश्रेष्ठ  % दीप्यमनाः स्वतेजसा  ॥ न्स्प्_३१।११३ ॥  
स्वर्लोकात् तु महर्लोकः  $ कोटिमात्रे व्यवस्थितः  &  
ततो योजनमात्रेण  % द्विगुणो मण्डलेन तु  ॥ न्स्प्_३१।११४ ॥  
जनलोकः स्थितो विप्र  $ पञ्चमो मुनिसेवितः  &  
तत्रोपरि तपोलोकश्  % चतुर्भिः कोटिभिः स्थितः  ॥ न्स्प्_३१।११५ ॥  
सत्यलोको ऽष्टकोटीभिस्  $ तपोलोकोपरिस्थितः  &  
सर्वे छत्राकृतिज्ञेया  % भुवनोपरिसंस्थिताः  ॥ न्स्प्_३१।११६ ॥  
ब्रह्मलोकाद् विष्णुलोको  $ द्विगुणश् च व्यवस्थितः  &  
वाराहे तस्य माहात्म्यं  % कथितं लोकचिन्तकैः  ॥ न्स्प्_३१।११७ ॥  
ततः परं द्विजश्रेष्ठ  $ स्थितः परमपुरुषः  &  
ब्रह्माण्डात् परमः साक्षान्  % निर्लेपः पुरुषः स्थितः  ॥ न्स्प्_३१।११८ ॥  
पशुपाशैर् विमुच्येत  $ तपोज्ञानसमन्वितः  &  
इति ते संस्थितिः प्रोक्ता  % भूगोलस्य मयानघ  \  
यस् तु सम्यग् इमां वेत्ति  # स याति परमां गतिम्  ॥ न्स्प्_३१।११९ ॥  
लोकस्य संस्थानकरो ऽप्रमेयो  $ विष्णुर् नृसिंहो नरदेवपूजितः  &  
युगे युगे विष्णुर् अनादिमूर्तिमान्  % आस्थाय विश्वं परिपाति दुष्टहा  ॥ न्स्प्_३१।१२० ॥  
॥ इति श्रीनरसिंहपुराणे एकत्रिंशो ऽध्यायः ॥ नर्प् ३१ ॥  
  
____________________________________________________________________________  
  
  
भरद्वाज उवाच:  
सहस्रानीकस्य हरेर्  $ अवतारांश् च शार्ङ्गिणः  &  
साम्प्रतं श्रोतुम् इच्छामि  % तन् मे वद महामते  ॥ न्स्प्_३२।१ ॥  
  
सूत उवाच:  
हन्त ते कथयिष्यामि  $ चरितं तस्य धीमतः  &  
सहस्रानीकस्य हरेर्  % अवतारांश् च मे शृणु  ॥ न्स्प्_३२।२ ॥  
सहस्रानीको ऽभिषिक्तो  $ निजराज्ये द्विजोत्तमैः  &  
पालयाम्_अस धर्मेण  % राज्यं स तु नृपात्मजः  ॥ न्स्प्_३२।३ ॥  
तस्य पालयतो राज्यं  $ राजपुत्रस्य धीमतः  &  
भक्तिर् बभूव देवेशे  % नरसिंहे सुरोत्तमे  ॥ न्स्प्_३२।४ ॥  
तं द्रष्टुम् आगतः साक्षाद्  $ विष्णुभक्तं भृगुः पुरा  &  
अर्घ्यपाद्यासनै राजा  % तम् अभ्यर्च्याब्रवीद् इदम्  ॥ न्स्प्_३२।५ ॥  
पावितो ऽहं मुनिश्रेष्ठ  $ साम्प्रतं तव दर्शनात्  &  
त्वद्दर्शनम् अपुण्यानां  % कलाव् अस्मिन् सुदुर्लभम्  ॥ न्स्प्_३२।६ ॥  
नरसिंहं प्रतिष्ठाप्य  $ देवदेवं सनातनम्  &  
आराधयितुम् इच्छामि  % विधानं तत्र मे वद  ॥ न्स्प्_३२।७ ॥  
अवतारान् अशेषांश् च  $ देवदेवस्य चक्रिणः  &  
श्रोतुम् इच्छामि सकलांस्  % तान् पुण्यान् अपि मे वद  ॥ न्स्प्_३२।८ ॥  
  
भृगुर् उवाच:  
शृणु भूपालपुत्र त्वं  $ न हि कश्चित् कलौ युगे  &  
हरौ भक्तिं करोत्य् अत्र  % नृसिंहे चातिभक्तिमान्  ॥ न्स्प्_३२।९ ॥  
स्वभावाद् यस्य भक्तिः स्यान्  $ नरसिंहे सुरोत्तमे  &  
तस्यारयः प्रणश्यन्ति  % कार्यसिद्धिश् च जायते  ॥ न्स्प्_३२।१० ॥  
त्वम् अतीव हरेर् भक्तः  $ पाण्डुवंशे ऽपि सत्तमः  &  
तेन ते निखिलं वक्ष्ये  % शृणुष्वैकाग्रमानसः  ॥ न्स्प्_३२।११ ॥  
यः कुर्याच् छोभनं वेश्म  $ नरसिंहस्य भक्तिमान्  &  
स सर्वपापनिर्मुक्तो  % विष्णुलोकम् अवाप्नुयात्  ॥ न्स्प्_३२।१२ ॥  
प्रतिमां लक्षणोपेतां  $ नरसिंहस्य कारयेत्  &  
स सर्वपापनिर्मुक्तो  % विष्णुलोकम् अवाप्नुयात्  ॥ न्स्प्_३२।१३ ॥  
प्रतिष्ठां नरसिंहस्य  $ यः करोति यथाविधि  &  
निष्कामो नरशार्दूल  % देहबाधात् प्रमुच्यते  ॥ न्स्प्_३२।१४ ॥  
नरसिंहं प्रतिष्ठप्य  $ यः पूजाम् आचरेन् नरः  &  
तस्य कामाः प्रसिध्यन्ति  % परमं पदम् आप्नुयात्  ॥ न्स्प्_३२।१५ ॥  
ब्रह्मादयः सुराः सर्वे  $ विष्णुम् आराध्य ते पुरा  &  
स्वं स्वं पदम् अनुप्राप्ताः  % केशवस्य प्रसादतः  ॥ न्स्प्_३२।१६ ॥  
ये ये नृपवरा राजन्  $ मान्धातृप्रमुखा नृपाः  &  
ते ते विष्णुं समाराध्य  % स्वर्गलोकम् इतो गताः  ॥ न्स्प्_३२।१७ ॥  
यस् तु पूजयते नित्यं  $ नरसिंहं सुरेश्वरम्  &  
स स्वर्गमोक्षभागी स्यान्  % नात्र कार्या विचारणा  ॥ न्स्प्_३२।१८ ॥  
तस्माद् एकमना भूत्वा  $ यावज्जीवं प्रतिज्ञया  &  
अर्चनान् नरसिंहस्य  % प्राप्स्यसे स्वाभिवाञ्छितम्  ॥ न्स्प्_३२।१९ ॥  
विधिवत् स्थापयेद् यस् तु  $ कारयित्वा जनार्दनम्  &  
न तु निर्गमनं तस्य  % विष्णुलोकाद् भवेन् नृप  ॥ न्स्प्_३२।२० ॥  
नरो नृसिंहं तम् अनन्तविक्रमं  $ सुरासुरैर् अर्चितपादपङ्कजम्  &  
संस्थाप्य भक्त्या विधिवच् च पूजयेत्  % पयाति साक्षात् परमेश्वरं हरिम्  ॥ न्स्प्_३२।२१ ॥  
  
॥ इति श्रीनरसिंहपुराणे सहस्रानीकचरिते द्वात्रिंशो ऽध्यायः ॥ नर्प् ३२ ॥  
  
____________________________________________________________________________  
  
  
राजोवाच:  
हरेर् अर्चाविधिं पुण्यां  $ श्रोतुम् इच्छामि सत्त्वतः  &  
त्वत्प्रसादाद् विशेषेण  % भगवन् प्रब्रवीहि मे  ॥ न्स्प्_३३।१ ॥  
सम्मार्जनकरो यश् च  $ नरसिंहस्य मन्दिरे  &  
यत् पुण्यं लभते तद्वद्  % उपलेपनकृण् नरः  ॥ न्स्प्_३३।२ ॥  
शुद्धोदकेन यत् पुण्यं  $ स्नापिते केशवे भवेत्  &  
क्षीरस्नानेन यत् पुण्यं  % दध्ना च मधुना तथा  \  
घृतस्नानेन यत् पुण्यं  # पञ्चगव्येन यद् भवेत्  ॥ न्स्प्_३३।३ ॥  
क्षालिते चोष्णतोयेन  $ प्रतिमायां च भक्तितः  &  
कर्पूरागुरुतोयेन  % मिश्रेण स्नापितेन च  ॥ न्स्प्_३३।४ ॥  
अर्घ्यदानेन यत् पुण्यं  $ पाद्याचमनदानके  &  
मन्त्रेण स्नापिते यच् च  % वस्त्रदानेन यद् भवेत्  ॥ न्स्प्_३३।५ ॥  
श्रीखण्डकुङ्कुमाभ्यां तु  $ अर्चिते किं फलं भवेत्  &  
पुष्पैर् अभ्यर्चिते यच् च  % यत् फलं धूपदीपयोः  ॥ न्स्प्_३३।६ ॥  
नैवेद्यैर् यत् फलं प्रोक्तं  $ प्रदक्षिणकृते तु यत्  &  
नमस्कारकृते यच् च  % फलं यस् स्तोत्रगीतयोः  ॥ न्स्प्_३३।७ ॥  
तालवृन्तप्रदानेन  $ चामरस्य च यद् भवेत्  &  
ध्वजप्रदाने यद् विष्णोः  % शङ्खदानेन यद् भवेत्  ॥ न्स्प्_३३।८ ॥  
एतच् चान्यच् च यत् किञ्चिद्  $ अज्ञानान् न प्रचोदितम्  &  
तत् सर्वं कथय ब्रह्मन्  % भक्तस्य मम केशवे  ॥ न्स्प्_३३।९ ॥  
  
सूत उवाच:  
इति सम्प्रेरितो विप्रस्  $ तेन राज्ञा भृगुस् तदा  &  
मार्कण्डेयं नियुज्याथ  % कथने स गतो मुनिः  ॥ न्स्प्_३३।१० ॥  
सो ऽपि तस्मिन् मुदायुक्तो  $ हरिभक्त्या विशेषतः  &  
राज्ञे प्रवक्तुम् आरेभे  % भृगुणा चोदितो मुनिः  ॥ न्स्प्_३३।११ ॥  
  
मार्कण्डेय उवाच:  
राजपुत्र शृणुष्वेदं  $ हरिपूजाविधिं क्रमात्  &  
विष्णुभक्तस्य वक्ष्यामि  % तवाहं पाण्डुवंशज  ॥ न्स्प्_३३।१२ ॥  
नरसिंहस्य नित्यं च  $ यः सम्मार्जनम् आरभेत्  &  
सर्वपापविनिर्मुक्तो  % विष्णुलोके स मोदते  ॥ न्स्प्_३३।१३ ॥  
गोमयेन मृदा तोयैर्  $ यः करोत्य् उपलेपनम्  &  
स चाक्षयफलं प्राप्य  % विष्णुलोके महीयते  ॥ न्स्प्_३३।१४ ॥  
अत्रार्थे यत् पुरावृत्तम्  $ इतिहासं पुरातनम्  &  
यच् छ्रुत्वा सर्वपापेभ्यो  % मुक्तिर् भवति सत्तम  ॥ न्स्प्_३३।१५ ॥  
पुरा युधिष्ठिरो राजा  $ पञ्चभिर् भ्रातृभिर् युतः  &  
द्रौपद्या सह राजेन्द्र  % काननं विचचार ह  ॥ न्स्प्_३३।१६ ॥  
शूलकण्टकनिष्क्रान्तास्  $ ततस् ते पञ्च पाण्डवाः  &  
नारदो ऽपि गतो नाकं  % जुष्ट्वेदं तीर्थम् उत्तमम्  ॥ न्स्प्_३३।१७ ॥  
ततो युधिष्ठिरो राजा  $ प्रस्थितस् तीर्थम् उत्तमम्  &  
दर्शनं मुनिमुख्यस्य  % तीर्थधर्मोपदेशिनः  ॥ न्स्प्_३३।१८ ॥  
चिन्तयति च धर्मात्मा  $ क्रोधपैशुन्यवर्जितः  &  
दानवो बहुरोमा च  % तथा स्थूलशिरा नृप  ॥ न्स्प्_३३।१९ ॥  
पाण्डवान् गच्छतो वीक्ष्य  $ दानवो द्रौपदीच्छया  &  
कृत्वा भूप मुने रुपं  % बहुरोमा गतस् तदा  ॥ न्स्प्_३३।२० ॥  
प्रणिधानं विधायाथ  $ आसीनः कुशविष्टरे  &  
बिभ्रत् कमण्डलुं पार्श्वे  % दर्भसूचीं तथा करे  ॥ न्स्प्_३३।२१ ॥  
अक्षमालां जपन् मन्त्रं  $ स्वनासाग्रं निरीक्षयन्  &  
स दृष्टः पाण्डवैस् तत्र  % रेवायां वनचारिभिः  ॥ न्स्प्_३३।२२ ॥  
ततो युधिष्ठिरो राजा  $ तं प्रणम्य सहानुजः  &  
जगाद वचनं दृष्ट्वा  % भाग्येनासि महामुने  ॥ न्स्प्_३३।२३ ॥  
तीर्थानि रुद्रदेहायाः  $ सुगोप्यानि निवेदय  &  
मुनीनां दर्शनं नाथ  % श्रुतं धर्मोपदेशकम्  ॥ न्स्प्_३३।२४ ॥  
यावन् मुनिम् उवाचेदं  $ धर्मपुत्रो युधिष्ठिरः  &  
तावत् स्थूलशिराः प्राप्तो  % मुनिरूपधरो ऽपरः  ॥ न्स्प्_३३।२५ ॥  
जल्पन्न् इत्य् आतुरं वाक्यं  $ को नामास्त्य् अत्र रक्षकः  &  
भयातुरं नरो जीवं  % यो रक्षेच् छरणागतम्  ॥ न्स्प्_३३।२६ ॥  
तस्यानन्तफलं स्याद् वै  $ किं पुनर् मां द्विजोत्तमम्  &  
एकतो मेदिनीदानं  % मेरुभूधरदक्षिणम्  ॥ न्स्प्_३३।२७ ॥  
अन्यतो ह्य् आर्तजीवानां  $ प्राणसंशयवारणम्  &  
द्विजं धेनुं स्त्रियं बालं  % पिड्यमानं च दुर्जनैः  ॥ न्स्प्_३३।२८ ॥  
उपेक्षेत नरो यस् तु  $ स च गच्छति रौरवम्  &  
अथ मां हृतसर्वस्वं  % प्राणत्यागपरायणम्  ॥ न्स्प्_३३।२९ ॥  
को रक्षति नरो वीरः  $ पराभूतं हि दानवैः  &  
गृहीत्वा चाक्षमालां मे  % तथा सुभकमण्डलुम्  ॥ न्स्प्_३३।३० ॥  
निहतो ऽहं कराघातैस्  $ तथा खाटो मनोहरः  &  
गृहीतं मम सर्वस्वं  % दानवेन दुरात्मना  ॥ न्स्प्_३३।३१ ॥  
इत्य् आकर्ण्य वचः क्लीबं  $ पाण्डवा जातसम्भ्रमाः  &  
यान्ति रोमाञ्चिता भूयो  % विधायाग्निं च तं मुनिम्  ॥ न्स्प्_३३।३२ ॥  
विमुच्य द्रौपदीं तत्र  $ मुनेः पार्श्वे महात्मनः  &  
ततो दूरतरं प्राप्ताः  % संरम्भात् ते च पाण्डवाः  ॥ न्स्प्_३३।३३ ॥  
ततो युधिष्ठिरो ऽवोचत्  $ किं च नो नात्र दृश्यते  &  
कृष्णासंरक्षणार्थाय  % व्रज व्यावर्त्य चार्जुन  ॥ न्स्प्_३३।३४ ॥  
ततो ऽर्जुनो विनिष्क्रान्तो  $ बन्धुवाक्यप्रणोदितः  &  
ततो युधिष्ठिरो राजा  % सत्यां वाचम् अकल्पयत्  ॥ न्स्प्_३३।३५ ॥  
निरीक्ष्य मण्डलं भानोस्  $ तदा सुगहने वने  &  
मम सत्याच् च सुकृताद्  % धर्मसम्भाषणात् प्रभो  ॥ न्स्प्_३३।३६ ॥  
तथ्यं शंसन्तु त्रिदशा  $ मम संशयभाजिनः  &  
ततो ऽम्बरे ऽभवद् वाणी  % तदा भूपाशरीरिणी  ॥ न्स्प्_३३।३७ ॥  
दानवो ऽयं महाराज  $ मुनिः स्थूलशिराः स्थितः  &  
नासाव् उपद्रुतः केन  % मायैषास्य दुरात्मनः  ॥ न्स्प्_३३।३८ ॥  
ततो भीमः कराघातैर्  $ नश्यमानं हि दानवम्  &  
संरम्भात् कुपितो ऽत्यर्थं  % मौलिदेशे जघान तम्  ॥ न्स्प्_३३।३९ ॥  
सो ऽपि रूपं निजं प्राप्य  $ रौद्रं भीमम् अताडयत्  &  
तत्र युद्धं प्रववृते  % दारुणं भीमदैत्ययोः  ॥ न्स्प्_३३।४० ॥  
कष्टाद् बभञ्ज भीमो ऽपि  $ तस्य स्थूलं शिरो वने  &  
अर्जुनो ऽपि समायातो  % नैव पश्यति तं मुनिम्  ॥ न्स्प्_३३।४१ ॥  
तथा च द्रौपदीं भूयः  $ साध्वीं कान्तां च वल्लभाम्  &  
ततो वृक्षं समारुह्य  % यावत् पश्यति चार्जुनः  ॥ न्स्प्_३३।४२ ॥  
तावद् विधाय तां स्कन्धे  $ शीघ्रं धावति दानवः  &  
संहृता याति दुष्टेन  % रुदती कुररी यथा  ॥ न्स्प्_३३।४३ ॥  
कुर्वती भीमभीमेति  $ धर्मपुत्रेति वादिनी  &  
तां दृष्ट्वा स ययौ वीरः  % शब्दैर् सन्नादयन् दिशः  ॥ न्स्प्_३३।४४ ॥  
पादन्यासोरुवेगेन  $ प्रभग्नाः पादपा भृशम्  &  
ततो दैत्यो ऽपि तां तन्वीं  % विहायाशु पलायितः  ॥ न्स्प्_३३।४५ ॥  
तथापि चार्जुनो तस्य  $ कोपान् मुञ्चति नासुरम्  &  
पतितो मेदिनीपृष्ठे  % तावद् एव चतुर्भुजः  ॥ न्स्प्_३३।४६ ॥  
पीते चवाससी बिभ्रत्  $ शङ्खचक्रायुधानि च  &  
ततः स विस्मयाक्रान्तो  % नत्वा पार्थो वचो ऽवदत्  ॥ न्स्प्_३३।४७ ॥  
  
अर्जुन उवाच:  
कथं कृतैषा भगवंस्  $ त्वया मायात्र वैष्णवी  &  
मयाप्य् अपकृतं नाथ  % तत् क्षमस्व नमो ऽस्तु ते  ॥ न्स्प्_३३।४८ ॥  
नूनम् अज्ञानभावेन  $ कर्मैतद् दारुणं मया  &  
तत् क्षन्तव्यं जगन्नाथ  % चैतन्यं मानवे कुतः  ॥ न्स्प्_३३।४९ ॥  
  
चतुर्भुज उवाच:  
नाहं कृष्णो महाबाहो  $ बहुरोमास्मि दानवः  &  
उपयातो हरेर् देहं  % पूर्वकर्मप्रभावतः  ॥ न्स्प्_३३।५० ॥  
  
अर्जुन उवाच:  
बहुरोमन् पुर्वजातिं  $ कर्म मे शंस तत्त्वतः  &  
केन कर्मविपाकेन  % विष्णोः सारूप्यम् आप्तवान्  ॥ न्स्प्_३३।५१ ॥  
  
चतुर्भुज उवाच:  
शृण्व् अर्जुन महाभाग  $ सहितो भ्रातृभिर् मम  &  
चरितं चित्रम् अत्यर्थं  % शृण्वतां मुदवर्धनम्  ॥ न्स्प्_३३।५२ ॥  
अहम् आसं पुरा राजा  $ सोमवंशसमुद्भवः  &  
जयध्वज इति ख्यातो  % नारायणपरायणः  ॥ न्स्प्_३३।५३ ॥  
विष्णोर् देवालये नित्यं  $ सम्मार्जनपरायणः  &  
उपलेपरतश् चैव  % दीपदाने समुद्यतः  ॥ न्स्प्_३३।५४ ॥  
वीतिहोत्र इति ख्यात  $ आसीत् साधुपुरोहितः  &  
मम तच्चरितं दृष्ट्वा  % विप्रो विस्मयम् आगतः  ॥ न्स्प्_३३।५५ ॥  
  
मार्कण्डय उवाच:  
कदाचिद् उपविष्टं तं  $ राजानं विष्णुतत्परम्  &  
अपृच्छद् वीतिहोत्रस् तं  % वेदवेदाङ्गपारगः  ॥ न्स्प्_३३।५६ ॥  
राजन् परमधर्मज्ञ  $ हरिभक्तपरायण  &  
विष्णुभक्तिमतां पुंसां  % श्रेष्ठो ऽसि पुरुषर्षभ  ॥ न्स्प्_३३।५७ ॥  
सम्मार्जनपरो नित्यं  $ उपलेपरतस् तथा  &  
तन् मे वद महाभाग  % त्वया किं विदितं फलम्  ॥ न्स्प्_३३।५८ ॥  
कर्माण्य् अन्यानि सन्त्य् एव  $ विष्णोः प्रियतराणि वै  &  
तथापि त्वं महाभाग  % एतयोः सततोद्यतः  ॥ न्स्प्_३३।५९ ॥  
सर्वात्मना महापुण्यं  $ जनेश विदितं तव  &  
तद् ब्रूहि यद्य् अगुह्यं च  % प्रीतिर् मयि तवास्ति चेत्  ॥ न्स्प्_३३।६० ॥  
  
जयध्वज उवाच:  
शृणुष्व विप्रशार्दूल  $ ममैव चरितं पुरा  ॥ न्स्प्_३३।६१ ॥  
जातिस्मरत्वाज् जानामि  $ श्रोतॄणां विस्मयावहम्  &  
पूर्वजन्मनि विप्रेन्द्र  % रैवतो नाम वाडवः  ॥ न्स्प्_३३।६२ ॥  
अयाज्ययाजको ऽहं वै  $ सदैव ग्रामयाजकः  &  
पिशुनो निष्ठुरश् चैव  % अपण्यनां च विक्रयी  ॥ न्स्प्_३३।६३ ॥  
निषिद्धकर्माचरणात्  $ परित्यक्तः स्वबन्धुभिः  &  
महापापरतो नित्यं  % ब्रह्मद्वेषरतस् तथा  ॥ न्स्प्_३३।६४ ॥  
परदारपरद्रव्य-  $ लोलुपो जन्तुहिंसकः  &  
मद्यपानरतो नित्यं  % ब्रह्मद्वेषरतस् तथा  ॥ न्स्प्_३३।६५ ॥  
एवं पपरतो नित्यं  $ बहुशो मार्गरोधकृत्  &  
कदाचित् कामचारो ऽहं  % गृहीत्वा ब्राह्मणस्त्रियः  ॥ न्स्प्_३३।६६ ॥  
शून्यं पूजादिभिर् विष्णोर्  $ मन्दिरं प्राप्तवान् निशि  &  
स्ववस्त्रप्रान्ततो ब्रह्मन्  % कियदंशः स मार्जितः  ॥ न्स्प्_३३।६७ ॥  
प्रदीपः स्थापितस् तत्र  $ सुरतार्थाद् द्विजोत्तम  &  
तेनापि मम दुष्कर्म  % निःशेषं क्षयम् आगतम्  ॥ न्स्प्_३३।६८ ॥  
एवं स्थितं विष्णुगृहे  $ मया भोगेच्छया द्विज  &  
तदैव दीपकं दृष्ट्वा  % आगताः पुरपालकाः  ॥ न्स्प्_३३।६९ ॥  
चौर्यार्थं परदूतो ऽयम्  $ इत्य् उक्त्वा माम् अपातयन्  &  
खड्गेन तीक्ष्णधारेण  % शिरश् छित्त्वा च ते गताः  ॥ न्स्प्_३३।७० ॥  
दिव्यं विमानम् आरुह्य  $ प्रभुदाससमन्वितम्  &  
गन्धर्वैर् गीयमानो ऽहं  % स्वर्गलोकं तदा गतः  ॥ न्स्प्_३३।७१ ॥  
  
चतुर्भुज उवाच:  
तत्र स्थित्वा ब्रह्मकल्पं  $ शतं साग्रं द्विजोत्तमाः  &  
दिव्यभोगसमायुक्तो  % दिव्यरूपसमन्वितः  ॥ न्स्प्_३३।७२ ॥  
जातो ऽहं पुण्ययोगाद् धि  $ सोमवंशसमुद्भवः  &  
जयध्वज इति ख्यातो  % राजा राजीवलोचनः  ॥ न्स्प्_३३।७३ ॥  
तत्रापि कालवशतो  $ मृतः स्वर्गम् अवाप्तवान्  &  
इन्द्रलोकम् अनुप्राप्य  % रुद्रलोकं ततो गतः  ॥ न्स्प्_३३।७४ ॥  
रुद्रलोकाद् ब्रह्मलोकं  $ गच्छता नारदो मुनिः  &  
दृष्टश् च नमितो नैव  % गर्वान् मे हसितश् च सः  ॥ न्स्प्_३३।७५ ॥  
कुपितः शप्तवान् मां स  $ राक्षसो भव भूपते  &  
इति शापं समाकर्ण्य  % दत्तं तेन द्विजन्मना  ॥ न्स्प्_३३।७६ ॥  
प्रसादितो मया भूप  $ प्रसादं कृतवान् मुनिः  &  
यदा रेवामठे राजन्  % धर्मपुत्रस्य धीमतः  ॥ न्स्प्_३३।७७ ॥  
भार्यापहारं नयतः  $ शापमोक्षो भविष्यति  &  
सो ऽहम् अर्जुन भूपाल  % धर्मपुत्र युधिष्ठिर  ॥ न्स्प्_३३।७८ ॥  
विष्णोः सारूप्यम् अगमं  $ यामि वैकुण्ठम् अद्य वै  ॥ न्स्प्_३३।७९अब् ॥  
  
मार्कण्डेय उवाच:  
इत्य् उक्त्वा गरुडारूढो  $ धर्मपुत्रस्य पश्यतः  ॥ न्स्प्_३३।७९च्द् ॥  
गतवान् विष्णुभवनं  $ यत्र विष्णुः श्रिया सह  &  
सम्मार्जनोपलेपाभ्यां  % महिमा तेन वर्णितः  ॥ न्स्प्_३३।८० ॥  
अवशेनापि यत् कर्म  $ कृत्वेमां श्रियम् आगतः  &  
भक्तिमद्भिः प्रशान्तैश् च  % किं पुनः सम्यगर्चनात्  ॥ न्स्प्_३३।८१ ॥  
  
सूत उवाच:  
मार्कण्डेयवचः श्रुत्वा  $ पाण्डुवंशसमुद्भवः  &  
सहस्रानीकभूपालो  % हरिपूजारतो ऽभवत्  ॥ न्स्प्_३३।८२ ॥  
तस्माच् छृणुत विप्रेन्द्रा  $ देवो नारायणो ऽव्ययः  &  
ज्ञानतो ऽज्ञानतो वापि  % पूजकानां विमुक्तिदः  ॥ न्स्प्_३३।८३ ॥  
अर्चयध्वं जगन्नाथं  $ भूयो भूयो वदाम्य् अहम्  &  
तर्तुं यदीच्छथ द्विजा  % दुस्तरं भवसागरम्  ॥ न्स्प्_३३।८४ ॥  
ये ऽर्चयन्ति हरिं भक्ताः  $ प्रणतार्तिहरं हरिम्  &  
ते वन्द्यास् ते प्रपूज्याश् च  % नमस्याश् च विशेषतः  ॥ न्स्प्_३३।८५ ॥  
  
॥ इति श्रीनरसिम्हपुराणे सहस्रानीकचरिते मार्कण्डेयेनोपदिष्टसम्मार्जनोपलेपफलं नाम त्रयस्त्रिंशो ऽध्यायः ॥ नर्प् ३३ ॥  
  
____________________________________________________________________________  
  
  
श्रीसहर्सानीक उवाच:  
पुनर् एव द्विजश्रेष्ठ  $ मार्कण्डेय महामते  &  
निर्माल्यापनयाद् विष्णोर्  % यत् पुण्यं तद् वदस्व मे  ॥ न्स्प्_३४।१ ॥  
  
मार्कण्डेय उवाच:  
निर्माल्यम् अपनीयाथ  $ तोयेन स्नाप्य केशवम्  &  
नरसिंहाकृतिं राजन्  % सर्वपापैः प्रमुच्यते  ॥ न्स्प्_३४।२ ॥  
सर्वतीर्थफलं प्राप्य  $ यानारूढो दिवं व्रजेत्  &  
श्रीविष्णोः सदनं प्राप्य  % मोदते कालम् अक्षयम्  ॥ न्स्प्_३४।३ ॥  
आगच्छ नरसिंहेति  $ आवाह्याक्षतपुष्पकैः  &  
एतावतापि राजेन्द्र  % सर्वपापैः प्रमुच्यते  ॥ न्स्प्_३४।४ ॥  
दत्त्वासनम् अथार्घ्यं च  $ पाद्यम् आचमनीयकम्  &  
देवदेवस्य विधिना  % सर्वपापैः प्रमुच्यते  ॥ न्स्प्_३४।५ ॥  
स्नाप्य तोयेन पयसा  $ नरसिंहं नराधिप  &  
सर्वपापविनिर्मुक्तो  % विष्णुलोके महीयते  ॥ न्स्प्_३४।६ ॥  
स्नाप्य दध्ना सकृद् यस् तु  $ निर्मलः प्रियदर्शनः  &  
विष्णुलोकम् अवाप्नोति  % पूज्यमानः सुरोत्तमैः  ॥ न्स्प्_३४।७ ॥  
यः करोति हरेर् अर्चां  $ मधुना स्नापयन् नरः  &  
अग्निलोके स मोदित्वा  % पुनर् विष्णुपुरे वसेत्  ॥ न्स्प्_३४।८ ॥  
घृतेन स्नपनं यस् तु  $ स्नानकाले विशेषतः  &  
नरसिंहाकृतेः कुर्याच्  % *छङ्खभेरीनिनादितम्  ॥ न्स्प्_३४।९ ॥  
पापकञ्चुकम् उन्मुच्य  $ यथा जीर्णम् अहिस् त्वचम्  &  
दिव्यं विमानम् आस्थाय  % विष्णुलोके महीयते  ॥ न्स्प्_३४।१० ॥  
पञ्चगव्येन देवेशं  $ यः स्नापयति भक्तितः  &  
मन्त्रपूर्वं महाराज  % तस्य पुण्यम् अनन्तकम्  ॥ न्स्प्_३४।११ ॥  
यश् च गोधूमकैश् चूर्णैर्  $ उद्वर्त्योष्णेन वारिणा  &  
प्रक्षाल्य देवदेवेशं  % वारुणं लोकम् आप्नुयात्  ॥ न्स्प्_३४।१२ ॥  
पादपीठं तु यो भक्त्या  $ बिल्वपत्रर् निर्घर्षितम्  &  
उष्णाम्बुना च प्रक्षाल्य  % सर्वपापैर् प्रमुच्यते  ॥ न्स्प्_३४।१३ ॥  
कुशपुष्पोदकैः स्नात्वा  $ ब्रह्मलोकम् अवाप्नुयात्  &  
रत्नोदकेन सावित्रं  % कौबेरं हेमवारिणा  \  
नरसिंहं तु संस्नाप्य  # कर्पूरागुरुवारिणा  ॥ न्स्प्_३४।१४ ॥  
इन्द्रलोके स मोदित्वा  $ पश्चाद् विष्णुपुरे वसेत्  &  
पुण्योदकेन गोविन्दं  % स्नाप्य भक्त्या नरोत्तम  ॥ न्स्प्_३४।१५ ॥  
सावित्रं लोकम् आसाद्य  $ विष्णुलोके महीयते  &  
वस्त्राभ्याम् अर्चनं भक्त्या  % परिधाप्य हरिं हरेः  ॥ न्स्प्_३४।१६ ॥  
सोमलोके रमित्वा च  $ विष्णुलोके महीयते  &  
कुङ्कुमागुरुश्रीखण्ड-  % कर्दमैर् अच्युताकृतिम्  ॥ न्स्प्_३४।१७ ॥  
आलिप्य भक्त्या राजेन्द्र  $ कल्पकोटिं वसेद् दिवि  &  
मल्लिकामालतीजाति-  % केतक्यशोकचम्पकैः  ॥ न्स्प्_३४।१८ ॥  
पुन्नागनागबकुलैः  $ पद्मैर् उत्पलजातिभिः  &  
तुलसीकरवीरैश् च  % पालाशैः सानुकुम्बकैः  ॥ न्स्प्_३४।१९ ॥  
एतैर् अन्यैश् च कुसुमैः  $ प्रशस्तैर् अच्युतं नरः  &  
अर्चयेद् दशसुवर्णस्य  % प्रत्येकं फलम् आप्नुयात्  ॥ न्स्प्_३४।२० ॥  
मालां कृत्वा यथालाभम्  $ एतेषां विष्णुम् अर्चयेत्  &  
कल्पकोटिसहस्राणि  % कल्पकोटिशतानि च  ॥ न्स्प्_३४।२१ ॥  
दिव्यां विमानम् आस्थाय  $ विष्णुलोके स मोदते  &  
नरसिंहं तु यो भक्त्या  % बिल्वपत्रैर् अखण्डितैः  ॥ न्स्प्_३४।२२ ॥  
निश्छिद्रैः पूजयेद् यस् तु  $ तुलसीभिः समन्वितम्  &  
सर्वपापविनिर्मुक्तः  % सर्वभूषणभूषितः  ॥ न्स्प्_३४।२३ ॥  
काञ्चनेन विमानेन  $ विष्णुलोके महीयते  &  
माहिषाख्यं गुग्गुलं च  % आज्ययुक्तं सशर्करम्  ॥ न्स्प्_३४।२४ ॥  
धूपं ददाति राजेन्द्र  $ नरसिंहस्य भक्तिमान्  &  
धूपितैः सर्वदिग्भ्यस् तु  % सर्वपापविवर्जितः  ॥ न्स्प्_३४।२५ ॥  
अप्सरोगणसङ्कीर्ण-  $ विमानेन विराजते  &  
वायुलोके स मोदित्वा  % पश्चाद् विष्णुपुरं व्रजेत्  ॥ न्स्प्_३४।२६ ॥  
घृतेन वाथ तैलेन  $ दीपं प्रज्वालयेन् नरः  &  
विष्णवे विधिवद् भक्त्या  % तस्य पुण्यफलं शृणु  ॥ न्स्प्_३४।२७ ॥  
विहाय पापकलिलं  $ सहरादित्यसप्रभः  &  
ज्योतिष्मता विमानेन  % विष्णुलोकं स गच्छति  ॥ न्स्प्_३४।२८ ॥  
हविः शाल्योदनं दिवान्  $ आज्ययुक्तं सशर्करम्  &  
निवेद्य नरसिंहाय  % यावकं पायसं तथा  ॥ न्स्प्_३४।२९ ॥  
समास् तन्दुलसङ्ख्याया  $ यावतीस् तावतीर् नृप  &  
विष्णुलोके महाभोगान्  % भुञ्जन्न् आस्ते स वैष्णवः  ॥ न्स्प्_३४।३० ॥  
बलिना वैष्णवेनाथ  $ तृप्ताः सन्तो दिवौकसः  &  
शान्तिं तस्य प्रयच्छन्ति  % श्रियम् आरोग्यम् एव च  ॥ न्स्प्_३४।३१ ॥  
प्रदक्षिणेन चैकेन  $ देवदेवस्य भक्तितः  &  
कृतेन यत् फलं नॄणां  % तच् छृणुष्व नृपात्मज  ॥ न्स्प्_३४।३२ ॥  
पृथ्वीप्रदक्षिणफलं  $ प्राप्य विष्णुपुरे वसेत्  &  
नमस्कारः कृतो येन  % भक्त्या वै माधवस्य च  ॥ न्स्प्_३४।३३ ॥  
धर्मार्थकाममोक्षाख्यं  $ फलं तेनाप्तम् अञ्जसा  &  
स्तोत्रैर् जपैश् च देवाग्रे  % यः स्तौति मधुसूदनम्  ॥ न्स्प्_३४।३४ ॥  
सर्वपापविनिर्मुक्तो  $ विष्णुलोके महीयते  &  
गीतवाद्यादिकं नाट्यं  % शङ्खतूर्यादिनिःस्वनैः  ॥ न्स्प्_३४।३५ ॥  
यः कारयति वै विष्णोः  $ स याति मन्दिरं नरः  &  
पर्वकाले विशेषेण  % कामगः कामरूपवान्  ॥ न्स्प्_३४।३६ ॥  
सुसङ्गीतविदैश् चैव  $ सेव्यमानो ऽप्सरोगणैः  &  
महार्हमणिचित्रेण  % विमानेन विराजता  ॥ न्स्प्_३४।३७ ॥  
स्वर्गात् स्वर्गम् अनुप्राप्य  $ विष्णुलोके महीयते  &  
ध्वजं तु विष्णवे यस् तु  % गरुडेन समन्वितम्  ॥ न्स्प्_३४।३८ ॥  
दद्यात् सो ऽपि ध्वजाकीर्ण-  $ विमानेन विराजता  &  
विष्णुलोकम् अवाप्नोति  % सेव्यमानो ऽप्सरोगणैः  ॥ न्स्प्_३४।३९ ॥  
सुवर्णाभरणैर् दिव्यैर्  $ हारकेयूरकुण्डलैः  &  
मुकुटाभरणाद्यैश् च  % यो विष्णुं पूजयेन् नृप  ॥ न्स्प्_३४।४० ॥  
सर्वपापविनिर्मुक्तः  $ सर्वभूषणभूषितः  &  
इन्द्रलोके वसेद् धीमान्  % यावद् इन्द्राश् चतुर्दश  ॥ न्स्प्_३४।४१ ॥  
यो गां पयस्विनीं विष्णोः  $ कपिलां सम्प्रयच्छति  &  
आराध्य तम् अथाग्रे तु  % यत् किञ्चिद् दग्धम् उत्तमम्  ॥ न्स्प्_३४।४२ ॥  
तद् दत्त्वा नरसिंहाय  $ विष्णुलोके महीयते  &  
पितरस् तस्य मोदन्ते  % श्वेतद्वीपे चिरं नृप  ॥ न्स्प्_३४।४३ ॥  
एवं यः पूजयेद् राजन्  $ नरसिंहं नरोत्तमः  &  
तस्य स्वर्गापवर्गौ तु  % भवतो नात्र संशयः  ॥ न्स्प्_३४।४४ ॥  
यत्रैवं पूज्यते विष्णुर्  $ नरसिंहो नरैर् नृप  &  
न तत्र व्याधिदुर्भिक्ष-  % राजचौरादिकं भयम्  ॥ न्स्प्_३४।४५ ॥  
नरसिंहं समाराध्य  $ विधिनानेन माधवम्  &  
नानास्वर्गसुखं भुक्त्वा  % न भूयः स्तनपो भवेत्  ॥ न्स्प्_३४।४६ ॥  
नित्यं सर्पिस् तिलैर् होमो  $ ग्रामे यस्मिन् प्रवर्तते  &  
न भवेत् तस्य ग्रामस्य  % भयं वा तत्र कुत्रचित्  ॥ न्स्प्_३४।४७ ॥  
अनावृष्टिर् माहामारी  $ दोषा नो दाहका नृप  &  
नरसिंहं समाराध्य  % ब्राह्मणैर् वेदपारगैः  ॥ न्स्प्_३४।४८ ॥  
कारयेल् लक्षहोमं तु  $ ग्रामे यत्र पुराधिपः  &  
कृते तस्मिन् मयोक्ते तु  % आगच्छति न तद्भयम्  ॥ न्स्प्_३४।४९ ॥  
दृष्टोपसर्गमरणं  $ प्रजानाम् आत्मनश् च हि  &  
सम्यगाराधनीयं तु  % नरसिंहस्य मन्दिरे  ॥ न्स्प्_३४।५० ॥  
शङ्करायतने चापि  $ कोटिहोमं नराधिप  &  
कारयेत् संयतैर् विप्रैः  % सभोजनसदक्षिणैः  ॥ न्स्प्_३४।५१ ॥  
कृते तस्मिन् नृपश्रेष्ठ  $ नरसिंहप्रसादतः  &  
उपसर्गादिमरणं  % प्रजानाम् उपशाम्यति  ॥ न्स्प्_३४।५२ ॥  
दुःस्वप्नदर्शने घोरे  $ ग्रहपीडासु चात्मनः  &  
होमं च भोजनं चैव  % तस्य दोषः प्रणश्यति  ॥ न्स्प्_३४।५३ ॥  
अयने विषुवे चैव  $ चन्द्रसूर्यग्रहे तथा  &  
नरसिंहं समाराध्य  % लक्षहोमं तु कारयेत्  ॥ न्स्प्_३४।५४ ॥  
शान्तिर् भवति राजेन्द्र  $ तस्य तत्स्थानवासिनाम्  &  
एवमादिफलोपेतं  % नरसिंहार्चनं नृप  ॥ न्स्प्_३४।५५ ॥  
कुरु त्वं भूपतेः पुत्र  $ यदि वाञ्छसि सद्गतिम्  &  
अतः परतरं नास्ति  % स्वर्गमोक्षफलप्रदम्  ॥ न्स्प्_३४।५६ ॥  
नरेन्द्रैः सुकरं कर्तुं  $ देवदेवस्य पूजनम्  &  
सन्त्य् अरण्ये ह्य् अमूल्यानि  % पत्रपुष्पाणि शाखिनाम्  ॥ न्स्प्_३४।५७ ॥  
तोयं नदीतडागेषु  $ देवः साधारणः स्थितः  &  
मनो नियमयेद् एकं  % विद्यासाधनकर्मणि  ॥ न्स्प्_३४।५८ ॥  
मनो नियमितं येन  $ मुक्तिस् तस्य करे स्थिता  ॥ न्स्प्_३४।५९ ॥  
  
मार्कण्डेय उवाच:  
इत्य् एवम् उक्तं भृगुचोदितेन  $ मया तवेहार्चनम् अच्युतस्य  &  
दिने दिने त्वं कुरु विष्णुपूजां  % वदस्व चान्यत् कथयामि किं ते  ॥ न्स्प्_३४।६० ॥  
  
॥ इति श्रीनरसिंहपुराणे सहस्रानीकचरिते श्रीविष्णोः पूजाविधिर् नाम चतुस्त्रिंशो ऽध्यायः ॥ नर्प् ३४ ॥  
  
____________________________________________________________________________  
  
  
राजोवाच:  
अहो महत् त्वया प्रोक्तं  $ विष्ण्वाराधनजं फलम्  &  
सुप्तास् ते मुनिशार्दूल  % ये विष्णुं नार्चयन्ति वै  ॥ न्स्प्_३५।१ ॥  
त्वत्प्रसादाच् छ्रुतं ह्य् एतन्  $ नरसिंहार्चनक्रमम्  &  
भक्त्या तं पूजयिष्यामि  % कोटिहोमफलं वद  ॥ न्स्प्_३५।२ ॥  
  
मार्कण्डेय उवाच:  
इमम् अर्थं पुरा पृष्टः  $ शौनको गुरुणा नृप  &  
यत् तस्मै कथयाम्_अस  % शौनकस् तद् वादमि ते  ॥ न्स्प्_३५।३ ॥  
शौनकं तु सुखासीनं  $ पर्यपृच्छद् बृहस्पतिः  ॥ न्स्प्_३५।४अब् ॥  
  
बृहस्पतिर् उवाच:  
लक्षहोमस्य या भूमिः  $ कोटिहोमस्य या शुभा  ॥ न्स्प्_३५।४च्द् ॥  
तां मे कथय विप्रेन्द्र  $ होमस्य चरिते विधिम्  ॥ न्स्प्_३५।५अब् ॥  
  
मार्कण्डेय उवाच:  
इत्युक्तो गुरुणा सो ऽथ  $ लक्षहोमादिकं विधिम्  ॥ न्स्प्_३५।५च्द् ॥  
शौनको वक्तुम् आरेभे  $ यथावन् नृपसत्तम  ॥ न्स्प्_३५।६अब् ॥  
  
शौनक उवाच:  
प्रवक्ष्यामि यथावत् ते  $ शृणु देवपुरोहित  ॥ न्स्प्_३५।६च्द् ॥  
लक्षहोममहाभूमिं  $ तद्विशुद्धिं विशेषतः  &  
यज्ञकर्मणि शस्ताया  % भूमेर् लक्षणम् उत्तमम्  ॥ न्स्प्_३५।७ ॥  
सुसंस्कृतां समां स्निग्धां  $ पूर्वपूर्वम् अथोत्तमाम्  &  
ऊरुमात्रं खनित्वा च  % शोधयेत् तां विशेषतः  ॥ न्स्प्_३५।८ ॥  
बहिरच्छतया तत्र  $ मृदाच्छाद्य प्रलेपयेत्  &  
प्रमाणं बाहुमात्रं तु  % सर्वतः कुण्डलक्षणम्  ॥ न्स्प्_३५।९ ॥  
चतुरस्रं चतुष्कोणं  $ तुल्यसूत्रेण कारयेत्  &  
उपरि मेखलां कुर्याच्  % चतुरस्रां सुविस्तराम्  ॥ न्स्प्_३५।१० ॥  
चतुरङ्गुलमात्रं तु  $ उच्छ्रितां सूत्रसूत्रिताम्  &  
ब्राह्मणान् वेदसम्पन्नान्  % ब्रह्मकर्मसमन्वितान्  ॥ न्स्प्_३५।११ ॥  
आमन्त्रयेद् यथान्यायं  $ यजमानो विशेषतः  &  
ब्रह्मचर्यव्रतं कुर्युस्  % त्रिरात्रं ते द्विजातयः  ॥ न्स्प्_३५।१२ ॥  
अहोरात्रम् उपोष्याथ  $ गायत्रीम् अयुतं जपेत्  &  
ते शुक्लवाससः स्नाता  % गन्धस्रक्पुष्पधारिणः  ॥ न्स्प्_३५।१३ ॥  
शुचयश् च निराहाराः  $ सन्तुष्टा संयतेन्द्रियाः  &  
कौशम् आसनम् आसीना  % एकाग्रमनसः पुनः  ॥ न्स्प्_३५।१४ ॥  
आरभेयुश् च ते यत्नात्  $ ततो होमम् अतन्द्रिताः  &  
भूमिम् आलिख्य चाभ्युक्ष्य  % यत्नाद् अग्निं निधापयेत्  ॥ न्स्प्_३५।१५ ॥  
गृह्योक्तेन विधानेन  $ होमं तत्र च होमयेत्  &  
आघाराव् आज्यभागौ च  % जुहुयात् पूर्वम् एव तु  ॥ न्स्प्_३५।१६ ॥  
यवधान्यतिलैर् मिश्रां  $ गायत्र्या प्रथमाहुतिम्  &  
जुहुयाद् एकचित्तेन  % स्वाहाकारान्वितां बुधः  ॥ न्स्प्_३५।१७ ॥  
गायत्री छन्दसां माता  $ ब्रह्मयोनिः प्रतिष्ठिता  &  
सविता देवता तस्य  % विश्वामित्रस् तथा ऋषिः  ॥ न्स्प्_३५।१८ ॥  
ततो व्याहृतिभिः पश्चाज्  $ जुहुयाच् च तिलान्वितम्  &  
यावत् प्रपूर्यते सङ्ख्या  % लक्षं वा कोटिर् एव वा  ॥ न्स्प्_३५।१९ ॥  
तावद् धोमं तिलैः कुर्याद्  $ अच्युतार्चनपूर्वकम्  &  
दीनानाथजनेभ्यस् तु  % यजमानः प्रयत्नतः  ॥ न्स्प्_३५।२० ॥  
तावच् च भोजनं दद्याद्  $ यावद् धोमं समाचरेत्  &  
समाप्ते दक्षिणां दद्याद्  % ऋत्विग्भ्यः श्रद्धयान्वितः  ॥ न्स्प्_३५।२१ ॥  
यथार्हता न लोभेन  $ ततः शान्त्युदकेन च  &  
प्रोक्षयेद् ग्राममध्ये तु  % व्याधितांस् तु विशेषतः  ॥ न्स्प्_३५।२२ ॥  
एवं कृते तु होमस्य  $ पुरस्य नगरस्य च  &  
राष्ट्रस्य च महाभाग  % राज्ञो जनपदस्य च  \  
सर्वबाधाप्रशमनी  # शान्तिर् भवति सर्वदा  ॥ न्स्प्_३५।२३ ॥  
  
मार्कण्डेय उवाच:  
इत्य् एतच् छौनकप्रोक्तं  $ कथितं नृपनन्दन  &  
लक्षहोमादिकविधिं  % कार्यं राष्ट्रे सुशान्तिदम्  ॥ न्स्प्_३५।२४ ॥  
ग्रामे गृहे वा पुरबाह्यदेशे  $ द्विजैर् अयं यत्नकृतः पुरोविधिः  &  
तत्रापि शान्तिर् भविता नराणां  % गवां च भृत्यैः सह भूपतेश् च  ॥ न्स्प्_३५।२५ ॥  
  
॥ इति श्रीनरसिंहपुराणे लक्षहोमविधिर् नाम पञ्चत्रिंशो ऽध्यायः ॥ नर्प् ३५ ॥  
  
____________________________________________________________________________  
  
  
मार्कण्डेय उवाच:  
अवतारान् अहं वक्ष्ये  $ देवदेवस्य चक्रिणः  &  
तान् शृणुष्व महीपाल  % पवित्रान् पापनाशनान्  ॥ न्स्प्_३६।१ ॥  
यथा मत्स्येन रूपेण  $ दत्ता वेदाः स्वयम्भुवे  &  
मधुकैटभौ च निधनं  % प्रापितौ च महात्मना  ॥ न्स्प्_३६।२ ॥  
यथा कौर्मेण रूपेण  $ विष्णुना मन्दरो धृतः  &  
यथा पृथ्वी धृता राजन्  % वाराहेण महात्मना  ॥ न्स्प्_३६।३ ॥  
तेनैव निधनं प्राप्तो  $ यथा राजन् महाबलः  &  
हिरण्याक्षो महावीर्यो  % दितिपुत्रो महातनुः  ॥ न्स्प्_३६।४ ॥  
यथा हिरण्यकशिपुस्  $ त्रिदशानाम् अरिः पुरा  &  
नरसिंहेन देवेन  % प्रापितो निधनं नृप  ॥ न्स्प्_३६।५ ॥  
यथा बद्धो बलिः पूर्वं  $ वामनेन महात्मना  &  
इन्द्रस् त्रिभुवनाध्यक्षः  % कृतस् तेन नृपात्मज  ॥ न्स्प्_३६।६ ॥  
रामेण भूत्वा च यथा  $ विष्णुना रावणो हतः  &  
सगणाश् चाद्भुता राजन्  % राक्षसा देवकण्टकाः  ॥ न्स्प्_३६।७ ॥  
यथा परशुरामेण  $ क्षत्रम् उत्सादितं पुरा  &  
बलभद्रेण रामेण  % यथा दैत्यः पुरा हतः  ॥ न्स्प्_३६।८ ॥  
यथा कृष्णेन कंसाद्या  $ हता दैत्याः सुरद्विषः  &  
कलौ प्राप्ते यथा बुद्धो  % भवेन् नारायणः प्रभुः  ॥ न्स्प्_३६।९ ॥  
कल्किरूपं समास्थाय  $ यथा म्लेच्छा निपातिताः  &  
समाप्ते तु कलौ भूयस्  % तथा ते कथयाम्य् अहम्  ॥ न्स्प्_३६।१० ॥  
हरेर् अनन्तस्य पराक्रमं यः  $ शृणोति भूपाल समाहितात्मा  &  
मयोच्यमानं च विमुच्य पापं  % प्रयाति विष्णोः पदम् अत्युदारम्  ॥ न्स्प्_३६।११ ॥  
  
॥ इति श्रीनरसिंहपुराणे हरेः प्रादुर्भावानुक्रमणे षट्त्रिंशो ऽध्यायः ॥ नर्प् ३६ ॥  
  
____________________________________________________________________________  
  
  
मार्कण्डेय उवाच:  
नानात्वाद् अवताराणाम्  $ अच्युतस्य महात्मनः  &  
न शक्यं विस्तराद् वक्तुं  % तान् ब्रवीमि समासतः  ॥ न्स्प्_३७।१ ॥  
पुरा किल जगत्स्रष्टा  $ भगवान् पुरुषोत्तमः  &  
अनन्तभोगशयने  % योगनिद्रां समागतः  ॥ न्स्प्_३७।२ ॥  
अथ तस्य प्रसुप्तस्य  $ देवदेवस्य शार्ङ्गिणः  &  
श्रोत्राभ्याम् अपतत् तोये  % स्वेदबिन्दुद्वयं नृप  ॥ न्स्प्_३७।३ ॥  
मधुकैटभनामानौ  $ तस्माज् जातौ महाबलौ  &  
महाकायौ महावीर्यौ  % महाबलपराक्रमौ  ॥ न्स्प्_३७।४ ॥  
अच्युतस्य प्रसुप्तस्य  $ महत् पद्मम् अजायत  &  
नाभिमध्ये नृपश्रेष्ठ  % तस्मिन् ब्रह्माभ्यजायत  ॥ न्स्प्_३७।५ ॥  
स चोक्तो विष्णुना राजन्  $ प्रजाः सृज महामते  &  
तथेत्य् उक्त्वा जगन्नाथं  % ब्रह्मापि कमलोद्भवः  ॥ न्स्प्_३७।६ ॥  
वेदशास्त्रवशाद् यावत्  $ प्रजा स्रष्टुं समुद्यतः  &  
तावत् तत्र समायातौ  % ताव् उभौ मधुकैटभौ  ॥ न्स्प्_३७।७ ॥  
आगत्य वेदशास्त्रार्थ-  $ विज्ञानं ब्रह्मणः क्षणात्  &  
अपकृत्य गतौ घोरौ  % दानवौ बलदर्पितौ  ॥ न्स्प्_३७।८ ॥  
ततः पद्मोद्भवो राजन्  $ ज्ञानहीनो ऽभवत् क्षणात्  &  
दुःखितश् चिन्तयाम्_अस  % कथं स्रक्ष्यामि वै प्रजाः  ॥ न्स्प्_३७।९ ॥  
चोदितस् त्वं सृजस्वेति  $ प्रजा देवेन तत् कथम्  &  
स्रक्ष्ये ऽहं ज्ञानहीनस् तु  % अहो कष्टम् उपस्थितम्  ॥ न्स्प्_३७।१० ॥  
इति सञ्चिन्त्य दुःखार्तो  $ ब्रह्मा लोकपितामहः  &  
यत्नतो वेदशास्त्राणि  % स्मरन्न् अपि न दृष्टवान्  ॥ न्स्प्_३७।११ ॥  
ततो विषण्णचित्तस् तु  $ तं देवं पुरुषोत्तमम्  &  
एकाग्रमनसा सम्यक्  % शास्त्रेण स्तोतुम् आरभत्  ॥ न्स्प्_३७।१२ ॥  
  
ब्रह्मोवाच:  
ॐ नमो वेदनिधये  $ शास्त्राणां निधये नमः  &  
विज्ञाननिधये नित्यं  % कर्मणां निधये नमः  ॥ न्स्प्_३७।१३ ॥  
विद्याधराय देवाय  $ वागीशाय नमो नमः  &  
अचिन्त्याय नमो नित्यं  % सर्वज्ञाय नमो नमः  ॥ न्स्प्_३७।१४ ॥  
अमूर्तिस् त्वं महाबाहो  $ यज्ञमूर्तिर् अधोक्षज  &  
साम्नां मूर्तिस् त्वम् एवाद्य  % सर्वदा सर्वरूपवान्  ॥ न्स्प्_३७।१५ ॥  
सर्वज्ञानमयो ऽसि त्वं  $ हृदि ज्ञानमयो ऽच्युत  &  
देहि मे त्वं सर्वज्ञानं  % देवदेव नमो नमः  ॥ न्स्प्_३७।१६ ॥  
  
मार्कण्डेय उवाच:  
इत्थं स्तुतस् तदा तेन  $ शङ्खचक्रगदाधरः  &  
ब्रह्माणम् आह देवेशो  % दास्ये ते ज्ञानम् उत्तमम्  ॥ न्स्प्_३७।१७ ॥  
इत्य् उक्त्वा तु तदा विष्णुश्  $ चिन्तयाम्_अस पार्थिव  &  
केनास्य नीतं विज्ञानं  % केन रूपेण चादधे  ॥ न्स्प्_३७।१८ ॥  
मधुकैटभकृतं सर्वम्  $ इति ज्ञात्वा जनार्दनः  &  
मात्स्यं रूपं समास्थाय  % बहुयोजनम् आयतम्  \  
बहुयोजनविस्तीर्णं  # सर्वज्ञानमयं नृप  ॥ न्स्प्_३७।१९ ॥  
स प्रविश्य जलं तूर्णं  $ क्षोभयाम्_अस तं हरिः  &  
प्रविश्य च स पातालं  % दृष्टवान् मधुकैटभौ  ॥ न्स्प्_३७।२० ॥  
तौ मोहयित्वा तुमुलं  $ तज् ज्ञानं जगृहे हरिः  &  
वेदशास्त्राणि मुनिभिः  % संस्तुतो मधुसूदनः  ॥ न्स्प्_३७।२१ ॥  
आनीय ब्रह्मणे दत्त्वा  $ त्यक्त्वा तन् मात्स्यकं नृप  &  
जगद्धिताय स पुनर्  % योगनिद्रावशं गतः  ॥ न्स्प्_३७।२२ ॥  
ततः प्रबुद्धौ सङ्क्रुद्धौ  $ ताव् उभौ मधुकैटभौ  &  
आगत्य ददृशाते तु  % शयानं देवम् अव्ययम्  ॥ न्स्प्_३७।२३ ॥  
अयं स पुरुषो धूर्त  $ आवां सम्मोह्य मायया  &  
आनीय वेदशास्त्राणि  % दत्त्वा शेते ऽत्र साधुवत्  ॥ न्स्प्_३७।२४ ॥  
इत्य् उक्त्वा तौ महाघोरौ  $ दानवौ मधुकैटभौ  &  
बोधयाम्_असतुस् तूर्णं  % शयानं केशवं नृप  ॥ न्स्प्_३७।२५ ॥  
युद्धार्थम् आगताव् अत्र  $ त्वया सह महामते  &  
आवयोर् देहि सङ्ग्रामं  % युध्यस्वोत्थाय साम्प्रतम्  ॥ न्स्प्_३७।२६ ॥  
इत्युक्तो भगवांस् ताभ्यां  $ देवदेवो नृपोत्तम  &  
तथेति चोक्त्वा तौ देवः  % शार्ङ्गं सज्जम् अथाकरोत्  ॥ न्स्प्_३७।२७ ॥  
ज्याघोषतलघोषेण  $ शङ्खशब्देन माधवः  &  
खं दिशः प्रदिशश् चैव  % पूरयाम्_अस लीलया  ॥ न्स्प्_३७।२८ ॥  
तौ च राजन् महावीर्यौ  $ ज्याघोषं चक्रतुस् तदा  &  
युयुधाते महाघोरौ  % हरिणा मधुकैटभौ  ॥ न्स्प्_३७।२९ ॥  
कृष्णश् च युयुधे ताभ्यां  $ लीलया जगतः पतिः  &  
समं युद्धं अभूद् एवं  % तेषाम् अस्त्राणि मुञ्चताम्  ॥ न्स्प्_३७।३० ॥  
केशवः शार्ङ्गनिर्मुक्तैः  $ शरैर् आशीविषोपमैः  &  
तानि शस्त्राणि सर्वाणि  % चिच्छेद तिलशस् तदा  ॥ न्स्प्_३७।३१ ॥  
तौ युद्ध्वा सुचिरं तेन  $ दानवौ मधुकैटभौ  &  
हतौ शार्ङ्गविनिर्मुक्तैः  % शरैः कृष्णेन दुर्मदौ  ॥ न्स्प्_३७।३२ ॥  
तयोस् तु मेदसा राजन्  $ विष्णुना कल्पिता मही  &  
मेदिनीति ततः सञ्ज्ञाम्  % अवापेयं वसुन्धरा  ॥ न्स्प्_३७।३३ ॥  
एवं कृष्णप्रसादेन  $ वेदांल् लब्ध्वा प्रजापतिः  &  
प्रजाः ससर्ज भूपाल  % वेददृष्टेन कर्मणा  ॥ न्स्प्_३७।३४ ॥  
य इदं शृणुयान् नित्यं  $ प्रादुर्भावं हरेर् नृप  &  
वसित्वा चन्द्रसदने  % वेदविद् ब्राह्मणो भवेत्  ॥ न्स्प्_३७।३५ ॥  
मात्स्यं वपुस् तन् महद् अद्रितुल्यं  $ विद्यामयं लोकहिताय विष्णुः  &  
आस्थाय भीमं जनलोकसंस्थैः  % स्तुतो ऽथ यस् तं स्मर भूमिपाल  ॥ न्स्प्_३७।३६ ॥  
  
॥ इति श्रीनरसिंहपूराणे मत्स्यप्रादुर्भावो नाम सप्तत्रिंशो ऽध्यायः ॥ नर्प् ३७ ॥  
  
____________________________________________________________________________  
  
  
मार्कण्डेय उवाच:  
पुरा देवासुरे युद्धे  $ देवा दैत्यैः पराजिताः  &  
सर्वे ते शरणं जग्मुः  % क्षीराब्धितनयापतिम्  ॥ न्स्प्_३८।१ ॥  
स्तोत्रेण तुष्टुवुः सर्वे  $ समाराध्य जगत्पतिम्  &  
कृताञ्जलिपुटा राजन्  % ब्रह्माद्या देवतागणाः  ॥ न्स्प्_३८।२ ॥  
  
देवा ऊचुः:  
नमस् ते देवदेवाय  $ लोकनाथाय शार्ङ्गिणे  &  
नमस् ते पद्मनाभाय  % लोकनाथाय शार्ङ्गिणे  ॥ न्स्प्_३८।३ ॥  
नमस् ते पद्मनाभाय  $ सर्वदुःखापहारिणे  &  
नमस् ते विश्वरूपाय  % सर्वदेवमयाय च  ॥ न्स्प्_३८।४ ॥  
मधुकैटभनाशाय  $ केशवाय नमो नमः  ॥ न्स्प्_३८।५ ॥  
दैत्यैः पराजिता देव  $ वयं युद्धे बलान्वितैः  &  
जयोपायं हि नो ब्रूहि  % करुणाकर ते नमः  ॥ न्स्प्_३८।६ ॥  
  
मार्कण्डेय उवाच:  
इति स्तुतो तदा दैवैर्  $ देवदेवो जनार्दनः  &  
तान् अब्रवीद् धरिर् देवान्  % तेषाम् एवाग्रतः स्थितः  ॥ न्स्प्_३८।७ ॥  
  
श्रीभगवान् उवाच:  
गत्वा तत्र सुराः सर्वे  $ सन्धिं कुरुत दानवैः  &  
मन्थानं मन्दरं कृत्वा  % नेत्रं कृत्वा च वासुकिम्  ॥ न्स्प्_३८।८ ॥  
सर्वौषधीः समानीय  $ प्रक्षिप्याब्धौ त्वरान्विताः  &  
दानवैः सहिता भूत्वा  % मन्थध्वं क्षीरसागरम्  ॥ न्स्प्_३८।९ ॥  
अहं च तत्र साहाय्यं  $ करिष्यामि दिवौकसः  &  
भविष्यत्य् अमृतं तत्र  % तत्पानाद् बलवत्तराः  ॥ न्स्प्_३८।१० ॥  
भविष्यन्ति क्षणाद् देवा  $ अमृतस्य प्रभावतः  &  
यूयं सर्वे महाभागास्  % तेजिष्ठा रणविक्रमाः  ॥ न्स्प्_३८।११ ॥  
इन्द्राद्यास् तु महोत्साहास्  $ तल् लब्ध्वामृतम् उत्तमम्  &  
ततो हि दानवाञ् जेतुं  % समर्था नात्र संशयः  ॥ न्स्प्_३८।१२ ॥  
इत्युक्ता देवदेवेन  $ देवाः सर्वे जगत्पतिम्  &  
प्रणम्यागत्य निलयं  % सन्धिं कृत्वाथ दानवैः  ॥ न्स्प्_३८।१३ ॥  
क्षीराब्धेर् मन्थने सर्वे  $ चक्रुर् उद्योगम् उत्तमम्  &  
बलिना चोद्धृतो राजन्  % मन्दराख्यो महागिरिः  ॥ न्स्प्_३८।१४ ॥  
क्षीराब्धौ क्षेपितश् चैव  $ तेनैकेन नृपोत्तम  &  
सर्वौषधींश् च प्रक्षिप्य  % देवदैत्यैः पयोनिधौ  ॥ न्स्प्_३८।१५ ॥  
वासुकिश् चागतस् तत्र  $ राजन् नारायणाज्ञया  &  
सर्वे देवहितार्थाय  % विष्णुश् च स्वयम् आगतः  ॥ न्स्प्_३८।१६ ॥  
तत्र विष्णुं समासाद्य  $ ततः सर्वे सुरासुराः  &  
सर्वे ते मैत्रभावेन  % क्षीराब्धेस् तटम् आश्रिताः  ॥ न्स्प्_३८।१७ ॥  
मन्थानं मन्दरं कृत्वा  $ नेत्रं कृत्वाथ वासुकिम्  &  
ततो मथितुम् आरब्धं  % नृपते तरसामृतम्  ॥ न्स्प्_३८।१८ ॥  
विष्णुना मुखभागे तु  $ योजिता दानवास् तदा  &  
देवताः पुच्छभागे तु  % मथनाय नियोजिताः  ॥ न्स्प्_३८।१९ ॥  
एवं च मथनात् तत्र  $ मन्दरो ऽधः प्रविश्य च  &  
आधारेण विना राजन्  % तं दृष्ट्वा सहसा हरिः  ॥ न्स्प्_३८।२० ॥  
सर्वलोकहितार्थाय  $ कूर्मरूपम् आधारयत्  &  
आत्मानं सम्प्रविश्याथ  % मन्दरस्य गिरेर् अधः  ॥ न्स्प्_३८।२१ ॥  
प्रविश्य धृतवान् शैलं  $ मन्दरं मधुसूदनः  &  
उपर्य् आक्रान्तवान् शैलं  % पृथग्रूपेण केशवः  ॥ न्स्प्_३८।२२ ॥  
चकर्ष नागराजं च  $ देवैः सार्धं जनार्दनः  &  
सुरैर् अदृश्यरूपेण  % दैत्यमध्ये जनार्दनः  \  
ततस् ते त्वरया युक्ता  # ममन्थुः क्षीरसागरम्  ॥ न्स्प्_३८।२३ ॥  
यावच्छक्त्या नृपश्रेष्ठ  $ बलवन्तः सुरासुराः  &  
मथ्यमानात् ततस् तस्मात्  % क्षीराब्धेर् अभवन् नृप  ॥ न्स्प्_३८।२४ ॥  
कालकूटम् इति ख्यातं  $ विषम् अत्यन्तदुःसहम्  &  
तं नागा जगृहुः सर्वे  % तच्छेषं शङ्करो ऽग्रहीत्  ॥ न्स्प्_३८।२५ ॥  
नारायणाज्ञया तेन  $ नीलकण्ठत्वम् आप्तवान्  &  
ऐरावतश् च नागेन्द्रो  % हरिश् चोच्चैःश्रवाः पुनः  ॥ न्स्प्_३८।२६ ॥  
द्वितीयावर्तनाद् राजन्न्  $ उत्पन्नाव् इति नः श्रुतम्  &  
तृतीयावर्तनाद् राजन्न्  % अप्सराश् च सुशोभना  \  
चतुर्थात् परिजातश् च  # उत्पन्नः स महाद्रुमः  ॥ न्स्प्_३८।२७ ॥  
पञ्चमाद् धि हिमांशुस् तु  $ प्रोत्थितः क्षीरसागरात्  &  
तं भवः शिरसा धत्ते  % नारीवत् स्वस्तिकं नृप  ॥ न्स्प्_३८।२८ ॥  
नानाविधानि दिव्यानि  $ रत्नान्य् आभरणानि च  &  
क्षीरोदधेर् उत्थिताश् च  % गन्धर्वाश् च सहस्रशः  ॥ न्स्प्_३८।२९ ॥  
एतान् दृष्ट्वा तथोत्पन्नान्  $ अत्याश्चर्यसमन्वितान्  &  
अभवन् जातहर्षास् ते  % तत्र सर्वे सुरासुराः  ॥ न्स्प्_३८।३० ॥  
देवपक्षे ततो मेघाः  $ स्वल्पं वर्षन्ति संस्थिताः  &  
कृष्णाज्ञया च वायुश् च  % सुखं वाति सुरान् प्रति  ॥ न्स्प्_३८।३१ ॥  
विषनिःश्वासवातेन  $ वासुकेश् चापरे हताः  &  
निस्तेजसो ऽभवन् दैत्या  % निर्वीर्याश् च महामते  ॥ न्स्प्_३८।३२ ॥  
ततः श्रीर् उत्थिता तस्मात्  $ क्षीरोदाद् धृतपङ्कजा  &  
विभ्राजमाना राजेन्द्र  % दिशः सर्वाः स्वतेजसा  ॥ न्स्प्_३८।३३ ॥  
ततस् तीर्थोदकैः स्नाता  $ दिव्यवस्त्रैर् अलङ्कृता  &  
दिव्यगन्धानुलिप्ताङ्गी  % सुमनोभिः सुभूषणैह्  ॥ न्स्प्_३८।३४ ॥  
देवपक्षं समासाद्य  $ स्थित्वा क्षणम् अरिन्दम  &  
हरिवक्षःस्थलं प्राप्ता  % ततः सा कमलालया  ॥ न्स्प्_३८।३५ ॥  
ततो ऽमृतघटं पूर्णं  $ दुग्ध्वा तु पयसो निधेः  &  
धन्वन्तरिः समुत्तस्थौ  % ततः प्रीताः सुरा नृप  ॥ न्स्प्_३८।३६ ॥  
दैत्याः श्रिया परित्यक्ता  $ दुःखितास् ते ऽभवन् नृप  &  
नीत्वामृतघटं पूर्णं  % ते च जग्मुर् यथासुखम्  ॥ न्स्प्_३८।३७ ॥  
ततः स्त्रीरूपम् अकरोद्  $ विष्णुर् देवहिताय वै  &  
आत्मानं नृपशार्दूल  % सर्वलक्षणसंयुतम्  ॥ न्स्प्_३८।३८ ॥  
ततो जगाम भगवान्  $ स्त्रीरूपेणासुरान् प्रति  &  
दिव्यरूपां तु तां दृष्ट्वा  % मोहितास् ते सुरद्विषः  ॥ न्स्प्_३८।३९ ॥  
सुधापूर्णघटं ते तु  $ मोहैः संस्थाप्य सत्तम  &  
कामेन पीडिता ह्य् आसन्न्  % असुरास् तत्र तत्क्षणात्  ॥ न्स्प्_३८।४० ॥  
मोहयित्वा तु तान् एवम्  $ असुरान् अवनीपते  &  
अमृतं तु समादाय  % देवेभ्यः प्रददौ हरिः  ॥ न्स्प्_३८।४१ ॥  
तत् पीत्वा तु ततो देवा  $ देवदेवप्रसादतः  &  
बलवन्तो महावीर्या  % रणे जग्मुस् ततो ऽसुरान्  ॥ न्स्प्_३८।४२ ॥  
जित्वा रणे ऽसुरान् देवाः  $ स्वानि राज्यानि चक्रिरे  &  
एतत् ते कथितं राजन्  % प्रादुर्भावो हरेर् अयम्  ॥ न्स्प्_३८।४३ ॥  
कूर्माख्यः पुण्यदो नॄणां  $ शृण्वतां पठताम् अपि  &  
आविस्कृतं कौर्मम् अनन्तवर्चसं  % नारायणेनाद्भुतकर्मकारिणा  \  
दिवौकसानां तु हिताय केवलं  # रूपं परं पावनम् एव कीर्तितम्  ॥ न्स्प्_३८।४४ ॥  
  
॥ इति श्रीनरसिंहपुराणे कूर्मप्रादुर्भावो नामाष्टत्रिंशो ऽध्यायः ॥ नर्प् ३८ ॥  
  
____________________________________________________________________________  
  
  
मार्कण्डेय उवाच:  
अतःपरं हरेः पुण्यं  $ प्रादुर्भावं नराधिप  &  
वाराहं ते प्रवक्ष्यामि  % समाहितमनाः शृणु  ॥ न्स्प्_३९।१ ॥  
आबन्तप्रलये प्राप्ते  $ ब्रह्मणस् तु दिनक्षये  &  
त्रैलोक्यम् अखिलं व्याप्य  % तिष्ठन्त्य् अम्भांसि सत्तम  ॥ न्स्प्_३९।२ ॥  
त्रैलोक्ये ऽखिलसत्त्वानि  $ यानि राजेन्द्र तानि वै  &  
ग्रस्त्वा विष्णुस् ततः शेते  % तस्मिन्न् एकार्णवे जले  ॥ न्स्प्_३९।३ ॥  
अनन्तभोगशयने  $ सहस्रफणशोभिते  &  
रात्रिं युगसहस्रान्तां  % ब्रह्मरूपी जगत्पतिः  ॥ न्स्प्_३९।४ ॥  
दितेः पुत्रो महान् आसीत्  $ कश्यपाद् इति नः श्रुतम्  &  
हिरण्याक्ष इति ख्यातो  % महाबलपराक्रमः  ॥ न्स्प्_३९।५ ॥  
पाताले निवसन् दैत्यो  $ देवान् उपरुरोध सः  &  
यज्विनाम् अपाकाराय  % यतते स तु भूतले  ॥ न्स्प्_३९।६ ॥  
अथ भूम्युपरि स्थित्वा  $ मर्त्या यक्ष्यन्ति देवताः  &  
तेन तेषां बलं वीर्यं  % तेजश् चापि भविष्यति  ॥ न्स्प्_३९।७ ॥  
इति मत्वा हिरण्याक्षः  $ कृतसर्गं तु ब्रह्मणा  &  
भूमेर् या धारणाशक्तिस्  % तां नीत्वा स महासुरः  ॥ न्स्प्_३९।८ ॥  
विवेश तोयमध्ये तु  $ रसातलतलं नृप  &  
विना शक्त्या च जगती  % प्रविवेश रसातलम्  ॥ न्स्प्_३९।९ ॥  
निद्रावसाने सर्वात्मा  $ क्व स्थिता मेदिनीति वै  &  
सञ्चिन्त्य ज्ञात्वा योगेन  % रसातलतलं गताम्  ॥ न्स्प्_३९।१० ॥  
अथ वेदमयं रूपं  $ वाराहं वपुर् आस्थितम्  &  
वेदपादं यूपदंष्ट्रं  % केतुवक्त्रं नराधिप  ॥ न्स्प्_३९।११ ॥  
व्यूढोरस्कं महाबाहु  $ पृथुवक्त्रं नराधिप  &  
अग्निजिह्वं स्रुचं तुण्डं  % चन्द्रार्कनयनं महत्  ॥ न्स्प्_३९।१२ ॥  
पूर्तेष्टधर्मश्रवणं  $ दिव्यं तत् सामनिःस्वनम्  &  
प्राग्वंशकायं हविर्नासं  % कुशदर्भतनूरुहम्  ॥ न्स्प्_३९।१३ ॥  
सर्ववेदमयं तच् च  $ पुण्यसूक्तमहासटम्  &  
नक्षत्रताराहारं च  % प्रलयावर्तभूषणम्  ॥ न्स्प्_३९।१४ ॥  
इत्थं कृत्वा तु वाराहं  $ प्रविवेश वृषाकपिः  &  
रसातलं नृपश्रेष्ठ  % सनकाद्यैर् अभिष्टुतः  ॥ न्स्प्_३९।१५ ॥  
प्रविश्य च हिरण्याक्षं  $ युद्धे जित्वा वृषाकपिः  &  
दंष्ट्राग्रेण ततः पृथ्वीम्  % समुद्धृत्य रसातलात्  ॥ न्स्प्_३९।१६ ॥  
स्तूयमानो ऽमरगणैः  $ स्थापयाम्_अस पूर्ववत्  &  
संस्थाप्य पर्वतान् सर्वान्  % यथास्थानम् अकल्पयत्  ॥ न्स्प्_३९।१७ ॥  
विहाय रूपं वाराहं  $ तीर्थे कोकेति विश्रुते  &  
वैष्णवानां हितार्थाय  % क्षेत्रं तद् गुप्तम् उत्तमम्  ॥ न्स्प्_३९।१८ ॥  
ब्रह्मरूपं समास्थाय  $ पुनः सृष्टिं चकार सः  &  
विष्णुः पाति जगत् सर्वम्  % एवम्भूतो युगे युगे  \  
हन्ति चान्ते जगत् सर्वं  # रुद्ररूपी जनार्दनः  ॥ न्स्प्_३९।१९ ॥  
वेदान्तवेद्यः पुरुषो वृषाकपेः  $ कथाम् इमां यश् च शृणोति मानवः  &  
दृढां मतिं यज्ञतनौ विवेश्य वै  % विहाय पापं च नरो हरिं व्रजेत्  ॥ न्स्प्_३९।२० ॥  
  
॥ इति श्रीनरसिंहपुराणे वाराहप्रादुर्भावो नाम एकोनचत्वारिंशो ऽध्यायः ॥ नर्प् ३९ ॥  
  
____________________________________________________________________________  
  
  
मार्कण्डेय उवाच:  
वाराहः कथितो ह्य् एवं  $ प्रादुर्भावो हरेस् तव  &  
साम्प्रतं नारसिंहं तु  % प्रवक्ष्यामि निबोध मे  ॥ न्स्प्_४०।१ ॥  
दितेः पुत्रो महान् आसीद्  $ *धिरण्यकशिपुः पुरा  &  
तपस् तेपे निराहारो  % बहुवर्षसहस्रकम्  ॥ न्स्प्_४०।२ ॥  
तपतस् तस्य सन्तुष्टो  $ ब्रह्मा तं प्राह दानवम्  &  
वरं वरय दैत्येन्द्र  % यस् ते मनसि वर्तते  ॥ न्स्प्_४०।३ ॥  
इत्युक्तो ब्रह्मणा दैत्यो  $ हिरण्यकशिपुः पुरा  &  
उवाच नत्वा देवेशं  % ब्रह्माणं विनयान्वितः  ॥ न्स्प्_४०।४ ॥  
  
हिरण्यकशिपुर् उवाच:  
यदि त्वं वरदानाय  $ प्रवृत्तो भगवन् मम  &  
यद् यद् वृणोम्य् अहं ब्रह्मंस्  % तत् तन् मे दातुम् अर्हसि  ॥ न्स्प्_४०।५ ॥  
न शुष्केण न चार्द्रेण  $ न जलेन न वह्निना  &  
न काष्ठेन न कीटेन  % पाषाणेन न वायुना  ॥ न्स्प्_४०।६ ॥  
नायुधेन न शूलेन  $ न शैलेन न मानुषैः  &  
न सुरैर् असुरैर् वापि  % न गन्धर्वैर् न राक्षसैः  ॥ न्स्प्_४०।७ ॥  
न किन्नरैर् न यक्षैस् तु  $ विद्याधरभुजङ्गमैः  &  
न वानरैर् मृगैर् वापि  % नैव मातृगणैर् अपि  ॥ न्स्प्_४०।८ ॥  
नाभ्यन्तरे न बाह्ये तु  $ नान्यैर् मरणहेतुभिः  &  
न दिने न च नक्तं मे  % त्वत्प्रसादाद् भवेन् मृतिः  ॥ न्स्प्_४०।९ ॥  
इति वै देवदेवेश  $ वरं त्वत्तो वृणोम्य् अहम्  ॥ न्स्प्_४०।१०अब् ॥  
  
मार्कण्डेय उवाच:  
इत्युक्तो दैत्यराजेन  $ ब्रह्मा तं प्राह पार्थिव  ॥ न्स्प्_४०।१०च्द् ॥  
तपसा तव तुष्टो ऽहं  $ महता तु वरान् इमान्  &  
दुर्लभान् अपि दैत्येन्द्र  % ददामि परमाद्भुतान्  ॥ न्स्प्_४०।११ ॥  
अन्येषां नेदृशं दत्तं  $ न तैर् इत्थं तपः कृतम्  &  
त्वत्प्रार्थितं मया दत्तं  % सर्वं ते चास्तु दैत्यप  ॥ न्स्प्_४०।१२ ॥  
गच्छ भुङ्क्ष्व महाबाहो  $ तपसाम् ऊर्जितं फलम्  &  
इत्य् एवं दैत्यराजस्य  % हिरण्यकशिपोः पुरा  ॥ न्स्प्_४०।१३ ॥  
दत्त्वा वरान् ययौ ब्रह्मा  $ ब्रह्मलोकम् अनुत्तमम्  &  
सो ऽपि लब्धवरो दैत्यो  % बलवान् बलदर्पितः  ॥ न्स्प्_४०।१४ ॥  
देवान् सिंहान् रणे जित्वा  $ दिवः प्राच्यावयद् भुवि  &  
दिवि राज्यं स्वयं चक्रे  % सर्वशक्तिसमन्वितम्  ॥ न्स्प्_४०।१५ ॥  
देवा अपि भयात् तस्य  $ रुद्राश् चैवर्षयो नृप  &  
विचेरुर् अवनौ सर्वे  % बिभ्राणा मानुषीं तनुम्  ॥ न्स्प्_४०।१६ ॥  
प्राप्तत्रैलोक्यराज्यो ऽसौ  $ हिरण्यकशिपुः प्रजाः  &  
आहूय सर्वा राजेन्द्र  % वाक्यं चेदम् अभाषत  ॥ न्स्प्_४०।१७ ॥  
न यष्टव्यं न होतव्यं  $ न दातव्यं सुरान् प्रति  &  
युष्माभिर् अहम् एवाद्य  % त्रैलोक्याधिपतिः प्रजाः  ॥ न्स्प्_४०।१८ ॥  
ममैव पूजां कुरुत  $ यज्ञदानादिकर्मणा  &  
ताश् च सर्वास् तथा चक्रुर्  % दैत्येन्द्रस्य भयान् नृप  ॥ न्स्प्_४०।१९ ॥  
यत्रैवं क्रियमाणेषु  $ त्रैलोक्यं सचराचरम्  &  
अधर्मयुक्तं सकलं  % बभूव नृपसत्तम  ॥ न्स्प्_४०।२० ॥  
स्वधर्मलोपात् सर्वेषां  $ पापे मतिर् अजायत  &  
गते काले तु महति  % देवाः सेन्द्रा बृहस्पतिम्  ॥ न्स्प्_४०।२१ ॥  
नीतिज्ञं सर्वशास्त्रज्ञं  $ पप्रच्छुर् विनयान्विताः  &  
हिरण्यकशिपोर् अस्य  % विनाशं मुनिसत्तम  ॥ न्स्प्_४०।२२ ॥  
त्रैलोक्यहारिणः शीघ्रं  $ वधोपायं वदस्व नः  ॥ न्स्प्_४०।२३अब् ॥  
  
बृहस्पतिर् उवाच:  
शृणुध्वं मम वाक्यानि  $ स्वपदप्राप्तये सुराः  ॥ न्स्प्_४०।२३च्द् ॥  
प्रायो हिरण्यकशिपुः  $ क्षीणभागो महासुरः  &  
शोको नाशयति प्रज्ञां  % शोको नाशयति श्रुतम्  ॥ न्स्प्_४०।२४ ॥  
शोको मतिं नाशयति  $ नास्ति शोकसमो रिपुः  &  
सोढुं शक्यो ऽग्निसम्बन्धः  % शस्त्रस्पर्शश् च दारुणः  ॥ न्स्प्_४०।२५ ॥  
न तु शोकभवं दुःखं  $ संसोढुं नृप शक्यते  &  
कालान् निमित्ताच् च वयं  % लक्ष्यामस् तत्क्षयं सुराः  ॥ न्स्प्_४०।२६ ॥  
बुधाश् च सर्वे सर्वत्र  $ स्थिता वक्ष्यन्ति नित्यशः  &  
अचिराद् एव दुष्टो ऽसौ  % नश्यत्य् एव परस्परम्  ॥ न्स्प्_४०।२७ ॥  
देवानां तु पराम् ऋद्धिं  $ स्वपदप्राप्तिलक्षणाम्  &  
हिरण्यकशिपोर् नाशं  % शकुनानि वदन्ति मे  ॥ न्स्प्_४०।२८ ॥  
यत एवम् अतो देवाः  $ सर्वे गच्छत माचिरम्  &  
क्षीरोदस्योत्तरं तीरं  % प्रसुप्तो यत्र केशवः  ॥ न्स्प्_४०।२९ ॥  
युष्माभिः संस्तुतो देवः  $ प्रसन्नो भवति क्षणात्  &  
स हि प्रसन्नो दैत्यस्य  % वधोपायं वदिष्यति  ॥ न्स्प्_४०।३० ॥  
इत्युक्तास् तेन देवास् ते  $ साधु साध्व् इत्य् अथाब्रुवन्  &  
प्रीत्या च परया युक्ता  % गन्तुं चक्रुर् अथोद्यमम्  ॥ न्स्प्_४०।३१ ॥  
पुण्ये तिथौ शुभे लग्ने  $ पुण्यं स्वस्ति च मङ्गलम्  &  
कारयित्वा मुनिवरैः  % प्रस्थितास् ते दिवौकसः  ॥ न्स्प्_४०।३२ ॥  
नाशाय दुष्टदैत्यस्य  $ स्वभूत्यै च नृपोत्तम  &  
ते शर्वम् अग्रतः कृत्वा  % क्षीराब्धेर् उत्तरं तटम्  ॥ न्स्प्_४०।३३ ॥  
तत्र गत्वा सुराः सर्वे  $ विष्णुं जिष्णुं जनार्दनम्  &  
अस्तुवन् विविधैः स्तोत्रैः  % पूजयन्तः प्रतस्थिरे  ॥ न्स्प्_४०।३४ ॥  
भवो ऽपि भगवान् भक्त्या  $ भगवन्तं जनार्दनम्  &  
अस्तुवन् नामभिः पुण्यैर्  % एकाग्रमनसा हरिम्  ॥ न्स्प्_४०।३५ ॥  
  
श्रीमहादेव उवाच:  
विष्णुर् जिष्णुर् विभुर् देवो  $ यज्ञेशो यज्ञपालकः  &  
प्रभविष्णुर् ग्रसिष्णुश् च  % लोकात्मा लोकपालकः  ॥ न्स्प्_४०।३६ ॥  
केशवः केशिहा कल्पः  $ सर्वकारणकारणम्  &  
कर्मकृद् वामनाधीशो  % वासुदेवः पुरुष्टुतः  ॥ न्स्प्_४०।३७ ॥  
आदिकर्ता वराहश् च  $ माधवो मधुसूदनः  &  
नारायणो नरो हंसो  % विष्णुसेनो हुताशनः  ॥ न्स्प्_४०।३८ ॥  
ज्योतिष्मान् द्युतिमान् श्रीमान्  $ आयुष्मान् पुरुषोत्तमः  &  
वैकुण्ठः पुण्डरीकाक्षः  % कृष्णः सूर्यः सुरार्चितः  ॥ न्स्प्_४०।३९ ॥  
नरसिंहो महाभीमो  $ वज्रदंस्त्रो नखायुधः  &  
आदिदेवो जगत्कर्ता  % योगेशो गरुडध्वजः  ॥ न्स्प्_४०।४० ॥  
गोविन्दो गोपतिर् गोप्ता  $ भूपतिर् भुवनेश्वरः  &  
पद्मनाभो हृषीकेशो  % विभुर् दामोदरो हरिः  ॥ न्स्प्_४०।४१ ॥  
त्रिविक्रमस् त्रिलोकेशो  $ ब्रह्मेशः प्रीतिवर्धनः  &  
वामनो दुष्टदमनो  % गोविन्दो गोपवल्लभः  ॥ न्स्प्_४०।४२ ॥  
भक्तिप्रियो ऽच्युतः सत्यः  $ सत्यकीर्तिर् ध्रुवः शुचिः  &  
कारुण्यः करुणो व्यासः  % पापहा शान्तिवर्धनः  ॥ न्स्प्_४०।४३ ॥  
सन्न्यासी शास्त्रतत्त्वज्ञो  $ मन्दारगिरिकेतनः  &  
बदरीनिलयः शान्तस्  % तपस्वी वैद्युतप्रभः  ॥ न्स्प्_४०।४४ ॥  
भूतावासो गुहावासः  $ श्रीनिवासः श्रियःपतिः  &  
तपोवासो दमो वासः  % सत्यवासः सनातनः  ॥ न्स्प्_४०।४५ ॥  
पुरुषः पुष्कलः पुण्यः  $ पुष्कराक्षो महेश्वरः  &  
पूर्णः पूर्तिः पुराणज्ञः  % पुण्यज्ञः पुण्यवर्धनः  ॥ न्स्प्_४०।४६ ॥  
शङ्खी चक्री गदी शार्ङ्गी  $ लाङ्गली मुशली हली  &  
किरीटी कुण्डली हारी  % मेखली कवची ध्वजी  ॥ न्स्प्_४०।४७ ॥  
जिष्णुर् जेता महावीरः  $ शत्रुघ्नः शत्रुतापनः  &  
शान्तः शान्तिकरः शास्ता  % शङ्करः शन्तनुस्तुतः  ॥ न्स्प्_४०।४८ ॥  
सारथिः सात्त्विकः स्वामी  $ सामवेदप्रियः समः  &  
सावनः साहसी सत्त्वः  % सम्पूर्णांशः समृद्धिमान्  ॥ न्स्प्_४०।४९ ॥  
स्वर्गदः कामदः श्रीदः  $ कीर्तिदः कीर्तिनाशनः  &  
मोक्षदः पुण्डरीकाक्षः  % क्षीराब्धिकृतकेतनः  ॥ न्स्प्_४०।५० ॥  
स्तुतः सुरासुरैर् ईशः  $ प्रेरकः पापनाशनः  &  
त्वं यज्ञस् त्वं वषट्कारस्  % त्वम् ॐकारस् त्वम् अग्नयः  ॥ न्स्प्_४०।५१ ॥  
त्वं स्वाहा त्वं स्वधा देवस्  $ त्वं सुधा पुरुषोत्तम  &  
नमो देवादिदेवाय  % विष्णवे शाश्वताय च  ॥ न्स्प्_४०।५२ ॥  
अनन्तायाप्रमेयाय  $ नमस् ते गरुडध्वज  ॥ न्स्प्_४०।५३अब् ॥  
  
मार्कण्डेय उवाच:  
इत्य् एतैर् नामभिर् दिव्यैः  $ संस्तुतो मधुसूदनः  ॥ न्स्प्_४०।५३च्द् ॥  
उवाच प्रकटीभूत्वा  $ देवान् सर्वान् इदं वचः  ॥ न्स्प्_४०।५४अब् ॥  
  
श्रीभगवान् उवाच:  
युष्माभिः संस्तुतो देवा  $ नामभिः केवलैः शुभैः  ॥ न्स्प्_४०।५४च्द् ॥  
अत एव प्रसन्नो ऽस्मि  $ किम् अर्थं करवाणि वः  ॥ न्स्प्_४०।५५अब् ॥  
  
देवा ऊचुः:  
देवदेव हृषीकेश  $ पुण्डरीकाक्ष माधव  ॥ न्स्प्_४०।५५च्द् ॥  
त्वम् एव जानासि हरे  $ किं तस्मात् परिपृच्छसि  ॥ न्स्प्_४०।५६अब् ॥  
  
श्रीभगवान् उवाच:  
युष्मदागमनं सर्वं  $ जानाम्य् असुरसूदनाः  ॥ न्स्प्_४०।५६च्द् ॥  
हिरण्यकविनाशार्थं  $ स्तुतो ऽहं शङ्करेण तु  &  
पुण्यनामशतेनैव  % संस्तुतो ऽहं भवेन च  ॥ न्स्प्_४०।५७ ॥  
एतेन यस् तु मां नित्यं  $ त्वयोक्तेन महामते  &  
तेनाहं पूजितो नित्यं  % भवामीह त्वया यथा  ॥ न्स्प्_४०।५८ ॥  
प्रीतो ऽहं गच्छ देव त्वं  $ कैलासशिखरं शुभम्  &  
त्वया स्तुतो हनिष्यामि  % हिरण्यकशिपुं भव  ॥ न्स्प्_४०।५९ ॥  
गच्छध्वम् अधुना देवाः  $ कालं कञ्चित् प्रतीक्षताम्  &  
यदास्य तनयो धीमान्  % प्रह्लादो नाम वैष्णवः  ॥ न्स्प्_४०।६० ॥  
तस्य द्रोहं यदा दैत्यः  $ करिष्यति सुरांस् तदा  &  
हनिष्यामि वरैर् गुप्तम्  % अजेयं देवदानवैः  \  
इत्य् उक्त्वा विष्णुना देवा  # नत्वा विष्णुं ययुर् नृप  ॥ न्स्प्_४०।६१ ॥  
  
॥ इति श्रीनरसिंहपुराणे विष्णोर् नामस्तोत्रं नाम चत्वारिंशो ऽध्यायः ॥ नर्प् ४० ॥  
  
____________________________________________________________________________  
  
  
सहस्रानीक उवाच:  
मार्कण्डेय महाप्राज्ञ  $ सर्वशास्त्रविशारद  &  
प्रादुर्भावं नृसिंहस्य  % यथावद् वक्तुम् अर्हसि  ॥ न्स्प्_४१।१ ॥  
वद प्रह्लादचरितं  $ विस्तरेण ममानघ  &  
धन्या वयं महायोगिंस्  % त्वत्प्रसादान् महामुने  ॥ न्स्प्_४१।२ ॥  
सुधां पिबामो दुर्लभ्यां  $ धन्याः श्रीशकथाभिधाम्  ॥ न्स्प्_४१।३अब् ॥  
  
श्रीमार्कण्डेय उवाच:  
पुरा हिरण्यकशिपोस्  $ तपोर्थं गच्छतो वनम्  ॥ न्स्प्_४१।३च्द् ॥  
दिग्दाहो भुमिकम्पश् च  $ जातस् तस्य महात्मनः  &  
वारितो बन्धुभिर् भृत्यैर्  % मित्रैश् च हितकारिभिः  ॥ न्स्प्_४१।४ ॥  
शकुना विगुणा राजञ्  $ जातास् तच् च न शोभनम्  &  
त्रैलोक्याधिपतिस् त्वं हि  % सर्वे देवाः पराजिताः  ॥ न्स्प्_४१।५ ॥  
तवास्ति न भयं सौम्य  $ किमर्थं तप्यते तपः  &  
प्रयोजनं न पश्यामो  % वयं बुद्ध्या समन्विताः  ॥ न्स्प्_४१।६ ॥  
यो भवेन् न्यूनकामो हि  $ तपस्चर्यां करोति सः  &  
एवं तैर् वार्यमाणो ऽपि  % दुर्मदो मदमोहितः  ॥ न्स्प्_४१।७ ॥  
यातः कैलासशिखरं  $ द्वित्रैर् मित्रैः परीवृतः  &  
तस्य सन्तप्यमानस्य  % तपः परमदुष्करम्  ॥ न्स्प्_४१।८ ॥  
चिन्ता जाता महीपाल  $ विरिञ्चेः पद्मजन्मनः  &  
किं करोमि कथं दैत्यस्  % तपसो विनिवर्तते  ॥ न्स्प्_४१।९ ॥  
इति चिन्ताकुलस्यैव  $ ब्रह्मणो ऽन्गसमुद्भवः  &  
प्रणम्य प्राह भूपाल  % नारदो मुनिसत्तमः  ॥ न्स्प्_४१।१० ॥  
  
नारद उवाच:  
किमर्थं खिद्यते तात  $ नारायणपरायण  &  
येषाम् मनसि गोविन्दस्  % ते वै नार्हन्ति शोचितुम्  ॥ न्स्प्_४१।११ ॥  
अहं तं वारयिष्यामि  $ तप्यन्तं दितिनन्दनम्  &  
नारायणो जगत्स्वामी  % मतिं मे सम्प्रदास्यति  ॥ न्स्प्_४१।१२ ॥  
  
मार्कण्डेय उवाच:  
इत्य् उक्त्वानम्य पितरं  $ वासुदेवं हृदि स्मरन्  &  
प्रयातः पर्वतेनैव  % सार्धं स मुनिपुङ्गवः  ॥ न्स्प्_४१।१३ ॥  
कलविङ्कौ तु तौ भूत्वा  $ कैलाशं पर्वतोत्तमम्  &  
यत्रास्ते दितिजश्रेष्ठो  % द्वित्रैर् मित्रैः परीवृतः  ॥ न्स्प्_४१।१४ ॥  
कृतस्नानो मुनिस् तत्र  $ वृक्षशाखासमाश्रितः  &  
शृण्वतस् तस्य दैत्यस्य  % प्राह गम्भीरया गिरा  ॥ न्स्प्_४१।१५ ॥  
नमो नारायणायेति  $ पुनः पुनर् उदारधीः  &  
त्रिवारं प्रजपित्वा वै  % नारदो मौनम् आश्रितः  ॥ न्स्प्_४१।१६ ॥  
तच् छ्रुत्वा वचनं तस्य  $ कलविङ्कस्य सादरम्  &  
हिरण्यकशिपुर् दैत्यः  % क्रुद्धश् चापं समाददे  ॥ न्स्प्_४१।१७ ॥  
बाणं धनुषि सन्धाय  $ यावन् मुञ्चति तौ प्रति  &  
तावद् उड्डीय तौ भूप  % गतौ नारदपर्वतौ  ॥ न्स्प्_४१।१८ ॥  
सो ऽपि क्रोधपरीताङ्गो  $ हिरण्यकशिपुस् तदा  &  
त्यक्त्वा तम् आश्रमं भूयो  % नगरं स्वं महीपते  ॥ न्स्प्_४१।१९ ॥  
तस्यापि भार्या सुश्रोणी  $ कयाधूर् नाम नामतः  &  
तदा रजस्वला भूत्वा  % स्नाताभूद् दैवयोगतः  ॥ न्स्प्_४१।२० ॥  
रात्राव् एकान्तसमये  $ तया पृष्टः स दैत्यराट्  &  
स्वामिन् यदा तपश्चर्यां  % कर्तुं गेहाद् वनं गतः  ॥ न्स्प्_४१।२१ ॥  
तदा त्वयोक्तं वर्षाणाम्  $ अयुतं मे तपस् त्व् इदम्  &  
तत् किमर्थं महाराज  % साम्प्रतं त्यक्तवान् व्रतम्  ॥ न्स्प्_४१।२२ ॥  
तथ्यं कथय मे नाथ  $ स्नेहात् पृच्छामि दैत्यप  ॥ न्स्प्_४१।२३अब् ॥  
  
हिरण्यकशिपुर् उवाच:  
शृणु चार्वङ्गि मे तथ्यां  $ वाचं व्रतविनाशिनीम्  ॥ न्स्प्_४१।२३च्द् ॥  
क्रोधस्यातीव जननीं  $ देवानां मुदवर्धनीम्  &  
कैलासशिखरे देवि  % महदानन्दकानने  ॥ न्स्प्_४१।२४ ॥  
व्याहरन्तौ शुभां वाणीं  $ नमो नारायणेति च  &  
वारद्वयं त्रयं चेति  % व्याहृतं वचनं शुभे  ॥ न्स्प्_४१।२५ ॥  
तेन मे मनसि क्रोधो  $ जातो ऽतीव वरानने  &  
कोदण्डे शरम् आधाय  % यावन् मुञ्चामि भामिनि  ॥ न्स्प्_४१।२६ ॥  
तावत् तौ पक्षिणौ भीतौ  $ गतौ देशान्तरं त्व् अहम्  &  
त्यक्त्वा व्रतं समायातो  % भाविकार्यबलेन वै  ॥ न्स्प्_४१।२७ ॥  
  
मार्कण्डेय उवाच:  
इत्य् उच्यमाने वचने  $ वीर्यद्रावो ऽभवत् तदा  &  
ऋतुकाले तु सम्प्राप्ते  % जातो गर्भस् तदैव हि  ॥ न्स्प्_४१।२८ ॥  
पुनः प्रवर्धमानस्य  $ गर्भे गर्भस्य धीमतः  &  
नारदस्योपदेशेन  % वैष्णवः समजायत  ॥ न्स्प्_४१।२९ ॥  
तद् अग्रे कथयिष्यामि  $ भूप श्रद्धापरो भव  &  
तस्य सूनुर् अभुद् भक्तः  % प्रह्लादो जन्मवैष्णवः  ॥ न्स्प्_४१।३० ॥  
सो ऽवर्धतासुरकुले  $ निर्मलो मलिनाश्रये  &  
यथा कलौ हरेर् भक्तिः  % पाशसंसारमोचनी  ॥ न्स्प्_४१।३१ ॥  
स वर्धमानो विरराज बालैः  $ सह त्रयीनाथपदेषु भक्त्या  &  
बालो ऽल्पदेहो महतीं महात्मा  % विस्तारयन् भाति स विष्णुभक्तिम्  ॥ न्स्प्_४१।३२ ॥  
यथा चतुर्थं युगम् आप्तधर्म  $ कामार्थमोक्षं किल कीर्तिदं हि  &  
स बाललीलासु सहान्यडिम्भैः  % प्रहेलिकाक्रीडनकेषु नित्यम्  ॥ न्स्प्_४१।३३ ॥  
कथाप्रसङ्गेषु च कृष्णम् एव  $ प्रोवाच यस्मात् स हि तत्स्वभावः  &  
इत्थं शिशुत्वे ऽपि विचित्रकारी  % व्यवर्धतेशस्मरणामृताशः  ॥ न्स्प्_४१।३४ ॥  
तं पद्मवक्त्रं दैत्येन्द्रः  $ कदाचित् स्त्रीवृतः खलः  &  
बालं गुरुगृहायातं  % ददर्श स्वायतेक्षणम्  ॥ न्स्प्_४१।३५ ॥  
गृहीत्वा तु करे पुत्रं  $ पट्टिका या सुशोभना  &  
मूर्ध्नि चक्राङ्किता पट्टी  % कृष्णनामाङ्कितादरात्  ॥ न्स्प्_४१।३६ ॥  
तम् आहूय मुदाविष्टो  $ लालयन् प्राह पुत्रकम्  &  
पुत्र ते जननी नित्यं  % सुधीर् मे त्वा प्रशंसति  ॥ न्स्प्_४१।३७ ॥  
अथ तद् वद यत् किञ्चिद्  $ गुरुवेश्मनि शिक्षितम्  &  
विचार्यानन्दजननं  % सम्यग् आयाति तद् वद  ॥ न्स्प्_४१।३८ ॥  
अथाह पितरं हर्षात्  $ प्रह्लादो जन्मवैष्णवः  &  
गोविन्दं त्रिजगद्वन्द्यं  % प्रभुं नत्वा ब्रवीमि ते  ॥ न्स्प्_४१।३९ ॥  
इति शत्रोः स्तवं श्रुत्वा  $ पुत्रोक्तं स्त्रीवृतः खलः  &  
क्रुद्धो ऽपि तं वञ्चयितुं  % जहासोच्चैः प्रहृष्टवत्  ॥ न्स्प्_४१।४० ॥  
आलिङ्ग्य तनयं प्राह  $ शृणु बाल हितं वचः  &  
राम गोविन्द कृष्णेति  % विष्णो माधव श्रीपते  ॥ न्स्प्_४१।४१ ॥  
एवं वदन्ति ये सर्वे  $ ते पुत्र मम वैरिणः  &  
शासितास् तु मयेदानीं  % त्वयेदं क्व श्रुतं वचः  ॥ न्स्प्_४१।४२ ॥  
पितुर् वचनम् आकर्ण्य  $ धीमान् अभयसंयुतः  &  
प्रह्लादः प्राह हे आर्य  % मैवं ब्रूयाः कदाचन  ॥ न्स्प्_४१।४३ ॥  
सर्वैश्वर्यप्रदं मन्त्रं  $ धर्मादिपरिवर्धनम्  &  
कृष्णेति यो नरो ब्रूयात्  % सो ऽभयं विन्दते पदम्  ॥ न्स्प्_४१।४४ ॥  
कृष्णनिन्दासमुत्थस्य  $ अघस्यान्तो न विद्यते  &  
राम माधव कृष्णेति  % स्मर भक्त्यात्मशुद्धये  ॥ न्स्प्_४१।४५ ॥  
गुरवे ऽपि ब्रवीम्य् एतद्  $ यतो हितकरं परम्  &  
शरणं व्रज सर्वेशं  % सर्वपापक्षयङ्करम्  ॥ न्स्प्_४१।४६ ॥  
अथाह प्रकटक्रोधः  $ सुरारिर् भर्त्सयन् सुतम्  &  
केनायं बालको नीतो  % दशाम् एतां सुमध्यमाम्  ॥ न्स्प्_४१।४७ ॥  
धिग् धिग् हाहेति दुष्पुत्र  $ किं मे कृतम् अघं महत्  &  
याहि याहि दुराचार  % पापिष्ठ पुरुषाधम  \  
उक्त्वेति परितो वीक्ष्य  # पुनर् आह शिशोर् गुरुम्  ॥ न्स्प्_४१।४८ ॥  
बुद्ध्वा चानीयतां दैत्यैः  $ क्रूरैः क्रूरपराक्रमैः  &  
इति श्रुत्वा ततो दैत्यास्  % तम् आनीय न्यवेदयन्  \  
धीमान् ऊचे खलं भूपं  # देवान्तक परीक्षताम्  ॥ न्स्प्_४१।४९ ॥  
लीलयैव जितं देव  $ त्रैलोक्यं निखिलं त्वया  &  
असकृन् न हि रोषेण  % किं क्रुद्धस्याल्पके मयि  ॥ न्स्प्_४१।५० ॥  
इति सामवचः श्रुत्वा  $ द्विजोक्तं प्राह दैत्यराट्  &  
विष्णुस्तवं मम सुतं  % पाप बालम् अपीपठः  ॥ न्स्प्_४१।५१ ॥  
उक्त्वेति तनयं प्राह  $ राजा साम्नामलं सुतम्  &  
ममात्मजस्य किं जाड्यां  % तव चैतद् द्विजैः कृतम्  ॥ न्स्प्_४१।५२ ॥  
विष्णुपक्षैर् ध्रुवं धूर्तैर्  $ मूढ नित्यं परित्यज  &  
त्यज द्विजप्रसङ्गं हि  % द्विजसङ्गो ह्य् अशोभनः  ॥ न्स्प्_४१।५३ ॥  
अस्मत्कुलोचितं तेजो  $ यैर् द्विजैस् तु तिरोहितम्  &  
यस्य यत् सङ्गतिः पुंसो  % मणिवत् स्यात् स तद्गुणः  ॥ न्स्प्_४१।५४ ॥  
स्वकुलर्द्ध्यै ततो धीमान्  $ स्वयूथान् एव संश्रयेत्  &  
मत्सुतस्योचितं त्यक्त्वा  % विष्णुपक्षीयनाशनम्  ॥ न्स्प्_४१।५५ ॥  
स्वयम् एव भजन् विष्णुं  $ मन्द किं त्वं न लज्जसे  &  
विश्वनाथस्य मे सूनुर्  % भूत्वान्यं नाथम् इच्छसि  ॥ न्स्प्_४१।५६ ॥  
शृणु वत्स जगत्तत्त्वं  $ कश्चिन् नास्ति निजः प्रभुः  &  
यः शूरः स श्रियं भुङ्क्ते  % स प्रभुः स महेश्वरः  ॥ न्स्प्_४१।५७ ॥  
स देवः सकलाध्यक्षो  $ यथाहं त्रिजगज्जयी  &  
त्यज जाड्यम् अतः शौर्यं  % भजस्व स्वकुलोचितम्  ॥ न्स्प्_४१।५८ ॥  
अन्ये ऽपि त्वां हनिष्यन्ति  $ वदिष्यन्ति जनास् त्व् इदम्  &  
असुरो ऽयं सुरान् स्तौति  % मार्जार इव मूषकान्  ॥ न्स्प्_४१।५९ ॥  
द्वेष्यान् शिखीव फणिनो  $ दुर्निमित्तम् इदं ध्रुवम्  &  
लब्ध्वापि महद् ऐश्वर्यं  % लाघवं यान्त्य् अबुद्धयः  ॥ न्स्प्_४१।६० ॥  
यथायं मत्सुतः स्तुत्यः  $ स्तावकान् स्तौति नीचवत्  &  
रे मूढ दृष्ट्वाप्य् ऐश्वस्र्यं  % मम ब्रूषे पुरो हरिम्  ॥ न्स्प्_४१।६१ ॥  
असदृशस्य तु हरेः  $ स्तुतिर् एषा विडम्बना  &  
इत्य् उक्त्वा तनयं भूप  % जातक्रोधो भयानकः  ॥ न्स्प्_४१।६२ ॥  
जिह्मं निरीक्ष्य च प्राह  $ तद्गुरुं कम्पयन् रुषा  &  
याहि याहि द्विजपशो  % साधु शाधि सुतं मम  ॥ न्स्प्_४१।६३ ॥  
प्रसाद इत्य् एष वदन् स विप्रो  $ जगाम गेहं खलराजसेवी  &  
विष्णुं विसृज्यान्वसरच् च दैत्यं  % किं वा न कुर्युर् भरणाय लुब्धाः  ॥ न्स्प्_४१।६४ ॥  
  
॥ इति श्रीनरसिंहपुराणे नृसिंहप्रादुर्भावे एकचत्वारिंशो ऽध्यायः ॥ नर्प् ४१ ॥  
  
____________________________________________________________________________  
  
  
मार्कण्डेय उवाच:  
सो ऽप्य् आशु नीतो गुरुवेश्म दैत्यैर्  $ दैत्येन्द्रसूनुर् हरिभक्तिभूषणः  &  
अशेषविद्यानिवहेन साकं  % कालेन कौमारम् अवाप योगी  ॥ न्स्प्_४२।१ ॥  
प्रायेण कौमारम् अवाप्य लोकः  $ पुष्णाति नास्तिक्यम् असद्गतिं च  &  
तस्मिन् वयःस्थस्य बहिर्विरक्तिर्  % भवत्य् अभूच् चित्रम् अजे च भक्तिः  ॥ न्स्प्_४२।२ ॥  
अथ सम्पूर्णविद्यं तं  $ कदाचिद् दितिजेश्वरः  &  
आनाय्य प्रणतं प्राह  % प्रह्लादं विदितेश्वरम्  ॥ न्स्प्_४२।३ ॥  
साध्व् अज्ञाननिधेर् बाल्यान्  $ मुक्तो ऽसि सुरसूदन  &  
इदानीं भ्राजसे भास्वान्  % नीहाराद् इव निर्गतः  ॥ न्स्प्_४२।४ ॥  
बाल्ये वयं च त्वम् इव  $ द्विजैर् जाड्याय मोहिताः  &  
वयसा वर्धमानेन  % पुत्रकैवं सुशिक्षिताः  ॥ न्स्प्_४२।५ ॥  
तद् अद्य त्वयि धुर्ये ऽहं  $ संसकण्टकताधुरम्  &  
विन्यस्य स्वां चिरधृतां  % सुखी पश्यन् श्रियं तव  ॥ न्स्प्_४२।६ ॥  
यदा यदा हि नैपुण्यं  $ पिता पुत्रस्य पश्यति  &  
तदा तदाधिं त्यक्त्वा नु  % महत् सौख्यम् अवाप्नुयात्  ॥ न्स्प्_४२।७ ॥  
गुरुश् चातीव नैपुण्यं  $ ममाग्रे ऽवर्णयत् तव  &  
न चित्रं पुत्र तच् छ्रोतुं  % किं नु मे वाञ्छतः श्रुती  ॥ न्स्प्_४२।८ ॥  
नेत्रयोः शत्रुदारिद्र्यं  $ श्रोत्रयोः सुतसूक्तयः  &  
युद्धव्रणं च गात्रेषु  % मायिनां च महोत्सवः  ॥ न्स्प्_४२।९ ॥  
श्रुत्वेति निकृतिप्रज्ञं  $ दैत्याधिपवचस् ततः  &  
जगाद योगी निश्शङ्कं  % प्रह्लादः प्रणतो गुरुम्  ॥ न्स्प्_४२।१० ॥  
सूक्तयः श्रोत्रयोः सत्यं  $ महाराज महोत्सवः  &  
किन्तु ता वैष्णवीर् वाचो  % मुक्त्वा नान्या विचारयेत्  ॥ न्स्प्_४२।११ ॥  
नीतिः सूक्तिः कथाः श्राव्याः  $ श्राव्यं काव्यं च तद् वचः  &  
यत्र संसृतिदुःखौघ-  % कक्षाग्निर् गीयते हरिः  ॥ न्स्प्_४२।१२ ॥  
अचिन्त्यः स्तूयते यत्र  $ भक्त्या भक्तेप्सितप्रदः  &  
अर्थशात्रेण किं तात  % यत्र संसृतिसन्ततिः  ॥ न्स्प्_४२।१३ ॥  
शास्त्रश्रमेण किं तात  $ येनात्मैव विहंस्यते  &  
वैष्णवं वाङ्मयं तस्माच्  % *छ्राव्यं सेव्यं च सर्वदा  ॥ न्स्प्_४२।१४ ॥  
मुमुक्षुभिर् भवक्लेशान्  $ नो चेन् नैव सुखी भवेत्  &  
इति तस्य वचः शृण्वन्  % हिरण्यकशिपुस् तदा  ॥ न्स्प्_४२।१५ ॥  
जज्वाल दैत्यराट् तप्त-  $ सर्पिर् अद्भिर् इवाधिकम्  &  
प्रह्लादस्य गिरं पुण्यां  % जनसंसृतिनाशिनीम्  ॥ न्स्प्_४२।१६ ॥  
नामृस्यतासुरः क्षुद्रो  $ घूको भानुप्रभाम् इव  &  
परितो वीक्ष्य सम्प्राह  % क्रुद्धो दैत्यभटान् इदम्  ॥ न्स्प्_४२।१७ ॥  
हन्यताम् एष कुटिलः  $ शस्त्रपातैः सुभीषणैः  &  
उत्कृत्त्योत्कृत्त्य मर्माणि  % रक्षितास्तु हरिः स्वयम्  ॥ न्स्प्_४२।१८ ॥  
पश्यत्व् इदानीम् एवैष  $ हरिसंस्तवजं फलम्  &  
काकोलकङ्कगृध्रेभ्यो ह्य्  % अस्याङ्गं संविभज्यताम्  ॥ न्स्प्_४२।१९ ॥  
अथोद्धृतास्त्रा दैतेयस्  $ तर्जयन्तः प्रगर्जितैः  &  
अच्युतस्य प्रियं भक्तं  % तं जग्नुः पतिनोदिताः  ॥ न्स्प्_४२।२० ॥  
प्रह्लादो ऽपि प्रभुं नत्वा  $ ध्यानवज्रं समाददे  &  
अकृत्रिमरसम् भक्तं  % तम् इत्थं ध्याननिश्चलम्  ॥ न्स्प्_४२।२१ ॥  
ररक्ष भगवान् विष्णुः  $ प्रह्लादं भक्तदुःखहृत्  &  
अथालब्धपदान्य् अस्य  % गात्रे शस्त्राणि रक्षसाम्  ॥ न्स्प्_४२।२२ ॥  
नीलाब्जशकलानीव  $ पेतुश् छिन्नान्य् अनेकधा  &  
किं प्राकृतानि शस्त्राणि  % करिष्यन्ति हरिप्रिये  ॥ न्स्प्_४२।२३ ॥  
तापत्रयमहास्त्रौघः  $ सर्वो ऽप्य् अस्माद् बिभेति वै  &  
पीडयन्ति जनांस् तावद्  % व्याधयो राक्षसा ग्रहाः  ॥ न्स्प्_४२।२४ ॥  
यावद् गुहाशयं विष्णुं  $ सूक्ष्मं चेतो न विन्दति  &  
ते तु भग्नास्त्रशकलैः  % प्रतीपोत्थैर् इतस् ततः  ॥ न्स्प्_४२।२५ ॥  
हन्यमाना न्यवर्तन्त  $ सद्यः फलददैर् इव  &  
न चित्रं विबुधानां तद्  % अज्ञानां विस्मयावहम्  ॥ न्स्प्_४२।२६ ॥  
वैष्णवं बलम् आलोक्य  $ राजा नूनं भयं दधौ  &  
पुनस् तस्य वधोपायं  % चिन्तयन् स सुदुर्मतिः  ॥ न्स्प्_४२।२७ ॥  
समादिशत् समाहूय  $ दन्दशूकान् सुदुर्विषान्  &  
अशस्त्रवधयोग्यो ऽयम्  % अस्मयो हरितोषकृत्  ॥ न्स्प्_४२।२८ ॥  
तस्माद् भवदिभिर् अचिराद्  $ हन्यतां गरलायुधाः  &  
हिरण्यकशिपोः श्रुत्वा  % वचनं ते भुजङ्गमाः  \  
तस्याज्ञां जगृहुर् मूर्ध्ना  # प्रहर्षाद् देशवर्तिनः  ॥ न्स्प्_४२।२९ ॥  
अथ ज्वलद्दशनकरालदंष्ट्रिण  $ स्फुटस्फुरद्दशनसहस्रभीषणाः  &  
अकर्षका हरिमहिस्वकर्षका  % हरिप्रियं द्रुततरम् आपतन् रुषा  ॥ न्स्प्_४२।३० ॥  
गरायुधास् त्वचम् अपि भेत्तुम् अल्पिकां  $ वपुष्यजस्मृतिबलदुर्भिदाकृतेः  &  
अलं न ते हरिवपुषं तु केवलं  % विदश्य तं निजदशनैर् विना कृताः  ॥ न्स्प्_४२।३१ ॥  
ततः स्रवत्क्षतजविषण्णमूर्तयो  $ द्विधाकृताद्भुतदशना भुजङ्गमाः  &  
समेत्य ते दितिजपतिं व्यजिज्ञपन्  % विनिःश्वसत्प्रचलफणा भुजङ्गमाः  ॥ न्स्प्_४२।३२ ॥  
प्रभो महीध्रान् अपि भस्मशेषांस्  $ तस्मिन्न् अशक्तास् तु तदैव वध्याः  &  
महानुभावस्य तवात्मजस्य  % वधे नियुक्त्वा दशनैर् विना कृताः  ॥ न्स्प्_४२।३३ ॥  
इत्थं द्विजिह्वाः कठिनं निवेद्य  $ ययुर् विसृष्टाः प्रभुणाकृतार्थाः  &  
विचिन्तयन्तः पृथुविस्मयेन  % प्रह्लादसामर्थ्यनिदानम् एव  ॥ न्स्प्_४२।३४ ॥  
  
मार्कण्डेय उवाच:  
अथासुरेशः सचिवैर् विचार्य  $ निश्चित्य सूनुं तम् अदण्डसाध्यम्  &  
आहूय साम्ना प्रणतं जगाद  % वाक्यं सदा निर्मलपुण्यचित्तम्  \  
प्रह्लाद दुष्टो ऽपि निजाङ्गजातो  # न वध्य इत्य् अद्य कृपा ममाभूत्  ॥ न्स्प्_४२।३५ ॥  
ततस् तूर्णं समागत्य  $ दैत्यराजपुरोहिताः  &  
मूढाः प्राञ्जलयः प्राहुर्  % द्विजाः शास्त्रविशारदाः  ॥ न्स्प्_४२।३६ ॥  
त्रैलोक्यं कम्पते देव  $ भृशं त्वय्य् अभिकाङ्क्षिणि  &  
प्रह्लादस् त्वां न जानाति  % क्रुद्धं स्वल्पो महाबलम्  ॥ न्स्प्_४२।३७ ॥  
तद् अलं देव रोषेण  $ दयां कर्तुं त्वम् अर्हसि  &  
पुत्रः कुपुत्रताम् एति  % न मातापितरौ कदा  ॥ न्स्प्_४२।३८ ॥  
उक्त्वेति कुटिलप्रज्ञं  $ दैत्यं दैत्यपुरोहिताः  &  
आदाय तदनुज्ञातं  % प्रह्लादं धीधनं ययुः  ॥ न्स्प्_४२।३९ ॥  
  
॥ इति श्रीनरसिंहपुराणे नरसिंहप्रादुर्भावे द्विचत्वारिंशो ऽध्यायः ॥ नर्प् ४२ ॥  
  
____________________________________________________________________________  
  
  
मार्कण्डेय उवाच:  
अथ स गुरुगृहे ऽपि वर्तमानः  $ सकलविदच्युतसक्तपुण्यचेताः  &  
जड इव विचचार बाह्यकृत्ये  % सततम् अनन्तमयम् जगत् प्रपश्यन्  ॥ न्स्प्_४३।१ ॥  
सहगुरुकुलवासिनः कदाचिच्  $ छ्रुतिविरता ह्य् अवदन् समेत्य बालाः  &  
तव चरितम् अहो विचित्रम् एतत्  % क्षितिपतिपुत्र यतो ऽस्य् अभोगलुब्धः  \  
हृदि किम् अपि विचिन्त्य हृष्टरोमा  # भवसि सदा च वदाङ्ग यद्य् अगुह्यम्  ॥ न्स्प्_४३।२ ॥  
इति गदितवतः स मन्त्रिपुत्रान्  $ अवदद् इदं नृप सर्ववत्सलत्वात्  &  
शृणुत सुमनसः सुरारिपुत्रा  % यद् अहम् अनन्यरतिर् वदामि पृष्टः  ॥ न्स्प्_४३।३ ॥  
धनजनतरुणीविलासरम्यो  $ भवविभवः किल भाति यस् तम् एनम्  &  
विमृशत सुबुधैर् उतैष सेव्यो  % द्रुतम् अथ वा परिवर्ज्य एव दूरात्  ॥ न्स्प्_४३।४ ॥  
प्रथमम् इह विचार्यतां यद् अम्बा  $ जठरगतैर् अनुभूयते सुदुःखम्  &  
सुकुटिलतनुभिस् तदग्नितप्तैर्  % विविधपुराजननानि संस्मरद्भिः  ॥ न्स्प्_४३।५ ॥  
कारागृहे दस्युर् इवास्मि बद्धो  $ जरायुणा विट्कृमिमूत्रगेहे  &  
पश्यामि गर्भे ऽपि सकृन् मुकुन्द-  % पादाब्जयोर् अस्मरणेन कष्टम्  ॥ न्स्प्_४३।६ ॥  
तस्मात् सुखं गर्भशयस्य नास्ति  $ बाल्ये तथा यौवनवार्द्धके वा  &  
एवं भवो दुःखमयः सदैव  % सेव्यः कथं दैत्यसुताः प्रबुद्धैः  \  
एवं भवे ऽस्मिन् परिमृग्यमाणा  # वीक्षामहे नैव सुखांशलेशम्  ॥ न्स्प्_४३।७ ॥  
यथा यथा साधु विचारयामस्  $ तथा तथा दुःखतरं च विद्मः  &  
तस्माद् भवे ऽस्मिन् किल चारुरूपे  % दुःखाकरे नैव पतन्ति सन्तः  ॥ न्स्प्_४३।८ ॥  
पतन्त्य् अथो ऽतत्त्वविदः सुमूढा  $ वह्नौ पतङ्गा इव दर्शनीये  &  
यद्य् अस्ति नान्यच् छरणं सुखाय  % युक्तं तदैतत् पतनं सुखाभे  ॥ न्स्प्_४३।९ ॥  
अविन्दताम् अन्नम् अहो कृशानां  $ युक्तं हि पिण्याकतुषादिभक्षणम्  &  
अस्ति त्व् अजं श्रीपतिपादपद्म  % द्वन्द्वार्चनप्राप्यम् अनन्तम् आद्यम्  ॥ न्स्प्_४३।१० ॥  
अक्लेशतः प्राप्यम् इदं विसृज्य  $ महासुखं यो ऽन्यसुखानि वाञ्छेत्  &  
राज्यं करस्थं स्वम् असौ विसृज्य  % भिक्षाम् अटेद् दीनमनाः सुमूढः  ॥ न्स्प्_४३।११ ॥  
तच् चार्च्यते श्रीपतिपादपद्म  $ द्वन्द्वं न वस्त्रैर् न धनैः श्रमैर् न  &  
अनन्यचित्तेन नरेण किन्तु  % उच्चार्यते केशव माधवेति  ॥ न्स्प्_४३।१२ ॥  
एवं भवं दुःखमयं विदित्वा  $ दैत्यात्मजाः साधु हरिं भजध्वम्  &  
एवं जनो जन्मफलं लभेत  % नो चेद् भवाब्धौ प्रपतेद् अधो ऽधः  ॥ न्स्प्_४३।१३ ॥  
तस्माद् भवे ऽस्मिन् हृदि शङ्कचक्र  $ गदाधरं देवम् अनन्तम् ईड्यम्  &  
स्मरन्तु नित्यं वरदं मुकुन्दं  % सद्भक्तियोगेन निवृत्तकामाः  ॥ न्स्प्_४३।१४ ॥  
अनास्तिकत्वात् कृपया भवद्भ्यो  $ वदामि गुह्यं भवसिन्धुसंस्थाः  &  
सर्वेषु भूतेषु च मित्रभावं  % भजन्त्व् अयं सर्वगतो हि विष्णुः  ॥ न्स्प्_४३।१५ ॥  
  
दैत्यपुत्रा ऊचुः:  
प्रह्लाद त्वं वयं चापि  $ बालभावान् महामते  &  
षण्डामर्कात् परं मित्रं  % गुरुं चान्यं न विद्महे  ॥ न्स्प्_४३।१६ ॥  
त्वयैतच् छिक्षितं कुत्र  $ तथ्यं नो वद निस्तुषम्  ॥ न्स्प्_४३।१७अब् ॥  
  
प्रह्लाद उवाच:  
यदा तातः प्रयातो मे  $ तपोर्थं काननं महत्  ॥ न्स्प्_४३।१७च्द् ॥  
तदा चेन्द्रः समागत्य  $ पुरं तस्य रुरोध ह  &  
मृतं विज्ञाय दैत्येन्द्रं  % हिरण्यकशिपुं तदा  ॥ न्स्प्_४३।१८ ॥  
इन्द्रो मे जननीं गृह्य  $ प्रयातो मन्मथाग्निना  &  
दह्यमानो महाभागां  % मार्गे गच्छति सत्वरम्  ॥ न्स्प्_४३।१९ ॥  
तदा मां गर्भगं ज्ञात्वा  $ नारदो देवदर्शनः  &  
आगत्येन्द्रं जगादोच्चैर्  % मूढ मुञ्च पतिव्रताम्  ॥ न्स्प्_४३।२० ॥  
अस्या गर्भे स्थितो यो ऽसौ  $ स वै भागवतोत्तमः  &  
तच् छ्रुत्वा नारदवचो  % मातरं प्रणिपत्य मे  ॥ न्स्प्_४३।२१ ॥  
विष्णुभक्त्या प्रमुच्याथ  $ गतः स्वं भुवनं हरिः  &  
नारदस् तां समानीय  % आश्रमं स्वं शुभव्रतः  ॥ न्स्प्_४३।२२ ॥  
माम् उद्दिश्य महाभागाम्  $ एतद् वै कथितं तदा  &  
तथा मे विस्मृतं नैव  % बालाभ्यासाद् दनोः सुताः  ॥ न्स्प्_४३।२३ ॥  
विष्णोश् चानुग्रहेणैव  $ नारदस्योपदेशतः  &  
एकदा गुप्तचर्यायां  % गतो ऽसौ राक्षसाधिपः  ॥ न्स्प्_४३।२४ ॥  
शृणोति रात्रौ नगरे  $ जय रामेति कीर्तनम्  &  
अवैत् पुत्रकृतं सर्वं  % बलवान् दानवेश्वरः  ॥ न्स्प्_४३।२५ ॥  
अथाहूयाह दैत्येन्द्रः  $ क्रोधान्धः स पुरोहितान्  &  
रे रे क्षुद्रद्विजा यूयम्  % अतिमुमूर्षतां गताः  ॥ न्स्प्_४३।२६ ॥  
प्रह्लादो ऽयं मृषालापान्  $ वक्त्य् अन्यान् पाठयत्य् अपि  &  
इति निर्भर्त्स्य तान् विप्रान्  % श्वसन् राजाविशद् गृहम्  ॥ न्स्प्_४३।२७ ॥  
न च पुत्रवधे चिन्तां  $ जहौ स्ववधकारिणीम्  &  
आसन्नमरणो ऽमर्षात्  % कृत्यम् एकं विमृश्य सः  ॥ न्स्प्_४३।२८ ॥  
अकृत्यम् एव दैत्यादीन्  $ आहूयोपादिशद् रहः  &  
अद्य क्षपायां प्रह्लादं  % प्रसुप्तं दुष्टम् उल्बणैः  ॥ न्स्प्_४३।२९ ॥  
नागपाशैर् दृढं बद्ध्वा  $ मध्ये निक्षिपताम्बुधेः  &  
तदाज्ञां शिरसादाय  % ददृशुस् तम् उपेत्य ते  ॥ न्स्प्_४३।३० ॥  
रात्रिप्रियं समाधिस्थं  $ प्रबुद्धं सुप्तवत् स्थितम्  &  
सञ्छिन्नरागलोभादि-  % महाबन्धं क्षपाचराः  ॥ न्स्प्_४३।३१ ॥  
बबन्धुस् तं महात्मानं  $ फल्गुभिः सर्परज्जुभिः  &  
गरुडध्वजभक्तं तं  % बुद्ध्वाहिभिर् अबुद्धयः  ॥ न्स्प्_४३।३२ ॥  
जलशायिप्रियं नीत्वा  $ जलराशौ निचिक्षिपुः  &  
बलिनस् ते ऽचलान् दैत्या  % तस्योपरि निधाय च  ॥ न्स्प्_४३।३३ ॥  
शशंसुस् तं प्रियं राज्ञे  $ द्रुतं तान् सो ऽप्य् अमानयत्  &  
प्रह्लादं चाब्धिमध्यस्थं  % तम् और्वाग्निम् इवापरम्  ॥ न्स्प्_४३।३४ ॥  
ज्वलन्तं तेजसा विष्णोर्  $ ग्राहा भूरिभियात्यजन्  &  
स चाभिन्नचिदानन्द-  % सिन्धुमध्ये समाहितः  ॥ न्स्प्_४३।३५ ॥  
न वेद बद्धम् आत्मानं  $ लवणाम्बुधिमध्यगम्  &  
अथ ब्रह्मामृताम्भोधि,  % मये स्वस्मिन् स्थिते मुनौ  ॥ न्स्प्_४३।३६ ॥  
ययौ क्षोभं द्वितीयाब्धि-  $ प्रवेशाद् इव सागरः  &  
क्लेशात् क्लेशान् इवोद्धूय  % प्रह्लादम् अथ वीचयः  ॥ न्स्प्_४३।३७ ॥  
निन्युस् तीरे ऽप्लवाम्भोधेः  $ गुरूक्तय इवाम्बुधेः  &  
ध्यानेन विष्णुभूतं तं  % भगवान् वरुणालयः  ॥ न्स्प्_४३।३८ ॥  
विन्यस्य तीरे रत्नानि  $ गृहीत्वा द्रष्टुम् आययौ  &  
तावद् भगवतादिष्टः  % प्रहृष्टः पन्नगाशनः  ॥ न्स्प्_४३।३९ ॥  
बन्धनाहीन् समभ्येत्य  $ भक्षयित्वा पुनर् ययौ  &  
अथाबभाषे प्रह्लादं  % गम्भीरध्वनिर् अर्णवः  ॥ न्स्प्_४३।४० ॥  
प्रणम्य दिव्यरूपः सन्  $ समाधिस्थं हरेः प्रियम्  &  
प्रह्लाद भगवद्भक्त  % पुण्यात्मन्न् अर्णवो ऽस्म्य् अहम्  ॥ न्स्प्_४३।४१ ॥  
चक्षुर्भ्याम् अथ मां दृष्ट्वा  $ पावयार्थिनम् आगतम्  &  
इत्य् अम्बुधिगिरः श्रुत्वा  % स महात्मा हरेः प्रियः  ॥ न्स्प्_४३।४२ ॥  
उद्वीक्ष्य सहसा देवं  $ तं नत्वाहासुरात्मजः  &  
कदागतं भगवता  % तम् अथाम्बुधिर् अब्रवीत्  ॥ न्स्प्_४३।४३ ॥  
योगिन्न् अज्ञातवृत्तस् त्वम्  $ अपराद्धं तवासुरैः  &  
बद्धस् त्वम् अहिभिर् दैत्यैर्  % मयि क्षिप्तो ऽद्य वैष्णव  ॥ न्स्प्_४३।४४ ॥  
ततस् तूर्णं मया तीरे  $ न्यस्तस् त्वं फणिनश् च तान्  &  
इदानीम् एव गरुडो  % भक्षयित्वा गतो महान्  ॥ न्स्प्_४३।४५ ॥  
महात्मन्न् अनुगृह्णीष्व  $ त्वं मां सत्सङ्गम् आर्थिनम्  &  
गृहाणेमानि रत्नानि  % पूज्यस् त्वं मे हरिर् यथा  ॥ न्स्प्_४३।४६ ॥  
यद्य् अप्य् एतैर् न ते कृत्यं  $ रत्नैर् दास्याम्य् अथाप्य् अहम्  &  
दीपान् निवेदयत्य् एव  % भास्करस्यापि भक्तिमान्  ॥ न्स्प्_४३।४७ ॥  
त्वम् आपत्स्व् अपि घोरासु  $ विष्णुनैव हि रक्षितः  &  
त्वादृशा निर्मलात्मानो  % न सन्ति बहवो ऽर्कवत्  ॥ न्स्प्_४३।४८ ॥  
बहुना किं कृतार्थो ऽस्मि  $ यत् तिष्ठामि त्वया सह  &  
आलपामि क्षणम् अपि  % नेक्षे ह्य् एतत् फलोपमाम्  ॥ न्स्प्_४३।४९ ॥  
इत्य् अब्धिना स्तुतः श्रीश-  $ माहात्म्यवचनैः स्वयम्  &  
ययौ लज्जां प्रहर्षं च  % प्रह्लादो भगवत्प्रियः  ॥ न्स्प्_४३।५० ॥  
प्रतिगृह्य स रत्नानि  $ वत्सलः प्राह वारिधिम्  &  
महात्मन् सुतरां धन्यः  % शेते त्वयि हि स प्रभुः  ॥ न्स्प्_४३।५१ ॥  
कल्पान्ते ऽपि जगत् कृत्स्नं  $ ग्रसित्वा स जगन्मयः  &  
त्वय्य् एवैकार्णवीभूते  % शेते किल महात्मनि  ॥ न्स्प्_४३।५२ ॥  
लोचनाभ्यां जगन्नाथं  $ द्रष्टुम् इच्छामि वारिधे  &  
त्वं पश्यसि सदा धन्यस्  % तत्रोपायं प्रयच्छ मे  ॥ न्स्प्_४३।५३ ॥  
उक्त्वेति पादावनतं  $ तूर्णम् उत्थाप्य सागरः  &  
प्रह्लादं प्राह योगीन्द्र  % त्वं पश्यसि सदा हृदि  ॥ न्स्प्_४३।५४ ॥  
द्रष्टुम् इच्छस्य् अथाक्षिभ्यां  $ स्तुहि तं भक्तवत्सलम्  &  
उक्त्वेति सिन्धुः प्रह्लादम्  % आत्मनः स जले ऽविशत्  ॥ न्स्प्_४३।५५ ॥  
गते नदीन्द्रे स्थित्वैको  $ हरिं रात्रौ स दैत्यजः  &  
भक्त्यास्तौद् इति मन्वानस्  % तद्दर्शनम् असम्भवम्  ॥ न्स्प्_४३।५६ ॥  
  
प्रह्लाद उवाच:  
वेदान्तवाक्यशतमारुतसम्प्रवृद्ध  $ वैराग्यवह्निशिखया परिताप्य चित्तम्  &  
संशोधयन्ति यदवेक्षणयोग्यतायै  % धीराः सदैव स कथं मम गोचरः स्यात्  ॥ न्स्प्_४३।५७ ॥  
मात्सर्यरोषस्मरलोभमोह  $ मदादिभिर् वा सुदृढैः सुषड्भिः  &  
उपर्युपर्यावरणैः सुबद्धम्  % अन्धं मनो मे क्व हरिः क्व वाहम्  ॥ न्स्प्_४३।५८ ॥  
यं धातृमुख्या विबुधा भयेषु  $ शान्त्यर्थिनः क्षीरनिधेर् उपान्तम्  &  
गत्वोत्तमस्तोत्रकृतः कथञ्चित्  % पश्यन्ति तं द्रष्टुम् अहो ममाशा  ॥ न्स्प्_४३।५९ ॥  
अयोग्यम् आत्मानम् इतीशदर्शने  $ स मन्यमानस् तदनाप्तिकातरः  &  
उद्वेगदुःखार्णवमग्नमानसः  % स्रुताश्रुधारो नृप मूर्च्छितो ऽपतत्  ॥ न्स्प्_४३।६० ॥  
अथ क्षणात् सर्वगतश् चतुर्भुजः  $ शुभाकृतिर् भक्तजनैकवल्लभः  &  
दुःस्थं तम् आश्लिष्य सुधामयैर् भुजैस्  % तत्रैव भूपाविर् अभूद् दयानिधिः  ॥ न्स्प्_४३।६१ ॥  
स लब्धसञ्ज्ञो ऽथ तदङ्गसङ्गाद्  $ उन्मीलिताक्षः सहसा ददर्श  &  
प्रसन्नवक्त्रं कमलायताक्षं  % सुदीर्घबाहुं यमुनासवर्णम्  ॥ न्स्प्_४३।६२ ॥  
उदारतेजोमयम् अप्रमेयं  $ गदारिशङ्खाम्बुजचारुचिह्नितम्  &  
स्थितं समालिङ्ग्य विभुं स दृष्ट्वा  % प्रकम्पितो विस्मयभीतिहर्षैः  ॥ न्स्प्_४३।६३ ॥  
तत् स्वप्नम् एवाथ स मन्यमानः  $ स्वप्ने ऽपि पश्यामि हरिं कृतार्थम्  &  
इति प्रहर्षार्णवमग्नचेताः  % स्वानन्दमूर्छां स पुनश् च भेजे  ॥ न्स्प्_४३।६४ ॥  
ततः क्षिताव् एव निविश्य नाथः  $ कृत्वा तम् अङ्के स्वजनैकबन्धुः  &  
शनैर् विधुन्वन् करपल्लवेन  % स्पृशन् मुहुर् मातृवद् आलिलिङ्ग  ॥ न्स्प्_४३।६५ ॥  
ततश् चिरेण प्रह्लादः  $ सम्मुखोन्मीलितेक्षणः  &  
आलुलोके जगन्नाथं  % विस्मयाविष्टचेतसा  ॥ न्स्प्_४३।६६ ॥  
ततश् चिरात् तं सम्भाव्य  $ धीरः श्रीशाङ्कशायिनम्  &  
आत्मानं सहसोत्तस्थौ  % सद्यः सभयसम्भ्रमः  ॥ न्स्प्_४३।६७ ॥  
प्रणामायापतच् चोर्व्यां  $ प्रसीदेति वदन् मुहुः  &  
सम्भ्रमात् स बहुज्ञो ऽपि  % नान्यां पूजोक्तिम् अस्मरत्  ॥ न्स्प्_४३।६८ ॥  
तम् अथाभयहस्तेन  $ गदाशङ्खारिधृक् प्रभुः  &  
गृहीत्वा स्थापयाम्_अस  % प्रह्लादं स दयानिधिः  ॥ न्स्प्_४३।६९ ॥  
कराब्जस्पर्शनाह्लाद-  $ गलदश्रुं सवेपथुम्  &  
भूयो ऽथाह्लादयन् स्वामी  % तं जगादेति सान्त्वयन्  ॥ न्स्प्_४३।७० ॥  
सभयं सम्भ्रमं वत्स  $ मद्गौरवकृतं त्यज  &  
नैवं प्रियो मे भक्तेषु  % स्वाधीनप्रणयी भव  ॥ न्स्प्_४३।७१ ॥  
नित्यं सम्पूर्णकामस्य  $ जन्मानि विविधानि मे  &  
भक्तसर्वेष्टदानाय  % तस्मात् किं ते प्रियं वद  ॥ न्स्प्_४३।७२ ॥  
अथ व्यजिज्ञपद् विष्णुं  $ प्रह्लादः प्राञ्जलिर् नमन्  &  
सलौल्यम् उत्फुल्लदृशा  % पश्यन्न् एवं च तन्मुखम्  ॥ न्स्प्_४३।७३ ॥  
नाप्य् अयं वरदानाय  $ कालो नैष प्रसीद मे  &  
त्वद्दर्शनामृतास्वादाद्  % अन्तरात्मा न तृप्यति  ॥ न्स्प्_४३।७४ ॥  
ब्रह्मादिदेवैर् दुर्लक्ष्यं  $ त्वाम् एव पश्यतः प्रभो  &  
तृप्तिं नेष्यति मे चित्तं  % कल्पायुतशतैर् अपि  ॥ न्स्प्_४३।७५ ॥  
नैवम् एतद् ध्य् अतृप्तस्य  $ त्वां दृष्ट्वान्यद् वृणोति किम्  &  
ततः स्मितसुधापूरैः  % पूरयन् स प्रियं प्रियात्  ॥ न्स्प्_४३।७६ ॥  
योजयन् मोक्षलक्ष्म्यैव  $ तं जगाद जगत्पतिः  &  
सत्यं मद्दर्शनाद् अन्यद्  % वत्स नैवास्ति ते प्रियम्  ॥ न्स्प्_४३।७७ ॥  
किञ्चित् ते दातुम् इष्टं मे  $ मत्प्रियार्थं वृणीष्व तत्  &  
प्रह्लादो ऽथाब्रवीद् धीमान्  % देव जन्मान्तरेष्व् अपि  ॥ न्स्प्_४३।७८ ॥  
दासस् तवाहं भूयासं  $ गरुत्मान् इव भक्तिमान्  &  
अथाह नाथः प्रह्लादं  % सङ्कटं खल्व् इदं कृतम्  ॥ न्स्प्_४३।७९ ॥  
अहं तवात्मदानेच्छुस्  $ त्वं तु भृत्यत्वम् इच्छसि  &  
वरान् अन्यांश् च वरय  % धीमन् दैत्येश्वरात्मज  ॥ न्स्प्_४३।८० ॥  
प्रह्लादो ऽपि पुनः प्राह  $ भक्तकामप्रदं हरिम्  &  
प्रसीद सास्तु मे नाथ  % त्वद्भक्तिः सात्त्विकी स्थिरा  ॥ न्स्प्_४३।८१ ॥  
अनयाथ च त्वां नौमि  $ नृत्यामि त्वत्परः सदा  &  
अथाभितुष्टो भगवान्  % प्रियम् आह प्रियंवदम्  ॥ न्स्प्_४३।८२ ॥  
वत्स यद् यद् अभीष्टं ते  $ तत् तद् अस्तु सुखी भव  &  
अन्तर्हिते च मय्य् अत्र  % मा खिद त्वं महामते  ॥ न्स्प्_४३।८३ ॥  
त्वच्चित्तान् नापयास्यामि  $ क्षीराब्धेर् इव सुप्रियात्  &  
पुनर् द्वित्रिदिनैस् त्वं मां  % द्रष्टा दुष्टवधोद्यतम्  ॥ न्स्प्_४३।८४ ॥  
अपूर्वाविष्कृताकारं  $ नृसिंहं पापभीषणम्  &  
उक्त्वेत्य् अतः प्रणमतः  % पश्यतश् चातिलालसम्  ॥ न्स्प्_४३।८५ ॥  
अतुष्टस्यैव तस्येशो  $ माययान्तर् दधे हरिः  &  
ततो हठाद् अदृष्ट्वा तं  % सर्वतो भक्तवत्सलम्  ॥ न्स्प्_४३।८६ ॥  
हाहेत्य् अश्रुप्लुतः प्रोच्य  $ ववन्दे स चिराद् इति  &  
श्रूयमाणे ऽथ परितः  % प्रतिबुद्धजनस्वने  ॥ न्स्प्_४३।८७ ॥  
उत्थायाब्धितटाद् धीमान्  $ प्रह्लादः स्वपुरं ययौ  ॥ न्स्प्_४३।८८ ॥  
अथ दितिजसुतश् चिरं प्रहृष्टः  $ स्मृतिबलतः परितस् तम् एव पश्यन्  &  
हरिमनुजगतिं त्व् अलं च पश्यन्  % गुरुगृहम् उत्पुलकः शनैर् अवाप  ॥ न्स्प्_४३।८९ ॥  
  
॥ इति श्रीनरसिंहपुराणे नरसिंहप्रादुर्भावे त्रिचत्वारिंशो ऽध्यायः ॥ नर्प् ४३ ॥  
  
____________________________________________________________________________  
  
  
मार्कण्डेय उवाच:  
अथागतं ते प्रह्लादं  $ दृष्ट्वा दैत्याः सुविस्मिताः  &  
शशंसुर् दैत्यपतये  % यैः क्षिप्तः स महार्णवे  ॥ न्स्प्_४४।१ ॥  
स्वस्थं तम् आगतं श्रुत्वा  $ दैत्यराड् विस्मयाकुलः  &  
आहूयतां च इत्य् आह  % क्रोधान् मृत्युवशे स्थितः  ॥ न्स्प्_४४।२ ॥  
तथासुरैर् दुरानीतः  $ समासीनं स दिव्यदृक्  &  
आसन्नमृत्युं दैत्येन्द्रं  % ददर्शात्यूर्जितश्रियम्  ॥ न्स्प्_४४।३ ॥  
नीलांशुमिश्रमाणिक्य-  $ द्युतिच्छन्नविभूषणम्  &  
सधूमाग्निम् इव व्याप्तम्  % उच्चासनचितिस्थितम्  ॥ न्स्प्_४४।४ ॥  
दंष्ट्रोत्कटैर् घोरतरैर्  $ घनच्छविभिर् उद्भटैः  &  
कुमार्गदर्शिभिर् दैत्यैर्  % यमदूतैर् इवावृतम्  ॥ न्स्प्_४४।५ ॥  
दूरात् प्रणम्य पितरं  $ प्राञ्जलिस् तु व्यवस्थितः  &  
अथाहाकरणक्रोधः  % स खलो भर्त्सयन् सुतम्  ॥ न्स्प्_४४।६ ॥  
भगवत्प्रियम् अत्युच्चैर्  $ मृत्युम् एवाश्रयन्न् इव  &  
मूढ रे शृणु मद्वाक्यम्  % एतद् एवान्तिमं ध्रुवम्  ॥ न्स्प्_४४।७ ॥  
इतो न त्वां प्रवक्ष्यामि  $ श्रुत्वा कुरु यथेप्सितम्  &  
उक्त्वेति द्रूतम् आकृष्य  % चन्द्रहासासिम् अद्भुतम्  ॥ न्स्प्_४४।८ ॥  
सम्भ्रमाद् वीक्षितः सर्वैश्  $ चालयन्न् आह तं पुनः  &  
क्व चास्ति मूढ ते विष्णुः  % स त्वाम् अद्य प्ररक्षतु  ॥ न्स्प्_४४।९ ॥  
त्वयोक्तं स हि सर्वत्र  $ कस्मात् स्तम्भे न दृश्यते  &  
यदि पश्यामि तं विष्णुम्  % अधुना स्तम्भमध्यगम्  ॥ न्स्प्_४४।१० ॥  
तर्हि त्वां न वधिष्यामि  $ भविष्यसि द्विधान्यथा  &  
प्रह्लादो ऽपि तथा दृष्ट्वा  % दध्यौ तं परमेश्वरम्  ॥ न्स्प्_४४।११ ॥  
पुरोक्तं तद्वचः स्मृत्वा  $ प्रणनाम कृताञ्जलिः  &  
तावत्प्रस्फुटितस्तम्भो  % वीक्षितो दैत्यसूनुना  ॥ न्स्प्_४४।१२ ॥  
आदर्शरूपे दैत्यस्य  $ खड्गजो यः प्रतिष्ठितः  &  
तन्मध्ये दृश्यते रूपं  % बहुयोजनम् आयतम्  ॥ न्स्प्_४४।१३ ॥  
अतिरौद्रं महाकायं  $ दानवानां भयङ्करम्  &  
महानेत्रं महावक्त्रं  % महादंष्ट्रं महाभुजम्  ॥ न्स्प्_४४।१४ ॥  
महानखं महापादं  $ कालाग्निसदृशाननम्  &  
कर्णान्तकृतविस्तार-  % वदनं चातिभीषणम्  ॥ न्स्प्_४४।१५ ॥  
कृत्वेत्थं नारसिंहं तु  $ ययौ विष्णुस् त्रिविक्रमः  &  
नरसिंहः स्तम्भमध्याद्  % निर्गत्य प्रणनाद च  ॥ न्स्प्_४४।१६ ॥  
निनादश्रवणाद् दैत्या  $ नरसिंहम् अवेष्टयन्  &  
तान् हत्वा सकलांस् तत्र  % स्वपौरुषपराक्रमात्  ॥ न्स्प्_४४।१७ ॥  
बभञ्ज च सभां दिव्यां  $ हिरण्यकशिपोर् नृप  &  
वारयाम्_असुर् अभ्येत्य  % नरसिंहं महाभटाः  ॥ न्स्प्_४४।१८ ॥  
ते तु राजन् क्षणाद् एव  $ नरसिंहेन वै हताः  &  
ततः शस्त्राणि वर्षन्ति  % नरसिंहे प्रतापिनि  ॥ न्स्प्_४४।१९ ॥  
स तु क्षणेन भगवान्  $ हत्वा तद् बलम् ओजसा  &  
ननाद च महानादं  % दिशः शब्देन पूरयन्  ॥ न्स्प्_४४।२० ॥  
तान् मृतान् अपि विज्ञाय  $ पुनर् अन्यान् महासुरः  &  
अष्टाशीतिसहस्राणि  % हेतिहस्तान् समादिशत्  ॥ न्स्प्_४४।२१ ॥  
ते ऽप्य् आगत्य वै तं देवं  $ रुरुधुः सर्वतो दिशम्  &  
हत्वा तान् अखिलान् युद्धे  % युध्यमानो ननाद सः  ॥ न्स्प्_४४।२२ ॥  
पुनः सभां बभञ्जासौ  $ हिरण्यकशिपोः शुभाम्  &  
तान् हतान् अपि विज्ञाय  % क्रोधसंरक्तलोचनः  ॥ न्स्प्_४४।२३ ॥  
ततो हिरण्यकशिपुर्  $ निश्चक्राम महाबलः  &  
उवाच च महीपाल  % दानवान् बलदर्पितान्  ॥ न्स्प्_४४।२४ ॥  
हन्यतां हन्यताम् एव  $ गृह्यतां गृह्यताम् अयम्  &  
इत्य् एवं वदतस् तस्य  % प्रमुखे तु महासुरान्  ॥ न्स्प्_४४।२५ ॥  
युध्यमानान् रणे हत्वा  $ नरसिंहो ननाद च  &  
ततो ऽतिदुद्रुवुर् दैत्या  % हतशेषा दिशो दिशः  ॥ न्स्प्_४४।२६ ॥  
यावद् धता युध्यमाना  $ दैत्याः कोटिसहस्रशः  &  
नरसिंहेन तावच् च  % नभोभागं गतो रविः  ॥ न्स्प्_४४।२७ ॥  
शस्त्रास्त्रवर्षचतुरं  $ हिरण्यकशिपुं जवात्  &  
प्रगृह्य तु बलाद् राजन्  % नरसिंहो महाबलः  ॥ न्स्प्_४४।२८ ॥  
सन्ध्याकाले गृहद्वारि  $ स्थित्वोरौ स्थाप्य तं रिपुम्  &  
वज्रतुल्यमहोरस्कं  % हिरण्यकशिपुं रुषा  \  
नखैर् किसलयम् इव  # दारयत्य् आह सो ऽसुरः  ॥ न्स्प्_४४।२९ ॥  
यत्राखण्डलदन्तिदन्तमुसलान्य् आखण्डितान्य् आहवे  $ धारा यत्र पिनाकपाणिपरशोर् आकुण्ठताम् आगमत्  &  
तन् मे तावद् उरो नृसिंहकरजैर् व्यादीर्यते साम्प्रतं  % दैवे दुर्जनतां गते तृणम् अपि प्रायो ऽप्य् अवज्ञायते  ॥ न्स्प्_४४।३० ॥  
एवं वदति दैत्येन्द्रे  $ ददार नरकेसरी  &  
हृदयं दैत्यराजस्य  % पद्मपत्रम् इव द्विपः  ॥ न्स्प्_४४।३१ ॥  
शकले द्वे तिरोभूते  $ नखरन्ध्रे महात्मने  &  
ततः क्व यातो दुष्टो ऽसाव्  % इति देवो ऽतिविस्मितः  ॥ न्स्प्_४४।३२ ॥  
निरीक्ष्य सर्वतो राजन्  $ वृथैतत् कर्म मे ऽभवत्  &  
इति सञ्चिन्त्य राजेन्द्र  % नरसिंहो महाबलः  ॥ न्स्प्_४४।३३ ॥  
व्यधूनयत् कराव् उच्चैस्  $ ततस् ते शकले नृप  &  
नखरन्ध्रान् निपतिते  % भूमौ रेणुसमे हरेः  ॥ न्स्प्_४४।३४ ॥  
दृष्ट्वा व्यतीतसंरोषो  $ जहास परमेश्वरः  &  
पुष्पवर्षं च वर्षन्तो  % नरसिंहस्य मूर्धनि  ॥ न्स्प्_४४।३५ ॥  
देवा सब्रह्मकाः सर्वे  $ आगताः प्रीतिसंयुताः  &  
आगत्य पूजयाम्_असुर्  % नरसिंहं परं प्रभुम्  ॥ न्स्प्_४४।३६ ॥  
ब्रह्मा च दैत्यराजानं  $ प्रह्लादम् अभिषेचयत्  &  
धर्मे रतिः समस्तानां  % जनानाम् अभवत् तदा  ॥ न्स्प्_४४।३७ ॥  
इन्द्रो ऽपि सर्वदेवैस् तु  $ हरिणा स्थापितो दिवि  &  
नरसिंहो ऽपि भगवान्  % सर्वलोकहिताय वै  ॥ न्स्प्_४४।३८ ॥  
श्रीशैलशिखरं प्राप्य  $ विश्रुतः सुरपूजितः  &  
स्थितो भक्तहितार्थाय  % अभक्तानां क्षमाय च  ॥ न्स्प्_४४।३९ ॥  
इत्य् एतन् नरसिंहस्य  $ माहात्म्यं यः पठेन् नरः  &  
शृणोति वा नृपश्रेष्ठ  % मुच्यते सर्वपातकैः  ॥ न्स्प्_४४।४० ॥  
नरो वा यदि वा नारी  $ शृणोत्य् आख्यानम् उत्तमम्  &  
वैधव्याद् दुःखशोकाच् च  % दुष्टसङ्गात् प्रमुच्यते  ॥ न्स्प्_४४।४१ ॥  
दुश्शीलो ऽपि दुराचारो  $ दुष्प्रजो दोषकर्मकृत्  &  
अधर्मिष्ठो ऽनभोगी च  % शृण्वन् शुद्धो भवेन् नरः  ॥ न्स्प्_४४।४२ ॥  
हरिः सुरेशो नरलोकपूजितो  $ हिताय लोकस्य चराचरस्य  &  
कृत्वा विरूपं च पुरात्ममायया  % हिरण्यकं दुःखकरं नखैश् छिनत्  ॥ न्स्प्_४४।४३ ॥  
  
॥ इति श्रीनरसिंहपुराणे नरसिंहप्रादुर्भावो नाम चतुश्चत्वारिंशो ऽध्यायः ॥ नर्प् ४४ ॥  
  
____________________________________________________________________________  
  
  
मार्कण्डेय उवाच:  
शृणु राजन् समासेन  $ वामनस्य पराक्रमम्  &  
बलियागे हता येन  % पुरा दैत्याः सहस्रशः  ॥ न्स्प्_४५।१ ॥  
विरोचनसुतः पूर्वं  $ महाबलपराक्रमः  &  
त्रैलोक्यं बुभुजे जित्वा  % देवान् इन्द्रपुरोगमान्  ॥ न्स्प्_४५।२ ॥  
ततः कृशतरा देवा  $ बभूवुस् तेन खण्डिताः  &  
इन्द्रं कृशतरं दृष्ट्वा  % नष्टराज्यं नृपोत्तम  ॥ न्स्प्_४५।३ ॥  
अदितिर् देवमाता या  $ सातप्यत् परमं तपः  &  
तुष्टाव वाग्भिर् इष्टाभिः  % प्रणिपत्य जनार्दनम्  ॥ न्स्प्_४५।४ ॥  
ततः स्तुत्याभिसन्तुष्टो  $ देवदेवो जनार्दनः  &  
स्थित्वा तत्पुरतो वाचम्  % उवाच मधुसूदनः  ॥ न्स्प्_४५।५ ॥  
तव पुत्रो भविष्यामि  $ सुभगे बलिबन्धनः  &  
इत्य् उक्त्वा तां गतो विष्णुः  % स्वगृहं सा समाययौ  ॥ न्स्प्_४५।६ ॥  
ततः कालेन सा गर्भम्  $ अवाप नृप कश्यपात्  &  
अजायत स विश्वेशो  % भगवान् वामनाकृतिः  ॥ न्स्प्_४५।७ ॥  
तस्मिञ् जाते समागत्य  $ ब्रह्मा लोकपितामहः  &  
जातकर्मादिकाः सर्वाः  % क्रियास् तत्र चकार वै  ॥ न्स्प्_४५।८ ॥  
कृतोपनयनो देवो  $ ब्रह्मचारी सनातनः  &  
अदितिं चप्य् अनुज्ञाप्य  % यज्ञशालां बलेर् ययौ  ॥ न्स्प्_४५।९ ॥  
गच्छतः पादविक्षेपाच्  $ चचाल सकला मही  &  
यज्ञभागान् न गृह्णन्ति  % दानवाश् च बलेर् मखात्  ॥ न्स्प्_४५।१० ॥  
प्रशान्ताश् चाग्नयस् तत्र  $ ऋत्विजो मन्त्रतश् च्युताः  &  
विपरीतम् इदं दृष्ट्वा  % शुक्रम् आह महाबलः  ॥ न्स्प्_४५।११ ॥  
न गृह्णन्ति मुने कस्माद्  $ *धविर्भागं महासुराः  &  
कस्माच् च वह्नयः शान्ताः  % कस्माद् भूश् चलति द्विज  ॥ न्स्प्_४५।१२ ॥  
कस्माच् च मन्त्रतो भ्रष्टा  $ ऋत्विजः सकला अमी  &  
इत्युक्तो बलिना शुक्रो  % दानवेन्द्रं वचो ऽब्रवीत्  ॥ न्स्प्_४५।१३ ॥  
  
शुक्र उवाच:  
हे बले शृणु मे वाक्यं  $ त्वया देवा निराकृताः  &  
तेषां राज्यप्रदानाय  % अदित्याम् अच्युतो ऽसुर  ॥ न्स्प्_४५।१४ ॥  
देवदेवो जगद्योनिः  $ सञ्जातो वामनाकृतिः  &  
स त्व् आगच्छति ते यज्ञं  % तद्पदन्यासकम्पिता  ॥ न्स्प्_४५।१५ ॥  
चलतीयं मही सर्वा  $ तेनाद्यासुरभूपते  &  
तत्सन्निधानाद् असुरा  % न गृह्णन्ति हविर् मखे  ॥ न्स्प्_४५।१६ ॥  
तवाग्नयो ऽपि वै शान्ता  $ वामनागमनाद् धि भोः  &  
ऋत्विजश् च न भासन्ते  % होममन्त्रो बले ऽधुना  ॥ न्स्प्_४५।१७ ॥  
असुराणां श्रियो हन्ति  $ सुराणां भूतिर् उत्तमा  &  
इत्युक्तः स बलिः प्राह  % शुक्रं नीतिमतां वरम्  ॥ न्स्प्_४५।१८ ॥  
शृणु ब्रह्मन् वचो मे त्वम्  $ आगते वामने मखे  &  
यन् मया चाद्य कर्तव्यं  % वामनस्यास्य धीमतः  ॥ न्स्प्_४५।१९ ॥  
तन् मे वद महाभाग  $ त्वं हि नः परमो गुरुः  ॥ न्स्प्_४५।२०अब् ॥  
  
मार्कण्डेय उवाच:  
इति सञ्चोदितः शुक्रः  $ स राज्ञा बलिना नृप  ॥ न्स्प्_४५।२०च्द् ॥  
तम् उवाच बलिं वाक्यं  $ ममापि शृणु साम्प्रतम्  &  
देवानाम् उपकाराय  % भवतां सङ्क्षयाय च  ॥ न्स्प्_४५।२१ ॥  
स नूनम् आयाति बले  $ तव यज्ञे न शंशयः  &  
आगते वामने देवे  % त्वया तस्य महात्मनः  ॥ न्स्प्_४५।२२ ॥  
प्रतिज्ञा नैव कर्तव्या  $ ददाम्य् एतत् तवेति वै  &  
इति श्रुत्वा वचस् तस्य  % बलिर् बलवतां वरः  ॥ न्स्प्_४५।२३ ॥  
उवाच तां शुभां वाणीं  $ शुक्रम् आत्मपुरोहितम्  &  
आगते वामने शुक्र  % यज्ञे मे मधुसूदने  ॥ न्स्प्_४५।२४ ॥  
न शक्यते प्रतिख्यातुं  $ दानं प्रति मया गुरो  &  
अन्येषाम् अपि जन्तूनाम्  % इत्य् उक्तं ते मयाधुना  ॥ न्स्प्_४५।२५ ॥  
किं पुनर् वासुदेवस्य  $ आगतस्य तु शार्ङ्गिणः  &  
त्वया विघ्नो न कर्तव्यो  % वामने ऽत्रागते द्विज  ॥ न्स्प्_४५।२६ ॥  
यद् यद् द्रव्यं प्रार्थयते  $ तत् तद् द्रव्यं ददाम्य् अहम्  &  
कृतार्थो ऽहं मुनिश्रेष्ठ  % यद्य् आगच्छति वामनः  ॥ न्स्प्_४५।२७ ॥  
इत्य् एवं वदतस् तस्य  $ यज्ञशालां स वामनः  &  
आगत्य प्रविवेशाथ  % प्रशशंस बलेर् मखम्  ॥ न्स्प्_४५।२८ ॥  
तं दृष्ट्वा सहसा राजन्  $ राजा दैत्याधिपो बलिः  &  
उपचारेण सम्पूज्य  % वाक्यम् एतद् उवाच ह  ॥ न्स्प्_४५।२९ ॥  
यद् यत् प्रार्थयसे मां त्वं  $ देवदेव धनादिकम्  &  
तत् सर्वं तव दास्यामि  % मां याचस्वाद्य वामन  ॥ न्स्प्_४५।३० ॥  
इत्युक्तो वामनस् तत्र  $ नृपेन्द्र बलिना तदा  &  
याचयाम्_अस देवेशो  % भूमेर् देहि पदत्रयम्  ॥ न्स्प्_४५।३१ ॥  
ममाग्निशरणार्थाय  $ न मे ऽर्थे ऽस्ति प्रयोजनम्  &  
इत्युक्तो वामनेनाथ  % बलिः प्राह च वामनम्  ॥ न्स्प्_४५।३२ ॥  
पदत्रयेण चेत् तृप्तिर्  $ मया दत्तं पदत्रयम्  &  
एवम् उक्ते तु बलिना  % वामनो बलिम् अब्रवीत्  ॥ न्स्प्_४५।३३ ॥  
दीयतां मे करे तोयं  $ यदि दत्तं पदत्रयम्  &  
इत्युक्तो देवदेवेन  % तदा तत्र स्वयं बलिः  ॥ न्स्प्_४५।३४ ॥  
सजलं हेमकलशं  $ गृहीत्वोत्थाय भक्तितः  &  
यावत् स वामनकरे  % तोयं दातुम् उपस्थितः  ॥ न्स्प्_४५।३५ ॥  
तावच् छुक्रः कलशगो  $ जलधारां रोरोध ह  &  
ततश् च वामनः क्रुद्धः  % पवित्राग्रेण सत्तम  ॥ न्स्प्_४५।३६ ॥  
उदके कलशद्वारि  $ तच्छुक्राक्षिम् अवेधयत्  &  
ततो व्यपगतः शुक्रो  % विद्धैकाक्षो नरोत्तम  ॥ न्स्प्_४५।३७ ॥  
तोयधारा निपतिता  $ वामनस्य करे पुनः  &  
करे निपतिते तोये  % वामनो ववृधे क्षणात्  ॥ न्स्प्_४५।३८ ॥  
पादेनैकेन विक्रान्ता  $ तेनैव सकला मही  &  
अन्तरिक्षं द्वितीयेन  % द्यौस् तृतीयेन सत्तम  ॥ न्स्प्_४५।३९ ॥  
अनेकान् दानवान् हत्वा  $ हृत्वा त्रिभुवनं बलेः  &  
पुरन्दराय त्रैलोक्यं  % दत्त्वा बलिम् उवाच ह  ॥ न्स्प्_४५।४० ॥  
यस्मात् ते भक्तितो दत्तं  $ तोयम् अद्य करे मम  &  
तस्मात् ते साम्प्रतं दत्तं  % पातालतलम् उत्तमम्  ॥ न्स्प्_४५।४१ ॥  
तत्र गत्वा महाभाग  $ भुङ्क्ष्व त्वं मत्प्रसादतः  &  
वैवस्वते ऽन्तरे ऽतीते  % पुनर् इन्द्रो भविष्यसि  ॥ न्स्प्_४५।४२ ॥  
प्रणम्य च ततो गत्वा  $ तलं भोगम् अवाप्तवान्  ॥ न्स्प्_४५।४३ ॥  
शुक्रो ऽपि स्वर्गम् आरुह्य  $ प्रसादाद् वामनस्य वै  &  
समागतास् त्रिभुवनं  % राजन् देवसमन्वितः  ॥ न्स्प्_४५।४४ ॥  
यः स्मरेत् प्रातर् उत्थाय  $ वामनस्य कथाम् इमाम्  &  
सर्वपापविनिर्मुक्तो  % विष्णुलोके महीयते  ॥ न्स्प्_४५।४५ ॥  
इत्थं पुरा वामनरूपम् आस्थितो  $ हरिर् बलेर् हृत्य जगत्त्रयं नृप  &  
कृत्वा प्रसादं च दिवौकसां पतेर्  % दत्त्वा त्रिलोकं स ययौ महोदधिम्  ॥ न्स्प्_४५।४६ ॥  
  
॥ इति श्रीनरसिंहपुराणे वामनप्रादुर्भावे पञ्चचत्वारिंशो ऽध्यायः ॥ नर्प् ४५ ॥  
  
____________________________________________________________________________  
  
  
मार्कण्डेय उवाच:  
अतः परं प्रवक्ष्यामि  $ प्रादुर्भावं हरेः शुभम्  &  
जामदग्न्यं पुरा येन  % क्षत्रम् उत्सादितं शृणु  ॥ न्स्प्_४६।१ ॥  
पुरा देवगणैर् विष्णुः  $ स्तुतः क्षीरोदधौ नृप  &  
ऋषिभिश् च महाभागैर्  % जमदग्नेः सुतो ऽभवत्  ॥ न्स्प्_४६।२ ॥  
पर्शुराम इति ख्यातः  $ सर्वलोकेषु स प्रभुः  &  
दुष्टानां निग्रहं कर्तुम्  % अवतीर्णो महीतले  ॥ न्स्प्_४६।३ ॥  
कृतवीर्यसुतः श्रीमान्  $ कार्तवीर्यो ऽभवत् पुरा  &  
दत्तात्रेयं समाराध्य  % चक्रवर्तित्वम् आप्तवान्  ॥ न्स्प्_४६।४ ॥  
स कदाचिन् महाभागो  $ जमदग्न्याश्रमं ययौ  &  
जमदग्निस् तु तं दृष्ट्वा  % चतुरङ्गबलान्वितम्  ॥ न्स्प्_४६।५ ॥  
उवाच मधुरं वाक्यं  $ कार्तवीर्यं नृपोत्तमम्  &  
मुच्यताम् अत्र ते सेना  % अतिथिस् त्वं समागतः  \  
वन्यादिकं मया दत्तं  # भुक्त्वा गच्छ महामते  ॥ न्स्प्_४६।६ ॥  
प्रमुच्य सेनां मुनिवाक्यगौरवात्  $ स्थितो नृपस् तत्र महानुभावः  &  
आमन्त्र्य राजानम् अलङ्घ्यकीर्तिर्  % मुनिः स धेनुं च दुदोह दोग्ध्रीम्  ॥ न्स्प्_४६।७ ॥  
हस्त्यश्वशाला विविधा नराणां  $ गृहाणि चित्राणि च तोरणानि  &  
सामन्तयोग्यानि शुभानि राजन्  % समिच्छतां यानि सुकाननानि  ॥ न्स्प्_४६।८ ॥  
गृहं वरिष्ठं बहुभूमिकं पुनः  $ समन्वितं साधुगुणैर् उपस्करैः  &  
दुग्ध्वा प्रकल्पन् मुनिर् आह पार्थिवं  % गृहं कृतं ते प्रविशेह राजन्  ॥ न्स्प्_४६।९ ॥  
इमे च मन्त्रिप्रवरा जनास् ते  $ गृहेषु दिव्येषु विशन्तु शीघ्रम्  &  
हस्त्यश्वजात्यश् च विशन्तु शालां  % भृत्याश् च नीचेषु गृहेषु सन्तु  ॥ न्स्प्_४६।१० ॥  
इत्युक्तमात्रे मुनिना नृपो ऽसौ  $ गृहं वरिष्ठं प्रविवेश राजा  &  
अन्येषु चान्येषु गृहेषु सत्सु  % मुनिः पुनः पार्थिवम् आबभाषे  ॥ न्स्प्_४६।११ ॥  
स्नानप्रदानार्थम् इदं मया ते  $ प्रकल्पितं स्त्रीशतम् उत्तमं नृप  &  
स्नाहि त्वम् अद्यात्र यथाप्रकामं  % यथा सुरेन्द्रो दिवि नृत्यगीतैः  ॥ न्स्प्_४६।१२ ॥  
स स्नातवांस् तत्र सुरेन्द्रवन् नृपो  $ गीत्यादिशब्दैर् मधुरैश् च वाद्यैः  &  
स्नातस्य तस्याशु शुभे_२ च वस्त्रे_२  % ददौ मुनिर् भूप विभूषिते_२ द्वे  ॥ न्स्प्_४६।१३ ॥  
परिधाय वस्त्रं च कृतोत्तरीयः  $ कृतक्रियो विष्णुपूजां चकार  &  
मुनिश् च दुग्ध्वान्नमयं महागिरिं  % नृपाय भृत्याय च दत्तवान् असौ  ॥ न्स्प्_४६।१४ ॥  
यावत् स राजा बुभुजे सभृत्यस्  $ तावच् च सूर्यो गतवान् नृपास्तम्  &  
रात्रौ च गीतादिविनोदयुक्तः  % शेते स राजा मुनिनिर्मिते गृहे  ॥ न्स्प्_४६।१५ ॥  
ततः प्रभाते विमले  $ स्वप्नलब्धम् इवाभवत्  &  
भूमिभागं ततः कञ्चिद्  % दृष्ट्वासौ चिन्तयन् नृपः  ॥ न्स्प्_४६।१६ ॥  
किम् इयं तपसः शक्तिर्  $ मुनेर् अस्य महात्मनः  &  
सुरभ्या वा महाभाग  % ब्रूहि मे त्वं पुरोहित  ॥ न्स्प्_४६।१७ ॥  
इत्युक्तः कार्तवीर्येण  $ तम् उवाच पुरोहितः  &  
मुनेः सामर्थ्यम् अप्य् अस्ति  % सिद्धिश् चेयं हि गोर् नृप  ॥ न्स्प्_४६।१८ ॥  
तथापि सा न हर्तव्या  $ त्वया लोभान् नराधिप  &  
यस् त्व् एतां हर्तुम् इच्छेद् वै  % तस्य नाशो ध्रुवं भवेत्  ॥ न्स्प्_४६।१९ ॥  
अथ मन्त्रिवरः प्राह  $ ब्राह्मणो ब्राह्मणप्रियः  &  
राजकार्यं ने पश्येद् वै  % स्वपक्षस्यैव पोषणात्  ॥ न्स्प्_४६।२० ॥  
हे राजंस् त्वयि तिष्ठन्ति  $ गृहाणि विविधानि च  &  
तथा सुवर्णपात्राणि  % शयनादीनि च स्त्रियः  ॥ न्स्प्_४६।२१ ॥  
तां धेनुं प्राप्य राजेन्द्र  $ लीयमानानि तत्क्षणात्  &  
अस्माभिस् तत्र दृष्टानि  % नीयतां धेनुर् उत्तमा  ॥ न्स्प्_४६।२२ ॥  
तवैव योग्या राजेन्द्र  $ यदीच्छसि महामते  &  
गतवाहम् आनयिष्यामि  % आज्ञां मे देहि भूभुज  ॥ न्स्प्_४६।२३ ॥  
इत्युक्तो मन्त्रिणा राजा  $ तथेत्य् आह नृपोत्तम  &  
सचिवस् तत्र गत्वाथ  % सुरभिं हर्तुम् आरभत्  ॥ न्स्प्_४६।२४ ॥  
वारयाम्_अस सचिवं  $ जमदग्निः समन्ततः  &  
राजयोग्याम् इमां ब्रह्मन्  % देहि राज्ञे महामते  ॥ न्स्प्_४६।२५ ॥  
त्वं तु शाकफलाहारी  $ किं धेन्वा ते प्रयोजनम्  &  
इत्य् उक्त्वा तां बलाद् धृत्वा  % नेतुं मन्त्री प्रचक्रमे  ॥ न्स्प्_४६।२६ ॥  
पुनः सभार्यः स मुनिर्  $ वारयाम्_अस तं नृपम्  &  
ततो मन्त्री सुदुष्टात्मा  % मुनिं हत्वा तु तं नृप  ॥ न्स्प्_४६।२७ ॥  
ब्रह्महा नेतुम् आरेभे  $ वायुमार्गेण सा गता  &  
राजा च क्षुब्धहृदयो  % ययौ माहिष्मतीं पुरीम्  ॥ न्स्प्_४६।२८ ॥  
मुनिपत्नी सुदुःखार्ता  $ रोदयन्ती भृशं तदा  &  
त्रिसप्तकृत्वः स्वां कुक्षिं  % ताडयाम्_अस पार्थिव  ॥ न्स्प्_४६।२९ ॥  
तच् छृण्वन्न् आगतो रामो  $ गृहीतपरशुस् तदा  &  
पुष्पादीनि गृहीत्वा तु  % वनान् मातरम् अब्रवीत्  ॥ न्स्प्_४६।३० ॥  
अलम् अम्ब प्रहारेण  $ निमित्ताद् विदितं मया  &  
हनिष्यामि दुराचारम्  % अर्जुनं दुष्टमन्त्रिणम्  ॥ न्स्प्_४६।३१ ॥  
त्वयैकविंशवारेण  $ यस्मात् कुक्षिश् च ताडिता  &  
त्रिःसप्तकृत्वस् तस्मात् तु  % हनिष्ये भुवि पार्थिवान्  ॥ न्स्प्_४६।३२ ॥  
इति कृत्वा प्रतिज्ञां स  $ गृहीत्वा परशुं ययौ  &  
माहिष्मतीं पुरीं प्राप्य  % कार्तवीर्यम् अथाह्वयत्  ॥ न्स्प्_४६।३३ ॥  
युद्धार्थम् आगतः सो ऽथ  $ अनेकाक्षौहिणीयुतः  &  
तयोर् युद्धम् अभूत् तत्र  % भैरवं लोमहर्षणम्  ॥ न्स्प्_४६।३४ ॥  
पिशिताशिजनानन्दं  $ शस्त्रास्त्रशतसङ्कुलम्  &  
ततः परशुरामो ऽभून्  % महाबलपराक्रमः  ॥ न्स्प्_४६।३५ ॥  
परं ज्योतिर् अचिन्त्यात्मा  $ विष्णुः कारणमूर्तिमान्  &  
कार्तवीर्यबलं सर्वम्  % अनेकैः क्षत्रियैः सह  ॥ न्स्प्_४६।३६ ॥  
हत्वा निपात्य भूमौ तु  $ परमाद्भुतविक्रमः  &  
कार्तवीर्यस्य बाहूनां  % वनं चिच्छेद रोषवान्  \  
छिन्ने बाहुवने तस्य  # शिरश् चिच्छेद भार्गवः  ॥ न्स्प्_४६।३७ ॥  
विष्णुहस्ताद् वधं प्राप्य  $ चक्रवर्ती स पार्थिवः  &  
दिव्यरूपधरः श्रीमान्  % दिव्यगन्धानुलेपनः  ॥ न्स्प्_४६।३८ ॥  
दिव्यं विमानम् आरुह्य  $ विष्णुलोकम् अवाप्तवान्  &  
क्रोधात् परशुरामो ऽपि  % महाबलपराक्रमः  ॥ न्स्प्_४६।३९ ॥  
त्रिःसप्तकृत्वो भूम्यां वै  $ पार्थिवान् निजघान सः  &  
क्षत्रियाणां वधात् तेन  % भूमेर् भारो ऽवतारितः  ॥ न्स्प्_४६।४० ॥  
भूमिश् च सकला दत्ता  $ कश्यपाय महात्मने  &  
इत्य् एष जामदग्न्याख्यः  % प्रादुर्भावो मयोदितः  ॥ न्स्प्_४६।४१ ॥  
यश् च तच् छृणुयाद् भक्त्या  $ सर्वपापैः प्रमुच्यते  ॥ न्स्प्_४६।४२ ॥  
अवतीर्य भूमौ हरिर् एष साक्षात्  $ त्रिःसप्तकृत्वः क्षितिपान् निहत्य स  &  
क्षात्रं च तेजो प्रविभज्य राजन्  % रामः स्थितो ऽद्यापि गिरौ महेन्द्रे  ॥ न्स्प्_४६।४३ ॥  
  
॥ इति श्रीनरसिंहपुराणे परशुरामप्रादुर्भावो नाम षट्चत्वारिंशो ऽध्यायः ॥ नर्प् ४६ ॥  
  
____________________________________________________________________________  
  
  
श्रीमार्कण्डेय उवाच:  
शृणु राजन् प्रवक्ष्यामि  $ प्रादुर्भावं हरेः शुभम्  &  
निहतो रावणो येन  % सगणो देवकण्टकः  ॥ न्स्प्_४७।१ ॥  
ब्रह्मणो मानसः पुत्रः  $ पुलस्त्यो ऽभून् महामुनिः  &  
तस्य वै विश्रवा नाम  % पुत्रो ऽभूत् तस्य राक्षसः  ॥ न्स्प्_४७।२ ॥  
तस्माज् जातो महावीरो  $ रावणो लोकरावणः  &  
तपसा महता युक्तः  % स तु लोकान् उपाद्रवत्  ॥ न्स्प्_४७।३ ॥  
सेन्द्रा देवा जितास्तेन  $ गन्धर्वाः किन्नरास् तथा  &  
यक्षाश् च दानवाश् चैव  % तेन राजन् विनिर्जिताः  ॥ न्स्प्_४७।४ ॥  
स्त्रियश् चैव सुरूपिण्यो  $ हृतास् तेन दुरात्मना  &  
देवादीनां नृपश्रेष्ठ  % रत्नानि विविधनि च  ॥ न्स्प्_४७।५ ॥  
रणे कुबेरं निजित्य  $ रावणो बलदर्पितः  &  
तत्पुरीं जगृहे लङ्कां  % विमानं चापि पुष्पकम्  ॥ न्स्प्_४७।६ ॥  
तस्यां पुर्यां दशग्रीवो  $ रक्षसाम् अधिपो ऽभवत्  &  
पुत्राश् च बहवस् तस्य  % बभूवुर् अमितौजसः  ॥ न्स्प्_४७।७ ॥  
राक्षसाश् च तम् आश्रित्य  $ महाबलपराक्रमाः  &  
अनेककोटयो राजन्  % लङ्कायां निवसन्ति ये  ॥ न्स्प्_४७।८ ॥  
देवान् पितॄन् मनुष्यांश् च  $ विद्याधरगणान् अपि  &  
यक्षांश् चैव ततः सर्वे  % घातयन्ति दिवानिशम्  ॥ न्स्प्_४७।९ ॥  
सन्त्रस्तं तद्भयाद् एव  $ जगद् आसीच् चराचरम्  &  
दुःखाभिभूतम् अत्यर्थं  % सम्बभूव नराधिप  ॥ न्स्प्_४७।१० ॥  
एतस्मिन्न् एव काले तु  $ देवाः सेन्द्रा महर्षयः  &  
सिद्धा विद्याधराश् चैव  % गन्धर्वाः किन्नरास् तथा  ॥ न्स्प्_४७।११ ॥  
गुह्यका भुजगा यक्षा  $ ये चान्ये स्वर्गवासिनः  &  
ब्रह्माणम् अग्रतः कृत्वा  % शङ्करं च नराधिप  ॥ न्स्प्_४७।१२ ॥  
ते ययुर् हतविक्रान्ताः  $ क्षीराब्धेस् तटम् उत्तमम्  &  
तत्राराध्य हरिं देवास्  % तस्थुः प्राञ्जलयस् तदा  ॥ न्स्प्_४७।१३ ॥  
ब्रह्मा च विष्णुम् आराध्य  $ गन्धपुष्पादिभिः शुभैः  &  
प्राञ्जलिः प्रणतो भूत्वा  % वासुदेवम् अथास्तुवन्  ॥ न्स्प्_४७।१४ ॥  
  
ब्रह्मोवाच:  
नमः क्षीराब्धिवासाय  $ नागपर्यङ्कशायिने  &  
नमः श्रीकरसंस्पृष्ट-  % दिव्यपादाय विष्णवे  ॥ न्स्प्_४७।१५ ॥  
नमस् ते योगनिद्राय  $ योगान्तर्भाविताय च  &  
तार्क्ष्यासनाय देवाय  % गोविन्दाय नमो नमः  ॥ न्स्प्_४७।१६ ॥  
नमः क्षीराब्धिकल्लोल-  $ स्पृष्टमात्राय शार्ङ्गिणे  &  
नमो ऽरविन्दपादाय  % पद्मनाभाय विष्णवे  ॥ न्स्प्_४७।१७ ॥  
भक्तार्चितसुपादाय  $ नमो योगप्रियाय वै  &  
शुभाङ्गाय सुनेत्राय  % माधवाय नमो नमः  ॥ न्स्प्_४७।१८ ॥  
सुकेशाय सुनेत्राय  $ सुललाटाय चक्रिणे  &  
सुवक्त्राय सुकर्णाय  % श्रीधराय नमो नमः  ॥ न्स्प्_४७।१९ ॥  
सुवक्षसे सुनाभाय  $ पद्मनाभाय वै नमः  &  
सुभ्रुवे चारुदेहाय  % चारुदन्ताय शार्ङ्गिणे  ॥ न्स्प्_४७।२० ॥  
चारुजङ्घाय दिव्याय  $ केशवाय नमो नमः  &  
सुनखाय सुशान्ताय  % सुविद्याय गदाभृते  ॥ न्स्प्_४७।२१ ॥  
धर्मप्रियाय देवाय  $ वामनाय नमो नमः  &  
असुरघ्नाय चोग्राय  % रक्षोघ्नाय नमो नमः  ॥ न्स्प्_४७।२२ ॥  
देवानाम् आर्तिनाशाय  $ भीमकर्मकृते नमः  &  
नमस् ते लोकनाथाय  % रावणान्तकृते नमः  ॥ न्स्प्_४७।२३ ॥  
  
मार्कण्डेय उवाच:  
इति स्तुतो हृषीकेशस्  $ तुतोष परमेष्ठिना  &  
स्वरूपं दर्शयित्वा तु  % पितामहम् उवाच ह  ॥ न्स्प्_४७।२४ ॥  
किमर्थं तु सुरैः सार्धम्  $ आगतस् त्वं पितामह  &  
यत् कार्यं ब्रूहि मे ब्रह्मन्  % यदर्थं संस्तुतस् त्वया  ॥ न्स्प्_४७।२५ ॥  
इत्युक्तो देवदेवेन  $ विष्णुना प्रभविष्णुना  &  
सर्वदेवगणैः सार्धं  % ब्रह्मा प्राह जनार्दनम्  ॥ न्स्प्_४७।२६ ॥  
  
ब्रह्मोवाच:  
नाशितं तु जगत् सर्वं  $ रावणेन दुरात्मना  &  
सेन्द्राः पराजितास् तेन  % बहुशो रक्षसा विभो  ॥ न्स्प्_४७।२७ ॥  
राक्षसैर् भक्षिता मर्त्या  $ यज्ञाश् चापि विदूषिताः  &  
देवकन्या हृतास् तेन  % बलाच् छतसहस्रशः  ॥ न्स्प्_४७।२८ ॥  
त्वाम् ऋते पुण्डरीकाक्ष  $ रावणस्य वधं प्रति  &  
न समर्था यतो देवास्  % त्वम् अतस् तद्वधं कुरु  ॥ न्स्प्_४७।२९ ॥  
इत्युक्तो ब्रह्मणा विष्णुर्  $ ब्रह्माणम् इदम् अब्रवीत्  &  
शृणुष्वावहितो ब्रह्मन्  % यद् वदामि हितं वचः  ॥ न्स्प्_४७।३० ॥  
सूर्यवंशोद्भवः श्रीमान्  $ राजासीद् भुवि वीर्यवान्  &  
नाम्ना दशरथख्यातस्  % तस्य पुत्रो भवाम्य् अहम्  ॥ न्स्प्_४७।३१ ॥  
रावणस्य वधार्थाय  $ चतुर्धांशेन सत्तम  &  
स्वांशैर् वानररूपेण  % सकला देवतागणाः  ॥ न्स्प्_४७।३२ ॥  
वर्तायन्तां विश्वकर्तः  $ स्याद् एवं रावणक्षयः  &  
इत्युक्तो देवदेवेन  % ब्रह्मा लोकपितामहः  ॥ न्स्प्_४७।३३ ॥  
देवाश् च ते प्रणम्याथ  $ मेरुपृष्ठं तदा ययुः  &  
स्वांशैर् वानररूपेण  % अवतेरुश् च भूतले  ॥ न्स्प्_४७।३४ ॥  
अथापुत्रो दशरथो  $ मुनिभिर् वेदपारगैः  &  
इष्टिं तु कारयाम्_अस  % पुत्रप्राप्तिकरीं नृपः  ॥ न्स्प्_४७।३५ ॥  
ततः सौवर्णपात्रस्थं  $ हविर् आदाय पायसम्  &  
वह्निः कुण्डात् समुत्तस्थौ  % नूनं देवेन नोदितः  ॥ न्स्प्_४७।३६ ॥  
आदाय मुनयो मन्त्राच्  $ चक्रुः पिण्डद्वयं शुभम्  &  
दत्ते कौशल्यकैकेय्योर्  % द्वे पिण्डे_२ मन्त्रमन्त्रिते_२  ॥ न्स्प्_४७।३७ ॥  
ते पिण्डप्राशने काले  $ सुमित्राया महामते  &  
पिण्डाभ्याम् अल्पम् अल्पं तु  % सुभागिन्याः प्रयच्छतः  ॥ न्स्प्_४७।३८ ॥  
ततस् ताः प्राशयाम्_असू  $ राजपत्न्यो यथाविधि  &  
पिण्डान् देवकृतान् प्राश्य  % प्रापुर् गर्भान् अनिन्दितान्  ॥ न्स्प्_४७।३९ ॥  
एवं विष्णुर् दशरथाज्  $ जातस् तत्पत्निषु त्रिषु  &  
स्वांशैर् लोकहितायैव  % चतुर्धा जगतीपते  ॥ न्स्प्_४७।४० ॥  
रामश् च लक्ष्मणश् चैव  $ भरतः शत्रुघ्नैव च  &  
जातकर्मादिकं प्राप्य  % संस्कारं मुनिसंस्कृतम्  ॥ न्स्प्_४७।४१ ॥  
मन्त्रपिण्डवशाद् योगं  $ प्राप्य चेरुर् यथार्भकाः  &  
रामश् च लक्ष्मणश् चैव  % सह नित्यं विचेरतुः  ॥ न्स्प्_४७।४२ ॥  
जन्मादिकृतसंस्कारौ  $ पितुः प्रीतिकरौ नृप  &  
ववृधाते महावीर्यौ  % श्रुतिशब्दातिलक्षणौ  ॥ न्स्प्_४७।४३ ॥  
भरतः कैकयो राजन्  $ भ्रात्रा सह गृहे ऽवसत्  &  
वेदशास्त्राणि बुबुधे  % शस्त्रशास्त्रं नृपोत्तम  ॥ न्स्प्_४७।४४ ॥  
एतस्मिन्न् एव काले तु  $ विश्वामित्रो महातपा  &  
यागेन यष्टुम् आरेभे  % विधिना मधुसूदनम्  ॥ न्स्प्_४७।४५ ॥  
स तु विघ्नेन यागो ऽभूद्  $ राक्षसैर् बहुशः पुरा  &  
नेतुं स यागराक्षार्थं  % सम्प्राप्तो रामलक्ष्मणौ  ॥ न्स्प्_४७।४६ ॥  
विश्वामित्रो नृपश्रेष्ठ  $ तत्पितुर् मन्दिरं शुभम्  &  
दशरथस् तु तं दृष्ट्वा  % प्रत्युत्थाय महामतिः  ॥ न्स्प्_४७।४७ ॥  
अर्घ्यपाद्यादिविधिन  $ विश्वामित्रम् अपूजयत्  &  
स पूजितो मुनिः प्राह  % राजानं राजसम्म्निधौ  ॥ न्स्प्_४७।४८ ॥  
शृणु राजन् दशरथ  $ यदर्थम् अहम् आगतः  &  
तत् कार्यं नृपशार्दूल  % कथयामि तवाग्रतः  ॥ न्स्प्_४७।४९ ॥  
राक्षसैर् नाशितो यागो  $ बहुशो मे दुरासदैः  &  
यज्ञस्य रक्षणार्थं मे  % देहि त्वं रामलक्ष्मणौ  ॥ न्स्प्_४७।५० ॥  
राजा दशरथः श्रुत्वा  $ विश्वामित्रवचो नृप  &  
विषण्णवदनो भूत्व  % विश्वामित्रम् उवाच ह  ॥ न्स्प्_४७।५१ ॥  
बालाभ्यां मम पुत्राभ्यां  $ किं ते कार्यं भविष्यति  &  
अहं त्वया सहागत्य  % शक्त्या रक्षामि ते मखम्  ॥ न्स्प्_४७।५२ ॥  
राज्ञस् तु वचनं श्रुत्वा  $ राजानं मुनिर् अब्रवीत्  &  
रामो ऽपि शक्नुते नूनं  % सर्वान् नाशयितुं नृप  ॥ न्स्प्_४७।५३ ॥  
रामेणैव हि ते शक्या  $ न त्वया राक्षसा नृप  &  
अतो मे देहि रामं च  % न चिन्तां कर्तुम् अर्हसि  ॥ न्स्प्_४७।५४ ॥  
इत्युक्तो मुनिना तेन  $ विश्वामित्रेण धीमता  &  
तुष्णीं स्थित्वा क्षणं राजा  % मुनिवर्यम् उवाच ह  ॥ न्स्प्_४७।५५ ॥  
यद् ब्रवीमि मुनिश्रेष्ठ  $ प्रसन्नस् त्वं निबोध मे  &  
राजीवलोचनं रामम्  % अहं दास्ये सहानुजम्  ॥ न्स्प्_४७।५६ ॥  
किं त्व् अस्य जननी ब्रह्मन्  $ अदृष्ट्वैनं मरिष्यति  &  
अतो ऽहं चतुरङ्गेण  % बलेन सहितो मुने  ॥ न्स्प्_४७।५७ ॥  
आगत्य राक्षसान् हन्मीत्य्  $ एवं मे मनसि स्थितम्  &  
विश्वामित्रः पुनः प्राह  % राजानम् अमितौजसम्  ॥ न्स्प्_४७।५८ ॥  
नाज्ञो रामो नृपश्रेष्ठ  $ स सर्वज्ञः समः क्षमः  &  
शेषनारायणाव् एतौ  % तव पुत्रौ न संशयः  ॥ न्स्प्_४७।५९ ॥  
दुष्टानां निग्रहार्थाय  $ शिष्टानां पालनाय च  &  
अवतीर्णौ न सन्देहो  % गृहे तव नराधिप  ॥ न्स्प्_४७।६० ॥  
न मात्रा न त्वया राजन्  $ शोकः कार्यो ऽत्र चाण्व् अपि  &  
निःक्षेपे च महाराज  % अर्पयिष्यामि ते सुतौ  ॥ न्स्प्_४७।६१ ॥  
इत्युक्तो दशरथस् तेन  $ विश्वामित्रेण धीमता  &  
तच्छापभीतो मनसा  % नीयताम् इत्य् अभाषत  ॥ न्स्प्_४७।६२ ॥  
कृच्छ्रात् पित्रा विनिर्मुक्तं  $ रामम् आदाय सानुजम्  &  
ततः सिद्धाश्रमं राजन्  % सम्प्रतस्थे स कौशिकः  ॥ न्स्प्_४७।६३ ॥  
तं प्रस्थितम् अथालोक्य  $ राजा दशरथस् तदा  &  
अनुव्रज्याब्रवीद् एतद्  % वचो दशरथस् तदा  ॥ न्स्प्_४७।६४ ॥  
अपुत्रो ऽहं पुरा ब्रह्मन्  $ बहुभिः काम्यकर्मभिः  &  
मुनिप्रसादाद् अधुना  % पुत्रवान् अस्मि सत्तम  ॥ न्स्प्_४७।६५ ॥  
मनसा तद्वियोगं तु  $ न शक्ष्यामि विशेषतः  &  
त्वम् एव जानासि मुने  % नीत्वा शीघ्रं प्रयच्छ मे  ॥ न्स्प्_४७।६६ ॥  
इत्य् एवम् उक्तो राजानं  $ विश्वामित्रो ऽब्रवीत् पुनः  &  
समाप्तयज्ञश् च पुनर्  % नेष्ये रामं च लक्ष्मणम्  ॥ न्स्प्_४७।६७ ॥  
सत्यपूर्वं तु दास्यामि  $ न चिन्तां कर्तुम् अर्हसि  &  
इत्युक्तः प्रेषयाम्_अस  % रामं लक्ष्मणसंयुतम्  ॥ न्स्प्_४७।६८ ॥  
अनिच्छन्न् अपि राजासौ  $ मुनिशापभयान् नृपः  &  
विश्वामित्रस् तु तौ गृह्य  % अयोध्याया ययौ शनैः  ॥ न्स्प्_४७।६९ ॥  
सरय्वास् तीरम् आसाद्य  $ गच्छन्न् एव स कौशिकः  &  
तयोः प्रीत्या स राजेन्द्र  % द्वे विद्ये प्रथमं ददौ  ॥ न्स्प्_४७।७० ॥  
वलाम् अतिवलां चैव  $ समन्त्रे च ससङ्ग्रहे  &  
क्षुत्पिपासापनयने  % पुनश् चैव महामतिः  ॥ न्स्प्_४७।७१ ॥  
अस्त्रग्रामम् अशेषं तु  $ शिक्षयित्वा तु तौ तदा  &  
आश्रमानि च दिव्यानि  % मुनीनां भावितात्मनाम्  ॥ न्स्प्_४७।७२ ॥  
दर्शयित्वा उषित्वा च  $ पुण्यस्थानेषु सत्तमः  &  
गङ्गाम् उत्तीर्य शोणस्य  % तीरम् आसाद्य पश्चिमम्  ॥ न्स्प्_४७।७३ ॥  
मुनिधार्मिकसिद्धांश् च  $ पश्यन्तौ रामलक्ष्मणौ  &  
ऋषिभ्यश् च वरान् प्राप्य  % तेन नीतौ नृपात्मजौ  ॥ न्स्प्_४७।७४ ॥  
ताटकाया वनं घोरं  $ मृत्योर् मुखम् इवापरम्  &  
गते तत्र नृपश्रेष्ठ  % विश्वामित्रो महातपाः  ॥ न्स्प्_४७।७५ ॥  
रामम् अक्लिष्टकर्माणम् इदं वचनम् अब्रवीत्  $ राम राम महाबाहो ताटका नाम राक्षसी  &  
रावणस्य नियोगेन वसत्य् अस्मिन् महावने  % तया मनुष्या बहवो मुनिपुत्रा मृगास् तथा  ॥ न्स्प्_४७।७७ ॥  
निहता भक्षिताश् चैव  $ तस्मात् तां वध सत्तम  &  
इत्य् एवमुक्तो मुनिना  % रामस् तं मुनिम् अब्रवीत्  ॥ न्स्प्_४७।७८ ॥  
कथं हि स्त्रीवधं कुर्याम्  $ अहम् अद्य महामुने  &  
स्त्रीवधे तु महापापं  % प्रवदन्ति मनीषिणः  ॥ न्स्प्_४७।७९ ॥  
इति रामवचः श्रुत्वा  $ विश्वामित्र उवाच तम्  &  
तस्यास् तु निधनाद् राम  % जनाः सर्वे निराकुलाः  ॥ न्स्प्_४७।८० ॥  
भवन्ति सततं तस्मात्  $ तस्याः पुण्यप्रदो वधः  &  
इत्य् एवं वादिनि मुनौ  % विश्वामित्रे निशाचरी  ॥ न्स्प्_४७।८१ ॥  
आगता सुमहाघोरा  $ ताटका विवृतानना  &  
मुनिना प्रेरितो रामस्  % तां दृष्ट्वा विवृताननाम्  ॥ न्स्प्_४७।८२ ॥  
उद्यतैकभुजयष्टिम् आयतीं  $ श्रोणिलम्बिपुरुषान्त्रमेखलाम्  &  
तां विलोक्य वनितावधे घृणां  % पत्रिणा सह मुमोच राघवः  ॥ न्स्प्_४७।८३ ॥  
शरं सन्धाय वेगेन  $ तेन तस्या उरःस्थलम्  &  
विपाटितं द्विधा राजन्  % सा पपात ममार च  ॥ न्स्प्_४७।८४ ॥  
घातयित्वा तु ताम् एवं  $ ताव् आनीय मुनिस् तु तौ  &  
प्रापयाम्_अस तं तत्र  % नानाऋषिनिषेवितम्  ॥ न्स्प्_४७।८५ ॥  
नानाद्रुमलताकीर्णं  $ नानापुष्पोपशोभितम्  &  
नानानिर्झरतोयाढ्यं  % विन्ध्यशैलान्तरस्थितम्  ॥ न्स्प्_४७।८६ ॥  
शाकमूलफलोपेतं  $ दिव्यं सिद्धाश्रमं स्वकम्  &  
रक्षार्थं ताव् उभौ स्थाप्य  % शिक्षयित्वा विशेषतः  ॥ न्स्प्_४७।८७ ॥  
ततश् चारब्धवान् यागं  $ विश्वामित्रो महातपाः  &  
दीक्षां प्रविष्टे च मुनौ  % विश्वामित्रे महात्मनि  ॥ न्स्प्_४७।८८ ॥  
यज्ञे तु वितते तत्र  $ कर्म कुर्वन्ति ऋत्विजः  &  
मारीचश् च सुबाहुश् च  % बहवश् चान्यराक्षसाः  ॥ न्स्प्_४७।८९ ॥  
आगता यागनाशाय  $ रावणेन नियोजिताः  &  
तान् आगतान् स विज्ञाय  % रामः कमललोचनः  ॥ न्स्प्_४७।९० ॥  
शरेण पातयाम्_अस  $ सुबाहुं धरणीतले  &  
असृक्प्रवाहं वर्षन्तं  % मारीचं भल्लकेन तु  ॥ न्स्प्_४७।९१ ॥  
प्रताड्य नीतवान् अब्धिं  $ यथा पर्णं तु वायुना  &  
शेषांस् तु हतवान् रामो  % लक्ष्मणाश् च निशाचरान्  ॥ न्स्प्_४७।९२ ॥  
रामेण रक्षितमखो  $ विश्वामित्रो महायशाः  &  
समाप्य यागं विधिवत्  % पूजयाम्_अस ऋत्विजान्  ॥ न्स्प्_४७।९३ ॥  
सदस्यान् अपि सम्पूज्य  $ यथार्हं च ह्य् अरिन्दम  &  
रामं च लक्ष्मणं चैव  % पूजयाम्_अस भक्तितः  ॥ न्स्प्_४७।९४ ॥  
ततो देवगणस् तुष्टो  $ यज्ञभागेन सत्तम  &  
ववर्ष पुष्पवर्षं तु  % रामदेवस्य मूर्धनि  ॥ न्स्प्_४७।९५ ॥  
निवार्य राक्षसभयं  $ कारयित्वा तु तन्मखम्  &  
श्रुत्वा नानाकथाः पुण्या  % रामो भ्रातृसमन्वितः  ॥ न्स्प्_४७।९६ ॥  
तेन नीतो विनीतात्मा  $ अहल्या यत्र तिष्ठति  &  
व्यभिचारान् महेन्द्रेण  % भर्त्रा शप्ता हि सा पुरा  ॥ न्स्प्_४७।९७ ॥  
पाषाणभूता राजेन्द्र  $ तस्य रामस्य दर्शनात्  &  
अहल्या मुक्तशापा च  % जगाम गौतमं प्रति  ॥ न्स्प्_४७।९८ ॥  
विश्वामित्रस् ततस् तत्र  $ चिन्तयाम्_अस वै क्षणम्  &  
कृतदारो मया नेयो  % रामः कमललोचनः  ॥ न्स्प्_४७।९९ ॥  
इति सञ्चिन्त्य तौ गृह्य  $ विश्वामित्रो महातपाः  &  
शिष्यैः परिवृतो ऽनेकैर्  % जगाम मिथिलां प्रति  ॥ न्स्प्_४७।१०० ॥  
नानादेशाद् अथायाता  $ जनकस्य निवेशनम्  &  
राजपुत्रा महावीर्याः  % पूर्वं सीताभिकाङ्क्षिणः  ॥ न्स्प्_४७।१०१ ॥  
तान् दृष्ट्वा पूजयित्वा तु  $ जनकश् च यथार्हतः  &  
यत् सीतायाः समुत्पन्नं  % धनुर् माहेश्वरं महत्  ॥ न्स्प्_४७।१०२ ॥  
अर्चितं गन्धमालाभी  $ रम्यशोभासमन्विते  &  
रङ्गे महति विस्तीर्णे  % स्थापयाम्_अस तद् धनुः  ॥ न्स्प्_४७।१०३ ॥  
उवाच च नृपान् सर्वांस्  $ तदोच्चैर् जनको नृपः  &  
आकर्षणाद् इदं येन  % धनुर् भग्नं नृपात्मजाः  ॥ न्स्प्_४७।१०४ ॥  
तस्येयं धर्मतो भार्या  $ सीता सर्वाङ्गशोभना  &  
इत्य् एवं श्राविते तेन  % जनकेन महात्मना  ॥ न्स्प्_४७।१०५ ॥  
क्रमाद् आदाय ते तत् तु  $ सज्यीकर्तुम् अथाभवन्  &  
धनुषा ताडिताः सर्वे  % क्रमात् तेन महीपते  ॥ न्स्प्_४७।१०६ ॥  
विधूय पतिता राजन्  $ विलज्जास् तत्र पार्थिवाः  &  
तेषु भग्नेषु जनकस्  % तद् धनुस् त्र्यम्बकं नृप  ॥ न्स्प्_४७।१०७ ॥  
संस्थाप्य स्थितवान् वीरो  $ रामागमनकाङ्क्षया  &  
विश्वामित्रस् ततः प्राप्तो  % मिथिलाधिपतेर् गृहम्  ॥ न्स्प्_४७।१०८ ॥  
जनको ऽपि च तं दृष्ट्वा  $ विश्वामित्रं गृहागतम्  &  
रामलक्ष्मणसंयुक्तं  % शिष्यैश् चाभिगतं तदा  ॥ न्स्प्_४७।१०९ ॥  
तं पूजयित्वा विधिवत्  $ प्राज्ञं विप्रानुयायिनम्  &  
रामं रघुपतिं चापि  % लावण्यादिगुणैर् युतम्  ॥ न्स्प्_४७।११० ॥  
शीलाचारगुणोपेतं  $ लक्ष्मणं च महामतिम्  &  
पूजयित्वा यथान्यायं  % जनकः प्रीतमानसः  ॥ न्स्प्_४७।१११ ॥  
हेमपीठे सुखासीनं  $ शिष्यैः पूर्वापरैर् वृतम्  &  
विश्वामित्रम् उवाचाथ  % किं कर्तव्यं मयेति सः  ॥ न्स्प्_४७।११२ ॥  
  
मार्कण्डेय उवाच:  
इति श्रुत्वा वचस् तस्य  $ मुनिः प्राह महीपतिम्  &  
एष रामो महाराज  % विष्णुः साक्षान् महीपतिः  ॥ न्स्प्_४७।११३ ॥  
रक्षार्थं विष्टपानां तु  $ जातो दशरथात्मजः  &  
अस्मै सीतां प्रयच्छ त्वं  % देवकन्याम् इव स्थिताम्  ॥ न्स्प्_४७।११४ ॥  
अस्या विवाहे राजेन्द्र  $ धनुर्भङ्गम् ऊदीरितम्  &  
तद् आनय भवधनुर्  % अर्चयस्व जनाधिप  ॥ न्स्प्_४७।११५ ॥  
तथेत्य् उक्त्वा च राजा हि  $ भवचापं तद् अद्भुतम्  &  
अनेकभूभुजां भङ्गि  % स्थापयाम्_अस पूर्ववत्  ॥ न्स्प्_४७।११६ ॥  
ततो दशरथसुतो  $ विश्वामित्रेण चोदितः  &  
तेषां मध्यात् समुत्थाय  % रामः कमललोचनः  ॥ न्स्प्_४७।११७ ॥  
प्रणम्य विप्रान् देवांश् च  $ धनुर् आदाय तत् तदा  &  
सज्यं कृत्वा महाबाहुर्  % ज्याघोषम् अकरोत् तदा  ॥ न्स्प्_४७।११८ ॥  
आकृष्यमाणं तु बलात्  $ तेन भग्नं महद् धनुः  &  
सीता च मालम् आदाय  % शुभां रामस्य मूर्धनि  ॥ न्स्प्_४७।११९ ॥  
क्षिप्त्वा संवरयाम्_अस  $ सर्वक्षत्रियसन्निधौ  &  
ततस् ते क्षत्रियाः क्रुद्धा  % रामम् आसाद्य सर्वतः  ॥ न्स्प्_४७।१२० ॥  
मुमुचुः शरजालानि  $ गर्जयन्तो महाबलाः  &  
तान् निरीक्ष्य ततो रामो  % धनुर् आदाय वेगवान्  ॥ न्स्प्_४७।१२१ ॥  
ज्याघोषतलघोषेण  $ कम्पयाम्_अस तान् नृपान्  &  
चिच्छेद शरजालानि  % तेषां स्वास्त्रै रथांस् ततः  ॥ न्स्प्_४७।१२२ ॥  
धनूंषि च पताकाश् च  $ रामश् चिच्छेद लीलया  &  
सन्नह्य स्वबलं सर्वं  % मिथिलाधिपतिस् ततः  ॥ न्स्प्_४७।१२३ ॥  
जामातरं रणे रक्षन्  $ पार्ष्णिग्राहो बभूव ह  &  
लक्ष्मणस् च महावीरो  % विद्राव्य युधि तान् नृपान्  ॥ न्स्प्_४७।१२४ ॥  
हस्त्यश्वाञ् जगृहे तेषां  $ स्यन्दनानि बहूनि च  &  
वाहनानि परित्यज्य  % पलायनपरान् नृपान्  ॥ न्स्प्_४७।१२५ ॥  
तान् निहन्तुं च धावत् स  $ पृष्ठतो लक्ष्मणस् तदा  &  
मिथिलाधिपतिस् तं च  % वारयाम्_अस कौशिकः  ॥ न्स्प्_४७।१२६ ॥  
जितसेनं महावीरं  $ रामं भ्रात्रा समन्वितम्  &  
आदाय प्रतिवेशाथ  % जनकः स्वगृहं शुभम्  ॥ न्स्प्_४७।१२७ ॥  
दूतं च प्रेषयाम्_अस  $ तदा दशरथाय सः  &  
श्रुत्वा दूतमुखात् सर्वं  % विदितार्थः सः पार्थिवः  ॥ न्स्प्_४७।१२८ ॥  
सभार्यः ससुतः श्रीमान्  $ हस्त्यश्वरथवाहनः  &  
मिथिलाम् आजगामाशु  % स्वबलेन समन्वितः  ॥ न्स्प्_४७।१२९ ॥  
जनको ऽप्य् अस्य सत्कारं  $ कृत्वा स्वां च सुतां ततः  &  
विधिवत् कृतशुल्कां तां  % ददौ रामाय पार्थिव  ॥ न्स्प्_४७।१३० ॥  
अपराश् च सुतास् तिस्रो  $ रूपवत्यः स्वलङ्कृताः  &  
त्रिभ्यस् तु लक्ष्मणादिभ्यः  % स्वकन्या विधिवद् ददौ  ॥ न्स्प्_४७।१३१ ॥  
एवं कृतविवाहो ऽसौ  $ रामः कमललोचनः  &  
भ्रातृभिर् मातृभिः सार्धं  % पित्रा बलवता सह  ॥ न्स्प्_४७।१३२ ॥  
दिनानि कतिचित् तत्र  $ स्थितो विविधभोजनैः  &  
ततो ऽयोध्यापुरीं गन्तुम्  % उत्सुकं ससुतं नृपम्  \  
दृष्ट्वा दशरथं राजा  # सीतायाः प्रददौ वसु  ॥ न्स्प्_४७।१३३ ॥  
रत्नानि दिव्यानि बहूनि दत्त्वा  $ रामाय वस्त्राण्य् अतिशोभनानि  &  
हस्त्यश्वदासान् अपि कर्मयोग्यान्  % दासीजनांश् च प्रवराः स्त्रियश् च  ॥ न्स्प्_४७।१३४ ॥  
सीतां सुशीलां बहुरत्नभूषितां  $ रथं समारोप्य सुतां सुरूपाम्  &  
वेदादिघोषैर् बहुमङ्गलैश् च  % सम्प्रेषयां आस स पार्थिवो बली  ॥ न्स्प्_४७।१३५ ॥  
प्रेषयित्वा सुतां दियां  $ नत्वा दशरथं नृपम्  &  
विश्वामित्रं नमस्कृत्य  % जनकः सन्निवृत्तवान्  ॥ न्स्प्_४७।१३६ ॥  
तस्य पत्न्यो महाभागाः  $ शिक्षयित्वा सुतां तदा  &  
भर्तृभक्तिं कुरु शुभे  % श्वश्रूणां श्वशुरस्य च  ॥ न्स्प्_४७।१३७ ॥  
श्वश्रूणाम् अर्पयित्वा तां  $ निवृत्ता विविशुः पुरम्  &  
ततस् तु रामं गच्छन्तम्  % अयोध्यां प्रबलान्वितम्  ॥ न्स्प्_४७।१३८ ॥  
श्रुत्वा परशुरामो वै  $ पन्थानं संरुरोध ह  &  
तं दृष्ट्वा राजपुरुषाः  % सर्वे ते दीनमानसाः  ॥ न्स्प्_४७।१३९ ॥  
आसीद् दशरथश् चापि  $ दुःखशोकपरिप्लुतः  &  
सभार्यः सपरीवारो  % भार्गवस्य भयान् नृप  ॥ न्स्प्_४७।१४० ॥  
ततो ऽब्रवीज् जनान् सर्वान्  $ राजानं च सुदुःखितम्  &  
वसिष्ठश् चोर्जिततपा  % ब्रह्मचारी महामुनिः  ॥ न्स्प्_४७।१४१ ॥  
  
वसिष्ठ उवाच:  
युष्माभिर् अत्र रामार्थं  $ न कार्यं दुःखम् अण्व् अपि  ॥ न्स्प्_४७।१४२ ॥  
पित्रा वा मातृभिर् वापि  $ अन्यैर् भृत्यजनैर् अपि  &  
अयं हि नृपते राम  % साक्षाद् विष्णुस् तु ते गृहे  ॥ न्स्प्_४७।१४३ ॥  
जगतः पालनार्थाय  $ जन्मप्राप्तो न संशयः  &  
यस्य सङ्कीर्त्यं नामापि  % भवभीतिः प्रणश्यति  ॥ न्स्प्_४७।१४४ ॥  
ब्रह्म मूर्तं स्वयं यत्र  $ भयादेस् तत्र का कथा  &  
यत्र सङ्कीर्त्यते राम-  % कथामात्रम् अपि प्रभो  ॥ न्स्प्_४७।१४५ ॥  
नोपसर्गभयं तत्र  $ नाकालमरणं नृणाम्  &  
इत्युक्ते भार्गवो रामो  % रामम् आहाग्रतः स्थितम्  ॥ न्स्प्_४७।१४६ ॥  
त्यज त्वं रामसञ्ज्ञां तु  $ मया वा सङ्गरं कुरु  &  
इत्युक्ते राघवः प्राह  % भार्गवं तं पथि स्थितम्  ॥ न्स्प्_४७।१४७ ॥  
रामसञ्ज्ञां कुतस् त्यक्ष्ये  $ त्वया योत्स्ये स्थिरो भव  &  
इत्य् उक्त्वा तं पृथक् स्थित्वा  % रामो राजीवलोचनः  ॥ न्स्प्_४७।१४८ ॥  
ज्याघोषम् अकरोद् वीरो  $ वीरस्यैवाग्रतस् तदा  &  
ततः परशुरामस्य  % देहान् निष्क्रम्य वैष्णवम्  ॥ न्स्प्_४७।१४९ ॥  
पश्यतां सर्वभूतानां  $ तेजो राममुखे ऽविशत्  &  
दृष्ट्वा तं भार्गवो रामः  % प्रसन्नवदनो ऽब्रवीत्  ॥ न्स्प्_४७।१५० ॥  
राम राम महाबाहो  $ रामस् त्वं नात्र संशयः  &  
विष्णुर् एव भवाञ् जातो  % ज्ञातो ऽस्य् अद्य मया विभो  ॥ न्स्प्_४७।१५१ ॥  
गच्छ वीर यथाकामं  $ देवकार्यं च वै कुरु  &  
दुष्टानां निधनं कृत्वा  % शिष्टांश् च परिपालय  ॥ न्स्प्_४७।१५२ ॥  
याहि त्वं स्वेच्छया राम  $ अहं गच्छे तपोवनम्  &  
इत्य् उक्त्वा पूजितस् तैस् तु  % मुनिभावेन भार्गवः  ॥ न्स्प्_४७।१५३ ॥  
महेन्द्राद्रिं जगामाथ  $ तपसे धृतमानसः  &  
ततस् तु जातहर्षास् ते  % जना दशरथश् च ह  ॥ न्स्प्_४७।१५४ ॥  
पुरीम् अयोध्यां सम्प्राप्य  $ रामेण सह पार्थिवः  &  
दिव्यशोभां पुरीं कृत्वा  % सर्वतो भद्रशालिनीम्  ॥ न्स्प्_४७।१५५ ॥  
प्रत्युत्थाय ततः पौराः  $ शङ्खतूर्यादिभिः स्वनैः  &  
विशन्तं रामम् आगत्य  % कृतदारं रणे ऽजितम्  ॥ न्स्प्_४७।१५६ ॥  
तं वीक्ष्य हर्षिताः सन्तो  $ विविशुस् तेन वै पुरीम्  &  
तौ दृष्ट्वा स मुनिः प्राप्तौ  % रामं लक्ष्मणम् अन्तिके  ॥ न्स्प्_४७।१५७ ॥  
दशरथाय तत्पित्रे  $ मातृभ्यश् च विशेषतः  &  
तौ समर्प्य मुनिश्रेष्ठस्  % तेन राज्ञा च पूजितः  \  
विश्वामित्रश् च सहसा  # प्रतिगन्तुं मनो दधे  ॥ न्स्प्_४७।१५८ ॥  
समर्प्य रामं स मुनिः सहानुजं  $ सभार्यम् अग्रे पितुर् एकवल्लभम्  &  
पुनः पुनः श्राव्य हसन् महामतिर्  % जगाम सिद्धाश्रमम् एवम् आत्मनः  ॥ न्स्प्_४७।१५९ ॥  
  
॥ इति श्रीनरसिंहपुराणे रामप्रादुर्भावे सप्तचत्वारिंशो ऽध्यायः ॥ नर्प् ४७ ॥  
  
____________________________________________________________________________  
  
  
मार्कण्डेय उवाच:  
कृतदारो महातेजा  $ रामः कमललोचनः  &  
पित्रे सुमहतीं प्रीतिं  % जनानाम् उपपादयन्  ॥ न्स्प्_४८।१ ॥  
अयोध्यायां स्थितो रामः  $ सर्वभोगसमन्वितः  &  
प्रीत्या नन्दत्य् अयोध्यायां  % रामे रघुपतौ नृप  ॥ न्स्प्_४८।२ ॥  
भ्राता शत्रुघ्नसहितो  $ भरतो मातुलं ययौ  &  
ततो दशरथो राजा  % प्रसमीक्ष्य सुशोभनम्  ॥ न्स्प्_४८।३ ॥  
युवानं बलिनं योग्यं  $ भूपसिद्ध्यै सुतं कविम्  &  
अभिषिच्य राज्यभारं  % रामे संस्थाप्य वैष्णवम्  ॥ न्स्प्_४८।४ ॥  
पदं प्राप्तुं महद् यत्नं  $ करिष्यामीत्य् अचिन्तयत्  &  
सञ्चिन्त्य तत्परो राजा  % सर्वदिक्षु समादिशत्  ॥ न्स्प्_४८।५ ॥  
प्राज्ञान् भृत्यान् महीपालान्  $ मन्त्रिगणश् च त्वरान्वितः  &  
रामाभिषेकद्रव्याणि  % ऋषिप्रोक्तानि यानि वै  ॥ न्स्प्_४८।६ ॥  
तानि भृत्याः समाहृत्य  $ शीघ्रम् आगन्तुम् अर्हथ  &  
दूतामात्याः समादेशात्  % सर्वदिक्षु नराधिपान्  ॥ न्स्प्_४८।७ ॥  
आहूय तान् समाहृत्य  $ शीघ्रम् आगन्तुम् अर्हथ  &  
अयोध्यापुरम् अत्यर्थं  % सर्वशोभासमन्वितम्  ॥ न्स्प्_४८।८ ॥  
जनाः कुरुत सर्वत्र  $ नृत्यगीतादिनन्दितम्  &  
पुरवासिजनानन्दं  % देशवासिमनःप्रियम्  ॥ न्स्प्_४८।९ ॥  
रामाभिषेकं विपुलं  $ श्वो भविष्यति जानथ  &  
श्रुत्वेत्थं मन्त्रिणः प्राहुस्  % तं नृपं प्रणिपत्य च  ॥ न्स्प्_४८।१० ॥  
शोभनं ते मतं राजन्  $ यद् इदं परिभाषितम्  &  
रामाभिषेकम् अस्माकं  % सर्वेषां च प्रियङ्करम्  ॥ न्स्प्_४८।११ ॥  
इत्युक्तो दशरथस् तैस्  $ तान् सर्वान् पुनर् अब्रवीत्  &  
आनीयन्तां द्रुतं सर्वे  % सम्भारा मम शासनात्  ॥ न्स्प्_४८।१२ ॥  
सर्वतः सारभूता च  $ पुरी चेयं समन्ततः  &  
अद्य शोभान्विता कार्या  % कर्तव्यं यागमण्डलम्  ॥ न्स्प्_४८।१३ ॥  
इत्य् एवमुक्ता राज्ञा ते  $ मन्त्रिणः शीघ्रकारिणः  &  
तथैव चक्रुस् ते सर्वे  % पुनः पुनर् उदीरिताः  ॥ न्स्प्_४८।१४ ॥  
प्राप्तहर्षः स राजा च  $ शुभं दिनम् उदीक्षयन्  &  
कौशल्या लक्ष्मणश् चैव  % सुमित्रा नागरो जनः  ॥ न्स्प्_४८।१५ ॥  
रामाभिषेकम् आकर्ण्य  $ मुदं प्राप्यातिहर्षितः  &  
श्वश्रुश्वशुरयोः सम्यक्  % शुश्रूषणपरा तु सा  ॥ न्स्प्_४८।१६ ॥  
मुदान्विता सिता सीता  $ भर्तुर् आकर्ण्य शोभनम्  &  
श्वोभाविन्य् अभिषेके तु  % रामस्य विदितात्मनः  ॥ न्स्प्_४८।१७ ॥  
दासी तु मन्थरानाम्नी  $ कैकेय्याः कुब्जरूपिणी  &  
स्वां स्वामिनीं तु कैकेयीम्  % इदं वचनम् अब्रवीत्  ॥ न्स्प्_४८।१८ ॥  
शृणु राज्ञि मभाभागे  $ वचनं मम शोभनम्  &  
त्वत्पतिस् तु महाराजस्  % तव नाशाय चोद्यतः  ॥ न्स्प्_४८।१९ ॥  
रामो ऽसौ कौशलीपुत्रः  $ श्वो भविष्यति भूपतिः  &  
वसुवाहनकोशादि  % राज्यं च सकलं शुभे  ॥ न्स्प्_४८।२० ॥  
भविष्यत्य् अद्य रामस्य  $ भरतस्य न किञ्चन  &  
भरतो ऽपि गतो दूरं  % मातुलस्य गृहं प्रति  ॥ न्स्प्_४८।२१ ॥  
हा कष्टं मन्दभाग्यासि  $ सापत्न्याद् दुःखिता भृशम्  &  
सैवम् आकर्ण्य कैकेयी  % कुब्जाम् इदम् अथाब्रवीत्  ॥ न्स्प्_४८।२२ ॥  
पश्य मे दक्षतां कुब्जे  $ अद्यैव त्वं विचक्षणे  &  
यथा तु सकलं राज्यं  % भरतस्य भविष्यति  ॥ न्स्प्_४८।२३ ॥  
रामस्य वनवासश् च  $ तथा यत्नं करोम्य् अहम्  &  
इत्य् उक्त्वा मन्थरां सा तु  % उन्मुच्य स्वाङ्गभूषणम्  ॥ न्स्प्_४८।२४ ॥  
वस्त्रं पुष्पाणि चोन्मुच्य  $ स्थूलवासोधराभवत्  &  
निर्माल्यपुष्पधृक् कष्टा  % कश्मलाङ्गी विरूपिणी  ॥ न्स्प्_४८।२५ ॥  
भस्मधूल्यादिनिर्दिग्धा  $ भस्मधूल्या तथा श्रिते  &  
भूभागे शान्तदीपे सा  % सन्ध्याकाले सुदुःखिता  ॥ न्स्प्_४८।२६ ॥  
ललाटे श्वेतचैलं तु  $ बद्ध्वा सुष्वाप भामिनी  &  
मन्त्रिभिः सह कार्याणि  % सम्मन्त्र्य सकलानि तु  ॥ न्स्प्_४८।२७ ॥  
पुण्याहःस्वस्तिमाङ्गल्यैः  $ स्थाप्य रामं तु मण्डले  &  
ऋषिभिस् तु वसिष्ठाद्यैः  % सार्धं सम्भारमण्डपे  ॥ न्स्प्_४८।२८ ॥  
वृद्धिजागरणीयैश् च  $ सर्वतस् तूर्यनादिते  &  
गीतनृत्यसमकीर्णे  % शङ्खकाहलनिःस्वनैः  ॥ न्स्प्_४८।२९ ॥  
स्वयं दशरथस् तत्र  $ स्थित्वा प्रत्यागतः पुनः  &  
कैकेय्या वेश्मनो द्वारं  % जरद्भिः परिरक्षितम्  ॥ न्स्प्_४८।३० ॥  
रामाभिषेकं कैकेयीं  $ वक्तुकामः स पार्थिवः  &  
कैकेयीभवनं वीक्ष्य  % सान्धकारम् अथाब्रवीत्  ॥ न्स्प्_४८।३१ ॥  
अन्धकारम् इदं कस्माद्  $ अद्य ते मन्दिरे प्रिये  &  
रामाभिषेकं हर्षाय  % अन्त्यजा अपि मेनिरे  ॥ न्स्प्_४८।३२ ॥  
गृहालङ्करणं कुर्वन्त्य्  $ अद्य लोका मनोहरम्  &  
त्वयाद्य न कृतं कस्माद्  % इत्य् उक्त्वा च महीपतिः  ॥ न्स्प्_४८।३३ ॥  
ज्वालयित्वा गृहे दीपान्  $ प्रविवेश गृहं नृपः  &  
अशोभनाङ्गीं कैकेयीं  % स्वपत्नीं पतितां भुवि  ॥ न्स्प्_४८।३४ ॥  
दृष्ट्वा दशरथः प्राह  $ तस्याः प्रियम् इदं त्व् इति  &  
आश्लिष्योत्थाय तां राजा  % शृणु मे परमं वचः  ॥ न्स्प्_४८।३५ ॥  
स्वमातुर् अधिकां नित्यं  $ यस् ते भक्तिं करोति वै  &  
तस्याभिषेकं रामस्य  % श्वो भविष्यति शोभने  ॥ न्स्प्_४८।३६ ॥  
इत्युक्ता पार्थिवेनापि  $ किञ्चिन् नोवाच सा शुभा  &  
मुञ्चन्ती दीर्घम् उष्णं च  % रोषोच्छ्वासं मुहुर् मुहुः  ॥ न्स्प्_४८।३७ ॥  
तस्थाव् आश्लिष्य हस्ताभ्यां  $ पार्थिवः प्राह रोषिताम्  &  
किं ते कैकेयि दुःखस्य  % कारणं वद शोभने  ॥ न्स्प्_४८।३८ ॥  
वस्त्राभरणरत्नादि  $ यद् यद् इच्छसि शोभने  &  
तत् त्वं गृह्णीष्व निःशङ्कं  % भाण्डारात् सुखिनी भव  ॥ न्स्प्_४८।३९ ॥  
भाण्डारेण मम शुभे  $ श्वो ऽर्थसिद्धिर् भविष्यति  &  
यदाभिषेकं सम्प्राप्ते  % रामे राजीवलोचने  ॥ न्स्प्_४८।४० ॥  
भाण्डागारस्य मे द्वारं  $ मया मुक्तं निरर्गलम्  &  
भविष्यति पुनः पूर्णं  % रामे राज्यं प्रशासति  ॥ न्स्प्_४८।४१ ॥  
बहु मानय रामस्य  $ अभिषेकं महात्मनः  &  
इत्युक्ता राजवर्येण  % कैकेयी पापलक्षणा  ॥ न्स्प्_४८।४२ ॥  
कुमतिर् निर्घृणा दुष्टा  $ कुब्जया शिक्षिताब्रवीत्  &  
राजानं स्वपतिं वाक्यं  % क्रूरम् अत्यन्तनिष्ठुरम्  ॥ न्स्प्_४८।४३ ॥  
रत्नादि सकलं यत् ते  $ तन् ममैव न संशयः  &  
देवासुरमहायुद्धे  % प्रीत्या यन् मे वरद्वयम्  ॥ न्स्प्_४८।४४ ॥  
पुरा दत्तं त्वया राजंस्  $ तद् इदानीं प्रयच्छ मे  &  
इत्युक्तः पार्थिवः प्राह  % कैकेयीम् अशुभां तदा  ॥ न्स्प्_४८।४५ ॥  
अदत्तम् अप्य् अहं दास्ये  $ तव नान्यस्य वा शुभे  &  
किं मे प्रतिश्रुतं पूर्वं  % दत्तम् एव मया तव  ॥ न्स्प्_४८।४६ ॥  
शुभाङ्गी भव कल्याणि  $ त्यज कोपम् अनर्थकम्  &  
रामाभिषेकजं हर्षं  % भजोत्तिष्ठ सुखी भव  ॥ न्स्प्_४८।४७ ॥  
इत्युक्ता राजवर्येण  $ कैकेयी कलहप्रिया  &  
उवाच परुषं वाक्यं  % राज्ञो मरणकारणम्  ॥ न्स्प्_४८।४८ ॥  
वरद्वयं पूर्वदत्तं  $ यदि दास्यसि मे विभो  &  
श्वोभूते गच्छतु वनं  % रामो ऽयं कोशलात्मजः  ॥ न्स्प्_४८।४९ ॥  
द्वादशाब्दं निवसतु  $ त्वद्वाक्याद् दण्डके वने  &  
अभिषेकं च राज्यं च  % भरतस्य भविष्यति  ॥ न्स्प्_४८।५० ॥  
इत्य् आकर्ण्य स कैकेय्या  $ वचनं घोरम् अप्रियम्  &  
पपात भुवि निःसञ्ज्ञो  % राजा सापि विभूषिता  ॥ न्स्प्_४८।५१ ॥  
रात्रिशेषं नयित्वा तु  $ प्रभाते सा मुदावती  &  
दूतं सुमन्त्रम् आहैवं  % राम आनीयताम् इति  ॥ न्स्प्_४८।५२ ॥  
रामस् तु कृतपुण्याहः  $ कृतस्वस्त्ययनो द्विजैः  &  
यागमण्डपमध्यस्थः  % शङ्खतूर्यरवान्वितः  ॥ न्स्प्_४८।५३ ॥  
तम् आसाद्य ततो दूतः  $ प्रणिपत्य पुरःस्थितः  &  
राम राम महाबाहो  % आज्ञापयति ते पिता  ॥ न्स्प्_४८।५४ ॥  
द्रुतम् उत्तिष्ठ गच्छ त्वं  $ यत्र तिष्ठति ते पिता  &  
इत्युक्तस् तेन दूतेन  % शीघ्रम् उत्थाय राघवः  ॥ न्स्प्_४८।५५ ॥  
अनुज्ञाप्य द्विजान् प्राप्तः  $ कैकेय्या भवनं प्रति  &  
प्रविशन्तं गृहं रामं  % कैकेयी प्राह निर्घृणा  ॥ न्स्प्_४८।५६ ॥  
पितुस् तव मतं वत्स  $ इदं ते प्रब्रवीम्य् अहम्  &  
वने वस महाबाहो  % गत्वा त्वं द्वादशाब्दकम्  ॥ न्स्प्_४८।५७ ॥  
अद्यैव गम्यतां वीर  $ तपसे धृतमानसः  &  
न चिन्त्यम् अन्यथा वत्स  % आदरात् कुरु मे वचः  ॥ न्स्प्_४८।५८ ॥  
एतच् छ्रुत्वा पितुर् वाक्यं  $ रामः कमललोचनः  &  
तथेत्य् आज्ञां गृहीत्वासौ  % नमस्कृत्य च ताव् उभौ  ॥ न्स्प्_४८।५९ ॥  
निष्क्रम्य तद्गृहाद् रामो  $ धनुर् आदाय वेश्मतः  &  
कौशल्यां च नमस्कृत्य  % सुमित्रां गन्तुम् उद्यतः  ॥ न्स्प्_४८।६० ॥  
तच् छ्रुत्वा तु ततः पौरा  $ दुःखशोकपरिप्लुताः  &  
विव्यथुश् चाथ सौमित्रिः  % कैकेयीं प्रति रोषितः  ॥ न्स्प्_४८।६१ ॥  
ततस् तं राघवो दृष्ट्वा  $ लक्ष्मणं रक्तलोचनम्  &  
वारयाम्_अस धर्मज्ञो  % धर्मवाग्भिर् महामतिः  ॥ न्स्प्_४८।६२ ॥  
ततस् तु तत्र ये वृद्धास्  $ तान् प्रणम्य मुनींश् च सः  &  
रामो रथं खिन्नसूतं  % प्रस्थानायारुरोह वै  ॥ न्स्प्_४८।६३ ॥  
आत्मीयं सकलं द्रव्यं  $ ब्राह्मणेभ्यो नृपात्मजः  &  
श्रद्धया परया दत्त्वा  % वस्त्राणि विविधानि च  ॥ न्स्प्_४८।६४ ॥  
तिस्रः श्वश्रूः समामन्त्र्य  $ श्वशुरं च विसञ्ज्ञितम्  &  
मुञ्चन्तम् अश्रुधाराणि  % नेत्रयोः शोकजानि च  ॥ न्स्प्_४८।६५ ॥  
पश्यती सर्वतः सीता  $ चारुरोह तथा रथम्  &  
रथम् आरुह्य गच्छन्तं  % सीतया सह राघवम्  ॥ न्स्प्_४८।६६ ॥  
दृष्ट्वा सुमित्रा वचनं  $ लक्ष्मणं चाह दुःखिता  &  
रामं दशरथं विद्धि  % मां विद्धि जनकात्मजाम्  ॥ न्स्प्_४८।६७ ॥  
अयोध्याम् अटवीं विद्धि  $ व्रज ताभ्यां गुणाकर  &  
मात्रैवमुक्तो धर्मात्मा  % स्तनक्षीरार्द्रदेहया  ॥ न्स्प्_४८।६८ ॥  
तां नत्वा चारुयानं तम्  $ आरुरोह स लक्ष्मणः  &  
गच्छतो लक्ष्मणो भ्राता  % सीता चैव पतिव्रता  ॥ न्स्प्_४८।६९ ॥  
रामस्य पृष्ठतो यातौ  $ पुराद् धीरौ महामते  &  
विधिच्छिन्नाभिषेकं तं  % रामं राजीवलोचनम्  ॥ न्स्प्_४८।७० ॥  
अयोध्याया विनिष्क्रान्तम्  $ अनुयाताः पुरोहिताः  &  
मन्त्रिणः पौरमुख्याश् च  % दुःखेन महतान्विताः  ॥ न्स्प्_४८।७१ ॥  
तं च प्राप्य हि गच्छन्तं  $ रामम् ऊचुर् इदं वचः  &  
राम राम महाबाहो  % गन्तुं नार्हसि शोभन  ॥ न्स्प्_४८।७२ ॥  
राजन्न् अत्र निवर्तस्व  $ विहायास्मान् क्व गच्छसि  &  
इत्युक्तो राघवस् तैस् तु  % तान् उवाच दृढव्रतः  ॥ न्स्प्_४८।७३ ॥  
गच्छध्वं मन्त्रिणः पौरा  $ गच्छध्वं च पुरोधसः  &  
पित्रादेशं मया कार्यम्  % अभियास्यामि वै वनम्  ॥ न्स्प्_४८।७४ ॥  
द्वादशाब्दं व्रतं चैतन्  $ नीत्वाहं दण्डके वने  &  
आगच्छामि पितुः पादं  % मातॄणां द्रष्टुम् अञ्जसा  ॥ न्स्प्_४८।७५ ॥  
इत्य् उक्त्वा ताञ् जगामाथ  $ रामः सत्यपरायणः  &  
तं गच्छन्तं पुनर् याताः  % पृष्ठतो दुःखिता जनाः  ॥ न्स्प्_४८।७६ ॥  
पुनः प्राह स काकुत्स्थो  $ गच्छध्वं नगरीम् इमाम्  &  
मातॄश् च पितरं चैव  % शत्रुघ्नं नगरीम् इमाम्  ॥ न्स्प्_४८।७७ ॥  
प्रजाः समस्तास् तत्रस्था  $ राज्यं भरतम् एव च  &  
पालयध्वं महाभागास्  % तपसे याम्य् अहं वनम्  ॥ न्स्प्_४८।७८ ॥  
अथ लक्ष्मणम् आहेदं  $ वचनं राघवस् तदा  &  
सीताम् अर्पय राजानं  % जनकं मिथिलेश्वरम्  ॥ न्स्प्_४८।७९ ॥  
पितृमातृवशे तिष्ठ  $ गच्छ लक्ष्मण याम्य् अहम्  &  
इत्युक्तः प्राह धर्मात्मा  % लक्ष्मणो भ्रातृवत्सलः  ॥ न्स्प्_४८।८० ॥  
मैवम् आज्ञापय विभो  $ माम् अद्य करुणाकर  &  
गन्तुम् इच्छसि यत्र त्वम्  % अवश्यं तत्र याम्य् अहम्  ॥ न्स्प्_४८।८१ ॥  
इत्युक्तो लक्ष्मणेनासौ  $ सीतां ताम् आह राघवः  &  
सीते गच्छ ममादेशात्  % पितरं प्रति शोभने  ॥ न्स्प्_४८।८२ ॥  
सुमित्राया गृहे चापि  $ कौशल्यायाः सुमध्यमे  &  
निवर्तस्व हि तावत् त्वं  % यावद् आगमनं मम  ॥ न्स्प्_४८।८३ ॥  
इत्युक्ता राघवेनापि  $ सीता प्राह कृताञ्जलिः  &  
यत्र गत्वा वने वासं  % त्वं करोषि महाभुज  ॥ न्स्प्_४८।८४ ॥  
तत्र गत्वा त्वया सार्धं  $ वसाम्य् अहम् अरिन्दम  &  
वियोगं नो सहे राजंस्  % त्वया सत्यवता क्वचित्  ॥ न्स्प्_४८।८५ ॥  
अतस् त्वां प्रार्थयिष्यामि  $ दयां कुरु मम प्रभो  &  
गन्तुम् इच्छसि यत्र त्वम्  % अवश्यं तत्र याम्य् अहम्  ॥ न्स्प्_४८।८६ ॥  
नानायानैर् उपगताञ्  $ जनान् वीक्ष्य स पृष्ठतः  &  
योषितां च गणान् रामो  % वारयाम्_अस धर्मवित्  ॥ न्स्प्_४८।८७ ॥  
निवृत्त्य स्थीयतां स्वैरम्  $ अयोध्यायां जनाः स्त्रियः  &  
गत्वाहं दण्डकारण्यं  % तपसे धृतमानसः  ॥ न्स्प्_४८।८८ ॥  
कतिपयाब्दाद् आयास्ये  $ नान्यथा सत्यम् ईरितम्  &  
लक्ष्मणेन सह भ्रात्रा  % वैदेह्या च स्वभार्यया  ॥ न्स्प्_४८।८९ ॥  
जनान् निवर्त्य रामो ऽसौ  $ जगाम च गुहाश्रमम्  &  
गुहस् तु रामभक्तो ऽसौ  % स्वभावाद् एव वैष्णवः  ॥ न्स्प्_४८।९० ॥  
कृताञ्जलिपुटो भूत्वा  $ किं कर्तव्यम् इति स्थितः  &  
महता तपसआनीता  % गुरुणा या हि वः पुरा  ॥ न्स्प्_४८।९१ ॥  
भागीरथेन या भूमिं  $ सर्वपापहरा शुभा  &  
नानामुनिजनैर् जुष्टा  % कूर्ममत्स्यसमाकुला  ॥ न्स्प्_४८।९२ ॥  
गङ्गा तुङ्गोर्मिमालाढ्या  $ स्फटिकाभजलावहा  &  
गुहोपनीतनावा तु  % तां गङ्गां स महाद्युतिः  ॥ न्स्प्_४८।९३ ॥  
उत्तीर्य भगवान् रामो  $ भरद्वाजाश्रमं सुभम्  &  
प्रयागे तु ततस् तस्मिन्  % स्नात्वा तीर्थे यथाविधि  ॥ न्स्प्_४८।९४ ॥  
लक्ष्मणेन सह भ्रात्रा  $ राघवः सीतया सह  &  
भरद्वाजाश्रमे तत्र  % विश्रान्तस् तेन पूजितः  ॥ न्स्प्_४८।९५ ॥  
ततः प्रभाते विमले  $ तम् अनुज्ञाप्य राघवः  &  
भरद्वाजोक्तमार्गेण  % चित्रकूटं शनैर् ययौ  ॥ न्स्प्_४८।९६ ॥  
नानाद्रुमलताकीर्णं  $ पुण्यतीर्थम् अनुत्तमम्  &  
तापसं वेषम् आस्थाय  % जह्नुकन्याम् अतीत्य वै  ॥ न्स्प्_४८।९७ ॥  
गते रामे सभार्ये तु  $ सह भ्रात्रा ससारथौ  &  
अयोध्याम् अवसन् भूप  % नष्टसोभां सुदुःखिताः  ॥ न्स्प्_४८।९८ ॥  
नष्टसञ्ज्ञो दशरथः  $ श्रुत्वा वचनम् अप्रियम्  &  
रामप्रवासजननं  % कैकेय्या मुखनिःसृतम्  ॥ न्स्प्_४८।९९ ॥  
लब्धसञ्ज्ञः क्षणाद् राजा  $ राम रामेति चुक्रुशे  &  
कैकेय्य् उवाच भूपालं  % भरतं चाभिषेचय  ॥ न्स्प्_४८।१०० ॥  
सीतालक्ष्मणसंयुक्तो  $ रामचन्द्रो वनं गतः  &  
पुत्रशोकाभिसन्तप्तो  % राजा दशरथस् तदा  ॥ न्स्प्_४८।१०१ ॥  
विहाय देहं दुःखेन  $ देवलोकं गतस् तदा  &  
ततस् तस्य महापुर्य्याम्  % अयोध्यायाम् अरिन्दम  ॥ न्स्प्_४८।१०२ ॥  
रुरुदुर् दुःखशोकार्ता  $ जनाः सर्वे च योषितः  &  
कौशल्या च सुमित्रा च  % कैकेयी कष्टकारिणी  ॥ न्स्प्_४८।१०३ ॥  
परिवार्य मृतं तत्र  $ रुरुदुस् ताः पतिं ततः  &  
ततः पुरोहितस् तत्र  % वसिष्ठः सर्वधर्मवित्  ॥ न्स्प्_४८।१०४ ॥  
तैलद्रोण्यां विनिक्षिप्य  $ मृतं रजकलेवरम्  &  
दूतं वै प्रेषयाम्_अस  % सहमन्त्रिगणैः स्थितः  ॥ न्स्प्_४८।१०५ ॥  
स गत्वा यत्र भरतः  $ शत्रुघ्नेन सह स्थितः  &  
तत्र प्राप्य तथा वार्ता  % सन्निवर्त्य नृपात्मजौ  ॥ न्स्प्_४८।१०६ ॥  
ताव् आनीय ततः शीघ्रम्  $ अयोध्यां पुनर् आगतः  &  
क्रूराणि दृष्ट्वा भरतो  % निमित्तानि च वै पथि  ॥ न्स्प्_४८।१०७ ॥  
विपरीतं त्व् अयोध्यायाम्  $ इति मेने स पार्थिवः  &  
निःशोभां निर्गतश्रीकां  % दुःखशोकान्वितां पुरीम्  ॥ न्स्प्_४८।१०८ ॥  
कैकेय्यग्निविनिर्दग्धाम्  $ अयोध्यां प्रविवेश सः  &  
दुःखान्विता जनाः सर्वे  % तौ दृष्ट्वा रुरुदुर् भृशम्  ॥ न्स्प्_४८।१०९ ॥  
हा तात राम हा सीते  $ लक्ष्मणेति पुनः पुनः  &  
रुरोद भरतस् तत्र  % शत्रुघ्नश् च सुदुःखितः  ॥ न्स्प्_४८।११० ॥  
कैकेय्यास् तत्क्षणाच् छ्रुत्वा  $ चुक्रोध भरतस् तदा  &  
दुष्टा त्वं दुष्टचित्ता च  % यया रामः प्रवासितः  ॥ न्स्प्_४८।१११ ॥  
लक्ष्मणेन सह भ्रात्रा  $ राघवः सीतया वनम्  &  
साहसं किं कृतं दुष्टे  % त्वया सद्यो ऽल्पभाग्यया  ॥ न्स्प्_४८।११२ ॥  
उद्वास्य सीतया रामं  $ लक्ष्मणेन महात्मना  &  
ममैव पुत्रं राजानं  % करोत्व् इति मतिस् तव  ॥ न्स्प्_४८।११३ ॥  
दुष्टाया नष्टभाग्यायाः  $ पुत्रो ऽहं भाग्यवर्जितः  &  
भ्रात्रा रामेण रहितो  % नाहं राज्यं करोमि वै  ॥ न्स्प्_४८।११४ ॥  
यत्र रामो नरव्याघ्रः  $ पद्मपत्रायतेक्षणः  &  
धर्मज्ञो सर्वशास्त्रज्ञो  % मतिमान् बन्धुवत्सलः  ॥ न्स्प्_४८।११५ ॥  
सीता च यत्र वैदेही  $ नियमव्रतचारिणी  &  
पतिव्रता महाभागा  % सर्वलक्षणसंयुता  ॥ न्स्प्_४८।११६ ॥  
लक्ष्मणश् च महावीर्यो  $ गुणवान् भ्रातृवत्सलः  &  
तत्र यास्यामि कैकेयि  % महत् पापं त्वया कृतम्  ॥ न्स्प्_४८।११७ ॥  
राम एव मम भ्राता  $ ज्येष्ठो मतिमतां वरः  &  
स एव राजा दुष्टात्मे  % भृत्यो ऽहं तस्य वै सदा  ॥ न्स्प्_४८।११८ ॥  
इत्य् उक्त्वा मातरं तत्र  $ रुरोद भृशदुःखितः  &  
हा राजन् पृथिवीपाल  % मां विहाय सुदुःखितम्  ॥ न्स्प्_४८।११९ ॥  
क्व गतो ऽस्य् अद्य वै तात  $ किं करोमीह तद् वद  &  
भ्राता पित्रा समः क्वास्ते  % ज्येष्ठो मे करुनाकरः  ॥ न्स्प्_४८।१२० ॥  
सीता च मातृतुल्या मे  $ क्व गतो लक्ष्मणश् च ह  &  
इत्य् एवं विलपन्तं तं  % भरतं मन्त्रिभिः सह  ॥ न्स्प्_४८।१२१ ॥  
वसिष्ठो भगवान् आह  $ कालकर्मविभागवित्  &  
उत्तिष्ठोत्तिष्ठ वत्स त्वं  % न शोकं कर्तुम् अर्हसि  ॥ न्स्प्_४८।१२२ ॥  
कर्मकालवशाद् एव  $ पिता ते स्वर्गम् आस्थितः  &  
तस्य संस्कारकार्याणि  % कर्माणि कुरु शोभन  ॥ न्स्प्_४८।१२३ ॥  
रामो ऽपि दुष्टनाशाय  $ शिष्टानां पालनाय च  &  
अवतीर्णो जगत्स्वामी  % स्वांशेन भुवि माधवः  ॥ न्स्प्_४८।१२४ ॥  
प्रायस् तत्रास्ति रामेण  $ कर्तव्यं लक्ष्मणेन च  &  
यत्रासौ भगवान् वीरः  % कर्मणा तेन चोदितः  ॥ न्स्प्_४८।१२५ ॥  
तत् कृत्वा पुनर् आयाति  $ रामः कमललोचनः  &  
इत्युक्तो भरतस् तेन  % वसिष्ठेन महात्मना  ॥ न्स्प्_४८।१२६ ॥  
संस्कारं लम्भयाम्_अस  $ विधिदृष्टेन कर्मणा  &  
अग्निहोत्राग्निना दग्ध्वा  % पितुर् देहं विधानतः  ॥ न्स्प्_४८।१२७ ॥  
स्नात्वा सरय्वाः सलिले  $ कृत्वा तस्योदकक्रियाम्  &  
शत्रुघ्नेन सह श्रीमान्  % मातृभिर् बान्धवैः सह  ॥ न्स्प्_४८।१२८ ॥  
तस्यौर्ध्वदेहिकं कृत्वा  $ मन्त्रिणा मन्त्रिनायकः  &  
हस्त्यश्वरथपत्तीभिः  % सह प्रायान् महामतिः  ॥ न्स्प्_४८।१२९ ॥  
भरतो रामम् अन्वेष्टुं  $ राममार्गेण सत्तमः  &  
तम् आयान्तं महासेनं  % रामस्यानुविरोधिनम्  ॥ न्स्प्_४८।१३० ॥  
मत्वा तं भरतं शत्रुं  $ रामभक्तो गुहस् तदा  &  
स्वं सैन्यं वर्तुलं कृत्वा  % सन्नद्धः कवची रथी  ॥ न्स्प्_४८।१३१ ॥  
महाबलपरीवारो  $ रुरोध भरतं पथि  ॥ न्स्प्_४८।१३२ ॥  
सभ्रातृकं सभार्यं मे  $ रामं स्वामिनम् उत्तमम्  &  
प्रापयस् त्वं वनं दुष्ट  % साम्प्रतं हन्तुम् इच्छसि  ॥ न्स्प्_४८।१३३ ॥  
गमिष्यसि दुरात्मंस् त्वं  $ सेनया सह दुर्मते  &  
इत्युक्तो भरतस् तत्र  % गुहेन नृपनन्दनः  ॥ न्स्प्_४८।१३४ ॥  
तम् उवाच विनीतात्मा  $ रामायाथ कृताञ्जलिः  &  
यथा त्वं रामभक्तो ऽसि  % तथाहम् अपि भक्तिमान्  ॥ न्स्प्_४८।१३५ ॥  
प्रोषिते मयि कैकेय्या  $ कृतम् एतन् महामते  &  
रामस्यानयनार्थाय  % व्रजाम्य् अद्य महामते  ॥ न्स्प्_४८।१३६ ॥  
सत्यपूर्वं गमिष्यामि  $ पन्थानं देहि मे गुह  &  
इति विश्वासम् आनीय  % जाह्नवीं तेन तारितः  ॥ न्स्प्_४८।१३७ ॥  
नौकावृन्दैर् अनेकैस् तु  $ स्नात्वासौ जाह्नवीजले  &  
भरद्वाजाश्रमं प्राप्तो  % भरतस् तं महामुनिम्  ॥ न्स्प्_४८।१३८ ॥  
प्रणम्य शिरसा तस्मै  $ यथावृत्तम् उवाच ह  &  
भरद्वाजो ऽपि तं प्राह  % कालेन कृतम् ईदृशम्  ॥ न्स्प्_४८।१३९ ॥  
दुःखं न तावत् कर्तव्यं  $ रामार्थे ऽपि त्वयाधुना  &  
वर्तते चित्रकूटे ऽसौ  % रामः सत्यपराक्रमः  ॥ न्स्प्_४८।१४० ॥  
त्वयि तत्र गते वापि  $ प्रायो ऽसौ नागमिष्यति  &  
तथापि तत्र गच्छ त्वं  % यस् असौ वक्ति तत् कुरु  ॥ न्स्प्_४८।१४१ ॥  
रामस् तु सीतया सार्धं  $ वनखण्डे स्थितः शुभे  &  
लक्ष्मणस् तु महावीर्यो  % दुष्टालोकनतत्परः  ॥ न्स्प्_४८।१४२ ॥  
इत्युक्तो भरतस् तत्र  $ भारद्वाजेन धीमता  &  
उत्तीर्य यमुनां यातश्  % चित्रकूटं महान् अगम्  ॥ न्स्प्_४८।१४३ ॥  
स्थितो ऽसौ दृष्टवान् दूरात्  $ सधूलीं चोत्तरां दिशम्  &  
रामाय कथयित्वास  % तदादेशात् तु लक्ष्मणः  ॥ न्स्प्_४८।१४४ ॥  
वृक्षम् आरुह्य मेधावी  $ वीक्षमाणः प्रयत्नतः  &  
स ततो दृष्टवान् हृष्टाम्  % आयान्तीं महतीं चमूम्  ॥ न्स्प्_४८।१४५ ॥  
हस्त्यश्वरथसंयुक्तां  $ दृष्ट्वा रामम् अथाब्रवीत्  &  
हे भ्रातस् त्वं महाबाहो  % सीतापार्श्वे स्थिरो भव  ॥ न्स्प्_४८।१४६ ॥  
भूपो ऽस्ति बलवान् कश्चिद्  $ *धस्त्यश्वरथपत्तिभिः  &  
इत्य् आकर्ण्य वचस् तस्य  % लक्ष्मणस्य महात्मनः  ॥ न्स्प्_४८।१४७ ॥  
रामस् तम् अब्रवीद् वीरो  $ वीरं सत्यपराक्रमः  &  
प्रायेण भरतो ऽस्माकं  % द्रष्टुम् आयाति लक्ष्मण  ॥ न्स्प्_४८।१४८ ॥  
इत्य् एवं वदतस् तस्य  $ रामस्य विदितात्मनः  &  
आरात् संस्थाप्य सेनां तां  % भरतो विनयान्वितः  ॥ न्स्प्_४८।१४९ ॥  
ब्राह्मणैर् मन्त्रिभिः सार्धं  $ रुदन्न् आगत्य पादयोः  &  
रामस्य निपपाताथ  % वैदेह्या लक्ष्मणस्य च  ॥ न्स्प्_४८।१५० ॥  
मन्त्रिणो मातृवर्गश् च  $ स्निग्धबन्धुसुहृज्जनाः  &  
परिवार्य ततो रामं  % रुरुदुः शोककातराः  ॥ न्स्प्_४८।१५१ ॥  
स्वर्यातं पितरं ज्ञात्वा  $ ततो रामो महामतिः  &  
लक्ष्मणेन सह भ्रात्रा  % वैदेह्याथ समन्वितः  ॥ न्स्प्_४८।१५२ ॥  
स्नात्वा मलापहे तीर्थे  $ दत्त्वा च सलिलाञ् जलिम्  &  
मात्रादीन् अभिवाद्याथ  % रामो दुःखसमन्वितः  ॥ न्स्प्_४८।१५३ ॥  
उवाच भरतं राजन्  $ दुःखेन महतान्वितम्  &  
अयोध्यां गच्छ भरत  % इतः शीघ्रं महामते  ॥ न्स्प्_४८।१५४ ॥  
राज्ञा विहीनां नगरीं  $ अनाथां परिपालय  &  
इत्युक्तो भरतो प्राह  % रामं राजीवलोचनम्  ॥ न्स्प्_४८।१५५ ॥  
त्वाम् ऋते पुरुषव्याघ्र  $ न यास्ये ऽहम् इतो ध्रुवम्  &  
यत्र त्वं तत्र यास्यामि  % वैदेही लक्ष्मणो यथा  ॥ न्स्प्_४८।१५६ ॥  
इत्य् आकर्ण्य पुनः प्राह  $ भरतं पुरतः स्थितम्  &  
नृणां पितृसमो ज्येष्ठः  % स्वधर्मम् अनुवर्तिनाम्  ॥ न्स्प्_४८।१५७ ॥  
यथा न लङ्घ्यं वचनं  $ मया पितृमुखेरितम्  &  
तथा त्वया न लङ्घ्यं स्याद्  % वचनं मम सत्तम  ॥ न्स्प्_४८।१५८ ॥  
मत्समीपाद् इतो गत्वा  $ प्रजास् त्वं परिपालय  &  
द्वादशाब्दिकम् एतन् मे  % व्रतं पितृमुखेरितम्  ॥ न्स्प्_४८।१५९ ॥  
तद् अरण्ये चरित्वा तु  $ आगमिस्यामि ते ऽन्तिकम्  &  
गच्छ तिष्ठ ममादेशे  % न दुःखं कर्तुम् अर्हसि  ॥ न्स्प्_४८।१६० ॥  
इत्युक्तो भरतः प्राह  $ बाष्पपर्याकुलेक्षणः  &  
यथा पिता तथा त्वं मे  % नात्र कर्या विचारणा  ॥ न्स्प्_४८।१६१ ॥  
तवादेशान् मया कार्यं  $ देहि त्वं पादुके_२ मम  &  
नन्दिग्रामे वसिष्ये ऽहं  % पादुके_२ द्वादशाब्दिकम्  ॥ न्स्प्_४८।१६२ ॥  
त्वद्वेषम् एव मद्वेषं  $ त्वद्व्रतं मे महाव्रतम्  &  
त्वं द्वादशाब्दिकाद् ऊर्ध्वं  % यदि नायासि सत्तम  ॥ न्स्प्_४८।१६३ ॥  
ततो हविर् यथा चाग्नौ  $ प्रधक्ष्यामि कलेवरम्  &  
इत्य् एवं शपथं कृत्वा  % भरतो हि सुदुःखितः  ॥ न्स्प्_४८।१६४ ॥  
बहु प्रदक्षिणं कृत्वा  $ नमस्कृत्य च राघवम्  &  
पादुके_२ शिरसा स्थाप्य  % भरतः प्रस्थितः शनैः  ॥ न्स्प्_४८।१६५ ॥  
स कुर्वन् भ्रातुर् आदेशं  $ नन्दिग्रामे स्थितो वशी  &  
तपस्वी नियताहारः  % शाकमूलफलाशनः  ॥ न्स्प्_४८।१६६ ॥  
जटाकलापं शिरसा च बिभ्रत्  $ त्वचश् च वार्क्षीः किल वन्यभोजी  &  
रामस्य वाक्यादरतो हृदि स्थितं  % बभार भूभारम् अनिन्दितात्मा  ॥ न्स्प्_४८।१६७ ॥  
  
॥ इति श्रीनरसिंहपुराणे श्रीरामप्रादुर्भावे अष्टचत्वारिंशो ऽध्यायः ॥ नर्प् ४८ ॥  
  
____________________________________________________________________________  
  
  
मार्कण्डेय उवाच:  
गते ऽथ भरते तस्मिन्  $ रामः कमललोचनः  &  
लक्ष्मणेन सह भ्रात्रा  % भार्यया सीतया सह  ॥ न्स्प्_४९।१ ॥  
शाकमूलफलाहारो  $ विचचार महावने  &  
कदाचिल् लक्ष्मणम् ऋते  % रामदेवः प्रतापवान्  ॥ न्स्प्_४९।२ ॥  
चित्रकूटवनोद्देशे  $ वैदेह्युत्सङ्गम् आश्रितः  &  
सुष्वाप स मुहूर्तं तु  % ततः काको दुरात्मवान्  ॥ न्स्प्_४९।३ ॥  
सीताभिमुखम् अभ्येत्य  $ विददार स्तनान्तरम्  &  
विदार्य वृक्षम् आरुह्य  % स्थितो ऽसौ वायसाधमः  ॥ न्स्प्_४९।४ ॥  
ततः प्रबुद्धो रामो ऽसौ  $ दृष्ट्वा रक्तं स्तनान्तरे  &  
शोकाविष्टां तु सीतां ताम्  % उवाच कमलेक्षणः  ॥ न्स्प्_४९।५ ॥  
वद स्तनान्तरे भद्रे  $ तव रक्तस्य कारणम्  &  
इत्युक्ता सा च तं प्राह  % भर्तारं विनयान्विता  ॥ न्स्प्_४९।६ ॥  
पश्य राजेन्द्र वृक्षाग्रे  $ वायसं दुष्टचेष्टितम्  &  
अनेनैव कृतं कर्म  % सुप्ते त्वयि महामते  ॥ न्स्प्_४९।७ ॥  
रामो ऽपि दृष्टवान् काकं  $ तस्मिन् क्रोधम् अथाकरोत्  &  
इषीकास्त्रं समाधय  % ब्रह्मास्त्रेणाभिमन्त्रितम्  ॥ न्स्प्_४९।८ ॥  
काकम् उद्दिश्य चिक्षेप  $ सो ऽप्य् अधावद् भयान्वितः  &  
स त्व् इन्द्रस्य सुतो राजन्न्  % इन्द्रलोकं विवेश ह  ॥ न्स्प्_४९।९ ॥  
रामास्त्रं प्रज्वलद् दीप्तं  $ तस्यानु प्रविवेश वै  &  
विदितार्थश् च देवेन्द्रो  % देवैः सह समन्वितः  ॥ न्स्प्_४९।१० ॥  
निष्क्रामयच् च तं दुष्टं  $ राघवस्यापकारिणम्  &  
ततो ऽसौ सर्वदेवैस् तु  % देवलोकाद् बहिः कृतः  ॥ न्स्प्_४९।११ ॥  
पुनः सो ऽप्य् अपतद् रामं  $ राजानं शरणं गतः  &  
पाहि राम महाबाहो  % अज्ञानाद् अपकारिणम्  ॥ न्स्प्_४९।१२ ॥  
इति ब्रुवन्तं तं प्राह  $ रामः कमललोचनः  &  
अमोघं च ममैवास्त्रम्  % अङ्गम् एकं प्रयच्छ वै  ॥ न्स्प्_४९।१३ ॥  
ततो जीवसि दुष्ट त्वम्  $ अपकारो महान् कृतः  &  
इत्युक्तो ऽसौ स्वकं नेत्रम्  % एकम् अस्त्राय दत्तवान्  ॥ न्स्प्_४९।१४ ॥  
अस्त्रं तन्नेत्रम् एकं तु  $ भस्मीकृत्य समाययौ  &  
ततः प्रभृति काकानां  % सर्वेषाम् एकनेत्रता  ॥ न्स्प्_४९।१५ ॥  
चक्षुषैकेन पश्यन्ति  $ हेतुना तेन पार्थिव  &  
उषित्वा तत्र सुचिरं  % चित्रकूटे स राघवः  ॥ न्स्प्_४९।१६ ॥  
जगाम दण्डकारण्यं  $ नानामुनिनिषेवितम्  &  
सभ्रातृकः सभार्यश् च  % तापसं वेषम् आस्थितः  ॥ न्स्प्_४९।१७ ॥  
धनुःपर्वसुपाणिश्च  $ सेषुधिश् च महाबलः  &  
ततो ददर्श तत्रस्थान्  % अम्बुभक्षान् महामुनीन्  ॥ न्स्प्_४९।१८ ॥  
अश्मकुट्टान् अनेकांश् च  $ दन्तोलूखलिनस् तथा  &  
पञ्चाग्निमध्यगान् अन्यान्  % अन्यान् उग्रतपश् चरान्  ॥ न्स्प्_४९।१९ ॥  
तान् दृष्ट्वा प्रणिपत्योच्चै  $ रामस् तैश् चाभिनन्दितः  &  
ततो ऽखिलं वनं दृष्ट्वा  % रामः साक्षाज् जनार्दनः  ॥ न्स्प्_४९।२० ॥  
भ्रातृभार्यासहायश् च  $ सम्प्रतस्थे महामतिः  &  
दर्शयित्वा तु सीतायै  % वनं कुसुमितं शुभम्  ॥ न्स्प्_४९।२१ ॥  
नानाश्चर्यसमायुक्तं  $ शनैर् गच्छन् स दृष्टवान्  &  
कृष्णाङ्गं रक्तनेत्रं तु  % स्थूलशैलसमानकम्  ॥ न्स्प्_४९।२२ ॥  
शुभ्रदंष्ट्रं महाबाहुं  $ सन्ध्याघनशिरोरुहम्  &  
मेघस्वनं सापराधं  % शरं सन्धाय राघवः  ॥ न्स्प्_४९।२३ ॥  
विव्याध राक्षसं क्रोधाल्  $ लक्ष्मणेन सह प्रभुः  &  
अन्यैर् अवध्यं हत्वा तं  % गिरिगर्ते महातनुम्  ॥ न्स्प्_४९।२४ ॥  
शिलाभिश् छाद्य गतवाञ्  $ शरभङ्गाश्रमं ततः  &  
तं नत्वा तत्र विश्रम्य  % तत्कथातुष्टमानसः  ॥ न्स्प्_४९।२५ ॥  
तीक्ष्णाश्रमम् उपागम्य  $ दृष्टवांस् तं महामुनिम्  &  
तेनादिष्टेन मार्गेण  % गत्वागस्त्यं ददर्श ह  ॥ न्स्प्_४९।२६ ॥  
खड्गं तु विमलं तस्माद्  $ अवाप रघुनन्दनः  &  
इषुधि चाक्षयशरं  % चापं चैव तु वैष्णवम्  ॥ न्स्प्_४९।२७ ॥  
ततो ऽगस्त्याश्रमाद् रामो  $ भ्रातृभार्यासमन्वितः  &  
गोदावर्याः समीपे तु  % पञ्चवट्याम् उवास सः  ॥ न्स्प्_४९।२८ ॥  
ततो जटायुर् अभ्येत्य  $ रामं कमललोचनम्  &  
नत्वा स्वकुलम् आख्याय  % स्थितवान् गृध्रनायकः  ॥ न्स्प्_४९।२९ ॥  
रामो ऽपि तत्र तं दृष्ट्वा  $ आत्मवृत्तं विशेषतः  &  
कथयित्वा तु तं प्राह  % सीतां रक्ष महामते  ॥ न्स्प्_४९।३० ॥  
इत्युक्तो ऽसौ जटायुस् तु  $ रामम् आलिङ्ग्य सादरम्  &  
कार्यार्थं तु गते रामे  % भ्रात्रा सह वनान्तरम्  ॥ न्स्प्_४९।३१ ॥  
अहं रक्ष्यामि ते भार्यां  $ स्थीयताम् अत्र शोभन  &  
इत्य् उक्त्वा गतवान् रामं  % गृध्रराजः स्वम् आश्रमम्  ॥ न्स्प्_४९।३२ ॥  
समीपे दक्षिणे भागे  $ नानापक्षिनिषेविते  &  
वसन्तं राघवं तत्र  % सीतया सह सुन्दरम्  ॥ न्स्प्_४९।३३ ॥  
मन्मथाकारसदृशं  $ कथयन्तं महाकथाः  &  
कृत्वा मायामयं रूपं  % लावण्यगुणसंयुतम्  ॥ न्स्प्_४९।३४ ॥  
मदनाक्रान्तहृदया  $ कदाचिद् रावणानुजा  &  
गायन्ती सुस्वरं गीतं  % शनैर् आगत्य राक्षसी  ॥ न्स्प्_४९।३५ ॥  
ददर्श रामम् आसीनं  $ कानने सीतया सह  &  
अथ शूर्पणखा घोरा  % मायारूपधरा शुभा  ॥ न्स्प्_४९।३६ ॥  
निःशङ्का दुष्टचित्ता सा  $ राघवं प्रत्यभाषत  &  
भज मां कान्त कल्याणीं  % भजन्तीं कामिनीम् इह  ॥ न्स्प्_४९।३७ ॥  
भजमानां त्यजेद् यस् तु  $ तस्य दोषो महान् भवेत्  &  
इत्युक्तः शूर्पणखया  % रामस् ताम् आह पार्थिवः  ॥ न्स्प्_४९।३८ ॥  
कलत्रवान् अहं बाले  $ कनीयांसं भजस्व मे  &  
इति श्रुत्वा ततः प्राह  % राक्षसी कामरूपिणी  ॥ न्स्प्_४९।३९ ॥  
अतीव निपुणा चाहं  $ रतिकर्मणि राघव  &  
त्यक्त्वैनाम् अनभिज्ञां त्वं  % सीतां मां भज शोभनम्  ॥ न्स्प्_४९।४० ॥  
इत्य् आकर्ण्य वचः प्राह  $ रामस् तां धर्मतत्परः  &  
परस्त्रियं न गच्छे ऽहं  % त्वम् इतो गच्छ लक्ष्मणम्  ॥ न्स्प्_४९।४१ ॥  
तस्य नात्र वने भार्या  $ त्वाम् असौ सङ्ग्रहीष्यति  &  
इत्युक्ता सा पुनः प्राह  % रामं राजीवलोचनम्  ॥ न्स्प्_४९।४२ ॥  
यथा स्याल् लक्ष्मणो भर्ता  $ तथा त्वं देहि पत्रकम्  &  
तथैवम् उक्त्वा मतिमान्  % रामः कमललोचनः  ॥ न्स्प्_४९।४३ ॥  
छिन्ध्य् अस्या नासिकाम् इति  $ मोक्तव्या नात्र संशयः  &  
इति रामो महाराजो  % लिख्य पत्रं प्रदत्तवान्  ॥ न्स्प्_४९।४४ ॥  
सा गृहीत्वा तु तत्पत्रं  $ गत्वा तस्मान् मुदान्विता  &  
गत्वा दत्तवती तद्वल्  % लक्ष्मणाय महात्मने  ॥ न्स्प्_४९।४५ ॥  
तां दृष्ट्वा लक्ष्मणः प्राह  $ राक्षसीं कामरूपिणीम्  &  
न लङ्घ्यं रघववचो  % मया तिष्ठात्मकश्मले  ॥ न्स्प्_४९।४६ ॥  
तां प्रगृह्य ततः खड्गम्  $ उद्यम्य विमलं सुधीः  &  
तेन तत्कर्णनासां तु  % विच्छेद तिलकाण्डवत्  ॥ न्स्प्_४९।४७ ॥  
छिन्ननासा ततः सा तु  $ रुरोद भृशदुःखिता  &  
हा दशास्य मम भ्रातः  % सर्वदेवविमर्दक  ॥ न्स्प्_४९।४८ ॥  
हा कष्टं कुम्भकर्णाद्या-  $ -याता मे चापदा परा  &  
हा हा कष्टं गुणनिधे  % विभीषण महामते  ॥ न्स्प्_४९।४९ ॥  
इत्य् एवम् आर्ता रुदती  $ सा गत्वा खरदूषणौ  &  
त्रिशिरसं च सा दृष्ट्वा  % निवेद्यात्मपराभवम्  ॥ न्स्प्_४९।५० ॥  
रामम् आह जनस्थाने  $ भ्रात्रा सह महाबलम्  &  
ज्ञात्वा ते राघवं क्रुद्धाः  % प्रेषयाम्_असुर् ऊर्जितान्  ॥ न्स्प्_४९।५१ ॥  
चतुर्दशसहस्राणि  $ राक्षसानां बलीयसाम्  &  
अग्रे निजग्मुस् तेनैव  % रक्षसां नायकास् त्रयः  ॥ न्स्प्_४९।५२ ॥  
रावणेन नियुक्तास् ते  $ पुरैव तु महाबलाः  &  
महाबलपरीवारा  % जनस्थानम् उपागताः  ॥ न्स्प्_४९।५३ ॥  
क्रोधेन महताविष्टा  $ दृष्ट्वा तां छिन्ननासिकाम्  &  
रुदतीम् अश्रुदिग्धाङ्गीं  % भगिनीं रावणस्य तु  ॥ न्स्प्_४९।५४ ॥  
रामो ऽपि तद्बलं दृष्ट्वा  $ राक्षसानां बलीयसाम्  &  
संस्थाप्य लक्ष्मणं तत्र  % सीताया रक्षणं प्रति  ॥ न्स्प्_४९।५५ ॥  
गत्वा तु प्रहितैस् तत्र  $ राक्षसैर् बलदर्पितैः  &  
चतुर्दशसहस्रं तु  % राक्षसानां महाबलम्  ॥ न्स्प्_४९।५६ ॥  
क्षणेन निहतं तेन  $ शरैर् अग्निशिखोपमैः  &  
खरश् च निहतस् तेन  % दूषणश् च महाबलः  ॥ न्स्प्_४९।५७ ॥  
त्रिशिराश् च महारोषाद्  $ रणे रामेण पातितः  &  
हत्वा तान् राक्षसान् दुष्टान्  % रामश् चाश्रमम् आविशत्  ॥ न्स्प्_४९।५८ ॥  
शूर्पणखा च रुदती  $ रावणान्तिकम् आगता  &  
छिन्ननासां च तां दृष्ट्वा  % रावणो भगिनीं तदा  ॥ न्स्प्_४९।५९ ॥  
मारीचं प्राह दुर्बुद्धिः  $ सीताहरणकर्मणि  &  
पुष्पकेण विमानेन  % गत्वाहं त्वं च मातुल  ॥ न्स्प्_४९।६० ॥  
जनस्थानसमीपे तु  $ स्थित्वा तत्र ममाज्ञया  &  
सौवर्णमृगरूपं त्वम्  % आस्थाय तु शनैः शनैः  ॥ न्स्प्_४९।६१ ॥  
गच्छ त्वं तत्र कार्यार्थं  $ यत्र सीता व्यवस्थिता  &  
दृष्ट्वा सा मृगपोतं त्वां  % सौवर्णं त्वयि मातुल  ॥ न्स्प्_४९।६२ ॥  
स्पृहां करिष्यते रामं  $ प्रेषयिष्यति बन्धने  &  
तद्वाक्यात् तत्र गछन्तं  % धावस्व गहने वने  ॥ न्स्प्_४९।६३ ॥  
लक्ष्मणस्यापकर्षार्थं  $ वक्तव्यं वागुदीरणम्  &  
ततः पुष्पकम् आरुह्य  % मायारूपेण चाप्य् अहम्  ॥ न्स्प्_४९।६४ ॥  
तां सीताम् अहम् आनेष्ये  $ तस्याम् आसक्तमानसः  &  
त्वम् अपि स्वेच्छया पश्चाद्  % आगमिष्यसि शोभन  ॥ न्स्प्_४९।६५ ॥  
इत्युक्ते रावणेनाथ  $ मारीचो वाक्यम् अब्रवीत्  &  
त्वम् एव गच्छ पापिष्ठ  % नाहं गच्छामि तत्र वै  ॥ न्स्प्_४९।६६ ॥  
पुरैवानेन रामेण  $ व्यथितो ऽहं मुनेर् मखे  &  
इत्युक्तवति मारीचे  % रावणः क्रोधमूर्च्छितः  ॥ न्स्प्_४९।६७ ॥  
मारीचं हन्तुम् आरेभे  $ मारीचो ऽप्य् आह रावणम्  &  
तव हस्तवधाद् वीर  % रामेण मरणं वरम्  ॥ न्स्प्_४९।६८ ॥  
अहं गमिष्यामि तत्र  $ यत्र त्वं नेतुम् इच्छसि  &  
अथ पुष्पकम् आरुह्य  % जनस्थानम् उपागतः  ॥ न्स्प्_४९।६९ ॥  
मारीचस् तत्र सौवर्णं  $ मृगम् आस्थाय चाग्रतः  &  
जगाम यत्र सा सीता  % वर्तते जनकात्मजा  ॥ न्स्प्_४९।७० ॥  
सौवर्णं मृगपोतं तु  $ दृष्ट्वा सीता यशस्विनी  &  
भाविकर्मवशाद् रामम्  % उवाच पतिम् आत्मनः  ॥ न्स्प्_४९।७१ ॥  
गृहीत्वा देहि सौवर्णं  $ मृगपोतं नृपात्मज  &  
अयोधायां तु मद्गेहे  % क्रीडनार्थम् इदं मम  ॥ न्स्प्_४९।७२ ॥  
तयैवम् उक्तो रामस् तु  $ लक्ष्मणं स्थाप्य तत्र वै  &  
रक्षणार्थं तु सीताया  % गतो ऽसौ मृगपृष्ठतह्  ॥ न्स्प्_४९।७३ ॥  
रामेण चानुयातो ऽसौ  $ अभ्यधावद् वने मृगः  &  
ततः सरेण विव्याध  % रामस् तं मृगपोतकम्  ॥ न्स्प्_४९।७४ ॥  
हा लक्ष्मणेति चोक्त्वासौ  $ निपपात महीतले  &  
मारीचः पर्वताकारस्  % तेन नष्टो बभूव सः  ॥ न्स्प्_४९।७५ ॥  
आकर्ण्य रुदतः शब्दं  $ सीता लक्ष्मणम् अब्रवीत्  &  
गच्छ लक्ष्मण पुत्र त्वं  % यत्रायं शब्द उत्थितः  ॥ न्स्प्_४९।७६ ॥  
भ्रातुर् ज्येष्ठस्य तत् त्वं वै  $ रुदतः श्रूयते ध्वनिः  &  
प्रायो रामस्य सन्देहं  % लक्षये ऽहम् महात्मनः  ॥ न्स्प्_४९।७७ ॥  
इत्युक्तः स तथा प्राह  $ लक्ष्मणस् ताम् अनिन्दिताम्  &  
न हि रामस्य सन्देहो  % न भयं विद्यते क्वचित्  ॥ न्स्प्_४९।७८ ॥  
इति ब्रुवानं तं सीता  $ भाविकर्मबलाद् भृतम्  &  
लक्ष्मणं प्राह वैदेही  % विरुद्धवचनं तदा  ॥ न्स्प्_४९।७९ ॥  
मृते रामे तु माम् इच्छन्न्  $ अतस् त्वं न गमिष्यसि  &  
इत्युक्तः स विनीतात्मा  % असहन्न् अप्रियं वचः  ॥ न्स्प्_४९।८० ॥  
जगाम रामम् अन्वेष्टुं  $ तदा पार्थिवनन्दनः  &  
सन्न्यासवेषम् आस्थाय  % रावणो ऽपि दुरात्मवान्  ॥ न्स्प्_४९।८१ ॥  
स सीतापार्श्वम् आसाद्य  $ वचनं चेदम् उक्तवान्  &  
आगतो भरतः श्रीमान्  % अयोध्याया महामतिः  ॥ न्स्प्_४९।८२ ॥  
रामेण सह सम्भाष्य  $ स्थितवांस् तत्र कानने  &  
मां च प्रेषितवान् रामो  % विमानम् इदम् आरुह  ॥ न्स्प्_४९।८३ ॥  
अयोध्यां याति रामस् तु  $ भरतेन प्रसादितः  &  
मृगबालं तु वैदेहि  % क्रीडार्थं ते गृहीतवान्  ॥ न्स्प्_४९।८४ ॥  
क्लेशितासि महारण्ये  $ बहुकालं त्वम् ईदृशम्  &  
सम्प्राप्तराज्यस् ते भर्ता  % रामः स रुचिराननः  ॥ न्स्प्_४९।८५ ॥  
लक्ष्मणश् च विनीतात्मा  $ विमानम् इदम् आरुह  &  
इत्युक्ता सा तथा गत्वा  % नीता तेन महात्मना  ॥ न्स्प्_४९।८६ ॥  
आरुरोह विमानं तु  $ छद्मना प्रेरिता सती  &  
तज् जगाम ततः शीघ्रं  % विमानं दक्षिणां दिशम्  ॥ न्स्प्_४९।८७ ॥  
ततः सीता सुदुःखार्ता  $ विललाप सुदुःखिता  &  
विमाने खे ऽपि रोदन्त्याश्  % चक्रे स्पर्शं न राक्षसः  ॥ न्स्प्_४९।८८ ॥  
रावणः स्वेन रूपेण  $ बभूवाथ महातनुः  &  
दशग्रीवं महाकायं  % दृष्ट्वा सीता सुदुःखिता  ॥ न्स्प्_४९।८९ ॥  
हा राम वञ्चिताद्याहं  $ केनापि च्छद्मरूपिणा  &  
रक्षसा घोररूपेण  % त्रायस्वेति भयार्दिता  ॥ न्स्प्_४९।९० ॥  
हे लक्ष्मण महाबाहो  $ मां हि दुष्टेन रक्षसा  &  
द्रुतम् आगत्य रक्षस्व  % नीयमानाम् अथाकुलाम्  ॥ न्स्प्_४९।९१ ॥  
एवं प्रलपमानायाः  $ सीतायास् तन् महत् स्वनम्  &  
आकर्ण्य गृध्रराजस् तु  % जटायुस् तत्र चागतः  ॥ न्स्प्_४९।९२ ॥  
तिष्ठ रावण दुष्टात्मन्  $ मुञ्च मुञ्चात्र मैथिलीम्  &  
इत्य् उक्त्वा युयुधे तेन  % जटायुस् तत्र वीर्यवान्  ॥ न्स्प्_४९।९३ ॥  
पक्षाभ्यां ताडयाम्_अस  $ जटायुस् तस्य वक्षसि  &  
ताडयन्तं तु तं मत्वा  % बलवान् इति रावणः  ॥ न्स्प्_४९।९४ ॥  
तुण्डचञ्चुप्रहारैस् तु  $ भृशं तेन प्रपीडितः  &  
तत उत्थाप्य वेगेन  % चन्द्रहासम् असिं महत्  ॥ न्स्प्_४९।९५ ॥  
जघान तेन दुष्टात्मा  $ जटायुं धर्मचारिणम्  &  
निपपात महीपृष्ठे  % जटायुः क्षीणचेतनः  ॥ न्स्प्_४९।९६ ॥  
उवाच च दशग्रीवं  $ दुष्टात्मन् न त्वया हतः  &  
चन्द्रहासस्य वीर्येण  % हतो ऽहं राक्षसाधम  ॥ न्स्प्_४९।९७ ॥  
निरायुधं को हनेन् मूढ  $ सायुधस् त्वाम् ऋते जनः  &  
सीतापहरणं विद्धि  % मृत्युस् ते दुष्ट राक्षस  ॥ न्स्प्_४९।९८ ॥  
दुष्ट रावण रामस् त्वां  $ वधिष्यति न संशयः  &  
रुदती दुःखशोकार्ता  % जटायुं प्राह मैथिली  ॥ न्स्प्_४९।९९ ॥  
मत्कृते मरणम् यस्मात्  $ त्वया प्राप्तं द्विजोत्तम  &  
तस्माद् रामप्रसादेन  % विष्णुलोकम् अवाप्स्यसि  ॥ न्स्प्_४९।१०० ॥  
यावद् रामेण सङ्गस् ते  $ भविष्यति महाद्विज  &  
तावत् तिष्ठन्तु ते प्राणा  % इत्य् उक्त्वा तु खगोत्तमम्  ॥ न्स्प्_४९।१०१ ॥  
ततस् तान्य् अर्पितान्य् अङ्गाद्  $ भूषणानि विमुच्य सा  &  
शीघ्रं निबध्य वस्त्रेण  % रामहस्तं गमिष्यथ  ॥ न्स्प्_४९।१०२ ॥  
इत्य् उक्त्वा पातयाम्_अस  $ भूमौ सीता सुदुःखिता  &  
एवं हृत्वा स सीतां तु  % जटायुं पात्य भूतले  ॥ न्स्प्_४९।१०३ ॥  
पुष्पकेण गतः शीघ्रं  $ लङ्कां दुष्टनिशाचरः  &  
अशोकवनिकामध्ये  % स्थापयित्वा स मैथिलीम्  ॥ न्स्प्_४९।१०४ ॥  
इमाम् अत्रैव रक्षध्वं  $ राक्षस्यो विकृताननाः  &  
इत्य् आदिश्य गृहं यातो  % रावणो राक्षसेश्वरः  ॥ न्स्प्_४९।१०५ ॥  
लङ्कानिवासिनश् चोचुर्  $ एकान्तं च परस्परम्  &  
अस्याः पुर्या विनाशार्थं  % स्थापितेयं दुरात्मना  ॥ न्स्प्_४९।१०६ ॥  
राक्षसीभिर् विरूपाभी  $ रक्ष्यमाणा समन्ततः  &  
सीता च दुःखिता तत्र  % स्मरन्ती रामम् एव सा  ॥ न्स्प्_४९।१०७ ॥  
उवास सा सुदुःखार्ता  $ दुःखिता रुदती भृशम्  &  
यथा ज्ञानखले देवी  % हंसयाना सरस्वती  ॥ न्स्प्_४९।१०८ ॥  
सुग्रीवभृत्या हरयश्  $ चतुरश् च यदृच्छया  &  
वस्त्रबद्धं तयोत्सृष्टं  % गृहीत्वा भूषणं द्रुतम्  ॥ न्स्प्_४९।१०९ ॥  
स्वभर्त्रे विनिवेद्योचुः  $ सुग्रीवाय महात्मने  &  
अरण्ये ऽभून् महायुद्धं  % जटायो रावणस्य च  ॥ न्स्प्_४९।११० ॥  
अथ रामश् च तं हत्वा  $ मारीचं माययागतम्  &  
निवृत्तो लक्षणं दृष्ट्वा  % तेन गत्वा स्वम् आश्रमम्  ॥ न्स्प्_४९।१११ ॥  
सीताम् अपश्यन् दुःखार्तः  $ प्ररुरोद स राघवः  &  
लक्ष्मणश् च महातेजा  % रुरोद भृशदुःखितः  ॥ न्स्प्_४९।११२ ॥  
बहुप्रकारम् अस्वस्थं  $ रुदन्तं राघवं तदा  &  
भूतले पतितं धीमान्  % उत्थाप्याश्वास्य लक्ष्मणः  ॥ न्स्प्_४९।११३ ॥  
उवाच वचनं प्राप्तं  $ तदा यत् तच् छृणुष्व मे  &  
अतिवेलं महाराज  % न शोकं कर्तुम् अर्हसि  ॥ न्स्प्_४९।११४ ॥  
उत्तिष्ठोत्तिष्ठ शीघ्रं त्वं  $ सीतां मृगयितुं प्रभो  &  
इत्य् एवं वदता तेन  % लक्ष्मणेन महात्मना  ॥ न्स्प्_४९।११५ ॥  
उत्थापितो नरपतिर्  $ दुःखितो दुःखितेन तु  &  
भ्रात्रा सह जगामाथ  % सीतां मृगयितुं वनम्  ॥ न्स्प्_४९।११६ ॥  
वनानि सर्वाणि विशोध्य राघवो  $ गिरीन् समस्तान् गिरिसानुगोचरान्  &  
तथा मुनीनाम् अपि चाश्रमान् बहूंस्  % तृणादिवल्लीगहनेषु भूमिषु  ॥ न्स्प्_४९।११७ ॥  
नदीतटे भूविवरे गुहायां  $ निरीक्षमाणो ऽपि महानुभावः  &  
प्रियाम् अपश्यन् भृशदुःखितस् तदा  % जटायुषं वीक्ष्य च घातितं नृपः  ॥ न्स्प्_४९।११८ ॥  
अहो भवान् केन हतस् त्वम् ईदृशीं  $ दशाम् अवाप्तो ऽसि मृतो ऽसि जीवसि  &  
ममाद्य सर्वं समदुःखितस्य भोः  % पत्नीवियोगाद् इह चागतस्य वै  ॥ न्स्प्_४९।११९ ॥  
इत्युक्तमात्रे विहगो ऽथ कृच्छ्राद्  $ उवाच वाचं मधुरां तदानीम्  &  
शृणुष्व राजन् मम वृत्तम् अत्र  % वदामि दृष्टं च कृतं च सद्यः  ॥ न्स्प्_४९।१२० ॥  
दशाननस् ताम् अपनीय मायया  $ सीतां समारोप्य विमानम् उत्तमम्  &  
जगाम खे दक्षिणदिङ्मुखो ऽसौ  % सीता च माता विललाप दुःखिता  ॥ न्स्प्_४९।१२१ ॥  
आकर्ण्य सीतास्वनम् आगतो ऽहं  $ सीतां विमोक्तुं स्वबलेन राघव  &  
युद्धं च तेनाहम् अतीव कृत्वा  % हतः पुनः खड्गबलेन रक्षसा  ॥ न्स्प्_४९।१२२ ॥  
वैदेहिवाक्याद् इह जीवता मया  $ दृष्टो भवान् स्वर्गम् इतो गमिष्ये  &  
मा राम शोकं कुरु भूमिपाल  % जह्य् अद्य दुष्टं सगणं तु नैरृतम्  ॥ न्स्प्_४९।१२३ ॥  
रामो जटायुषेत्युक्तः  $ पुनस् तं चाह शोकतः  &  
स्वस्त्य् अस्तु ते द्विजवर  % गतिस् तु परमास्तु ते  ॥ न्स्प्_४९।१२४ ॥  
ततो जटायुः स्वं देहं  $ विहाय गतवान् दिवम्  &  
विमानेन तु रम्येण  % सेव्यमानो ऽप्सरोगणैः  ॥ न्स्प्_४९।१२५ ॥  
रामो ऽपि दग्ध्वा तद्देहं  $ स्नातो दत्त्वा जलाञ्जलिम्  &  
भ्रात्रा स गच्छन् दुःखार्तो  % राक्षसीं पथि दृष्टवान्  ॥ न्स्प्_४९।१२६ ॥  
उद्वमन्तीं महोल्काभां  $ विवृतास्यां भयङ्करीम्  &  
क्षयं नयन्तीं जन्तून् वै  % पातयित्वा गतो रुषा  ॥ न्स्प्_४९।१२७ ॥  
गच्छन् वनान्तरं रामः  $ स कबन्धं ददर्श ह  &  
विरूपं जठरमुखं  % दीर्घबाहुं घनस्तनम्  ॥ न्स्प्_४९।१२८ ॥  
रुन्धानं राममार्गं तु  $ दृष्ट्वा तं दग्धवाञ् शनैः  &  
दग्धो ऽसौ दिव्यरूपी तु  % खस्थो रामम् अभाषत  ॥ न्स्प्_४९।१२९ ॥  
राम राम महाबाहो  $ त्वया मम महामते  &  
विरूपं नाशितं विर  % मुनिशापाच् चिरागतम्  ॥ न्स्प्_४९।१३० ॥  
त्रिदिवं यामि धन्यो ऽस्मि  $ त्वत्प्रसादान् न संशयः  &  
त्वं सीताप्राप्तये सख्यं  % कुरु सूर्यसुतेन भोः  ॥ न्स्प्_४९।१३१ ॥  
वानरेन्द्रेण गत्वा तु  $ सुग्रीवे स्वं निवेद्य वै  &  
भविष्यति नृपश्रेष्ठ  % ऋष्यमूकगिरिं व्रज  ॥ न्स्प्_४९।१३२ ॥  
इत्य् उक्वा तु गते तस्मिन्  $ रामो लक्ष्मणसंयुतः  &  
सिद्धैस् तु मुनिभिः शून्यम्  % आश्रमं प्रविवेश ह  ॥ न्स्प्_४९।१३३ ॥  
तत्रस्थां तापसीं दृष्ट्वा  $ तया संलाप्य संस्थितः  &  
शबरीं मुनिमुख्यानां  % स पर्याहतकल्मषाम्  ॥ न्स्प्_४९।१३४ ॥  
तया सम्पूजितो रामो  $ बदरादिभिर् ईश्वरः  &  
साप्य् एनं पूजयित्वा तु  % स्वाम् अवस्थां निवेद्य वै  ॥ न्स्प्_४९।१३५ ॥  
सीतां त्वं प्राप्स्यसीत्य् उक्त्वा  $ प्रविश्याग्निं दिवङ्गता  &  
दिवं प्रस्थाप्य तां चापि  % जगामान्यत्र राघवः  ॥ न्स्प्_४९।१३६ ॥  
ततो विनीतेन गुणान्वितेन  $ भ्रात्रा समेतो जगदेकनाथः  &  
प्रियावियोगेन सुदुःखितात्मा  % जगाम याम्यां स तु रामदेवः  ॥ न्स्प्_४९।१३७ ॥  
  
॥ इति श्रीनरसिंहपुराणे रामप्रादुर्भावे एकोनपञ्चाशो ऽध्यायः ॥ नर्प् ४९ ॥  
  
____________________________________________________________________________  
  
  
मार्कण्डेय उवाच:  
वालिना कृतवैरो ऽथ  $ दुर्गवर्ती हरीश्वरः  &  
सुग्रीवो दृष्टवान् दूराद्  % दृष्ट्वाह पवनात्मजम्  ॥ न्स्प्_५०।१ ॥  
कस्येमौ सुधनुःपाणी  $ चीरवल्कलधारिणौ  &  
पश्यन्तौ सरसीं दिव्यां  % पद्मोत्पलसमावृताम्  ॥ न्स्प्_५०।२ ॥  
नानारूपधराव् एतौ  $ तापसं वेषम् आस्थितौ  &  
वालिदूताव् इह प्राप्ताव्  % इति निश्चित्य सूर्यजः  ॥ न्स्प्_५०।३ ॥  
उत्पपात भयत्रस्तः  $ ऋष्यमूकाद् वनान्तरम्  &  
वानरैः सहितः सर्वैर्  % अगस्त्याश्रमम् उत्तमम्  ॥ न्स्प्_५०।४ ॥  
तत्र स्थित्वा स सुग्रीवः  $ प्राह वायुसुतं पुनः  &  
हनूमन् पृच्छ शीघ्रं त्वं  % गच्छ तापसवेषधृक्  ॥ न्स्प्_५०।५ ॥  
कौ हि कस्य सुतौ जातौ  $ किमर्थं तत्र संस्थितौ  &  
ज्ञात्वा सत्यं मम ब्रूहि  % वायुपुत्र महामते  ॥ न्स्प्_५०।६ ॥  
इत्युक्तो हनुमान् गत्वा  $ पम्पातटम् अनुत्तमम्  &  
बिक्षुरूपी स तं प्राह  % रामं भ्रात्रा समन्वितम्  ॥ न्स्प्_५०।७ ॥  
को भवान् इह सम्प्राप्तस्  $ तथ्यं ब्रूहि महामते  &  
अरण्ये निर्जने घोरे  % कुतस् त्वं किं प्रयोजनम्  ॥ न्स्प्_५०।८ ॥  
एवं वदन्तं तं प्राह  $ लक्ष्मणो भ्रातुर् आज्ञया  &  
प्रवक्ष्यामि निबोध त्वं  % रामवृत्तान्तम् आदितः  ॥ न्स्प्_५०।९ ॥  
राजा दशरथो नाम  $ बभूव भुवि विश्रुतः  &  
तस्य पुत्रो महाबुद्धे  % रामो ज्येष्ठो ममाग्रजः  ॥ न्स्प्_५०।१० ॥  
अस्याभिषेक आरब्धः  $ कैकेय्या तु निवारितः  &  
पितुर् आज्ञाम् अयं कुर्वन्  % रामो भ्राता ममाग्रजः  ॥ न्स्प्_५०।११ ॥  
मया सह विनिष्क्रम्य  $ सीतया सह भार्यया  &  
प्रविष्टो दण्डकारण्यं  % नानामुनिसमाकुलम्  ॥ न्स्प्_५०।१२ ॥  
जनस्थाने निवसतो  $ रामस्यास्य महात्मनः  &  
भार्या सीता तत्र वने  % केनापि पाप्मना हृता  ॥ न्स्प्_५०।१३ ॥  
सीताम् अन्वेषयन् वीरो  $ रामः कमललोचनः  &  
इहायातस् त्वया दृष्ट  % इति वृत्तान्तम् ईरितम्  ॥ न्स्प्_५०।१४ ॥  
श्रुत्वा ततो वचस् तस्य  $ लक्ष्मणस्य महात्मनः  &  
अव्यञ्जितात्मा विश्वासाद्  % *धनूमान् मारुतात्मजः  ॥ न्स्प्_५०।१५ ॥  
त्वं मे स्वामी इति वदन्  $ रामं रघुपतिं तदा  &  
आश्वास्यानीय सुग्रीवं  % तयोः सख्यम् अकारयत्  ॥ न्स्प्_५०।१६ ॥  
शिरस्य् आरोप्य पादाब्जं  $ रामस्य विदितात्मनः  &  
सुग्रीवो वानरेन्द्रस् तु  % उवाच मधुराक्षरम्  ॥ न्स्प्_५०।१७ ॥  
अद्यप्रभृति राजेन्द्र  $ त्वं मे स्वामी न संशयः  &  
अहं तु तव भृत्यश् च  % वानरैः सहितः प्रभो  ॥ न्स्प्_५०।१८ ॥  
त्वच्छत्रुर् मम शत्रुः स्याद्  $ अद्यप्रभृति राघव  &  
मित्रं ते मम सन्मित्रं  % त्वद्दुःखं तन् ममापि च  ॥ न्स्प्_५०।१९ ॥  
त्वत्प्रीतिर् एव मत्प्रीतिर्  $ इत्य् उक्त्वा पुनर् आह तम्  &  
वाली नाम मम ज्येष्ठो  % महाबलपराक्रमः  ॥ न्स्प्_५०।२० ॥  
भार्यापहारी दुष्टात्मा  $ मदनासक्तमानसः  &  
त्वाम् ऋते पुरुषव्याघ्र  % नास्ति हन्ताद्य वालिनम्  ॥ न्स्प्_५०।२१ ॥  
युगपत् सप्ततालांस् तु  $ तरून् यो वै वधिष्यति  &  
स तं वधिष्यतीत्य् उक्तं  % पुराणज्ञैर् नृपात्मज  ॥ न्स्प्_५०।२२ ॥  
तत्प्रियार्थं हि रामो ऽपि  $ श्रीमांश् छित्त्वा महातरून्  &  
अर्धाकृष्टेन बाणेन  % युगपद् रघुनन्दनः  ॥ न्स्प्_५०।२३ ॥  
विद्ध्वा महातरून् रामः  $ सुग्रीवं प्राह पार्थिवम्  &  
वालिना गच्छ युध्यस्व  % कृतचिह्नो रवेः सुत  ॥ न्स्प्_५०।२४ ॥  
इत्युक्तः कृतचिह्नो ऽयं  $ युद्धं चक्रे ऽथ वालिना  &  
रामो ऽपि तत्र गत्वाथ  % शरेणैकेन वालिनम्  ॥ न्स्प्_५०।२५ ॥  
विव्याध वीर्यवान् वाली  $ पपात च ममार च  &  
वित्रस्तं वालिपुत्रं तु  % अङ्गदं विनयान्वितम्  ॥ न्स्प्_५०।२६ ॥  
रणशौण्डं यौवराज्ये  $ नियुक्त्वा राघवस् तदा  &  
तां च तारां तथा दत्त्वा  % रामश् च रविसूनवे  ॥ न्स्प्_५०।२७ ॥  
सुग्रीवं प्राह धर्मात्मा  $ रामः कमललोचनः  &  
राज्यम् अन्वेषय स्वं त्वं  % कपीनां पुनर् आव्रज  ॥ न्स्प्_५०।२८ ॥  
त्वं सीतान्वेषणे यत्नं  $ कुरु शीघ्रं हरीश्वर  &  
इत्युक्तः प्राह सुग्रीवो  % रामं लक्ष्मणसंयुतम्  ॥ न्स्प्_५०।२९ ॥  
प्रावृट्कालो महान् प्राप्तः  $ साम्प्रतं रघुनन्दन  &  
वानराणां गतिर् नास्ति  % वने वर्षति वासवे  ॥ न्स्प्_५०।३० ॥  
गते तस्मिंस् तु राजेन्द्र  $ प्राप्ते शरदि निर्मले  &  
चारान् सम्प्रेषयिष्यामि  % वानरान् दिक्षु राघव  ॥ न्स्प्_५०।३१ ॥  
इत्य् उक्त्वा रामचन्द्रं स  $ तं प्रणम्य कपीश्वरः  &  
पम्पापुरं प्रविश्याथ  % रेमे तारासमन्वितः  ॥ न्स्प्_५०।३२ ॥  
रामो ऽपि विधिवद् भ्रात्रा  $ शैलसानौ महावने  &  
निवासं कृतवान् शैले  % नीलकण्ठे महामतिः  ॥ न्स्प्_५०।३३ ॥  
प्रावृट्काले गते कृच्छ्रात्  $ प्राप्ते शरदि राघवः  &  
सीतावियोगाद् व्यथितः  % सौमित्रिं प्राह लक्ष्मणम्  ॥ न्स्प्_५०।३४ ॥  
उल्लङ्घितस् तु समयः  $ सुग्रीवेण ततो रुषा  &  
लक्ष्मणं प्राह काकुत्स्थो  % भ्रातरं भ्रातृवत्सलः  ॥ न्स्प्_५०।३५ ॥  
गच्छ लक्ष्मण दुष्टो ऽसौ  $ नागतः कपिनायकः  &  
गते तु वर्षाकाले ऽहं  % आगमिष्यामि ते ऽन्तिकम्  ॥ न्स्प्_५०।३६ ॥  
अनेकैर् वानरैः सार्धम्  $ इत्य् उक्त्वासौ तदा गतः  &  
तत्र गच्छ त्वरायुक्तो  % यत्रास्ते कपिनायकः  ॥ न्स्प्_५०।३७ ॥  
तं दुष्टं अग्रतः कृत्वा  $ हरिसेनासमन्वितम्  &  
रमन्तं तारया सार्धं  % शीघ्रम् आनय मां प्रति  ॥ न्स्प्_५०।३८ ॥  
नात्रागच्छति सुग्रीवो  $ यद्य् असौ प्राप्तभूतिकः  &  
तदा त्वयैवं वक्तव्यः  % सुग्रीवो ऽनृतभाषकः  ॥ न्स्प्_५०।३९ ॥  
वालिहन्ता शरो दुष्ट  $ करे मे ऽद्यापि तिष्ठति  &  
स्मृत्वैतद् आचर कपे  % रामवाक्यं हितं तव  ॥ न्स्प्_५०।४० ॥  
इत्युक्तस् तु तथेत्य् उक्त्वा  $ रामं नत्वा च लक्ष्मणः  &  
पम्पापुरं जगामाथ  % सुग्रीवो यत्र तिष्ठति  \  
दृष्ट्वा स तत्र सुग्रीवं  # कपिराजं बभाष वै  ॥ न्स्प्_५०।४१ ॥  
ताराभोगविषक्तस् त्वं  $ रामकार्यपराङ्मुखः  &  
किं त्वया विस्मृतं सर्वं  % रामाग्रे समयं कृतम्  ॥ न्स्प्_५०।४२ ॥  
सीताम् अन्विष्य दास्यामि  $ यत्र क्वापीति दुर्मते  &  
हत्वा तु वालिनं राज्यं  % येन दत्तं पुरा तव  ॥ न्स्प्_५०।४३ ॥  
त्वाम् ऋते को ऽवमन्येत  $ कपीन्द्र पापचेतस  &  
प्रतिश्रुत्य च रामस्य  % भार्याहीनस्य भूपते  ॥ न्स्प्_५०।४४ ॥  
साहाय्यं ते करोमीति  $ देवाग्निजलसन्निधौ  &  
ये ये च शत्रवो राजंस्  % ते ते च मम शत्रवः  ॥ न्स्प्_५०।४५ ॥  
मित्राणि यानि ते देव  $ तानि मित्राणि मे सदा  &  
सीताम् अन्वेषितुं राजन्  % वानरैर् बहुभिर् वृतः  ॥ न्स्प्_५०।४६ ॥  
सत्यं यास्यामि ते पार्श्वम्  $ इत्य् उक्त्वा को ऽन्यथाकरोत्  &  
त्वाम् ऋते पापिनं दुष्टं  % रामदेवस्य सन्निधौ  ॥ न्स्प्_५०।४७ ॥  
कारयित्वा तु तेनैवं  $ स्वकार्यं दुष्टवानर  &  
ऋषीणां सत्यवद् वाक्यं  % त्वयि दृष्टं मयाधुना  ॥ न्स्प्_५०।४८ ॥  
सर्वस्य हि कृतार्थस्य  $ मतिर् अन्या प्रवर्तते  &  
वत्सः क्षीरक्षयं दृष्ट्वा  % परित्यजति मातरम्  ॥ न्स्प्_५०।४९ ॥  
जनवृत्तविदां लोके  $ सर्वज्ञानां महात्मनाम्  &  
न तं पश्यामि लोके ऽस्मिन्  % कृतं प्रतिकरोति यः  ॥ न्स्प्_५०।५० ॥  
शास्त्रेषु निष्कृतिर् दृष्टा  $ महापातकिनाम् अपि  &  
कृतघ्नस्य कपे दुष्ट  % न दृष्टा निष्कृतिः पुरा  ॥ न्स्प्_५०।५१ ॥  
कृतघ्नता न कार्या ते  $ त्वत्कृतं समयं स्मर  &  
एह्य् एह्य् आगच्छ शरणं  % ककुत्स्थं हितपालकम्  ॥ न्स्प्_५०।५२ ॥  
यदि नायासि च कपे  $ रामवाक्यम् इदं शृणु  &  
नयिषे मृत्युसदनं  % सुग्रीवं वालिनं यथा  ॥ न्स्प्_५०।५३ ॥  
स शरो विद्यते ऽस्माकं  $ येन वाली हतः कपिः  &  
लक्ष्मणेनैवम् उक्तो ऽसौ  % सुग्रीवः कपिनायकः  ॥ न्स्प्_५०।५४ ॥  
निर्गत्य तु नमश् चक्रे  $ लक्ष्मणं मन्त्रिणोदितः  &  
उवाच च महात्मानं  % लक्ष्मणं वानराधिपः  ॥ न्स्प्_५०।५५ ॥  
अज्ञानकृतपापानाम्  $ अस्माकं क्षन्तुम् अर्हसि  &  
समयः कृतो मया राज्ञा  % रामेणामिततेजसा  ॥ न्स्प्_५०।५६ ॥  
यस् तदानीं महाभाग  $ तम् अद्यापि न लङ्घये  &  
यास्यामि निखिलैर् अद्य  % कपिभिर् नृपनन्दन  ॥ न्स्प्_५०।५७ ॥  
त्वया सह महावीर  $ रामपार्श्वं न संशयः  &  
मां दृष्ट्वा तत्र काकुत्स्थो  % यद् वक्ष्यति च मां प्रति  ॥ न्स्प्_५०।५८ ॥  
तत् सर्वं शिरसा गृह्य  $ करिष्यामि न संशयः  &  
सन्ति मे हरयः शूराः  % सीतान्वेषणकर्मणि  ॥ न्स्प्_५०।५९ ॥  
तान्य् अहं प्रेषयिष्यामि  $ दिक्षु सर्वासु पार्थिव  &  
इत्युक्तः कपिराजेन  % सुग्रीवेण स लक्ष्मणः  ॥ न्स्प्_५०।६० ॥  
एहि शीघ्रं गमिष्यामो  $ रामपार्श्वम् इतो ऽधुना  &  
सेना चाहूयतां वीर  % ऋक्षाणां हरिणाम् अपि  ॥ न्स्प्_५०।६१ ॥  
यां दृष्ट्वा प्रीतिम् अबह्येति  $ राघवस् ते महामते  &  
इत्युक्तो लक्ष्मणेनाथ  % सुग्रीवः स तु वीर्यवान्  ॥ न्स्प्_५०।६२ ॥  
पार्श्वस्थं युवराजानम्  $ अङ्गदं सञ्ज्ञयाब्रवीत्  &  
सो ऽपि निर्गत्य सेनानीम्  % आह सेनापतिं तदा  ॥ न्स्प्_५०।६३ ॥  
तेनाहूताः समागत्य  $ ऋक्षवानरकोटयः  &  
गुहास्थाश् च गिरिस्थाश् च  % वृक्षस्थाश् चैव वानराः  ॥ न्स्प्_५०।६४ ॥  
तैः सार्धं पर्वताकारैर्  $ वानरैर् भीमविक्रमैः  &  
सुग्रीवः शीघ्रम् आगत्य  % ववन्दे राघवं तदा  ॥ न्स्प्_५०।६५ ॥  
लक्ष्मणो ऽपि नमस्कृत्य  $ रामं भ्रातरम् अब्रवीत्  &  
प्रसादं कुरु सुग्रीवे  % विनीते चाधुना नृप  ॥ न्स्प्_५०।६६ ॥  
इत्युक्तो राघवस् तेन  $ भ्राता सुग्रीवम् अब्रवीत्  &  
आगच्छात्र महावीर  % सुग्रीव कुशलं तव  ॥ न्स्प्_५०।६७ ॥  
श्रुत्वेत्थं रामवचनं  $ प्रसन्नं च नराधिपम्  &  
शिरस्य् अञ्जलिम् आधाय  % सुग्रीवो रामम् अब्रवीत्  ॥ न्स्प्_५०।६८ ॥  
तदा मे कुशलं राजन्  $ सीतादेवी तव प्रभो  &  
अन्विष्य तु यदा दत्ता  % मया भवति नान्यथा  ॥ न्स्प्_५०।६९ ॥  
इत्युक्ते वचने तेन  $ हनूमान् मारुतात्मजः  &  
नत्वा रामं बभाषैनं  % सुग्रीवं कपिनायकम्  ॥ न्स्प्_५०।७० ॥  
शृणु सुग्रीव मे वाक्यं  $ राजायं दुःखितो भृशम्  &  
सीतावियोगेन च सदा  % नाश्नाति च फलादिकम्  ॥ न्स्प्_५०।७१ ॥  
अस्य दुःखेन सततं  $ लक्ष्मणो ऽयं सुदुःखितः  &  
एतयोर् अत्र यावस्था  % तां श्रुत्वा भरतो ऽनुजः  ॥ न्स्प्_५०।७२ ॥  
दुःखी भवति तद्दुःखाद्  $ दुःखं प्राप्नोति तज्जनः  &  
यत एवम् अतो राजन्  % सीतान्वेषनम् आचर  ॥ न्स्प्_५०।७३ ॥  
इत्युक्ते वचने तत्र  $ वायुपुत्रेण धीमता  &  
जाम्बवान् अतितेजस्वी  % नत्वा रामं पुरःस्थितः  ॥ न्स्प्_५०।७४ ॥  
स प्राह कपिराजं तं  $ नीतिमान् नीतिमद् वचः  &  
यद् उक्तं वायुपुत्रेण  % तत् तथेत्य् अवगच्छ भोः  ॥ न्स्प्_५०।७५ ॥  
यत्र क्वापि स्थिता सीता  $ रामभार्या यशस्विनी  &  
पतिव्रता महाभागा  % वैदेही जनकात्मजा  ॥ न्स्प्_५०।७६ ॥  
अद्यापि वृत्तसम्पन्ना  $ इति मे मनसि स्थितम्  &  
न हि कल्याणचित्तायाः  % सीतायाः केनचिद् भुवि  ॥ न्स्प्_५०।७७ ॥  
पराभवो ऽस्ति सुग्रीव  $ प्रेषयाद्यैव वानरान्  &  
इत्युक्तस् तेन सुग्रीवः  % प्रीतात्मा कपिनायकः  ॥ न्स्प्_५०।७८ ॥  
पश्चिमायां दिशि तदा  $ प्रेषयाम् अस तान् कपीन्  &  
अन्वेष्टुं रामभार्यां तां  % महाबलपराक्रमः  ॥ न्स्प्_५०।७९ ॥  
उत्तरस्यां दिशि तदा  $ नियुतान् वानरान् असौ  &  
प्रेषयाम्_अस धर्मात्मा  % सीतान्वेषणकर्मणि  ॥ न्स्प्_५०।८० ॥  
पूर्वास्यां दिशि कपींश् च  $ कपिराजः प्रतापवान्  &  
प्रेषयाम्_अस रामस्य  % सुभारान्वेषणाय वै  ॥ न्स्प्_५०।८१ ॥  
इति तान् प्रेषयाम्_अस  $ वानरान् वानराधिपः  &  
सुग्रीवो वालिपुत्रं तम्  % अङ्गदं प्राह बुद्धिमान्  ॥ न्स्प्_५०।८२ ॥  
त्वं गच्छ दक्षिणं देशं  $ सीतान्वेषणकर्मणि  &  
जाम्बवांश् च हनूमांश् च  % मैन्दो द्विविद एव च  ॥ न्स्प्_५०।८३ ॥  
नीलाद्याश् चैव हरयो  $ महाबलपराक्रमाः  &  
अनुयास्यन्ति गच्छन्तं  % त्वाम् अद्य मम शासनात्  ॥ न्स्प्_५०।८४ ॥  
अचिराद् एव यूयं तां  $ दृष्ट्वा सीतां यशस्विनीम्  &  
स्थानतो रूपतश् चैव  % शीलतश् च विशेषतः  ॥ न्स्प्_५०।८५ ॥  
केन नीता च कुत्रास्ते  $ ज्ञात्वात्रागच्छ पुत्रक  &  
इत्युक्तः कपिराजेन  % पितृव्येण महात्मना  ॥ न्स्प्_५०।८६ ॥  
अङ्गदस् तूर्णम् उत्थाय  $ तस्याज्ञां शिरसा दधे  &  
इत्युक्ते दूरतः स्थाप्य  % वानरान् अथ जाम्बवान्  ॥ न्स्प्_५०।८७ ॥  
रामं च लक्ष्मणं चैव  $ सुग्रीवं मारुतात्मजम्  &  
एकतः स्थाप्य तान् आह  % नीतिमान् नीतिमद् वचः  ॥ न्स्प्_५०।८८ ॥  
श्रूयतां वचनं मे ऽद्य  $ सीतान्वेषणकर्मणि  &  
श्रुत्वा च तद् गृहाण त्वं  % रोचते यन् नृपात्मज  ॥ न्स्प्_५०।८९ ॥  
रावणेन जनस्थानान्  $ नीयमाना तपस्विनी  &  
जटायुषा तु सा दृष्ट्वा  % शक्त्या युद्धं प्रकुर्वता  ॥ न्स्प्_५०।९० ॥  
भूषणानि च दृष्टानि  $ तया क्षिप्तानि तेन वै  &  
तान्य् अस्माभिः प्रदृष्टानि  % सुग्रीवायार्पितानि च  ॥ न्स्प्_५०।९१ ॥  
जटायुवाक्याद् राजेन्द्र  $ सत्यम् इत्य् अवधारय  &  
एतस्मात् कारणात् सीता  % नीता तेनैव रक्षसा  ॥ न्स्प्_५०।९२ ॥  
रावणेन महाबाहो  $ लङ्कायां वर्तते तु सा  &  
त्वां स्मरन्ती तु तत्रस्था  % त्वद्दुःखेन सुदुःखिता  ॥ न्स्प्_५०।९३ ॥  
रक्षन्ती यत्नतो वृत्तं  $ तत्रापि जनकात्मजा  &  
त्वद्ध्यानेनैव स्वान् प्राणान्  % धारयन्ती शुभानना  ॥ न्स्प्_५०।९४ ॥  
स्थिता प्रायेण ते देवी  $ सीता दुःखपरायणा  &  
हितम् एव च ते राजन्न्  % उदधेर् लङ्घने क्षमम्  ॥ न्स्प्_५०।९५ ॥  
वायुपुत्रं हनूमन्तं  $ त्वम् अत्रादेष्टुम् अर्हसि  &  
त्वं चाप्य् अर्हसि सुग्रीव  % प्रेषितुं मारुतात्मजम्  ॥ न्स्प्_५०।९६ ॥  
तम् ऋते सागरं गन्तुं  $ वानराणां न विद्यते  &  
बलं कस्यापि वा वीर  % इति मे मनसि स्थितम्  ॥ न्स्प्_५०।९७ ॥  
क्रियतां मद्वचः क्षिप्रं  $ हितं पथ्यं च नः सदा  &  
उक्ते जाम्बवतैवं तु  % नीतिस्वल्पाक्षरान्विते  ॥ न्स्प्_५०।९८ ॥  
वाक्ये वानरराजो ऽसौ  $ शीघ्रम् उत्थाय चासनात्  &  
वायुपुत्रसमीपं तु  % तं गत्वा वाक्यम् अब्रवीत्  ॥ न्स्प्_५०।९९ ॥  
शृणु मद्वचनं वीर  $ हनुमन् मारुतात्मज  &  
अयम् इक्ष्वाकुतिलको  % राजा रामः प्रतापवान्  ॥ न्स्प्_५०।१०० ॥  
पितुर् आदेशम् आदाय  $ भ्रातृभार्यासमन्वितः  &  
प्रविष्टो दण्डकारण्यं  % साक्षाद् धर्मपरायणः  ॥ न्स्प्_५०।१०१ ॥  
सर्वात्मा सर्वलोकेशो  $ विष्णुर् मानुषरूपवान्  &  
अस्य भार्या हृता तेन  % दुष्टेनापि दुरात्मना  ॥ न्स्प्_५०।१०२ ॥  
तद्वियोगजदुःखार्तो  $ विचिन्वंस् तां वने वने  &  
त्वया दृष्टो नृपः पूर्वम्  % अयं वीरः प्रतापवान्  ॥ न्स्प्_५०।१०३ ॥  
एतेन सह सङ्गम्य  $ समयं चापि कारितम्  &  
अनेन निहतः शत्रुर्  % मम वालिर् महाबलः  ॥ न्स्प्_५०।१०४ ॥  
अस्य प्रसादेन कपे  $ राज्यं प्राप्तं मयाधुना  &  
मया च तत् पर्तिज्ञातम्  % अस्य साहाय्यकर्मणि  ॥ न्स्प्_५०।१०५ ॥  
तत् सत्यं कर्तुम् इच्छामि  $ त्वद्बलान् मारुतात्मज  &  
उत्तीर्य सागरं वीर  % दृष्ट्वा सीताम् अनिन्दिताम्  ॥ न्स्प्_५०।१०६ ॥  
भूयस् तर्तुं बलं नास्ति  $ वानराणां त्वया विना  &  
अतस् त्वम् एव जानासि  % स्वामिकार्यं महामते  ॥ न्स्प्_५०।१०७ ॥  
बलवान् नीतिमांश् चैव  $ दक्षस् त्वं दौत्यकर्मणि  &  
तेनैवम् उक्तो हनुमान्  % सुग्रीवेण महात्मना  ॥ न्स्प्_५०।१०८ ॥  
स्वामिनो ऽर्थं न किं कुर्याम्  $ ईदृशं किं नु भाषसे  &  
इत्युक्तो वायुपुत्रेण  % रामस् तं पुरतः स्थितम्  ॥ न्स्प्_५०।१०९ ॥  
प्राह वाक्यं महाबाहुर्  $ बाष्पसम्पूर्णलोचनः  &  
सीतां स्मृत्वा सुदुःखार्तः  % कालयुक्तम् अमित्रजित्  ॥ न्स्प्_५०।११० ॥  
त्वयि भारं समारोप्य  $ समुद्रतरणादिकम्  &  
सुग्रीवः स्थाप्यते ह्य् अत्र  % मया सार्धं महामते  ॥ न्स्प्_५०।१११ ॥  
हनूमंस् तत्र गच्छ त्वं  $ मत्प्रीत्यै कृतनिश्चयः  &  
ज्ञातीनां च तथा प्रीत्यै  % सुग्रीवस्य विशेषतः  ॥ न्स्प्_५०।११२ ॥  
प्रायेण रक्षसा नीता  $ भार्या मे जनकात्मजा  &  
तत्र गच्छ महावीर  % यत्र सीता व्यवस्थिता  ॥ न्स्प्_५०।११३ ॥  
यदि पृच्छति सादृश्यं  $ मदाकारम् अशेषतः  &  
अतो निरीक्ष्य मां भूयो  % लक्ष्मणं च ममानुजम्  ॥ न्स्प्_५०।११४ ॥  
ज्ञात्वा सर्वाङ्गगं लक्ष्म  $ सकलं चावयोर् इह  &  
नान्यथा विश्वसेत् सीता  % इति मे मनसि स्थितम्  ॥ न्स्प्_५०।११५ ॥  
इत्युक्तो रामदेवेन  $ प्रभञ्जनसुतो बली  &  
उत्थाय तत्पुरः स्थित्वा  % कृताञ्जलिर् उवाच तम्  ॥ न्स्प्_५०।११६ ॥  
जानामि लक्षणं सर्वं  $ युवयोस् तु विशेषतः  &  
गच्छामि कपिभिः सार्धं  % त्वं शोकं मा कुरुष्व वै  ॥ न्स्प्_५०।११७ ॥  
अन्यच् च देह्य् अभिज्ञानं  $ विश्वासो येन मे भवेत्  &  
सीतायास् तव देव्यास् तु  % राजन् राजीवलोचन  ॥ न्स्प्_५०।११८ ॥  
इत्युक्तो वायुपुत्रेण  $ रामः कमललोचनः  &  
अङ्गुलीयकम् उन्मुच्य  % दत्तवान् रामचिह्नितम्  ॥ न्स्प्_५०।११९ ॥  
तद् गृहीत्वा तदा सो ऽपि  $ हनूमान् मारुतात्मजः  &  
रामं प्रदक्षिणीकृत्य  % लक्ष्मणं च कपीश्वरम्  ॥ न्स्प्_५०।१२० ॥  
नत्वा ततो जगामाशु  $ हनूमान् अञ्जनीसुतः  &  
सुग्रीवो ऽपि च ताञ् छ्रुत्वा  % वानरान् गन्तुम् उद्यतान्  ॥ न्स्प्_५०।१२१ ॥  
आज्ञेयान् आज्ञापयति  $ वानरान् बलदर्पितान्  &  
शृण्वन्तु वानराः सर्वे  % शासनं मम भाषितम्  ॥ न्स्प्_५०।१२२ ॥  
विलम्बनं न कर्तव्यं  $ युष्माभिः पर्वतादिषु  &  
द्रुतं गत्वा तु तां वीक्ष्य  % आगन्तव्यम् अनिन्दिताम्  ॥ न्स्प्_५०।१२३ ॥  
रामपत्नीं महाभागां  $ स्थास्ये ऽहं रामसन्निधौ  &  
कर्तनं वा करिष्यामि  % अन्यथा कऋननासयोः  ॥ न्स्प्_५०।१२४ ॥  
एवं तान् प्रेषयित्वा तु  $ आज्ञापूर्वं कपीश्वरः  &  
अथ ते वानरा याताः  % पश्चिमादिषु दिक्षु वै  ॥ न्स्प्_५०।१२५ ॥  
ते सानुषु समस्तेषु  $ गिरीणाम् अपि मूर्धसु  &  
नदीतीरेषु सर्वेषु  % मुनीनाम् आश्रमेषु च  ॥ न्स्प्_५०।१२६ ॥  
कन्दरेषु च सर्वेषु  $ वनेषूपवनेषु च  &  
वृक्षेषु वृक्षगुल्मेषु  % गुहासु च शिलासु च  ॥ न्स्प्_५०।१२७ ॥  
सह्यपर्वतपार्श्वेषु  $ विन्ध्यसागरपार्श्वयोः  &  
हिमवत्य् अपि शैले च  % तथा किम्पुरुषादिषु  ॥ न्स्प्_५०।१२८ ॥  
मनुदेशेषु सर्वेषु  $ सप्तपातालकेषु च  &  
मध्यदेशेषु सर्वेषु  % कश्मीरेषु महाबलाः  ॥ न्स्प्_५०।१२९ ॥  
पूर्वदेशेषु सर्वेषु  $ कामरूपेषु कोशले  &  
तीर्थस्थानेषु सर्वेषु  % सप्तकोङ्कणकेषु च  ॥ न्स्प्_५०।१३० ॥  
यत्र तत्रैव ते सीताम्  $ अदृष्ट्वा पुनर् आगताः  &  
आगत्य ते नमस्कृत्य  % रामलक्ष्मणपादयोः  ॥ न्स्प्_५०।१३१ ॥  
सुग्रीवं च विशेषेण  $ नास्माभिः कमलेक्षणा  &  
दृष्टा सीता महाभागेत्य्  % उक्त्वा तांस् तत्र तस्थिरे  ॥ न्स्प्_५०।१३२ ॥  
ततस् तं दुःखितं प्राह  $ रामदेवं कपीश्वरः  &  
सीता दक्षिणदिग्भागे  % स्थिता द्रष्टुं वने नृप  ॥ न्स्प्_५०।१३३ ॥  
शक्या वानरसिंहेन  $ वायुपुत्रेण धीमता  &  
दृष्ट्वा सीताम् इहायाति  % हनूमान् नात्र संशयः  ॥ न्स्प्_५०।१३४ ॥  
स्थिरो भव महाबाहो  $ राम सत्यम् इदं वचः  &  
लक्ष्मणो ऽप्य् आह शकुनं  % तत्र वाक्यम् इदं तदा  ॥ न्स्प्_५०।१३५ ॥  
सर्वथा दृष्टसीतस् तु  $ हनुमान् आगमिष्यति  &  
इत्य् आश्वास्य स्थितौ तत्र  % रामं सुग्रीवलक्ष्मणौ  ॥ न्स्प्_५०।१३६ ॥  
अथाङ्गदं पुरस्कृत्य  $ ये गता वानरोत्तमाः  &  
यत्नाद् अन्वेषनार्थाय  % रामपत्नीं यशस्विनीम्  ॥ न्स्प्_५०।१३७ ॥  
अदृष्ट्वा श्रमम् आपन्नाः  $ कृच्छ्रभूतास् तदा वने  &  
भक्षणेन विहीनास् ते  % क्षुधया च प्रपीडिताः  ॥ न्स्प्_५०।१३८ ॥  
भ्रमद्भिर् गहने ऽरण्ये  $ क्वापि दृष्टा च सुप्रभा  &  
गुहानिवासिनी सिद्धा  % ऋसिपत्नी ह्य् अनिन्दिता  ॥ न्स्प्_५०।१३९ ॥  
सा च तान् आगतान् दृष्ट्वा  $ स्वाश्रमं प्रति वानरान्  &  
आगताः कस्य यूयं तु  % कुतः किं नु प्रयोजनम्  ॥ न्स्प्_५०।१४० ॥  
इत्युक्ते जाम्बवान् आह  $ तां सिद्धां सुमहामतिः  &  
सुग्रीवस्य वयं भृत्या  % आगता ह्य् अत्र शोभने  ॥ न्स्प्_५०।१४१ ॥  
रामभार्यार्थम् अनघे  $ सीतान्वेषणकर्मणि  &  
कान्दिग्भूता निराहारा  % अदृष्ट्वा जनकात्मजाम्  ॥ न्स्प्_५०।१४२ ॥  
इत्युक्ते जाम्बवत्य् अत्र  $ पुनस् तान् आह सा शुभा  &  
जानामि रामं सीतां च  % लक्ष्मणं च कपीश्वरम्  ॥ न्स्प्_५०।१४३ ॥  
भुञ्जीध्वम् अत्र मे दत्तम्  $ आहारं च कपीश्वराः  &  
रामकार्यागतास् त्व् अत्र  % यूयं रामसमा मम  ॥ न्स्प्_५०।१४४ ॥  
इत्य् उक्त्वा चामृतं तेषां  $ योगाद् दत्त्वा तपस्विनी  &  
भोजयित्वा यथाकामं  % भूयस् तान् आह तापसी  ॥ न्स्प्_५०।१४५ ॥  
सीतास्थानं तु जानाति  $ सम्पातिर् नाम पक्षिराट्  &  
आस्थितो वै वने सो ऽपि  % महेन्द्रे पर्वते द्विजः  ॥ न्स्प्_५०।१४६ ॥  
मार्गेणानेन हरयस्  $ तत्र यूयं गमिष्यथ  &  
स वक्ति सीतां सम्पातिर्  % दूरदर्शी तु यः खगः  ॥ न्स्प्_५०।१४७ ॥  
तेनादिष्टं तु पन्थानं  $ पुनर् आसाद्य गच्छथ  &  
अवश्यं जानकीं सीतां  % द्रक्ष्यते पवनात्मजः  ॥ न्स्प्_५०।१४८ ॥  
तयैवमुक्ताः कपयः  $ परां प्रीतिम् उपागताः  &  
हृष्टास् तेजनम् आपन्नास्  % तां प्रणम्य प्रतस्थिरे  ॥ न्स्प्_५०।१४९ ॥  
महेन्द्राद्रिं गता वीरा  $ वानरास् तद्दिदृक्षया  &  
तत्र सम्पातिम् आसीनं  % दृष्टवन्तः कपीश्वराः  ॥ न्स्प्_५०।१५० ॥  
तान् उवाचाथ सम्पातिर्  $ वानरान् आगतान् द्विजः  &  
के यूयम् इति सम्प्राप्ताः  % कस्य वा ब्रूत मा चिरम्  ॥ न्स्प्_५०।१५१ ॥  
इत्युक्ते वानरा ऊचुर्  $ यथावृत्तम् अनुक्रमात्  &  
रामदूता वयं सर्वे  % सीतान्वेषणकर्मणि  ॥ न्स्प्_५०।१५२ ॥  
प्रेषिताः कपिराजेन  $ सुग्रीवेण महात्मना  &  
त्वां द्रष्टुम् इह सम्प्राप्ताः  % सिद्धाया वचनाद् द्विज  ॥ न्स्प्_५०।१५३ ॥  
सीतास्थानं महाभाग  $ त्वं नो वद महामते  &  
इत्युक्तो वानरैः श्येनो  % वीक्षां चक्रे सुदक्षिणाम्  ॥ न्स्प्_५०।१५४ ॥  
सीतां दृष्ट्वा स लङ्कायाम्  $ अशोकाख्ये महावने  &  
स्थितेति कथितं तेन  % जटायुस् तु मृतस् तव  ॥ न्स्प्_५०।१५५ ॥  
भ्रातेति चोचुः स स्नात्वा  $ दत्त्वा तस्योदकाञ्जलिम्  &  
योगम् आस्थाय स्वं देहं  % विससर्ज महामतिः  ॥ न्स्प्_५०।१५६ ॥  
ततस् तं वानरा दग्ध्वा  $ दत्त्वा तस्योदकाञ्जलिम्  &  
गत्वा महेन्द्रशृङ्गं ते  % तम् आरुह्य क्षणं स्थिताः  ॥ न्स्प्_५०।१५७ ॥  
सागरं वीक्ष्य ते सर्वे  $ परस्परम् अथाब्रुवन्  &  
रावणेनैव भार्या सा  % नीता रामस्य निश्चितम्  ॥ न्स्प्_५०।१५८ ॥  
सम्पातिवचनाद् अद्य  $ सञ्ज्ञातं सकलं हि तत्  &  
वानराणां तु कश् चात्र  % उत्तीर्य लवणोदधिम्  ॥ न्स्प्_५०।१५९ ॥  
लङ्कां प्रविष्य दृष्ट्वा तां  $ रामपत्नीं यशस्विनीम्  &  
पुनस् चोदधितरणे  % शक्तिं ब्रूत हि शोभनाः  ॥ न्स्प्_५०।१६० ॥  
इत्युक्तो जाम्बव्वन् प्राह  $ सर्वे शक्तास् तु वानराः  &  
सागरोत्तरणे किन्तु  % कार्यम् अन्यस्य सम्भवेत्  ॥ न्स्प्_५०।१६१ ॥  
तत्र दक्षो ऽयम् एवात्र  $ हनूमान् इति मे मतिः  &  
कालक्षेपो न कर्तव्यो  % मासार्धम् अधिकं गतम्  ॥ न्स्प्_५०।१६२ ॥  
यद्य् अदृष्ट्वा तु गच्छामो  $ वैदेहीं वानरर्षभाः  &  
कर्णनासादि नः स्वाङ्गं  % निकृन्तति कपीश्वरः  ॥ न्स्प्_५०।१६३ ॥  
तस्मात् प्रार्थ्यः स चास्माभिर्  $ वायुपुत्रस् तु मे मतिः  &  
इत्युक्तास् ते तथेत्य् ऊचुर्  % वानरा वृद्धवानरम्  ॥ न्स्प्_५०।१६४ ॥  
ततस् ते प्रार्थयाम्_असुर्  $ वानराः पवनात्मजम्  &  
हनूमन्तं महाप्राज्ञं  % दक्षं कार्येषु चाधिकम्  ॥ न्स्प्_५०।१६५ ॥  
गच्छ त्वं रामभृत्यस् त्वं  $ रावणस्य भयाय च  &  
रक्षस्व वानरकुलम्  % अस्माकम् अञ्जनीसुत  \  
इत्युक्तस् तांस् तथेत्य् आह  # वानरान् पवनात्मजः  ॥ न्स्प्_५०।१६६ ॥  
रामप्रयुक्तश् च पुनः स्वभर्तृणा  $ पुनर् महेन्द्रं कपिभिश् च नोदितः  &  
गन्तुं प्रचक्रे मतिम् अञ्जनीसुतः  % समुद्रम् उत्तीर्य निशाचरालयम्  ॥ न्स्प्_५०।१६७ ॥  
  
॥ इति श्रीनरसिंहपुराणे रामप्रादुर्भावे पञ्चाशो ऽध्यायः ॥ नर्प् ५० ॥  
  
____________________________________________________________________________  
  
  
मार्कण्डेय उवाच:  
स तु रावणनीतायाः  $ सीतायाः परिमार्गणम्  &  
इयेष पदम् अन्वेष्टुं  % चारणाचरिते पथि  ॥ न्स्प्_५१।१ ॥  
अञ्जलिं प्राङ्मुखं कृत्वा  $ सगणायात्मयोनये  &  
मनसावन्द्य रामं च  % लक्ष्मणं च महारथम्  ॥ न्स्प्_५१।२ ॥  
सागरं सरितश् चैव  $ प्रणम्य शिरसा कपिः  &  
ज्ञातींश् चैव परिष्वज्य  % कृत्वा चैव प्रदक्षिणाम्  ॥ न्स्प्_५१।३ ॥  
अरिष्टं गच्छ पन्थानं  $ पुण्यवायुनिषेवितम्  &  
पुनरागमनायेति  % वानरैर् अभिपूजितः  ॥ न्स्प्_५१।४ ॥  
अञ्जसा स्वं तथा वीर्यम्  $ आविवेशाथ वीर्यवान्  &  
मार्गम् आलोकयन् दूराद्  % ऊर्ध्वं प्रणिहितेक्षणः  ॥ न्स्प्_५१।५ ॥  
सम्पूर्णम् इव चात्मानं  $ भावयित्वा महाबलः  &  
उत्पपात गिरेः शृङ्गान्  % निष्पीड्य गिरिम् अम्बरम्  ॥ न्स्प्_५१।६ ॥  
पितुर् मार्गेण यातस्य  $ वायुपुत्रस्य धीमतः  &  
रामकार्यपरस्यास्य  % सागरेण प्रचोदितह्  ॥ न्स्प्_५१।७ ॥  
विश्रामार्थं समुत्तस्थौ  $ मैनाको लवणोदधेः  &  
तं निरीक्ष्य निपीड्याथ  % रयात् सम्भाष्य सादरम्  ॥ न्स्प्_५१।८ ॥  
उत्पतंश् च वने वीरः  $ सिंहिकास्यं महाकपिः  &  
आस्यप्रान्तं प्रविश्याथ  % वेगेनान्तर्विनिःसृतः  ॥ न्स्प्_५१।९ ॥  
निःसृत्य गतवाञ् शीघ्रं  $ वायुपुत्रः प्रतापवान्  &  
लङ्घयित्वा तु तं देशं  % सागरं पवनात्मजः  ॥ न्स्प्_५१।१० ॥  
त्रिकूटशिखरे रम्ये  $ वृक्षाग्रे निपपात ह  &  
तस्मिन् स पर्वतश्रेष्ठे  % दिनं नीत्वा दिनक्षये  ॥ न्स्प्_५१।११ ॥  
सन्ध्याम् उपास्य हनुमान्  $ रात्रौ लङ्काम् शनैर् निशि  &  
लङ्काभिधां विनिर्जित्य  % देवतां प्रविवेश ह  ॥ न्स्प्_५१।१२ ॥  
लङ्काम् अनेकरत्नाढ्यां  $ बह्वाश्चर्यसमन्विताम्  &  
राक्षसेषु प्रसुप्तेषु  % नीतिमान् पवनात्मजः  ॥ न्स्प्_५१।१३ ॥  
रावणस्य ततो वेश्म  $ प्रविवेशाथ ऋद्धिमत्  &  
शयानं रावणं दृष्ट्वा  % तल्पे महति वानरः  ॥ न्स्प्_५१।१४ ॥  
नासापुटैर् घोरकारैर्  $ विशिद्भिर् वायुमोचकैः  &  
तथैव दशभिर् वक्त्रैर्  % दंष्ट्रोपेतैस् तु संयुतम्  ॥ न्स्प्_५१।१५ ॥  
स्त्रीसहस्रैस् तु दृष्ट्वा तं  $ नानाभरणभूषितम्  &  
तस्मिन् सीताम् अदृष्ट्वा तु  % रावणस्य गृहे शुभे  ॥ न्स्प्_५१।१६ ॥  
तथा शयानां स्वगृहे  $ राक्षसानां च नायकम्  &  
दुःखितो वायुपुत्रस् तु  % सम्पातेर् वचनं स्मरन्  ॥ न्स्प्_५१।१७ ॥  
अशोकवनिकां प्राप्तो  $ नानापुष्पसमन्विताम्  &  
जुष्टां मलयजातेन  % चन्दनेन सुगन्धिना  ॥ न्स्प्_५१।१८ ॥  
प्रविश्य शिंशपावृक्षम्  $ आश्रितां जनकात्मजाम्  &  
रामपत्नीं समद्राक्षीद्  % राक्षसीभिर् सुरक्षिताम्  ॥ न्स्प्_५१।१९ ॥  
अशोकवृक्षम् आरुह्य  $ पुष्पितं मधुपल्लवम्  &  
आसां चक्रे हरिस् तत्र  % सेयं सीतेति संस्मरन्  ॥ न्स्प्_५१।२० ॥  
सीतां निरीक्ष्य वृक्षाग्रे  $ यावद् आस्ते ऽनिलात्मजः  &  
स्त्रीभिः परिवृतस् तत्र  % रावणस् तावद् आगतः  ॥ न्स्प्_५१।२१ ॥  
आगत्य सीतां प्राहाथ  $ प्रिये मां भज कामुकम्  &  
भुषिता भव वैदेहि  % त्यज रामागतं मनः  ॥ न्स्प्_५१।२२ ॥  
इत्य् एवं भाषमाणं तम्  $ अन्तर्धाय तृणं ततः  &  
प्राह वाक्यं शनैः सीता  % कम्पमानाथ रावणम्  ॥ न्स्प्_५१।२३ ॥  
गच्छ रावण दुष्ट त्वं  $ परदारपरायण  &  
अचिराद् रामबाणास् ते  % पिबन्तु रुधिरं रणे  ॥ न्स्प्_५१।२४ ॥  
तथेत्युक्तो भर्त्सितश् च  $ राक्षसीर् आह राक्षसः  &  
द्विमासाभ्यन्तरे चैनं  % वशीकुरुत मानुषीम्  ॥ न्स्प्_५१।२५ ॥  
यदि नेच्छति मां सीता  $ ततः खादत मानुषीम्  &  
इत्य् उक्त्वा गतवान् दुष्टो  % रावणः स्वं निकेतनम्  ॥ न्स्प्_५१।२६ ॥  
ततो भयेन तां प्राहू  $ राक्षस्यो जनकात्मजाम्  &  
रावणं भज कल्याणि  % सधनं सुखिनी भव  ॥ न्स्प्_५१।२७ ॥  
इत्युक्ता प्राह ताः सीता  $ राघवो ऽलघुविक्रमः  &  
निहत्य रावणं युद्धे  % सगणं मां नयिष्यति  ॥ न्स्प्_५१।२८ ॥  
नाहम् अन्यस्य भार्या स्याम्  $ ऋते रामं रघूत्तमम्  &  
स ह्य् आगत्य दशग्रीवं  % हत्वा मां पालयिष्यति  ॥ न्स्प्_५१।२९ ॥  
इत्य् आकर्ण्य वचस् तस्या  $ राक्षस्यो ददृशुर् भयम्  &  
हन्यतां हन्यताम् एषा  % भक्ष्यतां भक्ष्यताम् इयम्  ॥ न्स्प्_५१।३० ॥  
ततस् तास् त्रिजता प्राह  $ स्वप्ने दृष्टम् अनिन्दिता  &  
शृणुध्वं दुष्टराक्षस्यो  % रावणस्य विनाशनः  ॥ न्स्प्_५१।३१ ॥  
रक्षोभिः सह सर्वैस् तु  $ रावणस्य मृतिप्रदः  &  
लक्ष्मणेन सह भ्रात्रा  % रामस्य विजयप्रदः  ॥ न्स्प्_५१।३२ ॥  
स्वप्नः शुभो मया दृष्टः  $ सीतायास् च पतिप्रदः  &  
त्रिजतावाक्यम् आकर्ण्य  % सीतापार्श्वं विसृज्य ताः  ॥ न्स्प्_५१।३३ ॥  
राक्षस्यस् ता ययुः सर्वाः  $ सीताम् आहाञ्जनीसुतः  &  
कीर्तयन् रामवृत्तान्तं  % सकलं पवनात्मजः  ॥ न्स्प्_५१।३४ ॥  
तस्यां विश्वासम् आनीय  $ दत्त्वा रामाङ्गुलीयकम्  &  
सम्भाष्य लक्षणं सर्वं  % रामलक्ष्मणयोस् ततः  ॥ न्स्प्_५१।३५ ॥  
महत्या सेनया युक्तः  $ सुग्रीवः कपिनायकः  &  
तेन सार्धम् इहागत्य  % रामस् तव पतिः प्रभुः  ॥ न्स्प्_५१।३६ ॥  
लक्ष्मणश् च महावीरो  $ देवरस् ते शुभानने  &  
रावणं सगणं हत्वा  % त्वाम् इतो ऽदाय गच्छति  ॥ न्स्प्_५१।३७ ॥  
इत्युक्ते सा तु विश्वस्ता  $ वायुपुत्रम् अथाब्रवीत्  &  
कथम् अत्रागतो वीर  % त्वम् उत्तीर्य महोदधिम्  ॥ न्स्प्_५१।३८ ॥  
इत्य् आकर्ण्य वचस् तस्याः  $ पुनस् ताम् आह वानरः  &  
गोष्पदवन् मयोत्तीर्णः  % समुद्रो ऽयं वरानने  ॥ न्स्प्_५१।३९ ॥  
जपतो राम रामेति  $ सागरो गोष्पदायते  &  
दुःखमग्नासि वैदेहि  % स्थिरा भव शुभानने  ॥ न्स्प्_५१।४० ॥  
क्षिप्रं पश्य हि रामं त्वं  $ सत्यम् एतद् ब्रवीमि ते  &  
इत्य् आश्वास्य सतीं सीतां  % दुःखितां जनकात्मजाम्  ॥ न्स्प्_५१।४१ ॥  
ततश् चूडामणि प्राप्य  $ श्रुत्वा काकपराभवम्  &  
नत्वा तां प्रस्थितो वीरो  % गन्तुं कृतमतिः कपिः  ॥ न्स्प्_५१।४२ ॥  
ततो विमृश्य तद् भुङ्क्त्वा  $ कृईडावनम् अशेषतः  &  
तोरणस्थो ननादोच्चै  % रामो जयति वीर्यवान्  ॥ न्स्प्_५१।४३ ॥  
अनेकान् राक्षसान् हत्वा  $ सेनाः सेनापतींश् च सः  &  
तदा त्वक्षकुमारं तु  % हत्वा रावणसैनिकम्  ॥ न्स्प्_५१।४४ ॥  
साश्वं ससारथिं हत्वा  $ इन्द्रजित् तं गृहीतवान्  &  
रावणस्य पुरः स्थित्वा  % रामं सङ्कीर्त्य लक्ष्मणम्  ॥ न्स्प्_५१।४५ ॥  
सुग्रीवं च महावीर्यं  $ दग्ध्वा लङ्काम् अशेषतः  &  
निर्भर्त्स्य रावणं दुष्टं  % पुनः सम्भाष्य जानकीम्  ॥ न्स्प्_५१।४६ ॥  
भूयः सागरम् उत्तीर्य  $ ज्ञातीन् आसाद्य वीर्यवान्  &  
सीतादर्शनम् आवेद्य  % हनूमांश् चैव पूजितः  ॥ न्स्प्_५१।४७ ॥  
वानरैः सार्धम् आगत्य  $ हनुमान् मधुवनं महत्  &  
निहत्य रक्षपालांस् तु  % पाययित्वा च तन्मधु  ॥ न्स्प्_५१।४८ ॥  
सर्वे दधिमुखं पात्य  $ हर्षितो हरिभिः सह  &  
खम् उत्पत्य च सम्प्राप्य  % रामलक्ष्मणपादयोः  ॥ न्स्प्_५१।४९ ॥  
नत्वा तु हनुमांस् तत्र  $ सुग्रीवं च विशेषतः  &  
आदितः सर्वम् आवेद्य  % समुद्रतरणादिकम्  ॥ न्स्प्_५१।५० ॥  
कथयाम्_अस रामाय  $ सीता दृष्टा मयेति वै  &  
अशोकवनिकामध्ये  % सीता देवी सुदुःखिता  ॥ न्स्प्_५१।५१ ॥  
राक्षसीभिः परिवृता  $ त्वां स्मरन्ती च सर्वदा  &  
अश्रुपूर्णमुखी दीना  % तव पत्नी वरानना  ॥ न्स्प्_५१।५२ ॥  
शीलवृत्तसमायुक्ता  $ तत्रापि जनकात्मजा  &  
सर्वत्रान्वेषमाणेन  % मया दृष्टा पतिव्रता  ॥ न्स्प्_५१।५३ ॥  
मया सम्भाषिता सीता  $ विश्वस्ता रघुनन्दन  &  
अलङ्कारश् च सुमणिस्  % तया ते प्रेषितः प्रभो  ॥ न्स्प्_५१।५४ ॥  
इत्य् उक्त्वा दत्तवांस् तस्मै  $ चूडामणिम् अनुत्तमम्  &  
इदं च वचनं तुभ्यं  % पत्न्या सम्प्रेषितं शृणु  ॥ न्स्प्_५१।५५ ॥  
चित्रकूटे मदङ्के तु  $ सुप्ते त्वयि महाव्रत  &  
वायसाभिभवं राजंस्  % तत् किल स्मर्तुम् अर्हसि  ॥ न्स्प्_५१।५६ ॥  
अल्पापराधे राजेन्द्र  $ त्वया बलिभुजि प्रभो  &  
यत् कृतं तन् न कर्तुं च  % शक्यं देवासुरैर् अपि  ॥ न्स्प्_५१।५७ ॥  
ब्रह्मास्त्रं तु तदोत्सृष्टं  $ रावणं किं न जेष्यसि  &  
इत्य् एवमादि बहुशः  % प्रोक्त्वा सीता रुरोद ह  \  
एवं तु दुःखिता सीता  # तां मोक्तुं यत्नम् आचर  ॥ न्स्प्_५१।५८ ॥  
इत्य् एवम् उक्ते पवनआत्मजेन  $ सीतावचस् तच् छुभभूषणं च  &  
श्रुत्वा च दृष्ट्वा च रुरोद रामः  % कपिं समालिङ्ग्य शनैः प्रतस्थे  ॥ न्स्प्_५१।५९ ॥  
  
॥ इति श्रीनरसिंहपुराणे रामप्रादुर्भावे एकपञ्चासो ऽध्यायः ॥ नर्प् ५१ ॥  
  
____________________________________________________________________________  
  
  
मार्कण्डेय उवाच:  
इति श्रुत्वा प्रियावार्तां  $ वायुपुत्रेण कीर्तिताम्  &  
रामो गत्वा समुद्रान्तं  % वानरैः सह विस्तृतैः  ॥ न्स्प्_५२।१ ॥  
सागरस्य तटे रम्ये  $ तालीवनविराजिते  &  
सुग्रीवो जाम्बवांश् चाथ  % वानरैर् अतिहर्षितैः  ॥ न्स्प्_५२।२ ॥  
सङ्ख्यातीतैर् वृतः श्रीमान्  $ नक्षत्रैर् इव चन्द्रमाः  &  
अनुजेन च धीरेण  % वीक्ष्य तस्थौ सरित्पतिम्  ॥ न्स्प्_५२।३ ॥  
रावणेनाथ लङ्कायां  $ स सूक्तौ भर्त्सितो ऽनुजः  &  
विभीषणो महाबुद्धिः  % शास्त्रज्ञैर् मन्त्रिभिः सह  ॥ न्स्प्_५२।४ ॥  
नरसिंहे महादेवे  $ श्रीधरे भक्तवत्सले  &  
एवं रामे ऽचलां भक्तिम्  % आगत्य विनयात् तदा  ॥ न्स्प्_५२।५ ॥  
कृताञ्जलिर् उवाचेदं  $ रामम् अक्लिष्टकारिणम्  &  
राम राम महाबाहो  % देवदेव जनार्दन  ॥ न्स्प्_५२।६ ॥  
विभीषणो ऽस्मि मां रक्ष  $ अहं ते शरणं गतः  &  
इत्य् उक्त्वा निपपाताथ  % प्राञ्जली रामपादयोः  ॥ न्स्प्_५२।७ ॥  
विदितार्थो ऽथ रामस् तु  $ तम् उत्थाप्य महामतिम्  &  
समुद्रतोयैस् तं वीरम्  % अभिषिच्य विभीषणम्  ॥ न्स्प्_५२।८ ॥  
लङ्काराज्यं तवैवेति  $ प्रोक्तः सम्भाष्य तस्थिवान्  &  
ततो विभीषणेनोक्तं  % त्वं विष्णुर् भुवनेश्वरः  ॥ न्स्प्_५२।९ ॥  
अब्धिर् ददातु मार्गं ते  $ देव तं याचयामहे  &  
इत्युक्तो वानरैः सार्धं  % शिश्ये तत्र स राघवः  ॥ न्स्प्_५२।१० ॥  
सुप्ते रामे गतं तत्र  $ त्रिरात्रम् अमितद्युतौ  &  
ततः क्रुद्धो जगन्नाथो  % रामो राजीवलोचनः  ॥ न्स्प्_५२।११ ॥  
संशोषणम् अपां कर्तुम्  $ अस्त्रम् आग्नेयम् आददे  &  
तदोत्थाय वचः प्राहः  % लक्ष्मणश् च रुषान्वितम्  ॥ न्स्प्_५२।१२ ॥  
क्रोधस् ते लयकर्ता हि  $ एनं जहि महमते  &  
भूतानां रक्षणार्थाय  % अवतारस् त्वया कृतः  ॥ न्स्प्_५२।१३ ॥  
क्षन्तव्यं देवदेवेश  $ इत्य् उक्त्वा धृतवान् शरम्  &  
ततो रात्रित्रये याते  % क्रुद्धं रामम् अवेक्ष्य सः  ॥ न्स्प्_५२।१४ ॥  
आग्नेयास्त्राच् च सन्त्रस्तः  $ सागरो ऽभ्येत्य मूर्तिमान्  &  
आह रामं महादेवं  % रक्ष माम् अपकारिणम्  ॥ न्स्प्_५२।१५ ॥  
मार्गो दत्तो मया ते ऽद्य  $ कुशलः सेतुकर्मणि  &  
नलस् च कथितो वीरस्  % तेन कारय राघव  ॥ न्स्प्_५२।१६ ॥  
यावदिष्टं तु विस्तीर्णं  $ सेतुबन्धनम् उत्तमम्  &  
ततो नलमुखैर् अन्यैर्  % वानरैर् अमितौजसैः  ॥ न्स्प्_५२।१७ ॥  
बन्धयित्वा महासेतुं  $ तेन गत्वा स राघवः  &  
सुवेलाख्यं गिरिं प्राप्तः  % स्थितो ऽसौ वानरैर् वृतः  ॥ न्स्प्_५२।१८ ॥  
हर्म्यस्थलस्थितं दुष्टं  $ रावणं वीक्ष्य चाङ्गदः  &  
रामादेशाद् अथोत्प्लुत्य  % दूतकर्मसु तत्परः  ॥ न्स्प्_५२।१९ ॥  
प्रादात् पादप्रहरं तु  $ रोषाद् रावणमूर्धनि  &  
विस्मितं तैः सुरगणैर्  % वीक्षितः सो ऽतिवीर्यवान्  ॥ न्स्प्_५२।२० ॥  
साधयित्वा प्रतिज्ञां तां  $ सुवेलं पुनर् आगतः  &  
ततो वानरसेनाभिः  % सङ्ख्यातीताभिर् अच्युतः  ॥ न्स्प्_५२।२१ ॥  
रुरोध रावणपुरीं  $ लङ्कां तत्र प्रतापवान्  &  
रामः समन्ताद् आलोक्य  % प्राह लक्ष्मणम् अन्तिके  ॥ न्स्प्_५२।२२ ॥  
तीर्णो ऽर्णवः कवलितेव कपीश्वरस्य  $ सेनाभटैर् झटिति राक्षसराजधानी  &  
यत् पौरुषोचितम् इहाङ्कुरितं मया तद्  % दैवस्य वश्यम् अपरं धनुषो ऽथ वास्य  ॥ न्स्प्_५२।२३ ॥  
ःलक्ष्मणः प्राह: कातरजनमनोवलम्बिना किं दैवेन ।  
यावल् ललाटशिखरं भ्रुकुटिर् न याति  $ यावन् न कार्मुकशिखाम् अधिरोहति ज्या  &  
तावन् निशाचरपतेः पटिम् आनमेतु  % त्रैलोक्यमूलविभुजेषु भुजेषु दर्पः  ॥ न्स्प्_५२।२४ ॥  
ःतदा लक्ष्मणः रामस्य कर्णे लगित्वा पितृवधवैरस्मरणे अथ तद्बक्तिवीर्यपरीक्षणाय लक्षणविज्ञानायादिश्यताम् अङ्गदाय दूत्यम् ।  
ःरामः साधु इति भणित्वा अङ्गदं सबहुमानम् अवलोक्य आदिशति ॥ न्स्प्_५२।२५ ॥  
ःअङ्गद ।  
पिता ते यद् वाली बलिनि दशकण्ठे कलितवान्  $ न शक्तास् तद् वक्तुं वयम् अपि मुदा तेन पुलकः  &  
स एव त्वं व्यावर्तयसि तनुजत्वेन पितृतां  % ततः किं वक्तव्यं तिलकयति सृष्टार्थपदवीम्  ॥ न्स्प्_५२।२६ ॥  
ःअङ्गदो मौलिमण्डलमिलत्करयुगलेन प्रणम्य यद् आज्ञापयति देवः ।  
ःअवधार्यताम् ॥ न्स्प्_५२।२७ ॥  
किं प्राकारविहारतोरणवतीं लङ्काम् इहैवानये  $ किं वा सैन्यम् अहं द्रुतं रघुपते तत्रैव सम्पादये  &  
अत्यल्पं कुलपर्वतैर् अविरलैर् बध्नामि वा सागरं  % देवादेशय किं करोमि सकलं दोर्दण्डसाध्यं मम  ॥ न्स्प्_५२।२८ ॥  
ःश्रीरामस् तद्वचनमात्रेणैव तद्भक्तिं सामर्थ्यं चावेक्ष्य वदति ॥ न्स्प्_५२।२९ ॥  
अज्ञानाद् अथवाधिपत्यरभसा वास्मत्परोक्षे हृता  $ सीतेयं प्रविमुच्यताम् इति वचो गत्वा दशास्यं वद  &  
नो चेल् लक्ष्मणमुक्तमार्गणगणच्छेदोच्छलच्छोणितच्  % छत्रच्छन्नदिगन्तम् अन्तकपुरीं पुत्रैर् वृतो यास्यसि  ॥ न्स्प्_५२।३० ॥  
ःअङ्गदः ॥ न्स्प्_५२।३१ ॥  
ःदेव ।  
सन्धौ वा विग्रहे वापि  $ मयि दूते दशाननी  &  
अक्षता वा क्षता वापि  % क्षितिपीठे लुठिष्यति  ॥ न्स्प्_५२।३२ ॥  
तदा श्रीरामचन्द्रेण  $ प्रशस्य प्रहितो ऽङ्गदः  &  
उक्तिप्रत्युक्तिचातुर्यैः  % पराजित्यागतो रिपुम्  ॥ न्स्प्_५२।३३ ॥  
राघवस्य बलं ज्ञात्वा  $ चारैस् तदनुजस्य च  &  
वानराणां च भीतो ऽपि  % निर्भीर् इव दशाननः  ॥ न्स्प्_५२।३४ ॥  
लङ्कापुरस्य रक्षार्थम्  $ आदिदेश स राक्षसान्  &  
आदिश्य सर्वतो दिक्षु  % पुत्रान् आह दशाननः  ॥ न्स्प्_५२।३५ ॥  
धूम्राक्षं धूम्रपानं च  $ राक्षसा यात मे पुरीम्  &  
पाशैर् बध्नीत तौ मर्त्यौ  % अमित्रान्तकवीर्यवान्  \  
कुम्भकर्णो ऽपि मद्भ्राता  # तुर्यनादैः प्रबोधितः  ॥ न्स्प्_५२।३६ ॥  
राक्षसाश् चैव सन्दिष्टा  $ रावणेन महाबलाः  &  
तस्याज्ञां शिरसादाय  % युयुधुर् वानरैः सह  ॥ न्स्प्_५२।३७ ॥  
युध्यमाना यथाशक्त्या  $ कोटिसङ्ख्यास् तु राक्षसाः  &  
वानरैर् निधनं प्राप्ताः  % पुनर् अन्यान् यथादिशत्  ॥ न्स्प्_५२।३८ ॥  
पूर्वद्वारे दशग्रीवो  $ राक्षसान् अमितौजसः  &  
ते चापि युध्य हरिभिर्  % नीलाद्यैर् निधनं गताः  ॥ न्स्प्_५२।३९ ॥  
अथ दक्षिणदिग्भागे  $ रावणेन नियोजिताः  &  
ते सर्वे वानरवरैर्  % दारितास् तु यमं गताः  ॥ न्स्प्_५२।४० ॥  
पश्चिमे ऽङ्गदमुख्यैश् च  $ वानरैर् अतिगर्वितैः  &  
राक्षसाः पर्वताकाराः  % प्रापिता यमसादनम्  ॥ न्स्प्_५२।४१ ॥  
तदुत्तरे तु दिग्भागे  $ रावणेन निवेशिताः  &  
पेतुस् ते राक्षसाः क्रूरा  % मैन्दाद्यैर् वानरैर् हताः  ॥ न्स्प्_५२।४२ ॥  
ततो वानरसङ्घास् तु  $ लङ्काप्राकारम् उच्छ्रितम्  &  
उत्प्लुत्याभ्यन्तरस्थांश् च  % राक्षसान् बलदर्पितान्  ॥ न्स्प्_५२।४३ ॥  
हत्वा शीघ्रं पुनः प्राप्ताः  $ स्वसेनाम् एव वानराः  &  
एवं हतेषु सर्वेषु  % राक्षसेषु दशाननः  ॥ न्स्प्_५२।४४ ॥  
रोदमानासु तत्स्त्रीषु  $ निर्गतः क्रोधमूर्च्छितः  &  
द्वारे स पश्चिमे वीरो  % राक्षसैर् बहुभिर् वृतः  ॥ न्स्प्_५२।४५ ॥  
क्वासौ रामेति च वदन्  $ धनुष्पाणिः प्रतापवान्  &  
रथस्थः शरवर्षं च  % विसृजन् वानरेषु सः  ॥ न्स्प्_५२।४६ ॥  
ततस् तद्बाणछिन्नाङ्गा  $ वानरा दुद्रुवुस् तदा  &  
पलायमानांस् तान् दृष्ट्वा  % वानरान् राघवस् तदा  ॥ न्स्प्_५२।४७ ॥  
कस्मात् तु वानरा भग्नाः  $ किम् एषां भयम् आगतम्  &  
इति रामवचः श्रुत्वा  % प्राह वाक्यं विभीषणः  ॥ न्स्प्_५२।४८ ॥  
शृणु राजन् महाबाहो  $ रावणो निर्गतो ऽधुना  &  
तद्बाणछिन्ना हरयः  % पलायन्ते महामते  ॥ न्स्प्_५२।४९ ॥  
इत्युक्तो राघवस् तेन  $ धनुर् उद्यम्य रोषितः  &  
ज्याघोषतलघोषाभ्यां  % पूरयाम्_अस खं दिशः  ॥ न्स्प्_५२।५० ॥  
युयुधे रावणेनाथ  $ रामः कमललोचनः  &  
सुग्रीवो जाम्बवांश् चैव  % हनुमान् अङ्गदस् तथा  ॥ न्स्प्_५२।५१ ॥  
विभीषणो वानराश् च  $ लक्ष्मणश् चापि वीर्यवान्  &  
उपेत्य रावणीं सेनां  % वर्षन्तीं सर्वसायकान्  ॥ न्स्प्_५२।५२ ॥  
हस्त्यश्वरथसंयुक्तां  $ ते निजघ्नुर् महाबलाः  &  
रामरावणयोर् युद्धम्  % अभूत् तत्रापि भीषणम्  ॥ न्स्प्_५२।५३ ॥  
रावणेन विसृष्टानि  $ शस्त्रास्त्राणि च यानि वै  &  
तानि छित्त्वाथ शस्त्रैस् तु  % राघवश् च महाबलः  ॥ न्स्प्_५२।५४ ॥  
शरेण सारथिं हत्वा  $ दशभिश् च महाहयान्  &  
रावणस्य धनुस् छित्त्वा  % भल्लेनैकेन राघवः  ॥ न्स्प्_५२।५५ ॥  
मुकुटं पञ्चदशभिश्  $ छित्त्वा तन्मस्तकं पुनः  &  
सुवर्णपुङ्खैर् दशभिः  % शरैर् विव्याध वीर्यवान्  ॥ न्स्प्_५२।५६ ॥  
तदा दशास्यो व्यथितो  $ रामबाणैर् भृशं तदा  &  
विवेश मन्त्रिभिर् नीतः  % स्वपुरीं देवमर्दकः  ॥ न्स्प्_५२।५७ ॥  
बोधितस् तूर्यनादैस् तु  $ गजयूथक्रमैः शनैः  &  
पुनः प्राकारम् उल्लङ्घ्य  % कुम्भकर्णो विनिर्गतः  ॥ न्स्प्_५२।५८ ॥  
उत्तुङ्गस्थूलदेहो ऽस  $ भीमदृष्टिर् महाबलः  &  
वानरान् भक्षयन् दुष्टो  % विचचार क्षुधान्वितः  ॥ न्स्प्_५२।५९ ॥  
तं दृष्ट्वोत्पत्य सुग्रीवः  $ शूलेनोरस्य् अताडयत्  &  
कर्णद्वयं कराभ्यां तु  % *च्छित्त्वा वक्रेण नासिकाम्  ॥ न्स्प्_५२।६० ॥  
सर्वतो युध्यमानांश् च  $ रक्षोनाथान् रणे ऽधिकान्  &  
राघवो घातयित्वा तु  % वानरेन्द्रैः समन्ततः  ॥ न्स्प्_५२।६१ ॥  
चकर्त विशिखैस् तीक्ष्णैः  $ कुम्भकर्णस्य कन्धराम्  &  
विजित्येन्द्रजितं साक्षाद्  % गरुडेनागतेन सः  ॥ न्स्प्_५२।६२ ॥  
रामो लक्ष्मणसंयुक्तः  $ शुशुभे वानरैर् वृतः  &  
व्यर्थं गते चेन्द्रजिति  % कुम्भकर्णे निपातिते  ॥ न्स्प्_५२।६३ ॥  
लङ्कानाथस् ततः क्रुद्धः  $ पुत्रं त्रिशिरसं पुनः  &  
अतिकायमहाकायौ  % देवान्तकनरान्तकौ  ॥ न्स्प्_५२।६४ ॥  
यूयं हत्वा तु पुत्राद्या  $ तौ नरौ युधि निघ्नत  &  
तान् नियुज्य दशग्रीवः  % पुत्रान् एवं पुनर् ब्रवीत्  ॥ न्स्प्_५२।६५ ॥  
महोदरमहापाश्वौ  $ सार्धम् एतैर् महाबलैः  &  
सङ्ग्रामे ऽस्मिन् रिपून् हन्तुं  % युवां व्रजतम् उद्यतौ  ॥ न्स्प्_५२।६६ ॥  
दृष्ट्वा तान् आगतांश् चैव  $ युध्यमानान् रणे रिपून्  &  
अनयल् लक्ष्मणः षड्भिः  % शरैस् तीक्ष्णैर् यमालयम्  ॥ न्स्प्_५२।६७ ॥  
वानराणां समूहश् च  $ शिष्टांश् च रजनीचरान्  &  
सुग्रीवेण हतः कुम्भो  % राक्षसो बलदर्पितः  ॥ न्स्प्_५२।६८ ॥  
निकुम्भो वायुपुत्रेण  $ निहतो देवकण्टकः  &  
विरूपाक्षं युध्यमानां  % गदया तु विभीषणः  ॥ न्स्प्_५२।६९ ॥  
भीममैन्दौ च श्वपतिं  $ वानरेन्द्रौ निजघ्नतुः  &  
अङ्गदो जाम्बवांश् चाथ  % हरयो ऽन्यान् निशाचरान्  ॥ न्स्प्_५२।७० ॥  
युध्यमनस् तु समरे  $ महालक्षं महाचलम्  &  
जघान रामो ऽथ रणे  % बाणवृष्टिकरं नृप  ॥ न्स्प्_५२।७१ ॥  
इन्द्रजिन् मन्त्रलब्धं तु  $ रथम् आरुह्य वै पुनः  &  
वानरेषु च सरेषु  % शरवर्षं ववर्ष सः  ॥ न्स्प्_५२।७२ ॥  
रात्रौ तद्बाणभिन्नं तु  $ बलं सर्वं च राघवम्  &  
निश्चेष्टम् अखिलं दृष्ट्वा  % जाम्बवत् प्रेरितस् तदा  ॥ न्स्प्_५२।७३ ॥  
वीर्याद् औषधम् आनीय  $ हनूमान् मारुतात्मजः  &  
भूम्यां शयानम् उत्थाप्य  % रामं हरिगणांस् तथा  ॥ न्स्प्_५२।७४ ॥  
तैर् एव वानरैः सार्धं  $ ज्वलितोल्काकरैर् निशि  &  
दाहयाम्_अस लङ्कां तां  % हस्त्यश्वरथरक्षसाम्  ॥ न्स्प्_५२।७५ ॥  
वर्षन्तं शरजालानि  $ सर्वदिक्षु घनो यथा  &  
स भ्रात्रा मेघनादं तं  % घातयाम्_अस राघवः  ॥ न्स्प्_५२।७६ ॥  
घातितेष्व् अथ रक्षस्सु  $ पुत्रमित्रादिबन्धुषु  &  
कारितेष्व् अथ विघ्नेषु  % होमजप्यादिकर्मणाम्  ॥ न्स्प्_५२।७७ ॥  
ततः क्रुद्धो दशग्रीवो  $ लङ्काद्वारे विनिर्गतः  &  
क्वासौ राम इति ब्रूते  % मानुषस् तापसाकृतिः  ॥ न्स्प्_५२।७८ ॥  
योद्धा कपिबलीत्य् उच्चैर्  $ व्याहरद् राक्षसाधिपः  &  
वेगवद्भिर् विनीतैश् च  % अश्वैश् चित्ररथे स्थितः  ॥ न्स्प्_५२।७९ ॥  
अथायान्तं तु तं दृष्ट्वा  $ रामः प्राह दशाननम्  &  
रामो ऽहम् अत्र दुष्टात्मन्न्  % एहि रावण मां प्रति  ॥ न्स्प्_५२।८० ॥  
इत्युक्ते लक्ष्मणः प्राह  $ रामं राजीवलोचनम्  &  
अनेन राक्षसा योत्स्ये  % त्वं तिष्ठेति महाबलः  ॥ न्स्प्_५२।८१ ॥  
ततस् तु लक्ष्मणो गत्वा  $ रुरोध शरवृष्टिभिः  &  
विंशद्बाहुविसृष्टैस् तु  % शस्त्रास्त्रैर् लक्ष्मणं युधि  ॥ न्स्प्_५२।८२ ॥  
रुरोध स दशग्रीवः  $ तयोर् युद्धम् अभून् महत्  &  
देवा व्योम्नि विमानस्था  % वीक्ष्य तस्थुर् महाहवम्  ॥ न्स्प्_५२।८३ ॥  
ततो रावणशस्त्राणि  $ *च्छित्त्वा स्वैस् तीक्ष्णसायकैः  &  
लक्ष्मणः सारथिं हत्वा  % तस्याश्वान् अपि भल्लकैः  ॥ न्स्प्_५२।८४ ॥  
रावणस्य धनुश् छित्त्वा  $ ध्वजं च निशितैः शरैः  &  
वक्षःस्थलं महावीर्यो  % विव्याध परवीरहा  ॥ न्स्प्_५२।८५ ॥  
ततो रथान् निपत्याधः  $ क्षिप्रं राक्षसनायकः  &  
शक्तिं जग्राह कुपितो  % घण्टानादविनादिनीम्  ॥ न्स्प्_५२।८६ ॥  
अग्निज्वालाज्वलज्जिह्वां  $ महोल्कासदृशद्युतिम्  &  
दृढमुष्ट्या तु निक्षिप्ता  % शक्तिः सा लक्ष्मणोरसि  ॥ न्स्प्_५२।८७ ॥  
विदार्यान्तःप्रविष्टाथ  $ देवास् त्रस्तास् ततो ऽम्बरे  &  
लक्ष्मणं पतितं दृष्ट्वा  % रुदद्भिर् वानरेश्वरैः  ॥ न्स्प्_५२।८८ ॥  
दुःखितः शीघ्रम् आगम्य  $ तत्पार्श्वं प्राह राघवः  &  
क्व गतो हनुमान् वीरो  % मित्रो मे पवनात्मजः  ॥ न्स्प्_५२।८९ ॥  
यदि जीवति मे भ्राता  $ कथञ्चित् पतितो भुवि  &  
इत्युक्ते हनुमान् राजन्  % वीरो विख्यातपौरुषः  ॥ न्स्प्_५२।९० ॥  
बद्ध्वाञ्जलिं बभाषेदं  $ देह्य् अनुज्ञां स्थितो ऽस्मि भोः  &  
रामः प्राह महावीर  % विशल्यकरणी मम  ॥ न्स्प्_५२।९१ ॥  
अनुजं विरुजं शीघ्रं  $ कुरु मित्र महाबल  &  
ततो वेगात् समुत्पत्य  % गत्वा द्रोणगिरिं कपिः  ॥ न्स्प्_५२।९२ ॥  
बद्ध्वा च शिघ्रम् आनीय  $ लक्ष्मणं नीरुजं क्षणात्  &  
चकार देवदेवेशां  % पश्यतां राघवस्य च  ॥ न्स्प्_५२।९३ ॥  
ततः क्रुद्धो जगन्नाथो  $ रामः कमललोचनः  &  
रावणस्य बलं शिष्टं  % हस्त्यश्वरथराक्षसम्  ॥ न्स्प्_५२।९४ ॥  
हत्वा क्षणेन रामस् तु  $ तच्छरीरं तु सायकैः  &  
तीक्ष्णैर् जर्जरितं कृत्वा  % तस्थिवान् वानरैर् वृतः  ॥ न्स्प्_५२।९५ ॥  
अस्तचेष्टो दशग्रीवः  $ सञ्ज्ञां प्राप्य शनैः पुनः  &  
उत्थाय रावणः क्रुद्धः  % सिंहनादं ननाद च  ॥ न्स्प्_५२।९६ ॥  
तन्नादश्रवणैर् व्योम्नि  $ वित्रस्तो देवतागणः  &  
एतस्मिन्न् एव कले तु  % रामं प्राप्य महामुनिः  ॥ न्स्प्_५२।९७ ॥  
रावणे बद्धवैरस् तु  $ अगस्त्यो वै जयप्रदम्  &  
आदित्यहृदयं नाम  % मन्त्रं प्रादाज् जयप्रदम्  ॥ न्स्प्_५२।९८ ॥  
रामो ऽपि जप्त्वा तन्मन्त्रम्  $ अगस्त्योक्तं जयप्रदम्  &  
तद्दत्तं वैष्णवं चापम्  % अतुलं सद्गुणं दृढम्  ॥ न्स्प्_५२।९९ ॥  
पूजयित्वा तद् आदाय  $ सज्यं कृत्वा महाबलः  &  
सौवर्णपुङ्खैस् तीक्ष्णैस् तु  % शरैर् मर्मविदारणैः  ॥ न्स्प्_५२।१०० ॥  
युयुधे राक्षसेन्द्रेण  $ रघुनाथः प्रतापवान्  &  
तयोस् तु युध्यतोस् तत्र  % भीमशक्त्योर् महामते  ॥ न्स्प्_५२।१०१ ॥  
परस्परविसृष्टस् तु  $ व्योम्नि संवर्द्धितो ऽनलः  &  
समुत्थितो नृपश्रेष्ठ  % रामरावणयोर् युधि  ॥ न्स्प्_५२।१०२ ॥  
सङ्गरे वर्तमाने तु  $ रामो दाशरथिस् तदा  &  
पदातिर् युयुधे वीरो  % रामो ऽनुक्तपराक्रमः  ॥ न्स्प्_५२।१०३ ॥  
सहस्राश्वयुतं दिव्यं  $ रथं मातलिम् एव च  &  
प्रेषयाम्_अस देवेन्द्रो  % महान्तं लोकविश्रुतम्  ॥ न्स्प्_५२।१०४ ॥  
रामस् तम् रथम् आरुह्य  $ पूज्यमानः सुरोत्तमैः  &  
मातुल्युक्तोपदेशस् तु  % रामचन्द्रः प्रतापवान्  ॥ न्स्प्_५२।१०५ ॥  
ब्रह्मदत्तवरं दुष्टं  $ ब्रह्मास्त्रेण दशाननम्  &  
जघान वैरिणं क्रूरं  % रामदेवः प्रतापवान्  ॥ न्स्प्_५२।१०६ ॥  
रामेण निहते तत्र  $ रावणे सगणे रिपौ  &  
इन्द्राद्या देवताः सर्वाः  % परस्परम् अथाब्रुवन्  ॥ न्स्प्_५२।१०७ ॥  
रामो भूत्वा हरिर् यस्माद्  $ अस्माकं वैरिणं रणे  &  
अन्यैर् अवध्यम् अप्य् एनं  % जघान युधि रावणम्  ॥ न्स्प्_५२।१०८ ॥  
तस्मात् तं रामनामानम्  $ अनन्तम् अपराजितम्  &  
पूजयामो ऽवतीर्यैनम्  % इत्य् उक्त्वा ते दिवौकसः  ॥ न्स्प्_५२।१०९ ॥  
नानाविमानैः श्रीमद्भिर्  $ अवतीर्य महीतले  &  
रुद्रेन्द्रवसुचन्द्राद्या  % विधातारं सनातनम्  ॥ न्स्प्_५२।११० ॥  
विष्णुं जिष्णुं जगन्मूर्तिं  $ सानुजं रामम् अव्ययम्  &  
तं पूजयित्वा विधिवत्  % परिवार्योपतस्थिरे  ॥ न्स्प्_५२।१११ ॥  
रामो ऽयं दृश्यतां देवा  $ लक्ष्मणो ऽयं व्यवस्थितः  &  
सुग्रीवो रविपुत्रो ऽयं  % वायुपुत्रो ऽयम् आस्थितः  ॥ न्स्प्_५२।११२ ॥  
अङ्गदाद्या इमे सर्वे  $ इत्य् ऊचुस् ते दिवौकसः  &  
गन्धामोदितदिक्पाला  % भ्रमरालिपदानुगा  ॥ न्स्प्_५२।११३ ॥  
देवस्त्रीकरनिर्मुक्ता  $ राममूर्धनि शोभिता  &  
पपात पुष्पवृष्टिस् तु  % लक्ष्मणस्य च मूर्धनि  ॥ न्स्प्_५२।११४ ॥  
ततो ब्रह्मा समागत्य  $ हंसयानेन राघवम्  &  
अमोघाख्येन स्तोत्रेण  % स्तुत्वा रामम् अवोचत  ॥ न्स्प्_५२।११४ ॥  
  
ब्रह्मोवाच:  
त्वं विष्णुर् आदिर् भूतानाम्  $ अनन्तो ज्ञानदृक् प्रभुः  &  
त्वम् एव शाश्वतं ब्रह्म  % वेदान्ते विदितं परम्  ॥ न्स्प्_५२।११६ ॥  
त्वया यद् अद्य निहतो  $ रावणो लोकरावणः  &  
तदाश्रु सर्वलोकानां  % देवानां कर्म साधितम्  ॥ न्स्प्_५२।११७ ॥  
इत्युक्ते पद्मयोनौ तु  $ शङ्करः प्रितिम् आस्थितः  &  
प्रणम्य रामं तस्मै तं  % भूयो दशरथं नृपम्  ॥ न्स्प्_५२।११८ ॥  
दर्शयित्वा गतो देवः  $ सीता सुद्धेति कीर्तयन्  &  
ततो बाहुबलप्राप्तं  % विमानं पुष्पकं शुभम्  ॥ न्स्प्_५२।११९ ॥  
पूताम् आरोप्य सीतां ताम्  $ आदिष्टः पवनात्मजः  &  
ततस् तु जानकीं देवीं  % विशोकां भूषणान्विताम्  ॥ न्स्प्_५२।१२० ॥  
वन्दितां वानरेन्द्रैस् तु  $ सार्धं भ्राता महाबलः  &  
प्रतिष्ठाप्य महादेवं  % सेतुमध्ये स राघवः  ॥ न्स्प्_५२।१२१ ॥  
लब्धवान् परमं भक्तिं  $ शिवे शम्भोर् अनुग्रहात्  &  
रामेश्वर इति ख्यातो  % महादेवः पिनाकधृक्  ॥ न्स्प्_५२।१२२ ॥  
तस्य दर्शनमात्रेण  $ सर्वहत्यां व्यपोहति  &  
रामस् तीर्णप्रतिज्ञो ऽसौ  % भरतासक्तमानसः  ॥ न्स्प्_५२।१२३ ॥  
ततो ऽयोध्यां पुरीं दिव्यां  $ गत्वा तस्यां द्विजोत्तमैः  &  
अभिषिक्तो वसिष्ठाद्यैर्  % भरतेन प्रसादितः  \  
अकरोद् धर्मतो राज्यं  # चिरं रामः प्रतापवान्  ॥ न्स्प्_५२।१२४ ॥  
यज्ञादिकं कर्म निजं च कृत्वा  $ पौरैस् तु रामो दिवम् आरुरोह  &  
राजन् मया ते कथितं समासतो  % रामस्य भूम्यां चरितं महात्मनः  \  
इदं सुभक्त्या पठतां च शृण्वतां  # ददाति रामः स्वपदं जगत्पतिः  ॥ न्स्प्_५२।१२५ ॥  
  
॥ इति श्रीनरसिंहपुराणे रामप्रादुर्भावे द्विपञ्चाशो ऽध्यायः ॥ नर्प् ५२ ॥  
  
____________________________________________________________________________  
  
  
मार्कण्डेय उवाच:  
अतः परं प्रवक्ष्यामि  $ प्रादुर्भावद्वयं शुभम्  &  
तृतीयस्य तु रामस्य  % कृष्णस्य तु समासतः  ॥ न्स्प्_५३।१ ॥  
पुरा ह्य् असुरभारार्ता  $ मही प्राह नृपोत्तम  &  
आसीनं देवमध्ये तु  % ब्रह्माणं कमलासनम्  ॥ न्स्प्_५३।२ ॥  
देवासुरे हता ये तु  $ विष्णुना दैत्यदानवाः  &  
ते सर्वे क्षत्रिया जाताः  % कंसाद्याः कमलोद्भव  ॥ न्स्प्_५३।३ ॥  
तद्भूरिभारसम्प्राप्ता  $ सीदन्ती चतुरानन  &  
मम तद्भारहानिः स्याद्  % यथा देव तथा कुरु  ॥ न्स्प्_५३।४ ॥  
तयैवम् उक्तो ब्रह्माथ  $ देवैः सह जगाम ह  &  
क्षीरोदस्योत्तरं कूलं  % विष्णुं भक्तिविबोधितम्  ॥ न्स्प्_५३।५ ॥  
तत्र गत्वा जगत्स्रष्टा  $ देवैः सार्धं जनार्दनम्  &  
नरसिंहं महादेवं  % गन्धपुष्पादिभिः क्रमात्  ॥ न्स्प्_५३।६ ॥  
अभ्यर्च्य भक्त्या गोविन्दं  $ वाक्पुष्पेण च केशवम्  &  
पूजयाम्_अस राजेन्द्र  % तेन तुष्टो जगत्पतिः  ॥ न्स्प्_५३।७ ॥  
  
राजोवाच:  
वाक्पुष्पेण कथं ब्रह्मन्  $ ब्रह्माप्य् अर्चितवान् हरिम्  &  
तन् मे कथय विप्रेन्द्र  % ब्रह्मोक्तं स्तोत्रम् उत्तमम्  ॥ न्स्प्_५३।८ ॥  
  
मार्कण्डेय उवाच:  
शृणु राजन् प्रवक्ष्यामि  $ स्तोत्रं ब्रह्ममुखेरितम्  &  
सर्वपापहरं पुण्यं  % विष्णुतुष्टिकरं परम्  ॥ न्स्प्_५३।९ ॥  
तम् आराध्य जगन्नाथम्  $ ऊर्ध्वबाहुः पितामहः  &  
भूत्वैकाग्रमना राजन्न्  % इदं स्तोत्रम् उदीरयत्  ॥ न्स्प्_५३।१० ॥  
  
ब्रह्मोवाच:  
नमामि देवं नरनाथम् अच्युतं  $ नारायणं लोकगुरुं सनातनम्  &  
अनादिम् अव्यक्तम् अचिन्त्यम् अव्ययं  % वेदान्तवेद्यं पुरुषोत्तमं हरिम्  ॥ न्स्प्_५३।११ ॥  
आनन्दरूपं परमं परात् परं  $ चिदात्मकं ज्ञानवतां परां गतिम्  &  
सर्वात्मकं सर्वगतैकरूपं  % ध्येयस्वरूपं प्रणमामि माधवम्  ॥ न्स्प्_५३।१२ ॥  
भक्तप्रियं कान्तम् अतीवं निर्मलं  $ सुराधिपं सूरिजनैर् अभिष्टुतम्  &  
चतुर्भुजं नीरजवर्णम् ईश्वरं  % रथाङ्गपाणिं प्रणतो ऽस्मि केशवम्  ॥ न्स्प्_५३।१३ ॥  
गदासिशङ्खाब्जकरं श्रियः पतिं  $ सदाशिवं शार्ङ्गधरं रविप्रभम्  &  
पीताम्बरं हारविराजितोदरं  % नमामि विष्णुं सततं किरीटिनम्  ॥ न्स्प्_५३।१४ ॥  
गण्डस्थलासक्तसुरक्तकुण्डलं  $ सुदीपिताशेषदिशं निजत्विषा  &  
गन्धर्वसिद्धैर् उपगीतम् ऋग्ध्वनिं  % जनार्दनं भूतपतिं नमामि तम्  ॥ न्स्प्_५३।१५ ॥  
हत्वासुरान् पाति युगे युगे सुरान्  $ स्वधर्मसंस्थान् भुवि संस्थितो हरिः  &  
करोति सृष्टिं जगतः क्षयं यस्  % तं वासुदेवं प्रणतो ऽस्मि केशवम्  ॥ न्स्प्_५३।१६ ॥  
यो मत्स्यरूपेण रसातलस्थितान्  $ वेदान् समाहृत्य मम प्रदत्तवान्  &  
निहत्य युद्धे मधुकैटभाव् उभौ  % तं वेदवेद्यं प्रणतो ऽस्म्य् अहं सदा  ॥ न्स्प्_५३।१७ ॥  
देवासुरैः क्षीरसमुद्रमध्यतो  $ न्यस्तो गिरिर् येन धृतः पुरा महान्  &  
हिताय कौर्मं वपुर् आस्थितो यस्  % तं विष्णुम् आद्यं प्रणतो ऽस्मि भास्करम्  ॥ न्स्प्_५३।१८ ॥  
हत्वा हिरण्याक्षम् अतीवं दर्पितं  $ वराहरूपी भगवान् सनातनः  &  
यो भूमिम् एतां सकलां समुद्धरंस्  % तं वेदमूर्तिं प्रणमामि सूकरम्  ॥ न्स्प्_५३।१९ ॥  
कृत्वा नृसिंहं वपुर् आत्मनः परं  $ हिताय लोकस्य सनातनो हरिः  &  
जघान यस् तीक्ष्णनखैर् दितेः सुतं  % तं नारसिंहं पुरुषं नमामि  ॥ न्स्प्_५३।२० ॥  
यो वामनो ऽसौ भगवान् जनार्दनो  $ बलिं बबन्ध त्रिभिर् ऊर्जितैः पदैः  &  
जगत्त्रयं क्रम्य ददौ पुरन्दरे  % तद् एवं आद्यं प्रणतो ऽस्मि वामनम्  ॥ न्स्प्_५३।२१ ॥  
यः कार्तवीर्यं निजघान रोषात्  $ त्रिःसप्तकृत्वः क्षितिपात्मजान् अपि  &  
तं जामदग्न्यं क्षितिभारनाशकं  % नतो ऽस्मि विष्णुं पुरुषोत्तमं सदा  ॥ न्स्प्_५३।२२ ॥  
सेतुं महान्तं जलधौ बबन्ध यः  $ सम्प्राप्य लङ्कां सगणं दशाननम्  &  
जघान भृत्यै जगतां सनातनं  % तं रामदेवं सततं नतो ऽस्मि  ॥ न्स्प्_५३।२३ ॥  
यथा तु वाराहनृसिंहरूपैः  $ कृतं त्वया देव हितं सुराणाम्  &  
तथाद्य भूमेः कुरु भारहानिं  % प्रसीद विष्णो भगवन् नमस् ते  ॥ न्स्प्_५३।२४ ॥  
  
श्रीमार्कण्डेय उवाच:  
इति स्तुतो जगन्नाथः  $ श्रीधरः पद्मयोनिना  &  
आविर् बभूव भगवान्  % शङ्खचक्रगदाधरः  ॥ न्स्प्_५३।२५ ॥  
उवाच च हृषीकेशः  $ पद्मयोनिं सुरान् अपि  &  
स्तुत्यानयाहं सन्तुष्टः  % पितामह दिवौकसः  ॥ न्स्प्_५३।२६ ॥  
पठतां पापनाशाय  $ नृणां भक्तिमताम् अपि  &  
यतो ऽस्मि प्रकटीभूतो  % दुर्लभो ऽपि हरिः सुराः  ॥ न्स्प्_५३।२७ ॥  
देवैः सेन्द्रैः सरुद्रैस् तु  $ पृथ्व्या च प्रार्थितो ह्य् अहम्  &  
पद्मयोने वदाद्य त्वं  % श्रुत्वा तत् करवाणि ते  ॥ न्स्प्_५३।२८ ॥  
इत्युक्ते विष्णुना प्राह  $ ब्रह्मा लोकपितामहः  &  
दैत्यानां गुरुभारेण  % पीडितेयं मही भृशम्  ॥ न्स्प्_५३।२९ ॥  
लघ्वीम् इमां कारयितुं  $ त्वयाहं पुरुषोत्तम  &  
तेनागतः सुरैः सार्धं  % नान्यद् अस्तीति कारणम्  ॥ न्स्प्_५३।३० ॥  
इत्युक्तो भगवान् प्राह  $ गच्छध्वम् अमराः स्वयम्  &  
स्थानं निरामयाः सर्वे  % पद्मयोनिस् तु गच्छतु  ॥ न्स्प्_५३।३१ ॥  
देवक्यां वसुदेवाच् च  $ अवतीर्य महीतले  &  
सितकृष्णे च मच्छक्ती  % कंसादीन् घातयिष्यतः  ॥ न्स्प्_५३।३२ ॥  
इत्य् आकर्ण्य हरेर् वाक्यं  $ हरिं नत्वा ययुः सुराः  &  
गतेषु त्रिदिवौकःसु  % देवदेवो जनार्दनः  ॥ न्स्प्_५३।३३ ॥  
शिष्टानां पालनार्थाय  $ दुष्टनिग्रहणाय च  &  
प्रेषयाम्_अस ते शक्ती  % सितकृष्णे स्वके नृप  ॥ न्स्प्_५३।३४ ॥  
तयोः सिता च रोहिण्यां  $ वसुदेवाद् बभूव ह  &  
तद्वत् कृष्णा च देवक्यां  % वसुदेवाद् बभूव ह  ॥ न्स्प्_५३।३५ ॥  
रौहिणेयो ऽथ पुण्यात्मा  $ रामनामाश्रितो महान्  &  
देवकीनन्दनः कृष्णस्  % तयोः कर्म शृणुष्व मे  ॥ न्स्प्_५३।३६ ॥  
गोकुले बालकाले तु  $ राक्षसी शकुनी निशि  &  
रामेण निहता राजन्  % तथा कृष्णेन पूतना  ॥ न्स्प्_५३।३७ ॥  
धेनुकः सगणस् ताल-  $ वने रामेण घातितः  &  
शकटश् चार्जुनौ वृक्षौ  % तद्वत् कृष्णेन घातितौ  ॥ न्स्प्_५३।३८ ॥  
प्रलम्बो निधनं नीतो  $ दैत्यो रामेण मुष्टिना  &  
कालियो दमितस् तोये  % कालिन्द्यां विषपन्नगः  ॥ न्स्प्_५३।३९ ॥  
गोवर्धनश् च कृष्णेन  $ धृतो वर्षति वासवे  &  
गोकुलं रक्षता तेन  % अरिष्टश् च निपातितः  ॥ न्स्प्_५३।४० ॥  
केशी च निधनं नीतो  $ दुष्टवाजी महासुरः  &  
अक्रूरेण च तौ नीतौ  % मथुरायां महात्मना  ॥ न्स्प्_५३।४१ ॥  
ददर्श तु निमग्नश् च  $ रामकृष्णौ महामते  &  
स्वं स्वं रूपं जले तस्य  % अक्रूरस्य विभूतिदम्  ॥ न्स्प्_५३।४२ ॥  
अनयोर् भावम् अतुलं  $ ज्ञात्वा दृष्ट्वा च यादवाः  &  
बभूवुः प्रीतमनसो ह्य्  % अक्रूरश् च नृपात्मज  ॥ न्स्प्_५३।४३ ॥  
दुर्वचश् च प्रजल्पन्तं  $ कंसस्य रजकं ततः  &  
कृष्णो जघान रामश् च  % तद्वस्त्रं ब्रह्मणे ददौ  ॥ न्स्प्_५३।४४ ॥  
मालाकारेण भक्त्या तु  $ सुमनोभिः प्रपूजितौ  &  
ततस् तस्य वरान् दत्त्वा  % दुर्लभान् रामकेशवौ  ॥ न्स्प्_५३।४५ ॥  
गच्छन्तौ राजमार्गे तु  $ कुब्जया पूजितौ ततः  &  
तत्कौटिल्यम् अपानीय  % विरूपं कार्मुकं ततः  ॥ न्स्प्_५३।४६ ॥  
बभञ्ज कृष्णो बलवान्  $ कंसस्याकृष्य तत्क्षणात्  &  
रक्षपालान् जघानाथ  % रामस् तत्र खलान् बहून्  \  
हत्वा कुवलयाख्यं च  # गजं रामजनार्दनौ  ॥ न्स्प्_५३।४७ ॥  
प्रविश्य रङ्गं गजदन्तपाणी  $ मदानुलिप्तौ वसुदेवपुत्रौ  &  
युद्धे तु रामो निजघान मल्लं  % शैलोपमं मुष्टिकम् अव्ययात्मा  ॥ न्स्प्_५३।४८ ॥  
कृष्णो ऽपि चाणूरम् अतिप्रसिद्धं  $ बलेन वीर्येण च कंसमल्लकम्  &  
युद्ध्वा तु तेनाथ चिरं जघान  % तं दैत्यमल्लं जनसंसदीशः  ॥ न्स्प्_५३।४९ ॥  
मृतस्य मल्लस्य च मुष्टिकस्य  $ मित्रं पुनः पुष्करकं स रामः  &  
युद्धार्थम् उत्थाय कृतक्षणं तं  % मुष्टिप्रहारेण जघान वीरः  ॥ न्स्प्_५३।५० ॥  
कृष्णः पुनस् तान् सकलान् निहत्य  $ निगृह्य कंसं विनिपात्य भूमौ  &  
स्वयं च देहे विनिपत्य तस्य  % हत्वा तथोर्व्यां निचकर्ष कृष्णः  ॥ न्स्प्_५३।५१ ॥  
हते तु कंसे हरिणातिक्रुद्धो  $ भ्रातापि तस्यातिरुषेण चोत्थितः  &  
सुनाभसञ्ज्ञो बलवीर्ययुक्तो  % रामेण नीतो यमसादनं क्षणात्  ॥ न्स्प्_५३।५२ ॥  
तौ वन्द्य मातापितरौ सुहृष्टौ  $ जनैः समस्तैर् यदुभिः सुसंवृतौ  &  
कृत्वा नृपं चोग्रसेनं यदूनां  % सभां सुधर्मां ददतुर् महेन्द्रीम्  ॥ न्स्प्_५३।५३ ॥  
सर्वज्ञभावाव् अपि रामकृष्णौ  $ सम्प्राप्य सान्दीपनितो ऽस्त्रविद्याम्  &  
गुरोः कृते पञ्चजनं निहत्य  % यमं च जित्वा गुरवे सुतं ददौ  ॥ न्स्प्_५३।५४ ॥  
निहत्य रामो मगधेश्वरस्य  $ बलं समस्तं बहुशः समागतम्  &  
दिव्यास्त्रपूरैर् अमराव् इमाव् उभौ  % शुभां पुरीं चक्रतुः सागरान्ते  ॥ न्स्प्_५३।५५ ॥  
तस्यां विधायाथ जनस्य वासं  $ हत्वा शृगालं हरिर् अव्ययात्मा  &  
दग्ध्वा महान्तं यवनं ह्य् उपायाद्  % वरं च दत्त्वा नृपतेर् जगाम  ॥ न्स्प्_५३।५६ ॥  
रामो ऽथ संशान्तसमस्तविग्रहः  $ सम्प्राप्य नन्दस्य पुनः स गोकुलम्  &  
वृन्दावने गोपजनैः सुभाषितः  % सीरेण रामो यमुनां चकर्ष  ॥ न्स्प्_५३।५७ ॥  
सम्प्राप्य भार्याम् अथ रेवतीं च  $ रेमे तया द्वारवतीं स लाङ्गली  &  
क्षात्रेण सम्प्राप्य तदा स रुक्मिणीं  % कृष्णो ऽपि रेमे पुरुषः पुराणः  ॥ न्स्प्_५३।५८ ॥  
द्यूते कलिङ्गराजस्य  $ दन्तान् उत्पाट्य लाङ्गली  &  
जघानाष्टपदेनैव  % रुक्मिणं चानृतान्वितम्  ॥ न्स्प्_५३।५९ ॥  
कृष्णः प्राग्ज्योतिषो दैत्यान्  $ हयग्रीवादिकान् बहून्  &  
हत्वा तु नरकं चापि  % जग्राह च महद् धनम्  ॥ न्स्प्_५३।६० ॥  
अदित्यै कुण्डले दत्त्वा  $ जित्वेन्द्रं दैवतैः सह  &  
गृहीत्वा पारिजातं तु  % ततो द्वारावतीं पुरीम्  ॥ न्स्प्_५३।६१ ॥  
कुरुभिश् च धृतं साम्बं  $ राम एको महाबलः  &  
कुरूणां भयम् उत्पाद्य  % मोचयाम्_अस वीर्यवान्  ॥ न्स्प्_५३।६२ ॥  
बाणबाहुवनं छिन्नं  $ कृष्णेन युधि धीमता  &  
रामेण तद्बलं नीतं  % क्षयं कोटिगुणं क्षणात्  ॥ न्स्प्_५३।६३ ॥  
देवापकारी रामेण  $ निहतो वानरो महान्  &  
ततो ऽर्जुनस्य साहाय्यं  % कुर्वता कंसशत्रुणा  ॥ न्स्प्_५३।६४ ॥  
सर्वभूतवधाद् राजन्  $ भुवो भारो ऽवरोपितः  &  
तीर्थयात्रा कृता तद्वद्  % रामेण जगतः कृते  ॥ न्स्प्_५३।६५ ॥  
रामेण निहिता ये तु  $ तान् न सङ्ख्यातुम् उत्सहे  &  
एवं तौ रामकृष्णौ तु  % कृत्वा दुष्टवधं नृप  ॥ न्स्प्_५३।६६ ॥  
अवतार्य भुवो भारं  $ जग्मतुः स्वेच्छया दिवम्  &  
इत्य् एतौ कथितौ दिव्यौ  % प्रादुर्भावौ मया तव  \  
सङ्क्षेपाद् रामकृष्णस्य  # काल्क्यं शृणु ममाधुना  ॥ न्स्प्_५३।६७ ॥  
इत्थं हि शक्ती सितकृष्णरूपे  $ हरेर् अनन्तस्य महाबलाढ्ये  &  
कृत्वा तु भूमेर् नृप भारहानिं  % पुनश् च विष्णुं प्रतिजग्मतुस् ते  ॥ न्स्प्_५३।६८ ॥  
  
॥ इति श्रीनरसिंहपुराणे कृष्णप्रादुर्भावे नाम त्रिपञ्चाशो ऽध्यायः ॥ नर्प् ५३ ॥  
  
____________________________________________________________________________  
  
  
मार्कण्डेय उवाच:  
अतःपरं प्रवक्ष्यामि  $ शृणु राजन् समाहितः  &  
प्रादुर्भावं हरेः पुण्यं  % कल्क्याख्यं पापनाशनम्  ॥ न्स्प्_५४।१ ॥  
कलिकालेन राजेन्द्र  $ नष्टे धर्मे महीतले  &  
वृद्धिं गते तथा पापे  % व्याधिसम्पीडिते जने  ॥ न्स्प्_५४।२ ॥  
देवैः सम्प्रार्थितो विष्णुः  $ क्षीराब्धौ स्तुतिपूर्वकम्  &  
साम्भलाख्ये महाग्रामे  % नानाजनसमाकुले  ॥ न्स्प्_५४।३ ॥  
नाम्ना विष्णुयशःपुत्रः  $ कल्की राजा भविष्यति  &  
अश्वम् आरुह्य खड्गेन  % म्लेच्च्छान् उत्सादयिष्यति  ॥ न्स्प्_५४।४ ॥  
म्लेच्छान् समस्तान् क्षितिनाशभूतान्  $ हत्वा स कल्की पुरुषोत्तमांशः  &  
कृत्वा च यागं बहुकाञ्चनाख्यं  % संस्थाप्य धर्मं दिवम् आरुरोह  ॥ न्स्प्_५४।५ ॥  
दशावताराः कथितास् तवैव  $ हरेर् मया पार्थिव पापहन्तुः  &  
इमं सदा यस् तु नृसिंहभक्तः  % शृणोति नित्यं स तु याति विष्णुम्  ॥ न्स्प्_५४।६ ॥  
  
राजोवाच:  
तव प्रसादाद् विप्रेन्द्र  $ प्रादुर्भावाः श्रुता मया  &  
नारायणस्य देवस्य  % शृण्वतां कल्मषापहाः  ॥ न्स्प्_५४।७ ॥  
कलिं विस्तरतो ब्रूहि  $ त्वं हि सर्वविदां वर  &  
ब्राह्मणाः क्षत्रिया वैश्याः  % शूद्राश् च मुनिसत्तम  ॥ न्स्प्_५४।८ ॥  
किमाहाराः किमाचारा  $ भविष्यन्ति कलौ युगे  ॥ न्स्प्_५४।९अब् ॥  
  
सूत उवाच:  
शृणुध्वम् ऋषयः सर्वे  $ भरद्वाजेन संयुताः  ॥ न्स्प्_५४।९च्द् ॥  
सर्वे धर्मा विनश्यन्ति  $ कृष्णे कृष्णत्वम् आगते  &  
तस्मात् कलिर् महाघोरः  % सर्वपापस्य साधकः  ॥ न्स्प्_५४।१० ॥  
ब्राह्मणाः क्षत्रिया वैश्याः  $ शूद्रा धर्मपराङ्मुखाः  &  
घोरे कलियुगे प्राप्ते  % द्विजदेवपराङ्मुखाः  ॥ न्स्प्_५४।११ ॥  
व्याजधर्मरताः सर्वे  $ दम्भाचारपरायणाः  &  
असूयानिरताश् चैव  % वृथाहङ्कारदूषिताः  ॥ न्स्प्_५४।१२ ॥  
सर्वैः सङ्क्षिप्यते सत्यं  $ नरैः पण्डितगर्वितैः  &  
अहम् एवाधिक इति  % सर्व एव वदन्ति वै  ॥ न्स्प्_५४।१३ ॥  
अधर्मलोलुपाः सर्वे  $ तथान्येषां च निन्दकाः  &  
अतः स्वल्पायुषः सर्वे  % भविष्यन्ति कलौ युगे  ॥ न्स्प्_५४।१४ ॥  
अल्पायुष्ट्वान् मनुष्याणां  $ न विद्याग्रहणं द्विजाः  &  
विद्याग्रहणशून्यत्वाद्  % अधर्मो वर्तते पुनः  ॥ न्स्प्_५४।१५ ॥  
ब्राह्मणाद्यास् तथा वर्णाः  $ सङ्कीर्यन्ते परस्परम्  &  
कामक्रोधपरा मूढा  % वृथा सन्तापपीडिताः  ॥ न्स्प्_५४।१६ ॥  
बद्धवैरा भविष्यन्ति  $ परस्परवधेप्सवः  &  
ब्राह्मणाः क्षत्रिया वैश्याः  % सर्वे धर्मपराङ्मुखाः  ॥ न्स्प्_५४।१७ ॥  
शूद्रतुल्या भविष्यन्ति  $ तपःसत्यविवर्जिताः  &  
उत्तमा नीचतां यान्ति  % नीचाश् चोत्तमतां तथा  ॥ न्स्प्_५४।१८ ॥  
राजानो द्रव्यनिरतास्  $ तथा लोभपरायणाः  &  
धर्मकञ्चुकसंवीता  % धर्मविध्वंसकारिणः  ॥ न्स्प्_५४।१९ ॥  
घोरे कलियुगे प्राप्ते  $ सर्वाधर्मसमन्विते  &  
यो यो ऽश्वरथनागाढ्यः  % स स राजा भविष्यति  ॥ न्स्प्_५४।२० ॥  
पितॄन् पुत्रा नियोक्ष्यन्ति  $ वध्वः श्वश्रूश् च कर्मसु  &  
पतीन् पुत्रान् वञ्चयित्वा  % गमिष्यन्ति स्त्रियो ऽन्यतः  ॥ न्स्प्_५४।२१ ॥  
पुरुषाल्पं बहुस्त्रीकं श्वबाहुल्यं गवां क्षयः  $ धनानि श्लघनीयानि सतां वृत्तम् अपूजितम्  &  
खण्डवर्षी च पर्जन्यः पन्थानस् तस्करावृताः  % सर्वः सर्वं च जानाति वृद्धान् अनुपसेव्य च  ॥ न्स्प्_५४।२२ ॥  
न कश्चिद् अकविर् नाम  $ सुरापा ब्रह्मवादिनः  &  
किङ्कराश् च भविष्यन्ति  % शूद्राणां च द्विजातयः  ॥ न्स्प्_५४।२३ ॥  
द्विषन्ति पितरं पुत्राः  $ गुरुं शिष्या द्विषन्ति च  &  
पतिं च वनिता द्वेष्टि  % कलौ घोरे समागते  ॥ न्स्प्_५४।२४ ॥  
लोभाभिभूतमनसः  $ सर्वे दुष्कर्मशीलिनः  &  
परान्नलोलुपा नित्यं  % भविष्यन्ति द्विजातयः  ॥ न्स्प्_५४।२५ ॥  
परस्त्रीनिरताः सर्वे  $ परद्रव्यपरायणाः  &  
घोरे कलियुगे प्राप्ते  % नरं धर्मपरायणम्  ॥ न्स्प्_५४।२६ ॥  
असूयानिरताः सर्वे  $ उपहासं प्रकुर्वते  &  
न व्रतानि चरिष्यन्ति  % ब्राह्मणा वेदनिन्दकाः  ॥ न्स्प्_५४।२७ ॥  
न यक्ष्यन्ति न होष्यन्ति  $ हेतुवादैर् विकुत्सिताः  &  
द्विजाः कुर्वन्ति दम्भार्थं  % पितृयज्ञादिकाः क्रियाः  ॥ न्स्प्_५४।२८ ॥  
न पात्रेष्व् एव दानानि  $ कुर्वन्ति न नरास् तथा  &  
क्षीरोपाधिनिमित्तेन  % गोषु प्रीतिं प्रकुर्वते  ॥ न्स्प्_५४।२९ ॥  
बध्नन्ति च द्विजान् एव  $ धनार्थं राजकिङ्कराः  &  
दानयज्ञजपादीनां  % विक्रीणन्ते फलं द्विजाः  ॥ न्स्प्_५४।३० ॥  
प्रतिग्रहं प्रकुर्वन्ति  $ चण्डालादेर् अपि द्विजाः  &  
कलेः प्रथमपादे ऽपि  % विनिन्दन्ति हरिं नराः  ॥ न्स्प्_५४।३१ ॥  
युगान्ते च हरेर् नाम  $ नैव कश्चित् स्मरिष्यति  &  
शूद्रस्त्रीसङ्गनिरता  % विधवासङ्गलोलुपाः  ॥ न्स्प्_५४।३२ ॥  
शूद्रान्नभोगनिरता  $ भविष्यन्ति कलौ द्विजाः  &  
न च द्विजातिशूस्रूषां  % न स्वधर्मप्रवर्तनम्  ॥ न्स्प्_५४।३३ ॥  
करिष्यन्ति तदा शूद्राः  $ प्रव्रज्यालिङ्गिनो ऽधमाः  &  
सुखाय परिवीताश् च  % जटिला भस्मधूर्धराः  ॥ न्स्प्_५४।३४ ॥  
शूद्रा धर्मान् प्रवक्ष्यन्ति  $ कूटबुद्धिविशारदाः  &  
एते चान्ये च बहवः  % पाषण्डा विप्रसत्तमाः  ॥ न्स्प्_५४।३५ ॥  
ब्राह्मणाः क्षत्रिया वैश्या  $ भविष्यन्ति कलौ युगे  &  
गीतवाद्यरता विप्रा  % वेदवादपराङ्मुखाः  ॥ न्स्प्_५४।३६ ॥  
भविष्यन्ति कलौ प्राप्ते  $ शूद्रमार्गप्रवर्तिनः  &  
अल्पद्रव्या वृथालिङ्गा  % वृथाहङ्कारदूषिताः  ॥ न्स्प्_५४।३७ ॥  
हर्तारो न च दातारो  $ भविष्यन्ति कलौ युगे  &  
प्रतिग्रहपरा नित्यं  % द्विजाः सन्मार्गशीलिनः  ॥ न्स्प्_५४।३८ ॥  
आत्मस्तुतिपराः सर्वे  $ परनिन्दापरास् तथा  &  
विश्वासहीनाः पुरुषा  % देववेदद्विजातिषु  ॥ न्स्प्_५४।३९ ॥  
असंश्रुतोक्तिवक्तारो  $ द्विजद्वेषरतास् तथा  &  
स्वधर्मत्यागिनः सर्वे  % कृतघ्ना भिन्नवृत्तयः  ॥ न्स्प्_५४।४० ॥  
याचकाः पिशुनाश् चैव  $ भविष्यन्ति कलौ युगे  &  
परापवादनिरता  % आत्मस्तुतिपरायणाः  ॥ न्स्प्_५४।४१ ॥  
परस्वहरणोपाय-  $ चिन्तकाः सर्वदा जनाः  &  
अत्याह्लादपरास् तत्र  % भुञ्जानाः परवेश्मनि  ॥ न्स्प्_५४।४२ ॥  
तस्मिन्न् एव दिने प्रायो  $ देवतार्चनतत्पराः  &  
तत्रैव निन्दानिरता  % भुक्त्वा चैकत्र संस्थिताः  ॥ न्स्प्_५४।४३ ॥  
द्विजाश् च क्षत्रिया वैश्याः  $ शूद्राश् चान्ये च जातयः  &  
अत्यन्तकामिनश् चैव  % सङ्कीर्यन्ते परस्परम्  ॥ न्स्प्_५४।४४ ॥  
न शिष्यो न गुरुः कश्चिन्  $ न पुत्रो न पिता तथा  &  
न भार्या न पतिश् चैव  % भविता तत्र सङ्करे  ॥ न्स्प्_५४।४५ ॥  
शूद्रवृत्त्यैव जीवन्ति  $ द्विजा नरकभोगिनः  &  
अनावृष्टिभयप्राया  % गगनासक्तदृष्टयः  ॥ न्स्प्_५४।४६ ॥  
भविष्यन्ति जनाः सर्वे  $ तदा क्षुद्भयकातराः  &  
अन्नोपाधिनिमित्तेन  % शिष्यान् गृह्णन्ति भिक्षवः  ॥ न्स्प्_५४।४७ ॥  
उभाभ्याम् अपि पाणिभ्यां  $ शिरःकण्डूयनं स्त्रियः  &  
कुर्वन्त्यो गुरुभर्तृणाम्  % आज्ञा भेत्स्यन्ति ता हिताः  ॥ न्स्प्_५४।४८ ॥  
यदा यदा न यक्ष्यन्ति  $ न होष्यन्ति द्विजातयः  &  
तदा तदा कलेर् वृद्धिर्  % अनुमेया विचक्षणैः  ॥ न्स्प्_५४।४९ ॥  
सर्वधर्मेषु नष्टेषु  $ याति निःश्रीकतां जगत्  ॥ न्स्प्_५४।५०अब् ॥  
  
सूत उवाच:  
एवं कलेः स्वरूपं तत्  $ कथितं विप्रसत्तमाः  ॥ न्स्प्_५४।५०च्द् ॥  
हरिभक्तिपरान् एवं  $ न कलिर् बाधते द्विजाः  &  
तपः परं कृतयुगे  % त्रेतायां ध्यानम् एव हि  ॥ न्स्प्_५४।५१ ॥  
द्वापरे यज्ञम् एवाहुर्  $ दानम् एकं कलौ युगे  &  
यतते दशभिर् वर्षैस्  % त्रेतायां हायनेन तत्  ॥ न्स्प्_५४।५२ ॥  
द्वापरे तच् च मासेन  $ अहोरात्रेण तत् कलौ  &  
ध्यायन् कृते यजन् यज्ञैस्  % त्रेतायां द्वापरे ऽर्चयन्  ॥ न्स्प्_५४।५३ ॥  
यद् आप्नोति तद् आप्नोति  $ कलौ सङ्कीर्त्य केशवम्  &  
समस्तजगदाधारं  % परमार्थस्वरूपिणम्  ॥ न्स्प्_५४।५४ ॥  
घोरे कलियुगे प्राप्ते  $ विष्णुं ध्यायन् न सीदति  &  
अहो ऽतीव महाभाग्याः  % सकृद् ये केशवार्चकाः  ॥ न्स्प्_५४।५५ ॥  
घोरे कलियुगे प्राप्ते  $ सर्वकर्मबहिष्कृते  &  
न्यूनातिरिक्तता न स्यात्  % कलौ वेदोक्तकर्मणाम्  ॥ न्स्प्_५४।५६ ॥  
हरिस्मरणम् एवात्र  $ सम्पूर्णफलदायकम्  &  
हरे केशव गोविन्द  % वासुदेव जगन्मय  ॥ न्स्प्_५४।५७ ॥  
जनार्दन जगद्धाम  $ पीताम्बरधराच्युत  &  
इतीरयन्ति ये नित्यं  % न हि तान् बाधते कलिः  ॥ न्स्प्_५४।५८ ॥  
अहो हरिपरा ये तु  $ कलौ सर्वभयङ्करे  &  
ते सभाग्या महात्मानस्  % तत्सङ्गतिरता अपि  ॥ न्स्प्_५४।५९ ॥  
हरिनामपरा ये च  $ हरिकीर्तनतत्पराः  &  
हरिपूजारता ये च  % ते कृतार्था न संशयः  ॥ न्स्प्_५४।६० ॥  
इत्य् एतद् वः समाख्यातं  $ सर्वदुःखनिवारणम्  &  
समस्तपुण्यफलदं  % कलौ विष्णोः प्रकीर्तनम्  ॥ न्स्प्_५४।६१ ॥  
  
॥ इत्य् श्रीनरसिंहपुराणे कलिलक्षणकीर्तनं चतुःपञ्चाशो ऽध्यायः ॥ नर्प् ५४ ॥  
  
____________________________________________________________________________  
  
  
राजोवाच:  
मार्कण्डेय कथं शुक्रः  $ पुरा बलिमखे गुरुः  &  
वामनेन स विद्धाक्षः  % स्तुत्वा तल्लब्धवान् कथम्  ॥ न्स्प्_५५।१ ॥  
  
मार्कण्डेय उवाच:  
वामनेन स विद्धाक्षो  $ बहुतीर्थेषु भार्गवः  &  
जाह्नवीसलिले स्थित्वा  % देवम् अभ्यर्च्य वामनम्  ॥ न्स्प्_५५।२ ॥  
ऊर्ध्वबाहुः स देवेशं  $ शङ्खचक्रगदाधरम्  &  
हृदि सञ्चिन्त्य तुष्टाव  % नरसिंहं सनातनम्  ॥ न्स्प्_५५।३ ॥  
  
शुक्र उवाच:  
नमामि देवं विश्वेशं  $ वामनं विष्णुरूपिणम्  &  
बलिदर्पहरं शान्तं  % शाश्वतं पुरुषोत्तमम्  ॥ न्स्प्_५५।४ ॥  
धीरं शूरं महादेवं  $ शङ्खचक्रगदाधरम्  &  
विशुद्धं ज्ञानसम्पन्नं  % नमामि हरिम् अच्युतम्  ॥ न्स्प्_५५।५ ॥  
सर्वशक्तिमयं देवं  $ सर्वगं सर्वभावनम्  &  
अनादिम् अजरं नित्यं  % नमामि गरुडध्वजम्  ॥ न्स्प्_५५।६ ॥  
सुरासुरैर् भक्तिमद्भिः  $ स्तुतो नारायणः सदा  &  
पूजितं च हृषिकेशं  % तं नमामि जगद्गुरुम्  ॥ न्स्प्_५५।७ ॥  
हृदि सङ्कल्प्य यद्रूपं  $ ध्यायन्ति यतयः सदा  &  
ज्योतीरूपम् अनौपम्यं  % नरसिंहं नमाम्य् अहम्  ॥ न्स्प्_५५।८ ॥  
न जानन्ति परं रूपं  $ ब्रह्माद्या देवतागणाः  &  
यस्यावताररूपाणि  % समर्चन्ति नमामि तम्  ॥ न्स्प्_५५।९ ॥  
एतत् समस्तं येनादौ  $ सृष्टं दुष्टवधात् पुनः  &  
त्रातं यत्र जगल् लीनं  % तं नमामि जनार्दनम्  ॥ न्स्प्_५५।१० ॥  
भक्तैर् अभ्यर्चितो यस् तु  $ नित्यं भक्तप्रियो हि यः  &  
तं देवम् अमलं दिव्यं  % प्रणमामि जगत्पतिम्  ॥ न्स्प्_५५।११ ॥  
दुर्लभं चापि भक्तानां  $ यः प्रयच्छति तोषितः  &  
तं सर्वसाक्षिणं विष्णुं  % प्रणमामि सनातनम्  ॥ न्स्प्_५५।१२ ॥  
  
श्रीमार्कण्डेय उवाच:  
इति स्तुतो जगन्नाथः  $ पुरा शुक्रेण पार्थिव  &  
प्रादुर् बभूव तस्याग्रे  % शङ्खचक्रगदाधरः  ॥ न्स्प्_५५।१३ ॥  
उवाच शुक्रम् एकाक्षं  $ देवो नारायणस् तदा  &  
किमर्थं जाह्नवीतीरे  % स्तुतो ऽहं तद् ब्रवीहि मे  ॥ न्स्प्_५५।१४ ॥  
  
शुक्र उवाच:  
देवदेव मया पूर्वम्  $ अपराधो महान् कृतः  &  
तद्दोषस्यापनुत्त्यर्थं  % स्तुतवान् अस्मि साम्प्रतम्  ॥ न्स्प्_५५।१५ ॥  
  
श्रीभगवान् उवाच:  
ममापराधान् नयनं  $ नष्टम् एकं तवाधुना  &  
सन्तुष्टो ऽस्मि ततः शुक्र  % स्तोत्रेणानेन ते मुने  ॥ न्स्प्_५५।१६ ॥  
इत्य् उक्त्वा देवदेवेशस्  $ तं मुनिं प्रहसन्न् इव  &  
पाञ्चजन्येन तच्चक्षुः  % पस्पर्श च जनार्दनः  ॥ न्स्प्_५५।१७ ॥  
स्पृष्टमात्रे तु शङ्खेन  $ देवदेवेन शार्ङ्गिणा  &  
बभूव निर्मलं चक्षुः  % पूर्ववन् नृपसत्तम  ॥ न्स्प्_५५।१८ ॥  
एवं दत्त्वा मुनेश् चक्षुः  $ पूजितस् तेन माधवः  &  
जगामादर्शनं सद्यः  % शुक्रो ऽपि स्वाश्रमं ययौ  ॥ न्स्प्_५५।१९ ॥  
इत्य् एतद् उक्तं मुनिना महात्मना  $ प्राप्तं पुरा देववरप्रसादात्  &  
शुक्रेण किं ते कथयामि राजन्  % पुनश् च मां पृच्छ मनोरथान्तः  ॥ न्स्प्_५५।२० ॥  
  
॥ इत्य् श्रीनरसिंहपुराणे शुक्रवरप्रदानो नाम पञ्चपञ्चाशो ऽध्यायः ॥ नर्प् ५५ ॥  
  
____________________________________________________________________________  
  
  
राजोवाच:  
साम्प्रतं देवदेवस्य  $ नरसिंह् अस्य शार्ङ्गिणः  &  
श्रोतुम् इच्छामि सकलं  % प्रतिष्ठायाः परं विधिम्  ॥ न्स्प्_५६।१ ॥  
  
श्रीमार्कण्डेय उवाच:  
प्रतिष्ठाया विधिं विष्णोर्  $ देवदेवस्य चक्रिणः  &  
प्रवक्ष्यामि यथाशास्त्रं  % शृणु भूपाल पुण्यदम्  ॥ न्स्प्_५६।२ ॥  
कर्तुं प्रतिष्ठां यश् चात्र  $ विष्णोर् इच्छति पार्थिव  &  
स पूर्वं स्थिरनक्षत्रे  % भूमिशोधनम् आरभेत्  ॥ न्स्प्_५६।३ ॥  
खात्वा पुरुषमात्रं तु  $ बाहुद्वयम् अथापि वा  &  
पूरयेच् छुद्धमृद्भिस् तु  % जलाक्तैः शर्करान्वितैः  ॥ न्स्प्_५६।४ ॥  
अधिष्ठानं ततो बुद्ध्वा  $ पाषाणोष्टकमृण्मयम्  &  
प्रासादं कारयेत् तत्र  % वास्तुविद्याविदा नृप  ॥ न्स्प्_५६।५ ॥  
चतुरस्रं सूत्रमार्गे  $ चतुःकोणं समन्ततः  &  
शिलाभित्तिकम् उत्कृष्टं  % तदलाभेष्टिकामयम्  ॥ न्स्प्_५६।६ ॥  
तदलाभे तु मृत्कुड्यं  $ पूर्वद्वारं सुशोभनम्  &  
जातिकाष्ठमयैः स्तम्भैस्  % तल्लग्नैः फलदान्वितैः  ॥ न्स्प्_५६।७ ॥  
उत्पलैः पद्मपत्रैश् च  $ पातितैश् चित्रशिल्पिभिः  &  
इत्थं तु कारयित्वा हि  % हरेर् वेश्म सुशोभनम्  ॥ न्स्प्_५६।८ ॥  
पूर्वद्वारं नृपश्रेष्ठ  $ सुकपाटं सुचित्रितम्  &  
अतिवृद्धातिबालैस् तु  % कारयेन् नाकृतिं हरेः  ॥ न्स्प्_५६।९ ॥  
कुष्ठाद्युपहतैर् वापि  $ अन्यैर् वा दीर्घरोगिभिः  &  
विश्वकर्मोक्तमार्गेण  % पुराणोक्तां नृपोत्तम  ॥ न्स्प्_५६।१० ॥  
कारयेत् प्रतिमां दिव्यां  $ पुष्टाङ्गेन तु धीमता  &  
सौम्याननां सुश्रवनां  % सुनासां च सुलोचनाम्  ॥ न्स्प्_५६।११ ॥  
नाधोदृष्टिं नोर्ध्वदृष्टिं  $ तिर्यग्दृष्टिं न कारयेत्  &  
कारयेत् समदृष्टिं तु  % पद्मपत्रायतेक्षणाम्  ॥ न्स्प्_५६।१२ ॥  
सुभ्रुवं सुललातां च  $ सुकपोलां समां शुभाम्  &  
बिम्बौष्ठीं सुष्ठुचिबुकां  % सुग्रीवां कारयेद् बुधः  ॥ न्स्प्_५६।१३ ॥  
उपबाहुकरे देयं  $ दक्षिणे चक्रम् अर्कवत्  &  
नाभिसंलग्नदिव्यारं  % परितो नेमिसंयुतम्  ॥ न्स्प्_५६।१४ ॥  
वामपार्श्वे इत्य् उपभुजे  $ देयं शङ्खं शशिप्रभम्  &  
पाञ्चजन्यम् इति ख्यातं  % दैत्यदर्पहरं शुभम्  ॥ न्स्प्_५६।१५ ॥  
हारार्पितवरां दिव्यां  $ कण्ठे त्रिवलिसंयुताम्  &  
सुस्तनीं चारुहृदयां  % सुजठरां समां शुभाम्  ॥ न्स्प्_५६।१६ ॥  
कटिलग्नवामकरां  $ पद्मलग्नां च दक्षिणाम्  &  
केयूरबाहुकां दिव्यां  % सुनाभिवलिभङ्गिकाम्  ॥ न्स्प्_५६।१७ ॥  
सुकटीं च सुजङ्घोरूं  $ वस्त्रमेखलभूषिताम्  &  
एवं तां कारयित्वा तु  % प्रतिमां राजसत्तम  ॥ न्स्प्_५६।१८ ॥  
सुवर्णवस्त्रदानेन  $ तत्कर्तॄन् पूज्य सत्तम  &  
पूर्वपक्षे शुभे काले  % प्रतिमां स्थापयेद् बुधः  ॥ न्स्प्_५६।१९ ॥  
प्रासादस्याग्रतः कृत्वा  $ यागमण्डपम् उत्तमम्  &  
चतुर्द्वारं चतुर्दिक्षु  % चतुर्भिस् तोरणैर् युतम्  ॥ न्स्प्_५६।२० ॥  
सप्तधान्याङ्कुरैर् युक्तं  $ शङ्खभेरीनिनादितम्  &  
प्रतिमां क्षाल्य विद्वद्भिः  % षत्त्रिंशद्भिर् घटोदकैः  ॥ न्स्प्_५६।२१ ॥  
प्रविश्य मण्डपे तस्मिन्  $ ब्राह्मणैर् वेदपारगैः  &  
तत्रापि स्नापयेत् पश्चात्  % पञ्चगव्यैः पृथक् पृथक्  ॥ न्स्प्_५६।२२ ॥  
तथोष्णवारिणा स्नाप्य  $ पुनः शीतोदकेन च  &  
हरिद्राकुङ्कुमाद्यैस् तु  % चन्दनैश् चोपलेपयेत्  ॥ न्स्प्_५६।२३ ॥  
पुष्पमाल्यैर् अलङ्कृत्य  $ वस्त्रैर् आच्छाद्य तां पुनः  &  
पुण्याहं तत्र कृत्वा तु  % ऋग्भिस् ता प्रोक्ष्य वारिभिः  ॥ न्स्प्_५६।२४ ॥  
स्नात्वा तां ब्राह्मणैर् भक्तैः  $ शङ्खभेरीस्वनैर् युक्तम्  &  
वासयेत् सप्तरात्रं तु  % त्रिरात्रं वा नदीजले  ॥ न्स्प्_५६।२५ ॥  
हृदे तु विमले शुद्धे  $ तडागे वापि रक्षयेत्  &  
अधिवास्य जले देवम्  % एवं पार्थिवपुङ्गव  ॥ न्स्प्_५६।२६ ॥  
तत उत्थाप्य विप्रैस् तु  $ स्थाप्यालङ्कृत्य पूर्ववत्  &  
ततो भेरीनिनादैस् तु  % वेदघोषैश् च केशवम्  ॥ न्स्प्_५६।२७ ॥  
आनीय मण्डपे शुद्धे  $ पद्माकारविनिर्मिते  &  
कृत्वा पुनस् ततः स्नाप्य  % विष्णुभक्तैर् अलङ्क्रियात्  ॥ न्स्प्_५६।२८ ॥  
ब्राह्मणान् भोजयित्वा तु  $ विधिवत् षोडशर्त्विजः  &  
चतुर्भिर् अध्ययनं कार्यं  % चतुर्भिर् पालनं तथा  ॥ न्स्प्_५६।२९ ॥  
चतुर्भिस् तु चतुर्दिक्षु  $ होमः कार्यो विचक्षणैः  &  
पूष्पाक्षतान्नमिश्रेण  % दद्याद् दिक्षु बलीन् नृप  ॥ न्स्प्_५६।३० ॥  
एकेन दापयेत् तेषाम्  $ इन्द्राद्यः प्रीयन्ताम् इति  &  
प्रत्येकं सायं सन्ध्यायां  % मध्यरात्रे तथोषसि  ॥ न्स्प्_५६।३१ ॥  
उदिते च ततो दद्यान्  $ मातृविप्रगणाय वा  &  
जपन् पुरुषसूक्तं तु  % एकतस् तु पुनः पुनः  ॥ न्स्प्_५६।३२ ॥  
एकतो मनसा राजन्  $ विष्णोर् मन्दिरमध्यगः  &  
अहोरात्रोषितो भूत्वा  % यजमानो द्विजैः सह  ॥ न्स्प्_५६।३३ ॥  
प्रविश्य प्रतिमाद्वारं  $ शुभलग्ने विचक्षणः  &  
देवसूक्तं द्विजैः सार्धम्  % उपस्थाप्य च तां दृढम्  ॥ न्स्प्_५६।३४ ॥  
संस्थाप्य विष्णुसूक्तेन  $ पवमानेन वा पुनः  &  
प्रोक्षयेद् देवदेवेशम्  % आचार्यः कुशवारिणा  ॥ न्स्प्_५६।३५ ॥  
तदग्रे चाग्निम् आधाय  $ सम्परिस्तीर्य यत्नतः  &  
जुहुयाज् जातकर्मादि  % गायत्र्या वैष्णवेन तु  ॥ न्स्प्_५६।३६ ॥  
चतुर्भिर् आज्याहुतिभिर्  $ एकाम् एकां क्रियां प्रति  &  
आचार्यस् तु स्वयं कुर्याद्  % अस्त्रैर् बन्धं च कारयेत्  ॥ न्स्प्_५६।३७ ॥  
त्रातारम् इति चैन्द्र्यां तु  $ कुर्याद् आज्यप्रणुन्नकम्  &  
परोदिवेति याम्यायां  % वारुण्यां निषवेति च  ॥ न्स्प्_५६।३८ ॥  
या ते रुद्रेति साउम्यां तु  $ हुवेद् आज्याहुतीर् नृप  &  
परोमात्रेति सूक्ताभ्यां  % सर्वत्राज्याहुतीर् नृप  ॥ न्स्प्_५६।३९ ॥  
हुत्वा जपेच् च विधिवद्  $ यद् अस्येति च स्विष्टकृत्  &  
ततः स दक्षिणां दद्याद्  % ऋत्विग्भ्यश् च यथार्हतः  ॥ न्स्प्_५६।४० ॥  
वस्त्रे द्वे कुण्डले चैव  $ गुरवे चाङ्गुलीयकम्  &  
यजमानस् ततो दद्याद्  % विभवे सति काञ्चनम्  ॥ न्स्प्_५६।४१ ॥  
कलशाष्टसहस्रेण  $ कलशाष्टशतेन वा  &  
एकविंशतिना वापि  % स्नपनं कारयेद् बुधः  ॥ न्स्प्_५६।४२ ॥  
शङ्खदुन्दुभिनिर्घोषैर्  $ वेदघोषैश् च मङ्गलैः  &  
यवव्रीहियुतैः पात्रैर्  % उद्धृतैर् उच्छ्रिताङ्कुरैः  ॥ न्स्प्_५६।४३ ॥  
दीपयष्टिपताकाभिश्  $ छत्रचामरतोरणैः  &  
स्नपनं कारयित्वा तु  % यथाविभवविस्तरम्  ॥ न्स्प्_५६।४४ ॥  
तत्रापि दद्याद् विप्रेभ्यो  $ यथाशक्त्या तु दक्षिणाम्  &  
एवं यः कुरुते राजन्  % प्रतिष्ठां देवचक्रिणः  ॥ न्स्प्_५६।४५ ॥  
सर्वपापविनिर्मुक्तः  $ सर्वभूषणभूषितः  &  
विमानेन विचित्रेण  % त्रिस्सप्तकुलजैर् वृतः  ॥ न्स्प्_५६।४६ ॥  
पूजां सम्प्राप्य महतीम्  $ इन्द्रलोकादिषु क्रमात्  &  
बान्धवांस् तेषु संस्थाप्य  % विष्णुलोके महीयते  ॥ न्स्प्_५६।४७ ॥  
तत्रैव ज्ञानम् आसाद्य  $ वैष्णवं पदम् आप्नुयात्  &  
प्रतिष्ठाविधिर् अयं विष्णोर्  % मयैवं ते प्रकीर्तितः  ॥ न्स्प्_५६।४७ ॥  
पठतां शृण्वतां चैव  $ सर्वपापप्रणाशनः  ॥ न्स्प्_५६।४९ ॥  
यदा नृसिंहं नरनाथ भूमौ  $ संस्थाप्य विष्णुं विधिना ह्य् अनेन  &  
तदा ह्य् असौ याति हरेः पदं तु  % यत्र स्थितो ऽयं न निवर्तते पुनः  ॥ न्स्प्_५६।५० ॥  
  
॥ इति श्रीनरसिंहपुराणे प्रतिष्ठाविधिर् नाम षट्पञ्चाशो ऽध्यायः ॥ नर्प् ५६ ॥  
  
____________________________________________________________________________  
  
  
राजोवाच:  
भक्तानां लक्षणं ब्रूहि  $ नरसिंह् अस्य मे द्विज  &  
येषां सङ्गतिमात्रेण  % विष्णुलोको न दूरतः  ॥ न्स्प्_५७।१ ॥  
  
श्रीमार्कण्डेय उवाच:  
विष्णुभक्ता महोत्साहा  $ विष्ण्वर्चनविधौ सदा  &  
संयता धर्मसम्पन्नाः  % सर्वार्थान् साधयन्ति ते  ॥ न्स्प्_५७।२ ॥  
परोपकारनिरता  $ गुरुशुश्रूषणे रताः  &  
वर्णाश्रमाचारयुताः  % सर्वेषां सुप्रियंवदाः  ॥ न्स्प्_५७।३ ॥  
वेदवेदार्थतत्त्वज्ञा  $ गतरोषा गतस्पृहाः  &  
शान्ताश् च सौम्यवदना  % नित्यं धर्मपरायणाः  ॥ न्स्प्_५७।४ ॥  
हितं मितं च वक्तारः  $ काले शक्त्यातिथिप्रियाः  &  
दम्भमायाविनिर्मुक्ताः  % कामक्रोधविवर्जिताः  ॥ न्स्प्_५७।५ ॥  
ईदृग्विधा नरा धीराः  $ क्षमावन्तो बहुश्रुताः  &  
विष्णुकीर्तनसञ्जात-  % हर्षा रोमाञ्चिता जनाः  ॥ न्स्प्_५७।६ ॥  
विष्ण्वर्चापूजने यत्तास्  $ तत्कथायां कृतादराः  &  
ईदृग्विधा महात्मानो  % विष्णुभक्ताः प्रकीर्तिताः  ॥ न्स्प्_५७।७ ॥  
  
राजोवाच:  
ये वर्णाश्रमधर्मस्थास्  $ ते भक्ताः केशवं प्रति  &  
इति प्रोक्तं त्वया विद्वन्  % भृगुवर्य गुरो मम  ॥ न्स्प्_५७।८ ॥  
वर्णानाम् आश्रमाणां च  $ धर्मं मे वक्तुम् अर्हसि  &  
यैः कृतैस् तुष्यते देवो  % नरसिंहः सनातनः  ॥ न्स्प्_५७।९ ॥  
  
श्रीमार्कण्डेय उवाच:  
अत्रे ते वर्णयिष्यामि  $ पुरावृत्तम् अनुत्तमम्  &  
मुनिभिः सह संवादं  % हारीतस्य महात्मनः  ॥ न्स्प्_५७।१० ॥  
हारीतं धर्मतत्त्वज्ञम्  $ आसीनं बहुपाठकम्  &  
प्रणिपत्याब्रुवन् सर्वे  % मुनयो धर्मकाङ्क्षिणः  ॥ न्स्प्_५७।११ ॥  
भगवन् सर्वधर्मज्ञ  $ सर्वधर्मप्रवर्तक  &  
वर्णानाम् आश्रमाणां च  % धर्मं प्रब्रूहि शाश्वतम्  ॥ न्स्प्_५७।१२ ॥  
  
हारीत उवाच:  
नारायणः पुरा देवो  $ जगत्स्रष्टा जलोपरि  &  
सुष्वाप भोगिपर्यङ्के  % शयने तु श्रिया सह  ॥ न्स्प्_५७।१३ ॥  
तस्य सुप्तस्य नाभौ तु  $ दिव्यं पद्मम् अभूत् किल  &  
तन्मध्ये चाभवद् ब्रह्मा  % वेदवेदाङ्गभूषणः  ॥ न्स्प्_५७।१४ ॥  
स चोक्तस् तेन देवेन  $ ब्राह्मणान् मुखतो ऽसृजत्  &  
असृजत् क्षत्रियान् बाह्वोर्  % वैश्यांस् तु ऊरुतो ऽसृजत्  ॥ न्स्प्_५७।१५ ॥  
शूद्रास् तु पादतः सृष्टास्  $ तेषां चैवानुपूर्वशः  &  
धर्मशास्त्रं च मर्यादां  % प्रोवाच कमलोद्भवः  ॥ न्स्प्_५७।१६ ॥  
तद्वत् सर्वं प्रवक्ष्यामि  $ शृणुत द्विजसत्तमाः  &  
धन्यं यशस्यम् आयुष्यं  % स्वर्गमोक्षफलप्रदम्  ॥ न्स्प्_५७।१७ ॥  
ब्राह्मण्यां ब्राह्मणेनैव  $ चोत्पन्नो ब्राह्मणः स्मृतः  &  
तस्य धर्मं प्रवक्ष्यामि  % तद्योग्यं देशम् एव च  ॥ न्स्प्_५७।१८ ॥  
कृष्णसारो मृगो यत्र  $ स्वभावात् तु प्रवर्तते  &  
तस्मिन् देशे वसेर् धर्मं  % कुरु ब्राह्मणपुङ्गव  ॥ न्स्प्_५७।१९ ॥  
षट्कर्माणि च यान्य् आहुर्  $ ब्राह्मणस्य मनीषिणः  &  
तैर् एव सततं यस् तु  % प्रवृत्तः सुखम् एधते  ॥ न्स्प्_५७।२० ॥  
अध्ययनाध्यापनं च  $ यजनं याजनं तथा  &  
दानं प्रतिग्रहश् चेति  % कर्मषट्कम् इहोच्यते  ॥ न्स्प्_५७।२१ ॥  
अध्यापनं च त्रिविधं  $ धर्मस्यार्थस्य कारणम्  &  
शुश्रूषाकारणं चैव  % त्रिविधं परिकीर्तितम्  ॥ न्स्प्_५७।२२ ॥  
योग्यान् अध्यापयेच् छिष्यान्  $ याज्यान् अपि च याजयेत्  &  
विधिना प्रतिगृह्णंश् च  % गृहधर्मपसिद्धये  ॥ न्स्प्_५७।२३ ॥  
वेदम् एवाभ्यसेन् नित्यं  $ शुभे देशे समाहितः  &  
नित्यं नैमित्तकं काम्यं  % कर्म कुर्यात् प्रयत्नतः  ॥ न्स्प्_५७।२४ ॥  
गुरुशुश्रूषणं चैव  $ यथान्यायम् अतन्द्रितः  &  
सायं प्रातर् उपासीत  % विधिनाग्निं द्विजोत्तमः  ॥ न्स्प्_५७।२५ ॥  
कृतस्नानस् तु कुर्वीत  $ वैश्वदेवं दिने दिने  &  
अतिथिं चागतं भक्त्या  % पूजयेच् छक्तितो गृही  ॥ न्स्प्_५७।२६ ॥  
अन्यान् अथागतान् दृष्ट्वा  $ पूजयेद् अविरोधतः  &  
स्वदारनिरतो नित्यं  % परदारविवर्जितः  ॥ न्स्प्_५७।२७ ॥  
सत्यवादी जितक्रोधः  $ स्वधर्मनिरतो भवेत्  &  
स्वकर्मणि च सम्प्राप्ते  % प्रमादं नैव कारयेत्  ॥ न्स्प्_५७।२८ ॥  
प्रियां हितां वदेद् वाचं  $ परलोकाविरोधिनीम्  &  
एवं धर्मः समुद्दिष्टो  % ब्राह्मणस्य समासतः  \  
धर्मम् एवं तु यः कुर्यात्  # स याति ब्रह्मणः पदम्  ॥ न्स्प्_५७।२९ ॥  
इत्य् एष धर्मः कथितोमया वै  $ विप्रस्य विप्रा अखिलाघहारी  &  
वदामि राजादिजनस्य धर्मं  % पृथक् पृथग् बोधत विप्रवर्याः  ॥ न्स्प्_५७।३० ॥  
  
॥ इति श्रीनरसिंहपुराणे ब्राह्मणधर्मकथनं नाम सप्तपञ्चाशो ऽध्यायः ॥ नर्प् ५७ ॥  
  
____________________________________________________________________________  
  
  
हारीत उवाच:  
क्षत्रादीनां प्रवक्ष्यामि  $ यथावद् अनुपूर्वशः  &  
येन येन प्रवर्तन्ते  % विधिना क्षत्रियादयः  ॥ न्स्प्_५८।१ ॥  
राज्यस्थः क्षत्रियश् चैव  $ प्रजा धर्मेण पालयेत्  &  
कुर्याद् अध्ययनं सम्यग्  % यजेद् यज्ञान् यथाविधि  ॥ न्स्प्_५८।२ ॥  
दद्याद् दानं द्विजाग्र्येभ्यो  $ धर्मबुद्धिसमन्वितः  &  
स्वदारनिरतो नित्यं  % परदारविवर्जितः  ॥ न्स्प्_५८।३ ॥  
नीतिशास्त्रार्थकुशलः  $ सन्धिविग्रहतत्त्ववित्  &  
देवब्राह्मणभक्तश् च  % पितृकार्यपरस् तथा  ॥ न्स्प्_५८।४ ॥  
धर्मेणैव जयं काङ्क्षेद्  $ अधर्मं परिवर्जयेत्  &  
उत्तमां गतिम् आप्नोति  % क्षत्रियो ऽथैवम् आचरन्  ॥ न्स्प्_५८।५ ॥  
गोरक्षाकृषिवाणिज्यं  $ कुर्याद् वैश्यो यथाविधि  &  
दानधर्मं यथाशक्त्या  % गुरुशुश्रूषणं तथा  ॥ न्स्प्_५८।६ ॥  
लोभदम्भविनिर्मुक्तः  $ सत्यवाग् अनसूयकः  &  
स्वदारनिरतो दान्तः  % परदारविवर्जितः  ॥ न्स्प्_५८।७ ॥  
धनैर् विप्रान् समर्चेत  $ यज्ञकाले त्वरान्वितः  &  
यज्ञाध्ययनदानानि  % कुर्यान् नित्यम् अतन्द्रितः  ॥ न्स्प्_५८।८ ॥  
पितृकार्यं च तत्काले  $ नरसिंहार्चनं तथा  &  
एतद् वैश्यस्य कर्मोक्तं  % स्वधर्मम् अनुतिष्टतः  ॥ न्स्प्_५८।९ ॥  
एतद् आसेवमानस् तु  $ स स्वर्गी स्यान् न संशयः  &  
वर्णत्रयस्य शुश्रूषां  % कुर्याच् छूद्रः प्रयत्नतः  ॥ न्स्प्_५८।१० ॥  
दासवद् ब्राह्मणानां च  $ विशेषेण समाचरेत्  &  
अयाचितं प्रदातव्यं  % कृषिं वृत्त्यर्थम् आचरेत्  ॥ न्स्प्_५८।११ ॥  
ग्रहाणां मासिकं कार्यं  $ पूजनं न्यायधर्मतः  &  
धारणं जीर्णवस्त्रस्य  % विप्रस्योच्छिष्टमार्जनम्  ॥ न्स्प्_५८।१२ ॥  
स्वदारेषु रतिं कुर्यात्  $ परदारविवर्जितः  &  
पुराणश्रवणं विप्रान्  % नरसिंहस्य पूजनम्  ॥ न्स्प्_५८।१३ ॥  
तथा विप्रनमस्कारं  $ कार्यं श्रद्धासमन्वितम्  &  
सत्यसम्भाषणं चैव  % रागद्वेषविवर्जनम्  ॥ न्स्प्_५८।१४ ॥  
इत्थं कुर्वन् सदा शूद्रो  $ मनोवाक्कायकर्मभिः  &  
स्थानम् ऐन्द्रम् अवाप्नोति  % नष्टपापस् तु पुण्यभाक्  ॥ न्स्प्_५८।१५ ॥  
वर्णेषु धर्मा विविधा मयोक्ता  $ यथाक्रमं ब्राह्मणवर्यसाधिताः  &  
शृणुध्वम् अत्राश्रमधर्मम् आद्यं  % मयोच्यमानं क्रमशो मुनीन्द्राः  ॥ न्स्प्_५८।१६ ॥  
  
हारीत उवाच:  
उपनीतो माणवको  $ वसेद् गुरुकुले सदा  &  
गुरोः प्रियहितं कार्यं  % कर्मणा मनसा गिरा  ॥ न्स्प्_५८।१७ ॥  
ब्रह्मचर्यम् अधःशय्या  $ तथा वह्नेर् उपासनम्  &  
उदकुम्भं गुरोर् दद्यात्  % तथा चेन्धनम् आहरेत्  ॥ न्स्प्_५८।१८ ॥  
कुर्याद् अध्ययनं पूर्वं  $ ब्रह्मचारी यथाविधि  &  
विधिं हित्वा प्रकुर्वाणो  % न स्वाध्यायफलं लभेत्  ॥ न्स्प्_५८।१९ ॥  
यत् किञ्चित् कुरुते कर्म  $ विधिं हित्वा निरात्मकः  &  
न तत्फलम् अवाप्नोति  % कुर्वाणो विधिविच्युतः  ॥ न्स्प्_५८।२० ॥  
तस्माद् एवं व्रतानीह  $ चरेत् स्वाध्यायसिद्धये  &  
शौचाचारम् अशेषं तु  % शिक्षयेद् गुरुसन्निधौ  ॥ न्स्प्_५८।२१ ॥  
अजिनं दण्डकाष्ठं च  $ मेखलां चोपवीतकम्  &  
धारयेद् अप्रमत्तस् तु  % ब्रह्मचारी समाहितः  ॥ न्स्प्_५८।२२ ॥  
सायं प्रातश् चरेद् भैक्षं  $ भोजनं संयतेन्द्रियः  &  
गुरोः कुले न भिक्षेत  % न ज्ञातिकुलबन्धुषु  ॥ न्स्प्_५८।२३ ॥  
अलाभे त्व् अन्यगेहानां  $ पूर्वपुर्वं च वर्जयेत्  &  
आचम्य प्रयतो नित्यम्  % अश्नीयाद् गुर्वनुज्ञया  ॥ न्स्प्_५८।२४ ॥  
शयनात् पूर्वम् उत्थाय  $ दर्भमृद्दन्तशोधनम्  &  
वस्त्रादिकम् अथान्यच् च  % गुरवे प्रतिपादयेत्  ॥ न्स्प्_५८।२५ ॥  
स्नाने कृते गुरौ पश्चात्  $ स्नानं कुर्वीत यत्नवान्  &  
ब्रह्मचारी व्रती नित्यं  % न कुर्याद् दन्तशोधनम्  ॥ न्स्प्_५८।२६ ॥  
छत्रोपानहम् अभ्यङ्गं  $ गन्धमाल्यानि वर्जयेत्  &  
नृत्यगीतकथालापं  % मैथुनं च विशेषतः  ॥ न्स्प्_५८।२७ ॥  
वर्जयेन् मधु मांसं च  $ रसास्वादं तथा स्त्रियः  &  
कामं क्रोधं च लोभं च  % परिवादं तथा नृणाम्  ॥ न्स्प्_५८।२८ ॥  
स्त्रीणां च प्रेक्षणालम्भम्  $ उपघातं परस्य च  &  
एकः शयीत सर्वत्र  % न रेतः स्कन्दयेत् क्वचित्  ॥ न्स्प्_५८।२९ ॥  
स्वप्ने सिक्त्वा ब्रह्मचारी  $ द्विजः शुक्रम् अकामतः  &  
स्नात्वार्कम् अर्चयित्वाग्निं  % पुनर् माम् इत्य् ऋचं जपेत्  ॥ न्स्प्_५८।३० ॥  
आस्तिको ऽहर् अहः सन्ध्यां  $ त्रिकालं संयतेन्द्रियः  &  
उपासीत यथान्यायं  % ब्रह्मचारिव्रते स्थितः  ॥ न्स्प्_५८।३१ ॥  
अभिवाद्य गुरोः पादौ  $ सन्ध्याकर्मावसानतः  &  
यथायोगं प्रकुर्वीत  % मातापित्रोस् तु भक्तितः  ॥ न्स्प्_५८।३२ ॥  
एतेषु त्रिषु तुष्टेषु  $ तुष्टाः स्युः सर्वदेवताः  &  
तद् एषां शासने तिष्ठेद्  % ब्रह्मचारी विमत्सरः  ॥ न्स्प्_५८।३३ ॥  
अधीत्य चतुरो वेदान्  $ वेदौ वेदम् अथापि वा  &  
गुरवे दक्षिणां दत्त्वा  % तदा स्वस्वेच्छया वसेत्  ॥ न्स्प्_५८।३४ ॥  
विरक्तः प्रव्रजेद् विद्वान्  $ संरक्तस् तु गृही भवेत्  &  
सरागो नरकं याति  % प्रव्रजन् हि ध्रुवं द्विजः  ॥ न्स्प्_५८।३५ ॥  
यस्यैतानि सुशुद्धानि  $ जिह्वोपस्थोदरं गिरः  &  
सन्न्यसेद् अकृतोद्वाहो  % ब्राह्मणो ब्रह्मचर्यवान्  ॥ न्स्प्_५८।३६ ॥  
एवं यो विधिम् आस्थाय  $ नयेत् कालम् अतन्द्रितः  &  
तेन भूयः प्रजायेत  % ब्रह्मचारी दृढव्रतः  ॥ न्स्प्_५८।३७ ॥  
यो ब्रह्मचारी विधिम् एतम् आस्थितश्  $ चरेत् पृथिव्यां गुरुसेवने रतः  &  
सम्प्राप्य विद्याम् अपि दुर्लभां तां  % फलं हि तस्याः सकलं हि विन्दति  ॥ न्स्प्_५८।३८ ॥  
  
हारीत उवाच:  
गृहीतवेदाध्ययनः  $ श्रुतिशास्त्रार्थतत्त्ववित्  &  
गुरोर् दत्तवरः सम्यक्  % समावर्तनम् आरभेत्  ॥ न्स्प्_५८।३९ ॥  
असमाननामगोत्रां  $ कन्यां भ्रातृयुतां शुभाम्  &  
सर्वावयवसंयुक्तां  % सद्वृत्ताम् उद्वहेत् ततः  ॥ न्स्प्_५८।४० ॥  
नोद्वहेत् कपिलां कन्यां  $ नाधिकाङ्गीं न रोगिणीम्  &  
वाचालाम् अतिलोमां च  % न व्यङ्गां भीमदर्शनाम्  ॥ न्स्प्_५८।४१ ॥  
नर्क्षवृक्षनदीनाम्नीं  $ नान्तपर्वतनामिकाम्  &  
न पक्षिअहिप्रेष्यनाम्नीं  % न च भीषणनामिकाम्  ॥ न्स्प्_५८।४२ ॥  
अव्यङ्गाङ्गीं सौम्यनाम्नीं  $ हंसवारणगामिनीम्  &  
तन्वोष्ठकेशदशनां  % मृद्वङ्गीम् उद्वहेत् स्त्रियम्  ॥ न्स्प्_५८।४३ ॥  
ब्राह्मेण विधिना कुर्यात्  $ प्रशस्तेन द्विजोत्तमः  &  
यथायोगं तथा ह्य् एवं  % विवाहं वर्णधर्मतः  ॥ न्स्प्_५८।४४ ॥  
उषःकाले समुत्थाय  $ कृतशौचो द्विजोत्तमः  &  
कुर्यात् स्नानं ततो विद्वान्  % दन्तधावनपूर्वकम्  ॥ न्स्प्_५८।४५ ॥  
मुखे पर्युषिते नित्यं  $ यतो ऽपूतो भवेन् नरः  &  
तस्माच् छुष्कम् अथार्द्रं वा  % भक्षयेद् दन्तधावनम्  ॥ न्स्प्_५८।४६ ॥  
खदिरं च कदम्बं च  $ करञ्जं च वटं तथा  &  
अपामार्गं च बिल्वं च  % अर्कश् चोदुम्बरस् तथा  ॥ न्स्प्_५८।४७ ॥  
एते प्रशस्ताः कथिता  $ दन्तधावनकर्मणि  &  
दन्तधावनकाष्ठं च  % वक्ष्यामि तत्प्रशस्तताम्  ॥ न्स्प्_५८।४८ ॥  
सर्वे कण्टकिनः पुण्याः  $ क्षीरिणस् तु यशस्विनः  &  
अष्टाङ्गुलेन मानेन  % तत्प्रमाणम् इहोच्यते  ॥ न्स्प्_५८।४९ ॥  
प्रादेशमात्रम् अथवा  $ तेन दन्तान् विशोधयेत्  &  
प्रतिपद्दर्शषष्ठीषु  % नवम्यां चैव सत्तमाः  ॥ न्स्प्_५८।५० ॥  
दन्तानां काष्ठसंयोगद्  $ दहत्य् आसप्तमं कुलम्  &  
अलाभे दन्तकाष्ठस्य  % प्रतिषिद्धे च तद्दिने  ॥ न्स्प्_५८।५१ ॥  
अपां द्वादशगण्डूषैर्  $ मुखशुद्धिर् विधीयते  &  
स्नात्वा मन्त्रवद् आचम्य  % पुनर् आचमनं चरेत्  ॥ न्स्प्_५८।५२ ॥  
मन्त्रवान् प्रोक्ष्य चात्मानं  $ प्रक्षिपेद् उदकाञ्जलिम्  &  
आदित्येन सह प्रातर्  % मन्देहा नाम राक्षसाः  ॥ न्स्प्_५८।५३ ॥  
युध्यन्ति वरदानेन  $ ब्रह्मणो ऽव्यक्तजन्मनः  &  
उदकाञ्जलिविक्षेपो  % गायत्र्या चाभिमन्त्रितः  ॥ न्स्प्_५८।५४ ॥  
तान् हन्ति राक्षसान् सर्वान्  $ मन्देहान् रविवैरिणः  &  
ततः प्रयाति सविता  % ब्राह्मणै रक्षितो दिवि  ॥ न्स्प्_५८।५५ ॥  
मरीच्याद्यैर् महाभागैः  $ सनकाद्यैस् च योगिभिः  &  
तस्मान् न लङ्घयेत् सन्ध्यां  % सायं प्रातर् द्विजः सदा  ॥ न्स्प्_५८।५६ ॥  
उल्लङ्घयति यो मोहात्  $ स याति नरकं ध्रुवम्  &  
सायं मन्त्रवद् आचम्य  % प्रोक्ष्य सूर्यस्य चाञ्जलिम्  ॥ न्स्प्_५८।५७ ॥  
दत्त्वा प्रदक्षिणं कृत्वा  $ जलं स्पृष्ट्वा विशुध्यति  &  
पूर्वां सन्ध्यां सनक्षत्राम्  % उपक्रम्य यथाविधि  ॥ न्स्प्_५८।५८ ॥  
गायत्रीम् अभ्यसेत् तावद्  $ यावद् ऋक्षाणि पश्यति  &  
ततस् त्व् आवसथं प्राप्य  % होमं कुर्यात् स्वयं बुधः  ॥ न्स्प्_५८।५९ ॥  
सञ्चिन्त्य भृत्यवर्गस्य  $ भरणार्थं विचक्षणः  &  
ततः शिष्यहितार्थाय  % स्वाध्यायं किञ्चिद् आचरेत्  ॥ न्स्प्_५८।६० ॥  
ईश्वरं चैव रक्षार्थम्  $ अभिगच्छेद् द्विजोत्तमः  &  
कुशपुष्पेन्धनादीनि  % गत्वा दूरात् समाहरेत्  ॥ न्स्प्_५८।६१ ॥  
माध्याह्निकीं क्रियां कुर्याच्  $ *छुचौ देशे समाहितः  &  
विधिं स्नानस्य वक्ष्यामि  % समासात् पापनाशनम्  ॥ न्स्प्_५८।६२ ॥  
स्नात्वा येन विधानेन  $ सद्यो मुच्येत किल्बिषात्  &  
सुधीः स्नानार्थम् आदाय  % सुक्लां कुशतिलैः सह  ॥ न्स्प्_५८।६३ ॥  
सुमनाश् च ततो गच्छेन्  $ नदीं शुद्धां मनोरमाम्  &  
नद्यां तु विद्यमानायां  % न स्नायाद् अल्पवारिषु  ॥ न्स्प्_५८।६४ ॥  
शुचौ देशे समभ्युक्ष्य  $ स्थापयेत् कुशमृत्तिकाम्  &  
मृत्तोयेन स्वकं देहम्  % अभिप्रक्षाल्य यत्नतः  ॥ न्स्प्_५८।६५ ॥  
स्नानाच् छरीरं संशोध्य  $ कुर्याद् आचमनं बुधः  &  
शुभे जले प्रविश्याथ  % नमेद् वरुणम् अप्पतिम्  ॥ न्स्प्_५८।६६ ॥  
हरिम् एव स्मरंश् चित्ते  $ निमज्जेच् च बहूदके  &  
ततः स्नानं समासाद्या  % अप आचम्य मन्त्रतः  ॥ न्स्प्_५८।६७ ॥  
प्रोक्षयेद् वरुणं देवं  $ तैर् मन्त्रैः पावमानिभिः  &  
कुशाग्रस्थेन तोयेन  % प्रोक्ष्यात्मानं प्रयत्नतः  ॥ न्स्प्_५८।६८ ॥  
आलभेन् मृत्तिकां गात्रे  $ इदं विष्णुर् इति त्रिधा  &  
ततो नारायणं देवं  % संस्मरन् प्रविशेज् जलम्  ॥ न्स्प्_५८।६९ ॥  
निमज्ज्यान्तर्जले सम्यक्  $ त्रिः पठेद् अघमर्षणम्  &  
स्नात्वा कुशतिलैस् तद्वद्  % देवर्षीन् पितृभिः सह  ॥ न्स्प्_५८।७० ॥  
तर्पयित्वा जलात् तस्मान्  $ निष्क्रम्य च समाहितः  &  
जलतीरं समासाद्य  % धौते शुक्ले च वाससी  ॥ न्स्प्_५८।७१ ॥  
परिधायोत्तरीयं च  $ न कुर्यात् केशधूननम्  &  
न रक्तम् उल्बणं वासो  % न नीलं तत् प्रशस्यते  ॥ न्स्प्_५८।७२ ॥  
मलाक्तं तु दशाहीनं  $ वर्जयेद् अम्बरं बुधः  &  
ततः प्रक्षालयेत् पादौ  % मृत्तोयेन विचक्षणः  ॥ न्स्प्_५८।७३ ॥  
त्रिः पिबेद् वीक्षितं तोयम्  $ आस्यं द्विः परिमार्जयेत्  &  
पादौ शिरसि चाभ्युक्षेत्  % त्रिर् आचम्य तु संस्पृशेत्  ॥ न्स्प्_५८।७४ ॥  
अङ्गुष्ठेन प्रदेशिन्या  $ नासिकां समुपस्पृशेत्  &  
अङ्गुष्ठकनिष्ठिकाभ्यां  % नाभौ हृदि तलेन च  ॥ न्स्प्_५८।७५ ॥  
शिरश् चाङ्गुलिभिः सर्वैर्  $ बाहुं चैव ततः स्पृशेत्  &  
अनेन विधिनाचम्य  % ब्राह्मणः शुद्धमानसः  ॥ न्स्प्_५८।७६ ॥  
दर्भे तु दर्भपाणिः स्यात्  $ प्राङ्मुखः सुसमाहितः  &  
प्राणायामांस् तु कुर्वीत  % यथाशास्त्रम् अतन्द्रितः  ॥ न्स्प्_५८।७७ ॥  
जपयज्ञं ततः कुर्याद्  $ गायत्रीं वेदमातरम्  &  
त्रिविधो जपयज्ञः स्यात्  % तस्य भेदं निबोधत  ॥ न्स्प्_५८।७८ ॥  
वाचिकश् च उपांशुश् च  $ मानसस् त्रिविधः स्मृतः  &  
त्रयाणां जपयज्ञानां  % श्रेयः स्याद् उत्तरोत्तमम्  ॥ न्स्प्_५८।७९ ॥  
यद् उच्चनीचस्वरितैः  $ स्पष्टशब्दवदक्षरैः  &  
शब्दम् उच्चारयेद् वाचा  % जपयज्ञः स वाचिकः  ॥ न्स्प्_५८।८० ॥  
शनैर् उच्चारयेन् मन्त्रम्  $ ईषद् ओष्ठौ प्रचालयेत्  &  
किञ्चिन् मन्त्रं स्वयं विन्द्याद्  % उपांशुः स जपः स्मृतः  ॥ न्स्प्_५८।८१ ॥  
धिया यद् अक्षरश्रेण्या  $ वर्णाद् वर्णं पदात् पदम्  &  
शब्दार्थचिन्तनं ध्यानं  % तद् उक्तं मानसं जपः  ॥ न्स्प्_५८।८२ ॥  
जपेन देवता नित्यं  $ स्तूयमाना प्रसीदति  &  
प्रसन्ना विपुलान् भोगान्  % दद्यान् मुक्तिं च शाश्वतीम्  ॥ न्स्प्_५८।८३ ॥  
यक्षरक्षः पिशाचाश् च  $ ग्रहाः सूर्यादिदूषणाः  &  
जापिनं नोपसर्पन्ति  % दूरद् एवापयान्ति ते  ॥ न्स्प्_५८।८४ ॥  
ऋक्षादिकं परिज्ञाय  $ जपयज्ञम् अतन्द्रितः  &  
जपेद् अहर् अहः स्नात्वा  % सावित्रीं तन्मना द्विजः  ॥ न्स्प्_५८।८५ ॥  
सहस्रपरमां देवीं  $ शतमध्यां दशावराम्  &  
गायत्रीं यो जपेन् नित्यं  % न स पापैर् हि लिप्यते  ॥ न्स्प्_५८।८६ ॥  
अथ पुष्पाञ्जलिं दत्त्वा  $ भानवे चोर्ध्वबाहुकः  &  
उदुत्यं च जपेन् मन्त्रं  % चित्रं तच्चक्षुर् इत्य् अपि  ॥ न्स्प्_५८।८७ ॥  
प्रदक्षिणम् उपावृत्य  $ नमस् कुर्याद् दिवाकरम्  &  
स्वेन तीर्थेन देवादीन्  % अद्भिः सन्तर्पयेद् बुधः  ॥ न्स्प्_५८।८८ ॥  
देवान् देवगणांश् चैव  $ ऋषीन् ऋषिगणांस् तथा  &  
पितॄन् पितृगणांश् चैव  % नित्यं सन्तर्पयेद् बुधः  ॥ न्स्प्_५८।८९ ॥  
स्नानवस्त्रं ततः पीड्य  $ पुनर् आचमनं चरेत्  &  
दर्भेषु दर्भपाणिः स्याद्  % ब्रह्मयज्ञविधानतः  ॥ न्स्प्_५८।९० ॥  
प्राङ्मुखो ब्रह्मयज्ञं तु  $ कुर्याद् बुद्धिसमन्वितः  &  
ततो ऽर्घं भानवे दद्यात्  % तिलपुष्पजलान्वितम्  ॥ न्स्प्_५८।९१ ॥  
उत्थाय मूर्धपर्यन्तं  $ हंसः शुचिषद् इत्य् ऋचा  &  
जले देवं नमस्कृत्य  % ततो गृहगतः पुनः  ॥ न्स्प्_५८।९२ ॥  
विधिना पुरुषसूक्तेन  $ तत्र विष्णुं समर्चयेत्  &  
वैश्वदेवं ततः कुर्याद्  % बलिकर्म यथाविधि  ॥ न्स्प्_५८।९३ ॥  
गोदोहमात्रम् अतिथिं  $ प्रतिवीक्षेत वै गृही  &  
अदृष्टपूर्वम् अतिथिम्  % आगतं प्राक् समर्चयेत्  ॥ न्स्प्_५८।९४ ॥  
आगत्य च पुनर् द्वारं  $ प्रत्युत्थानेन साधुना  &  
स्वागतेनाग्नयस् तुष्टा  % भवन्ति गृहमेधिनाम्  ॥ न्स्प्_५८।९५ ॥  
आसनेन तु दत्तेन  $ प्रीतो भवति देवराट्  &  
पादशौचेन पितरः  % प्रीतिम् आयान्ति तस्य च  ॥ न्स्प्_५८।९६ ॥  
अन्नाद्येन च दत्तेन  $ तृप्यतीह प्रजापतिः  &  
तस्माद् अतिथये कार्यं  % पूजनं गृहमेधिना  ॥ न्स्प्_५८।९७ ॥  
भक्त्या च भक्तिमान् नित्यं  $ विष्णुम् अभ्यर्च्य चिन्तयेत्  &  
भिक्षां च भिक्षवे दद्यात्  % परिव्राड्ब्रह्मचारिणे  ॥ न्स्प्_५८।९८ ॥  
आकल्पितान्नाद् उद्धृत्य  $ सर्वव्यञ्जनसंयुतम्  &  
दद्याच् च मनसा नित्यं  % भिक्षां भिक्षोः प्रयत्नतः  ॥ न्स्प्_५८।९९ ॥  
अकृते वैश्वदेवे तु  $ भिक्षौ भिक्षार्थम् आगते  &  
अवश्यम् एव दातव्यं  % स्वर्गसोपानकारकम्  ॥ न्स्प्_५८।१०० ॥  
उद्धृत्य वैश्वदेवान्नं  $ भिक्षां दत्त्वा विसर्जयेत्  &  
वैश्वदेवाकृतं दोषं  % शक्तो भिक्षुर् व्यपोहितुम्  ॥ न्स्प्_५८।१०१ ॥  
सुवासिनीः कुमारीश् च  $ भोजयित्वातुरान् अपि  &  
बालवृद्धांस् ततः शेषं  % स्वयं भुञ्जीत वै गृही  ॥ न्स्प्_५८।१०२ ॥  
प्राङ्मुखोदङ्मुखो वापि  $ मौनी च मितभाषणः  &  
अन्नं पूर्वं नमस्कृत्य  % प्रहृष्टेनान्तरात्मना  ॥ न्स्प्_५८।१०३ ॥  
पञ्च प्राणाहुतीः कुर्यात्  $ स मन्त्रेण पृथक् पृथक्  &  
ततः स्वादुकरं चान्नं  % भुञ्जीत सुसमाहितः  ॥ न्स्प्_५८।१०४ ॥  
आचम्य देवताम् इष्टां  $ संस्मरेद् उदरं स्पृशन्  &  
इतिहासपुराणाभ्यां  % कञ्चित् कालं नयेद् बुधः  ॥ न्स्प्_५८।१०५ ॥  
ततः सन्ध्याम् उपासीत  $ बहिर् गत्वा विधानतः  &  
कृतहोमश् च भुञ्जीत  % रात्राव् अतिथिम् अर्चयेत्  ॥ न्स्प्_५८।१०६ ॥  
सायं प्रातर् द्विजातीनाम्  $ अशनं श्रुतिचोदितम्  &  
नान्तरा भोजनं कुर्याद्  % अग्निहोत्रसमो विधिः  ॥ न्स्प्_५८।१०७ ॥  
शिष्यान् अध्यापयेत् तद्वद्  $ अनध्यायं विवर्जयेत्  &  
स्मृत्युक्तान् सकलान् पूर्वं  % पुराणोक्तान् अपि द्विजः  ॥ न्स्प्_५८।१०८ ॥  
महानवम्यां द्वादश्यां  $ भरण्याम् अपि चैव हि  &  
तथाक्षय्यतृतीयायां  % शिष्यान् नाध्यापयेद् बुधः  ॥ न्स्प्_५८।१०९ ॥  
माघमासे तु सप्तम्यां  $ रथ्याम् अध्ययनं त्यजेत्  &  
अध्यापनम् अथाभ्यज्य  % स्नानकाले विवर्जयेत्  ॥ न्स्प्_५८।११० ॥  
दानं च विधिना देयं  $ गृहस्थेन हितैषिणा  &  
हिरण्यदानं गोदानं  % भूमिदानं विशेषतः  ॥ न्स्प्_५८।१११ ॥  
एतानि यः प्रयच्छेत  $ श्रोत्रियेभ्यो द्विजोत्तमः  &  
सर्वपापविनिर्मुक्तः  % स्वर्गलोके महीयते  ॥ न्स्प्_५८।११२ ॥  
मङ्गलाचारयुक्तश् च  $ शुचिः श्रद्धापरो गृही  &  
श्राद्धं च श्रद्धया कुर्यात्  % स याति ब्रह्मणः पदम्  ॥ न्स्प्_५८।११३ ॥  
जाताव् उत्कर्षम् आयाति  $ नरसिंहप्रसादतः  &  
स तस्मान् मुक्तिम् आप्नोति  % ब्रह्मणा सह सत्तमाः  ॥ न्स्प्_५८।११४ ॥  
एवं हि विप्राः कथितो मया वः  $ समासतः शाश्वतधर्मराशिः  &  
सम्यग् गृहस्थस्य सतो हि धर्मं  % कुर्वन् प्रयत्नाद् धरिम् एति मुक्तः  ॥ न्स्प्_५८।११५ ॥  
  
॥ इति श्रीनरसिंहपुराणे गृहस्थधर्मो नामाष्टपञ्चाशो ऽध्यायः ॥ नर्प् ५८ ॥  
  
____________________________________________________________________________  
  
  
हारीत उवाच:  
अतः परं प्रवक्ष्यामि  $ वानप्रस्थस्य लक्षणम्  &  
धर्मम् अग्र्यं महाभागाः  % कथ्यमानं निबोधत  ॥ न्स्प्_५९।१ ॥  
गृहस्थः पुत्रपौत्रादीन्  $ दृष्ट्वा पलितम् आत्मनः  &  
स्वभार्यां तनये स्थाप्ये  % स्वशिष्यैः प्रविशेद् वनम्  ॥ न्स्प्_५९।२ ॥  
जटाकलापचीराणि  $ नखगात्ररुहाणि वा  &  
धारयञ् जुहुयाद् अग्नौ  % वैतानविधिना स्थितः  ॥ न्स्प्_५९।३ ॥  
भृतपर्णैर् मृत्सम्भूतैर्  $ नीवाराद्यैर् अतन्द्रितः  &  
कन्दमूलफलैर् वापि  % कुर्यान् नित्यक्रियां बुधः  ॥ न्स्प्_५९।४ ॥  
त्रिकालं स्नानयुक्तस् तु  $ कुर्यात् तीव्रं तपः सदा  &  
पक्षे गते वा अश्नीयान्  % मासान्ते वा पराककृत्   ॥ न्स्प्_५९।५ ॥  
चतुःकाले ऽपि चाश्नीयात्  $ काले ऽप्य् उत तथाष्टमे  &  
षष्ठाह्नकाले ह्य् अथवा  % अथवा वायुभक्षकः  ॥ न्स्प्_५९।६ ॥  
घर्मे पञ्चाग्निमध्यस्थो  $ धारावर्षासु वै नयेत्  &  
हैमन्तिके जले स्थित्वा  % नयेत् कालं तपश् चरन्  ॥ न्स्प्_५९।७ ॥  
एवं स्वकर्मभोगेन  $ कृत्वा शुद्धिम् अथात्मनः  &  
अग्निं चात्मनि वै कृत्वा  % व्रजेद् वाथोत्तरां दिशम्  ॥ न्स्प्_५९।८ ॥  
आदेहपाताद् वनगो  $ मौनम् आस्थाय तापसः  &  
स्मरन्न् अतीन्द्रियं ब्रह्म  % ब्रह्मलोके महीयते  ॥ न्स्प्_५९।९ ॥  
तपो हि यः सेवति काननस्थो  $ वसेन् महत्सत्त्वसमाधियुक्तः  &  
विमुक्तपापो हि मनःप्रशान्तः  % प्रयाति विष्णोः सदनं द्विजेन्द्रः  ॥ न्स्प्_५९।१० ॥  
  
॥ इति श्रीनरसिंहपुराणे वानप्रस्थधर्मो नाम एकोनषष्टितमो ऽध्यायः ॥ नर्प् ५९ ॥  
  
____________________________________________________________________________  
  
  
हारीत उवाच:  
अत ऊर्ध्वं प्रवक्ष्यामि  $ यतिधर्मम् अनुत्तमम्  &  
श्रद्धया यद् अनुष्ठाय  % यतिर् मुच्येत बन्धनात्  ॥ न्स्प्_६०।१ ॥  
एवं वनाश्रमे तिष्ठंस्  $ तपसा दग्धकिल्बिषः  &  
चतुर्थम् आश्रमं गच्छेत्  % सन्न्यस्य विधिना द्विजः  ॥ न्स्प्_६०।२ ॥  
दिव्यं ऋषिभ्यो देवेभ्यः  $ स्वपितृभ्यश् च यत्नतः  &  
दत्त्वा श्राद्धम् ऋषिभ्यश् च  % मनुजेभ्यस् तथात्मने  ॥ न्स्प्_६०।३ ॥  
इष्टिं वैश्वानरीं कृत्वा  $ प्राजापत्यम् अथापि वा  &  
अग्निं स्वात्मनि संस्थाप्य  % मन्त्रवत् प्रव्रजेत् पुनः  ॥ न्स्प्_६०।४ ॥  
ततः प्रभृति पुत्रादौ  $ सुखलोभादि वर्जयेत्  &  
दद्याच् च भूमाव् उदकं  % सर्वभूताभयङ्करम्  ॥ न्स्प्_६०।५ ॥  
त्रिदण्डं वैणवं सौम्यं  $ सत्वचं समपर्वकम्  &  
वेष्टितं कृष्णगोवाल-  % रज्ज्वा च चतुरङ्गुलम्  ॥ न्स्प्_६०।६ ॥  
ग्रन्थिभिर् वा त्रिभिर् युक्तं  $ जलपूतं च धारयेत्  &  
गृह्णीयाद् दक्षिणे हस्ते  % मन्त्रेणैव तु मन्त्रवित्  ॥ न्स्प्_६०।७ ॥  
कौपीनाच् छादनं वासः  $ कुथां शीतनिवारिणीम्  &  
पादुके चापि गृह्णीयात्  % कुर्यान् नान्यस्य सङ्ग्रहम्  ॥ न्स्प्_६०।८ ॥  
एतानि तस्य लिङ्गानि  $ यतेः प्रोक्तानि धर्मतः  &  
सङ्गृह्य कृतसन्न्यासो  % गत्वा तीर्थम् अनुत्तमम्  ॥ न्स्प्_६०।९ ॥  
स्नात्वा ह्य् आचम्य विधिवज्  $ जलयुक्तांशुकेन वै  &  
वारिणा तर्पयित्वा तु  % मन्त्रवद् भास्करं नमेत्  ॥ न्स्प्_६०।१० ॥  
आसीनः प्राङ्मुखो मौनी  $ प्राणायामत्रयं चरेत्  &  
गायत्रीं च यथाशक्ति  % जप्त्वा ध्यायेत् परं पदम्  ॥ न्स्प्_६०।११ ॥  
स्थित्यर्थम् आत्मनो नित्यं  $ भिक्षाटनम् अथाचरेत्  &  
सायाह्नकाले विप्राणां  % गृहाणि विचरेद् यतिः  ॥ न्स्प्_६०।१२ ॥  
स्याद् अर्थी यावतान्नेन  $ तावद् भैक्षं समाचरेत्  &  
ततो निवृत्त्य तत्पात्रम्  % अभ्युक्ष्याचम्य संयमी  ॥ न्स्प्_६०।१३ ॥  
सूर्यादिदैवतेभ्यो हि  $ दत्त्वान्नं प्रोक्ष्य वारिणा  &  
भुञ्जीत पर्णपुटके  % पात्रे वा वग्यतो यतिः  ॥ न्स्प्_६०।१४ ॥  
वटकाश्वत्थपत्रेषु  $ कुम्भीतिन्दुकपत्रयोः  &  
कोविदारकरञ्जेषु  % न भूञ्जीत कदाचन  ॥ न्स्प्_६०।१५ ॥  
भुक्त्वाचम्य निरुद्धासुर्  $ उपतिष्ठेत भास्करम्  &  
जपध्यानेतिहासैस् तु  % दिनशेषं नयेद् यतिः  ॥ न्स्प्_६०।१६ ॥  
पलाशाः सर्व उच्यन्ते  $ यतयः कांस्यभोजिनः  &  
कांस्यस्येव तु यत्पात्रं  % गृहस्थस्य तथैव च  ॥ न्स्प्_६०।१७*१ ॥  
कांस्यभोजी यतिः सर्वं  $ प्राप्नुयात् किल्बिषं पुनः  &  
भुक्तपात्रे यतिर् नित्यं  % भक्षयेन् मन्त्रपूर्वकम्  ॥ न्स्प्_६०।१७*२ ॥  
न दुष्येत् तस्य तत् पात्रं  $ यज्ञेषु चमसा इव  &  
कृतसन्ध्यस् ततो रात्रिं  % नयेद् देवगृहादिषु  ॥ न्स्प्_६०।१७*३ ॥  
हृत्पुण्डरीकनिलये  $ ध्यायन् नारायणं हरिम्  &  
तत्पदं समवाप्नोति  % यत् प्राप्य न निवर्तते  ॥ न्स्प्_६०।१७*४ ॥  
  
॥ इति श्रीनरसिंहपुराणे यतिधर्मो नाम षष्टितमो ऽध्यायः ॥ नर्प् ६० ॥  
  
____________________________________________________________________________  
  
  
हारीत उवाच:  
वर्णानाम् आश्रमाणां च  $ कथितं धर्मलक्षणम्  &  
यतः स्वर्गापवर्गौ तु  % प्राप्नुयुस् ते द्विजादयः  ॥ न्स्प्_६१।१ ॥  
योगशास्त्रस्य वक्ष्यामि  $ सङ्क्षेपात् सारम् उत्तमम्  &  
यस्याभ्यासबलाद् यान्ति  % मोक्षं चेह मुमुक्षवः  ॥ न्स्प्_६१।२ ॥  
योगाभ्यासरतस्येह  $ नश्येयुः पातकानि च  &  
तस्माद् योगपरो भूत्वा  % ध्यायेन् नित्यं क्रियान्तरे  ॥ न्स्प्_६१।३ ॥  
प्राणायामेन वचनं  $ प्रत्याहारेण चेन्द्रियम्  &  
धारणाभिर् वशीकृत्य  % पुनर् दुर्धर्षणं मनः  ॥ न्स्प्_६१।४ ॥  
एकं कारणम् आनन्द-  $ बोधं च तम् अनामयम्  &  
सुक्ष्मात् सूक्ष्मतरं ध्यायेज्  % जगदाधारम् अच्युतम्  ॥ न्स्प्_६१।५ ॥  
आत्मानम् अरविन्दस्थं  $ तप्तचामीकरप्रभम्  &  
रहस्य् एकान्तम् आसीत  % ध्यायेद् आत्महृदि स्थितम्  ॥ न्स्प्_६१।६ ॥  
यः सर्वप्राणचित्तज्ञो  $ यः सर्वेषां हृदि स्थितः  &  
यश् च सर्वजनैर् ज्ञेयः  % सो ऽहम् अस्मीति चिन्तयेत्  ॥ न्स्प्_६१।७ ॥  
आत्मलाभसुखं यावत्  $ तावद् ध्यानम् उदाहृतम्  &  
श्रुतिस्मृत्युदितं कर्म  % तत्तदूर्ध्वं समाचरेत्  ॥ न्स्प्_६१।८ ॥  
यथाश्वा रथहीनाश् च  $ रथाश् चाश्वैर् विना यथा  &  
एवं तपश् च विद्या च  % उभाव् अपि तपस्विनः  ॥ न्स्प्_६१।९ ॥  
यथान्नं मधुसंयुक्तं  $ मधु चान्नेन संयुतम्  &  
एवं तपश् च विद्या च  % संयुक्ते भेषजं महत्  ॥ न्स्प्_६१।१० ॥  
द्वाभ्याम् एव हि पक्षाभ्यां  $ यथा वै पक्षिणां गतिः  &  
तथैव ज्ञानकर्मभ्यां  % प्राप्यते ब्रह्म शाश्वतम्  ॥ न्स्प्_६१।११ ॥  
विद्यातपोभ्यां सम्पन्नो  $ ब्राह्मणो योगतत्परः  &  
देहद्वन्द्वं विहायाशु  % मुक्तो भवति बन्धनात्  ॥ न्स्प्_६१।१२ ॥  
न देवयानमार्गेण  $ यावत् प्राप्तं परं पदम्  &  
न तावद् देहलिङ्गस्य  % विनाशो विद्यते क्वचित्  ॥ न्स्प्_६१।१३ ॥  
मया वः कथितः सर्वो  $ वर्णाश्रमविभागशः  &  
सङ्क्षेपेण द्विजश्रेष्ठा  % धर्मस् तेषां सनातनः  ॥ न्स्प्_६१।१४ ॥  
  
मार्कण्डेय उवाच:  
श्रुत्वैवम् ऋषयो धर्मं  $ स्वर्गमोक्षफलप्रदम्  &  
प्रणम्य तम् ऋषिं जग्मुर्  % मुदितास् ते स्वम् आलयम्  ॥ न्स्प्_६१।१५ ॥  
धर्मशास्त्रम् इदं यस् तु  $ हारीतमुखनिःसृतम्  &  
श्रुत्वा च कुरुते धर्मं  % स याति परमां गतिम्  ॥ न्स्प्_६१।१६ ॥  
मुखजस्य तु यत् कर्म  $ कर्म यद् बाहुजस्य तु  &  
ऊरुजस्य तु यत् कर्म  % पादजस्य तथा नृप  ॥ न्स्प्_६१।१७ ॥  
स्वं स्वं कर्म प्रकुर्वाणा  $ विप्राद्या यान्ति सद्गतिम्  &  
अन्यथा वर्तमानो हि  % सद्यः पतति यात्य् अधः  ॥ न्स्प्_६१।१८ ॥  
यस्य ये ऽभिहिता धर्माः  $ स तु तैस् तैः प्रतिष्ठितः  &  
तस्मात् स्वधर्मं कुर्वीत  % नित्यम् एवम् अनापदि  ॥ न्स्प्_६१।१९ ॥  
चतुर्वर्णाश् च राजेन्द्र  $ चत्वारश् चापि चाश्रमाः  &  
स्वधर्मं ये ऽनुतिष्ठन्ति  % ते यान्ति परमां गतिम्  ॥ न्स्प्_६१।२० ॥  
स्वधर्मेण यथा नृणां  $ नरसिंहः प्रतुष्यति  &  
वर्णधर्मानुसारेण  % नरसिंहं तथार्चयेत्  ॥ न्स्प्_६१।२१ ॥  
उत्पन्नवैराग्यबलेन योगाद्  $ ध्यायेत् परं ब्रह्म सदा क्रियावान्  &  
सत्यात्मकं चित्सुखरूपम् आद्यं  % विहाय देहं पदम् एति विष्णोः  ॥ न्स्प्_६१।२२ ॥  
  
॥ इति श्रीनरसिंहपुराणे योगाध्यायो नामैकषष्टितमो ऽध्यायः ॥ नर्प् ६१ ॥  
  
____________________________________________________________________________  
  
  
श्रीमार्कण्डेय उवाच:  
वर्णानाम् आश्रमाणां च  $ कथितं लक्षणं तव  &  
भूयः कथय राजेन्द्र  % शुश्रूषा तत्र का नृप  ॥ न्स्प्_६२।१ ॥  
  
सहस्रानीक उवाच:  
स्नात्वा वेश्मनि देवेशम्  $ अर्चयेद् अच्युतं त्व् इति  &  
त्वयोक्तं मम विप्रेन्द्र  % तत् कथं पूजनं भवेत्  ॥ न्स्प्_६२।२ ॥  
यैर् मन्त्रैर् अर्च्यते विष्णुर्  $ येषु स्थानेषु वै मुने  &  
तानि स्थानानि तान् मन्त्रांस्  % त्वम् आचक्ष्व महामुने  ॥ न्स्प्_६२।३ ॥  
  
श्रीमार्कण्डेय उवाच:  
अर्चनं सम्प्रवक्ष्यामि  $ विष्णोर् अमिततेजसः  &  
यत् कृत्वा मुनयः सर्वे  % परं निर्वाणम् आप्नुयुः  ॥ न्स्प्_६२।४ ॥  
अग्नौ क्रियावतां देवो  $ हृदि देवो मनीषिणाम्  &  
प्रतिमास्व् अल्पबुद्धीनां  % योगिनां हृदये हरिः  ॥ न्स्प्_६२।५ ॥  
अतो ऽग्नौ हृदये सूर्ये  $ स्थण्डिले प्रतिमासु च  &  
एतेषु च हरेः सम्यग्  % अर्चनं मुनिभिः स्मृतम्  ॥ न्स्प्_६२।६ ॥  
तस्य सर्वमयत्वाच् च  $ स्थण्डिले प्रतिमासु च  &  
आनुष्टुभस्य सूक्तस्य  % विष्णुस् तस्य च देवता  ॥ न्स्प्_६२।७ ॥  
पुरुषो यो जगद्बीजं  $ ऋषिर् नारायणः स्मृतः  &  
दद्यात् पुरुषसूक्तेन  % यः पुष्पाण्य् अप एव च  ॥ न्स्प्_६२।८ ॥  
अर्चितं स्याज् जगत् सर्वं  $ तेन वै सचराचरम्  &  
आद्ययावाहयेद् देवम्  % ऋचा तु पुरुषोत्तमम्  ॥ न्स्प्_६२।९ ॥  
द्वितीययासनं दद्यात्  $ पाद्यं दद्यात् तृतीयया  &  
चतुर्थ्यार्घ्यः प्रदातव्यः  % पञ्चम्याचमनीयकम्  ॥ न्स्प्_६२।१० ॥  
षष्ठ्या स्नानं प्रकुर्वीत  $ सप्तम्या वस्त्रम् एव च  &  
यज्ञोपवीतम् अष्टम्या  % नवम्या गन्धम् एव च  ॥ न्स्प्_६२।११ ॥  
दशम्या पुष्पदानं स्याद्  $ एकादश्या च धूपकम्  &  
द्वादश्या च तथा दीपं  % त्रयोदश्यार्चनं तथा  ॥ न्स्प्_६२।१२ ॥  
चतुर्दश्या स्तुतिं कृत्वा  $ पञ्चदश्या प्रदक्षिणम्  &  
षोडश्योद्वासनं कुर्याच्  % *छेषकर्माणि पूर्ववत्  ॥ न्स्प्_६२।१३ ॥  
स्नानं वस्त्रं च नैवेद्यं  $ दद्याद् आचनमीयकम्  &  
षण्मासात् सिद्धिम् आप्नोति  % देवदेवं समर्चयन्  ॥ न्स्प्_६२।१४ ॥  
संवत्सरेण तेनैव  $ सायुज्यम् अधिगछति  &  
हविषाग्नौ जले पुष्पैर्  % ध्यानेन हृदये हरिम्  ॥ न्स्प्_६२।१५ ॥  
अर्चन्ति सूरयो नित्यं  $ जपेन रविमण्डले  &  
आदित्यमण्डले दिव्यं  % देवदेवम् अनामयम्  \  
शङ्खचक्रगदापाणिं  # ध्यात्वा विष्णुम् उपासते  ॥ न्स्प्_६२।१६ ॥  
ध्येयः सदा सवितृमण्डलमध्यवर्ती  $ नारायणः सरसिजासनसन्निविष्टः  &  
केयूरवान् मकरकुण्डलवान् किरीटी  % हारी हिरण्मयवपुर् धृतशङ्खचक्रः  ॥ न्स्प्_६२।१७ ॥  
एतत् पठन् केवलम् एव सूक्तं  $ दिने दिने भावितविष्णुबुद्धिः  &  
स सर्वपापं प्रविहाय वैष्णवं  % पदं प्रयात्य् अच्युततुष्टिकृन् नरः  ॥ न्स्प्_६२।१८ ॥  
पत्रेषु पुष्पेषु फलेषु तोयेष्व्  $ अक्रीतलभ्येषु सदैव सत्सु  &  
भक्त्यैकलभ्ये पुरुषे पुराणे  % मुक्त्यै किमर्थं क्रियते न यत्नः  ॥ न्स्प्_६२।१९ ॥  
इत्य् एवम् उक्तः पुरुषस्य विष्णोर्  $ अर्चाविधिस् ते ऽद्य मया नृपेन्द्र  &  
अनेन नित्यं कुरु विष्णुपूजां  % प्राप्तुं तदिष्टं यदि वैष्णवं पदम्  ॥ न्स्प्_६२।२० ॥  
  
॥ इति श्रीनरसिंहपुराणे विष्णोर् अर्चाविधिर् नाम द्विषष्टितमो ऽध्यायः ॥ नर्प् ६२ ॥  
  
____________________________________________________________________________  
  
  
सहस्रानीक उवाच:  
सत्यम् उक्तं त्वया ब्रह्मन्  $ वैदिकः परमो विधिः  &  
विष्णोर् देवातिदेवस्य  % पूजनं प्रति मे ऽधुना  ॥ न्स्प्_६३।१ ॥  
अनेन विधिना ब्रह्मन्  $ पूज्यते मधुसूदनः  &  
वेदज्ञैर् एव नान्यैस् तु  % तस्मात् सर्वहितं वद  ॥ न्स्प्_६३।२ ॥  
  
श्रीमार्कण्डेय उवाच:  
अष्टाक्षरेण देवेशं  $ नरसिंहम् अनामयम्  &  
गन्धपुष्पादिभिर् नित्यम्  % अर्चयेद् अच्युतं नरः  ॥ न्स्प्_६३।३ ॥  
राजन्न् अष्टाक्षरो मन्त्रः  $ सर्वपापहरः परः  &  
समस्तयज्ञफलदः  % सर्वशान्तिकरः शुभः  ॥ न्स्प्_६३।४ ॥  
ॐ नमो नारायणाय ।  
गन्धपुष्पादिसकलम्  $ अनेन वै निवेदयेत्  &  
अनेनाभ्यर्चितो देवः  % प्रीतो भवति तत्क्षणात्  ॥ न्स्प्_६३।५ ॥  
किं तस्य बहुभिर् मन्त्रैः  $ किं तस्य बहुभिर् व्रतैः  &  
ॐ नमो नारायणायेति  % मन्त्रः सर्वार्थसाधकः  ॥ न्स्प्_६३।६ ॥  
इमं मन्त्रं जपेद् यस् तु  $ शुचिर् भूत्वा समाहितः  &  
सर्वपापविनिर्मुक्तो  % विष्णुसायुज्यम् आप्नुयात्  ॥ न्स्प्_६३।७ ॥  
सर्वतीर्थफलं ह्य् एतत्  $ सर्वतीर्थवरं नृप  &  
हरेर् अर्चनम् अव्यग्रं  % सर्वयज्ञफलं नृप  ॥ न्स्प्_६३।८ ॥  
तस्मात् कुरु नृपश्रेष्ठ प्रतिमादिषु चार्चनम्  $ दानानि विप्रमुखेभ्यः प्रयच्छ विधिना नृप  &  
एवं कृते नृपश्रेष्ठ नरसिंहप्रसादतः  % प्राप्नोति वैष्णवं तेजो यत् काङ्क्षन्ति मुमुक्षवः  ॥ न्स्प्_६३।९ ॥  
पुरा पुरन्दरो राजन्  $ स्त्रीत्वं प्राप्तो ऽपधर्मतः  &  
तृणबिन्दुमुनेः शापान्  % मुक्तो ह्य् अष्टाक्षराज् जपात्  ॥ न्स्प्_६३।१० ॥  
  
सहस्रानीक उवाच:  
एतत् कथय भूदेव  $ देवेन्द्रस्याघमोचनम्  &  
को ऽपधर्मः कथं स्त्रीत्वं  % प्राप्तो मे वद कारणम्  ॥ न्स्प्_६३।११ ॥  
  
श्रीमार्कण्डेय उवाच:  
राजेन्द्र महद् आख्यानं  $ शृणु कौतूहलान्वितम्  &  
विष्णुभक्तिप्रजननं  % शृण्वतां पठताम् इदम्  ॥ न्स्प्_६३।१२ ॥  
पुरा पुरन्दरस्यैव  $ देवराज्यं प्रकुर्वतः  &  
वैराग्यस्यापि जननं  % सम्भूतं बाह्यवस्तुषु  ॥ न्स्प्_६३।१३ ॥  
इन्द्रस् तदाभूद् विषमस्वभावो  $ राज्येषु भोगेष्व् अपि सो ऽप्य् अचिन्तयत्  &  
ध्रुवं विरागीकृतमानसानां  % स्वर्गस्य राज्यं न च किञ्चिद् एव  ॥ न्स्प्_६३।१४ ॥  
राज्यस्य सारं विषयेषु भोगो  $ भोगस्य चान्ते न च किञ्चिद् अस्ति  &  
विमृश्य चैतन् मुनयो ऽप्य् अजस्रं  % मोक्षाधिकारं परिचिन्तयन्ति  ॥ न्स्प्_६३।१५ ॥  
सदैव भोगाय तपःप्रवृत्तिर्  $ भोगावसाने हि तपो विनष्टम्  &  
मैत्र्यादिसंयोगपराङ्मुखानां  % विमुक्तिभाजां न तपो न भोगः  ॥ न्स्प्_६३।१६ ॥  
विमृश्य चैतत् स सुराधिनाथो  $ विमानम् आरुह्य सकिङ्किणीकम्  &  
नूनं हराराधनकारणेन  % कैलासम् अभ्येति विमुक्तिकामः  ॥ न्स्प्_६३।१७ ॥  
स एकदा मानसम् आगतः सन्  $ संवीक्ष्य तां यक्षपतेश् च कान्ताम्  &  
समर्चयन्तीं गिरिजाङ्घ्रियुग्मं  % ध्वजाम् इवानङ्गमहारथस्य  ॥ न्स्प्_६३।१८ ॥  
प्रधानजाम्बूनदशुद्धवर्णां  $ कर्णान्तसंलग्नमनोज्ञनेत्राम्  &  
सुसूक्ष्मवस्त्रान्तरदृश्यगात्रां  % नीहारमध्याद् इव चन्द्रलेखाम्  ॥ न्स्प्_६३।१९ ॥  
तां वीक्ष्य वीक्षणसहस्रभरेण कामं  $ कामाङ्गमोहितमतिर् न ययौ तदानीम्  &  
दूराध्वगं स्वगृहम् एत्य सुसञ्चितार्थस्  % तस्थौ तदा सुरपतिर् विषयाभिलाषी  ॥ न्स्प्_६३।२० ॥  
पूर्वं वरं स्यात् सुकुले ऽपि जन्म  $ ततो हि सर्वाङ्गशरीररूपम्  &  
ततो धनं दुर्लभम् एव पश्चाद्  % धनाधिपत्यं सुकृतेन लभ्यम्  ॥ न्स्प्_६३।२१ ॥  
स्वर्गाधिपत्यं च मया प्रलब्धं  $ तथापि भोगाय न चास्ति भाग्यम्  &  
यः स्वं परित्यज्य विमुक्तिकामस्  % तिष्ठामि मे दुर्मतिर् अस्ति चित्ते  ॥ न्स्प्_६३।२२ ॥  
मोक्षो ऽमुना यद्य् अपि मोहनीयो  $ मोक्षे ऽपि किं कारणम् अस्ति राज्ये  &  
क्षेत्रं सुपक्वं परिहृत्य द्वारे  % किं नाम चारण्यकृषिं करोति  ॥ न्स्प्_६३।२३ ॥  
संसारदुःखोपहता नरा ये  $ कर्तुं समर्था न च किञ्चिद् एव  &  
अकर्मिणो भाग्यविवर्जिताश् च  % वाञ्छन्ति ते मोक्षपथं विमूढाः  ॥ न्स्प्_६३।२४ ॥  
एतद् विमृश्य बहुधा मतिमान् प्रवीरो  $ रूपेण मोहितमना धनदाङ्गनायाः  &  
सर्वाधिर् आकुलमतिः परिमुक्तधैर्यः  % सस्मार मारम् अमराधिपचक्रवर्ती  ॥ न्स्प्_६३।२५ ॥  
समागतो ऽसौ परिमन्दमन्दं  $ कामो ऽतिकामाकुलचित्तवृत्तिः  &  
पुरा महेशेन कृताङ्गनाशो  % धैर्याल् लयं गच्छति को विशङ्कः  ॥ न्स्प्_६३।२६ ॥  
आदिश्यतां नाथ यद् अस्ति कार्यं  $ को नाम ते सम्प्रति शत्रुभूतः  &  
शीघ्रं समादेशय मा विलम्बं  % तस्यापदं सम्प्रति भो दिशामि  ॥ न्स्प्_६३।२७ ॥  
श्रुत्वा तदा तस्य वचो अभिरामं  $ मनोगतं तत् परमं तुतोष  &  
निष्पन्नम् अर्थं सहसैव मत्वा  % जगाद वाक्यं स विहस्य वीरः  ॥ न्स्प्_६३।२८ ॥  
रुद्रो ऽपि येनार्धशरीरमात्रश्  $ चक्रे ऽप्य् अनङ्गत्वम् उपागतेन  &  
सोढुं समर्थो ऽथ परो ऽपि लोके  % को नाम ते मार शराभिघातम्  ॥ न्स्प्_६३।२९ ॥  
एकाग्रचित्ता गिरिजार्चने ऽपि  $ या मोहयत्य् एव ममात्र चित्तम्  &  
एताम् अनङ्गायतलोचनाख्यां  % मदङ्गसङ्गैकरसां विधेहि  ॥ न्स्प्_६३।३० ॥  
स एवम् उक्तः सुरवल्लभेन  $ स्वकार्यभावाधिकगौरवेण  &  
सन्धाय बाणं कुसुमायुधो ऽपि  % सस्मार मारः परिमोहनं सुधीः  ॥ न्स्प्_६३।३१ ॥  
सम्मोहिता पुष्पशरेण बाला  $ कामेन कामं मदविह्वलाङ्गी  &  
विहाय पूजां हसते सुरेशं  % कः कामकोदण्डरवं सहेत  ॥ न्स्प्_६३।३२ ॥  
विलोलनेत्रे अयि कासि बाले  $ सुराधिपो वाक्यम् इदं जगाद  &  
सम्मोहयन्तीव मनांसि पुंसां  % कस्येह कान्ता वद पुण्यभाजः  ॥ न्स्प्_६३।३३ ॥  
उक्तापि बाला मदविह्वलाङ्गी  $ रोमाञ्चसंस्वेदसकम्पगात्रा  &  
कृताकुला कामशिलीमुखेन  % सगद्गदं वाक्यम् उवाच मन्दम्  ॥ न्स्प्_६३।३४ ॥  
कान्ता धनेशस्य च यक्षकन्या  $ प्राप्ता च गौरीचरणार्चनाय  &  
प्रब्रूहि कार्यं च तवास्ति नाथ  % कस् त्वं वदेस् तिष्ठसि कामरूपः  ॥ न्स्प्_६३।३५ ॥  
  
इन्द्र उवाच:  
सा त्वं समागच्छ भजस्व मां चिरान्  $ मदङ्गसङ्गोत्सुकतां व्रजाशु  &  
त्वया विना जीवितम् अप्य् अनल्पं  % स्वर्गस्य राज्यं मम निष्फलं स्यात्  ॥ न्स्प्_६३।३६ ॥  
उक्ता च सैवं मधुरं च तेन  $ कन्दर्पसन्तापितचारुदेहा  &  
विमानम् आरुह्य चलत्पताकं  % सुरेशकण्ठग्रहणं चकार  ॥ न्स्प्_६३।३७ ॥  
जगाम शीघ्रं स हि नाकनाथः  $ साकं तया मन्दरकन्दरासु  &  
अदृष्टदेवासुरसञ्चरासु  % विचित्ररत्नाङ्कुरभासुरासु  ॥ न्स्प्_६३।३८ ॥  
रेमे तया साकम् उदारवीर्यश्  $ चित्रं सुरैश्वर्यगतादरो ऽपि  &  
स्वयं च यस्या लघुपुष्पशय्यां  % चकार चातुर्यनिधिः सकामः  ॥ न्स्प्_६३।३९ ॥  
जातः कृतार्थो ऽमरवृन्दनाथः  $ सकामभोगेषु सदा विदग्धः  &  
मोक्षाधिकं स्नेहरसातिमृष्टं  % पराङ्गनालिङ्गनसङ्गसौख्यम्  ॥ न्स्प्_६३।४० ॥  
अथागता यक्षपतेः समीपं  $ नार्यो ऽनुवर्ज्यैव च चित्रसेनाम्  &  
ससम्भ्रमाः सम्भ्रमखिन्नगात्राः  % सगद्गदं प्रोचुर् असाहसज्ञाः  ॥ न्स्प्_६३।४१ ॥  
नूनं समाकर्णय यक्षनाथ  $ विमानम् आरोप्य जगाम कश्चित्  &  
संवीक्षमाणः ककुभो ऽपि कान्तां  % विगृह्य वेगाद् इह सो ऽपि तस्करः  ॥ न्स्प्_६३।४२ ॥  
वचो निशम्याथ धनाधिनाथो  $ विषोपमं जातमषीनिभाननः  &  
जगाद भूयो न च किञ्चिद् एव  % बभूव वै वृक्ष इवाग्निदग्धः  ॥ न्स्प्_६३।४३ ॥  
विज्ञापितार्थो वरकन्यकाभिर्  $ यश् चित्रसेनासहचारिणीभिः  &  
मोहापनोदाय मतिं दधानः  % स कण्ठकुब्जो ऽपि समाजगाम  ॥ न्स्प्_६३।४४ ॥  
श्रुत्वागतं वीक्ष्य स राजराज  $ उन्मीलिताक्षो वचनं जगाद  &  
विनिःश्वसन् गाढसकम्पगात्रः  % स्वस्थं मनो ऽप्य् आशु विधाय दीनः  ॥ न्स्प्_६३।४५ ॥  
तद् यौवनं यद् युवतीविनोदो  $ धनं तु चैतत् स्वजनोपयोगि  &  
तं जीवितं यत् क्रियते सुधर्मस्  % तद् आधिपत्यं यदि नष्टविग्रहम्  ॥ न्स्प्_६३।४६ ॥  
धिङ् मे धनं जीवितम् अत्यनल्पं  $ राज्यं बृहत् सम्प्रति गुह्यकानाम्  &  
विशामि चाग्निं न च वेद कश्चित्  % पराभवो ऽस्तीति च को मृतानाम्  ॥ न्स्प्_६३।४७ ॥  
पार्श्वे स्थितस्यापि च जीवितो मे  $ गता तडागं गिरिजार्चनाय  &  
हृता च केनापि वयं न विद्मो  % ध्रुवं न तस्यास्ति भयं च मृत्योः  ॥ न्स्प्_६३।४८ ॥  
जगाद वाक्यं स च कण्ठकुब्जो  $ मोहापनोदाय विभोः स मन्त्री  &  
आकर्ण्यतां नाथ न चास्ति योग्यः  % कान्तावियोगे निजदेहघातः  ॥ न्स्प्_६३।४९ ॥  
एका पुरा रामवधूर् हृता च  $ निशाचरेणापि मृतो न सो ऽपि  &  
अनेकशः सन्ति तवात्र नार्यः  % को नाम चित्ते क्रियते विषादः  ॥ न्स्प्_६३।५० ॥  
विमुच्य शोकं कुरु विक्रमे मतिं  $ धैर्यं समालम्बय यक्षराज  &  
भृशं न जल्पन्ति रुदन्ति साधवः  % पराभवं बाह्यकृतं सहन्ते  ॥ न्स्प्_६३।५१ ॥  
कृतं हि कार्यं गुरु दर्शयन्ति  $ सहायवान् वित्तप कातरो ऽसि किम्  &  
सहायकार्यं कुरुते हि सम्प्रति  % स्वयं हि यस्यावरजो विभीषणः  ॥ न्स्प्_६३।५२ ॥  
  
धनद उवाच:  
विभीषणो मे प्रतिपक्षभूतो  $ दायादभावं न विमुञ्चतीति  &  
ध्रुवं प्रसन्ना न भवन्ति दुर्जनाः  % कृतोपकारा हरिवज्रनिष्ठुराः  ॥ न्स्प्_६३।५३ ॥  
न चोपकारैर् न गुणैर् न सौहृदैः  $ प्रसादम् आयाति मनो हि गोत्रिणः  &  
उवाच वाक्यं स च कण्ठकुब्जो  % युक्तं त्वयोक्तं च धनाधिनाथ  ॥ न्स्प्_६३।५४ ॥  
परस्परं घ्नन्ति च ते विरुद्धास्  $ तथापि लोके न पराभवो ऽस्ति  &  
पराभवं नान्यकृतं सहन्ते  % नोष्णं जलं ज्वालयते तृणानि  ॥ न्स्प्_६३।५५ ॥  
तस्मात् समागच्छ धनाधिनाथ  $ पार्श्वं न वेगेन विभीषणस्य  &  
स्वबाहुवीर्यार्जितवित्तभोगिनां  % स्वबन्धुवर्गेषु हि को विरोधः  ॥ न्स्प्_६३।५६ ॥  
इत्युक्तः स तदा तेन  $ कण्ठकुब्जेन मन्त्रिणा  &  
विभीषणस्य सामीप्यं  % जगामाशु विचारयन्  ॥ न्स्प्_६३।५७ ॥  
ततो लङ्काधिपः श्रुत्वा  $ बान्धवं पूर्वजं तदा  &  
प्राप्तं प्रत्याजगामाशु  % विनयेन समन्वितः  ॥ न्स्प्_६३।५८ ॥  
ततो विभीषणो दृष्ट्वा  $ तदा दीनं च बान्धवम्  &  
सन्तप्तमानसो भूप  % जगादेदं वचो महत्  ॥ न्स्प्_६३।५९ ॥  
  
विभीषण उवाच:  
कथं दीनो ऽसि यक्षेश  $ किं कष्टं तव चेतसि  &  
निवेदयाधुनास्माकं  % निश्चयान् मार्जयामि तत्  ॥ न्स्प्_६३।६० ॥  
तदैकान्तं समासाद्य  $ कथयाम्_अस वेदनाम्  ॥ न्स्प्_६३।६१अब् ॥  
  
धनद उवाच:  
गृहीता किं स्वयं याता  $ निहता केनचिद् द्विषा  ॥ न्स्प्_६३।६१च्द् ॥  
भ्रातः कान्तां न पश्यामि  $ चित्रसेनां मनोरमाम्  &  
एतद् बन्धो महत् कष्टं  % मम नारीसमुद्भवम्  ॥ न्स्प्_६३।६२ ॥  
प्राणान् वै घातयिष्यामि  $ अनासाद्य च वल्लभाम्  ॥ न्स्प्_६३।६३अब् ॥  
  
विभीषण उवाच:  
आनयिष्यामि ते कान्तां  $ यत्र तत्र स्थितां विभो  ॥ न्स्प्_६३।६३च्द् ॥  
कः समर्थो ऽधुनास्माकं  $ हर्तुं नाथ तृणस्य च  &  
ततो विभीषणस् तत्र  % नाडीजङ्घां निशाचरीम्  ॥ न्स्प्_६३।६४ ॥  
भृशं सञ्जल्पयाम्_अस  $ नानामायागरीयसीम्  &  
धनदस्य च या कान्ता  % चित्रसेनाविधानतः  ॥ न्स्प्_६३।६५ ॥  
सा च केन हृता लोके  $ मनसे सरसि स्थिता  &  
तां च जानीहि संवीक्ष्य  % देवराजादिवेश्मसु  ॥ न्स्प्_६३।६६ ॥  
ततो निशाचरी भूप  $ कृत्वा मायामयं वपुः  &  
जगाम त्रिदिवं शीघ्रं  % देवराजादिवेश्मसु  ॥ न्स्प्_६३।६७ ॥  
यया दृष्ट्या क्षणं दृष्टो  $ मोहं यास्यति चोपलः  &  
यस्याः समं ध्रुवं रूपं  % विद्यते न चराचरे  ॥ न्स्प्_६३।६८ ॥  
एतस्मिन्न् एव काले च  $ देवराजो ऽपि भूपते  &  
सम्प्राप्तो मन्दराच् छीघ्रं  % प्रेरितश् चित्रसेनया  ॥ न्स्प्_६३।६९ ॥  
ग्रहीतुं दिव्यपुष्पाणि  $ नन्दनप्रभवाणि च  &  
तत्र पश्यन् स तां तन्वीं  % निजस्थाने सभागताम्  ॥ न्स्प्_६३।७० ॥  
अतीवरूपसम्पन्नां  $ गीतगानपरायणाम्  &  
तां वीक्ष्य देवराजो ऽपि  % स कामवशगो ऽभवत्  ॥ न्स्प्_६३।७१ ॥  
ततः सम्प्रेरयाम्_अस  $ देववैद्यौ सुराधिपः  &  
तस्याः पार्श्वे समानेतुं  % ध्रुवं चान्तःपुरे तदा  ॥ न्स्प्_६३।७२ ॥  
देववैद्यौ तदागत्य  $ जल्पतश् चाग्रतः स्थितौ  &  
आगच्छ भव तन्वङ्गि  % देवराजसमीपगा  ॥ न्स्प्_६३।७३ ॥  
इत्युक्ता सा तदा ताभ्यां  $ जगाद मधुराक्षरम्  ॥ न्स्प्_६३।७४अब् ॥  
  
नाडीजङ्घोवाच:  
देवराजः स्वयं यन् मे  $ पार्श्वं चात्रागमिष्यति  ॥ न्स्प्_६३।७४च्द् ॥  
तस्य वाच्यं च कर्तव्यं  $ नान्यथा सर्वथा मया  &  
तौ तदा वासवं गत्वा  % ऊचतुर् वचनं शुभम्  ॥ न्स्प्_६३।७५ ॥  
  
वासव उवाच:  
समादेशय तन्वङ्गि  $ किं कर्तव्यं मयाधुना  &  
सर्वदा दासभूतस् ते  % याचसे तद् ददाम्य् अहम्  ॥ न्स्प्_६३।७६ ॥  
  
तन्वङ्ग्य् उवाच:  
याचितं यदि मे नाथ  $ दास्यसीति न संशयः  &  
ततो ऽहं वशगा देव  % भविष्यामि न संशयः  ॥ न्स्प्_६३।७७ ॥  
अद्य त्वं दर्शयास्माकं  $ सर्वः कान्तापरिग्रहः  &  
मम रूपसमा रामा  % कान्ता ते चास्ति वा न वा  ॥ न्स्प्_६३।७८ ॥  
तया चोक्ते च वचने  $ स भूयो वासवो ऽवदत्  &  
दर्शयिष्यामि सर्वं ते  % देवि कान्तापरिग्रहम्  ॥ न्स्प्_६३।७९ ॥  
स सर्वं दर्शयाम्_अस  $ वासवो ऽन्तःपुरं तदा  &  
ततो जगाद भूयः स  % किञ्चिद् गूढं मम स्थितम्  ॥ न्स्प्_६३।८० ॥  
विमुच्यैकां च युवतीं  $ सर्वं ते दर्शितं मया  ॥ न्स्प्_६३।८१अब् ॥  
  
इन्द्र उवाच:  
सा रामा मन्दरे चास्ति  $ अविज्ञाता सुरासुरैः  ॥ न्स्प्_६३।८१च्द् ॥  
तां च ते दर्शयिष्यामि  $ नाख्येयं कस्यचित् त्वया  &  
ततः स देवराजो ऽपि  % तया सार्धं च भूपते  ॥ न्स्प्_६३।८२ ॥  
गच्छन्न् एवाम्बरे भूप  $ मन्दरं प्रति भूधरम्  &  
तस्य वै गच्छमानस्य  % विमानेनार्कवर्चसा  ॥ न्स्प्_६३।८३ ॥  
दर्शनं नारदस्यापि  $ तस्य जातं तदाम्बरे  &  
तं वीक्ष्य नारदं वीरो  % लज्जमानो ऽपि वासवः  ॥ न्स्प्_६३।८४ ॥  
नमस्कृत्य जगादोच्चैः  $ क्व यास्यसि महामुने  &  
ततः कृताशीः स मुनिर्  % अवदत् त्रिदेवेश्वरम्  ॥ न्स्प्_६३।८५ ॥  
गच्छामि मानसे स्नातुं  $ देवराज सुखी भव  &  
नाडीजङ्घे ऽस्ति कुशलं  % राक्षसानां महात्मनाम्  ॥ न्स्प्_६३।८६ ॥  
विभीषणो ऽपि ते भ्राता  $ सुखी तिष्ठति सर्वदा  &  
एवम् उक्ता च मुनिना  % सा कृष्णवदनाभवत्  ॥ न्स्प्_६३।८७ ॥  
विस्मितो देवराजो ऽपि  $ छलितो दुष्टयानया  &  
नारदो ऽपि गतः स्नातुं  % कैलासे मानसं सरः  ॥ न्स्प्_६३।८८ ॥  
इन्द्रस् तां हन्तुकामो ऽपि  $ आगच्छन् मन्दराचलम्  &  
यत्राश्रमो ऽस्ति वै नूनं  % तृणबिन्दोर् महात्मनः  ॥ न्स्प्_६३।८९ ॥  
क्षणं विश्रम्य तत्रैव  $ धृत्वा केशेषु राक्षसीम्  &  
हन्तुम् इच्छति देवेशो  % नाडीजङ्घां निशाचरीम्  ॥ न्स्प्_६३।९० ॥  
तावत् तत्र समायातस्  $ तृणबिन्दुर् निजाश्रमात्  &  
धृता क्रन्दति सा राजन्न्  % इन्द्रेणापि निशाचरी  ॥ न्स्प्_६३।९१ ॥  
मा मां रक्षति पुण्यात्मा  $ हन्यमानां च साम्प्रतम्  &  
तदागत्य मुनिश्रेष्ठस्  % तृणबिन्दुर् महातपाः  ॥ न्स्प्_६३।९२ ॥  
जगाद पुरतः स्थित्वा  $ मुञ्चेमां महिलां वने  &  
जल्पत्य् एवं मुनौ तस्मिन्  % महेन्द्रेण निशाचरी  ॥ न्स्प्_६३।९३ ॥  
वज्रेण निहता भूयः  $ कोपयुक्तेन चेतसा  &  
स चुकोप मुनिश्रेष्ठः  % प्रेक्षमाणो मुहुर् मुहुः  ॥ न्स्प्_६३।९४ ॥  
यद् एषा युवती दुष्ट  $ निहता मे तपोवने  &  
ततस् त्वं मम शापेन  % निश्चयात् स्त्री भविष्यसि  ॥ न्स्प्_६३।९५ ॥  
  
इन्द्र उवाच:  
एषा नाथ महादुष्टा  $ राक्षसी निहता मया  &  
अहं स्वामी सुराणां च  % शापं मा देहि मे ऽधुना  ॥ न्स्प्_६३।९६ ॥  
  
मुनिर् उवाच:  
नूनं तपोवने ऽस्माकं  $ दुष्टास् तिष्ठन्ति साधवः  &  
ममात्र तपसो भावान्  % न निघ्नन्ति परस्परम्  ॥ न्स्प्_६३।९७ ॥  
इत्युक्तो हि तदा चेन्द्रः  $ प्राप्तः स्त्रीत्वं न संशयः  &  
जगाम त्रिदिवं भूप  % हतशक्तिपराक्रमः  ॥ न्स्प्_६३।९८ ॥  
नासीनो हि भवत्य् एव  $ सर्वदा देवसंसदि  &  
देवा दुःखं समापन्ना  % दृष्ट्वा स्त्रीत्वं गतं हरिम्  ॥ न्स्प्_६३।९९ ॥  
ततो देवगणाः सर्वे  $ वासवेन समन्विताः  &  
जग्मुश् च ब्रह्मसदनं  % तथा दीना शची तदा  ॥ न्स्प्_६३।१०० ॥  
ब्रह्मा भग्नसमाधिश् च  $ तावत् तत्रैव संस्थिताः  &  
देवा ऊचुश् च ते सर्वे  % वासवेन समन्विताः  ॥ न्स्प्_६३।१०१ ॥  
तृणबिन्दोर् मुनेः शापाद्  $ यातः स्त्रीत्वं सुराधिपः  &  
स मुनिः कोपवान् ब्रह्मन्  % नैव गच्छत्य् अनुग्रहम्  ॥ न्स्प्_६३।१०२ ॥  
स्वकर्मणोपयातो सौ  $ स्त्रीत्वं स्त्रीवधकारणात्  ॥ न्स्प्_६३।१०३ ॥  
चकार दुर्नयं देवा  $ देवराजो ऽपि दुर्मदः  &  
जहार चित्रसेनां च  % सुगुप्तां धनदाङ्गनाम्  ॥ न्स्प्_६३।१०४ ॥  
तथा जघान युवतीं  $ तृणबिन्दोस् तपोवने  &  
तेन कर्मविपाकेन  % स्त्रीभावं वासवो गतः  ॥ न्स्प्_६३।१०५ ॥  
  
देवा ऊचुः:  
यद् असौ कृतवाञ् शम्भोर्  $ दुर्नयं नाथ दुर्मतिः  &  
तत् सर्वं साधयिष्यामो  % वयं शच्या समन्विताः  ॥ न्स्प्_६३।१०६ ॥  
कान्ता धनाधिनाथस्य  $ गूढा तिष्ठति या विभो  &  
तां च तस्मै प्रदास्यामः  % सर्वे कृत्वा परां मतिम्  ॥ न्स्प्_६३।१०७ ॥  
त्रयोदश्यां चतुर्दश्यां  $ देवराजः शचीयुतः  &  
नन्दने चार्चनं कर्ता  % सर्वदा यक्षरक्षसाम्  ॥ न्स्प्_६३।१०८ ॥  
ततः शची तदा गूढं  $ चित्रसेनां विगृह्य च  &  
मुमोच यक्षभवनं  % प्रियकष्टानुवर्तिनीम्  ॥ न्स्प्_६३।१०९ ॥  
एतस्मिन्न् अन्तरे दूतो  $ ऽकाले लङ्कां समागतः  &  
धनेशं कथयाम्_अस  % चित्रसेनासमागमम्  ॥ न्स्प्_६३।११० ॥  
शच्या साकं समायाता  $ तव कान्ता धनाधिप  &  
सखीं स्वाम् अतुलां प्राप्य  % चरितार्था बभूव सा  ॥ न्स्प्_६३।१११ ॥  
धनेशो ऽपि कृतार्थो ऽभूज्  $ जगाम निजवेश्मनि  &  
पतिहीना यथा नारी  % नाथहीनं यथा बलम्  \  
गोकुलं कृष्णहीनं तु  # तथेन्द्रेणामरावती  ॥ न्स्प्_६३।११३ ॥  
जपः क्रिया तपो दानं  $ ज्ञानं तीर्थं च वै प्रभो  &  
वासवस्य समाख्याहि  % यतः स्त्रीत्वाद् विमुच्यते  ॥ न्स्प्_६३।११४ ॥  
  
ब्रह्मोवाच:  
निहन्तुं न मुनेः शापं  $ समर्थो ऽहं न शङ्करः  &  
तीर्थं चान्यन् न पश्यामि  % मुक्त्वैकं विष्णुपूजनम्  ॥ न्स्प्_६३।११५ ॥  
अष्टाक्षरेण मन्त्रेण  $ पूजनं च तथा जपम्  &  
करोतु विधिवच् छक्रः  % स्त्रीत्वाद् येन च मुच्यते  ॥ न्स्प्_६३।११६ ॥  
एकाग्रमनसा शक्र  $ स्नात्वा श्रद्धासमन्वितः  &  
ॐ नमो नरायणायेति  % जप त्वम् आत्मशुद्धये  ॥ न्स्प्_६३।११७ ॥  
लक्षद्वये कृते जाप्ये  $ स्त्रीभावान् मुच्यसे हरे  &  
इति श्रुत्वा तथाकार्षीद्  % ब्रह्मोक्तं वचनं हरिः  \  
स्त्रीभावाच् च विनिर्मुक्तस्  # तदा विष्णोः प्रसादतः  ॥ न्स्प्_६३।११८ ॥  
  
मार्कण्डेय उवाच:  
इति ते कथितं सर्वं  $ विष्णुमाहात्म्यम् उत्तमम्  &  
मया भृगुनियुक्तेन  % कुरु सर्वम् अतन्द्रितः  ॥ न्स्प्_६३।११९ ॥  
शृण्वन्ति ये विष्णुकथाम् अकल्मषा  $ वीर्यं हि विष्णो ऽखिलकारणस्य  &  
ते मुक्तपापाः परदारगामिनो  % विशन्ति विष्णोः परमं पदं ध्रुवम्  ॥ न्स्प्_६३।१२० ॥  
  
सूत उवाच:  
इति सम्बोधितस् तेन  $ मार्कण्डेयेन पार्थिवः  &  
नरसिंहं समाराध्य  % प्राप्तवान् वैष्णवं पदम्  ॥ न्स्प्_६३।१२१ ॥  
एतत् ते कथितं सर्वं  $ भरद्वाज मुने मया  &  
सहस्रानीकचरितं  % किम् अन्यत् कथयामि ते  ॥ न्स्प्_६३।१२२ ॥  
कथाम् इमां यस् तु शृणोति मानवः  $ पुरातनीं सर्वविमुक्तिदां च  &  
सम्प्राप्य स ज्ञानम् अतीव निर्मलं  % तेनैव विष्णुं प्रतिपद्यते जनः  ॥ न्स्प्_६३।१२३ ॥  
  
॥ इति श्रीनरसिंहपुराणे सहस्रानीकचरिते ऽष्टाक्षरमन्त्रकथनं नाम त्रिषष्टितमो ऽध्यायः ॥ नर्प् ६३ ॥  
  
____________________________________________________________________________  
  
  
श्रीभरद्वाज उवाच:  
सत्यं केचित् प्रशंसन्ति  $ तपः शौचं तथापरे  &  
साङ्ख्यं केचित् प्रशंसन्ति  % योगम् अन्ये प्रचक्षते  ॥ न्स्प्_६४।१ ॥  
ज्ञानं केचित् प्रशंसन्ति  $ समलोष्टाश्मकाञ्चनाः  &  
क्षमां केचित् प्रशंसन्ति  % तथैव च दयार्जवम्  ॥ न्स्प्_६४।२ ॥  
केचिद् दानं प्रशंसन्ति  $ केचिद् आहुः परं शुभम्  &  
सम्यग्ज्ञानं परं केचित्  % केचिद् वैराग्यम् उत्तमम्  ॥ न्स्प्_६४।३ ॥  
अग्निष्टोमादिकर्माणि  $ तथा केचित् परं विदुः  &  
आत्मध्यानं परं केचित्  % साङ्ख्यतत्त्वार्थवेदिनः  ॥ न्स्प्_६४।४ ॥  
धर्मार्थकाममोक्षाणां  $ चतुर्णाम् इह केवलम्  &  
उपायः पदभेदेन  % बहुधैवं प्रचक्ष्यते  ॥ न्स्प्_६४।५ ॥  
एवं चावस्थिते लोके  $ कृत्याकृत्यविधौ नराः  &  
व्यामोहम् एव गच्छन्ति  % विमुक्ताः पापकर्मभिः  ॥ न्स्प्_६४।६ ॥  
यद् एतेषु परं कृत्यम्  $ अनुष्ठेयं महात्मभिः  &  
वक्तुम् अर्हसि सर्वज्ञ  % मम सर्वार्थसाधकम्  ॥ न्स्प्_६४।७ ॥  
  
सूत उवाच:  
श्रूयताम् इदम् अत्यन्तं  $ गूढं संसारमोचनम्  &  
अत्रैवोदाहरन्तीमम्  % इतिहासं पुरातनम्  ॥ न्स्प्_६४।८ ॥  
पुण्डरीकस्य संवादं  $ देवर्षेर् नारदस्य च  &  
ब्राह्मणः श्रुतसम्पन्नः  % पुण्डरीको महामतिः  ॥ न्स्प्_६४।९ ॥  
आश्रमे प्रथमे तिष्ठन्  $ गुरूणां वशगः सदा  &  
जितेन्द्रियो जितक्रोधः  % सन्ध्योपासनधिष्ठितः  ॥ न्स्प्_६४।१० ॥  
वेदवेदाङ्गनिपुणः  $ शास्त्रेषु च विचक्षणः  &  
समिद्भिः साधुयत्नेन  % सायं प्रातर् हुताशनम्  ॥ न्स्प्_६४।११ ॥  
ध्यात्वा यज्ञपतिं विष्णुं  $ सम्यग् आराधयन् विभुम्  &  
तपस्स्वाध्यायनिरतः  % साक्षाद् ब्रह्मसुतो यथा  ॥ न्स्प्_६४।१२ ॥  
उदकेन्धनपुष्पार्थैर्  $ असकृत् तर्पयन् गुरून्  &  
मातापितृभ्यां शुश्रूषुर्  % भिक्षाहारी जनप्रियः  ॥ न्स्प्_६४।१३ ॥  
ब्रह्मविद्याम् अधीयाणः प्राणायामपरायणः  $ तस्य सर्वार्थभूतस्य संसारे ऽत्यन्तनिःस्पृहा  &  
बुद्धिर् आसीन् महाराज संसारार्णवतारणी  % पितरं मातरं चैव भ्रातृन् अथ पितामहान्  ॥ न्स्प्_६४।१५ ॥  
पितृव्यान् मातुलांश् चैव  $ सखीन् सम्बन्धिबान्धवान्  &  
परित्यज्य महोदारस्  % तृणानीव यथासुखम्  ॥ न्स्प्_६४।१६ ॥  
विचचार महीम् एतां  $ शाकमूलफलाशनः  &  
अनित्यं यौवनं रूपम्  % आयुष्यं द्रव्यसञ्चयम्  ॥ न्स्प्_६४।१७ ॥  
इति सञ्चिन्त्यमानेन  $ त्रैलोक्यं लोष्ठवत् स्मृतम्  &  
पुराणोदितमार्गेण  % सर्वतीर्थानि वै मुने  ॥ न्स्प्_६४।१८ ॥  
गमिष्यामि यथाकालम्  $ इति निश्चितमानसः  &  
गङ्गां च यमुनां चैव  % गोमतीम् अथ गण्डकीम्  ॥ न्स्प्_६४।१९ ॥  
शतद्रूं च पयोष्णीं च  $ सरयूं च सरस्वतीम्  &  
प्रयागं नर्मदां चैव  % महानद्यो नदान् अपि  ॥ न्स्प्_६४।२० ॥  
गयां च विन्ध्यतीर्थानि  $ हिमवत्प्रभवाणि च  &  
अन्यानि च महातेजास्  % तीर्तानि स महाव्रतः  ॥ न्स्प्_६४।२१ ॥  
सञ्चचार महाबाहुर्  $ यथाकालं यथाविधि  &  
कदाचित् प्राप्तवान् वीरः  % शालग्रामं तपोधनः  ॥ न्स्प्_६४।२२ ॥  
पुण्डरीको महाभागः  $ पुण्यकर्मवशानुगः  &  
आसेव्यमानम् ऋषिभिस्  % तत्त्वविद्भिस् तपोधनैः  ॥ न्स्प्_६४।२३ ॥  
मुनीनाम् आश्रमं रम्यं  $ पुराणेषु च विश्रुतम्  &  
भूषितं चक्रनद्या च  % चक्राङ्कितशिलातलम्  ॥ न्स्प्_६४।२४ ॥  
रम्यं विविक्तं विस्तीर्णं  $ सदा चित्तप्रसादकम्  &  
केचिच् चक्राङ्कितास् तस्मिन्  % प्राणिनः पुण्यदर्शनाः  ॥ न्स्प्_६४।२५ ॥  
विचरन्ति यथाकामं  $ पुण्यतीर्थप्रसङ्गिनः  &  
तस्मिन् क्षेत्रे महापुण्ये  % शालग्रामे महामतिः  ॥ न्स्प्_६४।२६ ॥  
पुण्डरीकः प्रसन्नात्मा  $ तीर्थानि समसेवत  &  
स्नात्वा देवह्रदे तीर्थे  % सरस्वत्यां च सुव्रतः  ॥ न्स्प्_६४।२७ ॥  
जातिस्मर्यां चक्रकुण्डे  $ चक्रनद्यासृतेष्व् अपि  &  
तथान्यान्य् अपि तीर्थानि  % तस्मिन्न् एव चचार सः  ॥ न्स्प्_६४।२८ ॥  
ततः क्षेत्रप्रभावेण  $ तीर्थानां चैव तेजसा  &  
मनः प्रसादम् अगमत्  % तस्य तस्मिन् महात्मनः  ॥ न्स्प्_६४।२९ ॥  
सो ऽपि तीर्थे विशुद्धात्मा  $ ध्यानयोगपरायणः  &  
तत्रैव सिद्धिम् आकाङ्क्षन्  % समाराध्य जगत्पतिम्  ॥ न्स्प्_६४।३० ॥  
शास्त्रोक्तेन विधानेन  $ भक्त्या परमया युतः  &  
उवास चिरम् एकाकी  % निर्द्वन्द्वः संयतेन्द्रियः  ॥ न्स्प्_६४।३१ ॥  
शाकमूलफलाहारः  $ सन्तुष्टः समदर्शनः  &  
यमैश् च नियमैश् चैव  % तथा चासनबन्धनैः  ॥ न्स्प्_६४।३२ ॥  
प्राणायामैः सुतीक्ष्णैश् च  $ प्रत्याहारैश् च सन्ततैः  &  
धारणाभिस् तथा ध्यानैः  % समाधिभिर् अतन्द्रितः  ॥ न्स्प्_६४।३३ ॥  
योगाभ्यासं तदा सम्यक्  $ चक्रे विगतकल्मषः  &  
आराध्य देवदेवेशं  % तद्गतेनान्तरात्मना  ॥ न्स्प्_६४।३४ ॥  
पुण्डरीको महाभागः  $ पुरुषार्थविशारदः  &  
प्रसादं परम् आकाङ्क्षन्  % विष्णोस् तद्गतमानसः  ॥ न्स्प्_६४।३५ ॥  
तस्य तस्मिन् निवसतः  $ शालग्रामे महात्मनः  &  
पुण्डरीकस्य राजेन्द्र  % कालो ऽगच्छन् महांस् ततः  ॥ न्स्प्_६४।३६ ॥  
मुने कदाचित् तं देशं  $ नारदः परमार्थवित्  &  
जगाम सुमहातेजाः  % साक्षादादित्यसन्निभः  ॥ न्स्प्_६४।३७ ॥  
तं द्रष्टुकामो देवर्षिः  $ पुण्डरीकं तपोनिधिम्  &  
विष्णुभक्तिपरीतात्मा  % वैष्णवानां हिते रतः  ॥ न्स्प्_६४।३८ ॥  
स दृष्ट्वा नारदं प्राप्तं  $ सर्वतेजः प्रभान्वितम्  &  
महामतिं महाप्राज्ञं  % सर्वागमविशारदम्  ॥ न्स्प्_६४।३९ ॥  
प्राञ्जलिः प्रणतो भूत्वा  $ प्रहृष्टेनान्तरात्मना  &  
अर्घं दत्त्वा यथायोग्यं  % प्रणामम् अकरोत् ततः  ॥ न्स्प्_६४।४० ॥  
को ऽयम् अत्यद्भुताकारस्  $ तेजस्वी हृद्यवेषधृक्  &  
आतोद्यहस्तः सुमुखो  % जटामण्डलभूषणः  ॥ न्स्प्_६४।४१ ॥  
विवस्वान् अथ वा वह्निर्  $ इन्द्रो वरुण एव वा  &  
इति सञ्चिन्तयन् विप्रः  % पप्रच्छ परमद्युतिः  ॥ न्स्प्_६४।४२ ॥  
  
पुण्डरीक उवाच:  
को भवान् इह सम्प्राप्तः  $ कुतो वा परमद्युते  &  
त्वद्दर्शनं ह्य् अपुण्यानां  % प्रायेण भुवि दुर्लभम्  ॥ न्स्प्_६४।४३ ॥  
  
नारद उवाच:  
नारदो ऽहम् अनुप्राप्तस्  $ त्वद्दर्शनकुतूहलात्  &  
पुण्डरीक हरेर् भक्तस्  % त्वादृशः सततं द्विज  ॥ न्स्प्_६४।४४ ॥  
स्मृतः सम्भाषितो वापि  $ पूजितो वा द्विजोत्तम  &  
पुनाति भगवद्भक्तश्  % चाण्डालो ऽपि यदृच्छया  ॥ न्स्प्_६४।४५ ॥  
दासो ऽहं वासुदेवस्य  $ देवदेवस्य शार्ङ्गिणह्  &  
इत्युक्तो नारदेनासौ  % भक्तिपर्याकुलात्मना  ॥ न्स्प्_६४।४६ ॥  
प्रोवाच मधुरं विप्रस्  $ तद्दर्शनसुविस्मितः  ॥ न्स्प्_६४।४७अब् ॥  
  
पुण्डरीक उवाच:  
धन्यो ऽहं देहिनाम् अद्य  $ सुपूज्यो ऽहं सुरैर् अपि  ॥ न्स्प्_६४।४७च्द् ॥  
कृतार्थाः पितरो मे ऽद्य  $ सम्प्रातं जन्मणः फलम्  &  
अनुगृह्णीष्व देवर्षे  % त्वद्भक्तस्य विशेषतः  ॥ न्स्प्_६४।४८ ॥  
किं किं करोम्य् अहं विद्वन्  $ भ्राम्यमाणः स्वकर्मभिः  &  
कर्तव्यं परमं गुह्यम्  % उपदेष्टुं त्वम् अर्हसि  ॥ न्स्प्_६४।४९ ॥  
त्वं गतिः सरवलोकानां  $ वैष्णवानां विशेषतः  ॥ न्स्प्_६४।५०अब् ॥  
  
नारद उवाच:  
अनेकानीह शास्त्राणि  $ कर्माणि च तथा द्विज  ॥ न्स्प्_६४।५०च्द् ॥  
धर्ममार्गाश् च बहवस्  $ तथैव प्राणिनः स्मृताः  &  
वैलक्षण्यं च जगतस्  % तस्माद् एव द्विजोत्तम  ॥ न्स्प्_६४।५१ ॥  
अव्यक्ताज् जायते सर्वं  $ सर्वात्मकम् इदं जगत्  &  
इत्य् एवं प्राहुर् अपरे  % तत्रैव लयम् एव च  ॥ न्स्प्_६४।५२ ॥  
आत्मानो बहवो प्रोक्ता  $ नित्याः सर्वगतास् तथा  &  
अन्यैर् मतिमतां श्रेष्ठ  % तत्त्वालोकनतत्परैः  ॥ न्स्प्_६४।५३ ॥  
एवमाद्य् अनुसञ्चिन्त्य  $ यथामति यथाश्रुतम्  &  
वदन्ति ऋषयः सर्वे  % नानामतविशारदाः  ॥ न्स्प्_६४।५४ ॥  
शृणुष्वावहितो ब्रह्मन्  $ कथयामि तवानघ  &  
परमार्थम् इदं गुह्यं  % घोरसंसारमोचनम्  ॥ न्स्प्_६४।५५ ॥  
अनागतम् अतीतं च  $ विप्रकृष्टम् अतीव यत्  &  
न गृह्णाति नृणां दृष्टिर्  % वर्तमानार्थनिश्चिता  ॥ न्स्प्_६४।५६ ॥  
शृणुष्वावहितं तात  $ कथयामि तवानघ  &  
यत् प्रोक्तं ब्रह्मणा पूर्वं  % पृच्छतो मम सुव्रत  ॥ न्स्प्_६४।५७ ॥  
कदाचिद् ब्रह्मलोकस्थं  $ पद्मयोनिं पितामहम्  &  
प्रणिपत्य यथान्यायं  % पृष्टवान् अहम् अव्ययम्  ॥ न्स्प्_६४।५८ ॥  
  
नारद उवाच:  
किं तज् ज्ञानं परं देव  $ कश् च योगः परस् तथा  &  
एतन् मे तत्त्वतः सर्वं  % त्वम् आचक्ष्व पितामह  ॥ न्स्प्_६४।५९ ॥  
  
ब्रह्मोवाच:  
यः परः प्रकृतेः प्रोक्तः  $ पुरुषः पञ्चविंशकः  &  
स एव सर्वभूतानां  % नर इत्य् अभिधीयते  ॥ न्स्प्_६४।६० ॥  
नराज् जातानि तत्त्वानि  $ नाराणीति ततो विदुः  &  
तान्य् एव चायनं तस्य  % तेन नारायणः स्मृतः  ॥ न्स्प्_६४।६१ ॥  
नारायणाज् जगत् सर्वं  $ सर्गकाले प्रजायते  &  
तस्मिन्न् एव पुनस् तच् च  % प्रलये सम्प्रलीयते  ॥ न्स्प्_६४।६२ ॥  
नारायणः परं ब्रह्म  $ तत्त्वं नारायणः परम्  &  
नारायणः परं ज्योतिर्  % आत्मा नारायणः परः  ॥ न्स्प्_६४।६३ ॥  
पराद् अपि परश् चासौ  $ तस्मान् नातिपरं मुने  &  
यच् च किञ्चिज् जगत्य् अस्मिन्  % दृश्यते श्रूयते ऽपि वा  ॥ न्स्प्_६४।६४ ॥  
अन्तर् बहिश् च तत् सर्वं  $ व्याप्य नारायणः स्थितः  &  
एवं विदित्वा तं देवाः  % साकारं व्याहरन् मुहुः  ॥ न्स्प्_६४।६५ ॥  
नमो नारायणायेति  $ ध्यात्वा चानन्यमानसाः  &  
किं तस्य दानैः किं तीर्थैः  % किं तपोभिः किम् अध्वरैः  ॥ न्स्प्_६४।६६ ॥  
यो नित्यं ध्यायते देवं  $ नारायणम् अनन्यधीः  &  
एतज् ज्ञानं वरं नातो  % योगश् चैव परस् तथा  ॥ न्स्प्_६४।६७ ॥  
परस्परविरुद्धार्थैः  $ किम् अन्यैः शास्त्रविस्तरैः  &  
बहवो ऽपि यथा मार्गा  % विशन्त्य् एवं महत् पुरम्  ॥ न्स्प्_६४।६८ ॥  
तथा ज्ञानानि सर्वाणि  $ प्रविशन्ति तम् ईश्वरम्  &  
स हि सर्वगतो देवः  % सूक्ष्मो ऽव्यक्तः सनातनः  ॥ न्स्प्_६४।६९ ॥  
जगदादिर् अनाद्यन्तः  $ स्वयम्भूर् भूतभावनः  &  
विष्णुर् विभुर् अचिन्त्यात्मा  % नित्यः सदसदात्मकः  ॥ न्स्प्_६४।७० ॥  
वासुदेवोजगद्वासः  $ पुराणः कविर् अव्ययः  &  
यस्मात् प्राप्तं स्थितिं कृत्स्नं  % त्रैलोक्यं सचराचरम्  ॥ न्स्प्_६४।७१ ॥  
तस्मात् स भगवान् देवो  $ विष्णुर् इत्य् अभिधीयते  &  
यस्माद् वा सर्वभूतानां  % तत्त्वाद्यानां युगक्षये  ॥ न्स्प्_६४।७२ ॥  
तस्मिन् निवासः संसर्गे  $ वासुदेवस् ततस् तु सः  &  
तम् आहुः पुरुषं केचित्  % केचिद् ईश्वरम् अव्ययम्  ॥ न्स्प्_६४।७३ ॥  
विज्ञानमात्रं केचिच् च  $ केचिद् ब्रह्म परं तथा  &  
केचित् कालम् अनाद्यन्तं  % केचिज् जीवं सनातनम्  ॥ न्स्प्_६४।७४ ॥  
केचिच् च परमात्मानं  $ केचिच् चैवम् अनामयम्  &  
केचित् क्षेत्रज्ञम् इत्य् आहुः  % केचित् षड्विंशकं तथा  ॥ न्स्प्_६४।७५ ॥  
अङ्गुष्ठमात्रं केचिच् च  $ केचित् पद्मरजोउपमम्  &  
एते चान्ये च मुनिभिः  % सञ्ज्ञाभेदाः पृथग्विधाः  ॥ न्स्प्_६४।७६ ॥  
शास्त्रेषु कथिता विष्णोर्  $ लोकव्यामोहकारकाः  &  
एकं यदि भवेच् छास्त्रं  % ज्ञानं निःसंशयं भवेत्  ॥ न्स्प्_६४।७७ ॥  
बहुत्वाद् इह शात्राणां  $ ज्ञानतत्त्वं सुदुर्लभम्  &  
आलोड्य सर्वशास्त्राणि  % विचार्य च पुनः पुनः  ॥ न्स्प्_६४।७८ ॥  
इदम् एकं सुनिष्पन्नं  $ ध्येयो नारायणः सदा  &  
त्यक्त्वा व्यामोहकान् सर्वान्  % तस्माच् छास्त्रार्थविस्तरान्  ॥ न्स्प्_६४।७९ ॥  
अनन्यचेता ध्यायस्व  $ नारायणम् अतन्द्रितः  &  
एवं ज्नात्वा तु सततं  % देवदेवं तम् अव्ययम्  ॥ न्स्प्_६४।८० ॥  
क्षिप्रं यास्यसि तत्रैव  $ सायुज्यं नात्र संशयः  &  
श्रुत्वेदं ब्रह्मणा प्रोक्तं  % ज्ञानयोगं सुदुर्लभम्  ॥ न्स्प्_६४।८१ ॥  
ततो ऽहम् आसं विप्रेन्द्र  $ नारायणपरायणः  &  
नमो नारायणायेति  % ये विदुर् ब्रह्म शाश्वतम्  ॥ न्स्प्_६४।८२ ॥  
अन्तकाले जपन्तस् ते  $ यान्ति विष्णोः परं पदम्  &  
तस्मान् नारायणस् तात  % परमात्मा सनातनः  ॥ न्स्प्_६४।८३ ॥  
अनन्यमनसा नित्यं  $ ध्येयस् तत्त्वविचिन्तकैः  &  
नारायणो जगद्व्यापी  % परमात्मा सनातनः  ॥ न्स्प्_६४।८४ ॥  
जगतां सृष्टिसंहार-  $ परिपालनतत्परः  &  
श्रवणात् पठनाच् चैव  % निदिध्यासनतत्परैः  ॥ न्स्प्_६४।८५ ॥  
आराध्यः सर्वथा ब्रह्मन्  $ पुरुषेण हितैषिणा  &  
निःस्पृहा नित्यसन्तुष्टा  % ज्ञानिनः संयतेन्द्रियाः  ॥ न्स्प्_६४।८६ ॥  
निर्ममा निरहङ्कारा  $ रागद्वेषविवर्जिताः  &  
अपक्षपतिताः शान्ताः  % सर्वसङ्कल्पवर्जिताः  ॥ न्स्प्_६४।८७ ॥  
ध्यानयोगपरा ब्रह्मन्  $ ते पश्यन्ति जगत्पतिम्  &  
त्यक्तत्रया महात्मानो  % वासुदेवं हरिं गुरुम्  ॥ न्स्प्_६४।८८ ॥  
कीर्तयन्ति जगन्नाथं  $ ते पश्यन्ति जगत्पतिम्  &  
तस्मात् त्वम् अपि विप्रेन्द्र  % नारायणपरो भव  ॥ न्स्प्_६४।८९ ॥  
तदन्यः को महोदारः  $ प्रार्थितं दातुम् ईश्वरः  &  
हेलया कीर्तितो यो वै  % स्वं पदं दिशति द्विज  ॥ न्स्प्_६४।९० ॥  
अपि कार्यस् त्वया चैव  $ जपः स्वाध्याय एव च  &  
तम् एवोद्दिश्य देवेशं  % कुरु नित्यम् अतन्द्रितः  ॥ न्स्प्_६४।९१ ॥  
किं तत्र बहुभिर् मन्त्रैः  $ किं तत्र बहुभिर् व्रतैः  &  
नमो नारायणायेति  % मन्त्रः सर्वार्थसाधकः  ॥ न्स्प्_६४।९२ ॥  
चीरवासा जटधारी  $ त्रिदण्डी मुण्ड एव वा  &  
भूषितो वा द्विजश्रेष्ठ  % न लिङ्गं धर्मकारणम्  ॥ न्स्प्_६४।९३ ॥  
ये नृसंशा दुरात्मानः  $ पापाचाररताः सदा  &  
ते ऽपि यान्ति परं स्थानं  % नरा नारायणाश्रयाः  ॥ न्स्प्_६४।९४ ॥  
जन्मान्तरसहस्रेषु  $ यस्य स्याद् बुद्धिर् ईदृशी  &  
दासो ऽह।म् वासुदेवस्य  % देवदेवस्य शार्ङ्गिणः  ॥ न्स्प्_६४।९५ ॥  
प्रयाति विष्णुसालोक्यं  $ पुरुषो नात्र संशयः  &  
किं पुनस् तत्गतप्राणः  % पुरुष संयतेन्द्रियः  ॥ न्स्प्_६४।९६ ॥  
  
सूत उवाच:  
इत्य् उक्त्वा देवदेवर्षिस्  $ तत्रैवान्तरधीयत  &  
परोपकारनिरतस्  % त्रैलोक्यस्यैकभूषणः  ॥ न्स्प्_६४।९७ ॥  
पुण्डरीको ऽपि धर्मात्मा  $ नारायणपरायणः  &  
नमो ऽस्तु केशवायेति  % पुनः पुनर् उदीरयन्  ॥ न्स्प्_६४।९८ ॥  
प्रसीदस्व महायोगिन्न्  $ इदम् उच्चार्य सर्वदा  &  
हृत्पुण्डरीके गोविन्दं  % प्रतिष्ठाप्य जनार्दनम्  ॥ न्स्प्_६४।९९ ॥  
तपस्सिद्धिकरे ऽरण्ये  $ शालग्रामे तपोधनः  &  
उवास चिरम् एकाकी  % पुरुषार्थविचक्षणः  ॥ न्स्प्_६४।१०० ॥  
स्वप्ने ऽपि केशवाद् अन्यन्  $ न पश्यति महातपाः  &  
निद्रापि तस्य नैवासीत्  % पुरुषार्थविरोधिनी  ॥ न्स्प्_६४।१०१ ॥  
तपसा ब्रह्मचर्येण  $ शौचेन च विशेषतः  &  
जन्मजन्मान्तरारूढ-  % संस्कारेण च स द्विजः  ॥ न्स्प्_६४।१०२ ॥  
प्रसादाद् देवदेवस्य  $ सर्वलोकैकसाक्षिणः  &  
अवाप परमां सिद्धिं  % वैष्णवीं वीतकल्मषः  ॥ न्स्प्_६४।१०३ ॥  
सिंहव्याघ्रास् तथान्ये ऽपि  $ मृगाः प्राणिविहिंसकाः  &  
विरोधं सहजं हित्वा  % समेतास् तस्य सन्निधौ  \  
निवसन्ति द्विजश्रेष्ठ  # प्रशान्तेन्द्रियवृत्तयः  ॥ न्स्प्_६४।१०४ ॥  
ततः कदाचिद् भगवान्  $ पुण्डरीकस्य धीमतः  &  
प्रादुर् आसीज् जगन्नाथः  % पुण्डरीकायतेक्षणः  ॥ न्स्प्_६४।१०५ ॥  
शङ्खचक्रगदापाणिः  $ पीतवासाः स्रगुज्ज्वलः  &  
श्रीवत्सवक्षाः श्रीवासः  % कौस्तुभेन विभूषितः  ॥ न्स्प्_६४।१०६ ॥  
आरुह्य गरुडं श्रीमान्  $ अञ्जनाचलसन्निभः  &  
मेरुशृङ्गम् इवारुढः  % कालमेघस् तडिद्द्युतिः  ॥ न्स्प्_६४।१०७ ॥  
राजतेनातपत्रेण  $ मुक्तादामविलम्बिना  &  
विराजमानो देवेशश्  % चामरव्यजनादिभिः  ॥ न्स्प्_६४।१०८ ॥  
तं दृष्ट्वा देवदेवेशं  $ पुण्डरीकः कृताञ्जलिः  &  
पपात शिरसा भूमौ  % साध्वसावनतो द्विजः  ॥ न्स्प्_६४।१०९ ॥  
पिपन्न् इव हृषीकेशं  $ नयनाभ्यां समाकुलः  &  
जगाम महतीं तृप्तिं  % पुण्डरीकस् तदानघः  ॥ न्स्प्_६४।११० ॥  
तम् एवालोकयन् वीरश्  $ चिरप्रार्थितदर्शनः  &  
ततस् तम् आह भगवान्  % पद्मनाभस् त्रिविक्रमः  ॥ न्स्प्_६४।१११ ॥  
प्रीतो ऽस्मि वत्स भद्रं ते  $ पुण्डरीक महामते  &  
वरं वृणीष्व दास्यामि  % यत् ते मनसि वर्तते  ॥ न्स्प्_६४।११२ ॥  
  
सूत उवाच:  
एतच् छ्रुत्वा तु वचनं  $ देवदेवेन भाषितम्  &  
इदं विज्ञापयम् आस  % पुण्डरीको महामतिः  ॥ न्स्प्_६४।११३ ॥  
  
पुण्डरीक उवाच:  
क्वाहम् अत्यन्तदुर्बुद्धिः  $ क्व चात्महितवीक्षणम्  &  
यद् धितं मम देवेश  % तद् आज्ञापय माधव  ॥ न्स्प्_६४।११४ ॥  
एवम् उक्तो ऽथ भगवान्  $ सुप्रीतः पुनर् अब्रवीत्  &  
पुण्डरीकं महाभागं  % कृताञ्जलिम् उपस्थितम्  ॥ न्स्प्_६४।११५ ॥  
  
श्रीभगवान् उवाच:  
आगच्छ कुशलं ते ऽस्तु  $ मयैव सह सुव्रत  &  
मद्रूपधारी नित्यात्मा  % ममैव पार्षदो भव  ॥ न्स्प्_६४।११६ ॥  
  
सूत उवाच:  
एवम् उक्तवति प्रीत्या  $ श्रीधरे भक्तवत्सले  &  
देवदुन्दुभयो नेदुः  % पुष्पवृष्टिः पपात च  ॥ न्स्प्_६४।११७ ॥  
देवाः सेन्द्रास् तथा सिद्धाः  $ साधु साध्व् इत्य् अथाब्रुवन्  &  
जगुश् च सिद्धगन्धर्वाः  % किन्नराश् च विशेषतः  ॥ न्स्प्_६४।११८ ॥  
अथैनं समुपादाय  $ वासुदेवो जगत्पतिः  &  
जगाम गरुडारूढः  % सर्वदेवनमस्कृतः  ॥ न्स्प्_६४।११९ ॥  
तस्मात् त्वम् अपि विप्रेन्द्र  $ विष्णुभक्तिसमन्वितः  &  
तच्चित्तस् तद्गतप्राणस्  % तद्भक्तानां हिते रतः  ॥ न्स्प्_६४।१२० ॥  
अर्चयित्वा यथायोगं  $ भजस्व पुरुषोत्तमम्  &  
शृणुष्व तत्कथाः पुण्याः  % सर्वपापप्रणाशिनीः  ॥ न्स्प्_६४।१२१ ॥  
येनोपायेन विप्रेन्द्र  $ विष्णुः सर्वेश्वरेश्वरः  &  
प्रीतो भवति विश्वात्मा  % तत् कुरुष्व सुविस्तरम्  ॥ न्स्प्_६४।१२२ ॥  
अश्वमेधसहस्रेण  $ वाजपेयशतैर् अपि  &  
नाप्नुवन्ति गतिं पुण्यां  % नारायणपराङ्मुखाः  ॥ न्स्प्_६४।१२३ ॥  
अजरम् अमरम् एकं ध्येयम् आद्यन्तशून्यं  $ सगुणविगुणम् आद्यं स्थूलम् अत्यन्तसूक्ष्मम्  &  
निरुपमम् उपमेयं योगिनां ज्ञानगम्यं  % त्रिभुवनगुरुम् ईशं त्वां प्रपन्नो ऽस्मि विष्णो  ॥ न्स्प्_६४।१२४ ॥  
  
॥ इति श्रीनरसिंहपुराणे पुण्डरीकनारदसंवादे चतुःषष्टितमो ऽध्यायः ॥ नर्प् ६४ ॥  
  
____________________________________________________________________________  
  
  
भारद्वाज उवाच:  
त्वत्तो हि श्रोतुम् इच्छामि  $ गुह्यक्षेत्राणि वै हरेः  &  
नामानि च सुगुह्यानि  % वद पापहराणि च  ॥ न्स्प्_६५।१ ॥  
  
सूत उवाच:  
मन्दरस्थं हरिं देवं  $ ब्रह्मा पृच्छति केशवम्  &  
भगवन्तं देवदेवं  % शङ्खचक्रगदाधरम्  ॥ न्स्प्_६५।२ ॥  
  
ब्रह्मोवाच:  
केषु केषु च क्षेत्रेषु  $ द्रष्टव्यो ऽसि मया हरे  &  
भक्तैर् अन्यैः सुरश्रेष्ठ  % मुक्तिकामैर् विशेषतः  ॥ न्स्प्_६५।३ ॥  
यानि ते गुह्यनामानि  $ क्षेत्राणि च जगत्पते  &  
तान्य् अहं श्रोतुम् इच्छामि  % त्वत्तः पद्मायतेक्षण  ॥ न्स्प्_६५।४ ॥  
किं जपन् सुगतिं याति  $ नरो नित्यम् अतन्द्रितः  &  
त्वद्भक्तानां हितार्थाय  % तन् मे वद सुरेश्वर  ॥ न्स्प्_६५।५ ॥  
  
श्रीभगवान् उवाच:  
शृणुष्वावहितो ब्रह्मन्  $ गुह्यनामानि मे ऽधुना  &  
क्षेत्राणि चैव गुह्यानि  % तव वक्ष्यामि तत्त्वतः  ॥ न्स्प्_६५।६ ॥  
कोकामुखे तु वाराहं  $ मन्दरे मधुसूदनम्  &  
अनन्तं कपिलद्वीपे  % प्रभासे रविनन्दनम्  ॥ न्स्प्_६५।७ ॥  
माल्योदपाने वैकुण्ठं  $ महेन्द्रे तु नृपात्मजम्  &  
ऋषभे तु महाविष्णुं  % द्वारकायां तु भूपतिम्  ॥ न्स्प्_६५।८ ॥  
पाण्डुसह्ये तु देवेशं  $ वासुरूढे जगत्पतिम्  &  
वल्लीवटे महायोगं  % चित्रकूटे नराधिपम्  ॥ न्स्प्_६५।९ ॥  
निमिषे पीतवासं च  $ गवां निष्क्रमणे हरिम्  &  
शालग्रामे तपोवासम्  % अचिन्त्यं गन्धमादने  ॥ न्स्प्_६५।१० ॥  
कुब्जागारे हृषीकेशं  $ गन्धद्वारे पयोधरम्  &  
गरुडध्वजं तु सकले  % गोविन्दं नाम सायके  ॥ न्स्प्_६५।११ ॥  
वृन्दावने तु गोपालं  $ मथुरायां स्वयम्भुवम्  &  
केदारे माधवं विन्द्याद्  % वाराणस्यां तु केशवम्  ॥ न्स्प्_६५।१२ ॥  
पुष्करे पुष्कराक्षं तु  $ धृष्टद्युम्ने जयध्वजम्  &  
तृणबिन्दुवने वीरम्  % अशोकं सिन्धुसागरे  ॥ न्स्प्_६५।१३ ॥  
कसेरटे महाबाहुम्  $ अमृतं तैजसे वने  &  
विश्वासयूपे विश्वईशं  % नरसिंहं महावने  ॥ न्स्प्_६५।१४ ॥  
हलाङ्गरे रिपुहरं  $ देवशालां त्रिविक्रमम्  &  
पुरुषोत्तमं दशपुरे  % कुब्जके वामनं विदुः  ॥ न्स्प्_६५।१५ ॥  
विद्याधरं वितस्तायां  $ वाराहे धरणीधरम्  &  
देवदारुवने गुह्यं  % कावेर्यां नागशायिनम्  ॥ न्स्प्_६५।१६ ॥  
प्रयागे योगमूर्तिं च  $ पयोष्ण्यां च सुदर्शनम्  &  
कुमारतीर्थे कौमारं  % लोहिते हयशीर्षकम्  ॥ न्स्प्_६५।१७ ॥  
उज्जयिन्यां त्रिविक्रमं  $ लिङ्गकूटे चतुर्भुजम्  &  
हरिहरं तु भद्रायां  % दृष्ट्वा पापात् प्रमुच्यते  ॥ न्स्प्_६५।१८ ॥  
विश्वरूपं कुरुक्षेत्रे  $ मणिकुण्डे हलायुधम्  &  
लोकनाथम् अयोध्यायां  % कुण्डिने कुण्डिनेश्वरम्  ॥ न्स्प्_६५।१९ ॥  
भाण्डारे वासुदेवं तु  $ चक्रतीर्थे सुदर्शनम्  &  
आढ्ये विष्णुपदं विद्याच्  % *छूकरे शूकरं विदुः  ॥ न्स्प्_६५।२० ॥  
ब्रह्मेशं मानसे तीर्थे  $ दण्डके श्यामलं विदुः  &  
त्रिकूटे नागमोक्षं च  % मेरुपृष्ठे च भास्करम्  ॥ न्स्प्_६५।२१ ॥  
विरजं पुष्पभद्रायां  $ बालं केरलके विदुः  &  
यशस्करं विपाशायां  % माहिष्मत्यां हुताशनम्  ॥ न्स्प्_६५।२२ ॥  
क्षीराब्धौ पद्मनाभं तु  $ विमले तु सनातनम्  &  
शिवनद्यां शिवकरं  % गयायां च गदाधरम्  ॥ न्स्प्_६५।२३ ॥  
सर्वत्र परमात्मानं  $ यः पश्यति स मुच्यते  &  
अष्टषष्टिश् च नामानि  % कथितानि मया तव  ॥ न्स्प्_६५।२४ ॥  
क्षेत्राणि चैव गुह्यानि  $ कथितानि विशेषतः  &  
एतानि मम नामानि  % रहस्यानि प्रजापते  ॥ न्स्प्_६५।२५ ॥  
यः पठेत् प्रातर् उत्थाय  $ शृणुयाद् वापि नित्यशः  &  
गवां शतसहस्रस्य  % दत्तस्य फलम् आप्नुयात्  ॥ न्स्प्_६५।२६ ॥  
दिने दिने शुचिर् भूत्वा  $ नामान्य् एतानि यः पठेत्  &  
दुःस्वप्नं न भवेत् तस्य  % मत्प्रसादान् न संशयः  ॥ न्स्प्_६५।२७ ॥  
अष्टषष्टिस् तु नामानि  $ त्रिकालं यः पठेन् नरः  &  
विमुक्तः सर्वपापेभ्यो  % मम लोके स मोदते  ॥ न्स्प्_६५।२८ ॥  
द्रष्टव्यानि यथाशक्त्या  $ क्षेत्राण्य् एतानि मानवैः  &  
वैष्णवैस् तु विशेषेण  % तेषाम् मुक्तिं ददाम्य् अहम्  ॥ न्स्प्_६५।२९ ॥  
  
सूत उवाच:  
हरिं समभ्यर्च्य तदग्रसंस्थितो  $ हरिं स्मरन् विष्णुदिने विशेषतः  &  
इमं स्तवं यः पठते स मानवः  % प्राप्नोति विष्णोर् अमृतात्मकं पदम्  ॥ न्स्प्_६५।३० ॥  
  
॥ इति श्रीनरसिंहपुराणे आद्ये धर्मार्थमोक्षदायिनि विष्णुवल्लभे पञ्चषष्टितमो ऽध्यायः ॥ नर्प् ६५ ॥  
  
____________________________________________________________________________  
  
  
सूत उवाच:  
उक्तः पुण्यः स्तवो ब्रह्मन्  $ हरेर् एभिस् च नामभिः  &  
पुनर् अन्यानि नामानि  % यानि तानि निबोध मे  ॥ न्स्प्_६६।१ ॥  
गङ्गा तु प्रथमं पुण्या  $ यमुना गोमती पुनः  &  
सरयूः सरस्वती च  % चन्द्रभागा चर्मण्वती  ॥ न्स्प्_६६।२ ॥  
कुरुक्षेत्रं गया चैव  $ पुष्कराणि तथार्बुदम्  &  
नर्मदा च महापुण्या  % तीर्थान्य् एतानि चोत्तरे  ॥ न्स्प्_६६।३ ॥  
तापी पयोष्णी पुण्ये द्वे  $ तत्सङ्गात् तीर्थम् उत्तमम्  &  
तथा ब्रह्मगिरेश् चापि  % मेखलाभिः समन्विताः  ॥ न्स्प्_६६।४ ॥  
विरजं च तथा तीर्थं  $ सर्वपापक्षयङ्करम्  &  
गोदावरी महापुण्या  % सर्वत्र चतुरानन  ॥ न्स्प्_६६।५ ॥  
तुङ्गभद्रा महापुण्या  $ यत्राहं कमलोद्भव  &  
हरेण सार्धं प्रीत्या तु  % वसामि मुनिपूजितः  ॥ न्स्प्_६६।६ ॥  
दक्षिणगङ्गा कृष्णा तु  $ कावेरी च विशेषतः  &  
सह्ये त्व् आमलकग्रामे  % स्थितो ऽहं कमलोद्भव  ॥ न्स्प्_६६।७ ॥  
देवदेवस्य नाम्ना तु  $ त्वया ब्रह्मन् सदार्चितः  &  
तत्र तीर्थान्य् अनेकानि  % सर्वपापहराणि वै  \  
येषु स्नात्वा च पीत्वा च  # पापान् मुच्यति मानवः  ॥ न्स्प्_६६।८ ॥  
  
सूत उवाच:  
इत्य् एवं कथयित्वा तु  $ तीर्थानि मधुसूदनः  &  
ब्रह्मणे गतवान् ब्रह्मन्  % ब्रह्मापि स्वपुरं गतः  ॥ न्स्प्_६६।९ ॥  
  
भरद्वाज उवाच:  
तस्मिन्न् आमलकग्रामे  $ पुण्यतीर्थानि यानि वै  &  
तानि मे वद धर्मज्ञ  % विस्तरेण यथार्थतः  ॥ न्स्प्_६६।१० ॥  
क्षेत्रोत्पत्तिं च माहात्म्यं  $ यात्रापर्वं च यत्र तत्  &  
तत्रासौ देवदेवेशः  % पूज्यते ब्रह्मणा स्वयम्  ॥ न्स्प्_६६।११ ॥  
  
सूत उवाच:  
शृणु विप्र प्रवक्ष्यामि  $ पुण्यं पापप्रणाशनम्  &  
सह्यामलकतीर्थस्य  % उत्पत्त्यादि महामुने  ॥ न्स्प्_६६।१२ ॥  
पुरा सह्यवनोद्देशे  $ तरुर् आमलको महान्  &  
आसीद् ब्रह्मन् महोग्रो ऽयं  % नाम्नायं चोच्यते बुधैः  ॥ न्स्प्_६६।१३ ॥  
फलानि तस्य वृक्षस्य  $ महान्ति सुरसानि च  &  
दर्शनीयानि दिव्यानि  % दुर्लभानि महामुने  ॥ न्स्प्_६६।१४ ॥  
परेषां ब्राह्मणानां तु  $ परेण ब्रह्मणा पुरा  &  
स दृष्टस् तु महावृक्षो  % महाफलसमन्वितः  ॥ न्स्प्_६६।१५ ॥  
किम् एतद् इति विप्रेन्द्र  $ ध्यानदृष्टिपरो ऽभवत्  &  
ध्यानेन दृष्टवांस् तत्र  % पुनर् आमलकं तरुम्  ॥ न्स्प्_६६।१६ ॥  
तस्योपरि तु देवेशं  $ शङ्खचक्रगदाधरम्  &  
उत्थाय च पुनः पश्येत्  % प्रतिमाम् एव केवलाम्  ॥ न्स्प्_६६।१७ ॥  
तत्पादं भूतले देवः  $ प्रविवेश महातरुः  &  
ततस् त्व् आराधयाम्_अस  % देवदेवेशम् अव्ययम्  ॥ न्स्प्_६६।१८ ॥  
गन्धपुष्पादिभिर् नित्यं  $ ब्रह्मा लोकपितमहः  &  
द्वादशभिः सप्तभिस् तु  % सङ्ख्याभिः पुजितो हरिः  ॥ न्स्प्_६६।१९ ॥  
तस्मिन् क्षेत्रे मुनिश्रेष्ठ  $ माहात्म्यं तस्य को वदेत्  &  
श्रीसह्यामलकग्रामे  % देवदेवेशम् अव्ययम्  ॥ न्स्प्_६६।२० ॥  
आराध्य तीर्थे सम्प्राप्ता  $ द्वादश प्रति चतुर्मुखम्  &  
तस्य पादतले तीर्थं  % निःसृतं पश्चिमामुखम्  ॥ न्स्प्_६६।२१ ॥  
तच् चक्रतीर्थम् अभवत्  $ पुण्यं पापप्रणाशनम्  &  
चक्रतिर्थे नरः स्नात्वा  % सर्वपापैः प्रमुच्यते  ॥ न्स्प्_६६।२२ ॥  
बहुवर्षसहस्राणि  $ ब्रह्मलोके महीयते  &  
शङ्खतीर्थे नरः स्नात्वा  % वाजपेयफलं लभेत्  ॥ न्स्प्_६६।२३ ॥  
पौषे मासे तु पुष्यार्के  $ तद्यात्रादिवसं मुने  &  
ब्रह्मणः कुण्डिका पूर्वं  % गङ्गातोयप्रपूरिता  ॥ न्स्प्_६६।२४ ॥  
तस्याद्रौ पतिता ब्रह्मंस्  $ तत्र तीर्थे ऽशुभं हरेत्  &  
नाम्ना तत्कुण्डिकातीर्थं  % शिलागृहसमन्वितम्  ॥ न्स्प्_६६।२५ ॥  
तत्तीर्थे मनुजः स्नात्वा  $ तदानीं सिद्धिम् आप्नुयात्  &  
त्रिरात्रोपोषितो भूत्वा  % यस् तत्र स्नाति मानवः  ॥ न्स्प्_६६।२६ ॥  
सर्वपापविनिर्मुक्तो  $ ब्रह्मलोके महीयते  &  
कुण्डिकातीर्थाद् उत्तरे  % पिण्डस्थानाच् च दक्षिणे  ॥ न्स्प्_६६।२७ ॥  
ऋणमोचनतीर्थं हि  $ तीर्थानां गुह्यम् उत्तमम्  &  
त्रिरात्रम् उषितो यस् तु  % तत्र स्नानं समाचरेत्  ॥ न्स्प्_६६।२८ ॥  
ऋणैस् त्रिभिर् असौ ब्रह्मन्  $ मुच्यते नात्र संशयः  &  
श्राद्धं कृत्वा पितृभ्यश् च  % पिण्डस्थानेषु यो नरह्  ॥ न्स्प्_६६।२९ ॥  
पितॄन् उद्दिश्य विधिवत्  $ पिण्डान् निर्वापयिष्यति  &  
सुतृप्ताः पितरो यान्ति  % पितृलोकं न संशयः  ॥ न्स्प्_६६।३० ॥  
पञ्चरात्रोषितस्नायी  $ तीर्थे वै पापमोचने  &  
सर्वपापक्षयं प्राप्य  % विष्णुलोके स मोदते  ॥ न्स्प्_६६।३१ ॥  
तत्रैव महतीं धारां  $ शिरसा यस् तु धारयेत्  &  
सर्वक्रतुफलं प्राप्य  % नाकपृष्ठे महीयते  ॥ न्स्प्_६६।३२ ॥  
धनुःपाते महातीर्थे  $ भक्त्या यः स्नानम् आचरेत्  &  
आयुर्भोगफलं प्राप्य  % स्वर्गलोके महीयते  ॥ न्स्प्_६६।३३ ॥  
शरबिन्दौ नरः स्नात्वा  $ शतक्रतुपुरं व्रजेत्  &  
वाराहतीर्थे विप्रेन्द्र  % सह्ये यः स्नानम् आचरेत्  ॥ न्स्प्_६६।३४ ॥  
अहोरात्रोषितो भूत्वा  $ विष्णुलोके महीयते  &  
आकाशगङ्गानाम्ना च  % सह्याग्रे तीर्थम् उत्तमम्  ॥ न्स्प्_६६।३५ ॥  
शिलातलात् ततो ब्रह्मन्  $ निर्गता श्वेतमृत्तिका  &  
तस्यां भक्त्या तु यः स्नाति  % नरो द्विजवरोत्तमम्  ॥ न्स्प्_६६।३६ ॥  
सर्वक्रतुफलं प्राप्य  $ विष्णुलोके महीयते  &  
ब्रह्मन्न् अमलसह्याद्रेर्  % यद्यद्तोयविनिर्गमः  ॥ न्स्प्_६६।३७ ॥  
तत्र तीर्थं विजानीहि  $ स्नात्वा पापात् प्रमुच्यते  &  
सह्याद्रिं गतवान् नित्यं  % स्नात्वा पापात् प्रमुच्यते  ॥ न्स्प्_६६।३८ ॥  
एतेषु तीर्थेषु नरो द्विजेन्द्र  $ पुण्येषु सह्याद्रिसमुद्भवेषु  &  
दत्त्वा सुपुष्पाणि हरिं स भक्त्या  % विहाय पापं प्रविशेत् स विष्णुम्  ॥ न्स्प्_६६।३९ ॥  
सकृत् तीर्थाद्रितोयेषु  $ गङ्गायां तु पुनह् पुनः  &  
सर्वतीर्थमयी गङ्गा  % सर्वदेवमयो हरिः  ॥ न्स्प्_६६।४० ॥  
सर्वशास्त्रमयी गीता  $ सर्वधर्मो दयापरः  &  
एवं ते कथितं विप्र  % क्षेत्रमाहात्म्यम् उत्तमम्  ॥ न्स्प्_६६।४१ ॥  
श्रीसह्यामलकग्रामे  $ तीर्थे स्नात्वा फलानि च  &  
तीर्थानाम् अपि यत् तीर्थं  % तत् तीर्थं द्विजसत्तम  \  
देवदेवस्य पादस्य  # तलाद् भुवि निनिःसृतम्  ॥ न्स्प्_६६।४२ ॥  
अम्भोयुगं तुरगमेधसहस्रतुल्यं  $ तच् चक्रतीर्थम् इति वेदविदो वदन्ति  &  
स्नानाच् च तत्र मनुजा न पुनर् भवन्ति  % पादौ प्रणम्य शिरसा मधुसूदनस्य  ॥ न्स्प्_६६।४३ ॥  
गङ्गाप्रयागगमनैमिषपुष्कराणि  $ पुण्यायुतानि कुरुजाङ्गलयामुनानि  &  
कालेन तीर्थसलिलानि पुनन्ति पापात्  % पादोदकं भगवतस् तु पुनाति सद्यः  ॥ न्स्प्_६६।४४ ॥  
  
॥ इति श्रीनरसिंहपुरणे तीर्थप्रशंसायां षट्सष्टितमो ऽध्यायः ॥ नर्प् ६६ ॥  
  
____________________________________________________________________________  
  
  
सूत उवाच:  
तीर्थानि कथितान्य् एवं  $ भौमानि द्विजसत्तम  &  
मानसानि हि तीर्थानि  % फलदानि विशेषतः  ॥ न्स्प्_६७।१ ॥  
मनोनिर्मलता तीर्थं  $ रागादिभिर् अनाकुला  &  
सत्यं तीर्थं दया तीर्थं  % तीर्थम् इन्द्रियनिग्रहः  ॥ न्स्प्_६७।२ ॥  
गुरुशुश्रूषणं तीर्थं  $ मातृशुश्रूषणं तथा  &  
स्वधर्माचरणं तीर्थं  % तीर्थम् अग्नेर् उपासनम्  ॥ न्स्प्_६७।३ ॥  
एतानि पुण्यतीर्थानि  $ व्रतानि शृणु मे ऽधुना  &  
एकभुक्तं तथा नक्तम्  % उपवासं च वै मुने  ॥ न्स्प्_६७।४ ॥  
पूर्णमास्याम् अमावास्याम्  $ एकभुक्तं समाचरेत्  &  
तत्रैकभुक्तं कुर्वाणः  % पुण्यां गतिम् अवाप्नुयात्  ॥ न्स्प्_६७।५ ॥  
चतुर्थ्यां तु चतुर्दश्यां  $ सप्तम्यां नक्तम् आचरेत्  &  
अष्टम्यां तु त्रयोदश्यां  % स प्राप्नोत्य् अभिवाञ्छितम्  ॥ न्स्प्_६७।६ ॥  
उपवासो मनुश्रेष्ठ  $ एकादश्यां विधीयते  &  
नरसिंहं समभ्यर्च्य  % सर्वपापैः प्रमुच्यते  ॥ न्स्प्_६७।७ ॥  
हस्तयुक्ते ऽर्कदिवसे  $ सौरनक्तं समाचरेत्  &  
स्नात्वार्कमध्ये विष्णुं च  % ध्यात्वा रोगात् प्रमुच्यते  ॥ न्स्प्_६७।८ ॥  
आत्मनो द्विगुणां छायां  $ यदा सन्तिष्ठते रविः  &  
सौरनक्तं विजानीयान्  % न नक्तं निशि भोजनम्  ॥ न्स्प्_६७।९ ॥  
गुरुवारे त्रयोदश्याम्  $ अपराह्णे जले ततः  &  
तर्पयित्वा पितृन् देवान्  % ऋषींश् च तिलतन्दुलैः  ॥ न्स्प्_६७।१० ॥  
नरसिंहं समभ्यर्च्य  $ यः करोत्य् उपवासकम्  &  
सर्वपापविनिर्मुक्तो  % विष्णुलोके महीयते  ॥ न्स्प्_६७।११ ॥  
यदागस्त्योदये प्राप्ते  $ तदा सप्तसु रात्रिषु  &  
अर्घ्यं दद्यात् समभ्यर्च्य  % अगस्त्याय महामुने  ॥ न्स्प्_६७।१२ ॥  
शङ्खे तोयं विनिक्षिप्य  $ सितपुष्पाक्षतैर् युतम्  &  
मन्त्रेणानेन वै दद्याच्  % *छितपुष्पादिनार्चिते  ॥ न्स्प्_६७।१३ ॥  
काशपुष्पप्रतीकाश  $ अग्निमारुतसम्भव  &  
मित्रावरुणयोः पुत्र  % कुम्भयोने नमो ऽस्तु ते  ॥ न्स्प्_६७।१४ ॥  
आतापी भक्षितो येन  $ वातापी च महासुरः  &  
समुद्रः शोषितो येन  % सो ऽगस्त्यः प्रीयतां मम  ॥ न्स्प्_६७।१५ ॥  
एवं तु दद्याद् यो सर्वम्  $ अगस्त्ये वै दिशं प्रति  &  
सर्वपापविनिर्मुक्तस्  % तमस् तरति दुस्तरम्  ॥ न्स्प्_६७।१६ ॥  
एवं ते कथितं सर्वं  $ भरद्वाज महामुने  &  
पुराणं नारसिंहं च  % मुनीनां सन्निधौ मया  ॥ न्स्प्_६७।१७ ॥  
सर्गश् च प्रतिसर्गश् च  $ वंसो मन्वन्तराणि च  &  
वंशानुचरितं चैव  % सर्वम् एव प्रकीर्तितम्  ॥ न्स्प्_६७।१८ ॥  
ब्रह्मणैव पुरा प्रोक्तं  $ मरीच्यादिषु वै मुने  &  
तेभ्यश् च भृगुणा प्रोक्तं  % मार्कण्डेयाय वै ततः  ॥ न्स्प्_६७।१९ ॥  
मार्कण्डेयेन वै प्रोक्तं  $ राज्ञो नागकुलस्य ह  &  
प्रसादान् नरसिंहस्य  % प्राप्तं व्यासेन धीमता  ॥ न्स्प्_६७।२० ॥  
तत्प्रसादान् मया प्राप्तं  $ सर्वपापप्रणाशनम्  &  
पुराणं नरसिंहस्य  % मया च कथितं तव  ॥ न्स्प्_६७।२१ ॥  
मुनीनां सन्निधौ पुण्यं  $ स्वस्ति ते ऽस्तु व्रजाम्य् अहम्  &  
यः शृणोति शुचिर् भूत्वा  % पुराणं ह्य् एतद् उत्तमम्  ॥ न्स्प्_६७।२२ ॥  
माघे मासि प्रयागे तु  $ स स्नानफलम् आप्नुयात्  &  
यो भक्त्या श्रावयेद् भक्तान्  % नित्यं नरहरेर् इदम्  ॥ न्स्प्_६७।२३ ॥  
सर्वतीर्थफलं प्राप्य  $ विष्णुलोके महीयते  &  
श्रुत्वैवं स्नातकैः सार्धं  % भरद्वाजो महामतिः  ॥ न्स्प्_६७।२४ ॥  
सूतम् अभ्यर्च्य तत्रैव  $ स्थितवान् मुनयो गताः  &  
सर्वपापहरं पुण्यं  % पुराणं नृसिंहात्मकम्  ॥ न्स्प्_६७।२५ ॥  
पठतां शृण्वतां नृणां  $ नरसिंहो प्रसीदति  &  
प्रसन्ने देवदेवेशे  % सर्वपापक्षयो भवेत्  ॥ न्स्प्_६७।२६ ॥  
प्रक्षीणपापबन्धास् ते  $ मुक्तिं यान्ति नरा इति  ॥ न्स्प्_६७।२७ ॥  
  
॥ इति श्रीनरसिंहपुराणे मानसतीर्थव्रतं नाम सप्तषष्टितमो ऽध्यायः ॥ नर्प् ६७ ॥  
  
____________________________________________________________________________  
  
  
सूत उवाच:  
इत्य् एतत् सर्वम् आख्यातं  $ पुराणं नारसिंहकम्  &  
सर्वपापहरं पुण्यं  % सर्वदुःखनिवारणम्  ॥ न्स्प्_६८।१ ॥  
समस्तपुण्यफलदं  $ सर्वयज्ञफलप्रदम्  &  
ये पठन्त्य् अपि शृण्वन्ति  % श्लोकं श्लोकार्धम् एव वा  ॥ न्स्प्_६८।२ ॥  
न तेषां पापबन्धस् तु  $ कदाचिद् अपि जायते  &  
विष्ण्वर्पितम् इदं पुण्यं  % पुराणं सर्वकामदम्  ॥ न्स्प्_६८।३ ॥  
भक्त्या च वदताम् एतच्  $ *छृण्वतां च फलं शृणु  &  
शतजन्मार्जितैः पापैः  % सद्य एव विमोचिताः  ॥ न्स्प्_६८।४ ॥  
सहस्रकुलसंयुक्ताः  $ प्रयान्ति परमं पदम्  &  
किं तीर्थैर् गोप्रदानैर् वा  % तपोभिर् वा किम् अध्वरैः  ॥ न्स्प्_६८।५ ॥  
अहन्यहनि गोविन्दं  $ तत्परत्वेन शृण्वताम्  &  
यः पठेत् प्रातर् उत्थाय  % यद् अस्य श्लोकविंशतिम्  ॥ न्स्प्_६८।६ ॥  
ज्योतिष्टोमफलं प्राप्य  $ विष्णुलोके महीयते  &  
एतत् पवित्रं पूज्यं च  % न वाच्यम् अकृतात्मनाम्  ॥ न्स्प्_६८।७ ॥  
द्विजानां विष्णुभक्तानां  $ श्राव्यम् एतन् न संशयः  &  
एतत् पुराणश्रवणम्  % इहामुत्र सुखप्रदम्  ॥ न्स्प्_६८।८ ॥  
वदतां शृण्वतां सद्यः  $ सर्वपापप्रणाशनम्  &  
बहुनात्र किम् उक्तेन  % भूयो भूयो मुनीश्वराः  ॥ न्स्प्_६८।९ ॥  
श्रद्धयाश्रद्धया वापि  $ श्रोतव्यम् इदम् उत्तमम्  &  
भारद्वाजमुखाः सर्वे  % कृतकृत्या द्विजोत्तमाः  ॥ न्स्प्_६८।१० ॥  
सूतं हृष्टाः प्रपूज्याथ  $ सर्वे स्वस्वाश्रमं ययुः  ॥ न्स्प्_६८।११ ॥  
  
॥ इति श्रीनरसिंहपुराणे सूतभरद्वाजादिसंवादे सर्वदुःखोपहरं श्रीनरसिंहपुराणस्य माहात्म्यं समाप्तम् ॥ नर्प् ६८ ॥  
  
  
  
  
  
  
  
