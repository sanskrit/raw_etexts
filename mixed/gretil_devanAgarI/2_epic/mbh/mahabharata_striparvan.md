---
title: 'Mahabharata: Striparvan'

---
## Intro
  
  
  
  
Mahabharata: Striparvan  
  
  
  
  
% Mahabharata: Striparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  


## पाठः
  
  
  
  
  
  
  
११,००१।०००*०००१_०१	नारायणं नमस्कृत्य नरं चैव नरोत्तमम्  
११,००१।०००*०००१_०२	देवीं सरस्वतीं चैव ततो जयम् उदीरयेत्  
११,००१।००१	जनमेजय उवाच  
११,००१।००१अ	हते दुर्योधने चैव हते सैन्ये च सर्वशः  
११,००१।००१च्	धृतराष्ट्रो महाराजः श्रुत्वा किम् अकरोन् मुने  
११,००१।००२अ	तथैव कौरवो राजा धर्मपुत्रो महामनाः  
११,००१।००२च्	कृपप्रभृतयश् चैव किम् अकुर्वत ते त्रयः  
११,००१।००३अ	अश्वत्थाम्नः श्रुतं कर्म शापश् चान्योन्यकारितः  
११,००१।००३च्	वृत्तान्तम् उत्तरं ब्रूहि यद् अभाषत सञ्जयः  
११,००१।००४	वैशम्पायन उवाच  
११,००१।००४अ	हते पुत्रशते दीनं छिन्नशाखम् इव द्रुमम्  
११,००१।००४च्	पुत्रशोकाभिसन्तप्तं धृतराष्ट्रं महीपतिम्  
११,००१।००५अ	ध्यानमूकत्वम् आपन्नं चिन्तया समभिप्लुतम्  
११,००१।००५च्	अभिगम्य महाप्राज्ञः सञ्जयो वाक्यम् अब्रवीत्  
११,००१।००६अ	किं शोचसि महाराज नास्ति शोके सहायता  
११,००१।००६च्	अक्षौहिण्यो हताश् चाष्टौ दश चैव विशां पते  
११,००१।००६ए	निर्जनेयं वसुमती शून्या सम्प्रति केवला  
११,००१।००७अ	नानादिग्भ्यः समागम्य नानादेश्या नराधिपाः  
११,००१।००७च्	सहितास् तव पुत्रेण सर्वे वै निधनं गताः  
११,००१।००८अ	पितॄणां पुत्रपौत्राणां ज्ञातीनां सुहृदां तथा  
११,००१।००८च्	गुरूणां चानुपूर्व्येण प्रेतकार्याणि कारय  
११,००१।००८द्*०००२_०१	**** **** ये चान्ये ऽनुचरा हताः  
११,००१।००८द्*०००२_०२	प्रेतकार्याणि सर्वाणि कारयस्व नराधिप  
११,००१।००९	वैशम्पायन उवाच  
११,००१।००९अ	तच् छ्रुत्वा करुणं वाक्यं पुत्रपौत्रवधार्दितः  
११,००१।००९च्	पपात भुवि दुर्धर्षो वाताहत इव द्रुमः  
११,००१।०१०	धृतराष्ट्र उवाच  
११,००१।०१०अ	हतपुत्रो हतामात्यो हतसर्वसुहृज्जनः  
११,००१।०१०च्	दुःखं नूनं भविष्यामि विचरन् पृथिवीम् इमाम्  
११,००१।०११अ	किं नु बन्धुविहीनस्य जीवितेन ममाद्य वै  
११,००१।०११च्	लूनपक्षस्य इव मे जराजीर्णस्य पक्षिणः  
११,००१।०१२अ	हृतराज्यो हतसुहृद् धतचक्षुश् च वै तथा  
११,००१।०१२च्	न भ्राजिष्ये महाप्राज्ञ क्षीणरश्मिर् इवांशुमान्  
११,००१।०१३अ	न कृतं सुहृदां वाक्यं जामदग्न्यस्य जल्पतः  
११,००१।०१३च्	नारदस्य च देवर्षेः कृष्णद्वैपायनस्य च  
११,००१।०१४अ	सभामध्ये तु कृष्णेन यच् छ्रेयो ऽभिहितं मम  
११,००१।०१४च्	अलं वैरेण ते राजन् पुत्रः सङ्गृह्यताम् इति  
११,००१।०१५अ	तच् च वाक्यम् अकृत्वाहं भृशं तप्यामि दुर्मतिः  
११,००१।०१५च्	न हि श्रोतास्मि भीष्मस्य धर्मयुक्तं प्रभाषितम्  
११,००१।०१६अ	दुर्योधनस्य च तथा वृषभस्येव नर्दतः  
११,००१।०१६च्	दुःशासनवधं श्रुत्वा कर्णस्य च विपर्ययम्  
११,००१।०१६ए	द्रोणसूर्योपरागं च हृदयं मे विदीर्यते  
११,००१।०१७अ	न स्मराम्य् आत्मनः किं चित् पुरा सञ्जय दुष्कृतम्  
११,००१।०१७च्	यस्येदं फलम् अद्येह मया मूढेन भुज्यते  
११,००१।०१८अ	नूनं ह्य् अपकृतं किं चिन् मया पूर्वेषु जन्मसु  
११,००१।०१८च्	येन मां दुःखभागेषु धाता कर्मसु युक्तवान्  
११,००१।०१९अ	परिणामश् च वयसः सर्वबन्धुक्षयश् च मे  
११,००१।०१९च्	सुहृन्मित्रविनाशश् च दैवयोगाद् उपागतः  
११,००१।०१९ए	को ऽन्यो ऽस्ति दुःखिततरो मया लोके पुमान् इह  
११,००१।०२०अ	तन् माम् अद्यैव पश्यन्तु पाण्डवाः संशितव्रतम्  
११,००१।०२०च्	विवृतं ब्रह्मलोकस्य दीर्घम् अध्वानम् आस्थितम्  
११,००१।०२१	वैशम्पायन उवाच  
११,००१।०२१अ	तस्य लालप्यमानस्य बहुशोकं विचिन्वतः  
११,००१।०२१च्	शोकापहं नरेन्द्रस्य सञ्जयो वाक्यम् अब्रवीत्  
११,००१।०२२अ	शोकं राजन् व्यपनुद श्रुतास् ते वेदनिश्चयाः  
११,००१।०२२च्	शास्त्रागमाश् च विविधा वृद्धेभ्यो नृपसत्तम  
११,००१।०२२ए	सृञ्जये पुत्रशोकार्ते यद् ऊचुर् मुनयः पुरा  
११,००१।०२३अ	तथा यौवनजं दर्पम् आस्थिते ते सुते नृप  
११,००१।०२३च्	न त्वया सुहृदां वाक्यं ब्रुवताम् अवधारितम्  
११,००१।०२३ए	स्वार्थश् च न कृतः कश् चिल् लुब्धेन फलगृद्धिना  
११,००१।०२३ड़्*०००३_०१	असिनैवैकधारेण स्वबुद्ध्या तु विचेष्टितम्  
११,००१।०२३ड़्*०००३_०२	प्रायशो ऽवृत्तसम्पन्नाः सततं पर्युपासिताः  
११,००१।०२४अ	तव दुःशासनो मन्त्री राधेयश् च दुरात्मवान्  
११,००१।०२४च्	शकुनिश् चैव दुष्टात्मा चित्रसेनश् च दुर्मतिः  
११,००१।०२४ए	शल्यश् च येन वै सर्वं शल्यभूतं कृतं जगत्  
११,००१।०२५अ	कुरुवृद्धस्य भीष्मस्य गान्धार्या विदुरस्य च  
११,००१।०२५ब्*०००४_०१	द्रोणस्य च महाराज कृपस्य च शरद्वतः  
११,००१।०२५ब्*०००४_०२	कृष्णस्य च महाबाहो नारदस्य च धीमतः  
११,००१।०२५ब्*०००४_०३	ऋषीणां च तथान्येषां व्यासस्यामिततेजसः  
११,००१।०२५च्	न कृतं वचनं तेन तव पुत्रेण भारत  
११,००१।०२५द्*०००५_०१	अल्पबुद्धिर् अहङ्कारी नित्यं युद्धम् इति ब्रुवन्  
११,००१।०२५द्*०००५_०२	क्रूरो दुर्मर्षणो नित्यम् असन्तुष्टश् च वीर्यवान्  
११,००१।०२५द्*०००५_०३	श्रुतवान् असि मेधावी सत्यवांश् चैव नित्यदा  
११,००१।०२५द्*०००५_०४	न मुह्यन्तीदृशाः सन्तो बुद्धिमन्तो भवादृशाः  
११,००१।०२६अ	न धर्मः सत्कृतः कश् चिन् नित्यं युद्धम् इति ब्रुवन्  
११,००१।०२६च्	क्षपिताः क्षत्रियाः सर्वे शत्रूणां वर्धितं यशः  
११,००१।०२७अ	मध्यस्थो हि त्वम् अप्य् आसीर् न क्षमं किं चिद् उक्तवान्  
११,००१।०२७च्	धूर् धरेण त्वया भारस् तुलया न समं धृतः  
११,००१।०२८अ	आदाव् एव मनुष्येण वर्तितव्यं यथा क्षमम्  
११,००१।०२८च्	यथा नातीतम् अर्थं वै पश्चात्तापेन युज्यते  
११,००१।०२९अ	पुत्रगृद्ध्या त्वया राजन् प्रियं तस्य चिकीर्षता  
११,००१।०२९च्	पश्चात्तापम् इदं प्राप्तं न त्वं शोचितुम् अर्हसि  
११,००१।०३०अ	मधु यः केवलं दृष्ट्वा प्रपातं नानुपश्यति  
११,००१।०३०च्	स भ्रष्टो मधुलोभेन शोचत्य् एव यथा भवान्  
११,००१।०३१अ	अर्थान् न शोचन् प्राप्नोति न शोचन् विन्दते सुखम्  
११,००१।०३१च्	न शोचञ् श्रियम् आप्नोति न शोचन् विन्दते परम्  
११,००१।०३२अ	स्वयम् उत्पादयित्वाग्निं वस्त्रेण परिवेष्टयेत्  
११,००१।०३२च्	दह्यमानो मनस्तापं भजते न स पण्डितः  
११,००१।०३३अ	त्वयैव ससुतेनायं वाक्यवायुसमीरितः  
११,००१।०३३च्	लोभाज्येन च संसिक्तो ज्वलितः पार्थपावकः  
११,००१।०३४अ	तस्मिन् समिद्धे पतिताः शलभा इव ते सुताः  
११,००१।०३४च्	तान् केशवार्चिर् निर्दग्धान् न त्वं शोचितुम् अर्हसि  
११,००१।०३५अ	यच् चाश्रुपातकलिलं वदनं वहसे नृप  
११,००१।०३५च्	अशास्त्रदृष्टम् एतद् धि न प्रशंसन्ति पण्डिताः  
११,००१।०३६अ	विस्फुलिङ्गा इव ह्य् एतान् दहन्ति किल मानवान्  
११,००१।०३६च्	जहीहि मन्युं बुद्ध्या वै धारयात्मानम् आत्मना  
११,००१।०३७अ	एवम् आश्वासितस् तेन सञ्जयेन महात्मना  
११,००१।०३७च्	विदुरो भूय एवाह बुद्धिपूर्वं परन्तप  
११,००२।००१	वैशम्पायन उवाच  
११,००२।००१अ	ततो ऽमृतसमैर् वाक्यैर् ह्लादयन् पुरुषर्षभम्  
११,००२।००१च्	वैचित्रवीर्यं विदुरो यद् उवाच निबोध तत्  
११,००२।००२	विदुर उवाच  
११,००२।००२अ	उत्तिष्ठ राजन् किं शेषे धारयात्मानम् आत्मना  
११,००२।००२च्	स्थिरजङ्गममर्त्यानां सर्वेषाम् एष निर्णयः  
११,००२।००२द्*०००६_०१	एषा वै सर्वसत्त्वानां लोकेश्वर परा गतिः  
११,००२।००३अ	सर्वे क्षयान्ता निचयाः पतनान्ताः समुच्छ्रयाः  
११,००२।००३च्	संयोगा विप्रयोगान्ता मरणान्तं हि जीवितम्  
११,००२।००४अ	यदा शूरं च भीरुं च यमः कर्षति भारत  
११,००२।००४च्	तत् किं न योत्स्यन्ति हि ते क्षत्रियाः क्षत्रियर्षभ  
११,००२।००५अ	अयुध्यमानो म्रियते युध्यमानश् च जीवति  
११,००२।००५च्	कालं प्राप्य महाराज न कश् चिद् अतिवर्तते  
११,००२।००५द्*०००७_०१	अभावादीनि भूतानि भावमध्यानि भारत  
११,००२।००५द्*०००७_०२	अभावनिधनान्य् एव तत्र का परिदेवना  
११,००२।००५द्*०००७_०३	न शोचन् मृतम् अन्वेति न शोचन् म्रियते नरः  
११,००२।००५द्*०००७_०४	एवं सांसिद्धिके लोके किमर्थम् अनुशोचसि  
११,००२।००५द्*०००७_०५	कालः कर्षति भूतानि सर्वाणि विविधान्य् उत  
११,००२।००५द्*०००७_०६	न कालस्य प्रियः कश् चिन् न द्वेष्यः कुरुसत्तम  
११,००२।००५द्*०००७_०७	यथा वायुस् तृणाग्राणि संवर्तयति सर्वशः  
११,००२।००५द्*०००७_०८	तथा कालवशं यान्ति भूतानि भरतर्षभ  
११,००२।००५द्*०००७_०९	एकसार्थप्रयातानां सर्वेषां तत्र गामिनाम्  
११,००२।००५द्*०००७_१०	यस्य कालः प्रयात्य् अग्रे तत्र का परिदेवना  
११,००२।००६अ	न चाप्य् एतान् हतान् युद्धे राजञ् शोचितुम् अर्हसि  
११,००२।००६च्	प्रमाणं यदि शास्त्राणि गतास् ते परमां गतिम्  
११,००२।००७अ	सर्वे स्वाध्यायवन्तो हि सर्वे च चरितव्रताः  
११,००२।००७च्	सर्वे चाभिमुखाः क्षीणास् तत्र का परिदेवना  
११,००२।००८अ	अदर्शनाद् आपतिताः पुनश् चादर्शनं गताः  
११,००२।००८च्	न ते तव न तेषां त्वं तत्र का परिदेवना  
११,००२।००९अ	हतो ऽपि लभते स्वर्गं हत्वा च लभते यशः  
११,००२।००९च्	उभयं नो बहुगुणं नास्ति निष्फलता रणे  
११,००२।०१०अ	तेषां कामदुघांल् लोकान् इन्द्रः सङ्कल्पयिष्यति  
११,००२।०१०च्	इन्द्रस्यातिथयो ह्य् एते भवन्ति पुरुषर्षभ  
११,००२।०११अ	न यज्ञैर् दक्षिणावद्भिर् न तपोभिर् न विद्यया  
११,००२।०११च्	स्वर्गं यान्ति तथा मर्त्या यथा शूरा रणे हताः  
११,००२।०११द्*०००८_०१	शरीराग्निषु शूराणां जुहुवुस् ते शराहुतीः  
११,००२।०११द्*०००८_०२	हूयमानाञ् शरांश् चैव सेहुस् तेजस्विनो मिथः  
११,००२।०११द्*०००८_०३	एवं राजंस् तवाचक्षे स्वर्ग्यं पन्थानम् उत्तमम्  
११,००२।०११द्*०००८_०४	न युद्धाद् अधिकं किं चित् क्षत्रियस्येह विद्यते  
११,००२।०११द्*०००८_०५	क्षत्रियास् ते महात्मानः शूराः समितिशोभनाः  
११,००२।०११द्*०००८_०६	आशिषः परमाः प्राप्ता न शोच्याः सर्व एव हि  
११,००२।०११द्*०००८_०७	आत्मानम् आत्मनाश्वास्य मा शुचः पुरुषर्षभ  
११,००२।०११द्*०००८_०८	नाद्य शोकाभिभूतस् त्वं कार्यम् उत्स्रष्टुम् अर्हसि  
११,००२।०१२अ	मातापितृसहस्राणि पुत्रदारशतानि च  
११,००२।०१२च्	संसारेष्व् अनुभूतानि कस्य ते कस्य वा वयम्  
११,००२।०१३अ	शोकस्थानसहस्राणि भयस्थानशतानि च  
११,००२।०१३च्	दिवसे दिवसे मूढम् आविशन्ति न पण्डितम्  
११,००२।०१४अ	न कालस्य प्रियः कश् चिन् न द्वेष्यः कुरुसत्तम  
११,००२।०१४च्	न मध्यस्थः क्व चित् कालः सर्वं कालः प्रकर्षति  
११,००२।०१४द्*०००९_०१	कालः पचति भूतानि कालः संहरते प्रजाः  
११,००२।०१४द्*०००९_०२	कालः सुप्तेषु जागर्ति कालो हि दुरतिक्रमः  
११,००२।०१५अ	अनित्यं जीवितं रूपं यौवनं द्रव्यसञ्चयः  
११,००२।०१५च्	आरोग्यं प्रियसंवासो गृध्येद् एषु न पण्डितः  
११,००२।०१६अ	न जानपदिकं दुःखम् एकः शोचितुम् अर्हसि  
११,००२।०१६च्	अप्य् अभावेन युज्येत तच् चास्य न निवर्तते  
११,००२।०१७अ	अशोचन् प्रतिकुर्वीत यदि पश्येत् पराक्रमम्  
११,००२।०१७च्	भैषज्यम् एतद् दुःखस्य यद् एतन् नानुचिन्तयेत्  
११,००२।०१७ए	चिन्त्यमानं हि न व्येति भूयश् चापि विवर्धते  
११,००२।०१८अ	अनिष्टसम्प्रयोगाच् च विप्रयोगात् प्रियस्य च  
११,००२।०१८ब्*००१०_०१	अलब्धलाभाः क्लिश्यन्ते लब्धलाभानुपातिनः  
११,००२।०१८च्	मनुष्या मानसैर् दुःखैर् युज्यन्ते ये ऽल्पबुद्धयः  
११,००२।०१९अ	नार्थो न धर्मो न सुखं यद् एतद् अनुशोचसि  
११,००२।०१९च्	न च नापैति कार्यार्थात् त्रिवर्गाच् चैव भ्रश्यते  
११,००२।०२०अ	अन्याम् अन्यां धनावस्थां प्राप्य वैशेषिकीं नराः  
११,००२।०२०च्	असन्तुष्टाः प्रमुह्यन्ति सन्तोषं यान्ति पण्डिताः  
११,००२।०२१अ	प्रज्ञया मानसं दुःखं हन्याच् छारीरम् औषधैः  
११,००२।०२१च्	एतज् ज्ञानस्य सामर्थ्यं न बालैः समताम् इयात्  
११,००२।०२२अ	शयानं चानुशयति तिष्ठन्तं चानुतिष्ठति  
११,००२।०२२च्	अनुधावति धावन्तं कर्म पूर्वकृतं नरम्  
११,००२।०२३अ	यस्यां यस्याम् अवस्थायां यत् करोति शुभाशुभम्  
११,००२।०२३च्	तस्यां तस्याम् अवस्थायां तत् तत् फलम् उपाश्नुते  
११,००२।०२३द्*००११_०१	येन येन शरीरेण यद् यत् कर्म करोति यः  
११,००२।०२३द्*००११_०२	तेन तेन शरीरेण तत् तत् फलम् उपाश्नुते  
११,००२।०२३द्*००११_०३	आत्मैव ह्य् आत्मनो मित्रम् आत्मैव रिपुर् आत्मनः  
११,००२।०२३द्*००११_०४	आत्मैव ह्य् आत्मनः साक्षी कृतस्यापकृतस्य च  
११,००२।०२३द्*००११_०५	शुभेन कर्मणा सौख्यं दुःखं पापेन कर्मणा  
११,००२।०२३द्*००११_०६	कृतं भवति सर्वत्र नाकृतं भुज्यते क्व चित्  
११,००२।०२३द्*००११_०७	न हि ज्ञानविरुद्धेषु बह्वपायेषु कर्मसु  
११,००२।०२३द्*००११_०८	मूलघातिषु सज्जन्ते बुद्धिमन्तो भवद्विधाः  
११,००३।००१	धृतराष्ट्र उवाच  
११,००३।००१अ	सुभाषितैर् महाप्राज्ञ शोको ऽयं विगतो मम  
११,००३।००१च्	भुय एव तु वाक्यानि श्रोतुम् इच्छामि तत्त्वतः  
११,००३।००२अ	अनिष्टानां च संसर्गाद् इष्टानां च विवर्जनात्  
११,००३।००२च्	कथं हि मानसैर् दुःखैः प्रमुच्यन्ते ऽत्र पण्डिताः  
११,००३।००३	विदुर उवाच  
११,००३।००३अ	यतो यतो मनो दुःखात् सुखाद् वापि प्रमुच्यते  
११,००३।००३च्	ततस् ततः शमं लब्ध्वा सुगतिं विन्दते बुधः  
११,००३।००४अ	अशाश्वतम् इदं सर्वं चिन्त्यमानं नरर्षभ  
११,००३।००४च्	कदलीसन्निभो लोकः सारो ह्य् अस्य न विद्यते  
११,००३।००४द्*००१२_०१	यदा प्राज्ञाश् च मूढाश् च धनवन्तो ऽथ निर्धनाः  
११,००३।००४द्*००१२_०२	सर्वे पितृवशं प्राप्य स्वपन्ति विगतज्वराः  
११,००३।००४द्*००१२_०३	निर्मांसैर् अस्थिभूयिष्ठैर् गात्रैः स्नायुनिबन्धनैः  
११,००३।००४द्*००१२_०४	किं विशेषं प्रपश्यन्ति तत्र तेषां परे जनाः  
११,००३।००४द्*००१२_०५	येन प्रत्यवगच्छेयुः कुलरूपविशेषणम्  
११,००३।००४द्*००१२_०६	कस्माद् अन्योन्यम् इच्छन्ति विप्रलब्धधियो नराः  
११,००३।००५अ	गृहाण्य् एव हि मर्त्यानाम् आहुर् देहानि पण्डिताः  
११,००३।००५च्	कालेन विनियुज्यन्ते सत्त्वम् एकं तु शोभनम्  
११,००३।००६अ	यथा जीर्णम् अजीर्णं वा वस्त्रं त्यक्त्वा तु वै नरः  
११,००३।००६च्	अन्यद् रोचयते वस्त्रम् एवं देहाः शरीरिणाम्  
११,००३।००७अ	वैचित्रवीर्य वासं हि दुःखं वा यदि वा सुखम्  
११,००३।००७च्	प्राप्नुवन्तीह भूतानि स्वकृतेनैव कर्मणा  
११,००३।००८अ	कर्मणा प्राप्यते स्वर्गं सुखं दुःखं च भारत  
११,००३।००८च्	ततो वहति तं भारम् अवशः स्ववशो ऽपि वा  
११,००३।००९अ	यथा च मृन्मयं भाण्डं चक्रारूढं विपद्यते  
११,००३।००९च्	किं चित् प्रक्रियमाणं वा कृतमात्रम् अथापि वा  
११,००३।०१०अ	छिन्नं वाप्य् अवरोप्यन्तम् अवतीर्णम् अथापि वा  
११,००३।०१०च्	आर्द्रं वाप्य् अथ वा शुष्कं पच्यमानम् अथापि वा  
११,००३।०११अ	अवतार्यमाणम् आपाकाद् उद्धृतं वापि भारत  
११,००३।०११च्	अथ वा परिभुज्यन्तम् एवं देहाः शरीरिणाम्  
११,००३।०१२अ	गर्भस्थो वा प्रसूतो वाप्य् अथ वा दिवसान्तरः  
११,००३।०१२च्	अर्धमासगतो वापि मासमात्रगतो ऽपि वा  
११,००३।०१३अ	संवत्सरगतो वापि द्विसंवत्सर एव वा  
११,००३।०१३च्	यौवनस्थो ऽपि मध्यस्थो वृद्धो वापि विपद्यते  
११,००३।०१४अ	प्राक्कर्मभिस् तु भूतानि भवन्ति न भवन्ति च  
११,००३।०१४च्	एवं सांसिद्धिके लोके किमर्थम् अनुतप्यसे  
११,००३।०१५अ	यथा च सलिले राजन् क्रीडार्थम् अनुसञ्चरन्  
११,००३।०१५च्	उन्मज्जेच् च निमज्जेच् च किं चित् सत्त्वं नराधिप  
११,००३।०१६अ	एवं संसारगहनाद् उन्मज्जननिमज्जनात्  
११,००३।०१६च्	कर्मभोगेन बध्यन्तः क्लिश्यन्ते ये ऽल्पबुद्धयः  
११,००३।०१६द्*००१३_०१	ज्ञानयोगेन महता समुत्तीर्णा महर्षयः  
११,००३।०१७अ	ये तु प्राज्ञाः स्थिताः सत्ये संसारान्तगवेषिणः  
११,००३।०१७च्	समागमज्ञा भूतानां ते यान्ति परमां गतिम्  
११,००४।००१	धृतराष्ट्र उवाच  
११,००४।००१अ	कथं संसारगहनं विज्ञेयं वदतां वर  
११,००४।००१च्	एतद् इच्छाम्य् अहं श्रोतुं तत्त्वम् आख्याहि पृच्छतः  
११,००४।००२	विदुर उवाच  
११,००४।००२अ	जन्मप्रभृति भूतानां क्रियाः सर्वाः शृणु प्रभो  
११,००४।००२च्	पूर्वम् एवेह कलले वसते किं चिद् अन्तरम्  
११,००४।००२द्*००१४_०१	ततस् तु वायुवेगेन कललं किं चिद् अन्तरम्  
११,००४।००३अ	ततः स पञ्चमे ऽतीते मासे मांसं प्रकल्पयेत्  
११,००४।००३च्	ततः सर्वाङ्गसम्पूर्णो गर्भो मासे प्रजायते  
११,००४।००४अ	अमेध्यमध्ये वसति मांसशोणितलेपने  
११,००४।००४च्	ततस् तु वायुवेगेन ऊर्ध्वपादो ह्य् अधःशिराः  
११,००४।००५अ	योनिद्वारम् उपागम्य बहून् क्लेशान् समृच्छति  
११,००४।००५च्	योनिसम्पीडनाच् चैव पूर्वकर्मभिर् अन्वितः  
११,००४।००६अ	तस्मान् मुक्तः स संसाराद् अन्यान् पश्यत्य् उपद्रवान्  
११,००४।००६च्	ग्रहास् तम् उपसर्पन्ति सारमेया इवामिषम्  
११,००४।००७अ	ततः प्राप्तोत्तरे काले व्याधयश् चापि तं तथा  
११,००४।००७च्	उपसर्पन्ति जीवन्तं बध्यमानं स्वकर्मभिः  
११,००४।००८अ	बद्धम् इन्द्रियपाशैस् तं सङ्गस्वादुभिर् आतुरम्  
११,००४।००८च्	व्यसनान्य् उपवर्तन्ते विविधानि नराधिप  
११,००४।००८ए	बध्यमानश् च तैर् भूयो नैव तृप्तिम् उपैति सः  
११,००४।००८ड़्*००१५_०१	तदा न वेत्ति चैवायं प्रकुर्वन् साध्व् असाधुनी  
११,००४।००८ड़्*००१६_०१	तथैव परिरक्ष्यन्ति ये ध्यानपरिनिष्ठिताः  
११,००४।००९अ	अयं न बुध्यते तावद् यमलोकम् अथागतम्  
११,००४।००९च्	यमदूतैर् विकृष्यंश् च मृत्युं कालेन गच्छति  
११,००४।०१०अ	वाग्घीनस्य च यन्मात्रम् इष्टानिष्टं कृतं मुखे  
११,००४।०१०च्	भूय एवात्मनात्मानं बध्यमानम् उपेक्षते  
११,००४।०११अ	अहो विनिकृतो लोको लोभेन च वशीकृतः  
११,००४।०११च्	लोभक्रोधमदोन्मत्तो नात्मानम् अवबुध्यते  
११,००४।०१२अ	कुलीनत्वेन रमते दुष्कुलीनान् विकुत्सयन्  
११,००४।०१२च्	धनदर्पेण दृप्तश् च दरिद्रान् परिकुत्सयन्  
११,००४।०१३अ	मूर्खान् इति परान् आह नात्मानं समवेक्षते  
११,००४।०१३च्	शिक्षां क्षिपति चान्येषां नात्मानं शास्तुम् इच्छति  
११,००४।०१३द्*००१७_०१	यदा प्राज्ञाश् च मूढाश् च धनवन्तो ऽथ निर्धनाः  
११,००४।०१३द्*००१७_०२	कुलीनाश् चाकुलीनाश् च मानिनो ऽथाप्य् अमानिनः  
११,००४।०१३द्*००१७_०३	सर्वे पितृवनं प्राप्ताः स्वपन्ति विगतत्वचः  
११,००४।०१३द्*००१७_०४	निर्मांसैर् अस्थिभूयिष्ठैर् गात्रैः स्नायुनिबन्धनैः  
११,००४।०१३द्*००१७_०५	किं विशेषं प्रपश्यन्ति तत्र तेषां परे जनाः  
११,००४।०१३द्*००१७_०६	येन प्रत्यवगच्छेयुः कुलरूपविशेषणम्  
११,००४।०१३द्*००१७_०७	यदा सर्वे समं न्यस्ताः स्वपन्ति धरणीतले  
११,००४।०१३द्*००१७_०८	कस्माद् अन्योन्यम् इच्छन्ति प्रलब्धुम् इह दुर्बुधाः  
११,००४।०१३द्*००१७_०९	प्रत्यक्षं च परोक्षं च यो निशम्य श्रुतिं त्व् इमाम्  
११,००४।०१४अ	अध्रुवे जीवलोके ऽस्मिन् यो धर्मम् अनुपालयन्  
११,००४।०१४च्	जन्मप्रभृति वर्तेत प्राप्नुयात् परमां गतिम्  
११,००४।०१५अ	एवं सर्वं विदित्वा वै यस् तत्त्वम् अनुवर्तते  
११,००४।०१५च्	स प्रमोक्षाय लभते पन्थानं मनुजाधिप  
११,००५।००१	धृतराष्ट्र उवाच  
११,००५।००१अ	यद् इदं धर्मगहनं बुद्ध्या समनुगम्यते  
११,००५।००१च्	एतद् विस्तरशः सर्वं बुद्धिमार्गं प्रशंस मे  
११,००५।००२	विदुर उवाच  
११,००५।००२अ	अत्र ते वर्तयिष्यामि नमस्कृत्वा स्वयम्भुवे  
११,००५।००२च्	यथा संसारगहनं वदन्ति परमर्षयः  
११,००५।००३अ	कश् चिन् महति संसारे वर्तमानो द्विजः किल  
११,००५।००३च्	वनं दुर्गम् अनुप्राप्तो महत् क्रव्यादसङ्कुलम्  
११,००५।००४अ	सिंहव्याघ्रगजाकारैर् अतिघोरैर् महाशनैः  
११,००५।००४ब्*००१८_०१	पिशितादैर् अतिभयैर् महोग्राकृतिभिस् तथा  
११,००५।००४च्	समन्तात् सम्परिक्षिप्तं मृत्योर् अपि भयप्रदम्  
११,००५।००५अ	तद् अस्य दृष्ट्वा हृदयम् उद्वेगम् अगमत् परम्  
११,००५।००५च्	अभ्युच्छ्रयश् च रोम्णां वै विक्रियाश् च परन्तप  
११,००५।००५द्*००१९_०१	वेपथुश् चाभवद् गात्रे रोमहर्षश् च भारत  
११,००५।००६अ	स तद् वनं व्यनुसरन् विप्रधावन् इतस् ततः  
११,००५।००६च्	वीक्षमाणो दिशः सर्वाः शरणं क्व भवेद् इति  
११,००५।००७अ	स तेषां छिद्रम् अन्विच्छन् प्रद्रुतो भयपीडितः  
११,००५।००७च्	न च निर्याति वै दूरं न च तैर् विप्रयुज्यते  
११,००५।००८अ	अथापश्यद् वनं घोरं समन्ताद् वागुरावृतम्  
११,००५।००८च्	बाहुभ्यां सम्परिष्वक्तं स्त्रिया परमघोरया  
११,००५।००९अ	पञ्चशीर्षधरैर् नागैः शैलैर् इव समुन्नतैः  
११,००५।००९च्	नभःस्पृशैर् महावृक्षैः परिक्षिप्तं महावनम्  
११,००५।०१०अ	वनमध्ये च तत्राभूद् उदपानः समावृतः  
११,००५।०१०च्	वल्लीभिस् तृणछन्नाभिर् गूढाभिर् अभिसंवृतः  
११,००५।०११अ	पपात स द्विजस् तत्र निगूढे सलिलाशये  
११,००५।०११च्	विलग्नश् चाभवत् तस्मिंल् लतासन्तानसङ्कटे  
११,००५।०१२अ	पनसस्य यथा जातं वृन्तबद्धं महाफलम्  
११,००५।०१२च्	स तथा लम्बते तत्र ऊर्ध्वपादो ह्य् अधःशिराः  
११,००५।०१३अ	अथ तत्रापि चान्यो ऽस्य भूयो जात उपद्रवः  
११,००५।०१३ब्*००२०_०१	तथा तत्रैव चायातो दन्ती दऌइतपर्वतः  
११,००५।०१३ब्*००२१_०१	कूपमध्ये महानागम् अपश्यत महाबलम्  
११,००५।०१३च्	कूपवीनाहवेलायाम् अपश्यत महागजम्  
११,००५।०१४अ	षड्वक्त्रं कृष्णशबलं द्विषट्कपदचारिणम्  
११,००५।०१४च्	क्रमेण परिसर्पन्तं वल्लीवृक्षसमावृतम्  
११,००५।०१५अ	तस्य चापि प्रशाखासु वृक्षशाखावलम्बिनः  
११,००५।०१५च्	नानारूपा मधुकरा घोररूपा भयावहाः  
११,००५।०१५ए	आसते मधु सम्भृत्य पूर्वम् एव निकेतजाः  
११,००५।०१६अ	भूयो भूयः समीहन्ते मधूनि भरतर्षभ  
११,००५।०१६च्	स्वादनीयानि भूतानां न यैर् बालो ऽपि तृप्यते  
११,००५।०१७अ	तेषां मधूनां बहुधा धारा प्रस्रवते सदा  
११,००५।०१७च्	तां लम्बमानः स पुमान् धारां पिबति सर्वदा  
११,००५।०१७ए	न चास्य तृष्णा विरता पिबमानस्य सङ्कटे  
११,००५।०१८अ	अभीप्सति च तां नित्यम् अतृप्तः स पुनः पुनः  
११,००५।०१८च्	न चास्य जीविते राजन् निर्वेदः समजायत  
११,००५।०१९अ	तत्रैव च मनुष्यस्य जीविताशा प्रतिष्ठिता  
११,००५।०१९च्	कृष्णाः श्वेताश् च तं वृक्षं कुट्टयन्ति स्म मूषकाः  
११,००५।०२०अ	व्यालैश् च वनदुर्गान्ते स्त्रिया च परमोग्रया  
११,००५।०२०च्	कूपाधस्ताच् च नागेन वीनाहे कुञ्जरेण च  
११,००५।०२१अ	वृक्षप्रपाताच् च भयं मूषकेभ्यश् च पञ्चमम्  
११,००५।०२१च्	मधुलोभान् मधुकरैः षष्ठम् आहुर् महद् भयम्  
११,००५।०२२अ	एवं स वसते तत्र क्षिप्तः संसारसागरे  
११,००५।०२२च्	न चैव जीविताशायां निर्वेदम् उपगच्छति  
११,००६।००१	धृतराष्ट्र उवाच  
११,००६।००१अ	अहो खलु महद् दुःखं कृच्छ्रवासं वसत्य् असौ  
११,००६।००१च्	कथं तस्य रतिस् तत्र तुष्टिर् वा वदतां वर  
११,००६।००२अ	स देशः क्व नु यत्रासौ वसते धर्मसङ्कटे  
११,००६।००२च्	कथं वा स विमुच्येत नरस् तस्मान् महाभयात्  
११,००६।००३अ	एतन् मे सर्वम् आचक्ष्व साधु चेष्टामहे तथा  
११,००६।००३च्	कृपा मे महती जाता तस्याभ्युद्धरणेन हि  
११,००६।००४	विदुर उवाच  
११,००६।००४अ	उपमानम् इदं राजन् मोक्षविद्भिर् उदाहृतम्  
११,००६।००४च्	सुगतिं विन्दते येन परलोकेषु मानवः  
११,००६।००५अ	यत् तद् उच्यति कान्तारं महत् संसार एव सः  
११,००६।००५च्	वनं दुर्गं हि यत् त्व् एतत् संसारगहनं हि तत्  
११,००६।००६अ	ये च ते कथिता व्याला व्याधयस् ते प्रकीर्तिताः  
११,००६।००६च्	या सा नारी बृहत्काया अधितिष्ठति तत्र वै  
११,००६।००६ए	ताम् आहुस् तु जरां प्राज्ञा वर्णरूपविनाशिनीम्  
११,००६।००७अ	यस् तत्र कूपो नृपते स तु देहः शरीरिणाम्  
११,००६।००७च्	यस् तत्र वसते ऽधस्तान् महाहिः काल एव सः  
११,००६।००७ए	अन्तकः सर्वभूतानां देहिनां सर्वहार्य् असौ  
११,००६।००८अ	कूपमध्ये च या जाता वल्ली यत्र स मानवः  
११,००६।००८च्	प्रताने लम्बते सा तु जीविताशा शरीरिणाम्  
११,००६।००९अ	स यस् तु कूपवीनाहे तं वृक्षं परिसर्पति  
११,००६।००९च्	षड्वक्त्रः कुञ्जरो राजन् स तु संवत्सरः स्मृतः  
११,००६।००९ए	मुखानि ऋतवो मासाः पादा द्वादश कीर्तिताः  
११,००६।०१०अ	ये तु वृक्षं निकृन्तन्ति मूषकाः सततोत्थिताः  
११,००६।०१०च्	रात्र्यहानि तु तान्य् आहुर् भूतानां परिचिन्तकाः  
११,००६।०१०ए	ये ते मधुकरास् तत्र कामास् ते परिकीर्तिताः  
११,००६।०११अ	यास् तु ता बहुशो धाराः स्रवन्ति मधुनिस्रवम्  
११,००६।०११च्	तांस् तु कामरसान् विद्याद् यत्र मज्जन्ति मानवाः  
११,००६।०१२अ	एवं संसारचक्रस्य परिवृत्तिं स्म ये विदुः  
११,००६।०१२च्	ते वै संसारचक्रस्य पाशांश् छिन्दन्ति वै बुधाः  
११,००६।०१२द्*००२२_०१	शतात् सहस्राल् लक्षाद् वा निर्वेदो यस्य जायते  
११,००६।०१२द्*००२२_०२	मोहयन्ति भृशं कामा मन्दानां विषयैषिणाम्  
११,००७।००१	धृतराष्ट्र उवाच  
११,००७।००१अ	अहो ऽभिहितम् आख्यानं भवता तत्त्वदर्शिना  
११,००७।००१च्	भूय एव तु मे हर्षः श्रोतुं वागमृतं तव  
११,००७।००२	विदुर उवाच  
११,००७।००२अ	शृणु भूयः प्रवक्ष्यामि मार्गस्यैतस्य विस्तरम्  
११,००७।००२च्	यच् छ्रुत्वा विप्रमुच्यन्ते संसारेभ्यो विचक्षणाः  
११,००७।००३अ	यथा तु पुरुषो राजन् दीर्घम् अध्वानम् आस्थितः  
११,००७।००३च्	क्व चित् क्व चिच् छ्रमात् स्थाता कुरुते वासम् एव वा  
११,००७।००४अ	एवं संसारपर्याये गर्भवासेषु भारत  
११,००७।००४च्	कुर्वन्ति दुर्बुधा वासं मुच्यन्ते तत्र पण्डिताः  
११,००७।००५अ	तस्माद् अध्वानम् एवैतम् आहुः शास्त्रविदो जनाः  
११,००७।००५च्	यत् तु संसारगहनं वनम् आहुर् मनीषिणः  
११,००७।००६अ	सो ऽयं लोकसमावर्तो मर्त्यानां भरतर्षभ  
११,००७।००६च्	चराणां स्थावराणां च गृध्येत् तत्र न पण्डितः  
११,००७।००७अ	शारीरा मानसाश् चैव मर्त्यानां ये तु व्याधयः  
११,००७।००७च्	प्रत्यक्षाश् च परोक्षाश् च ते व्यालाः कथिता बुधैः  
११,००७।००८अ	क्लिश्यमानाश् च तैर् नित्यं हन्यमानाश् च भारत  
११,००७।००८च्	स्वकर्मभिर् महाव्यालैर् नोद्विजन्त्य् अल्पबुद्धयः  
११,००७।००९अ	अथापि तैर् विमुच्येत व्याधिभिः पुरुषो नृप  
११,००७।००९च्	आवृणोत्य् एव तं पश्चाज् जरा रूपविनाशिनी  
११,००७।०१०अ	शब्दरूपरसस्पर्शैर् गन्धैश् च विविधैर् अपि  
११,००७।०१०च्	मज्जमानं महापङ्के निरालम्बे समन्ततः  
११,००७।०११अ	संवत्सरर्तवो मासाः पक्षाहोरात्रसन्धयः  
११,००७।०११च्	क्रमेणास्य प्रलुम्पन्ति रूपम् आयुस् तथैव च  
११,००७।०१२अ	एते कालस्य निधयो नैताञ् जानन्ति दुर्बुधाः  
११,००७।०१२च्	अत्राभिलिखितान्य् आहुः सर्वभूतानि कर्मणा  
११,००७।०१३अ	रथं शरीरं भूतानां सत्त्वम् आहुस् तु सारथिम्  
११,००७।०१३च्	इन्द्रियाणि हयान् आहुः कर्म बुद्धिश् च रश्मयः  
११,००७।०१४अ	तेषां हयानां यो वेगं धावताम् अनुधावति  
११,००७।०१४च्	स तु संसारचक्रे ऽस्मिंश् चक्रवत् परिवर्तते  
११,००७।०१४द्*००२३_०१	भ्रममाणा न मुह्यन्ति संसारे न भ्रमन्ति ते  
११,००७।०१४द्*००२३_०२	संसारे भ्रमतां राजन् दुःखम् एतद् धि जायते  
११,००७।०१४द्*००२३_०३	तस्माद् अस्य निवृत्त्यर्थं यत्नम् एवाचरेद् बुधः  
११,००७।०१४द्*००२३_०४	उपेक्षा नात्र कर्तव्या शतशाखः प्रवर्धते  
११,००७।०१४द्*००२३_०५	यतेन्द्रियो नरो राजन् क्रोधलोभनिराकृतः  
११,००७।०१४द्*००२३_०६	सन्तुष्टः सत्यवादी यः स शान्तिम् अधिगच्छति  
११,००७।०१५अ	यस् तान् यमयते बुद्ध्या स यन्ता न निवर्तते  
११,००७।०१५च्	याम्यम् आहू रथं ह्य् एनं मुह्यन्ते येन दुर्बुधाः  
११,००७।०१६अ	स चैतत् प्राप्नुते राजन् यत् त्वं प्राप्तो नराधिप  
११,००७।०१६च्	राज्यनाशं सुहृन्नाशं सुतनाशं च भारत  
११,००७।०१७अ	अनुतर्षुलम् एवैतद् दुःखं भवति भारत  
११,००७।०१७च्	साधुः परमदुःखानां दुःखभैषज्यम् आचरेत्  
११,००७।०१७द्*००२४_०१	ज्ञानौषधम् अवाप्येह दूरपारं महौषधम्  
११,००७।०१७द्*००२४_०२	छिन्द्याद् दुःखमहाव्याधिं नरः संयतमानसः  
११,००७।०१८अ	न विक्रमो न चाप्य् अर्थो न मित्रं न सुहृज्जनः  
११,००७।०१८च्	तथोन्मोचयते दुःखाद् यथात्मा स्थिरसंयमः  
११,००७।०१८द्*००२५_०१	तथात्ममातृपुत्रादिर् न दुःखानि व्यपोहति  
११,००७।०१९अ	तस्मान् मैत्रं समास्थाय शीलम् आपद्य भारत  
११,००७।०१९च्	दमस् त्यागो ऽप्रमादश् च ते त्रयो ब्रह्मणो हयाः  
११,००७।०२०अ	शीलरश्मिसमायुक्ते स्थितो यो मानसे रथे  
११,००७।०२०च्	त्यक्त्वा मृत्युभयं राजन् ब्रह्मलोकं स गच्छति  
११,००७।०२०द्*००२६_०१	अभयं सर्वभूतेभ्यो यो ददाति महीपते  
११,००७।०२०द्*००२६_०२	स गच्छति परं स्थानं विष्णोः पदम् अनामयम्  
११,००७।०२०द्*००२६_०३	न तत् क्रतुसहस्रेण नोपवासैश् च नित्यशः  
११,००७।०२०द्*००२६_०४	अभयस्य च दानेन यत् फलं प्राप्नुयान् नरः  
११,००७।०२०द्*००२६_०५	न ह्य् आत्मनः प्रियतरं किं चिद् भूतेषु निश्चितम्  
११,००७।०२०द्*००२६_०६	अनिष्टं सर्वभूतानां मरणं नाम भारत  
११,००७।०२०द्*००२६_०७	तस्मात् सर्वेषु भूतेषु दया कार्या विपश्चिता  
११,००७।०२०द्*००२६_०८	नानामोहसमायुक्ता बुद्धिजालेन संवृताः  
११,००७।०२०द्*००२६_०९	असूक्ष्मदृष्टयो मन्दा भ्राम्यन्ते तत्र तत्र ह  
११,००७।०२०द्*००२६_१०	सुसूक्ष्मदृष्टयो धीरा व्रजन्ति ब्रह्म शाश्वतम्  
११,००७।०२०द्*००२७_०१	एवं ज्ञात्वा महाप्राज्ञ स तेषाम् और्ध्वदैहिकम्  
११,००७।०२०द्*००२७_०२	कर्तुम् अर्हसि तेनैव फलं प्राप्स्यसि वै सुखम्  
११,००८।००१	वैशम्पायन उवाच  
११,००८।००१अ	विदुरस्य तु तद् वाक्यं निशम्य कुरुसत्तमः  
११,००८।००१च्	पुत्रशोकाभिसन्तप्तः पपात भुवि मूर्छितः  
११,००८।००२अ	तं तथा पतितं भूमौ निःसञ्ज्ञं प्रेक्ष्य बान्धवाः  
११,००८।००२च्	कृष्णद्वैपायनश् चैव क्षत्ता च विदुरस् तथा  
११,००८।००३अ	सञ्जयः सुहृदश् चान्ये द्वाःस्था ये चास्य सम्मताः  
११,००८।००३च्	जलेन सुखशीतेन तालवृन्तैश् च भारत  
११,००८।००४अ	पस्पृशुश् च करैर् गात्रं वीजमानाश् च यत्नतः  
११,००८।००४च्	अन्वासन् सुचिरं कालं धृतराष्ट्रं तथागतम्  
११,००८।००५अ	अथ दीर्घस्य कालस्य लब्धसञ्ज्ञो महीपतिः  
११,००८।००५च्	विललाप चिरं कालं पुत्राधिभिर् अभिप्लुतः  
११,००८।००६अ	धिग् अस्तु खलु मानुष्यं मानुष्ये च परिग्रहम्  
११,००८।००६च्	यतोमूलानि दुःखानि सम्भवन्ति मुहुर् मुहुः  
११,००८।००७अ	पुत्रनाशे ऽर्थनाशे च ज्ञातिसम्बन्धिनाम् अपि  
११,००८।००७च्	प्राप्यते सुमहद् दुःखं विषाग्निप्रतिमं विभो  
११,००८।००८अ	येन दह्यन्ति गात्राणि येन प्रज्ञा विनश्यति  
११,००८।००८च्	येनाभिभूतः पुरुषो मरणं बहु मन्यते  
११,००८।००९अ	तद् इदं व्यसनं प्राप्तं मया भाग्यविपर्ययात्  
११,००८।००९ब्*००२८_०१	तस्यान्तं नाधिगच्छामि ऋते प्राणविपर्ययात्  
११,००८।००९च्	तच् चैवाहं करिष्यामि अद्यैव द्विजसत्तम  
११,००८।०१०अ	इत्य् उक्त्वा तु महात्मानं पितरं ब्रह्मवित्तमम्  
११,००८।०१०च्	धृतराष्ट्रो ऽभवन् मूढः शोकं च परमं गतः  
११,००८।०१०ए	अभूच् च तूष्णीं राजासौ ध्यायमानो महीपते  
११,००८।०११अ	तस्य तद् वचनं श्रुत्वा कृष्णद्वैपायनः प्रभुः  
११,००८।०११च्	पुत्रशोकाभिसन्तप्तं पुत्रं वचनम् अब्रवीत्  
११,००८।०१२अ	धृतराष्ट्र महाबाहो यत् त्वां वक्ष्यामि तच् छृणु  
११,००८।०१२च्	श्रुतवान् असि मेधावी धर्मार्थकुशलस् तथा  
११,००८।०१३अ	न ते ऽस्त्य् अविदितं किं चिद् वेदितव्यं परन्तप  
११,००८।०१३च्	अनित्यतां हि मर्त्यानां विजानासि न संशयः  
११,००८।०१४अ	अध्रुवे जीवलोके च स्थाने वाशाश्वते सति  
११,००८।०१४च्	जीविते मरणान्ते च कस्माच् छोचसि भारत  
११,००८।०१५अ	प्रत्यक्षं तव राजेन्द्र वैरस्यास्य समुद्भवः  
११,००८।०१५च्	पुत्रं ते कारणं कृत्वा कालयोगेन कारितः  
११,००८।०१६अ	अवश्यं भवितव्ये च कुरूणां वैशसे नृप  
११,००८।०१६च्	कस्माच् छोचसि ताञ् शूरान् गतान् परमिकां गतिम्  
११,००८।०१७अ	जानता च महाबाहो विदुरेण महात्मना  
११,००८।०१७च्	यतितं सर्वयत्नेन शमं प्रति जनेश्वर  
११,००८।०१८अ	न च दैवकृतो मार्गः शक्यो भूतेन केन चित्  
११,००८।०१८च्	घटतापि चिरं कालं नियन्तुम् इति मे मतिः  
११,००८।०१९अ	देवतानां हि यत् कार्यं मया प्रत्यक्षतः श्रुतम्  
११,००८।०१९च्	तत् ते ऽहं सम्प्रवक्ष्यामि कथं स्थैर्यं भवेत् तव  
११,००८।०२०अ	पुराहं त्वरितो यातः सभाम् ऐन्द्रीं जितक्लमः  
११,००८।०२०च्	अपश्यं तत्र च तदा समवेतान् दिवौकसः  
११,००८।०२०ए	नारदप्रमुखांश् चापि सर्वान् देवऋषींस् तथा  
११,००८।०२१अ	तत्र चापि मया दृष्टा पृथिवी पृथिवीपते  
११,००८।०२१च्	कार्यार्थम् उपसम्प्राप्ता देवतानां समीपतः  
११,००८।०२२अ	उपगम्य तदा धात्री देवान् आह समागतान्  
११,००८।०२२च्	यत् कार्यं मम युष्माभिर् ब्रह्मणः सदने तदा  
११,००८।०२२ए	प्रतिज्ञातं महाभागास् तच् छीघ्रं संविधीयताम्  
११,००८।०२३अ	तस्यास् तद् वचनं श्रुत्वा विष्णुर् लोकनमस्कृतः  
११,००८।०२३च्	उवाच प्रहसन् वाक्यं पृथिवीं देवसंसदि  
११,००८।०२४अ	धृतराष्ट्रस्य पुत्राणां यस् तु ज्येष्ठः शतस्य वै  
११,००८।०२४च्	दुर्योधन इति ख्यातः स ते कार्यं करिष्यति  
११,००८।०२४ए	तं च प्राप्य महीपालं कृतकृत्या भविष्यसि  
११,००८।०२५अ	तस्यार्थे पृथिवीपालाः कुरुक्षेत्रे समागताः  
११,००८।०२५च्	अन्योन्यं घातयिष्यन्ति दृढैः शस्त्रैः प्रहारिणः  
११,००८।०२६अ	ततस् ते भविता देवि भारस्य युधि नाशनम्  
११,००८।०२६च्	गच्छ शीघ्रं स्वकं स्थानं लोकान् धारय शोभने  
११,००८।०२७अ	स एष ते सुतो राजंल् लोकसंहारकारणात्  
११,००८।०२७च्	कलेर् अंशः समुत्पन्नो गान्धार्या जठरे नृप  
११,००८।०२८अ	अमर्षी चपलश् चापि क्रोधनो दुष्प्रसाधनः  
११,००८।०२८च्	दैवयोगात् समुत्पन्ना भ्रातरश् चास्य तादृशाः  
११,००८।०२९*००३०_०१	नारायणं नमस्कृत्य नरं चैव नरोत्तमम्  
११,००८।०२९*००३०_०२	देवीं सरस्वतीं व्यासं ततो जयम् उदीरयेत्  
११,००८।०२९अ	शकुनिर् मातुलश् चैव कर्णश् च परमः सखा  
११,००८।०२९च्	समुत्पन्ना विनाशार्थं पृथिव्यां सहिता नृपाः  
११,००८।०२९द्*००२९_०१	यादृशो जायते राजा तादृशो ऽस्य जनो भवेत्  
११,००८।०२९द्*००२९_०२	अधर्मो धर्मतां याति स्वामी चेद् धार्मिको भवेत्  
११,००८।०२९द्*००२९_०३	स्वामिनो गुणदोषाभ्यां भृत्याः स्युर् नात्र संशयः  
११,००८।०२९द्*००२९_०४	दुष्टं राजानम् आसाद्य गतास् ते तनया नृप  
११,००८।०२९ए	एतम् अर्थं महाबाहो नारदो वेद तत्त्वतः  
११,००८।०३०अ	आत्मापराधात् पुत्रास् ते विनष्टाः पृथिवीपते  
११,००८।०३०च्	मा ताञ् शोचस्व राजेन्द्र न हि शोके ऽस्ति कारणम्  
११,००८।०३१अ	न हि ते पाण्डवाः स्वल्पम् अपराध्यन्ति भारत  
११,००८।०३१च्	पुत्रास् तव दुरात्मानो यैर् इयं घातिता मही  
११,००८।०३२अ	नारदेन च भद्रं ते पूर्वम् एव न संशयः  
११,००८।०३२च्	युधिष्ठिरस्य समितौ राजसूये निवेदितम्  
११,००८।०३३अ	पाण्डवाः कौरवाश् चैव समासाद्य परस्परम्  
११,००८।०३३च्	न भविष्यन्ति कौन्तेय यत् ते कृत्यं तद् आचर  
११,००८।०३४अ	नारदस्य वचः श्रुत्वा तदाशोचन्त पाण्डवाः  
११,००८।०३४च्	एतत् ते सर्वम् आख्यातं देवगुह्यं सनातनम्  
११,००८।०३५अ	कथं ते शोकनाशः स्यात् प्राणेषु च दया प्रभो  
११,००८।०३५च्	स्नेहश् च पाण्डुपुत्रेषु ज्ञात्वा दैवकृतं विधिम्  
११,००८।०३६अ	एष चार्थो महाबाहो पूर्वम् एव मया श्रुतः  
११,००८।०३६च्	कथितो धर्मराजस्य राजसूये क्रतूत्तमे  
११,००८।०३७अ	यतितं धर्मपुत्रेण मया गुह्ये निवेदिते  
११,००८।०३७च्	अविग्रहे कौरवाणां दैवं तु बलवत्तरम्  
११,००८।०३८अ	अनतिक्रमणीयो हि विधी राजन् कथं चन  
११,००८।०३८च्	कृतान्तस्य हि भूतेन स्थावरेण त्रसेन च  
११,००८।०३९अ	भवान् कर्मपरो यत्र बुद्धिश्रेष्ठश् च भारत  
११,००८।०३९च्	मुह्यते प्राणिनां ज्ञात्वा गतिं चागतिम् एव च  
११,००८।०४०अ	त्वां तु शोकेन सन्तप्तं मुह्यमानं मुहुर् मुहुः  
११,००८।०४०च्	ज्ञात्वा युधिष्ठिरो राजा प्राणान् अपि परित्यजेत्  
११,००८।०४१अ	कृपालुर् नित्यशो वीरस् तिर्यग्योनिगतेष्व् अपि  
११,००८।०४१च्	स कथं त्वयि राजेन्द्र कृपां वै न करिष्यति  
११,००८।०४२अ	मम चैव नियोगेन विधेश् चाप्य् अनिवर्तनात्  
११,००८।०४२च्	पाण्डवानां च कारुण्यात् प्राणान् धारय भारत  
११,००८।०४३अ	एवं ते वर्तमानस्य लोके कीर्तिर् भविष्यति  
११,००८।०४३च्	धर्मश् च सुमहांस् तात तप्तं स्याच् च तपश् चिरात्  
११,००८।०४४अ	पुत्रशोकसमुत्पन्नं हुताशं ज्वलितं यथा  
११,००८।०४४च्	प्रज्ञाम्भसा महाराज निर्वापय सदा सदा  
११,००८।०४५अ	एतच् छ्रुत्वा तु वचनं व्यासस्यामिततेजसः  
११,००८।०४५च्	मुहूर्तं समनुध्याय धृतराष्ट्रो ऽभ्यभाषत  
११,००८।०४६अ	महता शोकजालेन प्रणुन्नो ऽस्मि द्विजोत्तम  
११,००८।०४६च्	नात्मानम् अवबुध्यामि मुह्यमानो मुहुर् मुहुः  
११,००८।०४७अ	इदं तु वचनं श्रुत्वा तव दैवनियोगजम्  
११,००८।०४७च्	धारयिष्याम्य् अहं प्राणान् यतिष्ये च नशोचितुम्  
११,००८।०४८अ	एतच् छ्रुत्वा तु वचनं व्यासः सत्यवतीसुतः  
११,००८।०४८च्	धृतराष्ट्रस्य राजेन्द्र तत्रैवान्तरधीयत  
११,००९।००१	जनमेजय उवाच  
११,००९।००१अ	गते भगवति व्यासे धृतराष्ट्रो महीपतिः  
११,००९।००१च्	किम् अचेष्टत विप्रर्षे तन् मे व्याख्यातुम् अर्हसि  
११,००९।००१द्@००१_०००१	तथैव कौरवो राजा धर्मपुत्रो महामनाः  
११,००९।००१द्@००१_०००२	कृपप्रभृतयश् चैव किम् अकुर्वत ते त्रयः  
११,००९।००१द्@००१_०००३	अश्वत्थाम्नः श्रुतं कर्म शापश् चान्योन्यकारितः  
११,००९।००१द्@००१_०००४	वैशम्पायन उवाच  
११,००९।००१द्@००१_०००४	वृत्तान्तम् उत्तरं ब्रूहि यद् अभाषत सञ्जयः  
११,००९।००१द्@००१_०००५	हते दुर्योधने चैव हते सैन्ये च सर्वशः  
११,००९।००१द्@००१_०००६	सञ्जय उवाच  
११,००९।००१द्@००१_०००६	सञ्जयो विगतप्रज्ञो धृतराष्ट्रम् उपस्थितः  
११,००९।००१द्@००१_०००७	आगम्य नानादेशेभ्यो नानाजनपदेश्वराः  
११,००९।००१द्@००१_०००८	पितृलोकं गता राजन् सर्वे तव सुतैः सह  
११,००९।००१द्@००१_०००९	याच्यमानेन सततं तव पुत्रेण भारत  
११,००९।००१द्@००१_००१०	घातिता पृथिवी सर्वा वैरस्यान्तं विधित्सता  
११,००९।००१द्@००१_००११	पुत्राणाम् अथ पौत्राणां पितॄणां च महीपते  
११,००९।००१द्@००१_००१२	आनुपूर्व्येण सर्वेषां प्रेतकार्याणि कारय  
११,००९।००१द्@००१_००१२	वैशम्पायन उवाच  
११,००९।००१द्@००१_००१३	तच् छ्रुत्वा वचनं घोरं सञ्जयस्य महीपतिः  
११,००९।००१द्@००१_००१४	गतासुर् इव निश्चेष्टो न्यपतत् पृथिवीतले  
११,००९।००१द्@००१_००१५	तं शयानम् उपागम्य पृथिव्यां पृथिवीपतिम्  
११,००९।००१द्@००१_००१६	विदुरः सर्वधर्मज्ञ इदं वचनम् अब्रवीत्  
११,००९।००१द्@००१_००१७	उत्तिष्ठ राजन् किं शेषे मा शुचो भरतर्षभ  
११,००९।००१द्@००१_००१८	एषा वै सर्वसत्त्वानां लोकेश्वर परा गतिः  
११,००९।००१द्@००१_००१९	अभावादीनि भूतानि भावमध्यानि भारत  
११,००९।००१द्@००१_००२०	अभावनिधनान्य् एव तत्र का परिदेवना  
११,००९।००१द्@००१_००२१	न शोचन् मृतम् अन्वेति न शोचन् म्रियते नरः  
११,००९।००१द्@००१_००२२	एवं सांसिद्धिके लोके किमर्थम् अनुशोचसि  
११,००९।००१द्@००१_००२३	अयुध्यमानो म्रियते युध्यमानश् च जीवति  
११,००९।००१द्@००१_००२४	कालं प्राप्य महाराज न कश् चिद् अतिवर्तते  
११,००९।००१द्@००१_००२५	कालः कर्षति भूतानि सर्वाणि विविधान्य् उत  
११,००९।००१द्@००१_००२६	न कालस्य प्रियः कश् चिन् न द्वेष्यः कुरुसत्तम  
११,००९।००१द्@००१_००२७	यथा वायुस् तृणाग्राणि संवर्तयति सर्वतः  
११,००९।००१द्@००१_००२८	तथा कालवशं यान्ति भूतानि भरतर्षभ  
११,००९।००१द्@००१_००२९	एकसार्थप्रयातानां सर्वेषां तत्र गामिनाम्  
११,००९।००१द्@००१_००३०	यस्य कालः प्रयात्य् अग्रे तत्र का परिदेवना  
११,००९।००१द्@००१_००३१	यांश् चापि निहतान् युद्धे राजंस् त्वम् अनुशोचसि  
११,००९।००१द्@००१_००३२	अशोच्या हि महात्मानः सर्वे ते त्रिदिवं गताः  
११,००९।००१द्@००१_००३३	न यज्ञैर् दक्षिणावद्भिर् न तपोभिर् न विद्यया  
११,००९।००१द्@००१_००३४	तथा स्वर्गम् उपायान्ति यथा शूरास् तनुत्यजः  
११,००९।००१द्@००१_००३५	सर्वे वेदविदः शूराः सर्वे च चरितव्रताः  
११,००९।००१द्@००१_००३६	सर्वे चाभिमुखाः क्षीणास् तत्र का परिदेवना  
११,००९।००१द्@००१_००३७	शरीराग्निषु शूराणां जुहुवुस् ते शराहुतीः  
११,००९।००१द्@००१_००३८	हूयमानाञ् शरांश् चैव सेहुर् उत्तमपूरुषाः  
११,००९।००१द्@००१_००३९	एवं राजंस् तवाचक्षे स्वर्ग्यं पन्थानम् उत्तमम्  
११,००९।००१द्@००१_००४०	न युद्धाद् अधिकं किं चित् क्षत्रियस्येह विद्यते  
११,००९।००१द्@००१_००४१	क्षत्रियास् ते महात्मानः शूराः समितिशोभनाः  
११,००९।००१द्@००१_००४२	आशिषं परमां प्राप्ता न शोच्याः सर्व एव हि  
११,००९।००१द्@००१_००४३	आत्मनात्मानम् आश्वास्य मा शुचः पुरुषर्षभ  
११,००९।००१द्@००१_००४४	नाद्य शोकाभिभूतस् त्वं कार्यम् उत्स्रष्टुम् अर्हसि  
११,००९।००२	वैशम्पायन उवाच  
११,००९।००२अ	एतच् छ्रुत्वा नरश्रेष्ठ चिरं ध्यात्वा त्व् अचेतनः  
११,००९।००२च्	सञ्जयं योजयेत्य् उक्त्वा विदुरं प्रत्यभाषत  
११,००९।००२द्*००३१_०१	विदुरस्य तु तद् वाक्यं श्रुत्वा तु पुरुषर्षभः  
११,००९।००२द्*००३१_०२	युज्यतां यानम् इत्य् उक्त्वा पुनर् वचनम् अब्रवीत्  
११,००९।००३अ	क्षिप्रम् आनय गान्धारीं सर्वाश् च भरतस्त्रियः  
११,००९।००३च्	वधूं कुन्तीम् उपादाय याश् चान्यास् तत्र योषितः  
११,००९।००४अ	एवम् उक्त्वा स धर्मात्मा विदुरं धर्मवित्तमम्  
११,००९।००४च्	शोकविप्रहतज्ञानो यानम् एवान्वपद्यत  
११,००९।००५अ	गान्धारी चैव शोकार्ता भर्तुर् वचनचोदिता  
११,००९।००५च्	सह कुन्त्या यतो राजा सह स्त्रीभिर् उपाद्रवत्  
११,००९।००६अ	ताः समासाद्य राजानं भृशं शोकसमन्विताः  
११,००९।००६च्	आमन्त्र्यान्योन्यम् ईयुः स्म भृशम् उच्चुक्रुशुस् ततः  
११,००९।००७अ	ताः समाश्वासयत् क्षत्ता ताभ्यश् चार्ततरः स्वयम्  
११,००९।००७च्	अश्रुकण्ठीः समारोप्य ततो ऽसौ निर्ययौ पुरात्  
११,००९।००८अ	ततः प्रणादः सञ्जज्ञे सर्वेषु कुरुवेश्मसु  
११,००९।००८च्	आकुमारं पुरं सर्वम् अभवच् छोककर्शितम्  
११,००९।००९अ	अदृष्टपूर्वा या नार्यः पुरा देवगणैर् अपि  
११,००९।००९च्	पृथग्जनेन दृश्यन्त तास् तदा निहतेश्वराः  
११,००९।०१०अ	प्रकीर्य केशान् सुशुभान् भूषणान्य् अवमुच्य च  
११,००९।०१०च्	एकवस्त्रधरा नार्यः परिपेतुर् अनाथवत्  
११,००९।०११अ	श्वेतपर्वतरूपेभ्यो गृहेभ्यस् तास् त्व् अपाक्रमन्  
११,००९।०११च्	गुहाभ्य इव शैलानां पृषत्यो हतयूथपाः  
११,००९।०१२अ	तान्य् उदीर्णानि नारीणां तदा वृन्दान्य् अनेकशः  
११,००९।०१२च्	शोकार्तान्य् अद्रवन् राजन् किशोरीणाम् इवाङ्गने  
११,००९।०१३अ	प्रगृह्य बाहून् क्रोशन्त्यः पुत्रान् भ्रातॄन् पितॄन् अपि  
११,००९।०१३च्	दर्शयन्तीव ता ह स्म युगान्ते लोकसङ्क्षयम्  
११,००९।०१४अ	विलपन्त्यो रुदन्त्यश् च धावमानास् ततस् ततः  
११,००९।०१४च्	शोकेनाभ्याहतज्ञानाः कर्तव्यं न प्रजज्ञिरे  
११,००९।०१५अ	व्रीडां जग्मुः पुरा याः स्म सखीनाम् अपि योषितः  
११,००९।०१५च्	ता एकवस्त्रा निर्लज्जाः श्वश्रूणां पुरतो ऽभवन्  
११,००९।०१६अ	परस्परं सुसूक्ष्मेषु शोकेष्व् आश्वासयन् स्म याः  
११,००९।०१६च्	ताः शोकविह्वला राजन्न् उपैक्षन्त परस्परम्  
११,००९।०१७अ	ताभिः परिवृतो राजा रुदतीभिः सहस्रशः  
११,००९।०१७च्	निर्ययौ नगराद् दीनस् तूर्णम् आयोधनं प्रति  
११,००९।०१८अ	शिल्पिनो वणिजो वैश्याः सर्वकर्मोपजीविनः  
११,००९।०१८च्	ते पार्थिवं पुरस्कृत्य निर्ययुर् नगराद् बहिः  
११,००९।०१९अ	तासां विक्रोशमानानाम् आर्तानां कुरुसङ्क्षये  
११,००९।०१९च्	प्रादुरासीन् महाञ् शब्दो व्यथयन् भुवनान्य् उत  
११,००९।०२०अ	युगान्तकाले सम्प्राप्ते भूतानां दह्यताम् इव  
११,००९।०२०च्	अभावः स्याद् अयं प्राप्त इति भूतानि मेनिरे  
११,००९।०२१अ	भृशम् उद्विग्नमनसस् ते पौराः कुरुसङ्क्षये  
११,००९।०२१च्	प्राक्रोशन्त महाराज स्वनुरक्तास् तदा भृशम्  
११,०१०।००१	वैशम्पायन उवाच  
११,०१०।००१अ	क्रोशमात्रं ततो गत्वा ददृशुस् तान् महारथान्  
११,०१०।००१च्	शारद्वतं कृपं द्रौणिं कृतवर्माणम् एव च  
११,०१०।००२अ	ते तु दृष्ट्वैव राजानं प्रज्ञाचक्षुषम् ईश्वरम्  
११,०१०।००२च्	अश्रुकण्ठा विनिःश्वस्य रुदन्तम् इदम् अब्रुवन्  
११,०१०।००३अ	पुत्रस् तव महाराज कृत्वा कर्म सुदुष्करम्  
११,०१०।००३च्	गतः सानुचरो राजञ् शक्रलोकं महीपतिः  
११,०१०।००४अ	दुर्योधनबलान् मुक्ता वयम् एव त्रयो रथाः  
११,०१०।००४च्	सर्वम् अन्यत् परिक्षीणं सैन्यं ते भरतर्षभ  
११,०१०।००५अ	इत्य् एवम् उक्त्वा राजानं कृपः शारद्वतस् तदा  
११,०१०।००५च्	गान्धारीं पुत्रशोकार्ताम् इदं वचनम् अब्रवीत्  
११,०१०।००६अ	अभीता युध्यमानास् ते घ्नन्तः शत्रुगणान् बहून्  
११,०१०।००६च्	वीरकर्माणि कुर्वाणाः पुत्रास् ते निधनं गताः  
११,०१०।००७अ	ध्रुवं सम्प्राप्य लोकांस् ते निर्मलाञ् शस्त्रनिर्जितान्  
११,०१०।००७च्	भास्वरं देहम् आस्थाय विहरन्त्य् अमरा इव  
११,०१०।००७द्*००३२_०१	सर्वे ह्य् अभिमुखाः शूरा युध्यमाना हतारिभिः  
११,०१०।००८अ	न हि कश् चिद् धि शूराणां युध्यमानः पराङ्मुखः  
११,०१०।००८च्	शस्त्रेण निधनं प्राप्तो न च कश् चित् कृताञ्जलिः  
११,०१०।००९अ	एतां तां क्षत्रियस्याहुः पुराणां परमां गतिम्  
११,०१०।००९च्	शस्त्रेण निधनं सङ्ख्ये तान् न शोचितुम् अर्हसि  
११,०१०।०१०अ	न चापि शत्रवस् तेषाम् ऋध्यन्ते राज्ञि पाण्डवाः  
११,०१०।०१०च्	शृणु यत् कृतम् अस्माभिर् अश्वत्थामपुरोगमैः  
११,०१०।०११अ	अधर्मेण हतं श्रुत्वा भीमसेनेन ते सुतम्  
११,०१०।०११च्	सुप्तं शिबिरम् आविश्य पाण्डूनां कदनं कृतम्  
११,०१०।०१२अ	पाञ्चाला निहताः सर्वे धृष्टद्युम्नपुरोगमाः  
११,०१०।०१२च्	द्रुपदस्यात्मजाश् चैव द्रौपदेयाश् च पातिताः  
११,०१०।०१३अ	तथा विशसनं कृत्वा पुत्रशत्रुगणस्य ते  
११,०१०।०१३च्	प्राद्रवाम रणे स्थातुं न हि शक्यामहे त्रयः  
११,०१०।०१४अ	ते हि शूरा महेष्वासाः क्षिप्रम् एष्यन्ति पाण्डवाः  
११,०१०।०१४च्	अमर्षवशम् आपन्ना वैरं प्रतिजिहीर्षवः  
११,०१०।०१५अ	निहतान् आत्मजाञ् श्रुत्वा प्रमत्तान् पुरुषर्षभाः  
११,०१०।०१५च्	निनीषन्तः पदं शूराः क्षिप्रम् एव यशस्विनि  
११,०१०।०१६अ	पाण्डूनां किल्बिषं कृत्वा संस्थातुं नोत्सहामहे  
११,०१०।०१६च्	अनुजानीहि नो राज्ञि मा च शोके मनः कृथाः  
११,०१०।०१७अ	राजंस् त्वम् अनुजानीहि धैर्यम् आतिष्ठ चोत्तमम्  
११,०१०।०१७च्	निष्ठान्तं पश्य चापि त्वं क्षत्रधर्मं च केवलम्  
११,०१०।०१८अ	इत्य् एवम् उक्त्वा राजानं कृत्वा चाभिप्रदक्षिणम्  
११,०१०।०१८च्	कृपश् च कृतवर्मा च द्रोणपुत्रश् च भारत  
११,०१०।०१९अ	अवेक्षमाणा राजानं धृतराष्ट्रं मनीषिणम्  
११,०१०।०१९च्	गङ्गाम् अनु महात्मानस् तूर्णम् अश्वान् अचोदयन्  
११,०१०।०२०अ	अपक्रम्य तु ते राजन् सर्व एव महारथाः  
११,०१०।०२०च्	आमन्त्र्यान्योन्यम् उद्विग्नास् त्रिधा ते प्रययुस् ततः  
११,०१०।०२१अ	जगाम हास्तिनपुरं कृपः शारद्वतस् तदा  
११,०१०।०२१च्	स्वम् एव राष्ट्रं हार्दिक्यो द्रौणिर् व्यासाश्रमं ययौ  
११,०१०।०२२अ	एवं ते प्रययुर् वीरा वीक्षमाणाः परस्परम्  
११,०१०।०२२च्	भयार्ताः पाण्डुपुत्राणाम् आगस्कृत्वा महात्मनाम्  
११,०१०।०२३अ	समेत्य वीरा राजानं तदा त्व् अनुदिते रवौ  
११,०१०।०२३च्	विप्रजग्मुर् महाराज यथेच्छकम् अरिन्दमाः  
११,०१०।०२३द्*००३३_०१	समासाद्याथ वै द्रौणिं पाण्डुपुत्रा महारथाः  
११,०१०।०२३द्*००३३_०२	व्यजयन्त रणे राजन् विक्रम्य तदनन्तरम्  
११,०११।००१	वैशम्पायन उवाच  
११,०११।००१अ	हतेषु सर्वसैन्येषु धर्मराजो युधिष्ठिरः  
११,०११।००१च्	शुश्रुवे पितरं वृद्धं निर्यातं गजसाह्वयात्  
११,०११।००२अ	सो ऽभ्ययात् पुत्रशोकार्तः पुत्रशोकपरिप्लुतम्  
११,०११।००२च्	शोचमानो महाराज भ्रातृभिः सहितस् तदा  
११,०११।००३अ	अन्वीयमानो वीरेण दाशार्हेण महात्मना  
११,०११।००३च्	युयुधानेन च तथा तथैव च युयुत्सुना  
११,०११।००४अ	तम् अन्वगात् सुदुःखार्ता द्रौपदी शोककर्शिता  
११,०११।००४च्	सह पाञ्चालयोषिद्भिर् यास् तत्रासन् समागताः  
११,०११।००५अ	स गङ्गाम् अनु वृन्दानि स्त्रीणां भरतसत्तम  
११,०११।००५च्	कुररीणाम् इवार्तानां क्रोशन्तीनां ददर्श ह  
११,०११।००६अ	ताभिः परिवृतो राजा रुदतीभिः सहस्रशः  
११,०११।००६च्	ऊर्ध्वबाहुभिर् आर्ताभिर् ब्रुवतीभिः प्रियाप्रिये  
११,०११।००७अ	क्व नु धर्मज्ञता राज्ञः क्व नु साद्यानृशंसता  
११,०११।००७च्	यदावधीत् पितॄन् भ्रातॄन् गुरून् पुत्रान् सखीन् अपि  
११,०११।००८अ	घातयित्वा कथं द्रोणं भीष्मं चापि पितामहम्  
११,०११।००८च्	मनस् ते ऽभून् महाबाहो हत्वा चापि जयद्रथम्  
११,०११।००९अ	किं नु राज्येन ते कार्यं पितॄन् भ्रातॄन् अपश्यतः  
११,०११।००९च्	अभिमन्युं च दुर्धर्षं द्रौपदेयांश् च भारत  
११,०११।०१०अ	अतीत्य ता महाबाहुः क्रोशन्तीः कुररीर् इव  
११,०११।०१०च्	ववन्दे पितरं ज्येष्ठं धर्मराजो युधिष्ठिरः  
११,०११।०११अ	ततो ऽभिवाद्य पितरं धर्मेणामित्रकर्शनाः  
११,०११।०११च्	न्यवेदयन्त नामानि पाण्डवास् ते ऽपि सर्वशः  
११,०११।०१२अ	तम् आत्मजान्तकरणं पिता पुत्रवधार्दितः  
११,०११।०१२च्	अप्रीयमाणः शोकार्तः पाण्डवं परिषस्वजे  
११,०११।०१३अ	धर्मराजं परिष्वज्य सान्त्वयित्वा च भारत  
११,०११।०१३च्	दुष्टात्मा भीमम् अन्वैच्छद् दिधक्षुर् इव पावकः  
११,०११।०१४अ	स कोपपावकस् तस्य शोकवायुसमीरितः  
११,०११।०१४च्	भीमसेनमयं दावं दिधक्षुर् इव दृश्यते  
११,०११।०१५अ	तस्य सङ्कल्पम् आज्ञाय भीमं प्रत्य् अशुभं हरिः  
११,०११।०१५ब्*००३४_०१	पूर्वम् आनायिता राजन् कृष्णेनाक्लिष्टकर्मणा  
११,०११।०१५ब्*००३४_०२	दुर्योधनेन या पूर्वं कारिता प्रतिमायसी  
११,०११।०१५ब्*००३४_०३	योग्याभूमौ श्रमार्थाय भीमम् उद्दिश्य चेतसा  
११,०११।०१५च्	भीमम् आक्षिप्य पाणिभ्यां प्रददौ भीमम् आयसम्  
११,०११।०१६अ	प्राग् एव तु महाबुद्धिर् बुद्ध्वा तस्येङ्गितं हरिः  
११,०११।०१६च्	संविधानं महाप्राज्ञस् तत्र चक्रे जनार्दनः  
११,०११।०१७अ	तं तु गृह्यैव पाणिभ्यां भीमसेनम् अयस्मयम्  
११,०११।०१७च्	बभञ्ज बलवान् राजा मन्यमानो वृकोदरम्  
११,०११।०१८अ	नागायुतबलप्राणः स राजा भीमम् आयसम्  
११,०११।०१८च्	भङ्क्त्वा विमथितोरस्कः सुस्राव रुधिरं मुखात्  
११,०११।०१९अ	ततः पपात मेदिन्यां तथैव रुधिरोक्षितः  
११,०११।०१९च्	प्रपुष्पिताग्रशिखरः पारिजात इव द्रुमः  
११,०११।०२०अ	पर्यगृह्णत तं विद्वान् सूतो गावल्गणिस् तदा  
११,०११।०२०च्	मैवम् इत्य् अब्रवीच् चैनं शमयन् सान्त्वयन्न् इव  
११,०११।०२१अ	स तु कोपं समुत्सृज्य गतमन्युर् महामनाः  
११,०११।०२१च्	हा हा भीमेति चुक्रोश भूयः शोकसमन्वितः  
११,०११।०२२अ	तं विदित्वा गतक्रोधं भीमसेनवधार्दितम्  
११,०११।०२२च्	वासुदेवो वरः पुंसाम् इदं वचनम् अब्रवीत्  
११,०११।०२३अ	मा शुचो धृतराष्ट्र त्वं नैष भीमस् त्वया हतः  
११,०११।०२३च्	आयसी प्रतिमा ह्य् एषा त्वया राजन् निपातिता  
११,०११।०२४अ	त्वां क्रोधवशम् आपन्नं विदित्वा भरतर्षभ  
११,०११।०२४च्	मयापकृष्टः कौन्तेयो मृत्योर् दंष्ट्रान्तरं गतः  
११,०११।०२५अ	न हि ते राजशार्दूल बले तुल्यो ऽस्ति कश् चन  
११,०११।०२५च्	कः सहेत महाबाहो बाह्वोर् निग्रहणं नरः  
११,०११।०२६अ	यथान्तकम् अनुप्राप्य जीवन् कश् चिन् न मुच्यते  
११,०११।०२६च्	एवं बाह्वन्तरं प्राप्य तव जीवेन् न कश् चन  
११,०११।०२७अ	तस्मात् पुत्रेण या सा ते प्रतिमा कारितायसी  
११,०११।०२७च्	भीमस्य सेयं कौरव्य तवैवोपहृता मया  
११,०११।०२८अ	पुत्रशोकाभिसन्तापाद् धर्माद् अपहृतं मनः  
११,०११।०२८च्	तव राजेन्द्र तेन त्वं भीमसेनं जिघांससि  
११,०११।०२९अ	न च ते तत् क्षमं राजन् हन्यास् त्वं यद् वृकोदरम्  
११,०११।०२९च्	न हि पुत्रा महाराज जीवेयुस् ते कथं चन  
११,०११।०३०अ	तस्माद् यत् कृतम् अस्माभिर् मन्यमानैः क्षमं प्रति  
११,०११।०३०च्	अनुमन्यस्व तत् सर्वं मा च शोके मनः कृथाः  
११,०१२।००१	वैशम्पायन उवाच  
११,०१२।००१अ	तत एनम् उपातिष्ठञ् शौचार्थं परिचारकाः  
११,०१२।००१च्	कृतशौचं पुनश् चैनं प्रोवाच मधुसूदनः  
११,०१२।००२अ	राजन्न् अधीता वेदास् ते शास्त्राणि विविधानि च  
११,०१२।००२च्	श्रुतानि च पुराणानि राजधर्माश् च केवलाः  
११,०१२।००३अ	एवं विद्वान् महाप्राज्ञ नाकार्षीर् वचनं तदा  
११,०१२।००३अ*००३५_०१	**** **** समर्थः सन् बलाबले  
११,०१२।००३अ*००३५_०२	आत्मापराधात् कस्मात् त्वं कुरुषे कोपम् ईदृशम्  
११,०१२।००३अ*००३५_०३	उक्तवांस् त्वां तदैवाहं भीष्मद्रोणौ च भारत  
११,०१२।००३अ*००३५_०४	विदुरः सञ्जयश् चैव त्वं तु राजन् न तत् कृथाः  
११,०१२।००३अ*००३५_०५	स वार्यमाणो नास्माकं  
११,०१२।००३च्	पाण्डवान् अधिकाञ् जानन् बले शौर्ये च कौरव  
११,०१२।००४अ	राजा हि यः स्थिरप्रज्ञः स्वयं दोषान् अवेक्षते  
११,०१२।००४च्	देशकालविभागं च परं श्रेयः स विन्दति  
११,०१२।००५अ	उच्यमानं च यः श्रेयो गृह्णीते नो हिताहिते  
११,०१२।००५च्	आपदं समनुप्राप्य स शोचत्य् अनये स्थितः  
११,०१२।००६अ	ततो ऽन्यवृत्तम् आत्मानं समवेक्षस्व भारत  
११,०१२।००६च्	राजंस् त्वं ह्य् अविधेयात्मा दुर्योधनवशे स्थितः  
११,०१२।००७अ	आत्मापराधाद् आयस्तस् तत् किं भीमं जिघांससि  
११,०१२।००७च्	तस्मात् संयच्छ कोपं त्वं स्वम् अनुस्मृत्य दुष्कृतम्  
११,०१२।००८अ	यस् तु तां स्पर्धया क्षुद्रः पाञ्चालीम् आनयत् सभाम्  
११,०१२।००८च्	स हतो भीमसेनेन वैरं प्रतिचिकीर्षता  
११,०१२।००९अ	आत्मनो ऽतिक्रमं पश्य पुत्रस्य च दुरात्मनः  
११,०१२।००९च्	यद् अनागसि पाण्डूनां परित्यागः परन्तप  
११,०१२।०१०अ	एवम् उक्तः स कृष्णेन सर्वं सत्यं जनाधिप  
११,०१२।०१०च्	उवाच देवकीपुत्रं धृतराष्ट्रो महीपतिः  
११,०१२।०११अ	एवम् एतन् महाबाहो यथा वदसि माधव  
११,०१२।०११च्	पुत्रस्नेहस् तु धर्मात्मन् धैर्यान् मां समचालयत्  
११,०१२।०१२अ	दिष्ट्या तु पुरुषव्याघ्रो बलवान् सत्यविक्रमः  
११,०१२।०१२च्	त्वद्गुप्तो नागमत् कृष्ण भीमो बाह्वन्तरं मम  
११,०१२।०१३अ	इदानीं त्व् अहम् एकाग्रो गतमन्युर् गतज्वरः  
११,०१२।०१३च्	मध्यमं पाण्डवं वीरं स्प्रष्टुम् इच्छामि केशव  
११,०१२।०१४अ	हतेषु पार्थिवेन्द्रेषु पुत्रेषु निहतेषु च  
११,०१२।०१४च्	पाण्डुपुत्रेषु मे शर्म प्रीतिश् चाप्य् अवतिष्ठते  
११,०१२।०१५अ	ततः स भीमं च धनञ्जयं च; माद्र्याश् च पुत्रौ पुरुषप्रवीरौ  
११,०१२।०१५च्	पस्पर्श गात्रैः प्ररुदन् सुगात्रान्; आश्वास्य कल्याणम् उवाच चैनान्  
११,०१३।००१	वैशम्पायन उवाच  
११,०१३।००१अ	धृतराष्ट्राभ्यनुज्ञातास् ततस् ते कुरुपुङ्गवाः  
११,०१३।००१च्	अभ्ययुर् भ्रातरः सर्वे गान्धारीं सहकेशवाः  
११,०१३।००२अ	ततो ज्ञात्वा हतामित्रं धर्मराजं युधिष्ठिरम्  
११,०१३।००२च्	गान्धारी पुत्रशोकार्ता शप्तुम् ऐच्छद् अनिन्दिता  
११,०१३।००३अ	तस्याः पापम् अभिप्रायं विदित्वा पाण्डवान् प्रति  
११,०१३।००३च्	ऋषिः सत्यवतीपुत्रः प्राग् एव समबुध्यत  
११,०१३।००४अ	स गङ्गायाम् उपस्पृश्य पुण्यगन्धं पयः शुचि  
११,०१३।००४च्	तं देशम् उपसम्पेदे परमर्षिर् मनोजवः  
११,०१३।००५अ	दिव्येन चक्षुषा पश्यन् मनसानुद्धतेन च  
११,०१३।००५च्	सर्वप्राणभृतां भावं स तत्र समबुध्यत  
११,०१३।००६अ	स स्नुषाम् अब्रवीत् काले कल्यवादी महातपाः  
११,०१३।००६च्	शापकालम् अवाक्षिप्य शमकालम् उदीरयन्  
११,०१३।००७अ	न कोपः पाण्डवे कार्यो गान्धारि शमम् आप्नुहि  
११,०१३।००७च्	रजो निगृह्यताम् एतच् छृणु चेदं वचो मम  
११,०१३।००८अ	उक्तास्य् अष्टादशाहानि पुत्रेण जयम् इच्छता  
११,०१३।००८च्	शिवम् आशास्स्व मे मातर् युध्यमानस्य शत्रुभिः  
११,०१३।००९अ	सा तथा याच्यमाना त्वं काले काले जयैषिणा  
११,०१३।००९च्	उक्तवत्य् असि गान्धारि यतो धर्मस् ततो जयः  
११,०१३।०१०अ	न चाप्य् अतीतां गान्धारि वाचं ते वितथाम् अहम्  
११,०१३।०१०ब्*००३६_०१	वाचा व्यतीते मा क्रोधे मनः कुरु यशस्विनि  
११,०१३।०१०च्	स्मरामि भाषमाणायास् तथा प्रणिहिता ह्य् असि  
११,०१३।०१०द्*००३७_०१	स्वैरेष्व् अपि च कल्याणि स्मरामि सुबलात्मजे  
११,०१३।०१०द्*००३८_०१	विग्रहे तुमुले राज्ञां गत्वा पारम् असंशयम्  
११,०१३।०१०द्*००३८_०२	जितं पाण्डुसुतैर् युद्धे नूनं धर्मस् ततो ऽधिकः  
११,०१३।०१०द्*००३९_०१	क्षमाशीला पुरा भूत्वा साद्य न क्षमसे कथम्  
११,०१३।०१०द्*००३९_०२	अधर्मं जहि धर्मज्ञे यतो धर्मस् ततो जयः  
११,०१३।०११अ	सा त्वं धर्मं परिस्मृत्य वाचा चोक्त्वा मनस्विनि  
११,०१३।०११च्	कोपं संयच्छ गान्धारि मैवं भूः सत्यवादिनि  
११,०१३।०१२	गान्धार्य् उवाच  
११,०१३।०१२अ	भगवन् नाभ्यसूयामि नैतान् इच्छामि नश्यतः  
११,०१३।०१२च्	पुत्रशोकेन तु बलान् मनो विह्वलतीव मे  
११,०१३।०१३अ	यथैव कुन्त्या कौन्तेया रक्षितव्यास् तथा मया  
११,०१३।०१३च्	यथैव धृतराष्ट्रेण रक्षितव्यास् तथा मया  
११,०१३।०१४अ	दुर्योधनापराधेन शकुनेः सौबलस्य च  
११,०१३।०१४च्	कर्णदुःशासनाभ्यां च वृत्तो ऽयं कुरुसङ्क्षयः  
११,०१३।०१५अ	नापराध्यति बीभत्सुर् न च पार्थो वृकोदरः  
११,०१३।०१५च्	नकुलः सहदेवो वा नैव जातु युधिष्ठिरः  
११,०१३।०१६अ	युध्यमाना हि कौरव्याः कृन्तमानाः परस्परम्  
११,०१३।०१६च्	निहताः सहिताश् चान्यैस् तत्र नास्त्य् अप्रियं मम  
११,०१३।०१७अ	यत् तु कर्माकरोद् भीमो वासुदेवस्य पश्यतः  
११,०१३।०१७च्	दुर्योधनं समाहूय गदायुद्धे महामनाः  
११,०१३।०१८अ	शिक्षयाभ्यधिकं ज्ञात्वा चरन्तं बहुधा रणे  
११,०१३।०१८च्	अधो नाभ्यां प्रहृतवांस् तन् मे कोपम् अवर्धयत्  
११,०१३।०१९अ	कथं नु धर्मं धर्मज्ञैः समुद्दिष्टं महात्मभिः  
११,०१३।०१९च्	त्यजेयुर् आहवे शूराः प्राणहेतोः कथं चन  
११,०१४।००१	वैशम्पायन उवाच  
११,०१४।००१अ	तच् छ्रुत्वा वचनं तस्या भीमसेनो ऽथ भीतवत्  
११,०१४।००१च्	गान्धारीं प्रत्युवाचेदं वचः सानुनयं तदा  
११,०१४।००२अ	अधर्मो यदि वा धर्मस् त्रासात् तत्र मया कृतः  
११,०१४।००२च्	आत्मानं त्रातुकामेन तन् मे त्वं क्षन्तुम् अर्हसि  
११,०१४।००३अ	न हि युद्धेन पुत्रस् ते धर्मेण स महाबलः  
११,०१४।००३च्	शक्यः केन चिद् उद्यन्तुम् अतो विषमम् आचरम्  
११,०१४।००३द्*००४०_०१	अधर्मेण जितः पूर्वं तेन चापि युधिष्ठिरः  
११,०१४।००३द्*००४०_०२	निकृताश् च सदैव स्म ततो विषमम् आचरम्  
११,०१४।००४अ	सैन्यस्यैको ऽवशिष्टो ऽयं गदायुद्धे च वीर्यवान्  
११,०१४।००४च्	मां हत्वा न हरेद् राज्यम् इति चैतत् कृतं मया  
११,०१४।००५अ	राजपुत्रीं च पाञ्चालीम् एकवस्त्रां रजस्वलाम्  
११,०१४।००५च्	भवत्या विदितं सर्वम् उक्तवान् यत् सुतस् तव  
११,०१४।००६अ	सुयोधनम् असङ्गृह्य न शक्या भूः ससागरा  
११,०१४।००६च्	केवला भोक्तुम् अस्माभिर् अतश् चैतत् कृतं मया  
११,०१४।००७अ	तच् चाप्य् अप्रियम् अस्माकं पुत्रस् ते समुपाचरत्  
११,०१४।००७च्	द्रौपद्या यत् सभामध्ये सव्यम् ऊरुम् अदर्शयत्  
११,०१४।००८अ	तत्रैव वध्यः सो ऽस्माकं दुराचारो ऽम्ब ते सुतः  
११,०१४।००८च्	धर्मराजाज्ञया चैव स्थिताः स्म समये तदा  
११,०१४।००९अ	वैरम् उद्धुक्षितं राज्ञि पुत्रेण तव तन् महत्  
११,०१४।००९च्	क्लेशिताश् च वने नित्यं तत एतत् कृतं मया  
११,०१४।०१०अ	वैरस्यास्य गतः पारं हत्वा दुर्योधनं रणे  
११,०१४।०१०च्	राज्यं युधिष्ठिरः प्राप्तो वयं च गतमन्यवः  
११,०१४।०११	गान्धार्य् उवाच  
११,०१४।०११अ	न तस्यैष वधस् तात यत् प्रशंससि मे सुतम्  
११,०१४।०११च्	कृतवांश् चापि तत् सर्वं यद् इदं भाषसे मयि  
११,०१४।०१२अ	हताश्वे नकुले यत् तद् वृषसेनेन भारत  
११,०१४।०१२च्	अपिबः शोणितं सङ्ख्ये दुःशासनशरीरजम्  
११,०१४।०१३अ	सद्भिर् विगर्हितं घोरम् अनार्यजनसेवितम्  
११,०१४।०१३च्	क्रूरं कर्माकरोः कस्मात् तद् अयुक्तं वृकोदर  
११,०१४।०१४	भीमसेन उवाच  
११,०१४।०१४अ	अन्यस्यापि न पातव्यं रुधिरं किं पुनः स्वकम्  
११,०१४।०१४च्	यथैवात्मा तथा भ्राता विशेषो नास्ति कश् चन  
११,०१४।०१५अ	रुधिरं न व्यतिक्रामद् दन्तोष्ठं मे ऽम्ब मा शुचः  
११,०१४।०१५च्	वैवस्वतस् तु तद् वेद हस्तौ मे रुधिरोक्षितौ  
११,०१४।०१५द्*००४१_०१	मा कृथा हृदि तन् मातर् न तत् पीतं मयानघे  
११,०१४।०१६अ	हताश्वं नकुलं दृष्ट्वा वृषसेनेन संयुगे  
११,०१४।०१६च्	भ्रातॄणां सम्प्रहृष्टानां त्रासः सञ्जनितो मया  
११,०१४।०१६द्*००४२_०१	यत् तु सञ्ज्ञाम् अकरवं पिबाम्य् असृग् अहं रुषा  
११,०१४।०१६द्*००४२_०२	दन्तोष्ठं नाभिचक्राम रुधिरं मे च मा शुचः  
११,०१४।०१६द्*००४२_०३	नासृक् पातुं त्वया शक्यं मम सङ्ग्राममूर्धनि  
११,०१४।०१६द्*००४२_०४	वृथा गर्जसि मूढस् त्वं निस्तोयस् तोयदो यथा  
११,०१४।०१६द्*००४२_०५	तद् एवं ब्रुवमाणस्य तव सूनो ऽल्पचेतसः (सिच्)  
११,०१४।०१६द्*००४२_०६	विभिद्य हृदयं पीतं राक्षस्या मम भार्यया  
११,०१४।०१६द्*००४३_०१	न प्रतिज्ञाम् अकरवं पिबाम्य् असृग् अरेर् इति  
११,०१४।०१७अ	केशपक्षपरामर्शे द्रौपद्या द्यूतकारिते  
११,०१४।०१७च्	क्रोधाद् यद् अब्रुवं चाहं तच् च मे हृदि वर्तते  
११,०१४।०१८अ	क्षत्रधर्माच् च्युतो राज्ञि भवेयं शास्वतीः समाः  
११,०१४।०१८च्	प्रतिज्ञां ताम् अनिस्तीर्य ततस् तत् कृतवान् अहम्  
११,०१४।०१९अ	न माम् अर्हसि गान्धारि दोषेण परिशङ्कितुम्  
११,०१४।०१९च्	अनिगृह्य पुरा पुत्रान् अस्मास्व् अनपकारिषु  
११,०१४।०१९द्*००४४_०१	अधुना किं तु दोषेण परिशङ्कितुम् अर्हसि  
११,०१४।०२०	गान्धार्य् उवाच  
११,०१४।०२०अ	वृद्धस्यास्य शतं पुत्रान् निघ्नंस् त्वम् अपराजितः  
११,०१४।०२०च्	कस्मान् न शेषयः कं चिद् येनाल्पम् अपराधितम्  
११,०१४।०२१अ	सन्तानम् आवयोस् तात वृद्धयोर् हृतराज्ययोः  
११,०१४।०२१च्	कथम् अन्धद्वयस्यास्य यष्टिर् एका न वर्जिता  
११,०१४।०२२अ	शेषे ह्य् अवस्थिते तात पुत्राणाम् अन्तके त्वयि  
११,०१४।०२२च्	न मे दुःखं भवेद् एतद् यदि त्वं धर्मम् आचरः  
११,०१५।००१	वैशम्पायन उवाच  
११,०१५।००१अ	एवम् उक्त्वा तु गान्धारी युधिष्ठिरम् अपृच्छत  
११,०१५।००१च्	क्व स राजेति सक्रोधा पुत्रपौत्रवधार्दिता  
११,०१५।००२अ	ताम् अभ्यगच्छद् राजेन्द्रो वेपमानः कृताञ्जलिः  
११,०१५।००२च्	युधिष्ठिर इदं चैनां मधुरं वाक्यम् अब्रवीत्  
११,०१५।००३अ	पुत्रहन्ता नृशंसो ऽहं तव देवि युधिष्ठिरः  
११,०१५।००३च्	शापार्हः पृथिवीनाशे हेतुभूतः शपस्व माम्  
११,०१५।००४अ	न हि मे जीवितेनार्थो न राज्येन धनेन वा  
११,०१५।००४च्	तादृशान् सुहृदो हत्वा मूढस्यास्य सुहृद्द्रुहः  
११,०१५।००५अ	तम् एवंवादिनं भीतं सन्निकर्षगतं तदा  
११,०१५।००५च्	नोवाच किं चिद् गान्धारी निःश्वासपरमा भृशम्  
११,०१५।००६अ	तस्यावनतदेहस्य पादयोर् निपतिष्यतः  
११,०१५।००६च्	युधिष्ठिरस्य नृपतेर् धर्मज्ञा धर्मदर्शिनी  
११,०१५।००६ए	अङ्गुल्यग्राणि ददृशे देवी पट्टान्तरेण सा  
११,०१५।००७अ	ततः स कुनकीभूतो दर्शनीयनखो नृपः  
११,०१५।००७च्	तं दृष्ट्वा चार्जुनो ऽगच्छद् वासुदेवस्य पृष्ठतः  
११,०१५।००८अ	एवं सञ्चेष्टमानांस् तान् इतश् चेतश् च भारत  
११,०१५।००८च्	गान्धारी विगतक्रोधा सान्त्वयाम् आस मातृवत्  
११,०१५।००९अ	तया ते समनुज्ञाता मातरं वीरमातरम्  
११,०१५।००९च्	अभ्यगच्छन्त सहिताः पृथां पृथुलवक्षसः  
११,०१५।०१०अ	चिरस्य दृष्ट्वा पुत्रान् सा पुत्राधिभिर् अभिप्लुता  
११,०१५।०१०च्	बाष्पम् आहारयद् देवी वस्त्रेणावृत्य वै मुखम्  
११,०१५।०११अ	ततो बाष्पं समुत्सृज्य सह पुत्रैस् तथा पृथा  
११,०१५।०११च्	अपश्यद् एताञ् शस्त्रौघैर् बहुधा परिविक्षतान्  
११,०१५।०१२अ	सा तान् एकैकशः पुत्रान् संस्पृशन्ती पुनः पुनः  
११,०१५।०१२च्	अन्वशोचन्त दुःखार्ता द्रौपदीं च हतात्मजाम्  
११,०१५।०१२ए	रुदतीम् अथ पाञ्चालीं ददर्श पतितां भुवि  
११,०१५।०१३	द्रौपद्य् उवाच  
११,०१५।०१३अ	आर्ये पौत्राः क्व ते सर्वे सौभद्रसहिता गताः  
११,०१५।०१३च्	न त्वां ते ऽद्याभिगच्छन्ति चिरदृष्टां तपस्विनीम्  
११,०१५।०१३ए	किं नु राज्येन वै कार्यं विहीनायाः सुतैर् मम  
११,०१५।०१४	वैशम्पायन उवाच  
११,०१५।०१४अ	तां समाश्वासयाम् आस पृथा पृथुललोचना  
११,०१५।०१४च्	उत्थाप्य याज्ञसेनीं तु रुदतीं शोककर्शिताम्  
११,०१५।०१५अ	तयैव सहिता चापि पुत्रैर् अनुगता पृथा  
११,०१५।०१५च्	अभ्यगच्छत गान्धारीम् आर्ताम् आर्ततरा स्वयम्  
११,०१५।०१६अ	ताम् उवाचाथ गान्धारी सह वध्वा यशस्विनीम्  
११,०१५।०१६च्	मैवं पुत्रीति शोकार्ता पश्य माम् अपि दुःखिताम्  
११,०१५।०१७अ	मन्ये लोकविनाशो ऽयं कालपर्यायचोदितः  
११,०१५।०१७च्	अवश्यभावी सम्प्राप्तः स्वभावाल् लोमहर्षणः  
११,०१५।०१८अ	इदं तत् समनुप्राप्तं विदुरस्य वचो महत्  
११,०१५।०१८च्	असिद्धानुनये कृष्णे यद् उवाच महामतिः  
११,०१५।०१९अ	तस्मिन्न् अपरिहार्ये ऽर्थे व्यतीते च विशेषतः  
११,०१५।०१९च्	मा शुचो न हि शोच्यास् ते सङ्ग्रामे निधनं गताः  
११,०१५।०२०अ	यथैव त्वं तथैवाहं को वा माश्वासयिष्यति  
११,०१५।०२०च्	ममैव ह्य् अपराधेन कुलम् अग्र्यं विनाशितम्  
११,०१६।००१	वैशम्पायन उवाच  
११,०१६।००१अ	एवम् उक्त्वा तु गान्धारी कुरूणाम् आविकर्तनम्  
११,०१६।००१च्	अपश्यत् तत्र तिष्ठन्ती सर्वं दिव्येन चक्षुषा  
११,०१६।००२अ	पतिव्रता महाभागा समानव्रतचारिणी  
११,०१६।००२च्	उग्रेण तपसा युक्ता सततं सत्यवादिनी  
११,०१६।००३अ	वरदानेन कृष्णस्य महर्षेः पुण्यकर्मणः  
११,०१६।००३च्	दिव्यज्ञानबलोपेता विविधं पर्यदेवयत्  
११,०१६।००४अ	ददर्श सा बुद्धिमती दूराद् अपि यथान्तिके  
११,०१६।००४च्	रणाजिरं नृवीराणाम् अद्भुतं लोमहर्षणम्  
११,०१६।००५अ	अस्थिकेशपरिस्तीर्णं शोणितौघपरिप्लुतम्  
११,०१६।००५च्	शरीरैर् बहुसाहस्रैर् विनिकीर्णं समन्ततः  
११,०१६।००६अ	गजाश्वरथयोधानाम् आवृतं रुधिराविलैः  
११,०१६।००६च्	शरीरैर् अशिरस्कैश् च विदेहैश् च शिरोगणैः  
११,०१६।००७अ	गजाश्वनरवीराणां निःसत्त्वैर् अभिसंवृतम्  
११,०१६।००७च्	सृगालबडकाकोलकङ्ककाकनिषेवितम्  
११,०१६।००८अ	रक्षसां पुरुषादानां मोदनं कुरराकुलम्  
११,०१६।००८च्	अशिवाभिः शिवाभिश् च नादितं गृध्रसेवितम्  
११,०१६।००९अ	ततो व्यासाभ्यनुज्ञातो धृतराष्ट्रो महीपतिः  
११,०१६।००९च्	पाण्डुपुत्राश् च ते सर्वे युधिष्ठिरपुरोगमाः  
११,०१६।०१०अ	वासुदेवं पुरस्कृत्य हतबन्धुं च पार्थिवम्  
११,०१६।०१०च्	कुरुस्त्रियः समासाद्य जग्मुर् आयोधनं प्रति  
११,०१६।०११अ	समासाद्य कुरुक्षेत्रं ताः स्त्रियो निहतेश्वराः  
११,०१६।०११च्	अपश्यन्त हतांस् तत्र पुत्रान् भ्रातॄन् पितॄन् पतीन्  
११,०१६।०१२अ	क्रव्यादैर् भक्ष्यमाणान् वै गोमायुबडवायसैः  
११,०१६।०१२च्	भूतैः पिशाचै रक्षोभिर् विविधैश् च निशाचरैः  
११,०१६।०१३अ	रुद्राक्रीडनिभं दृष्ट्वा तदा विशसनं स्त्रियः  
११,०१६।०१३च्	महार्हेभ्यो ऽथ यानेभ्यो विक्रोशन्त्यो निपेतिरे  
११,०१६।०१४अ	अदृष्टपूर्वं पश्यन्त्यो दुःखार्ता भरतस्त्रियः  
११,०१६।०१४च्	शरीरेष्व् अस्खलन्न् अन्या न्यपतंश् चापरा भुवि  
११,०१६।०१५अ	श्रान्तानां चाप्य् अनाथानां नासीत् का चन चेतना  
११,०१६।०१५च्	पाञ्चालकुरुयोषाणां कृपणं तद् अभून् महत्  
११,०१६।०१६अ	दुःखोपहतचित्ताभिः समन्ताद् अनुनादितम्  
११,०१६।०१६च्	दृष्ट्वायोधनम् अत्युग्रं धर्मज्ञा सुबलात्मजा  
११,०१६।०१७अ	ततः सा पुण्डरीकाक्षम् आमन्त्र्य पुरुषोत्तमम्  
११,०१६।०१७च्	कुरूणां वैशसं दृष्ट्वा दुःखाद् वचनम् अब्रवीत्  
११,०१६।०१८अ	पश्यैताः पुण्डरीकाक्ष स्नुषा मे निहतेश्वराः  
११,०१६।०१८च्	प्रकीर्णकेशाः क्रोशन्तीः कुररीर् इव माधव  
११,०१६।०१९अ	अमूस् त्व् अभिसमागम्य स्मरन्त्यो भरतर्षभान्  
११,०१६।०१९च्	पृथग् एवाभ्यधावन्त पुत्रान् भ्रातॄन् पितॄन् पतीन्  
११,०१६।०२०अ	वीरसूभिर् महाबाहो हतपुत्राभिर् आवृतम्  
११,०१६।०२०च्	क्व चिच् च वीरपत्नीभिर् हतवीराभिर् आकुलम्  
११,०१६।०२१अ	शोभितं पुरुषव्याघ्रैर् भीष्मकर्णाभिमन्युभिः  
११,०१६।०२१च्	द्रोणद्रुपदशल्यैश् च ज्वलद्भिर् इव पावकैः  
११,०१६।०२२अ	काञ्चनैः कवचैर् निष्कैर् मणिभिश् च महात्मनाम्  
११,०१६।०२२च्	अङ्गदैर् हस्तकेयूरैः स्रग्भिश् च समलङ्कृतम्  
११,०१६।०२३अ	वीरबाहुविसृष्टाभिः शक्तिभिः परिघैर् अपि  
११,०१६।०२३च्	खड्गैश् च विमलैस् तीक्ष्णैः सशरैश् च शरासनैः  
११,०१६।०२४अ	क्रव्यादसङ्घैर् मुदितैस् तिष्ठद्भिः सहितैः क्व चित्  
११,०१६।०२४च्	क्व चिद् आक्रीडमानैश् च शयानैर् अपरैः क्व चित्  
११,०१६।०२५अ	एतद् एवंविधं वीर सम्पश्यायोधनं विभो  
११,०१६।०२५ब्*००४५_०१	त्वया तु साधितं कर्म पुष्कराक्ष महाद्युते  
११,०१६।०२५च्	पश्यमाना च दह्यामि शोकेनाहं जनार्दन  
११,०१६।०२६अ	पाञ्चालानां कुरूणां च विनाशं मधुसूदन  
११,०१६।०२६च्	पञ्चानाम् इव भूतानां नाहं वधम् अचिन्तयम्  
११,०१६।०२७अ	तान् सुपर्णाश् च गृध्राश् च निष्कर्षन्त्य् असृगुक्षितान्  
११,०१६।०२७च्	निगृह्य कवचेषूग्रा भक्षयन्ति सहस्रशः  
११,०१६।०२८अ	जयद्रथस्य कर्णस्य तथैव द्रोणभीष्मयोः  
११,०१६।०२८च्	अभिमन्योर् विनाशं च कश् चिन्तयितुम् अर्हति  
११,०१६।०२९अ	अवध्यकल्पान् निहतान् दृष्ट्वाहं मधुसूदन  
११,०१६।०२९च्	गृध्रकङ्कबडश्येनश्वसृगालादनीकृतान्  
११,०१६।०३०अ	अमर्षवशम् आपन्नान् दुर्योधनवशे स्थितान्  
११,०१६।०३०च्	पश्येमान् पुरुषव्याघ्रान् संशान्तान् पावकान् इव  
११,०१६।०३१अ	शयनान्य् उचिताः सर्वे मृदूनि विमलानि च  
११,०१६।०३१च्	विपन्नास् ते ऽद्य वसुधां विवृताम् अधिशेरते  
११,०१६।०३२अ	बन्दिभिः सततं काले स्तुवद्भिर् अभिनन्दिताः  
११,०१६।०३२च्	शिवानाम् अशिवा घोराः शृण्वन्ति विविधा गिरः  
११,०१६।०३३अ	ये पुरा शेरते वीराः शयनेषु यशस्विनः  
११,०१६।०३३च्	चन्दनागुरुदिग्धाङ्गास् ते ऽद्य पांसुषु शेरते  
११,०१६।०३४अ	तेषाम् आभरणान्य् एते गृध्रगोमायुवायसाः  
११,०१६।०३४च्	आक्षिपन्त्य् अशिवा घोरा विनदन्तः पुनः पुनः  
११,०१६।०३५अ	चापानि विशिखान् पीतान् निस्त्रिंशान् विमला गदाः  
११,०१६।०३५च्	युद्धाभिमानिनः प्रीता जीवन्त इव बिभ्रति  
११,०१६।०३६अ	सुरूपवर्णा बहवः क्रव्यादैर् अवघट्टिताः  
११,०१६।०३६च्	ऋषभप्रतिरूपाक्षाः शेरते हरितस्रजः  
११,०१६।०३७अ	अपरे पुनर् आलिङ्ग्य गदाः परिघबाहवः  
११,०१६।०३७च्	शेरते ऽभिमुखाः शूरा दयिता इव योषितः  
११,०१६।०३८अ	बिभ्रतः कवचान्य् अन्ये विमलान्य् आयुधानि च  
११,०१६।०३८च्	न धर्षयन्ति क्रव्यादा जीवन्तीति जनार्दन  
११,०१६।०३९अ	क्रव्यादैः कृष्यमाणानाम् अपरेषां महात्मनाम्  
११,०१६।०३९च्	शातकौम्भ्यः स्रजश् चित्रा विप्रकीर्णाः समन्ततः  
११,०१६।०४०अ	एते गोमायवो भीमा निहतानां यशस्विनाम्  
११,०१६।०४०च्	कण्ठान्तरगतान् हारान् आक्षिपन्ति सहस्रशः  
११,०१६।०४१अ	सर्वेष्व् अपररात्रेषु यान् अनन्दन्त बन्दिनः  
११,०१६।०४१च्	स्तुतिभिश् च परार्ध्याभिर् उपचारैश् च शिक्षिताः  
११,०१६।०४२अ	तान् इमाः परिदेवन्ति दुःखार्ताः परमाङ्गनाः  
११,०१६।०४२च्	कृपणं वृष्णिशार्दूल दुःखशोकार्दिता भृशम्  
११,०१६।०४३अ	रक्तोत्पलवनानीव विभान्ति रुचिराणि वै  
११,०१६।०४३च्	मुखानि परमस्त्रीणां परिशुष्काणि केशव  
११,०१६।०४४अ	रुदितोपरता ह्य् एता ध्यायन्त्यः सम्परिप्लुताः  
११,०१६।०४४च्	कुरुस्त्रियो ऽभिगच्छन्ति तेन तेनैव दुःखिताः  
११,०१६।०४५अ	एतान्य् आदित्यवर्णानि तपनीयनिभानि च  
११,०१६।०४५च्	रोषरोदनताम्राणि वक्त्राणि कुरुयोषिताम्  
११,०१६।०४५द्*००४६_०१	श्यामानां वरवर्णानां गौरीणाम् एकवाससाम्  
११,०१६।०४५द्*००४६_०२	दुर्योधनवरस्त्रीणां पश्य वृन्दानि केशव  
११,०१६।०४५द्*००४६_०३	अश्रुलालाम्बुभिः सिक्तं सिक्तं शीकरवारिभिः  
११,०१६।०४५द्*००४६_०४	दुर्योधनवरस्त्रीणां सिच्यते नयनाम्बुभिः  
११,०१६।०४६अ	आसाम् अपरिपूर्णार्थं निशम्य परिदेवितम्  
११,०१६।०४६च्	इतरेतरसङ्क्रन्दान् न विजानन्ति योषितः  
११,०१६।०४७अ	एता दीर्घम् इवोच्छ्वस्य विक्रुश्य च विलप्य च  
११,०१६।०४७च्	विस्पन्दमाना दुःखेन वीरा जहति जीवितम्  
११,०१६।०४८अ	बह्व्यो दृष्ट्वा शरीराणि क्रोशन्ति विलपन्ति च  
११,०१६।०४८च्	पाणिभिश् चापरा घ्नन्ति शिरांसि मृदुपाणयः  
११,०१६।०४९अ	शिरोभिः पतितैर् हस्तैः सर्वाङ्गैर् यूथशः कृतैः  
११,०१६।०४९च्	इतरेतरसम्पृक्तैर् आकीर्णा भाति मेदिनी  
११,०१६।०५०अ	विशिरस्कान् अथो कायान् दृष्ट्वा घोराभिनन्दिनः  
११,०१६।०५०च्	मुह्यन्त्य् अनुचिता नार्यो विदेहानि शिरांसि च  
११,०१६।०५१अ	शिरः कायेन सन्धाय प्रेक्षमाणा विचेतसः  
११,०१६।०५१च्	अपश्यन्त्यो परं तत्र नेदम् अस्येति दुःखिताः  
११,०१६।०५२अ	बाहूरुचरणान् अन्यान् विशिखोन्मथितान् पृथक्  
११,०१६।०५२च्	सन्दधत्यो ऽसुखाविष्टा मूर्छन्त्य् एताः पुनः पुनः  
११,०१६।०५३अ	उत्कृत्तशिरसश् चान्यान् विजग्धान् मृगपक्षिभिः  
११,०१६।०५३च्	दृष्ट्वा काश् चिन् न जानन्ति भर्तॄन् भरतयोषितः  
११,०१६।०५४अ	पाणिभिश् चापरा घ्नन्ति शिरांसि मधुसूदन  
११,०१६।०५४च्	प्रेक्ष्य भ्रातॄन् पितॄन् पुत्रान् पतींश् च निहतान् परैः  
११,०१६।०५५अ	बाहुभिश् च सखड्गैश् च शिरोभिश् च सकुण्डलैः  
११,०१६।०५५च्	अगम्यकल्पा पृथिवी मांसशोणितकर्दमा  
११,०१६।०५५द्*००४७_०१	बभूव भरतश्रेष्ठ प्राणिभिर् गतजीवितैः  
११,०१६।०५६अ	न दुःखेषूचिताः पूर्वं दुःखं गाहन्त्य् अनिन्दिताः  
११,०१६।०५६च्	भ्रातृभिः पितृभिः पुत्रैर् उपकीर्णां वसुन्धराम्  
११,०१६।०५७अ	यूथानीव किशोरीणां सुकेशीनां जनार्दन  
११,०१६।०५७च्	स्नुषाणां धृतराष्ट्रस्य पश्य वृन्दान्य् अनेकशः  
११,०१६।०५८अ	अतो दुःखतरं किं नु केशव प्रतिभाति मे  
११,०१६।०५८च्	यद् इमाः कुर्वते सर्वा रूपम् उच्चावचं स्त्रियः  
११,०१६।०५९अ	नूनम् आचरितं पापं मया पूर्वेषु जन्मसु  
११,०१६।०५९च्	या पश्यामि हतान् पुत्रान् पौत्रान् भ्रातॄंश् च केशव  
११,०१६।०५९ए	एवम् आर्ता विलपती ददर्श निहतं सुतम्  
११,०१६।०५९ए*००४८_०१	**** **** समाभाष्य जनार्दनम्  
११,०१६।०५९ए*००४८_०२	गान्धारी पुत्रशोकार्ता  
११,०१६।०५९ए*००४९_०१	**** **** गान्धारी दुःखकर्शिता  
११,०१६।०५९ए*००४९_०२	शयानं वीरशयने  
११,०१७।००१	वैशम्पायन उवाच  
११,०१७।००१अ	ततो दुर्योधनं दृष्ट्वा गान्धारी शोककर्शिता  
११,०१७।००१च्	सहसा न्यपतद् भूमौ छिन्नेव कदली वने  
११,०१७।००२अ	सा तु लब्ध्वा पुनः सञ्ज्ञां विक्रुश्य च पुनः पुनः  
११,०१७।००२च्	दुर्योधनम् अभिप्रेक्ष्य शयानं रुधिरोक्षितम्  
११,०१७।००३अ	परिष्वज्य च गान्धारी कृपणं पर्यदेवयत्  
११,०१७।००३च्	हा हा पुत्रेति शोकार्ता विललापाकुलेन्द्रिया  
११,०१७।००४अ	सुगूढजत्रु विपुलं हारनिष्कनिषेवितम्  
११,०१७।००४च्	वारिणा नेत्रजेनोरः सिञ्चन्ती शोकतापिता  
११,०१७।००४ए	समीपस्थं हृषीकेशम् इदं वचनम् अब्रवीत्  
११,०१७।००५अ	उपस्थिते ऽस्मिन् सङ्ग्रामे ज्ञातीनां सङ्क्षये विभो  
११,०१७।००५च्	माम् अयं प्राह वार्ष्णेय प्राञ्जलिर् नृपसत्तमः  
११,०१७।००५ए	अस्मिञ् ज्ञातिसमुद्धर्षे जयम् अम्बा ब्रवीतु मे  
११,०१७।००६अ	इत्य् उक्ते जानती सर्वम् अहं स्वं व्यसनागमम्  
११,०१७।००६ब्*००५०_०१	इत्य् एवम् अब्रुवं नैवं यतः कृष्णस् ततो जयः  
११,०१७।००६च्	अब्रुवं पुरुषव्याघ्र यतो धर्मस् ततो जयः  
११,०१७।००७अ	यथा न युध्यमानस् त्वं सम्प्रमुह्यसि पुत्रक  
११,०१७।००७च्	ध्रुवं शस्त्रजितांल् लोकान् प्राप्तास्य् अमरवद् विभो  
११,०१७।००८अ	इत्य् एवम् अब्रुवं पूर्वं नैनं शोचामि वै प्रभो  
११,०१७।००८च्	धृतराष्ट्रं तु शोचामि कृपणं हतबान्धवम्  
११,०१७।००९अ	अमर्षणं युधां श्रेष्ठं कृतास्त्रं युद्धदुर्मदम्  
११,०१७।००९च्	शयानं वीरशयने पश्य माधव मे सुतम्  
११,०१७।०१०अ	यो ऽयं मूर्धावसिक्तानाम् अग्रे याति परन्तपः  
११,०१७।०१०च्	सो ऽयं पांसुषु शेते ऽद्य पश्य कालस्य पर्ययम्  
११,०१७।०११अ	ध्रुवं दुर्योधनो वीरो गतिं नसुलभां गतः  
११,०१७।०११च्	तथा ह्य् अभिमुखः शेते शयने वीरसेविते  
११,०१७।०११द्*००५१_०१	यं पुरा पर्युपासीना रमयन्ति वरस्त्रियः  
११,०१७।०११द्*००५१_०२	तं वीरशयने सुप्तं रमयन्त्य् अशिवाः शिवाः  
११,०१७।०१२अ	यं पुरा पर्युपासीना रमयन्ति महीक्षितः  
११,०१७।०१२च्	महीतलस्थं निहतं गृध्रास् तं पर्युपासते  
११,०१७।०१३अ	यं पुरा व्यजनैर् अग्र्यैर् उपवीजन्ति योषितः  
११,०१७।०१३च्	तम् अद्य पक्षव्यजनैर् उपवीजन्ति पक्षिणः  
११,०१७।०१४अ	एष शेते महाबाहुर् बलवान् सत्यविक्रमः  
११,०१७।०१४च्	सिंहेनेव द्विपः सङ्ख्ये भीमसेनेन पातितः  
११,०१७।०१५अ	पश्य दुर्योधनं कृष्ण शयानं रुधिरोक्षितम्  
११,०१७।०१५च्	निहतं भीमसेनेन गदाम् उद्यम्य भारत  
११,०१७।०१६अ	अक्षौहिणीर् महाबाहुर् दश चैकां च केशव  
११,०१७।०१६च्	अनयद् यः पुरा सङ्ख्ये सो ऽनयान् निधनं गतः  
११,०१७।०१७अ	एष दुर्योधनः शेते महेष्वासो महारथः  
११,०१७।०१७च्	शार्दूल इव सिंहेन भीमसेनेन पातितः  
११,०१७।०१८अ	विदुरं ह्य् अवमन्यैष पितरं चैव मन्दभाक्  
११,०१७।०१८च्	बालो वृद्धावमानेन मन्दो मृत्युवशं गतः  
११,०१७।०१९अ	निःसपत्ना मही यस्य त्रयोदश समाः स्थिता  
११,०१७।०१९च्	स शेते निहतो भूमौ पुत्रो मे पृथिवीपतिः  
११,०१७।०२०अ	अपश्यं कृष्ण पृथिवीं धार्तराष्ट्रानुशासनात्  
११,०१७।०२०च्	पूर्णां हस्तिगवाश्वस्य वार्ष्णेय न तु तच् चिरम्  
११,०१७।०२१अ	ताम् एवाद्य महाबाहो पश्याम्य् अन्यानुशासनात्  
११,०१७।०२१च्	हीनां हस्तिगवाश्वेन किं नु जीवामि माधव  
११,०१७।०२२अ	इदं कृच्छ्रतरं पश्य पुत्रस्यापि वधान् मम  
११,०१७।०२२च्	यद् इमाः पर्युपासन्ते हताञ् शूरान् रणे स्त्रियः  
११,०१७।०२३अ	प्रकीर्णकेशां सुश्रोणीं दुर्योधनभुजाङ्कगाम्  
११,०१७।०२३च्	रुक्मवेदीनिभां पश्य कृष्ण लक्ष्मणमातरम्  
११,०१७।०२४अ	नूनम् एषा पुरा बाला जीवमाने महाभुजे  
११,०१७।०२४च्	भुजाव् आश्रित्य रमते सुभुजस्य मनस्विनी  
११,०१७।०२५अ	कथं तु शतधा नेदं हृदयं मम दीर्यते  
११,०१७।०२५च्	पश्यन्त्या निहतं पुत्रं पुत्रेण सहितं रणे  
११,०१७।०२६अ	पुत्रं रुधिरसंसिक्तम् उपजिघ्रत्य् अनिन्दिता  
११,०१७।०२६च्	दुर्योधनं तु वामोरूः पाणिना परिमार्जति  
११,०१७।०२७अ	किं नु शोचति भर्तारं पुत्रं चैषा मनस्विनी  
११,०१७।०२७च्	तथा ह्य् अवस्थिता भाति पुत्रं चाप्य् अभिवीक्ष्य सा  
११,०१७।०२८अ	स्वशिरः पञ्चशाखाभ्याम् अभिहत्यायतेक्षणा  
११,०१७।०२८च्	पतत्य् उरसि वीरस्य कुरुराजस्य माधव  
११,०१७।०२९अ	पुण्डरीकनिभा भाति पुण्डरीकान्तरप्रभा  
११,०१७।०२९च्	मुखं विमृज्य पुत्रस्य भर्तुश् चैव तपस्विनी  
११,०१७।०३०अ	यदि चाप्य् आगमाः सन्ति यदि वा श्रुतयस् तथा  
११,०१७।०३०च्	ध्रुवं लोकान् अवाप्तो ऽयं नृपो बाहुबलार्जितान्  
११,०१८।००१	गान्धार्य् उवाच  
११,०१८।००१अ	पश्य माधव पुत्रान् मे शतसङ्ख्याञ् जितक्लमान्  
११,०१८।००१च्	गदया भीमसेनेन भूयिष्ठं निहतान् रणे  
११,०१८।००२अ	इदं दुःखतरं मे ऽद्य यद् इमा मुक्तमूर्धजाः  
११,०१८।००२च्	हतपुत्रा रणे बालाः परिधावन्ति मे स्नुषाः  
११,०१८।००३अ	प्रासादतलचारिण्यश् चरणैर् भूषणान्वितैः  
११,०१८।००३च्	आपन्ना यत् स्पृशन्तीमा रुधिरार्द्रां वसुन्धराम्  
११,०१८।००४अ	गृध्रान् उत्सारयन्त्यश् च गोमायून् वायसांस् तथा  
११,०१८।००४च्	शोकेनार्ता विघूर्णन्त्यो मत्ता इव चरन्त्य् उत  
११,०१८।००५अ	एषान्या त्व् अनवद्याङ्गी करसम्मितमध्यमा  
११,०१८।००५च्	घोरं तद् वैशसं दृष्ट्वा निपतत्य् अतिदुःखिता  
११,०१८।००६अ	दृष्ट्वा मे पार्थिवसुताम् एतां लक्ष्मणमातरम्  
११,०१८।००६च्	राजपुत्रीं महाबाहो मनो न व्युपशाम्यति  
११,०१८।००७अ	भ्रातॄंश् चान्याः पतींश् चान्याः पुत्रांश् च निहतान् भुवि  
११,०१८।००७च्	दृष्ट्वा परिपतन्त्य् एताः प्रगृह्य सुभुजा भुजान्  
११,०१८।००८अ	मध्यमानां तु नारीणां वृद्धानां चापराजित  
११,०१८।००८च्	आक्रन्दं हतबन्धूनां दारुणे वैशसे शृणु  
११,०१८।००९अ	रथनीडानि देहांश् च हतानां गजवाजिनाम्  
११,०१८।००९च्	आश्रिताः श्रममोहार्ताः स्थिताः पश्य महाबल  
११,०१८।०१०अ	अन्या चापहृतं कायाच् चारुकुण्डलम् उन्नसम्  
११,०१८।०१०च्	स्वस्य बन्धोः शिरः कृष्ण गृहीत्वा पश्य तिष्ठति  
११,०१८।०११अ	पूर्वजातिकृतं पापं मन्ये नाल्पम् इवानघ  
११,०१८।०११च्	एताभिर् अनवद्याभिर् मया चैवाल्पमेधया  
११,०१८।०१२अ	तद् इदं धर्मराजेन यातितं नो जनार्दन  
११,०१८।०१२च्	न हि नाशो ऽस्ति वार्ष्णेय कर्मणोः शुभपापयोः  
११,०१८।०१३अ	प्रत्यग्रवयसः पश्य दर्शनीयकुचोदराः  
११,०१८।०१३च्	कुलेषु जाता ह्रीमत्यः कृष्णपक्षाक्षिमूर्धजाः  
११,०१८।०१४अ	हंसगद्गदभाषिण्यो दुःखशोकप्रमोहिताः  
११,०१८।०१४च्	सारस्य इव वाशन्त्यः पतिताः पश्य माधव  
११,०१८।०१५अ	फुल्लपद्मप्रकाशानि पुण्डरीकाक्ष योषिताम्  
११,०१८।०१५च्	अनवद्यानि वक्त्राणि तपत्य् असुखरश्मिवान्  
११,०१८।०१६अ	ईर्षूणां मम पुत्राणां वासुदेवावरोधनम्  
११,०१८।०१६च्	मत्तमातङ्गदर्पाणां पश्यन्त्य् अद्य पृथग्जनाः  
११,०१८।०१७अ	शतचन्द्राणि चर्माणि ध्वजांश् चादित्यसन्निभान्  
११,०१८।०१७च्	रौक्माणि चैव वर्माणि निष्कान् अपि च काञ्चनान्  
११,०१८।०१८अ	शीर्षत्राणानि चैतानि पुत्राणां मे महीतले  
११,०१८।०१८च्	पश्य दीप्तानि गोविन्द पावकान् सुहुतान् इव  
११,०१८।०१९अ	एष दुःशासनः शेते शूरेणामित्रघातिना  
११,०१८।०१९च्	पीतशोणितसर्वाङ्गो भीमसेनेन पातितः  
११,०१८।०२०अ	गदया वीरघातिन्या पश्य माधव मे सुतम्  
११,०१८।०२०च्	द्यूतक्लेशान् अनुस्मृत्य द्रौपद्या चोदितेन च  
११,०१८।०२१अ	उक्ता ह्य् अनेन पाञ्चाली सभायां द्यूतनिर्जिता  
११,०१८।०२१च्	प्रियं चिकीर्षता भ्रातुः कर्णस्य च जनार्दन  
११,०१८।०२२अ	सहैव सहदेवेन नकुलेनार्जुनेन च  
११,०१८।०२२च्	दासभार्यासि पाञ्चालि क्षिप्रं प्रविश नो गृहान्  
११,०१८।०२३अ	ततो ऽहम् अब्रुवं कृष्ण तदा दुर्योधनं नृपम्  
११,०१८।०२३च्	मृत्युपाशपरिक्षिप्तं शकुनिं पुत्र वर्जय  
११,०१८।०२४अ	निबोधैनं सुदुर्बुद्धिं मातुलं कलहप्रियम्  
११,०१८।०२४च्	क्षिप्रम् एनं परित्यज्य पुत्र शाम्यस्व पाण्डवैः  
११,०१८।०२५अ	न बुध्यसे त्वं दुर्बुद्धे भीमसेनम् अमर्षणम्  
११,०१८।०२५च्	वाङ्नाराचैस् तुदंस् तीक्ष्णैर् उल्काभिर् इव कुञ्जरम्  
११,०१८।०२६अ	तान् एष रभसः क्रूरो वाक्शल्यान् अवधारयन्  
११,०१८।०२६च्	उत्ससर्ज विषं तेषु सर्पो गोवृषभेष्व् इव  
११,०१८।०२७अ	एष दुःशासनः शेते विक्षिप्य विपुलौ भुजौ  
११,०१८।०२७च्	निहतो भीमसेनेन सिंहेनेव महर्षभः  
११,०१८।०२७द्*००५२_०१	कान्तासङ्गमुखस्पर्शनिद्रयावालिकामुखः (सिच्)  
११,०१८।०२८अ	अत्यर्थम् अकरोद् रौद्रं भीमसेनो ऽत्यमर्षणः  
११,०१८।०२८च्	दुःशासनस्य यत् क्रुद्धो ऽपिबच् छोणितम् आहवे  
११,०१९।००१	गान्धार्य् उवाच  
११,०१९।००१अ	एष माधव पुत्रो मे विकर्णः प्राज्ञसम्मतः  
११,०१९।००१च्	भूमौ विनिहतः शेते भीमेन शतधा कृतः  
११,०१९।००२अ	गजमध्यगतः शेते विकर्णो मधुसूदन  
११,०१९।००२च्	नीलमेघपरिक्षिप्तः शरदीव दिवाकरः  
११,०१९।००३अ	अस्य चापग्रहेणैष पाणिः कृतकिणो महान्  
११,०१९।००३च्	कथं चिच् छिद्यते गृध्रैर् अत्तुकामैस् तलत्रवान्  
११,०१९।००४अ	अस्य भार्यामिषप्रेप्सून् गृध्रान् एतांस् तपस्विनी  
११,०१९।००४च्	वारयत्य् अनिशं बाला न च शक्नोति माधव  
११,०१९।००५अ	युवा वृन्दारकः शूरो विकर्णः पुरुषर्षभ  
११,०१९।००५च्	सुखोचितः सुखार्हश् च शेते पांसुषु माधव  
११,०१९।००६अ	कर्णिनालीकनाराचैर् भिन्नमर्माणम् आहवे  
११,०१९।००६च्	अद्यापि न जहात्य् एनं लक्ष्मीर् भरतसत्तमम्  
११,०१९।००७अ	एष सङ्ग्रामशूरेण प्रतिज्ञां पालयिष्यता  
११,०१९।००७च्	दुर्मुखो ऽभिमुखः शेते हतो ऽरिगणहा रणे  
११,०१९।००८अ	तस्यैतद् वदनं कृष्ण श्वापदैर् अर्धभक्षितम्  
११,०१९।००८च्	विभात्य् अभ्यधिकं तात सप्तम्याम् इव चन्द्रमाः  
११,०१९।००९अ	शूरस्य हि रणे कृष्ण यस्याननम् अथेदृशम्  
११,०१९।००९ब्*००५३_०१	विभाति निहतस्यापि श्वापदैर् अर्धभक्षितम्  
११,०१९।००९च्	स कथं निहतो ऽमित्रैः पांसून् ग्रसति मे सुतः  
११,०१९।०१०अ	यस्याहवमुखे सौम्य स्थाता नैवोपपद्यते  
११,०१९।०१०च्	स कथं दुर्मुखो ऽमित्रैर् हतो विबुधलोकजित्  
११,०१९।०११अ	चित्रसेनं हतं भूमौ शयानं मधुसूदन  
११,०१९।०११च्	धार्तराष्ट्रम् इमं पश्य प्रतिमानं दनुष्मताम्  
११,०१९।०१२अ	तं चित्रमाल्याभरणं युवत्यः शोककर्शिताः  
११,०१९।०१२च्	क्रव्यादसङ्घैः सहिता रुदन्त्यः पर्युपासते  
११,०१९।०१३अ	स्त्रीणां रुदितनिर्घोषः श्वापदानां च गर्जितम्  
११,०१९।०१३च्	चित्ररूपम् इदं कृष्ण विचित्रं प्रतिभाति मे  
११,०१९।०१४अ	युवा वृन्दारको नित्यं प्रवरस्त्रीनिषेवितः  
११,०१९।०१४च्	विविंशतिर् असौ शेते ध्वस्तः पांसुषु माधव  
११,०१९।०१५अ	शरसङ्कृत्तवर्माणं वीरं विशसने हतम्  
११,०१९।०१५च्	परिवार्यासते गृध्राः परिविंशा विविंशतिम्  
११,०१९।०१६अ	प्रविश्य समरे वीरः पाण्डवानाम् अनीकिनीम्  
११,०१९।०१६च्	आविश्य शयने शेते पुनः सत्पुरुषोचितम्  
११,०१९।०१७अ	स्मितोपपन्नं सुनसं सुभ्रु ताराधिपोपमम्  
११,०१९।०१७च्	अतीव शुभ्रं वदनं पश्य कृष्ण विविंशतेः  
११,०१९।०१८अ	यं स्म तं पर्युपासन्ते वसुं वासवयोषितः  
११,०१९।०१८च्	क्रीडन्तम् इव गन्धर्वं देवकन्याः सहस्रशः  
११,०१९।०१९अ	हन्तारं वीरसेनानां शूरं समितिशोभनम्  
११,०१९।०१९च्	निबर्हणम् अमित्राणां दुःसहं विषहेत कः  
११,०१९।०२०अ	दुःसहस्यैतद् आभाति शरीरं संवृतं शरैः  
११,०१९।०२०च्	गिरिर् आत्मरुहैः फुल्लैः कर्णिकारैर् इवावृतः  
११,०१९।०२१अ	शातकौम्भ्या स्रजा भाति कवचेन च भास्वता  
११,०१९।०२१च्	अग्निनेव गिरिः श्वेतो गतासुर् अपि दुःसहः  
११,०२०।००१	गान्धार्य् उवाच  
११,०२०।००१अ	अध्यर्धगुणम् आहुर् यं बले शौर्ये च माधव  
११,०२०।००१च्	पित्रा त्वया च दाशार्ह दृप्तं सिंहम् इवोत्कटम्  
११,०२०।००२अ	यो बिभेद चमूम् एको मम पुत्रस्य दुर्भिदाम्  
११,०२०।००२च्	स भूत्वा मृत्युर् अन्येषां स्वयं मृत्युवशं गतः  
११,०२०।००३अ	तस्योपलक्षये कृष्ण कार्ष्णेर् अमिततेजसः  
११,०२०।००३च्	अभिमन्योर् हतस्यापि प्रभा नैवोपशाम्यति  
११,०२०।००४अ	एषा विराटदुहिता स्नुषा गाण्डीवधन्वनः  
११,०२०।००४च्	आर्ता बाला पतिं वीरं शोच्या शोचत्य् अनिन्दिता  
११,०२०।००५अ	तम् एषा हि समासाद्य भार्या भर्तारम् अन्तिके  
११,०२०।००५च्	विराटदुहिता कृष्ण पाणिना परिमार्जति  
११,०२०।००६अ	तस्य वक्त्रम् उपाघ्राय सौभद्रस्य यशस्विनी  
११,०२०।००६च्	विबुद्धकमलाकारं कम्बुवृत्तशिरोधरम्  
११,०२०।००७अ	काम्यरूपवती चैषा परिष्वजति भामिनी  
११,०२०।००७च्	लज्जमाना पुरेवैनं माध्वीकमदमूर्छिता  
११,०२०।००८अ	तस्य क्षतजसन्दिग्धं जातरूपपरिष्कृतम्  
११,०२०।००८च्	विमुच्य कवचं कृष्ण शरीरम् अभिवीक्षते  
११,०२०।००९अ	अवेक्षमाणा तं बाला कृष्ण त्वाम् अभिभाषते  
११,०२०।००९च्	अयं ते पुण्डरीकाक्ष सदृशाक्षो निपातितः  
११,०२०।०१०अ	बले वीर्ये च सदृशस् तेजसा चैव ते ऽनघ  
११,०२०।०१०च्	रूपेण च तवात्यर्थं शेते भुवि निपातितः  
११,०२०।०११अ	अत्यन्तसुकुमारस्य राङ्कवाजिनशायिनः  
११,०२०।०११च्	कच्चिद् अद्य शरीरं ते भूमौ न परितप्यते  
११,०२०।०१२अ	मातङ्गभुजवर्ष्माणौ ज्याक्षेपकठिनत्वचौ  
११,०२०।०१२च्	काञ्चनाङ्गदिनौ शेषे निक्षिप्य विपुलौ भुजौ  
११,०२०।०१३अ	व्यायम्य बहुधा नूनं सुखसुप्तः श्रमाद् इव  
११,०२०।०१३च्	एवं विलपतीम् आर्तां न हि माम् अभिभाषसे  
११,०२०।०१३द्*००५४_०१	न स्मराम्य् अपराधं ते किं मां न प्रतिभाषसे  
११,०२०।०१३द्*००५४_०२	ननु मां त्वं पुरा दूराद् अभिवीक्ष्याभिभाषसे  
११,०२०।०१४अ	आर्याम् आर्य सुभद्रां त्वम् इमांश् च त्रिदशोपमान्  
११,०२०।०१४च्	पितॄन् मां चैव दुःखार्तां विहाय क्व गमिष्यसि  
११,०२०।०१५अ	तस्य शोणितसन्दिग्धान् केशान् उन्नाम्य पाणिना  
११,०२०।०१५च्	उत्सङ्गे वक्त्रम् आधाय जीवन्तम् इव पृच्छति  
११,०२०।०१५ए	स्वस्रीयं वासुदेवस्य पुत्रं गाण्डीवधन्वनः  
११,०२०।०१५ए*००५५_०१	**** **** तं गृध्राः पर्युपासते  
११,०२०।०१५ए*००५५_०२	साक्षान् मघवतः पौत्रं  
११,०२०।०१६अ	कथं त्वां रणमध्यस्थं जघ्नुर् एते महारथाः  
११,०२०।०१६च्	धिग् अस्तु क्रूरकर्तॄंस् तान् कृपकर्णजयद्रथान्  
११,०२०।०१७अ	द्रोणद्रौणायनी चोभौ यैर् असि व्यसनीकृतः  
११,०२०।०१७च्	रथर्षभाणां सर्वेषां कथम् आसीत् तदा मनः  
११,०२०।०१८अ	बालं त्वां परिवार्यैकं मम दुःखाय जघ्नुषाम्  
११,०२०।०१८च्	कथं नु पाण्डवानां च पाञ्चालानां च पश्यताम्  
११,०२०।०१८ए	त्वं वीर निधनं प्राप्तो नाथवान् सन्ननाथवत्  
११,०२०।०१९अ	दृष्ट्वा बहुभिर् आक्रन्दे निहतं त्वाम् अनाथवत्  
११,०२०।०१९च्	वीरः पुरुषशार्दूलः कथं जीवति पाण्डवः  
११,०२०।०२०अ	न राज्यलाभो विपुलः शत्रूणां वा पराभवः  
११,०२०।०२०च्	प्रीतिं दास्यति पार्थानां त्वाम् ऋते पुष्करेक्षण  
११,०२०।०२१अ	तव शस्त्रजितांल् लोकान् धर्मेण च दमेन च  
११,०२०।०२१च्	क्षिप्रम् अन्वागमिष्यामि तत्र मां प्रतिपालय  
११,०२०।०२२अ	दुर्मरं पुनर् अप्राप्ते काले भवति केन चित्  
११,०२०।०२२च्	यद् अहं त्वां रणे दृष्ट्वा हतं जीवामि दुर्भगा  
११,०२०।०२३अ	काम् इदानीं नरव्याघ्र श्लक्ष्णया स्मितया गिरा  
११,०२०।०२३च्	पितृलोके समेत्यान्यां माम् इवामन्त्रयिष्यसि  
११,०२०।०२४अ	नूनम् अप्सरसां स्वर्गे मनांसि प्रमथिष्यसि  
११,०२०।०२४च्	परमेण च रूपेण गिरा च स्मितपूर्वया  
११,०२०।०२५अ	प्राप्य पुण्यकृतांल् लोकान् अप्सरोभिः समेयिवान्  
११,०२०।०२५च्	सौभद्र विहरन् काले स्मरेथाः सुकृतानि मे  
११,०२०।०२६अ	एतावान् इह संवासो विहितस् ते मया सह  
११,०२०।०२६च्	षण्मासान् सप्तमे मासि त्वं वीर निधनं गतः  
११,०२०।०२६द्*००५६_०१	सुभद्रां भद्रचरित स्मरेथास् त्रिदिवं गतः  
११,०२०।०२७अ	इत्य् उक्तवचनाम् एताम् अपकर्षन्ति दुःखिताम्  
११,०२०।०२७च्	उत्तरां मोघसङ्कल्पां मत्स्यराजकुलस्त्रियः  
११,०२०।०२८अ	उत्तराम् अपकृष्यैनाम् आर्ताम् आर्ततराः स्वयम्  
११,०२०।०२८च्	विराटं निहतं दृष्ट्वा क्रोशन्ति विलपन्ति च  
११,०२०।०२९अ	द्रोणास्त्रशरसङ्कृत्तं शयानं रुधिरोक्षितम्  
११,०२०।०२९च्	विराटं वितुदन्त्य् एते गृध्रगोमायुवायसाः  
११,०२०।०३०अ	वितुद्यमानं विहगैर् विराटम् असितेक्षणाः  
११,०२०।०३०च्	न शक्नुवन्ति विवशा निवर्तयितुम् आतुराः  
११,०२०।०३१अ	आसाम् आतपतप्तानाम् आयासेन च योषिताम्  
११,०२०।०३१च्	श्रमेण च विवर्णानां रूपाणां विगतं वपुः  
११,०२०।०३२अ	उत्तरं चाभिमन्युं च काम्बोजं च सुदक्षिणम्  
११,०२०।०३२च्	शिशून् एतान् हतान् पश्य लक्ष्मणं च सुदर्शनम्  
११,०२०।०३२द्*००५७_०१	कार्ष्णिनाभिहतं कृष्ण लक्ष्मणं प्रियदर्शनम्  
११,०२०।०३२ए	आयोधनशिरोमध्ये शयानं पश्य माधव  
११,०२१।००१	गान्धार्य् उवाच  
११,०२१।००१अ	एष वैकर्तनः शेते महेष्वासो महारथः  
११,०२१।००१च्	ज्वलितानलवत् सङ्ख्ये संशान्तः पार्थतेजसा  
११,०२१।००२अ	पश्य वैकर्तनं कर्णं निहत्यातिरथान् बहून्  
११,०२१।००२च्	शोणितौघपरीताङ्गं शयानं पतितं भुवि  
११,०२१।००३अ	अमर्षी दीर्घरोषश् च महेष्वासो महारथः  
११,०२१।००३च्	रणे विनिहतः शेते शूरो गाण्डीवधन्वना  
११,०२१।००४अ	यं स्म पाण्डवसन्त्रासान् मम पुत्रा महारथाः  
११,०२१।००४च्	प्रायुध्यन्त पुरस्कृत्य मातङ्गा इव यूथपम्  
११,०२१।००५अ	शार्दूलम् इव सिंहेन समरे सव्यसाचिना  
११,०२१।००५च्	मातङ्गम् इव मत्तेन मातङ्गेन निपातितम्  
११,०२१।००६अ	समेताः पुरुषव्याघ्र निहतं शूरम् आहवे  
११,०२१।००६च्	प्रकीर्णमूर्धजाः पत्न्यो रुदत्यः पर्युपासते  
११,०२१।००७अ	उद्विग्नः सततं यस्माद् धर्मराजो युधिष्ठिरः  
११,०२१।००७च्	त्रयोदश समा निद्रां चिन्तयन्न् नाध्यगच्छत  
११,०२१।००८अ	अनाधृष्यः परैर् युद्धे शत्रुभिर् मघवान् इव  
११,०२१।००८च्	युगान्ताग्निर् इवार्चिष्मान् हिमवान् इव च स्थिरः  
११,०२१।००९अ	स भूत्वा शरणं वीरो धार्तराष्ट्रस्य माधव  
११,०२१।००९च्	भूमौ विनिहतः शेते वातरुग्ण इव द्रुमः  
११,०२१।०१०अ	पश्य कर्णस्य पत्नीं त्वं वृषसेनस्य मातरम्  
११,०२१।०१०च्	लालप्यमानाः करुणं रुदतीं पतितां भुवि  
११,०२१।०११अ	आचार्यशापो ऽनुगतो ध्रुवं त्वां; यद् अग्रसच् चक्रम् इयं धरा ते  
११,०२१।०११च्	ततः शरेणापहृतं शिरस् ते; धनञ्जयेनाहवे शत्रुमध्ये  
११,०२१।०१२अ	अहो धिग् एषा पतिता विसञ्ज्ञा; समीक्ष्य जाम्बूनदबद्धनिष्कम्  
११,०२१।०१२च्	कर्णं महाबाहुम् अदीनसत्त्वं; सुषेणमाता रुदती भृशार्ता  
११,०२१।०१३अ	अल्पावशेषो हि कृतो महात्मा; शरीरभक्षैः परिभक्षयद्भिः  
११,०२१।०१३च्	द्रष्टुं न सम्प्रीतिकरः शशीव; कृष्णश्य पक्षस्य चतुर्दशाहे  
११,०२१।०१४अ	सावर्तमाना पतिता पृथिव्याम्; उत्थाय दीना पुनर् एव चैषा  
११,०२१।०१४च्	कर्णस्य वक्त्रं परिजिघ्रमाणा; रोरूयते पुत्रवधाभितप्ता  
११,०२२।००१	गान्धार्य् उवाच  
११,०२२।००१अ	आवन्त्यं भीमसेनेन भक्षयन्ति निपातितम्  
११,०२२।००१च्	गृध्रगोमायवः शूरं बहुबन्धुम् अबन्धुवत्  
११,०२२।००२अ	तं पश्य कदनं कृत्वा शत्रूणां मधुसूदन  
११,०२२।००२च्	शयानं वीरशयने रुधिरेण समुक्षितम्  
११,०२२।००३अ	तं सृगालाश् च कङ्काश् च क्रव्यादाश् च पृथग्विधाः  
११,०२२।००३च्	तेन तेन विकर्षन्ति पश्य कालस्य पर्ययम्  
११,०२२।००४अ	शयानं वीरशयने वीरम् आक्रन्दसारिणम्  
११,०२२।००४च्	आवन्त्यम् अभितो नार्यो रुदत्यः पर्युपासते  
११,०२२।००५अ	प्रातिपीयं महेष्वासं हतं भल्लेन बाह्लिकम्  
११,०२२।००५च्	प्रसुप्तम् इव शार्दूलं पश्य कृष्ण मनस्विनम्  
११,०२२।००६अ	अतीव मुखवर्णो ऽस्य निहतस्यापि शोभते  
११,०२२।००६च्	सोमस्येवाभिपूर्णस्य पौर्णमास्यां समुद्यतः  
११,०२२।००७अ	पुत्रशोकाभितप्तेन प्रतिज्ञां परिरक्षता  
११,०२२।००७च्	पाकशासनिना सङ्ख्ये वार्द्धक्षत्रिर् निपातितः  
११,०२२।००८अ	एकादश चमूर् जित्वा रक्ष्यमाणं महात्मना  
११,०२२।००८च्	सत्यं चिकीर्षता पश्य हतम् एनं जयद्रथम्  
११,०२२।००९अ	सिन्धुसौवीरभर्तारं दर्पपूर्णं मनस्विनम्  
११,०२२।००९च्	भक्षयन्ति शिवा गृध्रा जनार्दन जयद्रथम्  
११,०२२।०१०अ	संरक्ष्यमाणं भार्याभिर् अनुरक्ताभिर् अच्युत  
११,०२२।०१०च्	भषन्तो व्यपकर्षन्ति गहनं निम्नम् अन्तिकात्  
११,०२२।०११अ	तम् एताः पर्युपासन्ते रक्षमाणा महाभुजम्  
११,०२२।०११ब्*००५८_०१	दुःषलां मानुषं ते (सिच्) रक्षमाणा महाभुजम्  
११,०२२।०११च्	सिन्धुसौवीरगान्धारकाम्बोजयवनस्त्रियः  
११,०२२।०१२अ	यदा कृष्णाम् उपादाय प्राद्रवत् केकयैः सह  
११,०२२।०१२च्	तदैव वध्यः पाण्डूनां जनार्दन जयद्रथः  
११,०२२।०१३अ	दुःशलां मानयद्भिस् तु यदा मुक्तो जयद्रथः  
११,०२२।०१३च्	कथम् अद्य न तां कृष्ण मानयन्ति स्म ते पुनः  
११,०२२।०१४अ	सैषा मम सुता बाला विलपन्ती सुदुःखिता  
११,०२२।०१४च्	प्रमापयति चात्मानम् आक्रोशति च पाण्डवान्  
११,०२२।०१५अ	किं नु दुःखतरं कृष्ण परं मम भविष्यति  
११,०२२।०१५च्	यत् सुता विधवा बाला स्नुषाश् च निहतेश्वराः  
११,०२२।०१६अ	अहो धिग् दुःशलां पश्य वीतशोकभयाम् इव  
११,०२२।०१६च्	शिरो भर्तुर् अनासाद्य धावमानाम् इतस् ततः  
११,०२२।०१७अ	वारयाम् आस यः सर्वान् पाण्डवान् पुत्रगृद्धिनः  
११,०२२।०१७च्	स हत्वा विपुलाः सेनाः स्वयं मृत्युवशं गतः  
११,०२२।०१८अ	तं मत्तम् इव मातङ्गं वीरं परमदुर्जयम्  
११,०२२।०१८च्	परिवार्य रुदन्त्य् एताः स्त्रियश् चन्द्रोपमाननाः  
११,०२३।००१	गान्धार्य् उवाच  
११,०२३।००१अ	एष शल्यो हतः शेते साक्षान् नकुलमातुलः  
११,०२३।००१च्	धर्मज्ञेन सता तात धर्मराजेन संयुगे  
११,०२३।००२अ	यस् त्वया स्पर्धते नित्यं सर्वत्र पुरुषर्षभ  
११,०२३।००२च्	स एष निहतः शेते मद्रराजो महारथः  
११,०२३।००२द्*००५९_०१	जयद्रथे यदि ब्रूयुर् अपराधं कथं चन  
११,०२३।००२द्*००५९_०२	मद्रपुत्रे कथं ब्रूयुर् अपराधं विवक्षवः  
११,०२३।००३अ	येन सङ्गृह्णता तात रथम् आधिरथेर् युधि  
११,०२३।००३च्	जयार्थं पाण्डुपुत्राणां तथा तेजोवधः कृतः  
११,०२३।००४अ	अहो धिक् पश्य शल्यस्य पूर्णचन्द्रसुदर्शनम्  
११,०२३।००४च्	मुखं पद्मपलाशाक्षं वडैर् आदष्टम् अव्रणम्  
११,०२३।००५अ	एषा चामीकराभस्य तप्तकाञ्चनसप्रभा  
११,०२३।००५च्	आस्याद् विनिःसृता जिह्वा भक्ष्यते कृष्ण पक्षिभिः  
११,०२३।००६अ	युधिष्ठिरेण निहतं शल्यं समितिशोभनम्  
११,०२३।००६च्	रुदन्त्यः पर्युपासन्ते मद्रराजकुलस्त्रियः  
११,०२३।००७अ	एताः सुसूक्ष्मवसना मद्रराजं नरर्षभम्  
११,०२३।००७च्	क्रोशन्त्य् अभिसमासाद्य क्षत्रियाः क्षत्रियर्षभम्  
११,०२३।००८अ	शल्यं निपतितं नार्यः परिवार्याभितः स्थिताः  
११,०२३।००८च्	वाशिता गृष्टयः पङ्के परिमग्नम् इवर्षभम्  
११,०२३।००९अ	शल्यं शरणदं शूरं पश्यैनं रथसत्तमम्  
११,०२३।००९च्	शयानं वीरशयने शरैर् विशकलीकृतम्  
११,०२३।०१०अ	एष शैलालयो राजा भगदत्तः प्रतापवान्  
११,०२३।०१०च्	गजाङ्कुशधरः श्रेष्ठः शेते भुवि निपातितः  
११,०२३।०११अ	यस्य रुक्ममयी माला शिरस्य् एषा विराजते  
११,०२३।०११च्	श्वापदैर् भक्ष्यमाणस्य शोभयन्तीव मूर्धजान्  
११,०२३।०१२अ	एतेन किल पार्थस्य युद्धम् आसीत् सुदारुणम्  
११,०२३।०१२च्	लोमहर्षणम् अत्युग्रं शक्रस्य बलिना यथा  
११,०२३।०१३अ	योधयित्वा महाबाहुर् एष पार्थं धनञ्जयम्  
११,०२३।०१३च्	संशयं गमयित्वा च कुन्तीपुत्रेण पातितः  
११,०२३।०१४अ	यस्य नास्ति समो लोके शौर्ये वीर्ये च कश् चन  
११,०२३।०१४च्	स एष निहतः शेते भीष्मो भीष्मकृद् आहवे  
११,०२३।०१५अ	पश्य शान्तनवं कृष्ण शयानं सूर्यवर्चसम्  
११,०२३।०१५च्	युगान्त इव कालेन पातितं सूर्यम् अम्बरात्  
११,०२३।०१६अ	एष तप्त्वा रणे शत्रूञ् शस्त्रतापेन वीर्यवान्  
११,०२३।०१६च्	नरसूर्यो ऽस्तम् अभ्येति सूर्यो ऽस्तम् इव केशव  
११,०२३।०१७अ	शरतल्पगतं वीरं धर्मे देवापिना समम्  
११,०२३।०१७च्	शयानं वीरशयने पश्य शूरनिषेविते  
११,०२३।०१८अ	कर्णिनालीकनाराचैर् आस्तीर्य शयनोत्तमम्  
११,०२३।०१८च्	आविश्य शेते भगवान् स्कन्दः शरवणं यथा  
११,०२३।०१९अ	अतूलपूर्णं गाङ्गेयस् त्रिभिर् बाणैः समन्वितम्  
११,०२३।०१९च्	उपधायोपधानाग्र्यं दत्तं गाण्डीवधन्वना  
११,०२३।०२०अ	पालयानः पितुः शास्त्रम् ऊर्ध्वरेता महायशाः  
११,०२३।०२०च्	एष शान्तनवः शेते माधवाप्रतिमो युधि  
११,०२३।०२१अ	धर्मात्मा तात धर्मज्ञः पारम्पर्येण निर्णये  
११,०२३।०२१च्	अमर्त्य इव मर्त्यः सन्न् एष प्राणान् अधारयत्  
११,०२३।०२२अ	नास्ति युद्धे कृती कश् चिन् न विद्वान् न पराक्रमी  
११,०२३।०२२च्	यत्र शान्तनवो भीष्मः शेते ऽद्य निहतः परैः  
११,०२३।०२३अ	स्वयम् एतेन शूरेण पृच्छ्यमानेन पाण्डवैः  
११,०२३।०२३च्	धर्मज्ञेनाहवे मृत्युर् आख्यातः सत्यवादिना  
११,०२३।०२४अ	प्रनष्टः कुरुवंशश् च पुनर् येन समुद्धृतः  
११,०२३।०२४च्	स गतः कुरुभिः सार्धं महाबुद्धिः पराभवम्  
११,०२३।०२५अ	धर्मेषु कुरवः कं नु परिप्रक्ष्यन्ति माधव  
११,०२३।०२५च्	गते देवव्रते स्वर्गं देवकल्पे नरर्षभे  
११,०२३।०२६अ	अर्जुनस्य विनेतारम् आचार्यं सात्यकेस् तथा  
११,०२३।०२६च्	तं पश्य पतितं द्रोणं कुरूणां गुरुसत्तमम्  
११,०२३।०२७अ	अस्त्रं चतुर्विधं वेद यथैव त्रिदशेश्वरः  
११,०२३।०२७च्	भार्गवो वा महावीर्यस् तथा द्रोणो ऽपि माधव  
११,०२३।०२८अ	यस्य प्रसादाद् बीभत्सुः पाण्डवः कर्म दुष्करम्  
११,०२३।०२८च्	चकार स हतः शेते नैनम् अस्त्राण्य् अपालयन्  
११,०२३।०२९अ	यं पुरोधाय कुरव आह्वयन्ति स्म पाण्डवान्  
११,०२३।०२९च्	सो ऽयं शस्त्रभृतां श्रेष्ठो द्रोणः शस्त्रैः पृथक् कृतः  
११,०२३।०३०अ	यस्य निर्दहतः सेनां गतिर् अग्नेर् इवाभवत्  
११,०२३।०३०च्	स भूमौ निहतः शेते शान्तार्चिर् इव पावकः  
११,०२३।०३१अ	धनुर् मुष्टिर् अशीर्णश् च हस्तावापश् च माधव  
११,०२३।०३१च्	द्रोणस्य निहतस्यापि दृश्यते जीवतो यथा  
११,०२३।०३२अ	वेदा यस्माच् च चत्वारः सर्वास्त्राणि च केशव  
११,०२३।०३२च्	अनपेतानि वै शूराद् यथैवादौ प्रजापतेः  
११,०२३।०३३अ	वन्दनार्हाव् इमौ तस्य बन्दिभिर् वन्दितौ शुभौ  
११,०२३।०३३च्	गोमायवो विकर्षन्ति पादौ शिष्यशतार्चितौ  
११,०२३।०३४अ	द्रोणं द्रुपदपुत्रेण निहतं मधुसूदन  
११,०२३।०३४च्	कृपी कृपणम् अन्वास्ते दुःखोपहतचेतना  
११,०२३।०३५अ	तां पश्य रुदतीम् आर्तां मुक्तकेशीम् अधोमुखीम्  
११,०२३।०३५च्	हतं पतिम् उपासन्तीं द्रोणं शस्त्रभृतां वरम्  
११,०२३।०३६अ	बाणैर् भिन्नतनुत्राणं धृष्टद्युम्नेन केशव  
११,०२३।०३६च्	उपास्ते वै मृधे द्रोणं जटिला ब्रह्मचारिणी  
११,०२३।०३७अ	प्रेतकृत्ये च यतते कृपी कृपणम् आतुरा  
११,०२३।०३७च्	हतस्य समरे भर्तुः सुकुमारी यशस्विनी  
११,०२३।०३८अ	अग्नीन् आहृत्य विधिवच् चितां प्रज्वाल्य सर्वशः  
११,०२३।०३८च्	द्रोणम् आधाय गायन्ति त्रीणि सामानि सामगाः  
११,०२३।०३९अ	किरन्ति च चिताम् एते जटिला ब्रह्मचारिणः  
११,०२३।०३९च्	धनुर्भिः शक्तिभिश् चैव रथनीडैश् च माधव  
११,०२३।०४०अ	शस्त्रैश् च विविधैर् अन्यैर् धक्ष्यन्ते भूरितेजसम्  
११,०२३।०४०च्	त एते द्रोणम् आधाय शंसन्ति च रुदन्ति च  
११,०२३।०४१अ	सामभिस् त्रिभिर् अन्तःस्थैर् अनुशंसन्ति चापरे  
११,०२३।०४१च्	अग्नाव् अग्निम् इवाधाय द्रोणं हुत्वा हुताशने  
११,०२३।०४२अ	गच्छन्त्य् अभिमुखा गङ्गां द्रोणशिष्या द्विजातयः  
११,०२३।०४२च्	अपसव्यां चितिं कृत्वा पुरस्कृत्य कृपीं तदा  
११,०२४।००१	गान्धार्य् उवाच  
११,०२४।००१अ	सोमदत्तसुतं पश्य युयुधानेन पातितम्  
११,०२४।००१च्	वितुद्यमानं विहगैर् बहुभिर् माधवान्तिके  
११,०२४।००२अ	पुत्रशोकाभिसन्तप्तः सोमदत्तो जनार्दन  
११,०२४।००२च्	युयुधानं महेष्वासं गर्हयन्न् इव दृश्यते  
११,०२४।००३अ	असौ तु भूरिश्रवसो माता शोकपरिप्लुता  
११,०२४।००३च्	आश्वासयति भर्तारं सोमदत्तम् अनिन्दिता  
११,०२४।००४अ	दिष्ट्या नेदं महाराज दारुणं भरतक्षयम्  
११,०२४।००४च्	कुरुसङ्क्रन्दनं घोरं युगान्तम् अनुपश्यसि  
११,०२४।००५अ	दिष्ट्या यूपध्वजं वीरं पुत्रं भूरिसहस्रदम्  
११,०२४।००५च्	अनेकक्रतुयज्वानं निहतं नाद्य पश्यसि  
११,०२४।००६अ	दिष्ट्या स्नुषाणाम् आक्रन्दे घोरं विलपितं बहु  
११,०२४।००६च्	न शृणोषि महाराज सारसीनाम् इवार्णवे  
११,०२४।००७अ	एकवस्त्रानुसंवीताः प्रकीर्णासितमूर्धजाः  
११,०२४।००७च्	स्नुषास् ते परिधावन्ति हतापत्या हतेश्वराः  
११,०२४।००८अ	श्वापदैर् भक्ष्यमाणं त्वम् अहो दिष्ट्या न पश्यसि  
११,०२४।००८च्	छिन्नबाहुं नरव्याघ्रम् अर्जुनेन निपातितम्  
११,०२४।००९अ	शलं विनिहतं सङ्ख्ये भूरिश्रवसम् एव च  
११,०२४।००९च्	स्नुषाश् च विधवाः सर्वा दिष्ट्या नाद्येह पश्यसि  
११,०२४।०१०अ	दिष्ट्या तत् काञ्चनं छत्रं यूपकेतोर् महात्मनः  
११,०२४।०१०च्	विनिकीर्णं रथोपस्थे सौमदत्तेर् न पश्यसि  
११,०२४।०११अ	अमूस् तु भूरिश्रवसो भार्याः सात्यकिना हतम्  
११,०२४।०११च्	परिवार्यानुशोचन्ति भर्तारम् असितेक्षणाः  
११,०२४।०१२अ	एता विलप्य बहुलं भर्तृशोकेन कर्शिताः  
११,०२४।०१२च्	पतन्त्य् अभिमुखा भूमौ कृपणं बत केशव  
११,०२४।०१३अ	बीभत्सुर् अतिबीभत्सं कर्मेदम् अकरोत् कथम्  
११,०२४।०१३च्	प्रमत्तस्य यद् अच्छैत्सीद् बाहुं शूरस्य यज्वनः  
११,०२४।०१४अ	ततः पापतरं कर्म कृतवान् अपि सात्यकिः  
११,०२४।०१४च्	यस्मात् प्रायोपविष्टस्य प्राहार्षीत् संशितात्मनः  
११,०२४।०१५अ	एको द्वाभ्यां हतः शेषे त्वम् अधर्मेण धार्मिकः  
११,०२४।०१५ब्*००६०_०१	किं नु वक्ष्यति वै सत्सु गोष्ठीषु च सभासु च  
११,०२४।०१५ब्*००६०_०२	अपुण्यम् अयशस्यं च कर्मेदं सात्यकिः स्वयम्  
११,०२४।०१५च्	इति यूपध्वजस्यैताः स्त्रियः क्रोशन्ति माधव  
११,०२४।०१६अ	भार्या यूपध्वजस्यैषा करसम्मितमध्यमा  
११,०२४।०१६च्	कृत्वोत्सङ्गे भुजं भर्तुः कृपणं पर्यदेवयत्  
११,०२४।०१७अ	अयं स रशनोत्कर्षी पीनस्तनविमर्दनः  
११,०२४।०१७च्	नाभ्यूरुजघनस्पर्शी नीवीविस्रंसनः करः  
११,०२४।०१७द्*००६१_०१	अयं स हन्ता शत्रूणां मित्राणाम् अभयप्रदः  
११,०२४।०१७द्*००६१_०२	प्रदाता गोसहस्राणां क्षत्रियान्तकरः करः  
११,०२४।०१८अ	वासुदेवस्य सान्निध्ये पार्थेनाक्लिष्टकर्मणा  
११,०२४।०१८च्	युध्यतः समरे ऽन्येन प्रमत्तस्य निपातितः  
११,०२४।०१९अ	किं नु वक्ष्यसि संसत्सु कथासु च जनार्दन  
११,०२४।०१९च्	अर्जुनस्य महत् कर्म स्वयं वा स किरीटवान्  
११,०२४।०२०अ	इत्य् एवं गर्हयित्वैषा तूष्णीम् आस्ते वराङ्गना  
११,०२४।०२०च्	ताम् एताम् अनुशोचन्ति सपत्न्यः स्वाम् इव स्नुषाम्  
११,०२४।०२१अ	गान्धारराजः शकुनिर् बलवान् सत्यविक्रमः  
११,०२४।०२१च्	निहतः सहदेवेन भागिनेयेन मातुलः  
११,०२४।०२२अ	यः पुरा हेमदण्डाभ्यां व्यजनाभ्यां स्म वीज्यते  
११,०२४।०२२च्	स एष पक्षिभिः पक्षैः शयान उपवीज्यते  
११,०२४।०२३अ	यः स्म रूपाणि कुरुते शतशो ऽथ सहस्रशः  
११,०२४।०२३च्	तस्य मायाविनो माया दग्धाः पाण्डवतेजसा  
११,०२४।०२४अ	मायया निकृतिप्रज्ञो जितवान् यो युधिष्ठिरम्  
११,०२४।०२४च्	सभायां विपुलं राज्यं स पुनर् जीवितं जितः  
११,०२४।०२५अ	शकुन्ताः शकुनिं कृष्ण समन्तात् पर्युपासते  
११,०२४।०२५च्	कितवं मम पुत्राणां विनाशायोपशिक्षितम्  
११,०२४।०२६अ	एतेनैतन् महद् वैरं प्रसक्तं पाण्डवैः सह  
११,०२४।०२६च्	वधाय मम पुत्राणाम् आत्मनः सगणस्य च  
११,०२४।०२७अ	यथैव मम पुत्राणां लोकाः शस्त्रजिताः प्रभो  
११,०२४।०२७च्	एवम् अस्यापि दुर्बुद्धेर् लोकाः शस्त्रेण वै जिताः  
११,०२४।०२८अ	कथं च नायं तत्रापि पुत्रान् मे भ्रातृभिः सह  
११,०२४।०२८च्	विरोधयेद् ऋजुप्रज्ञान् अनृजुर् मधुसूदन  
११,०२४।०२८द्*००६२_०१	शोकार्ता यत् स्वसा कृष्णा कृपणं पर्युपासते  
११,०२४।०२८द्*००६२_०२	विनाशं काङ्क्षती नित्यं पुत्राणां क्रुध्यती मम  
११,०२५।००१	गान्धार्य् उवाच  
११,०२५।००१अ	काम्बोजं पश्य दुर्धर्षं काम्बोजास्तरणोचितम्  
११,०२५।००१च्	शयानम् ऋषभस्कन्धं हतं पांसुशु माधव  
११,०२५।००२अ	यस्य क्षतजसन्दिग्धौ बाहू चन्दनरूषितौ  
११,०२५।००२च्	अवेक्ष्य कृपणं भार्या विलपत्य् अतिदुःखिता  
११,०२५।००३अ	इमौ तौ परिघप्रख्यौ बाहू शुभतलाङ्गुली  
११,०२५।००३च्	ययोर् विवरम् आपन्नां न रतिर् मां पुराजहत्  
११,०२५।००४अ	कां गतिं नु गमिष्यामि त्वया हीना जनेश्वर  
११,०२५।००४च्	दूरबन्धुर् अनाथेव अतीव मधुरस्वरा  
११,०२५।००५अ	आतपे क्लाम्यमानानां विविधानाम् इव स्रजाम्  
११,०२५।००५च्	क्लान्तानाम् अपि नारीणां न श्रीर् जहति वै तनुम्  
११,०२५।००६अ	शयानम् अभितः शूरं कालिङ्गं मधुसूदन  
११,०२५।००६च्	पश्य दीप्ताङ्गदयुगप्रतिबद्धमहाभुजम्  
११,०२५।००७अ	मागधानाम् अधिपतिं जयत्सेनं जनार्दन  
११,०२५।००७च्	परिवार्य प्ररुदिता मागध्यः पश्य योषितः  
११,०२५।००८अ	आसाम् आयतनेत्राणां सुस्वराणां जनार्दन  
११,०२५।००८च्	मनःश्रुतिहरो नादो मनो मोहयतीव मे  
११,०२५।००९अ	प्रकीर्णसर्वाभरणा रुदन्त्यः शोककर्शिताः  
११,०२५।००९च्	स्वास्तीर्णशयनोपेता मागध्यः शेरते भुवि  
११,०२५।०१०अ	कोसलानाम् अधिपतिं राजपुत्रं बृहद्बलम्  
११,०२५।०१०च्	भर्तारं परिवार्यैताः पृथक् प्ररुदिताः स्त्रियः  
११,०२५।०११अ	अस्य गात्रगतान् बाणान् कार्ष्णिबाहुबलार्पितान्  
११,०२५।०११च्	उद्धरन्त्य् असुखाविष्टा मूर्छमानाः पुनः पुनः  
११,०२५।०१२अ	आसां सर्वानवद्यानाम् आतपेन परिश्रमात्  
११,०२५।०१२च्	प्रम्लाननलिनाभानि भान्ति वक्त्राणि माधव  
११,०२५।०१३अ	द्रोणेन निहताः शूराः शेरते रुचिराङ्गदाः  
११,०२५।०१३ब्*००६३_०१	धृष्टद्युम्नसुताः सर्वे शिशवो हेममालिनः  
११,०२५।०१३ब्*००६३_०२	रथाग्न्यगारं चापार्चिं शरशक्तिगदेन्धनम्  
११,०२५।०१३ब्*००६३_०३	द्रोणम् आसाद्य निर्दग्धाः शलभा इव पावकम्  
११,०२५।०१३ब्*००६३_०४	तथैव निहताः शूराः शेरते रुचिराङ्गदाः  
११,०२५।०१३च्	द्रोणेनाभिमुखाः सर्वे भ्रातरः पञ्च केकयाः  
११,०२५।०१४अ	तप्तकाञ्चनवर्माणस् ताम्रध्वजरथस्रजः  
११,०२५।०१४च्	भासयन्ति महीं भासा ज्वलिता इव पावकाः  
११,०२५।०१५अ	द्रोणेन द्रुपदं सङ्ख्ये पश्य माधव पातितम्  
११,०२५।०१५च्	महाद्विपम् इवारण्ये सिंहेन महता हतम्  
११,०२५।०१६अ	पाञ्चालराज्ञो विपुलं पुण्डरीकाक्ष पाण्डुरम्  
११,०२५।०१६च्	आतपत्रं समाभाति शरदीव दिवाकरः  
११,०२५।०१७अ	एतास् तु द्रुपदं वृद्धं स्नुषा भार्याश् च दुःखिताः  
११,०२५।०१७च्	दग्ध्वा गच्छन्ति पाञ्चाल्यं राजानम् अपसव्यतः  
११,०२५।०१८अ	धृष्टकेतुं महेष्वासं चेदिपुङ्गवम् अङ्गनाः  
११,०२५।०१८च्	द्रोणेन निहतं शूरं हरन्ति हृतचेतसः  
११,०२५।०१९अ	द्रोणास्त्रम् अभिहत्यैष विमर्दे मधुसूदन  
११,०२५।०१९ब्*००६४_०१	एवं माम् इह पुत्रस्य पुत्रः पितरम् अन्वगात्  
११,०२५।०१९च्	महेष्वासो हतः शेते नद्या हृत इव द्रुमः  
११,०२५।०२०अ	एष चेदिपतिः शूरो धृष्टकेतुर् महारथः  
११,०२५।०२०च्	शेते विनिहतः सङ्ख्ये हत्वा शत्रून् सहस्रशः  
११,०२५।०२१अ	वितुद्यमानं विहगैस् तं भार्याः प्रत्युपस्थिताः  
११,०२५।०२१च्	चेदिराजं हृषीकेश हतं सबलबान्धवम्  
११,०२५।०२२अ	दाशार्हीपुत्रजं वीरं शयानं सत्यविक्रमम्  
११,०२५।०२२च्	आरोप्याङ्के रुदन्त्य् एताश् चेदिराजवराङ्गनाः  
११,०२५।०२३अ	अस्य पुत्रं हृषीकेश सुवक्त्रं चारुकुण्डलम्  
११,०२५।०२३च्	द्रोणेन समरे पश्य निकृत्तं बहुधा शरैः  
११,०२५।०२४अ	पितरं नूनम् आजिस्थं युध्यमानं परैः सह  
११,०२५।०२४च्	नाजहात् पृष्ठतो वीरम् अद्यापि मधुसूदन  
११,०२५।०२५अ	एवं ममापि पुत्रस्य पुत्रः पितरम् अन्वगात्  
११,०२५।०२५च्	दुर्योधनं महाबाहो लक्ष्मणः परवीरहा  
११,०२५।०२६अ	विन्दानुविन्दाव् आवन्त्यौ पतितौ पश्य माधव  
११,०२५।०२६च्	हिमान्ते पुष्पितौ शालौ मरुता गलिताव् इव  
११,०२५।०२७अ	काञ्चनाङ्गदवर्माणौ बाणखड्गधनुर्धरौ  
११,०२५।०२७च्	ऋषभप्रतिरूपाक्षौ शयानौ विमलस्रजौ  
११,०२५।०२८अ	अवध्याः पाण्डवाः कृष्ण सर्व एव त्वया सह  
११,०२५।०२८च्	ये मुक्ता द्रोणभीष्माभ्यां कर्णाद् वैकर्तनात् कृपात्  
११,०२५।०२९अ	दुर्योधनाद् द्रोणसुतात् सैन्धवाच् च महारथात्  
११,०२५।०२९च्	सोमदत्ताद् विकर्णाच् च शूराच् च कृतवर्मणः  
११,०२५।०२९ए	ये हन्युः शस्त्रवेगेन देवान् अपि नरर्षभाः  
११,०२५।०३०अ	त इमे निहताः सङ्ख्ये पश्य कालस्य पर्ययम्  
११,०२५।०३०च्	नातिभारो ऽस्ति दैवस्य ध्रुवं माधव कश् चन  
११,०२५।०३०ए	यद् इमे निहताः शूराः क्षत्रियैः क्षत्रियर्षभाः  
११,०२५।०३०ड़्*००६५_०१	शूराश् च कृतविद्याश् च मम पुत्रा मनस्विनः  
११,०२५।०३१अ	तदैव निहताः कृष्ण मम पुत्रास् तरस्विनः  
११,०२५।०३१च्	यदैवाकृतकामस् त्वम् उपप्लव्यं गतः पुनः  
११,०२५।०३२अ	शन्तनोश् चैव पुत्रेण प्राज्ञेन विदुरेण च  
११,०२५।०३२च्	तदैवोक्तास्मि मा स्नेहं कुरुष्वात्मसुतेष्व् इति  
११,०२५।०३३अ	तयोर् न दर्शनं तात मिथ्या भवितुम् अर्हति  
११,०२५।०३३च्	अचिरेणैव मे पुत्रा भस्मीभूता जनार्दन  
११,०२५।०३४	वैशम्पायन उवाच  
११,०२५।०३४अ	इत्य् उक्त्वा न्यपतद् भूमौ गान्धारी शोककर्शिता  
११,०२५।०३४च्	दुःखोपहतविज्ञाना धैर्यम् उत्सृज्य भारत  
११,०२५।०३५अ	ततः कोपपरीताङ्गी पुत्रशोकपरिप्लुता  
११,०२५।०३५च्	जगाम शौरिं दोषेण गान्धारी व्यथितेन्द्रिया  
११,०२५।०३६	गान्धार्य् उवाच  
११,०२५।०३६अ	पाण्डवा धार्तराष्ट्राश् च द्रुग्धाः कृष्ण परस्परम्  
११,०२५।०३६च्	उपेक्षिता विनश्यन्तस् त्वया कस्माज् जनार्दन  
११,०२५।०३७अ	शक्तेन बहुभृत्येन विपुले तिष्ठता बले  
११,०२५।०३७च्	उभयत्र समर्थेन श्रुतवाक्येन चैव ह  
११,०२५।०३८अ	इच्छतोपेक्षितो नाशः कुरूणां मधुसूदन  
११,०२५।०३८च्	यस्मात् त्वया महाबाहो फलं तस्माद् अवाप्नुहि  
११,०२५।०३९अ	पतिशुश्रूषया यन् मे तपः किं चिद् उपार्जितम्  
११,०२५।०३९च्	तेन त्वां दुरवापात्मञ् शप्स्ये चक्रगदाधर  
११,०२५।०४०अ	यस्मात् परस्परं घ्नन्तो ज्ञातयः कुरुपाण्डवाः  
११,०२५।०४०च्	उपेक्षितास् ते गोविन्द तस्माज् ज्ञातीन् वधिष्यसि  
११,०२५।०४१अ	त्वम् अप्य् उपस्थिते वर्षे षट्त्रिंशे मधुसूदन  
११,०२५।०४१च्	हतज्ञातिर् हतामात्यो हतपुत्रो वनेचरः  
११,०२५।०४१द्*००६६_०१	अनाथवद् अविज्ञातो लोकेष्व् अनभिलक्षितः  
११,०२५।०४१ए	कुत्सितेनाभ्युपायेन निधनं समवाप्स्यसि  
११,०२५।०४२अ	तवाप्य् एवं हतसुता निहतज्ञातिबान्धवाः  
११,०२५।०४२च्	स्त्रियः परिपतिष्यन्ति यथैता भरतस्त्रियः  
११,०२५।०४३	वैशम्पायन उवाच  
११,०२५।०४३अ	तच् छ्रुत्वा वचनं घोरं वासुदेवो महामनाः  
११,०२५।०४३च्	उवाच देवीं गान्धारीम् ईषद् अभ्युत्स्मयन्न् इव  
११,०२५।०४४अ	संहर्ता वृष्णिचक्रस्य नान्यो मद् विद्यते शुभे  
११,०२५।०४४च्	जाने ऽहम् एतद् अप्य् एवं चीर्णं चरसि क्षत्रिये  
११,०२५।०४४द्*००६७_०१	दैवाद् एव विनश्यन्ति वृष्णयो नात्र संशयः  
११,०२५।०४५अ	अवध्यास् ते नरैर् अन्यैर् अपि वा देवदानवैः  
११,०२५।०४५च्	परस्परकृतं नाशम् अतः प्राप्स्यन्ति यादवाः  
११,०२५।०४६अ	इत्य् उक्तवति दाशार्हे पाण्डवास् त्रस्तचेतसः  
११,०२५।०४६च्	बभूवुर् भृशसंविग्ना निराशाश् चापि जीविते  
११,०२६।००१	वासुदेव उवाच  
११,०२६।००१अ	उत्तिष्ठोत्तिष्ठ गान्धारि मा च शोके मनः कृथाः  
११,०२६।००१च्	तवैव ह्य् अपराधेन कुरवो निधनं गताः  
११,०२६।००२अ	या त्वं पुत्रं दुरात्मानम् ईर्षुम् अत्यन्तमानिनम्  
११,०२६।००२च्	दुर्योधनं पुरस्कृत्य दुष्कृतं साधु मन्यसे  
११,०२६।००३अ	निष्ठुरं वैरपरुषं वृद्धानां शासनातिगम्  
११,०२६।००३च्	कथम् आत्मकृतं दोषं मय्य् आधातुम् इहेच्छसि  
११,०२६।००४अ	मृतं वा यदि वा नष्टं यो ऽतीतम् अनुशोचति  
११,०२६।००४च्	दुःखेन लभते दुःखं द्वाव् अनर्थौ प्रपद्यते  
११,०२६।००५अ	तपोर्थीयं ब्राह्मणी धत्त गर्भं; गौर् वोढारं धावितारं तुरङ्गी  
११,०२६।००५च्	शूद्रा दासं पशुपालं तु वैश्या; वधार्थीयं त्वद्विधा राजपुत्री  
११,०२६।००६	वैशम्पायन उवाच  
११,०२६।००६अ	तच् छ्रुत्वा वासुदेवस्य पुनरुक्तं वचो ऽप्रियम्  
११,०२६।००६च्	तूष्णीं बभूव गान्धारी शोकव्याकुललोचना  
११,०२६।००७अ	धृतराष्ट्रस् तु राजर्षिर् निगृह्याबुद्धिजं तमः  
११,०२६।००७च्	पर्यपृच्छत धर्मात्मा धर्मराजं युधिष्ठिरम्  
११,०२६।००८अ	जीवतां परिमाणज्ञः सैन्यानाम् असि पाण्डव  
११,०२६।००८च्	हतानां यदि जानीषे परिमाणं वदस्व मे  
११,०२६।००९	युधिष्ठिर उवाच  
११,०२६।००९अ	दशायुतानाम् अयुतं सहस्राणि च विंशतिः  
११,०२६।००९च्	कोट्यः षष्टिश् च षट् चैव ये ऽस्मिन् राजमृधे हताः  
११,०२६।०१०अ	अलक्ष्याणां तु वीराणां सहस्राणि चतुर्दश  
११,०२६।०१०च्	दश चान्यानि राजेन्द्र शतं षष्टिश् च पञ्च च  
११,०२६।०११	धृतराष्ट्र उवाच  
११,०२६।०११अ	युधिष्ठिर गतिं कां ते गताः पुरुषसत्तमाः  
११,०२६।०११ब्*००६८_०१	केषु केषु च लोकेषु गता ह्य् एते नरोत्तमाः  
११,०२६।०११ब्*००६८_०२	युध्यमाना हताः सङ्ख्ये ये चैवात्रापराङ्मुखाः  
११,०२६।०११च्	आचक्ष्व मे महाबाहो सर्वज्ञो ह्य् असि मे मतः  
११,०२६।०१२	युधिष्ठिर उवाच  
११,०२६।०१२अ	यैर् हुतानि शरीराणि हृष्टैः परमसंयुगे  
११,०२६।०१२च्	देवराजसमांल् लोकान् गतास् ते सत्यविक्रमाः  
११,०२६।०१३अ	ये त्व् अहृष्टेन मनसा मर्तव्यम् इति भारत  
११,०२६।०१३च्	युध्यमाना हताः सङ्ख्ये ते गन्धर्वैः समागताः  
११,०२६।०१४अ	ये तु सङ्ग्रामभूमिष्ठा याचमानाः पराङ्मुखाः  
११,०२६।०१४च्	शस्त्रेण निधनं प्राप्ता गतास् ते गुह्यकान् प्रति  
११,०२६।०१४द्*००६९_०१	क्षत्रधर्मेण निहतास् ते गताः परमां गतिम्  
११,०२६।०१५अ	पीड्यमानाः परैर् ये तु हीयमाना निरायुधाः  
११,०२६।०१५च्	ह्रीनिषेधा महात्मानः परान् अभिमुखा रणे  
११,०२६।०१६अ	छिद्यमानाः शितैः शस्त्रैः क्षत्रधर्मपरायणाः  
११,०२६।०१६च्	गतास् ते ब्रह्मसदनं हता वीराः सुवर्चसः  
११,०२६।०१७अ	ये तत्र निहता राजन्न् अन्तर् आयोधनं प्रति  
११,०२६।०१७च्	यथा कथं चित् ते राजन् सम्प्राप्ता उत्तरान् कुरून्  
११,०२६।०१८	धृतराष्ट्र उवाच  
११,०२६।०१८अ	केन ज्ञानबलेनैवं पुत्र पश्यसि सिद्धवत्  
११,०२६।०१८च्	तन् मे वद महाबाहो श्रोतव्यं यदि वै मया  
११,०२६।०१९	युधिष्ठिर उवाच  
११,०२६।०१९अ	निदेशाद् भवतः पूर्वं वने विचरता मया  
११,०२६।०१९च्	तीर्थयात्राप्रसङ्गेन सम्प्राप्तो ऽयम् अनुग्रहः  
११,०२६।०२०अ	देवर्षिर् लोमशो दृष्टस् ततः प्राप्तो ऽस्म्य् अनुस्मृतिम्  
११,०२६।०२०च्	दिव्यं चक्षुर् अपि प्राप्तं ज्ञानयोगेन वै पुरा  
११,०२६।०२१	धृतराष्ट्र उवाच  
११,०२६।०२१अ	ये ऽत्रानाथा जनस्यास्य सनाथा ये च भारत  
११,०२६।०२१च्	कच्चित् तेषां शरीराणि धक्ष्यन्ति विधिपूर्वकम्  
११,०२६।०२२अ	न येषां सन्ति कर्तारो न च ये ऽत्राहिताग्नयः  
११,०२६।०२२च्	वयं च कस्य कुर्यामो बहुत्वात् तात कर्मणः  
११,०२६।०२३अ	यान् सुपर्णाश् च गृध्राश् च विकर्षन्ति ततस् ततः  
११,०२६।०२३च्	तेषां तु कर्मणा लोका भविष्यन्ति युधिष्ठिर  
११,०२६।०२४	वैशम्पायन उवाच  
११,०२६।०२४अ	एवम् उक्तो महाप्राज्ञः कुन्तीपुत्रो युधिष्ठिरः  
११,०२६।०२४च्	आदिदेश सुधर्माणं धौम्यं सूतं च सञ्जयम्  
११,०२६।०२५अ	विदुरं च महाबुद्धिं युयुत्सुं चैव कौरवम्  
११,०२६।०२५च्	इन्द्रसेनमुखांश् चैव भृत्यान् सूतांश् च सर्वशः  
११,०२६।०२६अ	भवन्तः कारयन्त्व् एषां प्रेतकार्याणि सर्वशः  
११,०२६।०२६च्	यथा चानाथवत् किं चिच् छरीरं न विनश्यति  
११,०२६।०२७अ	शासनाद् धर्मराजस्य क्षत्ता सूतश् च सञ्जयः  
११,०२६।०२७च्	सुधर्मा धौम्यसहित इन्द्रसेनादयस् तथा  
११,०२६।०२८अ	चन्दनागुरुकाष्ठानि तथा कालीयकान्य् उत  
११,०२६।०२८च्	घृतं तैलं च गन्धांश् च क्षौमाणि वसनानि च  
११,०२६।०२९अ	समाहृत्य महार्हाणि दारूणां चैव सञ्चयान्  
११,०२६।०२९च्	रथांश् च मृदितांस् तत्र नानाप्रहरणानि च  
११,०२६।०३०अ	चिताः कृत्वा प्रयत्नेन यथामुख्यान् नराधिपान्  
११,०२६।०३०च्	दाहयाम् आसुर् अव्यग्रा विधिदृष्टेन कर्मणा  
११,०२६।०३१अ	दुर्योधनं च राजानं भ्रातॄंश् चास्य शताधिकान्  
११,०२६।०३१च्	शल्यं शलं च राजानं भूरिश्रवसम् एव च  
११,०२६।०३२अ	जयद्रथं च राजानम् अभिमन्युं च भारत  
११,०२६।०३२च्	दौःशासनिं लक्ष्मणं च धृष्टकेतुं च पार्थिवम्  
११,०२६।०३३अ	बृहन्तं सोमदत्तं च सृञ्जयांश् च शताधिकान्  
११,०२६।०३३च्	राजानं क्षेमधन्वानं विराटद्रुपदौ तथा  
११,०२६।०३४अ	शिखण्डिनं च पाञ्चाल्यं धृष्टद्युम्नं च पार्षतम्  
११,०२६।०३४च्	युधामन्युं च विक्रान्तम् उत्तमौजसम् एव च  
११,०२६।०३५अ	कौसल्यं द्रौपदेयांश् च शकुनिं चापि सौबलम्  
११,०२६।०३५च्	अचलं वृषकं चैव भगदत्तं च पार्थिवम्  
११,०२६।०३६अ	कर्णं वैकर्तनं चैव सहपुत्रम् अमर्षणम्  
११,०२६।०३६च्	केकयांश् च महेष्वासांस् त्रिगर्तांश् च महारथान्  
११,०२६।०३७अ	घटोत्कचं राक्षसेन्द्रं बकभ्रातरम् एव च  
११,०२६।०३७च्	अलम्बुसं च राजानं जलसन्धं च पार्थिवम्  
११,०२६।०३८अ	अन्यांश् च पार्थिवान् राजञ् शतशो ऽथ सहस्रशः  
११,०२६।०३८ब्*००७०_०१	चिताः कृत्वा महेष्वासान् सर्वान् एतान् यथाविधि  
११,०२६।०३८च्	घृतधाराहुतैर् दीप्तैः पावकैः समदाहयन्  
११,०२६।०३९अ	पितृमेधाश् च केषां चिद् अवर्तन्त महात्मनाम्  
११,०२६।०३९च्	सामभिश् चाप्य् अगायन्त ते ऽन्वशोच्यन्त चापरैः  
११,०२६।०४०अ	साम्नाम् ऋचां च नादेन स्त्रीणां च रुदितस्वनैः  
११,०२६।०४०च्	कश्मलं सर्वभूतानां निशायां समपद्यत  
११,०२६।०४१अ	ते विधूमाः प्रदीप्ताश् च दीप्यमानाश् च पावकाः  
११,०२६।०४१च्	नभसीवान्वदृश्यन्त ग्रहास् तन्वभ्रसंवृताः  
११,०२६।०४२अ	ये चाप्य् अनाथास् तत्रासन् नानादेशसमागताः  
११,०२६।०४२च्	तांश् च सर्वान् समानाय्य राशीन् कृत्वा सहस्रशः  
११,०२६।०४३अ	चित्वा दारुभिर् अव्यग्रः प्रभूतैः स्नेहतापितैः  
११,०२६।०४३च्	दाहयाम् आस विदुरो धर्मराजस्य शासनात्  
११,०२६।०४४अ	कारयित्वा क्रियास् तेषां कुरुराजो युधिष्ठिरः  
११,०२६।०४४च्	धृतराष्ट्रं पुरस्कृत्य गङ्गाम् अभिमुखो ऽगमत्  
११,०२७।००१	वैशम्पायन उवाच  
११,०२७।००१अ	ते समासाद्य गङ्गां तु शिवां पुण्यजनोचिताम्  
११,०२७।००१च्	ह्रदिनीं वप्रसम्पन्नां महानूपां महावनाम्  
११,०२७।००२अ	भूषणान्य् उत्तरीयाणि वेष्टनान्य् अवमुच्य च  
११,०२७।००२ब्*००७१_०१	कवचानि विचित्राणि गङ्गाम् अवजगाहिरे  
११,०२७।००२च्	ततः पितॄणां पौत्राणां भ्रातॄणां स्वजनस्य च  
११,०२७।००३अ	पुत्राणाम् आर्यकाणां च पतीनां च कुरुस्त्रियः  
११,०२७।००३च्	उदकं चक्रिरे सर्वा रुदन्त्यो भृशदुःखिताः  
११,०२७।००३ए	सुहृदां चापि धर्मज्ञाः प्रचक्रुः सलिलक्रियाः  
११,०२७।००४अ	उदके क्रियमाणे तु वीराणां वीरपत्निभिः  
११,०२७।००४च्	सूपतीर्थाभवद् गङ्गा भूयो विप्रससार च  
११,०२७।००५अ	तन् महोदधिसङ्काशं निरानन्दम् अनुत्सवम्  
११,०२७।००५च्	वीरपत्नीभिर् आकीर्णं गङ्गातीरम् अशोभत  
११,०२७।००६अ	ततः कुन्ती महाराज सहसा शोककर्शिता  
११,०२७।००६च्	रुदती मन्दया वाचा पुत्रान् वचनम् अब्रवीत्  
११,०२७।००७अ	यः स शूरो महेष्वासो रथयूथपयूथपः  
११,०२७।००७च्	अर्जुनेन हतः सङ्ख्ये वीरलक्षणलक्षितः  
११,०२७।००८अ	यं सूतपुत्रं मन्यध्वं राधेयम् इति पाण्डवाः  
११,०२७।००८च्	यो व्यराजच् चमूमध्ये दिवाकर इव प्रभुः  
११,०२७।००९अ	प्रत्ययुध्यत यः सर्वान् पुरा वः सपदानुगान्  
११,०२७।००९च्	दुर्योधनबलं सर्वं यः प्रकर्षन् व्यरोचत  
११,०२७।००९द्*००७२_०१	यः स वीरो महेष्वासो महाबलपराक्रमः  
११,०२७।०१०अ	यस्य नास्ति समो वीर्ये पृथिव्याम् अपि कश् चन  
११,०२७।०१०ब्*००७३_०१	यो ऽवृणीत यशः शूरः प्राणैर् अपि सदा भुवि  
११,०२७।०१०च्	सत्यसन्धस्य शूरस्य सङ्ग्रामेष्व् अपलायिनः  
११,०२७।०११अ	कुरुध्वम् उदकं तस्य भ्रातुर् अक्लिष्टकर्मणः  
११,०२७।०११च्	स हि वः पूर्वजो भ्राता भास्करान् मय्य् अजायत  
११,०२७।०११ए	कुण्डली कवची शूरो दिवाकरसमप्रभः  
११,०२७।०११ड़्*००७४_०१	दातानिशं ब्राह्मणानां पूजकः शीलरक्षकः  
११,०२७।०११ड़्*००७४_०२	कृतज्ञः सत्यवादी च महारथमहारथः  
११,०२७।०११ड़्*००७४_०३	अभिमानी विनीतात्मा सुन्दरः प्रियदर्शनः  
११,०२७।०११ड़्*००७४_०४	एकपत्नीरतः श्रीमान् नित्यम् ऊर्जितशासनः  
११,०२७।०११ड़्*००७४_०५	राजा सर्वस्य राष्ट्रस्य दुर्योधनहिते रतः  
११,०२७।०११ड़्*००७४_०६	मम प्रियकरो नित्यं पुत्राणां रक्षकश् च ह  
११,०२७।०१२अ	श्रुत्वा तु पाण्डवाः सर्वे मातुर् वचनम् अप्रियम्  
११,०२७।०१२च्	कर्णम् एवानुशोचन्त भूयश् चार्ततराभवन्  
११,०२७।०१३अ	ततः स पुरुषव्याघ्रः कुन्तीपुत्रो युधिष्ठिरः  
११,०२७।०१३च्	उवाच मातरं वीरो निःश्वसन्न् इव पन्नगः  
११,०२७।०१३द्*००७५_०१	यः शरोर्मिर् ध्वजावर्तो महाभुजमहाग्रहः  
११,०२७।०१३द्*००७५_०२	तलशब्दप्रणुदितो महारथमहाह्रदः  
११,०२७।०१४अ	यस्येषुपातम् आसाद्य नान्यस् तिष्ठेद् धनञ्जयात्  
११,०२७।०१४च्	कथं पुत्रो भवत्यां स देवगर्भः पुराभवत्  
११,०२७।०१५अ	यस्य बाहुप्रतापेन तापिताः सर्वतो वयम्  
११,०२७।०१५च्	तम् अग्निम् इव वस्त्रेण कथं छादितवत्य् असि  
११,०२७।०१५ए	यस्य बाहुबलं घोरं धार्तराष्ट्रैर् उपासितम्  
११,०२७।०१५ड़्*००७६_०१	उपासितं यथास्माभिर् बलं गाण्डीवधन्वनः  
११,०२७।०१५ड़्*००७६_०२	भूमिपानां च सर्वेषां बलं बलवतां वरः  
११,०२७।०१६अ	नान्यः कुन्तीसुतात् कर्णाद् अगृह्णाद् रथिनां रथी  
११,०२७।०१६च्	स नः प्रथमजो भ्राता सर्वशस्त्रभृतां वरः  
११,०२७।०१६ए	असूत तं भवत्य् अग्रे कथम् अद्भुतविक्रमम्  
११,०२७।०१७अ	अहो भवत्या मन्त्रस्य पिधानेन वयं हताः  
११,०२७।०१७च्	निधनेन हि कर्णस्य पीडिताः स्म सबान्धवाः  
११,०२७।०१८अ	अभिमन्योर् विनाशेन द्रौपदेयवधेन च  
११,०२७।०१८च्	पाञ्चालानां च नाशेन कुरूणां पतनेन च  
११,०२७।०१९अ	ततः शतगुणं दुःखम् इदं माम् अस्पृशद् भृशम्  
११,०२७।०१९च्	कर्णम् एवानुशोचन् हि दह्याम्य् अग्नाव् इवाहितः  
११,०२७।०१९द्*००७७_०१	कर्णार्जुनसहायो ऽहं जयेयम् अपि वासवम्  
११,०२७।०२०अ	न हि स्म किं चिद् अप्राप्यं भवेद् अपि दिवि स्थितम्  
११,०२७।०२०च्	न च स्म वैशसं घोरं कौरवान्तकरं भवेत्  
११,०२७।०२१अ	एवं विलप्य बहुलं धर्मराजो युधिष्ठिरः  
११,०२७।०२१च्	विनदञ् शनकै राजंश् चकारास्योदकं प्रभुः  
११,०२७।०२२अ	ततो विनेदुः सहसा स्त्रीपुंसास् तत्र सर्वशः  
११,०२७।०२२च्	अभितो ये स्थितास् तत्र तस्मिन्न् उदककर्मणि  
११,०२७।०२३अ	तत आनाययाम् आस कर्णस्य सपरिच्छदम्  
११,०२७।०२३च्	स्त्रियः कुरुपतिर् धीमान् भ्रातुः प्रेम्णा युधिष्ठिरः  
११,०२७।०२४अ	स ताभिः सह धर्मात्मा प्रेतकृत्यम् अनन्तरम्  
११,०२७।०२४ब्*००७८_०१	अहो भवत्या मन्त्रस्य गोपनेन वयं हताः  
११,०२७।०२४ब्*००७८_०२	पापेनासौ मया ज्येष्ठो भ्राताज्ञानान् निपातितः  
११,०२७।०२४ब्*००७९_०१	सर्वं चकार कर्णस्य विधिवद् भूरिदक्षिणम्  
११,०२७।०२४ब्*००७९_०२	स राजा धृतराष्ट्रश् च कृत्वा जलम् अतन्द्रितः  
११,०२७।०२४ब्*००८०_०१	चकार विधिवद् धीमान् धर्मराजो युधिष्ठिरः  
११,०२७।०२४ब्*००८०_०२	पापेनासौ मया श्रेष्ठो भ्राता ज्ञातिर् निपातितः  
११,०२७।०२४ब्*००८०_०३	अतो मनसि यद् गुह्यं स्त्रीणां तन् न भविष्यति  
११,०२७।०२४च्	कृत्वोत्ततार गङ्गायाः सलिलाद् आकुलेन्द्रियः  
११,०२७।०२४द्*००८१_०१	समुत्ततार गङ्गाया भार्यया सह भारत  
११,०२७।०२४द्*००८२_०१	भ्रातृभिः सहितः सर्वैर् गङ्गातीरम् उपाविशत्  
११,०२७।०२४द्*००८३_०१	य इदं शृणुयाद् धीमाञ् श्रद्धाभक्तिसमन्वितः  
११,०२७।०२४द्*००८३_०२	तस्य नारायणो देवः प्रददाति समीहितम्  
११,०२७।०२४द्*००८३_०३	मानसं वाचिकं चैव कायिकं यच् च दुष्कृतम्  
११,०२७।०२४द्*००८३_०४	पुराणज्ञं पूजयित्वा ब्रह्महत्या विमुच्यते  
११,०२७।०२४द्*००८३_०५	पुत्रपौत्रैः परिवृत इह लोके सुखं लभेत्  
११,०२७।०२४द्*००८३_०६	मुक्त्वा च सकलाल् लोकान् इन्द्रलोके महीयते  
  
  
  
  
