---
title: 'Mahabharata: Karnaparvan'

---
## Intro
  
  
  
  
Mahabharata: Karnaparvan  
  
  
  
  
% Mahabharata: Karnaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  


## पाठः
  
  
  
  
  
  
  
०८,००१।०००*०००१_०१	नारायणं नमस्कृत्य नरं चैव नरोत्तमम्  
०८,००१।०००*०००१_०२	देवीं सरस्वतीं चैव ततो जयम् उदीरयेत्  
०८,००१।००१	वैशम्पायन उवाच  
०८,००१।००१अ	ततो द्रोणे हते राजन् दुर्योधनमुखा नृपाः  
०८,००१।००१च्	भृशम् उद्विग्नमनसो द्रोणपुत्रम् उपागमन्  
०८,००१।००१द्*०००२_०१	शुक्लाम्बरधरं विष्णुं शशिवर्णं चतुर्भुजम्  
०८,००१।००१द्*०००२_०२	प्रसन्नवदनं ध्यायेत् सर्वविघ्नोपशान्तये  
०८,००१।००२अ	ते द्रोणम् उपशोचन्तः कश्मलाभिहतौजसः  
०८,००१।००२च्	पर्युपासन्त शोकार्तास् ततः शारद्वतीसुतम्  
०८,००१।००३अ	मुहूर्तं ते समाश्वास्य हेतुभिः शास्त्रसम्मितैः  
०८,००१।००३च्	रात्र्यागमे महीपालाः स्वानि वेश्मानि भेजिरे  
०८,००१।००४अ	विशेषतः सूतपुत्रो राजा चैव सुयोधनः  
०८,००१।००४च्	दुःशासनो ऽथ शकुनिर् न निद्राम् उपलेभिरे  
०८,००१।००५अ	ते वेश्मस्व् अपि कौरव्य पृथ्वीशा नाप्नुवन् सुखम्  
०८,००१।००५च्	चिन्तयन्तः क्षयं तीव्रं निद्रां नैवोपलेभिरे  
०८,००१।००६अ	सहितास् ते निशायां तु दुर्योधननिवेशने  
०८,००१।००६च्	अतिप्रचण्डाद् विद्वेषात् पाण्डवानां महात्मनाम्  
०८,००१।००७अ	यत् तद् द्यूतपरिक्लिष्टां कृष्णाम् आनिन्यिरे सभाम्  
०८,००१।००७च्	तत् स्मरन्तो ऽन्वतप्यन्त भृशम् उद्विग्नचेतसः  
०८,००१।००८अ	चिन्तयन्तश् च पार्थानां तान् क्लेशान् द्यूतकारितान्  
०८,००१।००८च्	कृच्छ्रेण क्षणदां राजन् निन्युर् अब्दशतोपमाम्  
०८,००१।००९अ	ततः प्रभाते विमले स्थिता दिष्टस्य शासने  
०८,००१।००९च्	चक्रुर् आवश्यकं सर्वे विधिदृष्टेन कर्मणा  
०८,००१।०१०अ	ते कृत्वावश्यकार्याणि समाश्वस्य च भारत  
०८,००१।०१०च्	योगम् आज्ञापयाम् आसुर् युद्धाय च विनिर्ययुः  
०८,००१।०११अ	कर्णं सेनापतिं कृत्वा कृतकौतुकमङ्गलाः  
०८,००१।०११च्	वाचयित्वा द्विजश्रेष्ठान् दधिपात्रघृताक्षतैः  
०८,००१।०१२अ	निष्कैर् गोभिर् हिरण्येन वासोभिश् च महाधनैः  
०८,००१।०१२च्	वर्ध्यमाना जयाशीर्भिः सूतमागधबन्दिभिः  
०८,००१।०१३अ	तथैव पाण्डवा राजन् कृतसर्वाह्णिकक्रियाः  
०८,००१।०१३च्	शिबिरान् निर्ययू राजन् युद्धाय कृतनिश्चयाः  
०८,००१।०१४अ	ततः प्रववृते युद्धं तुमुलं रोमहर्षणम्  
०८,००१।०१४च्	कुरूणां पाण्डवानां च परस्परवधैषिणाम्  
०८,००१।०१५अ	तयोर् द्वे दिवसे युद्धं कुरुपाण्डवसेनयोः  
०८,००१।०१५च्	कर्णे सेनापतौ राजन्न् अभूद् अद्भुतदर्शनम्  
०८,००१।०१६अ	ततः शत्रुक्षयं कृत्वा सुमहान्तं रणे वृषः  
०८,००१।०१६च्	पश्यतां धार्तराष्ट्राणां फल्गुनेन निपातितः  
०८,००१।०१७अ	ततस् तत् सञ्जयः सर्वं गत्वा नागाह्वयं पुरम्  
०८,००१।०१७च्	आचख्यौ धृतराष्ट्राय यद् वृत्तं कुरुजाङ्गले  
०८,००१।०१८	जनमेजय उवाच  
०८,००१।०१८अ	आपगेयं हतं श्रुत्वा द्रोणं च समरे परैः  
०८,००१।०१८च्	यो जगाम पराम् आर्तिं वृद्धो राजाम्बिकासुतः  
०८,००१।०१९अ	स श्रुत्वा निहतं कर्णं दुर्योधनहितैषिणम्  
०८,००१।०१९च्	कथं द्विजवर प्राणान् अधारयत दुःखितः  
०८,००१।०२०अ	यस्मिञ् जयाशां पुत्राणाम् अमन्यत स पार्थिवः  
०८,००१।०२०च्	तस्मिन् हते स कौरव्यः कथं प्राणान् अधारयत्  
०८,००१।०२१अ	दुर्मरं बत मन्ये ऽहं नृणां कृच्छ्रे ऽपि वर्तताम्  
०८,००१।०२१च्	यत्र कर्णं हतं श्रुत्वा नात्यजज् जीवितं नृपः  
०८,००१।०२२अ	तथा शान्तनवं वृद्धं ब्रह्मन् बाह्लिकम् एव च  
०८,००१।०२२च्	द्रोणं च सोमदत्तं च भूरिश्रवसम् एव च  
०८,००१।०२३अ	तथैव चान्यान् सुहृदः पुत्रपौत्रांश् च पातितान्  
०८,००१।०२३च्	श्रुत्वा यन् नाजहात् प्राणांस् तन् मन्ये दुष्करं द्विज  
०८,००१।०२४अ	एतन् मे सर्वम् आचक्ष्व विस्तरेण तपोधन  
०८,००१।०२४च्	न हि तृप्यामि पूर्वेषां शृण्वानश् चरितं महत्  
०८,००१।०२५	वैशम्पायन उवाच  
०८,००१।०२५अ	हते कर्णे महाराज निशि गावल्गणिस् तदा  
०८,००१।०२५च्	दीनो ययौ नागपुरम् अश्वैर् वातसमैर् जवे  
०८,००१।०२६अ	स हास्तिनपुरं गत्वा भृशम् उद्विग्नमानसः  
०८,००१।०२६च्	जगाम धृतराष्ट्रस्य क्षयं प्रक्षीणबान्धवम्  
०८,००१।०२७अ	स समुद्वीक्ष्य राजानं कश्मलाभिहतौजसम्  
०८,००१।०२७च्	ववन्दे प्राञ्जलिर् भूत्वा मूर्ध्ना पादौ नृपस्य ह  
०८,००१।०२८अ	सम्पूज्य च यथान्यायं धृतराष्ट्रं महीपतिम्  
०८,००१।०२८च्	हा कष्टम् इति चोक्त्वा स ततो वचनम् आददे  
०८,००१।०२९अ	सञ्जयो ऽहं क्षितिपते कच्चिद् आस्ते सुखं भवान्  
०८,००१।०२९च्	स्वदोषेणापदं प्राप्य कच्चिन् नाद्य विमुह्यसि  
०८,००१।०३०अ	हितान्य् उक्तानि विदुरद्रोणगाङ्गेयकेशवैः  
०८,००१।०३०च्	अगृहीतान्य् अनुस्मृत्य कच्चिन् न कुरुषे व्यथाम्  
०८,००१।०३१अ	रामनारदकण्वैश् च हितम् उक्तं सभातले  
०८,००१।०३१च्	नगृहीतम् अनुस्मृत्य कच्चिन् न कुरुषे व्यथाम्  
०८,००१।०३२अ	सुहृदस् त्वद्धिते युक्तान् भीष्मद्रोणमुखान् परैः  
०८,००१।०३२च्	निहतान् युधि संस्मृत्य कच्चिन् न कुरुषे व्यथाम्  
०८,००१।०३३अ	तम् एवंवादिनं राजा सूतपुत्रं कृताञ्जलिम्  
०८,००१।०३३च्	सुदीर्घम् अभिनिःश्वस्य दुःखार्त इदम् अब्रवीत्  
०८,००१।०३४अ	गाङ्गेये निहते शूरे दिव्यास्त्रवति सञ्जय  
०८,००१।०३४च्	द्रोणे च परमेष्वासे भृशं मे व्यथितं मनः  
०८,००१।०३५अ	यो रथानां सहस्राणि दंशितानां दशैव हि  
०८,००१।०३५च्	अहन्य् अहनि तेजस्वी निजघ्ने वसुसम्भवः  
०८,००१।०३६अ	स हतो यज्ञसेनस्य पुत्रेणेह शिखण्डिना  
०८,००१।०३६च्	पाण्डवेयाभिगुप्तेन भृशं मे व्यथितं मनः  
०८,००१।०३७अ	भार्गवः प्रददौ यस्मै परमास्त्रं महात्मने  
०८,००१।०३७च्	साक्षाद् रामेण यो बाल्ये धनुर्वेद उपाकृतः  
०८,००१।०३८अ	यस्य प्रसादात् कौन्तेया राजपुत्रा महाबलाः  
०८,००१।०३८च्	महारथत्वं सम्प्राप्तास् तथान्ये वसुधाधिपाः  
०८,००१।०३९अ	तं द्रोणं निहतं श्रुत्वा धृष्टद्युम्नेन संयुगे  
०८,००१।०३९च्	सत्यसन्धं महेष्वासं भृशं मे व्यथितं मनः  
०८,००१।०३९द्*०००३_०१	ययोर् लोके पुमान् अस्त्रे न समो ऽस्ति चतुर्विधे  
०८,००१।०३९द्*०००३_०२	तौ द्रोणभीष्मौ श्रुत्वा तु हतौ मे व्यथितं मनः  
०८,००१।०४०अ	त्रैलोक्ये यस्य शास्त्रेषु न पुमान् विद्यते समः  
०८,००१।०४०च्	तं द्रोणं निहतं श्रुत्वा किम् अकुर्वत मामकाः  
०८,००१।०४१अ	संशप्तकानां च बले पाण्डवेन महात्मना  
०८,००१।०४१च्	धनञ्जयेन विक्रम्य गमिते यमसादनम्  
०८,००१।०४२अ	नारायणास्त्रे निहते द्रोणपुत्रस्य धीमतः  
०८,००१।०४२च्	हतशेषेष्व् अनीकेषु किम् अकुर्वत मामकाः  
०८,००१।०४३अ	विप्रद्रुतान् अहं मन्ये निमग्नः शोकसागरे  
०८,००१।०४३च्	प्लवमानान् हते द्रोणे सन्ननौकान् इवार्णवे  
०८,००१।०४४अ	दुर्योधनस्य कर्णस्य भोजस्य कृतवर्मणः  
०८,००१।०४४च्	मद्रराजस्य शल्यस्य द्रौणेश् चैव कृपस्य च  
०८,००१।०४५अ	मत्पुत्रशेषस्य तथा तथान्येषां च सञ्जय  
०८,००१।०४५च्	विप्रकीर्णेष्व् अनीकेषु मुखवर्णो ऽभवत् कथम्  
०८,००१।०४६अ	एतत् सर्वं यथा वृत्तं तत्त्वं गावल्गणे रणे  
०८,००१।०४६च्	आचक्ष्व पाण्डवेयानां मामकानां च सर्वशः  
०८,००१।०४७	सञ्जय उवाच  
०८,००१।०४७अ	पाण्डवेयैर् हि यद् वृत्तं कौरवेयेषु मारिष  
०८,००१।०४७च्	तच् छ्रुत्वा मा व्यथां कार्षीद् इष्टे न व्यथते मनः  
०८,००१।०४८अ	यस्माद् अभावी भावी वा भवेद् अर्थो नरं प्रति  
०८,००१।०४८च्	अप्राप्तौ तस्य वा प्राप्तौ न कश् चिद् व्यथते बुधः  
०८,००१।०४९	धृतराष्ट्र उवाच  
०८,००१।०४९अ	न व्यथा शृण्वतः का चिद् विद्यते मम सञ्जय  
०८,००१।०४९च्	दिष्टम् एतत् पुरा मन्ये कथयस्व यथेच्छकम्  
०८,००२।००१	सञ्जय उवाच  
०८,००२।००१अ	हते द्रोणे महेष्वासे तव पुत्रा महारथाः  
०८,००२।००१च्	बभूवुर् आश्वस्तमुखा विषण्णा गतचेतसः  
०८,००२।००२अ	अवाङ्मुखाः शस्त्रभृतः सर्व एव विशां पते  
०८,००२।००२च्	अप्रेक्षमाणाः शोकार्ता नाभ्यभाषन् परस्परम्  
०८,००२।००३अ	तान् दृष्ट्वा व्यथिताकारान् सैन्यानि तव भारत  
०८,००२।००३च्	ऊर्ध्वम् एवाभ्यवेक्षन्त दुःखत्रस्तान्य् अनेकशः  
०८,००२।००४अ	शस्त्राण्य् एषां च राजेन्द्र शोणिताक्तान्य् अशेषतः  
०८,००२।००४च्	प्राभ्रश्यन्त कराग्रेभ्यो दृष्ट्वा द्रोणं निपातितम्  
०८,००२।००५अ	तानि बद्धान्य् अनिष्टानि लम्बमानानि भारत  
०८,००२।००५च्	अदृश्यन्त महाराज नक्षत्राणि यथा दिवि  
०८,००२।००६अ	तथार्तं स्तिमितं दृष्ट्वा गतसत्त्वम् इव स्थितम्  
०८,००२।००६च्	स्वं बलं तन् महाराज राजा दुर्योधनो ऽब्रवीत्  
०८,००२।००७अ	भवतां बाहुवीर्यं हि समाश्रित्य मया युधि  
०८,००२।००७च्	पाण्डवेयाः समाहूता युद्धं चेदं प्रवर्तितम्  
०८,००२।००८अ	तद् इदं निहते द्रोणे विषण्णम् इव लक्ष्यते  
०८,००२।००८च्	युध्यमानाश् च समरे योधा वध्यन्ति सर्वतः  
०८,००२।००९अ	जयो वापि वधो वापि युध्यमानस्य संयुगे  
०८,००२।००९च्	भवेत् किम् अत्र चित्रं वै युध्यध्वं सर्वतोमुखाः  
०८,००२।०१०अ	पश्यध्वं च महात्मानं कर्णं वैकर्तनं युधि  
०८,००२।०१०च्	प्रचरन्तं महेष्वासं दिव्यैर् अस्त्रैर् महाबलम्  
०८,००२।०११अ	यस्य वै युधि सन्त्रासात् कुन्तीपुत्रो धनञ्जयः  
०८,००२।०११च्	निवर्तते सदामर्षात् सिंहात् क्षुद्रमृगो यथा  
०८,००२।०१२अ	येन नागायुतप्राणो भीमसेनो महाबलः  
०८,००२।०१२च्	मानुषेणैव युद्धेन ताम् अवस्थां प्रवेशितः  
०८,००२।०१३अ	येन दिव्यास्त्रविच् छूरो मायावी स घटोत्कचः  
०८,००२।०१३च्	अमोघया रणे शक्त्या निहतो भैरवं नदन्  
०८,००२।०१४अ	तस्य दुष्पारवीर्यस्य सत्यसन्धस्य धीमतः  
०८,००२।०१४च्	बाह्वोर् द्रविणम् अक्षय्यम् अद्य द्रक्ष्यथ संयुगे  
०८,००२।०१५अ	द्रोणपुत्रस्य विक्रान्तं राधेयस्यैव चोभयोः  
०८,००२।०१५च्	पाण्डुपाञ्चालसैन्येषु द्रक्ष्यथापि महात्मनोः  
०८,००२।०१५द्*०००४_०१	पश्यन्तु पाण्डुपुत्रास् ते विष्णुवासवयोर् इव  
०८,००२।०१६अ	सर्व एव भवन्तश् च शूराः प्राज्ञाः कुलोद्गताः  
०८,००२।०१६ब्*०००५_०१	पाण्डुपुत्रान् रणे हन्तुं ससैन्यान् किम् उ संहताः  
०८,००२।०१६च्	शीलवन्तः कृतास्त्राश् च द्रक्ष्यथाद्य परस्परम्  
०८,००२।०१७अ	एवम् उक्ते महाराज कर्णो वैकर्तनो नृपः  
०८,००२।०१७अ*०००६_०१	**** **** चक्रे सेनापतिं तदा  
०८,००२।०१७अ*०००६_०२	तव पुत्रो महावीर्यो भ्रातृभिः सहितो ऽनघ  
०८,००२।०१७अ*०००६_०३	सेनापत्यम् अथासाद्य  
०८,००२।०१७च्	सिंहनादं विनद्योच्चैः प्रायुध्यत महाबलः  
०८,००२।०१८अ	स सृञ्जयानां सर्वेषां पाञ्चालानां च पश्यताम्  
०८,००२।०१८च्	केकयानां विदेहानाम् अकरोत् कदनं महत्  
०८,००२।०१९अ	तस्येषुधाराः शतशः प्रादुरासञ् शरासनात्  
०८,००२।०१९च्	अग्रे पुङ्खे च संसक्ता यथा भ्रमरपङ्क्तयः  
०८,००२।०२०अ	स पीडयित्वा पाञ्चालान् पाण्डवांश् च तरस्विनः  
०८,००२।०२०च्	हत्वा सहस्रशो योधान् अर्जुनेन निपातितः  
०८,००२।०२०द्*०००७_०१	शिबिराद् धस्तिनपुरं प्राप्य भारत सञ्जयः  
०८,००२।०२०द्*०००७_०२	प्रविवेश महाप्राज्ञो धृतराष्ट्रनिवेशनम्  
०८,००२।०२०द्*०००७_०३	शोकेनोपहतः सूतो विह्वलो भृशदुःखितः  
०८,००२।०२०द्*०००७_०४	चिन्तयन् निधनं घोरं सूतपुत्रस्य पाण्डवैः  
०८,००२।०२०द्*०००७_०५	अन्तःपुरं प्रविश्यैव सञ्जयो राजसत्तम  
०८,००२।०२०द्*०००७_०६	अश्रुकण्ठो भृशं त्रस्तो राजानम् उपजग्मिवान्  
०८,००२।०२०द्*०००७_०७	उपस्थाय च राजानं विनिःश्वस्य च सूतजः  
०८,००२।०२०द्*०००७_०८	सञ्जयः  
०८,००२।०२०द्*०००७_०८	नातिहृष्टमना राजन्न् इदं वचनम् अब्रवीत्  
०८,००२।०२०द्*०००७_०९	सञ्जयो ऽहं महाराज नमस् ते भरतर्षभ  
०८,००२।०२०द्*०००७_१०	हतो वैकर्तनः कर्णः कृत्वा कर्म सुदुष्करम्  
०८,००२।०२०द्*०००७_११	चेदिकाशिकरूशानां मत्स्यानां सोमकैः सह  
०८,००२।०२०द्*०००७_१२	कृत्वासौ कदनं शेते वातनुन्न इव द्रुमः  
०८,००२।०२०द्*०००७_१३	गोष्ठमध्ये ऋषभ इव गोव्रजैः परिवारितः  
०८,००२।०२०द्*०००७_१४	व्यालेन निहतो यद्वत् तथासौ निहतः परैः  
०८,००२।०२०द्*०००७_१५	निराशान् पाण्डवान् कृत्वा जये राजन् ससात्यकान्  
०८,००२।०२०द्*०००७_१६	पाञ्चालानां रथांश् चैव विनिहत्य सहस्रशः  
०८,००२।०२०द्*०००७_१७	हत्वा शूरान् महेष्वासान् विद्राव्य च दिशो दश  
०८,००२।०२०द्*०००७_१८	हतो वैकर्तनः कर्णः पाण्डवेन किरीटिना  
०८,००२।०२०द्*०००७_१९	वैरस्य गतम् आनृण्यं दुर्गमस्य दुरात्मभिः  
०८,००२।०२०द्*०००७_२०	हत्वा कर्णं महाराज विशल्यः पाण्डवो ऽभवत्  
०८,००२।०२०द्*०००७_२१	शोषणं सागराणां वा पातनं शशिसूर्ययोः  
०८,००२।०२०द्*०००७_२२	पृथिव्या दारणं यादृक् तादृक् कर्णस्य पातनम्  
०८,००२।०२०द्*०००७_२३	योधाश् च बहवो राजन् हतास् तत्र जयैषिणः  
०८,००२।०२०द्*०००७_२४	राजानो राजपुत्राश् च शूराः परिघबाहवः  
०८,००२।०२०द्*०००७_२५	रथौघाश् च नरौघाश् च हता राजन् सहस्रशः  
०८,००२।०२०द्*०००७_२६	वारणा निहतास् तत्र वाजिनश् च महाहवे  
०८,००२।०२०द्*०००७_२७	क्षत्रियाश् च महाराज सेनयोर् उभयोर् हताः  
०८,००२।०२०द्*०००७_२८	परस्परम् अवेक्ष्यात्र परस्परकृतागसः  
०८,००२।०२०द्*०००७_२९	किञ्चिच्छेषान् परान् कृत्वा तीर्त्वा पाण्डववाहिनीम्  
०८,००२।०२०द्*०००७_३०	पार्थवेलां समासाद्य हतो वैकर्तनो वृषा  
०८,००२।०२०द्*०००७_३१	जयाशा धार्तराष्ट्राणां वैरस्य च मुखं नृप  
०८,००२।०२०द्*०००७_३२	तीर्णं तत् पाण्डवै राजन् यत् पुरा नावबुध्यसे  
०८,००२।०२०द्*०००७_३३	प्रोच्यमानं महाराज बन्धुभिर् हितबुद्धिभिः  
०८,००२।०२०द्*०००७_३४	तद् इदं समनुप्राप्तं व्यसनं त्वां महाभयम्  
०८,००२।०२०द्*०००७_३५	पुत्राणां राज्यकामेन त्वया राजन् हितैषिणा  
०८,००२।०२०द्*०००७_३६	चरितान्य् अहितान्य् एव तेषां ते फलम् आगतम्  
०८,००२।०२०द्*०००७_३७	हतो दुःशासनो राजन् यथोक्तं पाण्डवेन तु  
०८,००२।०२०द्*०००७_३८	प्रतिज्ञा भीमसेनेन निस्तीर्णा सा चमूमुखे  
०८,००२।०२०द्*०००७_३९	पीतं च क्षतजं तस्य धार्तराष्ट्रस्य सयुगे  
०८,००२।०२०द्*०००७_४०	पाण्डवेन महाराज कृत्वा कर्म सुदुष्करम्  
०८,००३।००१	वैशम्पायन उवाच  
०८,००३।००१अ	एतच् छ्रुत्वा महाराज धृतराष्ट्रो ऽम्बिकासुतः  
०८,००३।००१च्	शोकस्यान्तम् अपश्यन् वै हतं मत्वा सुयोधनम्  
०८,००३।००१ए	विह्वलः पतितो भूमौ नष्टचेता इव द्विपः  
०८,००३।००२अ	तस्मिन् निपतिते भूमौ विह्वले राजसत्तमे  
०८,००३।००२च्	आर्तनादो महान् आसीत् स्त्रीणां भरतसत्तम  
०८,००३।००३अ	स शब्दः पृथिवीं सर्वां पूरयाम् आस सर्वशः  
०८,००३।००३च्	शोकार्णवे महाघोरे निमग्ना भरतस्त्रियः  
०८,००३।००३द्*०००८_०१	रुरुदुर् दुःखशोकार्ता भृशम् उद्विग्नचेतसः  
०८,००३।००३द्*०००९_०१	नेत्राणि वारिणापूर्य सरितः सागरं यथा  
०८,००३।००४अ	राजानं च समासाद्य गान्धारी भरतर्षभ  
०८,००३।००४च्	निःसञ्ज्ञा पतिता भूमौ सर्वाण्य् अन्तःपुराणि च  
०८,००३।००५अ	ततस् ताः सञ्जयो राजन् समाश्वासयद् आतुराः  
०८,००३।००५च्	मुह्यमानाः सुबहुशो मुञ्चन्त्यो वारि नेत्रजम्  
०८,००३।००६अ	समाश्वस्ताः स्त्रियस् तास् तु वेपमाना मुहुर् मुहुः  
०८,००३।००६च्	कदल्य इव वातेन धूयमानाः समन्ततः  
०८,००३।००७अ	राजानं विदुरश् चापि प्रज्ञाचक्षुषम् ईश्वरम्  
०८,००३।००७च्	आश्वासयाम् आस तदा सिञ्चंस् तोयेन कौरवम्  
०८,००३।००८अ	स लब्ध्वा शनकैः सञ्ज्ञां ताश् च दृष्ट्वा स्त्रियो नृप  
०८,००३।००८च्	उन्मत्त इव राजा स स्थितस् तूष्णीं विशां पते  
०८,००३।००९अ	ततो ध्यात्वा चिरं कालं निःश्वसंश् च पुनः पुनः  
०८,००३।००९च्	स्वान् पुत्रान् गर्हयाम् आस बहु मेने च पाण्डवान्  
०८,००३।०१०अ	गर्हयित्वात्मनो बुद्धिं शकुनेः सौबलस्य च  
०८,००३।०१०च्	ध्यात्वा च सुचिरं कालं वेपमानो मुहुर् मुहुः  
०८,००३।०११अ	संस्तभ्य च मनो भूयो राजा धैर्यसमन्वितः  
०८,००३।०११च्	पुनर् गावल्गणिं सूतं पर्यपृच्छत सञ्जयम्  
०८,००३।०१२अ	यत् त्वया कथितं वाक्यं श्रुतं सञ्जय तन् मया  
०८,००३।०१२च्	कच्चिद् दुर्योधनः सूत न गतो वै यमक्षयम्  
०८,००३।०१२द्*००१०_०१	जये निराशः पुत्रो मे सततं जयकामुकः  
०८,००३।०१२द्*००११_०१	ब्रूया निराशः सततं पुत्राणां शिवकामुकः  
०८,००३।०१२ए	ब्रूहि सञ्जय तत्त्वेन पुनर् उक्तां कथाम् इमाम्  
०८,००३।०१३अ	एवम् उक्तो ऽब्रवीत् सूतो राजानं जनमेजय  
०८,००३।०१३च्	हतो वैकर्तनो राजन् सह पुत्रैर् महारथैः  
०८,००३।०१३ए	भ्रातृभिश् च महेष्वासैः सूतपुत्रैस् तनुत्यजैः  
०८,००३।०१४अ	दुःशासनश् च निहतः पाण्डवेन यशस्विना  
०८,००३।०१४च्	पीतं च रुधिरं कोपाद् भीमसेनेन संयुगे  
०८,००३।०१४द्*००१२_०१	एतच् छ्रुत्वा महाराज धृतराष्ट्रो ऽम्बिकासुतः  
०८,००३।०१४द्*००१२_०२	दह्यमानो ऽब्रवीत् सूतं मुहूर्तं तिष्ठ सञ्जय  
०८,००३।०१४द्*००१२_०३	व्याकुलं मे मनस् तात मा तावत् किं चिद् उच्यताम्  
०८,००३।०१४द्*००१२_०४	राजापि नाब्रवीत् किं चित् सञ्जयो विदुरस् तथा  
०८,००३।०१४द्*००१२_०५	तूष्णीं भूतस् तथा सो ऽथ बभूव जगतीपतिः  
०८,००४।०००*००१३_००	जनमेजयः  
०८,००४।०००*००१३_०१	श्रुत्वा कर्णं हतं युद्धे पुत्रांश् चैव पलायिनः  
०८,००४।०००*००१३_०२	धृतराष्ट्रो नृपश्रेष्ठो द्विजश्रेष्ठ किम् अब्रवीत्  
०८,००४।०००*००१३_०३	प्राप्तवान् परमं दुःखं पुत्रव्यसनजं महत्  
०८,००४।०००*००१३_०४	काले यद् उक्तवांस् तस्मिंस् तन् ममाचक्ष्व तत्त्वतः  
०८,००४।००१	वैशम्पायन उवाच  
०८,००४।००१अ	एतच् छ्रुत्वा महाराज धृतराष्ट्रो ऽम्बिकासुतः  
०८,००४।००१च्	अब्रवीत् सञ्जयं सूतं शोकव्याकुलचेतनः  
०८,००४।००२अ	दुष्प्रणीतेन मे तात मनसाभिप्लुतात्मनः  
०८,००४।००२च्	हतं वैकर्तनं श्रुत्वा शोको मर्माणि कृन्तति  
०८,००४।००३अ	कृतास्त्रपरमाः शल्ये दुःखपारं तितीर्षवः  
०८,००४।००३च्	कुरूणां सृञ्जयानां च के नु जीवन्ति के मृताः  
०८,००४।००३द्*००१४_०१	एतन् मे सर्वम् आचक्ष्व कुशलो ह्य् असि सञ्जय  
०८,००४।००४	सञ्जय उवाच  
०८,००४।००४अ	हतः शान्तनवो राजन् दुराधर्षः प्रतापवान्  
०८,००४।००४च्	हत्वा पाण्डवयोधानाम् अर्बुदं दशभिर् दिनैः  
०८,००४।००५अ	ततो द्रोणो महेष्वासः पाञ्चालानां रथव्रजान्  
०८,००४।००५च्	निहत्य युधि दुर्धर्षः पश्चाद् रुक्मरथो हतः  
०८,००४।००६अ	हतशिष्टस्य भीष्मेण द्रोणेन च महात्मना  
०८,००४।००६च्	अर्धं निहत्य सैन्यस्य कर्णो वैकर्तनो हतः  
०८,००४।००७अ	विविंशतिर् महाराज राजपुत्रो महाबलः  
०८,००४।००७च्	आनर्तयोधाञ् शतशो निहत्य निहतो रणे  
०८,००४।००८अ	अथ पुत्रो विकर्णस् ते क्षत्रव्रतम् अनुस्मरन्  
०८,००४।००८च्	क्षीणवाहायुधः शूरः स्थितो ऽभिमुखतः परान्  
०८,००४।००९अ	घोररूपान् परिक्लेशान् दुर्योधनकृतान् बहून्  
०८,००४।००९च्	प्रतिज्ञां स्मरता चैव भीमसेनेन पातितः  
०८,००४।०१०अ	विन्दानुविन्दाव् आवन्त्यौ राजपुत्रौ महाबलौ  
०८,००४।०१०च्	कृत्वा नसुकरं कर्म गतौ वैवस्वतक्षयम्  
०८,००४।०११अ	सिन्धुराष्ट्रमुखानीह दश राष्ट्राणि यस्य वै  
०८,००४।०११च्	वशे तिष्ठन्ति वीरस्य यः स्थितस् तव शासने  
०८,००४।०१२अ	अक्षौहिणीर् दशैकां च निर्जित्य निशितैः शरैः  
०८,००४।०१२च्	अर्जुनेन हतो राजन् महावीर्यो जयद्रथः  
०८,००४।०१३अ	तथा दुर्योधनसुतस् तरस्वी युद्धदुर्मदः  
०८,००४।०१३च्	वर्तमानः पितुः शास्त्रे सौभद्रेण निपातितः  
०८,००४।०१४अ	तथा दौःशासनिर् वीरो बाहुशाली रणोत्कटः  
०८,००४।०१४च्	द्रौपदेयेन विक्रम्य गमितो यमसादनम्  
०८,००४।०१५अ	किरातानाम् अधिपतिः सागरानूपवासिनाम्  
०८,००४।०१५च्	देवराजस्य धर्मात्मा प्रियो बहुमतः सखा  
०८,००४।०१६अ	भगदत्तो महीपालः क्षत्रधर्मरतः सदा  
०८,००४।०१६च्	धनञ्जयेन विक्रम्य गमितो यमसादनम्  
०८,००४।०१७अ	तथा कौरवदायादः सौमदत्तिर् महायशाः  
०८,००४।०१७च्	हतो भूरिश्रवा राजञ् शूरः सात्यकिना युधि  
०८,००४।०१८अ	श्रुतायुर् अपि चाम्बष्ठः क्षत्रियाणां धनुर्धरः  
०८,००४।०१८च्	चरन्न् अभीतवत् सङ्ख्ये निहतः सव्यसाचिना  
०८,००४।०१९अ	तव पुत्रः सदा सङ्ख्ये कृतास्त्रो युद्धदुर्मदः  
०८,००४।०१९च्	दुःशासनो महाराज भीमसेनेन पातितः  
०८,००४।०२०अ	यस्य राजन् गजानीकं बहुसाहस्रम् अद्भुतम्  
०८,००४।०२०च्	सुदक्षिणः स सङ्ग्रामे निहतः सव्यसाचिना  
०८,००४।०२१अ	कोसलानाम् अधिपतिर् हत्वा बहुशतान् परान्  
०८,००४।०२१च्	सौभद्रेण हि विक्रम्य गमितो यमसादनम्  
०८,००४।०२२अ	बहुशो योधयित्वा च भीमसेनं महारथः  
०८,००४।०२२च्	चित्रसेनस् तव सुतो भीमसेनेन पातितः  
०८,००४।०२३अ	मद्रराजात्मजः शूरः परेषां भयवर्धनः  
०८,००४।०२३च्	असिचर्मधरः श्रीमान् सौभद्रेण निपातितः  
०८,००४।०२४अ	समः कर्णस्य समरे यः स कर्णस्य पश्यतः  
०८,००४।०२४च्	वृषसेनो महातेजाः शीघ्रास्त्रः कृतनिश्चयः  
०८,००४।०२५अ	अभिमन्योर् वधं स्मृत्वा प्रतिज्ञाम् अपि चात्मनः  
०८,००४।०२५च्	धनञ्जयेन विक्रम्य गमितो यमसादनम्  
०८,००४।०२६अ	नित्यप्रसक्तवैरो यः पाण्डवैः पृथिवीपतिः  
०८,००४।०२६च्	विश्राव्य वैरं पार्थेन श्रुतायुः स निपातितः  
०८,००४।०२७अ	शल्यपुत्रस् तु विक्रान्तः सहदेवेन मारिष  
०८,००४।०२७च्	हतो रुक्मरथो राजन् भ्राता मातुलजो युधि  
०८,००४।०२८अ	राजा भगीरथो वृद्धो बृहत्क्षत्रश् च केकयः  
०८,००४।०२८च्	पराक्रमन्तौ विक्रान्तौ निहतौ वीर्यवत्तरौ  
०८,००४।०२९अ	भगदत्तसुतो राजन् कृतप्रज्ञो महाबलः  
०८,००४।०२९च्	श्येनवच् चरता सङ्ख्ये नकुलेन निपातितः  
०८,००४।०३०अ	पितामहस् तव तथा बाह्लिकः सह बाह्लिकैः  
०८,००४।०३०च्	भीमसेनेन विक्रम्य गमितो यमसादनम्  
०८,००४।०३१अ	जयत्सेनस् तथा राजञ् जारासन्धिर् महाबलः  
०८,००४।०३१च्	मागधो निहतः सङ्ख्ये सौभद्रेण महात्मना  
०८,००४।०३१द्*००१५_०१	असिचर्मधरः शूरः परेषां भयवर्धनः  
०८,००४।०३१द्*००१५_०२	अग्निचक्रवद् आघूर्णन् सोमदत्तो निपातितः  
०८,००४।०३२अ	पुत्रस् ते दुर्मुखो राजन् दुःसहश् च महारथः  
०८,००४।०३२च्	गदया भीमसेनेन निहतौ शूरमानिनौ  
०८,००४।०३३अ	दुर्मर्षणो दुर्विषहो दुर्जयश् च महारथः  
०८,००४।०३३च्	कृत्वा नसुकरं कर्म गता वैवस्वतक्षयम्  
०८,००४।०३३द्*००१६_०१	उभौ कलिङ्गवृषभौ भ्रातरौ युद्धदुर्मदौ  
०८,००४।०३३द्*००१६_०२	कृत्वा नसुकरं कर्म गतौ वैवस्वतक्षयम्  
०८,००४।०३४अ	सचिवो वृषवर्मा ते सूतः परमवीर्यवान्  
०८,००४।०३४च्	भीमसेनेन विक्रम्य गमितो यमसादनम्  
०८,००४।०३५अ	नागायुतबलो राजा नागायुतबलो महान्  
०८,००४।०३५च्	सगणः पाण्डुपुत्रेण निहतः सव्यसाचिना  
०८,००४।०३६अ	वसातयो महाराज द्विसाहस्राः प्रहारिणः  
०८,००४।०३६च्	शूरसेनाश् च विक्रान्ताः सर्वे युधि निपातिताः  
०८,००४।०३७अ	अभीषाहाः कवचिनः प्रहरन्तो मदोत्कटाः  
०८,००४।०३७च्	शिबयश् च रथोदाराः कलिङ्गसहिता हताः  
०८,००४।०३८अ	गोकुले नित्यसंवृद्धा युद्धे परमकोविदाः  
०८,००४।०३८ब्*००१७_०१	ते ऽपावृत्तकवीराश् च निहताः सव्यसाचिना  
०८,००४।०३८च्	श्रेणयो बहुसाहस्राः संशप्तकगणाश् च ये  
०८,००४।०३८ए	ते सर्वे पार्थम् आसाद्य गता वैवस्वतक्षयम्  
०८,००४।०३९अ	स्यालौ तव महाराज राजानौ वृषकाचलौ  
०८,००४।०३९च्	त्वदर्थे सम्पराक्रान्तौ निहतौ सव्यसाचिना  
०८,००४।०४०अ	उग्रकर्मा महेष्वासो नामतः कर्मतस् तथा  
०८,००४।०४०च्	शाल्वराजो महाराज भीमसेनेन पातितः  
०८,००४।०४१अ	ओघवांश् च महाराज बृहन्तः सहितो रणे  
०८,००४।०४१च्	पराक्रमन्तौ मित्रार्थे गतौ वैवस्वतक्षयम्  
०८,००४।०४२अ	तथैव रथिनां श्रेष्ठः क्षेमधूर्तिर् विशां पते  
०८,००४।०४२च्	निहतो गदया राजन् भीमसेनेन संयुगे  
०८,००४।०४३अ	तथा राजा महेष्वासो जलसन्धो महाबलः  
०८,००४।०४३च्	सुमहत् कदनं कृत्वा हतः सात्यकिना रणे  
०८,००४।०४४अ	अलायुधो राक्षसेन्द्रः खरबन्धुरयानगः  
०८,००४।०४४च्	घटोत्कचेन विक्रम्य गमितो यमसादनम्  
०८,००४।०४४द्*००१८_०१	विक्रान्ता बलवन्तश् च भ्रातरः सह भारत  
०८,००४।०४५अ	राधेयाः सूतपुत्राश् च भ्रातरश् च महारथाः  
०८,००४।०४५च्	केकयाः सर्वशश् चापि निहताः सव्यसाचिना  
०८,००४।०४५द्*००१९_०१	रिपूणां कदनं कृत्वा गता वैवस्वतक्षयम्  
०८,००४।०४६अ	मालवा मद्रकाश् चैव द्रविडाश् चोग्रविक्रमाः  
०८,००४।०४६च्	यौधेयाश् च ललित्थाश् च क्षुद्रकाश् चाप्य् उशीनराः  
०८,००४।०४७अ	मावेल्लकास् तुण्डिकेराः सावित्रीपुत्रकाञ्चलाः  
०८,००४।०४७च्	प्राच्योदीच्याः प्रतीच्याश् च दाक्षिणात्याश् च मारिष  
०८,००४।०४८अ	पत्तीनां निहताः सङ्घा हयानाम् अयुतानि च  
०८,००४।०४८च्	रथव्रजाश् च निहता हताश् च वरवारणाः  
०८,००४।०४९अ	सध्वजाः सायुधाः शूराः सवर्माम्बरभूषणाः  
०८,००४।०४९च्	कालेन महता यत्ताः कुले ये च विवर्धिताः  
०८,००४।०५०अ	ते हताः समरे राजन् पार्थेनाक्लिष्टकर्मणा  
०८,००४।०५०च्	अन्ये तथामितबलाः परस्परवधैषिणः  
०८,००४।०५०द्*००२०_०१	निहताः समरे शूराः परस्परसमागमे  
०८,००४।०५१अ	एते चान्ये च बहवो राजानः सगणा रणे  
०८,००४।०५१च्	हताः सहस्रशो राजन् यन् मां त्वं परिपृच्छसि  
०८,००४।०५१ए	एवम् एष क्षयो वृत्तः कर्णार्जुनसमागमे  
०८,००४।०५२अ	महेन्द्रेण यथा वृत्रो यथा रामेण रावणः  
०८,००४।०५२च्	यथा कृष्णेन निहतो मुरो रणनिपातितः  
०८,००४।०५२ए	कार्तवीर्यश् च रामेण भार्गवेण हतो यथा  
०८,००४।०५३अ	सज्ञातिबान्धवः शूरः समरे युद्धदुर्मदः  
०८,००४।०५३च्	रणे कृत्वा महायुद्धं घोरं त्रैलोक्यविश्रुतम्  
०८,००४।०५३द्*००२१_०१	यथा स्कन्देन महिषो यथा रुद्रेण चान्धकः  
०८,००४।०५४अ	तथार्जुनेन निहतो द्वैरथे युद्धदुर्मदः  
०८,००४।०५४च्	सामात्यबान्धवो राजन् कर्णः प्रहरतां वरः  
०८,००४।०५५अ	जयाशा धार्तराष्ट्राणां वैरस्य च मुखं यतः  
०८,००४।०५५च्	तीर्णं तत् पाण्डवै राजन् यत् पुरा नावबुध्यसे  
०८,००४।०५६अ	उच्यमानो महाराज बन्धुभिर् हितकाङ्क्षिभिः  
०८,००४।०५६ब्*००२२_०१	न कृतं च त्वया पूर्वं दैवेन विधिना बलात्  
०८,००४।०५६च्	तद् इदं समनुप्राप्तं व्यसनं त्वां महात्ययम्  
०८,००४।०५७अ	पुत्राणां राज्यकामानां त्वया राजन् हितैषिणा  
०८,००४।०५७च्	अहितानीव चीर्णानि तेषां ते फलम् आगतम्  
०८,००४।०५८	धृतराष्ट्र उवाच  
०८,००४।०५८अ	आख्याता मामकास् तात निहता युधि पाण्डवैः  
०८,००४।०५८च्	निहतान् पाण्डवेयानां मामकैर् ब्रूहि सञ्जय  
०८,००४।०५९	सञ्जय उवाच  
०८,००४।०५९अ	कुन्तयो युधि विक्रान्ता महासत्त्वा महाबलाः  
०८,००४।०५९च्	सानुबन्धाः सहामात्या भीष्मेण युधि पातिताः  
०८,००४।०५९द्*००२३_०१	नरश् चाश्वाः सनागाश् च रथाश् च शतशो नराः  
०८,००४।०५९द्*००२४_०१	नारायणा बल्लवाश् च रामाश् च शतशो ऽपरे  
०८,००४।०५९द्*००२४_०२	अनुरक्ताश् च विजये भीष्मेण निहता रणे  
०८,००४।०६०अ	समः किरीटिना सङ्ख्ये वीर्येण च बलेन च  
०८,००४।०६०च्	सत्यजित् सत्यसन्धेन द्रोणेन निहतो रणे  
०८,००४।०६०द्*००२५_०१	पाञ्चालाश् च महेष्वासाः प्रायो राजन्न् अमर्षिताः  
०८,००४।०६०द्*००२५_०२	द्रोणेन सह सङ्गम्य गता वैवस्वतक्षयम्  
०८,००४।०६१अ	तथा विराटद्रुपदौ वृद्धौ सहसुतौ नृपौ  
०८,००४।०६१च्	पराक्रमन्तौ मित्रार्थे द्रोणेन निहतौ रणे  
०८,००४।०६२अ	यो बाल एव समरे सम्मितः सव्यसाचिना  
०८,००४।०६२च्	केशवेन च दुर्धर्षो बलदेवेन चाभिभूः  
०८,००४।०६३अ	स एष कदनं कृत्वा महद् रणविशारदः  
०८,००४।०६३च्	परिवार्य महामात्रैः षड्भिः परमकै रथैः  
०८,००४।०६३ए	अशक्नुवद्भिर् बीभत्सुम् अभिमन्युर् निपातितः  
०८,००४।०६४अ	तं कृतं विरथं वीरं क्षत्रधर्मे व्यवस्थितम्  
०८,००४।०६४च्	दौःशासनिर् महाराज सौभद्रं हतवान् रणे  
०८,००४।०६४द्*००२६_०१	पटच्चरनिहन्ता च महत्या सेनया वृतः  
०८,००४।०६४द्*००२६_०२	अम्बष्ठसहितः श्रीमान् मित्रहेतोः पराक्रमी  
०८,००४।०६४द्*००२६_०३	आसाद्य लक्ष्मणं वीरं दुर्योधनसुतं रणे  
०८,००४।०६४द्*००२६_०४	सुमहत् कदनं कृत्वा गतो वैवस्वतक्षयम्  
०८,००४।०६५अ	बृहन्तस् तु महेष्वासः कृतास्त्रो युद्धदुर्मदः  
०८,००४।०६५च्	दुःशासनेन विक्रम्य गमितो यमसादनम्  
०८,००४।०६६अ	मणिमान् दण्डधारश् च राजानौ युद्धदुर्मदौ  
०८,००४।०६६च्	पराक्रमन्तौ मित्रार्थे द्रोणेन विनिपातितौ  
०८,००४।०६७अ	अंशुमान् भोजराजस् तु सहसैन्यो महारथः  
०८,००४।०६७च्	भारद्वाजेन विक्रम्य गमितो यमसादनम्  
०८,००४।०६७द्*००२७_०१	सामुद्रश् चित्रसेनश् च सह पुत्रेण भारत  
०८,००४।०६७द्*००२७_०२	समुद्रसेनेन बलाद् गमितो यमसादनम्  
०८,००४।०६७द्*००२७_०३	अनूपवासी नीलश् च व्याघ्रदत्तश् च वीर्यवान्  
०८,००४।०६७द्*००२७_०४	अश्वत्थाम्ना महाराज गमितो यमसादनम्  
०८,००४।०६८अ	चित्रायुधश् चित्रयोधी कृत्वा तौ कदनं महत्  
०८,००४।०६८च्	चित्रमार्गेण विक्रम्य कर्णेन निहतौ युधि  
०८,००४।०६९अ	वृकोदरसमो युद्धे दृढः केकयजो युधि  
०८,००४।०६९च्	केकयेनैव विक्रम्य भ्रात्रा भ्राता निपातितः  
०८,००४।०७०अ	जनमेजयो गदायोधी पार्वतीयः प्रतापवान्  
०८,००४।०७०च्	दुर्मुखेन महाराज तव पुत्रेण पातितः  
०८,००४।०७१अ	रोचमानौ नरव्याघ्रौ रोचमानौ ग्रहाव् इव  
०८,००४।०७१च्	द्रोणेन युगपद् राजन् दिवं सम्प्रेषितौ शरैः  
०८,००४।०७२अ	नृपाश् च प्रतियुध्यन्तः पराक्रान्ता विशां पते  
०८,००४।०७२च्	कृत्वा नसुकरं कर्म गता वैवस्वतक्षयम्  
०८,००४।०७३अ	पुरुजित् कुन्तिभोजश् च मातुलः सव्यसाचिनः  
०८,००४।०७३च्	सङ्ग्रामनिर्जितांल् लोकान् गमितो द्रोणसायकैः  
०८,००४।०७४अ	अभिभूः काशिराजश् च काशिकैर् बहुभिर् वृतः  
०८,००४।०७४च्	वसुदानस्य पुत्रेण न्यासितो देहम् आहवे  
०८,००४।०७५अ	अमितौजा युधामन्युर् उत्तमौजाश् च वीर्यवान्  
०८,००४।०७५ब्*००२८_०१	अमितौजा जयत्सेनो जयानीकश् च वीर्यवान्  
०८,००४।०७५ब्*००२९_०१	अमितौजा बृहत्क्षेत्रः क्षत्रदेवश् च पार्थिवः  
०८,००४।०७५ब्*००३०_०१	लक्ष्मणेन हतौ राजंस् तव पौत्रेण मारिष  
०८,००४।०७५ब्*००३०_०२	बृहत्क्षत्रो महेष्वासः क्षत्रदेवश् च पार्थिवः  
०८,००४।०७५च्	निहत्य शतशः शूरान् परैर् विनिहतौ रणे  
०८,००४।०७६अ	क्षत्रधर्मा च पाञ्चाल्यः क्षत्रवर्मा च मारिष  
०८,००४।०७६च्	द्रोणेन परमेष्वासौ गमितौ यमसादनम्  
०८,००४।०७७अ	शिखण्डितनयो युद्धे क्षत्रदेवो युधां पतिः  
०८,००४।०७७च्	लक्ष्मणेन हतो राजंस् तव पौत्रेण भारत  
०८,००४।०७८अ	सुचित्रश् चित्रधर्मा च पितापुत्रौ महारथौ  
०८,००४।०७८च्	प्रचरन्तौ महावीर्यौ द्रोणेन निहतौ रणे  
०८,००४।०७९अ	वार्धक्षेमिर् महाराज कृत्वा कदनम् आहवे  
०८,००४।०७९ब्*००३१_०१	आयुधक्षयम् आसाद्य प्रशान्तिं परमां गतः  
०८,००४।०७९ब्*००३२_०१	पुरुजित् परमो राजा कृत्वा कदनम् आहवे  
०८,००४।०७९ब्*००३३_०१	सेनाबिन्दुर् नृपश्रेष्ठः शात्रवान् प्रतपन् युधि  
०८,००४।०७९च्	बाह्लिकेन महाराज कौरवेण निपातितः  
०८,००४।०८०अ	धृष्टकेतुर् महाराज चेदीनां प्रवरो रथः  
०८,००४।०८०च्	कृत्वा नसुकरं कर्म गतो वैवस्वतक्षयम्  
०८,००४।०८१अ	तथा सत्यधृतिस् तात कृत्वा कदनम् आहवे  
०८,००४।०८१च्	पाण्डवार्थे पराक्रान्तो गमितो यमसादनम्  
०८,००४।०८१द्*००३४_०१	सेनाबिन्दुः कुरुश्रेष्ठः कृत्वा कदनम् आहवे  
०८,००४।०८२अ	पुत्रस् तु शिशुपालस्य सुकेतुः पृथिवीपते  
०८,००४।०८२च्	निहत्य शात्रवान् सङ्ख्ये द्रोणेन निहतो युधि  
०८,००४।०८२द्*००३५_०१	विराटपुत्रः शङ्खश् च उत्तरश् च महारथः  
०८,००४।०८२द्*००३५_०२	कुर्वन्तौ सुमहत् कर्म गतौ वैवस्वतक्षयम्  
०८,००४।०८३अ	तथा सत्यधृतिर् वीरो मदिराश्वश् च वीर्यवान्  
०८,००४।०८३च्	सूर्यदत्तश् च विक्रान्तो निहतो द्रोणसायकैः  
०८,००४।०८३द्*००३६_०१	मत्स्याद् अवरजः श्रीमाञ् शतानीको निपातितः  
०८,००४।०८४अ	श्रेणिमांश् च महाराज युध्यमानः पराक्रमी  
०८,००४।०८४च्	कृत्वा नसुकरं कर्म गतो वैवस्वतक्षयम्  
०८,००४।०८५अ	तथैव युधि विक्रान्तो मागधः परवीरहा  
०८,००४।०८५ब्*००३७_०१	मागधः परमास्त्रज्ञो गमितो यमसादनम्  
०८,००४।०८५च्	भीष्मेण निहतो राजन् युध्यमानः पराक्रमी  
०८,००४।०८६अ	वसुदानश् च कदनं कुर्वाणो ऽतीव संयुगे  
०८,००४।०८६च्	भारद्वाजेन विक्रम्य गमितो यमसादनम्  
०८,००४।०८६द्*००३८_०१	पाण्ड्यराजश् च विक्रान्तो बलवान् बाहुशालिना  
०८,००४।०८६द्*००३८_०२	अश्वत्थाम्ना हतस् तत्र गमितो वै यमक्षयम्  
०८,००४।०८७अ	एते चान्ये च बहवः पाण्डवानां महारथाः  
०८,००४।०८७च्	हता द्रोणेन विक्रम्य यन् मां त्वं परिपृच्छसि  
०८,००४।०८८	धृतराष्ट्र उवाच  
०८,००४।०८८अ	हतप्रवीरे सैन्ये ऽस्मिन् मामके वदतां वर  
०८,००४।०८८च्	अहताञ् शंस मे सूत ये ऽत्र जीवन्ति के चन  
०८,००४।०८९अ	एतेषु निहतेष्व् अद्य ये त्वया परिकीर्तिताः  
०८,००४।०८९च्	अहतान् मन्यसे यांस् त्वं ते ऽपि स्वर्गजितो मताः  
०८,००४।०९०	सञ्जय उवाच  
०८,००४।०९०अ	यस्मिन् महास्त्राणि समर्पितानि; चित्राणि शुभ्राणि चतुर्विधानि  
०८,००४।०९०च्	दिव्यानि राजन् निहितानि चैव; द्रोणेन वीरद्विजसत्तमेन  
०८,००४।०९१अ	महारथः कृतिमान् क्षिप्रहस्तो; दृढायुधो दृढमुष्टिर् दृढेषुः  
०८,००४।०९१च्	स वीर्यवान् द्रोणपुत्रस् तरस्वी; व्यवस्थितो योद्धुकामस् त्वदर्थे  
०८,००४।०९२अ	आनर्तवासी हृदिकात्मजो ऽसौ; महारथः सात्वतानां वरिष्ठः  
०८,००४।०९२च्	स्वयं भोजः कृतवर्मा कृतास्त्रो; व्यवस्थितो योद्धुकामस् त्वदर्थे  
०८,००४।०९३अ	शारद्वतो गौतमश् चापि राजन्; महाबलो बहुचित्रास्त्रयोधी  
०८,००४।०९३च्	धनुश् चित्रं सुमहद् भारसाहं; व्यवस्थितो योत्स्यमानः प्रगृह्य  
०८,००४।०९३द्*००३९_०१	महाबलः केकयराजपुत्रः  
०८,००४।०९३द्*००३९_०२	सदश्वयुक्तं च पताकिनं च  
०८,००४।०९३द्*००३९_०३	रथाग्र्यम् आरुह्य कुरुप्रवीर  
०८,००४।०९३द्*००३९_०४	व्यवस्थितो योद्धुकामस् त्वदर्थे  
०८,००४।०९४अ	आर्तायनिः समरे दुष्प्रकम्प्यः; सेनाग्रणीः प्रथमस् तावकानाम्  
०८,००४।०९४च्	स्वस्रेयांस् तान् पाण्डवेयान् विसृज्य; सत्यां वाचं तां चिकीर्षुस् तरस्वी  
०८,००४।०९५अ	तेजोवधं सूतपुत्रस्य सङ्ख्ये; प्रतिश्रुत्वाजातशत्रोः पुरस्तात्  
०८,००४।०९५च्	दुराधर्षः शक्रसमानवीर्यः; शल्यः स्थितो योद्धुकामस् त्वदर्थे  
०८,००४।०९६अ	आजानेयैः सैन्धवैः पार्वतीयैर्; नदीजकाम्बोजवनायुबाह्लिकैः  
०८,००४।०९६च्	गान्धारराजः स्वबलेन युक्तो; व्यवस्थितो योद्धुकामस् त्वदर्थे  
०८,००४।०९६द्*००४०_०१	गान्धारराजः ससुतश् च राजन्  
०८,००४।०९६द्*००४०_०२	दुर्द्यूतदेवी कलहप्रियश् च  
०८,००४।०९६द्*००४०_०३	गान्धारमुख्यैर् यवनैश् च राजन्  
०८,००४।०९६द्*००४०_०४	व्यवस्थितो योद्धुकामस् त्वदर्थे  
०८,००४।०९७अ	तथा सुतस् ते ज्वलनार्कवर्णं; रथं समास्थाय कुरुप्रवीर  
०८,००४।०९७च्	व्यवस्थितः कुरुमित्रो नरेन्द्र; व्यभ्रे सूर्यो भ्राजमानो यथा वै  
०८,००४।०९८अ	दुर्योधनो नागकुलस्य मध्ये; महावीर्यः सह सैन्यप्रवीरैः  
०८,००४।०९८च्	रथेन जाम्बूनदभूषणेन; व्यवस्थितः समरे योद्धुकामः  
०८,००४।०९९अ	स राजमध्ये पुरुषप्रवीरो; रराज जाम्बूनदचित्रवर्मा  
०८,००४।०९९च्	पद्मप्रभो वह्निर् इवाल्पधूमो; मेघान्तरे सूर्य इव प्रकाशः  
०८,००४।१००अ	तथा सुषेणो ऽप्य् असिचर्मपाणिस्; तवात्मजः सत्यसेनश् च वीरः  
०८,००४।१००च्	व्यवस्थितौ चित्रसेनेन सार्धं; हृष्टात्मानौ समरे योद्धुकामौ  
०८,००४।१०१अ	ह्रीनिषेधा भरता राजपुत्राश्; चित्रायुधः श्रुतकर्मा जयश् च  
०८,००४।१०१अ*००४१_०१	**** **** उग्रायुधः क्षणभोजी सुदर्शः  
०८,००४।१०१अ*००४१_०२	जारासन्धिः प्रथमश् चादृढश् च  
०८,००४।१०१च्	शलश् च सत्यव्रतदुःशलौ च; व्यवस्थिता बलिनो योद्धुकामाः  
०८,००४।१०२अ	कैतव्यानाम् अधिपः शूरमानी; रणे रणे शत्रुहा राजपुत्रः  
०८,००४।१०२च्	पत्री हयी नागरथप्रयायी; व्यवस्थितो योद्धुकामस् त्वदर्थे  
०८,००४।१०३अ	वीरः श्रुतायुश् च श्रुतायुधश् च; चित्राङ्गदश् चित्रवर्मा स वीरः  
०८,००४।१०३च्	व्यवस्थिता ये तु सैन्ये नराग्र्याः; प्रहारिणो मानिनः सत्यसन्धाः  
०८,००४।१०४अ	कर्णात्मजः सत्यसेनो महात्मा; व्यवस्थितः समरे योद्धुकामः  
०८,००४।१०४च्	अथापरौ कर्णसुतौ वरार्हौ; व्यवस्थितौ लघुहस्तौ नरेन्द्र  
०८,००४।१०४ए	बलं महद् दुर्भिदम् अल्पधैर्यैः; समाश्रितौ योत्स्यमानौ त्वदर्थे  
०८,००४।१०५अ	एतैश् च मुख्यैर् अपरैश् च राजन्; योधप्रवीरैर् अमितप्रभावैः  
०८,००४।१०५च्	व्यवस्थितो नागकुलस्य मध्ये; यथा महेन्द्रः कुरुराजो जयाय  
०८,००४।१०६	धृतराष्ट्र उवाच  
०८,००४।१०६अ	आख्याता जीवमाना ये परेभ्यो ऽन्ये यथातथम्  
०८,००४।१०६च्	इतीदम् अभिगच्छामि व्यक्तम् अर्थाभिपत्तितः  
०८,००४।१०७	वैशम्पायन उवाच  
०८,००४।१०७अ	एवं ब्रुवन्न् एव तदा धृतराष्ट्रो ऽम्बिकासुतः  
०८,००४।१०७च्	हतप्रवीरं विध्वस्तं किञ्चिच्छेषं स्वकं बलम्  
०८,००४।१०७ए	श्रुत्वा व्यामोहम् अगमच् छोकव्याकुलितेन्द्रियः  
०८,००४।१०८अ	मुह्यमानो ऽब्रवीच् चापि मुहूर्तं तिष्ठ सञ्जय  
०८,००४।१०८च्	व्याकुलं मे मनस् तात श्रुत्वा सुमहद् अप्रियम्  
०८,००४।१०८द्*००४२_०१	मनो मुह्यति चाङ्गानि न च शक्नोमि धारितुम्  
०८,००४।१०८द्*००४२_०२	इत्य् एवम् उक्त्वा वचनं धृतराष्ट्रो ऽम्बिकासुतः  
०८,००४।१०८ए	नष्टचित्तस् ततः सो ऽथ बभूव जगतीपतिः  
०८,००५।००१	जनमेजय उवाच  
०८,००५।००१अ	श्रुत्वा कर्णं हतं युद्धे पुत्रांश् चैवापलायिनः  
०८,००५।००१च्	नरेन्द्रः किं चिद् आश्वस्तो द्विजश्रेष्ठ किम् अब्रवीत्  
०८,००५।००२अ	प्राप्तवान् परमं दुःखं पुत्रव्यसनजं महत्  
०८,००५।००२च्	तस्मिन् यद् उक्तवान् काले तन् ममाचक्ष्व पृच्छतः  
०८,००५।००३	वैशम्पायन उवाच  
०८,००५।००३अ	श्रुत्वा कर्णस्य निधनम् अश्रद्धेयम् इवाद्भुतम्  
०८,००५।००३च्	भूतसम्मोहनं भीमं मेरोः पर्यसनं यथा  
०८,००५।००४अ	चित्तमोहम् इवायुक्तं भार्गवस्य महामतेः  
०८,००५।००४च्	पराजयम् इवेन्द्रस्य द्विषद्भ्यो भीमकर्मणः  
०८,००५।००५अ	दिवः प्रपतनं भानोर् उर्व्याम् इव महाद्युतेः  
०८,००५।००५च्	संशोषणम् इवाचिन्त्यं समुद्रस्याक्षयाम्भसः  
०८,००५।००६अ	महीवियद्दिगीशानां सर्वनाशम् इवाद्भुतम्  
०८,००५।००६च्	कर्मणोर् इव वैफल्यम् उभयोः पुण्यपापयोः  
०८,००५।००७अ	सञ्चिन्त्य निपुणं बुद्ध्या धृतराष्ट्रो जनेश्वरः  
०८,००५।००७च्	नेदम् अस्तीति सञ्चिन्त्य कर्णस्य निधनं प्रति  
०८,००५।००८अ	प्राणिनाम् एतद् आत्मत्वात् स्याद् अपीति विनाशनम्  
०८,००५।००८च्	शोकाग्निना दह्यमानो धम्यमान इवाशयः  
०८,००५।००९अ	विध्वस्तात्मा श्वसन् दीनो हा हेत्य् उक्त्वा सुदुःखितः  
०८,००५।००९च्	विललाप महाराज धृतराष्ट्रो ऽम्बिकासुतः  
०८,००५।००९द्*००४३_०१	उवाच च पुनर् वाक्यं संशयं भृशविह्वलः  
०८,००५।०१०	धृतराष्ट्र उवाच  
०८,००५।०१०अ	सञ्जयाधिरथो वीरः सिंहद्विरदविक्रमः  
०८,००५।०१०च्	वृषम् अप्रतिमस्कन्धो वृषभाक्षगतिस्वनः  
०८,००५।०११अ	वृषभो वृषभस्येव यो युद्धे न निवर्तते  
०८,००५।०११च्	शत्रोर् अपि महेन्द्रस्य वज्रसंहननो युवा  
०८,००५।०१२अ	यस्य ज्यातलशब्देन शरवृष्टिरवेण च  
०८,००५।०१२च्	रथाश्वनरमातङ्गा नावतिष्ठन्ति संयुगे  
०८,००५।०१३अ	यम् आश्रित्य महाबाहुं द्विषत्सङ्घघ्नम् अच्युतम्  
०८,००५।०१३च्	दुर्योधनो ऽकरोद् वैरं पाण्डुपुत्रैर् महाबलैः  
०८,००५।०१४अ	स कथं रथिनां श्रेष्ठः कर्णः पार्थेन संयुगे  
०८,००५।०१४च्	निहतः पुरुषव्याघ्रः प्रसह्यासह्यविक्रमः  
०८,००५।०१५अ	यो नामन्यत वै नित्यम् अच्युतं न धनञ्जयम्  
०८,००५।०१५च्	न वृष्णीन् अपि तान् अन्यान् स्वबाहुबलम् आश्रितः  
०८,००५।०१६अ	शार्ङ्गगाण्डीवधन्वानौ सहिताव् अपराजितौ  
०८,००५।०१६च्	अहं दिव्याद् रथाद् एकः पातयिष्यामि संयुगे  
०८,००५।०१७अ	इति यः सततं मन्दम् अवोचल् लोभमोहितम्  
०८,००५।०१७च्	दुर्योधनम् अपादीनं राज्यकामुकम् आतुरम्  
०८,००५।०१८अ	यश् चाजैषीद् अतिबलान् अमित्रान् अपि दुर्जयान्  
०८,००५।०१८च्	गान्धारान् मद्रकान् मत्स्यांस् त्रिगर्तांस् तङ्गणाञ् शकान्  
०८,००५।०१९अ	पाञ्चालांश् च विदेहांश् च कुणिन्दान् काशिकोसलान्  
०८,००५।०१९च्	सुह्मान् अङ्गांश् च पुण्ड्रांश् च निषादान् वङ्गकीचकान्  
०८,००५।०२०अ	वत्सान् कलिङ्गांस् तरलान् अश्मकान् ऋषिकांस् तथा  
०८,००५।०२०च्	यो जित्वा समरे वीरश् चक्रे बलिभृतः पुरा  
०८,००५।०२०द्*००४४_०१	शबरान् परहूणांश् च प्राङ्मुखान् सरलान् अपि  
०८,००५।०२०द्*००४४_०२	म्लेच्छराष्ट्रान्धिपांश् चैव दुर्गानाटविकांस् तथा  
०८,००५।०२०द्*००४४_०३	जित्वैतान् समरे वीरः सुतीक्ष्णैः कङ्कपत्रिभिः  
०८,००५।०२०द्*००४४_०४	करम् आहारयाम् आस जित्वा सर्वान् अरींस् तथा  
०८,००५।०२०द्*००४५_०१	शरव्रातैः सुनिशितैः सुतीक्ष्णैः कङ्कपत्रिभिः  
०८,००५।०२०द्*००४५_०२	दुर्योधनस्य वृद्ध्यर्थं वर्तते यो जयाय च  
०८,००५।०२०द्*००४५_०३	सेनागोपश् च स कथं शत्रुभिः परमास्त्रवित्  
०८,००५।०२०द्*००४५_०४	घातितः पाण्डवैः शूरैः समर्थैर् वीर्यशालिभिः  
०८,००५।०२०द्*००४५_०५	वृषो महेन्द्रो देवेषु वृषः कर्णो नरेष्व् अपि  
०८,००५।०२०द्*००४५_०६	तृतीयम् अन्यं लोकेषु वृषं नैवानुशुश्रुमः  
०८,००५।०२०द्*००४६_०१	दिव्यास्त्रविन् महातेजाः कर्णो वैकर्तनो वृषः  
०८,००५।०२१अ	उच्चैःश्रवा वरो ऽश्वानां राज्ञां वैश्रवणो वरः  
०८,००५।०२१च्	वरो महेन्द्रो देवानां कर्णः प्रहरतां वरः  
०८,००५।०२१द्*००४७_०१	योजितः पार्थिवैः शूरैः समर्थैर् वीर्यशालिभिः  
०८,००५।०२१द्*००४७_०२	दुर्योधनस्य वृद्ध्यर्थं कृत्स्नाम् उर्वीम् अथाजयत्  
०८,००५।०२२अ	यं लब्ध्वा मागधो राजा सान्त्वमानार्थगौरवैः  
०८,००५।०२२च्	अरौत्सीत् पार्थिवं क्षत्रम् ऋते कौरवयादवान्  
०८,००५।०२३अ	तं श्रुत्वा निहतं कर्णं द्वैरथे सव्यसाचिना  
०८,००५।०२३ब्*००४८_०१	शोकार्णवे निमग्नो ऽस्मि समुद्रे भिन्ननौर् इव  
०८,००५।०२३ब्*००४८_०२	नृवृषं निहतं श्रुत्वा द्वैरथे रथिनां वरम्  
०८,००५।०२३च्	शोकार्णवे निमग्नो ऽहम् अप्लवः सागरे यथा  
०८,००५।०२४अ	ईदृशैर् यद्य् अहं दुःखैर् न विनश्यामि सञ्जय  
०८,००५।०२४च्	वज्राद् दृढतरं मन्ये हृदयं मम दुर्भिदम्  
०८,००५।०२५अ	ज्ञातिसम्बन्धिमित्राणाम् इमं श्रुत्वा पराजयम्  
०८,००५।०२५च्	को मद् अन्यः पुमांल् लोके न जह्यात् सूत जीवितम्  
०८,००५।०२६अ	विषम् अग्निं प्रपातं वा पर्वताग्राद् अहं वृणे  
०८,००५।०२६ब्*००४९_०१	महाप्रस्थानगमनं जलं प्रायोपवेशनम्  
०८,००५।०२६च्	न हि शक्ष्यामि दुःखानि सोढुं कष्टानि सञ्जय  
०८,००५।०२६द्*००५०_०१	चिन्तयन्न् एव सीदामि मनो मे ऽतीव मुह्यति  
०८,००५।०२७	सञ्जय उवाच  
०८,००५।०२७अ	श्रिया कुलेन यशसा तपसा च श्रुतेन च  
०८,००५।०२७च्	त्वाम् अद्य सन्तो मन्यन्ते ययातिम् इव नाहुषम्  
०८,००५।०२८अ	श्रुते महर्षिप्रतिमः कृतकृत्यो ऽसि पार्थिव  
०८,००५।०२८च्	पर्यवस्थापयात्मानं मा विषादे मनः कृथाः  
०८,००५।०२९	धृतराष्ट्र उवाच  
०८,००५।०२९अ	दैवम् एव परं मन्ये धिक् पौरुषम् अनर्थकम्  
०८,००५।०२९च्	यत्र रामप्रतीकाशः कर्णो ऽहन्यत संयुगे  
०८,००५।०३०अ	हत्वा युधिष्ठिरानीकं पाञ्चालानां रथव्रजान्  
०८,००५।०३०च्	प्रताप्य शरवर्षेण दिशः सर्वा महारथः  
०८,००५।०३१अ	मोहयित्वा रणे पार्थान् वज्रहस्त इवासुरान्  
०८,००५।०३१च्	स कथं निहतः शेते वातरुग्ण इव द्रुमः  
०८,००५।०३२अ	शोकस्यान्तं न पश्यामि समुद्रस्येव विप्लुकाः  
०८,००५।०३२च्	चिन्ता मे वर्धते तीव्रा मुमूर्षा चापि जायते  
०८,००५।०३३अ	कर्णस्य निधनं श्रुत्वा विजयं फल्गुनस्य च  
०८,००५।०३३च्	अश्रद्धेयम् अहं मन्ये वधं कर्णस्य सञ्जय  
०८,००५।०३४अ	वज्रसारमयं नूनं हृदयं सुदृढं मम  
०८,००५।०३४च्	यच् छ्रुत्वा पुरुषव्याघ्रं हतं कर्णं न दीर्यते  
०८,००५।०३५अ	आयुर् नूनं सुदीर्घं मे विहितं दैवतैः पुरा  
०८,००५।०३५च्	यत्र कर्णं हतं श्रुत्वा जीवामीह सुदुःखितः  
०८,००५।०३६अ	धिग् जीवितम् इदं मे ऽद्य सुहृद् धीनस्य सञ्जय  
०८,००५।०३६च्	अद्य चाहं दशाम् एतां गतः सञ्जय गर्हिताम्  
०८,००५।०३६ए	कृपणं वर्तयिष्यामि शोच्यः सर्वस्य मन्दधीः  
०८,००५।०३७अ	अहम् एव पुरा भूत्वा सर्वलोकस्य सत्कृतः  
०८,००५।०३७च्	परिभूतः कथं सूत पुनः शक्ष्यामि जीवितुम्  
०८,००५।०३७ए	दुःखात् सुदुःखं व्यसनं प्राप्तवान् अस्मि सञ्जय  
०८,००५।०३८अ	तस्माद् भीष्मवधे चैव द्रोणस्य च महात्मनः  
०८,००५।०३८च्	नात्र शेषं प्रपश्यामि सूतपुत्रे हते युधि  
०८,००५।०३९अ	स हि पारं महान् आसीत् पुत्राणां मम सञ्जय  
०८,००५।०३९च्	युद्धे विनिहतः शूरो विसृजन् सायकान् बहून्  
०८,००५।०४०अ	को हि मे जीवितेनार्थस् तम् ऋते पुरुषर्षभम्  
०८,००५।०४०च्	रथाद् अतिरथो नूनम् अपतत् सायकार्दितः  
०८,००५।०४१अ	पर्वतस्येव शिखरं वज्रपातविदारितम्  
०८,००५।०४१च्	शयीत पृथिवीं नूनं शोभयन् रुधिरोक्षितः  
०८,००५।०४१ए	मातङ्ग इव मत्तेन मातङ्गेन निपातितः  
०८,००५।०४२अ	यद् बलं धार्तराष्ट्राणां पाण्डवानां यतो भयम्  
०८,००५।०४२च्	सो ऽर्जुनेन हतः कर्णः प्रतिमानं धनुष्मताम्  
०८,००५।०४३अ	स हि वीरो महेष्वासः पुत्राणाम् अभयङ्करः  
०८,००५।०४३च्	शेते विनिहतो वीरः शक्रेणेव यथा बलः  
०८,००५।०४४अ	पङ्गोर् इवाध्वगमनं दरिद्रस्येव कामितम्  
०८,००५।०४४च्	दुर्योधनस्य चाकूतं तृषितस्येव पिप्लुकाः  
०८,००५।०४५अ	अन्यथा चिन्तितं कार्यम् अन्यथा तत् तु जायते  
०८,००५।०४५च्	अहो नु बलवद् दैवं कालश् च दुरतिक्रमः  
०८,००५।०४६अ	पलायमानः कृपणं दीनात्मा दीनपौरुषः  
०८,००५।०४६च्	कच्चिन् न निहतः सूत पुत्रो दुःशासनो मम  
०८,००५।०४७अ	कच्चिन् न नीचाचरितं कृतवांस् तात संयुगे  
०८,००५।०४७ब्*००५१_०१	पुत्रो दुर्योधनः सङ्ख्ये निहतो मम सञ्जय  
०८,००५।०४७च्	कच्चिन् न निहतः शूरो यथा न क्षत्रिया हताः  
०८,००५।०४७द्*००५२_००	वैशम्पायन उवाच  
०८,००५।०४७द्*००५२_०१	इत्य् एवं धृतराष्ट्रो ऽथ विलप्य बहु दुःखितः  
०८,००५।०४७द्*००५२_०२	प्रोवाच सञ्जयं भूयः शोकव्याकुललोचनः  
०८,००५।०४७द्*००५३_०१	यो ऽजयत् सवर्काम्बोजान् अम्बष्ठान् केकयैः सह  
०८,००५।०४७द्*००५३_०२	गान्धारांश् च विदेहांश् च जित्वा कार्यार्थम् आहवे  
०८,००५।०४८अ	युधिष्ठिरस्य वचनं मा युद्धम् इति सर्वदा  
०८,००५।०४८च्	दुर्योधनो नाभ्यगृह्णान् मूढः पथ्यम् इवौषधम्  
०८,००५।०४९अ	शरतल्पे शयानेन भीष्मेण सुमहात्मना  
०८,००५।०४९च्	पानीयं याचितः पार्थः सो ऽविध्यन् मेदिनीतलम्  
०८,००५।०५०अ	जलस्य धारां विहितां दृष्ट्वा तां पाण्डवेन ह  
०८,००५।०५०च्	अब्रवीत् स महाबाहुस् तात संशाम्य पाण्डवैः  
०८,००५।०५१अ	प्रशमाद् धि भवेच् छान्तिर् मदन्तं युद्धम् अस्तु च  
०८,००५।०५१च्	भ्रातृभावेन पृथिवीं भुङ्क्ष्व पाण्डुसुतैः सह  
०८,००५।०५२अ	अकुर्वन् वचनं तस्य नूनं शोचति मे सुतः  
०८,००५।०५२च्	तद् इदं समनुप्राप्तं वचनं दीर्घदर्शिनः  
०८,००५।०५३अ	अहं तु निहतामात्यो हतपुत्रश् च सञ्जय  
०८,००५।०५३च्	द्यूततः कृच्छ्रम् आपन्नो लूनपक्ष इव द्विजः  
०८,००५।०५४अ	यथा हि शकुनिं गृह्य छित्त्वा पक्षौ च सञ्जय  
०८,००५।०५४च्	विसर्जयन्ति संहृष्टाः क्रीडमानाः कुमारकाः  
०८,००५।०५५अ	छिन्नपक्षतया तस्य गमनं नोपपद्यते  
०८,००५।०५५च्	तथाहम् अपि सम्प्राप्तो लूनपक्ष इव द्विजः  
०८,००५।०५६अ	क्षीणः सर्वार्थहीनश् च निर्बन्धुर् ज्ञातिवर्जितः  
०८,००५।०५६च्	कां दिशं प्रतिपत्स्यामि दीनः शत्रुवशं गतः  
०८,००५।०५७अ	दुर्योधनस्य वृद्ध्यर्थं पृथिवीं यो ऽजयत् प्रभुः  
०८,००५।०५७च्	स जितः पाण्डवैः शूरैः समर्थैर् वीर्यशालिभिः  
०८,००५।०५८अ	तस्मिन् हते महेष्वासे कर्णे युधि किरीटिना  
०८,००५।०५८च्	के वीराः पर्यवर्तन्त तन् ममाचक्ष्व सञ्जय  
०८,००५।०५९अ	कच्चिन् नैकः परित्यक्तः पाण्डवैर् निहतो रणे  
०८,००५।०५९च्	उक्तं त्वया पुरा वीर यथा वीरा निपातिताः  
०८,००५।०६०अ	भीष्मम् अप्रतियुध्यन्तं शिखण्डी सायकोत्तमैः  
०८,००५।०६०च्	पातयाम् आस समरे सर्वशस्त्रभृतां वरम्  
०८,००५।०६१अ	तथा द्रौपदिना द्रोणो न्यस्तसर्वायुधो युधि  
०८,००५।०६१ब्*००५४_०१	धर्मराजवचः श्रुत्वा अश्वत्थामा हतस् त्व् इति  
०८,००५।०६१च्	युक्तयोगो महेष्वासः शरैर् बहुभिर् आचितः  
०८,००५।०६१ए	निहतः खड्गम् उद्यम्य धृष्टद्युम्नेन सञ्जय  
०८,००५।०६२अ	अन्तरेण हताव् एतौ छलेन च विशेषतः  
०८,००५।०६२च्	अश्रौषम् अहम् एतद् वै भीष्मद्रोणौ निपातितौ  
०८,००५।०६३अ	भीष्मद्रोणौ हि समरे न हन्याद् वज्रभृत् स्वयम्  
०८,००५।०६३च्	न्यायेन युध्यमानौ हि तद् वै सत्यं ब्रवीमि ते  
०८,००५।०६४अ	कर्णं त्व् अस्यन्तम् अस्त्राणि दिव्यानि च बहूनि च  
०८,००५।०६४च्	कथम् इन्द्रोपमं वीरं मृत्युर् युद्धे समस्पृशत्  
०८,००५।०६५अ	यस्य विद्युत्प्रभां शक्तिं दिव्यां कनकभूषणाम्  
०८,००५।०६५च्	प्रायच्छद् द्विषतां हन्त्रीं कुण्डलाभ्यां पुरन्दरः  
०८,००५।०६६अ	यस्य सर्पमुखो दिव्यः शरः कनकभूषणः  
०८,००५।०६६च्	अशेत निहतः पत्री चन्दनेष्व् अरिसूदनः  
०८,००५।०६७अ	भीष्मद्रोणमुखान् वीरान् यो ऽवमन्य महारथान्  
०८,००५।०६७च्	जामदग्न्यान् महाघोरं ब्राह्मम् अस्त्रम् अशिक्षत  
०८,००५।०६८अ	यश् च द्रोणमुखान् दृष्ट्वा विमुखान् अर्दिताञ् शरैः  
०८,००५।०६८च्	सौभद्रस्य महाबाहुर् व्यधमत् कार्मुकं शरैः  
०८,००५।०६९अ	यश् च नागायुतप्राणं वातरंहसम् अच्युतम्  
०८,००५।०६९च्	विरथं भ्रातरं कृत्वा भीमसेनम् उपाहसत्  
०८,००५।०७०अ	सहदेवं च निर्जित्य शरैः सन्नतपर्वभिः  
०८,००५।०७०च्	कृपया विरथं कृत्वा नाहनद् धर्मवित्तया  
०८,००५।०७१अ	यश् च मायासहस्राणि ध्वंसयित्वा रणोत्कटम्  
०८,००५।०७१च्	घटोत्कचं राक्षसेन्द्रं शक्रशक्त्याभिजघ्निवान्  
०८,००५।०७२अ	एतानि दिवसान्य् अस्य युद्धे भीतो धनञ्जयः  
०८,००५।०७२च्	नागमद् द्वैरथं वीरः स कथं निहतो रणे  
०८,००५।०७२द्*००५५_०१	संशप्तकानां योधा ये आह्वयन्त सदान्यतः  
०८,००५।०७२द्*००५६_०१	एतान् हत्वा हनिष्यामि पश्चाद् वैकर्तनं रणे  
०८,००५।०७२द्*००५६_०२	इति व्यपदिशन् पार्थो वर्जयन् सूतजं रणे  
०८,००५।०७२द्*००५६_०३	स कथं निहतो वीरः पार्थेन परमाहवे  
०८,००५।०७३अ	रथसङ्गो न चेत् तस्य धनुर् वा न व्यशीर्यत  
०८,००५।०७३च्	न चेद् अस्त्राणि निर्णेशुः स कथं निहतः परैः  
०८,००५।०७४अ	को हि शक्तो रणे कर्णं विधुन्वानं महद् धनुः  
०८,००५।०७४च्	विमुञ्चन्तं शरान् घोरान् दिव्यान्य् अस्त्राणि चाहवे  
०८,००५।०७४ए	जेतुं पुरुषशार्दूलं शार्दूलम् इव वेगितम्  
०८,००५।०७५अ	ध्रुवं तस्य धनुश् छिन्नं रथो वापि गतो महीम्  
०८,००५।०७५च्	अस्त्राणि वा प्रनष्टानि यथा शंससि मे हतम्  
०८,००५।०७५ए	न ह्य् अन्यद् अनुपश्यामि कारणं तस्य नाशने  
०८,००५।०७६अ	न हन्याम् अर्जुनं यावत् तावत् पादौ न धावये  
०८,००५।०७६च्	इति यस्य महाघोरं व्रतम् आसीन् महात्मनः  
०८,००५।०७७अ	यस्य भीतो वने नित्यं धर्मराजो युधिष्ठिरः  
०८,००५।०७७च्	त्रयोदश समा निद्रां न लेभे पुरुषर्षभः  
०८,००५।०७८अ	यस्य वीर्यवतो वीर्यं समाश्रित्य महात्मनः  
०८,००५।०७८च्	मम पुत्रः सभां भार्यां पाण्डूनां नीतवान् बलात्  
०८,००५।०७९अ	तत्र चापि सभामध्ये पाण्डवानां च पश्यताम्  
०८,००५।०७९च्	दासभार्येति पाञ्चालीम् अब्रवीत् कुरुसंसदि  
०८,००५।०७९द्*००५७_०१	न सन्ति पतयः कृष्णे सर्वे षण्ढतिलैः समाः  
०८,००५।०७९द्*००५७_०२	उपतिष्ठस्व भर्तारम् अन्यं वा वरवर्णिनि  
०८,००५।०७९द्*००५७_०३	इत्य् एवं यः पुरा वाचो रूक्षाः संश्रावयन् रुषा  
०८,००५।०७९द्*००५७_०४	सभायां सूतजः कृष्णां स कथं निहतः परैः  
०८,००५।०७९द्*००५७_०५	यदि भीष्मो रणश्लाघी द्रोणो वा युधि दुर्मदः  
०८,००५।०७९द्*००५७_०६	न हनिष्यति कौन्तेयान् पक्षपातात् सुयोधन  
०८,००५।०७९द्*००५७_०७	सर्वान् एव हनिष्यामि व्येतु ते मानसो ज्वरः  
०८,००५।०७९द्*००५७_०८	किं करिष्यति गाण्डीवम् अक्षय्यौ च महेषुधी  
०८,००५।०७९द्*००५७_०९	स्निग्धचन्दनदिग्धस्य मच्छरस्याभिधावतः  
०८,००५।०७९द्*००५७_१०	स नूनम् ऋषभस्कन्धो ह्य् अर्जुनेन कथं हतः  
०८,००५।०८०अ	यश् च गाण्डीवमुक्तानां स्पर्शम् उग्रम् अचिन्तयन्  
०८,००५।०८०च्	अपतिर् ह्य् असि कृष्णेति ब्रुवन् पार्थान् अवैक्षत  
०८,००५।०८१अ	यस्य नासीद् भयं पार्थैः सपुत्रैः सजनार्दनैः  
०८,००५।०८१च्	स्वबाहुबलम् आश्रित्य मुहूर्तम् अपि सञ्जय  
०८,००५।०८२अ	तस्य नाहं वधं मन्ये देवैर् अपि सवासवैः  
०८,००५।०८२च्	प्रतीपम् उपधावद्भिः किं पुनस् तात पाण्डवैः  
०८,००५।०८३अ	न हि ज्यां स्पृशमानस्य तलत्रे चापि गृह्णतः  
०८,००५।०८३च्	पुमान् आधिरथेः कश् चित् प्रमुखे स्थातुम् अर्हति  
०८,००५।०८४अ	अपि स्यान् मेदिनी हीना सोमसूर्यप्रभांशुभिः  
०८,००५।०८४च्	न वधः पुरुषेन्द्रस्य समरेष्व् अपलायिनः  
०८,००५।०८५अ	यदि मन्दः सहायेन भ्रात्रा दुःशासनेन च  
०८,००५।०८५च्	वासुदेवस्य दुर्बुद्धिः प्रत्याख्यानम् अरोचयत्  
०८,००५।०८६अ	स नूनम् ऋषभस्कन्धं दृष्ट्वा कर्णं निपातितम्  
०८,००५।०८६च्	दुःशासनं च निहतं मन्ये शोचति पुत्रकः  
०८,००५।०८७अ	हतं वैकर्तनं श्रुत्वा द्वैरथे सव्यसाचिना  
०८,००५।०८७च्	जयतः पाण्डवान् दृष्ट्वा किं स्विद् दुर्योधनो ऽब्रवीत्  
०८,००५।०८८अ	दुर्मर्षणं हतं श्रुत्वा वृषसेनं च संयुगे  
०८,००५।०८८च्	प्रभग्नं च बलं दृष्ट्वा वध्यमानं महारथैः  
०८,००५।०८९अ	पराङ्मुखांस् तथा राज्ञः पलायनपरायणान्  
०८,००५।०८९च्	विद्रुतान् रथिनो दृष्ट्वा मन्ये शोचति पुत्रकः  
०८,००५।०८९च्*००५८_०१	**** **** किं चिद् दुर्योधनो ऽब्रवीत्  
०८,००५।०८९च्*००५८_०२	विषमे शोकदुःखाभ्यां  
०८,००५।०९०अ	अनेयश् चाभिमानेन बालबुद्धिर् अमर्षणः  
०८,००५।०९०च्	हतोत्साहं बलं दृष्ट्वा किं स्विद् दुर्योधनो ऽब्रवीत्  
०८,००५।०९०द्*००५९_०१	स्वयं वैरं महत् कृत्वा वार्यमाणः सुहृद्गणैः  
०८,००५।०९०द्*००५९_०२	प्रधानहतभूयिष्ठे किं स्विद् दुर्योधनो ऽब्रवीत्  
०८,००५।०९१अ	भ्रातरं निहतं दृष्ट्वा भीमसेनेन संयुगे  
०८,००५।०९१च्	रुधिरं पीयमानेन किं स्विद् दुर्योधनो ऽब्रवीत्  
०८,००५।०९२अ	सह गान्धारराजेन सभायां यद् अभाषत  
०८,००५।०९२च्	कर्णो ऽर्जुनं रणे हन्ता हते तस्मिन् किम् अब्रवीत्  
०८,००५।०९३अ	द्यूतं कृत्वा पुरा हृष्टो वञ्चयित्वा च पाण्डवान्  
०८,००५।०९३च्	शकुनिः सौबलस् तात हते कर्णे किम् अब्रवीत्  
०८,००५।०९४अ	कृतवर्मा महेष्वासः सात्वतानां महारथः  
०८,००५।०९४च्	कर्णं विनिहतं दृष्ट्वा हार्दिक्यः किम् अभाषत  
०८,००५।०९५अ	ब्राह्मणाः क्षत्रिया वैश्या यस्य शिक्षाम् उपासते  
०८,००५।०९५च्	धनुर्वेदं चिकीर्षन्तो द्रोणपुत्रस्य धीमतः  
०८,००५।०९६अ	युवा रूपेण सम्पन्नो दर्शनीयो महायशाः  
०८,००५।०९६च्	अश्वत्थामा हते कर्णे किम् अभाषत सञ्जय  
०८,००५।०९७अ	आचार्यत्वं धनुर्वेदे गतः परमतत्त्ववित्  
०८,००५।०९७च्	कृपः शारद्वतस् तात हते कर्णे किम् अब्रवीत्  
०८,००५।०९८अ	मद्रराजो महेष्वासः शल्यः समितिशोभनः  
०८,००५।०९८च्	दिष्टं तेन हि तत् सर्वं यथा कर्णो निपातितः  
०८,००५।०९८द्*००६०_०१	किम् अभाषत सौवीरो मद्राणाम् अधिपो बली  
०८,००५।०९८द्*००६१_०१	दृष्ट्वा विनिहतं सर्वे योधा वारणदुर्जयाः  
०८,००५।०९९अ	ये च के चन राजानः पृथिव्यां योद्धुम् आगताः  
०८,००५।०९९च्	वैकर्तनं हतं दृष्ट्वा किम् अभाषन्त सञ्जय  
०८,००५।१००अ	कर्णे तु निहते वीरे रथव्याघ्रे नरर्षभे  
०८,००५।१००च्	किं वो मुखम् अनीकानाम् आसीत् सञ्जय भागशः  
०८,००५।१०१अ	मद्रराजः कथं शल्यो नियुक्तो रथिनां वरः  
०८,००५।१०१च्	वैकर्तनस्य सारथ्ये तन् ममाचक्ष्व सञ्जय  
०८,००५।१०२अ	के ऽरक्षन् दक्षिणं चक्रं सूतपुत्रस्य संयुगे  
०८,००५।१०२च्	वामं चक्रं ररक्षुर् वा के वा वीरस्य पृष्ठतः  
०८,००५।१०३अ	के कर्णं वाजहुः शूराः के क्षुद्राः प्राद्रवन् भयात्  
०८,००५।१०३च्	कथं च वः समेतानां हतः कर्णो महारथः  
०८,००५।१०४अ	पाण्डवाश् च कथं शूराः प्रत्युदीयुर् महारथम्  
०८,००५।१०४च्	सृजन्तं शरवर्षाणि वारिधारा इवाम्बुदम्  
०८,००५।१०५अ	स च सर्पमुखो दिव्यो महेषुप्रवरस् तदा  
०८,००५।१०५च्	व्यर्थः कथं समभवत् तन् ममाचक्ष्व सञ्जय  
०८,००५।१०६अ	मामकस्यास्य सैन्यस्य हृतोत्सेधस्य सञ्जय  
०८,००५।१०६च्	अवशेषं न पश्यामि ककुदे मृदिते सति  
०८,००५।१०७अ	तौ हि वीरौ महेष्वासौ मदर्थे कुरुसत्तमौ  
०८,००५।१०७च्	भीष्मद्रोणौ हतौ श्रुत्वा को न्व् अर्थो जीवितेन मे  
०८,००५।१०८अ	न मृष्यामि च राधेयं हतम् आहवशोभिनम्  
०८,००५।१०८च्	यस्य बाह्वोर् बलं तुल्यं कुञ्जराणां शतं शतम्  
०८,००५।१०९अ	द्रोणे हते च यद् वृत्तं कौरवाणां परैः सह  
०८,००५।१०९च्	सङ्ग्रामे नरवीराणां तन् ममाचक्ष्व सञ्जय  
०८,००५।११०अ	यथा च कर्णः कौन्तेयैः सह युद्धम् अयोजयत्  
०८,००५।११०च्	यथा च द्विषतां हन्ता रणे शान्तस् तद् उच्यताम्  
०८,००६।००१	सञ्जय उवाच  
०८,००६।००१अ	हते द्रोणे महेष्वासे तस्मिन्न् अहनि भारत  
०८,००६।००१च्	कृते च मोघसङ्कल्पे द्रोणपुत्रे महारथे  
०८,००६।००२अ	द्रवमाणे महाराज कौरवाणां बले तथा  
०८,००६।००२च्	व्यूह्य पार्थः स्वकं सैन्यम् अतिष्ठद् भ्रातृभिः सह  
०८,००६।००३अ	तम् अवस्थितम् आज्ञाय पुत्रस् ते भरतर्षभ  
०८,००६।००३च्	द्रवच् च स्वबलं दृष्ट्वा पौरुषेण न्यवारयत्  
०८,००६।००४अ	स्वम् अनीकम् अवस्थाप्य बाहुवीर्ये व्यवस्थितः  
०८,००६।००४च्	युद्ध्वा च सुचिरं कालं पाण्डवैः सह भारत  
०८,००६।००५अ	लब्धलक्षैः परैर् हृष्टैर् व्यायच्छद्भिश् चिरं तदा  
०८,००६।००५च्	सन्ध्याकालं समासाद्य प्रत्याहारम् अकारयत्  
०८,००६।००५द्*००६२_०१	निवेश्य च बलं घोरं क्षुत्पिपासाभयैर् युतम्  
०८,००६।००५द्*००६२_०२	श्रमेण महता युक्तं तथा द्रोणवधेन च  
०८,००६।००५द्*००६२_०३	दीनरूपा रणे कृत्वा कर्म घोरां च शर्वरीम्  
०८,००६।००५द्*००६२_०४	निवेशं प्राप्य सा सेना विश्रम्य मुदिताभवत्  
०८,००६।००६अ	कृत्वावहारं सैन्यानां प्रविश्य शिबिरं स्वकम्  
०८,००६।००६च्	कुरवो ऽऽत्महितं मन्त्रं मन्त्रयां चक्रिरे तदा  
०८,००६।००७अ	पर्यङ्केषु परार्ध्येषु स्पर्ध्यास्तरणवत्सु च  
०८,००६।००७च्	वरासनेषूपविष्टाः सुखशय्यास्व् इवामराः  
०८,००६।००७द्*००६३_०१	उपविष्टेषु तेष्व् एवं राजपुत्रेषु भारत  
०८,००६।००८अ	ततो दुर्योधनो राजा साम्ना परमवल्गुना  
०८,००६।००८च्	तान् आभाष्य महेष्वासान् प्राप्तकालम् अभाषत  
०८,००६।००९अ	मतिं मतिमतां श्रेष्ठाः सर्वे प्रब्रूत माचिरम्  
०८,००६।००९च्	एवं गते तु यत् कार्यं भवेत् कार्यकरं नृपाः  
०८,००६।०१०अ	एवम् उक्ते नरेन्द्रेण नरसिंहा युयुत्सवः  
०८,००६।०१०च्	चक्रुर् नानाविधाश् चेष्टाः सिंहासनगतास् तदा  
०८,००६।०११अ	तेषां निशम्येङ्गितानि युद्धे प्राणाञ् जुहूषताम्  
०८,००६।०११च्	समुद्वीक्ष्य मुखं राज्ञो बालार्कसमवर्चसः  
०८,००६।०११ए	आचार्यपुत्रो मेधावी वाक्यज्ञो वाक्यम् आददे  
०८,००६।०१२अ	रागो योगस् तथा दाक्ष्यं नयश् चेत्य् अर्थसाधकाः  
०८,००६।०१२च्	उपायाः पण्डितैः प्रोक्ताः सर्वे दैवसमाश्रिताः  
०८,००६।०१३अ	लोकप्रवीरा ये ऽस्माकं देवकल्पा महारथाः  
०८,००६।०१३च्	नीतिमन्तस् तथा युक्ता दक्षा रक्ताश् च ते हताः  
०८,००६।०१४अ	न त्व् एव कार्यं नैराश्यम् अस्माभिर् विजयं प्रति  
०८,००६।०१४च्	सुनीतैर् इह सर्वार्थैर् दैवम् अप्य् अनुलोम्यते  
०८,००६।०१५अ	ते वयं प्रवरं नॄणां सर्वैर् गुणगणैर् युतम्  
०८,००६।०१५ब्*००६४_०१	कर्णम् एवाभिषेक्ष्यामः सैनापत्येन भारत  
०८,००६।०१५च्	कर्णं सेनापतिं कृत्वा प्रमथिष्यामहे रिपून्  
०८,००६।०१५द्*००६५_०१	एष ह्य् अतिबलः शूरः कृतास्त्रो युद्धदुर्मदः  
०८,००६।०१५द्*००६५_०२	वैवस्वत इवासह्यः शक्तो जेतुं रणे रिपून्  
०८,००६।०१५द्*००६६_०१	एतद् आचार्यतनयाच् छ्रुत्वा राजंस् तवात्मजः  
०८,००६।०१५द्*००६७_०१	दुर्योधनो महाराज प्रियं प्रीतमनास् तदा  
०८,००६।०१५द्*००६८_०१	आशां बहुमतीं चक्रे कर्णं प्रति स वै तदा  
०८,००६।०१५द्*००६८_०२	हते भीष्मे च द्रोणे च कर्णो जेष्यति पाण्डवान्  
०८,००६।०१५द्*००६८_०३	ताम् आशां हृदये कृत्वा समाश्वस्य च भारत  
०८,००६।०१६अ	ततो दुर्योधनः प्रीतः प्रियं श्रुत्वा वचस् तदा  
०८,००६।०१६च्	प्रीतिसंस्कारसंयुक्तं तथ्यम् आत्महितं शुभम्  
०८,००६।०१७अ	स्वं मनः समवस्थाप्य बाहुवीर्यम् उपाश्रितः  
०८,००६।०१७च्	दुर्योधनो महाराज राधेयम् इदम् अब्रवीत्  
०८,००६।०१८अ	कर्ण जानामि ते वीर्यं सौहृदं च परं मयि  
०८,००६।०१८च्	तथापि त्वां महाबाहो प्रवक्ष्यामि हितं वचः  
०८,००६।०१९अ	श्रुत्वा यथेष्टं च कुरु वीर यत् तव रोचते  
०८,००६।०१९च्	भवान् प्राज्ञतमो नित्यं मम चैव परा गतिः  
०८,००६।०२०अ	भीष्मद्रोणाव् अतिरथौ हतौ सेनापती मम  
०८,००६।०२०च्	सेनापतिर् भवान् अस्तु ताभ्यां द्रविणवत्तरः  
०८,००६।०२१अ	वृद्धौ च तौ महेष्वासौ सापेक्षौ च धनञ्जये  
०८,००६।०२१च्	मानितौ च मया वीरौ राधेय वचनात् तव  
०८,००६।०२२अ	पितामहत्वं सम्प्रेक्ष्य पाण्डुपुत्रा महारणे  
०८,००६।०२२च्	रक्षितास् तात भीष्मेण दिवसानि दशैव ह  
०८,००६।०२३अ	न्यस्तशस्त्रे च भवति हतो भीष्मः पितामहः  
०८,००६।०२३च्	शिखण्डिनं पुरस्कृत्य फल्गुनेन महाहवे  
०८,००६।०२४अ	हते तस्मिन् महाभागे शरतल्पगते तदा  
०८,००६।०२४च्	त्वयोक्ते पुरुषव्याघ्र द्रोणो ह्य् आसीत् पुरःसरः  
०८,००६।०२५अ	तेनापि रक्षिताः पार्थाः शिष्यत्वाद् इह संयुगे  
०८,००६।०२५च्	स चापि निहतो वृद्धो धृष्टद्युम्नेन सत्वरम्  
०८,००६।०२६अ	निहताभ्यां प्रधानाभ्यां ताभ्याम् अमितविक्रम  
०८,००६।०२६च्	त्वत्समं समरे योधं नान्यं पश्यामि चिन्तयन्  
०८,००६।०२७अ	भवान् एव तु नः शक्तो विजयाय न संशयः  
०८,००६।०२७च्	पूर्वं मध्ये च पश्चाच् च तवैव विदितं हि तत्  
०८,००६।०२८अ	स भवान् धुर्यवत् सङ्ख्ये धुरम् उद्वोढुम् अर्हसि  
०८,००६।०२८च्	अभिषेचय सेनान्ये स्वयम् आत्मानम् आत्मना  
०८,००६।०२९अ	देवतानां यथा स्कन्दः सेनानीः प्रभुर् अव्ययः  
०८,००६।०२९च्	तथा भवान् इमां सेनां धार्तराष्ट्रीं बिभर्तु मे  
०८,००६।०२९ए	जहि शत्रुगणान् सर्वान् महेन्द्र इव दानवान्  
०८,००६।०३०अ	अवस्थितं रणे ज्ञात्वा पाण्डवास् त्वां महारथम्  
०८,००६।०३०च्	द्रविष्यन्ति सपाञ्चाला विष्णुं दृष्ट्वेव दानवाः  
०८,००६।०३०ए	तस्मात् त्वं पुरुषव्याघ्र प्रकर्षेथा महाचमूम्  
०८,००६।०३१अ	भवत्य् अवस्थिते यत् ते पाण्डवा गतचेतसः  
०८,००६।०३१च्	भविष्यन्ति सहामात्याः पाञ्चालैः सृञ्जयैः सह  
०८,००६।०३२अ	यथा ह्य् अभ्युदितः सूर्यः प्रतपन् स्वेन तेजसा  
०८,००६।०३२च्	व्यपोहति तमस् तीव्रं तथा शत्रून् व्यपोह नः  
०८,००६।०३२द्*००६९_००	सञ्जय उवाच  
०८,००६।०३२द्*००६९_०१	आशा बलवती राजन् पुत्रस्य तव याभवत्  
०८,००६।०३२द्*००६९_०२	हते भीष्मे च द्रोणे च कर्णो जेष्यति पाण्डवान्  
०८,००६।०३२द्*००६९_०३	ताम् आशां हृदये कृत्वा कर्णम् एवं तदाब्रवीत्  
०८,००६।०३२द्*००६९_०४	सूतपुत्र न ते पार्थः स्थित्वाग्रे संयुयुत्सति  
०८,००६।०३२द्*००७०_००	सञ्जय उवाच  
०८,००६।०३२द्*००७०_०१	एवम् उक्तस् तु राधेयो राज्ञा दुर्योधनेन ह  
०८,००६।०३२द्*००७०_०२	राज्ञां मध्ये महाबाहुः प्रीतात्मा स महाबलः  
०८,००६।०३२द्*००७०_०३	हर्षयन्न् अब्रवीत् कर्णो दुर्योधनम् इदं वचः  
०८,००६।०३३	कर्ण उवाच  
०८,००६।०३३अ	उक्तम् एतन् मया पूर्वं गान्धारे तव सन्निधौ  
०८,००६।०३३च्	जेष्यामि पाण्डवान् राजन् सपुत्रान् सजनार्दनान्  
०८,००६।०३४अ	सेनापतिर् भविष्यामि तवाहं नात्र संशयः  
०८,००६।०३४च्	स्थिरो भव महाराज जितान् विद्धि च पाण्डवान्  
०८,००६।०३४द्*००७१_०१	समं ज्वरद्रो[जरद्द्रो]णम् अहं महाहवे  
०८,००६।०३४द्*००७१_०२	ब्रवीमि सर्वे कुरवो निबोधत  
०८,००६।०३४द्*००७१_०३	न वा मद् अन्यः प्रहसेद् रणे ऽर्जुनं  
०८,००६।०३४द्*००७१_०४	क्रमागतं मृत्युम् इवोत्तमामृतात्  
०८,००६।०३५	सञ्जय उवाच  
०८,००६।०३५अ	एवम् उक्तो महातेजास् ततो दुर्योधनो नृपः  
०८,००६।०३५च्	उत्तस्थौ राजभिः सार्धं देवैर् इव शतक्रतुः  
०८,००६।०३५ए	सेनापत्येन सत्कर्तुं कर्णं स्कन्दम् इवामराः  
०८,००६।०३६अ	ततो ऽभिषिषिचुस् तूर्णं विधिदृष्टेन कर्मणा  
०८,००६।०३६च्	दुर्योधनमुखा राजन् राजानो विजयैषिणः  
०८,००६।०३६ए	शातकौम्भमयैः कुम्भैर् माहेयैश् चाभिमन्त्रितैः  
०८,००६।०३७अ	तोयपूर्णैर् विषाणैश् च द्वीपिखड्गमहर्षभैः  
०८,००६।०३७च्	मणिमुक्तामयैश् चान्यैः पुण्यगन्धैस् तथौषधैः  
०८,००६।०३८अ	औदुम्बरे समासीनम् आसने क्षौमसंवृतम्  
०८,००६।०३८च्	शास्त्रदृष्टेन विधिना सम्भारैश् च सुसम्भृतैः  
०८,००६।०३८द्*००७२_०१	ब्राह्मणाः क्षत्रिया वैश्यास् तथा शूद्राश् च सम्मताः  
०८,००६।०३८द्*००७२_०२	तुष्टुवुस् तं महात्मानम् अभिषिक्तं वरासने  
०८,००६।०३८द्*००७२_०३	ततो ऽभिषिक्तो राजेन्द्र निष्कैर् गोभिर् धनेन च  
०८,००६।०३८द्*००७२_०४	वाचयाम् आस विप्राग्र्यान् राधेयः परवीरहा  
०८,००६।०३८द्*००७३_०१	पूजयाम् आस वस्त्रैश् च विप्रान् वेदविदस् ततः  
०८,००६।०३८द्*००७४_०१	स व्यरोचत राधेयः सूतमागधबन्दिभिः  
०८,००६।०३८द्*००७४_०२	स्तूयमानो यथा भानुर् उदये ब्रह्मवादिभिः  
०८,००६।०३८द्*००७४_०३	ततः पुण्याहघोषेण वादित्रनिनदेन च  
०८,००६।०३८द्*००७४_०४	जयशब्देन शूराणां तुमुलः सर्वतो ऽभवत्  
०८,००६।०३८द्*००७४_०५	जयेत्य् ऊचुर् नृपाः सर्वे राधेयं तत्र सङ्गताः  
०८,००६।०३९अ	जय पार्थान् सगोविन्दान् सानुगांस् त्वं महाहवे  
०८,००६।०३९च्	इति तं बन्दिनः प्राहुर् द्विजाश् च भरतर्षभ  
०८,००६।०४०अ	जहि पार्थान् सपाञ्चालान् राधेय विजयाय नः  
०८,००६।०४०च्	उद्यन्न् इव सदा भानुस् तमांस्य् उग्रैर् गभस्तिभिः  
०८,००६।०४१अ	न ह्य् अलं त्वद् विसृष्टानां शराणां ते सकेशवाः  
०८,००६।०४१च्	कृतघ्नाः सूर्यरश्मीनां ज्वलताम् इव दर्शने  
०८,००६।०४२अ	न हि पार्थाः सपाञ्चालाः स्थातुं शक्तास् तवाग्रतः  
०८,००६।०४२च्	आत्तशस्त्रस्य समरे महेन्द्रस्येव दानवाः  
०८,००६।०४२द्*००७५_००	सञ्जय उवाच  
०८,००६।०४२द्*००७५_०१	स सत्कृतः स्तूयमानः सुहृद्गणवृतो वृषा  
०८,००६।०४२द्*००७५_०२	कर्णो दुर्योधनं वाक्यम् अब्रवीत् प्रहसन् प्रियम्  
०८,००६।०४२द्*००७५_०३	दुर्योधनाद्य सगणं पाण्डूनां प्रवरैः सह  
०८,००६।०४२द्*००७५_०४	फल्गुनं सूदयिष्यामि त्वत्प्रियार्थं सबान्धवम्  
०८,००६।०४२द्*००७५_०५	सपर्वतार्णवद्वीपां शाधि गां गतपाण्डवाम्  
०८,००६।०४२द्*००७५_०६	पुत्रपौत्रप्रपौत्रेषु प्रतिष्ठां गमयिष्यसि  
०८,००६।०४२द्*००७५_०७	नासह्यं विद्यते मह्यं त्वत्प्रियार्थम् अरिन्दम  
०८,००६।०४२द्*००७५_०८	सत्यधर्मानुरक्तस्य सिद्धिर् आत्मवतो यथा  
०८,००६।०४३अ	अभिषिक्तस् तु राधेयः प्रभया सो ऽमितप्रभः  
०८,००६।०४३च्	व्यत्यरिच्यत रूपेण दिवाकर इवापरः  
०८,००६।०४४अ	सेनापत्येन राधेयम् अभिषिच्य सुतस् तव  
०८,००६।०४४च्	अमन्यत तदात्मानं कृतार्थं कालचोदितः  
०८,००६।०४५अ	कर्णो ऽपि राजन् सम्प्राप्य सेनापत्यम् अरिन्दमः  
०८,००६।०४५च्	योगम् आज्ञापयाम् आस सूर्यस्योदयनं प्रति  
०८,००६।०४६अ	तव पुत्रैर् वृतः कर्णः शुशुभे तत्र भारत  
०८,००६।०४६च्	देवैर् इव यथा स्कन्दः सङ्ग्रामे तारकामये  
०८,००७।००१	धृतराष्ट्र उवाच  
०८,००७।००१अ	सेनापत्यं तु सम्प्राप्य कर्णो वैकर्तनस् तदा  
०८,००७।००१च्	तथोक्तश् च स्वयं राज्ञा स्निग्धं भ्रातृसमं वचः  
०८,००७।००२अ	योगम् आज्ञाप्य सेनाया आदित्ये ऽभ्युदिते तदा  
०८,००७।००२ब्*००७६_०१	हितश् च प्रियकामश् च मम पुत्रस्य नित्यशः  
०८,००७।००२च्	अकरोत् किं महाप्राज्ञस् तन् ममाचक्ष्व सञ्जय  
०८,००७।००३	सञ्जय उवाच  
०८,००७।००३अ	कर्णस्य मतम् आज्ञाय पुत्रस् ते भरतर्षभ  
०८,००७।००३च्	योगम् आज्ञापयाम् आस नान्दीतूर्यपुरःसरम्  
०८,००७।००४अ	महत्य् अपररात्रे तु तव पुत्रस्य मारिष  
०८,००७।००४च्	योगो योगेति सहसा प्रादुरासीन् महास्वनः  
०८,००७।००५अ	नागानां कल्पमानानां रथानां च वरूथिनाम्  
०८,००७।००५च्	सन्नह्यतां पदातीनां वाजिनां च विशां पते  
०८,००७।००६अ	क्रोशतां चापि योधानां त्वरितानां परस्परम्  
०८,००७।००६च्	बभूव तुमुलः शब्दो दिवस्पृक् सुमहांस् तदा  
०८,००७।००७अ	ततः श्वेतपताकेन बालार्काकारवाजिना  
०८,००७।००७च्	हेमपृष्ठेन धनुषा हस्तिकक्ष्येण केतुना  
०८,००७।००८अ	तूणेन शरपूर्णेन साङ्गदेन वरूथिना  
०८,००७।००८च्	शतघ्नीकिङ्किणीशक्तिशूलतोमरधारिणा  
०८,००७।००९अ	कार्मुकेणोपपन्नेन विमलादित्यवर्चसा  
०८,००७।००९च्	रथेनातिपताकेन सूतपुत्रो व्यदृश्यत  
०८,००७।०१०अ	धमन्तं वारिजं तात हेमजालविभूषितम्  
०८,००७।०१०च्	विधुन्वानं महच् चापं कार्तस्वरविभूषितम्  
०८,००७।०११अ	दृष्ट्वा कर्णं महेष्वासं रथस्थं रथिनां वरम्  
०८,००७।०११च्	भानुमन्तम् इवोद्यन्तं तमो घ्नन्तं सहस्रशः  
०८,००७।०१२अ	न भीष्मव्यसनं के चिन् नापि द्रोणस्य मारिष  
०८,००७।०१२च्	नान्येषां पुरुषव्याघ्र मेनिरे तत्र कौरवाः  
०८,००७।०१३अ	ततस् तु त्वरयन् योधाञ् शङ्खशब्देन मारिष  
०८,००७।०१३च्	कर्णो निष्कासयाम् आस कौरवाणां वरूथिनीम्  
०८,००७।०१४अ	व्यूहं व्यूह्य महेष्वासो माकरं शत्रुतापनः  
०८,००७।०१४ब्*००७७_०१	मकरव्यूहम् आस्थाय दंशितो रविनन्दनः  
०८,००७।०१४च्	प्रत्युद्ययौ तदा कर्णः पाण्डवान् विजिगीषया  
०८,००७।०१५अ	मकरस्य तु तुण्डे वै कर्णो राजन् व्यवस्थितः  
०८,००७।०१५च्	नेत्राभ्यां शकुनिः शूर उलूकश् च महारथः  
०८,००७।०१६अ	द्रोणपुत्रस् तु शिरसि ग्रीवायां सर्वसोदराः  
०८,००७।०१६च्	मध्ये दुर्योधनो राजा बलेन महता वृतः  
०८,००७।०१७अ	वामे पादे तु राजेन्द्र कृतवर्मा व्यवस्थितः  
०८,००७।०१७च्	नारायणबलैर् युक्तो गोपालैर् युद्धदुर्मदः  
०८,००७।०१८अ	पादे तु दक्षिणे राजन् गौतमः सत्यविक्रमः  
०८,००७।०१८च्	त्रिगर्तैश् च महेष्वासैर् दाक्षिणात्यैश् च संवृतः  
०८,००७।०१९अ	अनुपादस् तु यो वामस् तत्र शल्यो व्यवस्थितः  
०८,००७।०१९च्	महत्या सेनया सार्धं मद्रदेशसमुत्थया  
०८,००७।०२०अ	दक्षिणे तु महाराज सुषेणः सत्यसङ्गरः  
०८,००७।०२०च्	वृतो रथसहस्रैश् च दन्तिनां च शतैस् तथा  
०८,००७।०२१अ	पुच्छे आस्तां महावीरौ भ्रातरौ पार्थिवौ तदा  
०८,००७।०२१च्	चित्रसेनश् च चित्रश् च महत्या सेनया वृतौ  
०८,००७।०२२अ	ततः प्रयाते राजेन्द्र कर्णे नरवरोत्तमे  
०८,००७।०२२च्	धनञ्जयम् अभिप्रेक्ष्य धर्मराजो ऽब्रवीद् इदम्  
०८,००७।०२३अ	पश्य पार्थ महासेनां धार्तराष्ट्रस्य संयुगे  
०८,००७।०२३च्	कर्णेन निर्मितां वीर गुप्तां वीरैर् महारथैः  
०८,००७।०२४अ	हतवीरतमा ह्य् एषा धार्तराष्ट्री महाचमूः  
०८,००७।०२४च्	फल्गुशेषा महाबाहो तृणैस् तुल्या मता मम  
०८,००७।०२५अ	एको ह्य् अत्र महेष्वासः सूतपुत्रो व्यवस्थितः  
०८,००७।०२५च्	सदेवासुरगन्धर्वैः सकिन्नरमहोरगैः  
०८,००७।०२५ए	चराचरैस् त्रिभिर् लोकैर् यो ऽजय्यो रथिनां वरः  
०८,००७।०२६अ	तं हत्वाद्य महाबाहो विजयस् तव फल्गुन  
०८,००७।०२६च्	उद्धृतश् च भवेच् छल्यो मम द्वादशवार्षिकः  
०८,००७।०२६ए	एवं ज्ञात्वा महाबाहो व्यूहं व्यूह यथेच्छसि  
०८,००७।०२७अ	भ्रातुस् तद् वचनं श्रुत्वा पाण्डवः श्वेतवाहनः  
०८,००७।०२७च्	अर्धचन्द्रेण व्यूहेन प्रत्यव्यूहत तां चमूम्  
०८,००७।०२८अ	वामपार्श्वे ऽभवद् राजन् भीमसेनो व्यवस्थितः  
०८,००७।०२८च्	दक्षिणे च महेष्वासो धृष्टद्युम्नो महाबलः  
०८,००७।०२९अ	मध्ये व्यूहस्य साक्षात् तु पाण्डवः कृष्णसारथिः  
०८,००७।०२९च्	नकुलः सहदेवश् च धर्मराजश् च पृष्ठतः  
०८,००७।०३०अ	चक्ररक्षौ तु पाञ्चाल्यौ युधामन्यूत्तमौजसौ  
०८,००७।०३०च्	नार्जुनं जहतुर् युद्धे पाल्यमानौ किरीटिना  
०८,००७।०३१अ	शेषा नृपतयो वीराः स्थिता व्यूहस्य दंशिताः  
०८,००७।०३१च्	यथाभावं यथोत्साहं यथासत्त्वं च भारत  
०८,००७।०३२अ	एवम् एतन् महाव्यूहं व्यूह्य भारत पाण्डवाः  
०८,००७।०३२च्	तावकाश् च महेष्वासा युद्धायैव मनो दधुः  
०८,००७।०३३अ	दृष्ट्वा व्यूढां तव चमूं सूतपुत्रेण संयुगे  
०८,००७।०३३च्	निहतान् पाण्डवान् मेने तव पुत्रः सहान्वयः  
०८,००७।०३४अ	तथैव पाण्डवीं सेनां व्यूढां दृष्ट्वा युधिष्ठिरः  
०८,००७।०३४च्	धार्तराष्ट्रान् हतान् मेने सकर्णान् वै जनाधिप  
०८,००७।०३५अ	ततः शङ्खाश् च भेर्यश् च पणवानकगोमुखाः  
०८,००७।०३५च्	सहसैवाभ्यहन्यन्त सशब्दाश् च समन्ततः  
०८,००७।०३६अ	सेनयोर् उभयो राजन् प्रावाद्यन्त महास्वनाः  
०८,००७।०३६च्	सिंहनादश् च सञ्जज्ञे शूराणां जयगृद्धिनाम्  
०८,००७।०३७अ	हयहेषितशब्दाश् च वारणानां च बृंहितम्  
०८,००७।०३७च्	रथनेमिस्वनाश् चोग्राः सम्बभूवुर् जनाधिप  
०८,००७।०३८अ	न द्रोणव्यसनं कश् चिज् जानीते भरतर्षभ  
०८,००७।०३८च्	दृष्ट्वा कर्णं महेष्वासं मुखे व्यूहस्य दंशितम्  
०८,००७।०३९अ	उभे सेने महासत्त्वे प्रहृष्टनरकुञ्जरे  
०८,००७।०३९च्	योद्धुकामे स्थिते राजन् हन्तुम् अन्योन्यम् अञ्जसा  
०८,००७।०४०अ	तत्र यत्तौ सुसंरब्धौ दृष्ट्वान्योन्यं व्यवस्थितौ  
०८,००७।०४०च्	अनीकमध्ये राजेन्द्र रेजतुः कर्णपाण्डवौ  
०८,००७।०४१अ	नृत्यमाने तु ते सेने समेयातां परस्परम्  
०८,००७।०४१च्	तयोः पक्षैः प्रपक्षैश् च निर्जग्मुर् वै युयुत्सवः  
०८,००७।०४२अ	ततः प्रववृते युद्धं नरवारणवाजिनाम्  
०८,००७।०४२च्	रथिनां च महाराज अन्योन्यं निघ्नतां दृढम्  
०८,००८।००१	सञ्जय उवाच  
०८,००८।००१अ	ते सेने ऽन्योन्यम् आसाद्य प्रहृष्टाश्वनरद्विपे  
०८,००८।००१च्	बृहत्यौ सम्प्रजह्राते देवासुरचमूपमे  
०८,००८।००२अ	ततो गजा रथाश् चाश्वाः पत्तयश् च महाहवे  
०८,००८।००२च्	सम्प्रहारं परं चक्रुर् देहपाप्मप्रणाशनम्  
०८,००८।००३अ	पूर्णचन्द्रार्कपद्मानां कान्तित्विड्गन्धतः समैः  
०८,००८।००३च्	उत्तमाङ्गैर् नृसिंहानां नृसिंहास् तस्तरुर् महीम्  
०८,००८।००४अ	अर्धचन्द्रैस् तथा भल्लैः क्षुरप्रैर् असिपट्टिशैः  
०८,००८।००४च्	परश्वधैश् चाप्य् अकृन्तन्न् उत्तमाङ्गानि युध्यताम्  
०८,००८।००५अ	व्यायतायतबाहूनां व्यायतायतबाहुभिः  
०८,००८।००५च्	व्यायता बाहवः पेतुश् छिन्नमुष्ट्यायुधाङ्गदाः  
०८,००८।००६अ	तैः स्फुरद्भिर् मही भाति रक्ताङ्गुलितलैस् तदा  
०८,००८।००६च्	गरुडप्रहतैर् उग्रैः पञ्चास्यैर् इव पन्नगैः  
०८,००८।००७अ	हयस्यन्दननागेभ्यः पेतुर् वीरा द्विषद्धताः  
०८,००८।००७च्	विमानेभ्यो यथा क्षीणे पुण्ये स्वर्गसदस् तथा  
०८,००८।००८अ	गदाभिर् अन्यैर् गुर्वीभिः परिघैर् मुसलैर् अपि  
०८,००८।००८च्	पोथिताः शतशः पेतुर् वीरा वीरतरै रणे  
०८,००८।००९अ	रथा रथैर् विनिहता मत्ता मत्तैर् द्विपैर् द्विपाः  
०८,००८।००९च्	सादिनः सादिभिश् चैव तस्मिन् परमसङ्कुले  
०८,००८।०१०अ	रथा वररथैर् नागैर् अश्वारोहाश् च पत्तिभिः  
०८,००८।०१०च्	अश्वारोहैः पदाताश् च निहता युधि शेरते  
०८,००८।०११अ	रथाश्वपत्तयो नागै रथैर् नागाश् च पत्तयः  
०८,००८।०११च्	रथपत्तिद्विपाश् चाश्वैर् नृभिश् चाश्वरथद्विपाः  
०८,००८।०१२अ	रथाश्वेभनराणां च नराश्वेभरथैः कृतम्  
०८,००८।०१२ब्*००७८_०१	तथाश्वनरनागानाम् अन्योन्यं सङ्कुलं बभौ  
०८,००८।०१२च्	पाणिपादैश् च शस्त्रैश् च रथैश् च कदनं महत्  
०८,००८।०१३अ	तथा तस्मिन् बले शूरैर् वध्यमाने हते ऽपि च  
०८,००८।०१३च्	अस्मान् अभ्यागमन् पार्था वृकोदरपुरोगमाः  
०८,००८।०१४अ	धृष्टद्युम्नः शिखण्डी च द्रौपदेयाः प्रभद्रकाः  
०८,००८।०१४च्	सात्यकिश् चेकितानश् च द्रविडैः सैनिकैः सह  
०८,००८।०१५अ	भृता वित्तेन महता पाण्ड्याश् चौड्राः सकेरलाः  
०८,००८।०१५च्	व्यूढोरस्का दीर्घभुजाः प्रांशवः प्रियदर्शनाः  
०८,००८।०१६अ	आपीडिनो रक्तदन्ता मत्तमातङ्गविक्रमाः  
०८,००८।०१६च्	नानाविरागवसना गन्धचूर्णावचूर्णिताः  
०८,००८।०१७अ	बद्धासयः पाशहस्ता वारणप्रतिवारणाः  
०८,००८।०१७च्	समानमृत्यवो राजन्न् अनीकस्थाः परस्परम्  
०८,००८।०१८अ	कलापिनश् चापहस्ता दीर्घकेशाः प्रियाहवाः  
०८,००८।०१८च्	पत्तयः सात्यकेर् अन्ध्रा घोररूपपराक्रमाः  
०८,००८।०१९अ	अथापरे पुनः शूराश् चेदिपाञ्चालकेकयाः  
०८,००८।०१९च्	करूषाः कोसलाः काश्या मागधाश् चापि दुद्रुवुः  
०८,००८।०२०अ	तेषां रथाश् च नागाश् च प्रवराश् चापि पत्तयः  
०८,००८।०२०च्	नानाविधरवैर् हृष्टा नृत्यन्ति च हसन्ति च  
०८,००८।०२१अ	तस्य सैन्यस्य महतो महामात्रवरैर् वृतः  
०८,००८।०२१च्	मध्यं वृकोदरो ऽभ्यागात् त्वदीयं नागधूर्गतः  
०८,००८।०२२अ	स नागप्रवरो ऽत्युग्रो विधिवत् कल्पितो बभौ  
०८,००८।०२२च्	उदयाद्र्यग्र्यभवनं यथाभ्युदितभास्करम्  
०८,००८।०२३अ	तस्यायसं वर्मवरं वररत्नविभूषितम्  
०८,००८।०२३च्	तारोद्भासस्य नभसः शारदस्य समत्विषम्  
०८,००८।०२४अ	स तोमरप्रासकरश् चारुमौलिः स्वलङ्कृतः  
०८,००८।०२४च्	चरन् मध्यन्दिनार्काभस् तेजसा व्यदहद् रिपून्  
०८,००८।०२५अ	तं दृष्ट्वा द्विरदं दूरात् क्षेमधूर्तिर् द्विपस्थितः  
०८,००८।०२५च्	आह्वयानो ऽभिदुद्राव प्रमनाः प्रमनस्तरम्  
०८,००८।०२६अ	तयोः समभवद् युद्धं द्विपयोर् उग्ररूपयोः  
०८,००८।०२६च्	यदृच्छया द्रुमवतोर् महापर्वतयोर् इव  
०८,००८।०२७अ	संसक्तनागौ तौ वीरौ तोमरैर् इतरेतरम्  
०८,००८।०२७च्	बलवत् सूर्यरश्म्याभैर् भित्त्वा भित्त्वा विनेदतुः  
०८,००८।०२८अ	व्यपसृत्य तु नागाभ्यां मण्डलानि विचेरतुः  
०८,००८।०२८च्	प्रगृह्य चैव धनुषी जघ्नतुर् वै परस्परम्  
०८,००८।०२९अ	क्ष्वेडितास्फोटितरवैर् बाणशब्दैश् च सर्वशः  
०८,००८।०२९च्	तौ जनान् हर्षयित्वा च सिंहनादान् प्रचक्रतुः  
०८,००८।०३०अ	समुद्यतकराभ्यां तौ द्विपाभ्यां कृतिनाव् उभौ  
०८,००८।०३०च्	वातोद्धूतपताकाभ्यां युयुधाते महाबलौ  
०८,००८।०३१अ	ताव् अन्योन्यस्य धनुषी छित्त्वान्योन्यं विनेदतुः  
०८,००८।०३१च्	शक्तितोमरवर्षेण प्रावृण्मेघाव् इवाम्बुभिः  
०८,००८।०३२अ	क्षेमधूर्तिस् तदा भीमं तोमरेण स्तनान्तरे  
०८,००८।०३२च्	निर्बिभेद तु वेगेन षड्भिश् चाप्य् अपरैर् नदन्  
०८,००८।०३३अ	स भीमसेनः शुशुभे तोमरैर् अङ्गमाश्रितैः  
०८,००८।०३३च्	क्रोधदीप्तवपुर् मेघैः सप्तसप्तिर् इवांशुमान्  
०८,००८।०३४अ	ततो भास्करवर्णाभम् अञ्जोगतिमयस्मयम्  
०८,००८।०३४च्	ससर्ज तोमरं भीमः प्रत्यमित्राय यत्नवान्  
०८,००८।०३५अ	ततः कुलूताधिपतिश् चापम् आयम्य सायकैः  
०८,००८।०३५च्	दशभिस् तोमरं छित्त्वा शक्त्या विव्याध पाण्डवम्  
०८,००८।०३६अ	अथ कार्मुकम् आदाय महाजलदनिस्वनम्  
०८,००८।०३६च्	रिपोर् अभ्यर्दयन् नागम् उन्मदः पाण्डवः शरैः  
०८,००८।०३७अ	स शरौघार्दितो नागो भीमसेनेन संयुगे  
०८,००८।०३७च्	निगृह्यमाणो नातिष्ठद् वातध्वस्त इवाम्बुदः  
०८,००८।०३८अ	ताम् अभ्यधावद् द्विरदं भीमसेनस्य नागराट्  
०८,००८।०३८च्	महावातेरितं मेघं वातोद्धूत इवाम्बुदः  
०८,००८।०३९अ	सन्निवर्त्यात्मनो नागं क्षेमधूर्तिः प्रयत्नतः  
०८,००८।०३९च्	विव्याधाभिद्रुतं बाणैर् भीमसेनं सकुञ्जरम्  
०८,००८।०४०अ	ततः साधुविसृष्टेन क्षुरेण पुरुषर्षभः  
०८,००८।०४०च्	छित्त्वा शरासनं शत्रोर् नागम् आमित्रम् आर्दयत्  
०८,००८।०४१अ	ततः खजाकया भीमं क्षेमधूर्तिः पराभिनत्  
०८,००८।०४१च्	जघान चास्य द्विरदं नाराचैः सर्वमर्मसु  
०८,००८।०४१द्*००७९_०१	स पपात महानगो भीमसेनस्य भारत  
०८,००८।०४२अ	पुरा नागस्य पतनाद् अवप्लुत्य स्थितो महीम्  
०८,००८।०४२च्	भीमसेनो रिपोर् नागं गदया समपोथयत्  
०८,००८।०४३अ	तस्मात् प्रमथितान् नागात् क्षेमधूर्तिम् अवद्रुतम्  
०८,००८।०४३ब्*००८०_०१	उद्धृत्य खड्गं निशितम् अभ्यधावत् स पाण्डवम्  
०८,००८।०४३च्	उद्यतासिम् उपायान्तं गदयाहन् वृकोदरः  
०८,००८।०४४अ	स पपात हतः सासिर् व्यसुः स्वम् अभितो द्विपम्  
०८,००८।०४४च्	वज्रप्ररुग्णम् अचलं सिंहो वज्रहतो यथा  
०८,००८।०४५अ	निहतं नृपतिं दृष्ट्वा कुलूतानां यशस्करम्  
०८,००८।०४५च्	प्राद्रवद् व्यथिता सेना त्वदीया भरतर्षभ  
०८,००९।००१	सञ्जय उवाच  
०८,००९।००१अ	ततः कर्णो महेष्वासः पाण्डवानाम् अनीकिनीम्  
०८,००९।००१च्	जघान समरे शूरः शरैः सन्नतपर्वभिः  
०८,००९।००२अ	तथैव पाण्डवा राजंस् तव पुत्रस्य वाहिनीम्  
०८,००९।००२च्	कर्णस्य प्रमुखे क्रुद्धा विनिजघ्नुर् महारथाः  
०८,००९।००३अ	कर्णो राजन् महाबाहुर् न्यवधीत् पाण्डवीं चमूम्  
०८,००९।००३च्	नाराचैर् अर्करश्म्याभैः कर्मारपरिमार्जितैः  
०८,००९।००४अ	तत्र भारत कर्णेन नाराचैस् ताडिता गजाः  
०८,००९।००४च्	नेदुः सेदुश् च मम्लुश् च बभ्रमुश् च दिशो दश  
०८,००९।००५अ	वध्यमाने बले तस्मिन् सूतपुत्रेण मारिष  
०८,००९।००५च्	नकुलो ऽभ्यद्रवत् तूर्णं सूतपुत्रं महारणे  
०८,००९।००६अ	भीमसेनस् तथा द्रौणिं कुर्वाणं कर्म दुष्करम्  
०८,००९।००६च्	विन्दानुविन्दौ कैकेयौ सात्यकिः समवारयत्  
०८,००९।००७अ	श्रुतकर्माणम् आयान्तं चित्रसेनो महीपतिः  
०८,००९।००७च्	प्रतिविन्ध्यं तथा चित्रश् चित्रकेतनकार्मुकः  
०८,००९।००८अ	दुर्योधनस् तु राजानं धर्मपुत्रं युधिष्ठिरम्  
०८,००९।००८च्	संशप्तकगणान् क्रुद्धो अभ्यधावद् धनञ्जयः  
०८,००९।००९अ	धृष्टद्युम्नः कृपं चाथ तस्मिन् वीरवरक्षये  
०८,००९।००९च्	शिखण्डी कृतवर्माणं समासादयद् अच्युतम्  
०८,००९।०१०अ	श्रुतकीर्तिस् तथा शल्यं माद्रीपुत्रः सुतं तव  
०८,००९।०१०च्	दुःशासनं महाराज सहदेवः प्रतापवान्  
०८,००९।०११अ	केकयौ सात्यकिं युद्धे शरवर्षेण भास्वता  
०८,००९।०११च्	सात्यकिः केकयौ चैव छादयाम् आस भारत  
०८,००९।०१२अ	ताव् एनं भ्रातरौ वीरं जघ्नतुर् हृदये भृशम्  
०८,००९।०१२च्	विषाणाभ्यां यथा नागौ प्रतिनागं महाहवे  
०८,००९।०१३अ	शरसम्भिन्नवर्माणौ ताव् उभौ भ्रातरौ रणे  
०८,००९।०१३च्	सात्यकिं सत्यकर्माणं राजन् विव्यधतुः शरैः  
०८,००९।०१४अ	तौ सात्यकिर् महाराज प्रहसन् सर्वतोदिशम्  
०८,००९।०१४च्	छादयञ् शरवर्षेण वारयाम् आस भारत  
०८,००९।०१५अ	वार्यमाणौ ततस् तौ तु शैनेयशरवृष्टिभिः  
०८,००९।०१५च्	शैनेयस्य रथं तूर्णं छादयाम् आसतुः शरैः  
०८,००९।०१६अ	तयोस् तु धनुषी चित्रे छित्त्वा शौरिर् महाहवे  
०८,००९।०१६च्	अथ तौ सायकैस् तीक्ष्णैश् छादयाम् आस दुःसहैः  
०८,००९।०१७अ	अथान्ये धनुषी मृष्टे प्रगृह्य च महाशरान्  
०८,००९।०१७च्	सात्यकिं पूरयन्तौ तौ चेरतुर् लघु सुष्ठु च  
०८,००९।०१८अ	ताभ्यां मुक्ता महाबाणाः कङ्कबर्हिणवाससः  
०८,००९।०१८च्	द्योतयन्तो दिशः सर्वाः सम्पेतुः स्वर्णभूषणाः  
०८,००९।०१९अ	बाणान्धकारम् अभवत् तयो राजन् महाहवे  
०८,००९।०१९च्	अन्योन्यस्य धनुश् चैव चिच्छिदुस् ते महारथाः  
०८,००९।०१९द्*००८१_०१	सात्वतस्य धनुस् तत्र उभौ चिच्छिदतू रणे  
०८,००९।०२०अ	ततः क्रुद्धो महाराज सात्वतो युद्धदुर्मदः  
०८,००९।०२०च्	धनुर् अन्यत् समादाय सज्यं कृत्वा च संयुगे  
०८,००९।०२०द्*००८२_०१	अनुमृज्य च राजेन्द्र तद् धनुर् भारसाधनम्  
०८,००९।०२०ए	क्षुरप्रेण सुतीक्ष्णेन अनुविन्दशिरो ऽहरत्  
०८,००९।०२१अ	तच्छिरो न्यपतद् भूमौ कुण्डलोत्पीडितं महत्  
०८,००९।०२१च्	शम्बरस्य शिरो यद्वन् निहतस्य महारणे  
०८,००९।०२१ए	शोषयन् केकयान् सर्वाञ् जगामाशु वसुन्धराम्  
०८,००९।०२२अ	तं दृष्ट्वा निहतं शूरं भ्राता तस्य महारथः  
०८,००९।०२२च्	सज्यम् अन्यद् धनुः कृत्वा शैनेयं प्रत्यवारयत्  
०८,००९।०२३अ	स शक्त्या सात्यकिं विद्ध्वा स्वर्णपुङ्खैः शिलाशितैः  
०८,००९।०२३च्	ननाद बलवन् नादं तिष्ठ तिष्ठेति चाब्रवीत्  
०८,००९।०२४अ	स सात्यकिं पुनः क्रुद्धः केकयानां महारथः  
०८,००९।०२४च्	शरैर् अग्निशिखाकारैर् बाह्वोर् उरसि चार्दयत्  
०८,००९।०२५अ	स शरैः क्षतसर्वाङ्गः सात्वतः सत्त्वकोविदः  
०८,००९।०२५च्	रराज समरे राजन् सपत्र इव किंशुकः  
०८,००९।०२६अ	सात्यकिः समरे विद्धः केकयेन महात्मना  
०८,००९।०२६च्	केकयं पञ्चविंशत्या विव्याध प्रहसन्न् इव  
०८,००९।०२६द्*००८३_०१	ताव् अन्योन्यस्य समरे धनुश् छित्त्वा महारथौ  
०८,००९।०२६द्*००८३_०२	हत्वा च सारथी तूर्णं हयांश् च रथिनां वरौ  
०८,००९।०२६द्*००८३_०३	विरथाव् असियुद्धाय समाजग्मतुर् आहवे  
०८,००९।०२७अ	शतचन्द्रचिते गृह्य चर्मणी सुभुजौ तु तौ  
०८,००९।०२७च्	व्यरोचेतां महारङ्गे निस्त्रिंशवरधारिणौ  
०८,००९।०२७ए	यथा देवासुरे युद्धे जम्भशक्रौ महाबलौ  
०८,००९।०२८अ	मण्डलानि ततस् तौ च विचरन्तौ महारणे  
०८,००९।०२८च्	अन्योन्यम् असिभिस् तूर्णं समाजघ्नतुर् आहवे  
०८,००९।०२८द्*००८४_०१	अन्योन्यस्य वधे चैव चक्रतुर् यत्नम् उत्तमम्  
०८,००९।०२९अ	केकयस्य ततश् चर्म द्विधा चिच्छेद सात्वतः  
०८,००९।०२९च्	सात्यकेश् च तथैवासौ चर्म चिच्छेद पार्थिवः  
०८,००९।०३०अ	चर्म च्छित्त्वा तु कैकेयस् तारागणशतैर् वृतम्  
०८,००९।०३०च्	चचार मण्डलान्य् एव गतप्रत्यागतानि च  
०८,००९।०३१अ	तं चरन्तं महारङ्गे निस्त्रिंशवरधारिणम्  
०८,००९।०३१च्	अपहस्तेन चिच्छेद शैनेयस् त्वरयान्वितः  
०८,००९।०३२अ	सवर्मा केकयो राजन् द्विधा छिन्नो महाहवे  
०८,००९।०३२च्	निपपात महेष्वासो वज्रनुन्न इवाचलः  
०८,००९।०३३अ	तं निहत्य रणे शूरः शैनेयो रथसत्तमः  
०८,००९।०३३च्	युधामन्यो रथं तूर्णम् आरुरोह परन्तपः  
०८,००९।०३४अ	ततो ऽन्यं रथम् आस्थाय विधिवत् कल्पितं पुनः  
०८,००९।०३४च्	केकयानां महत् सैन्यं व्यधमत् सात्यकिः शरैः  
०८,००९।०३५अ	सा वध्यमाना समरे केकयस्य महाचमूः  
०८,००९।०३५च्	तम् उत्सृज्य रथं शत्रुं प्रदुद्राव दिशो दश  
०८,०१०।००१	सञ्जय उवाच  
०८,०१०।००१अ	श्रुतकर्मा महाराज चित्रसेनं महीपतिम्  
०८,०१०।००१च्	आजघ्ने समरे क्रुद्धः पञ्चाशद्भिः शिलीमुखैः  
०८,०१०।००२अ	अभिसारस् तु तं राजा नवभिर् निशितैः शरैः  
०८,०१०।००२च्	श्रुतकर्माणम् आहत्य सूतं विव्याध पञ्चभिः  
०८,०१०।००३अ	श्रुतकर्मा ततः क्रुद्धश् चित्रसेनं चमूमुखे  
०८,०१०।००३च्	नाराचेन सुतीक्ष्णेन मर्मदेशे समर्दयत्  
०८,०१०।००३द्*००८५_०१	सो ऽतिविद्धो महाराज नाराचेन महात्मना  
०८,०१०।००३द्*००८५_०२	मूर्छाम् अभिययौ वीरः कश्मलं चाविवेश ह  
०८,०१०।००४अ	एतस्मिन्न् अन्तरे चैनं श्रुतकीर्तिर् महायशाः  
०८,०१०।००४च्	नवत्या जगतीपालं छादयाम् आस पत्रिभिः  
०८,०१०।००५अ	प्रतिलब्य ततः सञ्ज्ञां चित्रसेनो महारथः  
०८,०१०।००५च्	धनुश् चिच्छेद भल्लेन तं च विव्याध सप्तभिः  
०८,०१०।००६अ	सो ऽन्यत् कार्मुकम् आदाय वेगघ्नं रुक्मभूषणम्  
०८,०१०।००६च्	चित्ररूपतरं चक्रे चित्रसेनं शरोर्मिभिः  
०८,०१०।००७अ	स शरैश् चित्रितो राजंश् चित्रमाल्यधरो युवा  
०८,०१०।००७च्	युवेव समशोभत् स गोष्ठीमध्ये स्वलङ्कृतः  
०८,०१०।००८अ	श्रुतकर्माणम् अथ वै नाराचेन स्तनान्तरे  
०८,०१०।००८च्	बिभेद समरे क्रुद्धस् तिष्ठ तिष्ठेति चाब्रवीत्  
०८,०१०।००९अ	श्रुतकर्मापि समरे नाराचेन समर्दितः  
०८,०१०।००९च्	सुस्राव रुधिरं भूरि गैरिकाम्भ इवाचलः  
०८,०१०।०१०अ	ततः स रुधिराक्ताङ्गो रुधिरेण कृतच्छविः  
०८,०१०।०१०च्	रराज समरे राजन् सपुष्प इव किंशुकः  
०८,०१०।०११अ	श्रुतकर्मा ततो राजञ् शत्रूणां समभिद्रुतः  
०८,०१०।०११च्	शत्रुसंवरणं कृत्वा द्विधा चिच्छेद कार्मुकम्  
०८,०१०।०१२अ	अथैनं छिन्नधन्वानं नाराचानां त्रिभिः शतैः  
०८,०१०।०१२च्	विव्याध भरतश्रेष्ठ श्रुतकर्मा महायशाः  
०८,०१०।०१२द्*००८६_०१	नवत्या जगतीपालं छादयन् नतपर्वभिः  
०८,०१०।०१३अ	ततो ऽपरेण भल्लेन भृशं तीक्ष्णेन सत्वरः  
०८,०१०।०१३च्	जहार सशिरस्त्राणं शिरस् तस्य महात्मनः  
०८,०१०।०१४अ	तच्छिरो न्यपतद् भूमौ सुमहच् चित्रवर्मणः  
०८,०१०।०१४च्	यदृच्छया यथा चन्द्रश् च्युतः स्वर्गान् महीतले  
०८,०१०।०१५अ	राजानं निहतं दृष्ट्वा अभिसारं च मारिष  
०८,०१०।०१५च्	अभ्यद्रवन्त वेगेन चित्रसेनस्य सैनिकाः  
०८,०१०।०१६अ	ततः क्रुद्धो महेष्वासस् तत् सैन्यं प्राद्रवच् छरैः  
०८,०१०।०१६च्	अन्तकाले यथा क्रुद्धः सर्वभूतानि प्रेतराट्  
०८,०१०।०१६द्*००८७_०१	ते वध्यमानाः समरे तव पौत्रेण धन्विना  
०८,०१०।०१६द्*००८७_०२	व्यद्रवन्त दिशस् तूर्णं दावदग्धा इव द्विपाः  
०८,०१०।०१६द्*००८७_०३	तांस् तु विद्रवतो दृष्ट्वा निरुत्साहान् द्विषज्जये  
०८,०१०।०१६ए	द्रावयन्न् इषुभिस् तूर्णं श्रुतकर्मा व्यरोचत  
०८,०१०।०१७अ	प्रतिविन्ध्यस् ततश् चित्रं भित्त्वा पञ्चभिर् आशुगैः  
०८,०१०।०१७च्	सारथिं त्रिभिर् आनर्च्छद् ध्वजम् एकेषुणा ततः  
०८,०१०।०१८अ	तं चित्रो नवभिर् भल्लैर् बाह्वोर् उरसि चार्दयत्  
०८,०१०।०१८च्	स्वर्णपुङ्खैः शिलाधौतैः कङ्कबर्हिणवाजितैः  
०८,०१०।०१९अ	प्रतिविन्ध्यो धनुस् तस्य छित्त्वा भारत सायकैः  
०८,०१०।०१९च्	पञ्चभिर् निशितैर् बाणैर् अथैनं सम्प्रजघ्निवान्  
०८,०१०।०२०अ	ततः शक्तिं महाराज हेमदण्डां दुरासदाम्  
०८,०१०।०२०च्	प्राहिणोत् तव पुत्राय घोराम् अग्निशिखाम् इव  
०८,०१०।०२१अ	ताम् आपतन्तीं सहसा शक्तिम् उल्काम् इवाम्बरात्  
०८,०१०।०२१च्	द्विधा चिच्छेद समरे प्रतिविन्ध्यो हसन्न् इव  
०८,०१०।०२२अ	सा पपात तदा छिन्ना प्रतिविन्ध्यशरैः शितैः  
०८,०१०।०२२च्	युगान्ते सर्वभूतानि त्रासयन्ती यथाशनिः  
०८,०१०।०२३अ	शक्तिं तां प्रहतां दृष्ट्वा चित्रो गृह्य महागदाम्  
०८,०१०।०२३च्	प्रतिविन्ध्याय चिक्षेप रुक्मजालविभूषिताम्  
०८,०१०।०२४अ	सा जघान हयांस् तस्य सारथिं च महारणे  
०८,०१०।०२४च्	रथं प्रमृद्य वेगेन धरणीम् अन्वपद्यत  
०८,०१०।०२५अ	एतस्मिन्न् एव काले तु रथाद् आप्लुत्य भारत  
०८,०१०।०२५च्	शक्तिं चिक्षेप चित्राय स्वर्णघण्टाम् अलङ्कृताम्  
०८,०१०।०२६अ	ताम् आपतन्तीं जग्राह चित्रो राजन् महामनाः  
०८,०१०।०२६च्	ततस् ताम् एव चिक्षेप प्रतिविन्ध्याय भारत  
०८,०१०।०२७अ	समासाद्य रणे शूरं प्रतिविन्ध्यं महाप्रभा  
०८,०१०।०२७च्	निर्भिद्य दक्षिणं बाहुं निपपात महीतले  
०८,०१०।०२७ए	पतिताभासयच् चैव तं देशम् अशनिर् यथा  
०८,०१०।०२८अ	प्रतिविन्ध्यस् ततो राजंस् तोमरं हेमभूषितम्  
०८,०१०।०२८च्	प्रेषयाम् आस सङ्क्रुद्धश् चित्रस्य वधकाम्यया  
०८,०१०।०२९अ	स तस्य देवावरणं भित्त्वा हृदयम् एव च  
०८,०१०।०२९च्	जगाम धरणीं तूर्णं महोरग इवाशयम्  
०८,०१०।०३०अ	स पपात तदा राजंस् तोमरेण समाहतः  
०८,०१०।०३०च्	प्रसार्य विपुलौ बाहू पीनौ परिघसन्निभौ  
०८,०१०।०३१अ	चित्रं सम्प्रेक्ष्य निहतं तावका रणशोभिनः  
०८,०१०।०३१च्	अभ्यद्रवन्त वेगेन प्रतिविन्ध्यं समन्ततः  
०८,०१०।०३२अ	सृजन्तो विविधान् बाणाञ् शतघ्नीश् च सकिङ्किणीः  
०८,०१०।०३२च्	त एनं छादयाम् आसुः सूर्यम् अभ्रगणा इव  
०८,०१०।०३३अ	तान् अपास्य महाबाहुः शरजालेन संयुगे  
०८,०१०।०३३च्	व्यद्रावयत् तव चमूं वज्रहस्त इवासुरीम्  
०८,०१०।०३४अ	ते वध्यमानाः समरे तावकाः पाण्डवैर् नृप  
०८,०१०।०३४च्	विप्रकीर्यन्त सहसा वातनुन्ना घना इव  
०८,०१०।०३५अ	विप्रद्रुते बले तस्मिन् वध्यमाने समन्ततः  
०८,०१०।०३५च्	द्रौणिर् एको ऽभ्ययात् तूर्णं भीमसेनं महाबलम्  
०८,०१०।०३६अ	ततः समागमो घोरो बभूव सहसा तयोः  
०८,०१०।०३६च्	यथा देवासुरे युद्धे वृत्रवासवयोर् अभूत्  
०८,०११।००१	सञ्जय उवाच  
०८,०११।००१अ	भीमसेनं ततो द्रौणी राजन् विव्याध पत्रिणा  
०८,०११।००१च्	त्वरया परया युक्तो दर्शयन्न् अस्त्रलाघवम्  
०८,०११।००२अ	अथैनं पुनर् आजघ्ने नवत्या निशितैः शरैः  
०८,०११।००२च्	सर्वमर्माणि सम्प्रेक्ष्य मर्मज्ञो लघुहस्तवत्  
०८,०११।००३अ	भीमसेनः समाकीर्णो द्रौणिना निशितैः शरैः  
०८,०११।००३च्	रराज समरे राजन् रश्मिवान् इव भास्करः  
०८,०११।००४अ	ततः शरसहस्रेण सुप्रयुक्तेन पाण्डवः  
०८,०११।००४च्	द्रोणपुत्रम् अवच्छाद्य सिंहनादम् अमुञ्चत  
०८,०११।००५अ	शरैः शरांस् ततो द्रौणिः संवार्य युधि पाण्डवम्  
०८,०११।००५च्	ललाटे ऽभ्यहनद् राजन् नाराचेन स्मयन्न् इव  
०८,०११।००६अ	ललाटस्थं ततो बाणं धारयाम् आस पाण्डवः  
०८,०११।००६च्	यथा शृङ्गं वने दृप्तः खड्गो धारयते नृप  
०८,०११।००७अ	ततो द्रौणिं रणे भीमो यतमानं पराक्रमी  
०८,०११।००७च्	त्रिभिर् विव्याध नाराचैर् ललाटे विस्मयन्न् इव  
०८,०११।००८अ	ललाटस्थैस् ततो बाणैर् ब्राह्मणः स व्यरोचत  
०८,०११।००८च्	प्रावृषीव यथा सिक्तस् त्रिशृङ्गः पर्वतोत्तमः  
०८,०११।००९अ	ततः शरशतैर् द्रौणिम् अर्दयाम् आस पाण्डवः  
०८,०११।००९च्	न चैनं कम्पयाम् आस मातरिश्वेव पर्वतम्  
०८,०११।०१०अ	तथैव पाण्डवं युद्धे द्रौणिः शरशतैः शितैः  
०८,०११।०१०च्	नाकम्पयत संहृष्टो वार्योघ इव पर्वतम्  
०८,०११।०११अ	ताव् अन्योन्यं शरैर् घोरैश् छादयानौ महारथौ  
०८,०११।०११च्	रथचर्यागतौ शूरौ शुशुभाते रणोत्कटौ  
०८,०११।०१२अ	आदित्याव् इव सन्दीप्तौ लोकक्षयकराव् उभौ  
०८,०११।०१२च्	स्वरश्मिभिर् इवान्योन्यं तापयन्तौ शरोत्तमैः  
०८,०११।०१३अ	कृतप्रतिकृते यत्नं कुर्वाणौ च महारणे  
०८,०११।०१३च्	कृतप्रतिकृते यत्नं चक्राते ताव् अभीतवत्  
०८,०११।०१४अ	व्याघ्राव् इव च सङ्ग्रामे चेरतुस् तौ महारथौ  
०८,०११।०१४च्	शरदंष्ट्रौ दुराधर्षौ चापव्यात्तौ भयानकौ  
०८,०११।०१५अ	अभूतां ताव् अदृश्यौ च शरजालैः समन्ततः  
०८,०११।०१५च्	मेघजालैर् इव च्छन्नौ गगने चन्द्रभास्करौ  
०८,०११।०१६अ	प्रकाशौ च मुहूर्तेन तत्रैवास्ताम् अरिन्दमौ  
०८,०११।०१६च्	विमुक्तौ मेघजालेन शशिसूर्यौ यथा दिवि  
०८,०११।०१६द्*००८८_०१	अथ तत्रैव सङ्ग्रामे वर्तमाने सुदारुणे  
०८,०११।०१७अ	अपसव्यं ततश् चक्रे द्रौणिस् तत्र वृकोदरम्  
०८,०११।०१७च्	किरञ् शरशतैर् उग्रैर् धाराभिर् इव पर्वतम्  
०८,०११।०१८अ	न तु तन् ममृषे भीमः शत्रोर् विजयलक्षणम्  
०८,०११।०१८च्	प्रतिचक्रे च तं राजन् पाण्डवो ऽप्य् अपसव्यतः  
०८,०११।०१९अ	मण्डलानां विभागेषु गतप्रत्यागतेषु च  
०८,०११।०१९च्	बभूव तुमुलं युद्धं तयोस् तत्र महामृधे  
०८,०११।०२०अ	चरित्वा विविधान् मार्गान् मण्डलं स्थानम् एव च  
०८,०११।०२०च्	शरैः पूर्णायतोत्सृष्टैर् अन्योन्यम् अभिजघ्नतुः  
०८,०११।०२१अ	अन्योन्यस्य वधे यत्नं चक्रतुस् तौ महारथौ  
०८,०११।०२१च्	ईषतुर् विरथं चैव कर्तुम् अन्योन्यम् आहवे  
०८,०११।०२२अ	ततो द्रौणिर् महास्त्राणि प्रादुश्चक्रे महारथः  
०८,०११।०२२च्	तान्य् अस्त्रैर् एव समरे प्रतिजघ्ने ऽस्य पाण्डवः  
०८,०११।०२३अ	ततो घोरं महाराज अस्त्रयुद्धम् अवर्तत  
०८,०११।०२३च्	ग्रहयुद्धं यथा घोरं प्रजासंहरणे अभूत्  
०८,०११।०२४अ	ते बाणाः समसज्जन्त क्षिप्तास् ताभ्यां तु भारत  
०८,०११।०२४च्	द्योतयन्तो दिशः सर्वास् तच् च सैन्यं समन्ततः  
०८,०११।०२५अ	बाणसङ्घावृतं घोरम् आकाशं समपद्यत  
०८,०११।०२५च्	उक्लापातकृतं यद्वत् प्रजानां सङ्क्षये नृप  
०८,०११।०२६अ	बाणाभिघातात् सञ्जज्ञे तत्र भारत पावकः  
०८,०११।०२६च्	सविस्फुलिङ्गो दीप्तार्चिः सो ऽदहद् वाहिनीद्वयम्  
०८,०११।०२७अ	तत्र सिद्धा महाराज सम्पतन्तो ऽब्रुवन् वचः  
०८,०११।०२७च्	अति युद्धानि सर्वाणि युद्धम् एतत् ततो ऽधिकम्  
०८,०११।०२८अ	सर्वयुद्धानि चैतस्य कलां नार्हन्ति षोडशीम्  
०८,०११।०२८च्	नैतादृशं पुनर् युद्धं न भूतं न भविष्यति  
०८,०११।०२९अ	अहो ज्ञानेन संयुक्ताव् उभौ चोग्रपराक्रमौ  
०८,०११।०२९ब्*००८९_०१	अहो शौर्येण सम्पन्नाव् उभौ ब्राह्मणपाण्डवौ  
०८,०११।०२९च्	अहो भीमे बलं भीमम् एतयोश् च कृतास्त्रता  
०८,०११।०३०अ	अहो वीर्यस्य सारत्वम् अहो सौष्ठवम् एतयोः  
०८,०११।०३०च्	स्थिताव् एतौ हि समरे कालान्तकयमोपमौ  
०८,०११।०३१अ	रुद्रौ द्वाव् इव सम्भूतौ यथा द्वाव् इव भास्करौ  
०८,०११।०३१च्	यमौ वा पुरुषव्याघ्रौ घोररूपाव् इमौ रणे  
०८,०११।०३२अ	श्रूयन्ते स्म तदा वाचः सिद्धानां वै मुहुर् मुहुः  
०८,०११।०३२च्	सिंहनादश् च सञ्जज्ञे समेतानां दिवौकसाम्  
०८,०११।०३२ए	अद्भुतं चाप्य् अचिन्त्यं च दृष्ट्वा कर्म तयोर् मृधे  
०८,०११।०३२ड़्*००९०_०१	सिद्धचारणसङ्घानां विस्मयः समपद्यत  
०८,०११।०३२ड़्*००९०_०२	प्रशंसन्ति तदा देवाः सिद्धाश् च परमर्षयः  
०८,०११।०३२ड़्*००९०_०३	साधु द्रौणे महाबाहो साधु भीमेति चाब्रुवन्  
०८,०११।०३३अ	तौ शूरौ समरे राजन् परस्परकृतागसौ  
०८,०११।०३३च्	परस्परम् उदैक्षेतां क्रोधाद् उद्वृत्य चक्षुषी  
०८,०११।०३४अ	क्रोधरक्तेक्षणौ तौ तु क्रोधात् प्रस्फुरिताधरौ  
०८,०११।०३४च्	क्रोधात् सन्दष्टदशनौ सन्दष्टदशनच्छदौ  
०८,०११।०३५अ	अन्योन्यं छादयन्तौ स्म शरवृष्ट्या महारथौ  
०८,०११।०३५च्	शराम्बुधारौ समरे शस्त्रविद्युत्प्रकाशिनौ  
०८,०११।०३६अ	ताव् अन्योन्यं ध्वजौ विद्ध्वा सारथी च महारथौ  
०८,०११।०३६च्	अन्योन्यस्य हयान् विद्ध्वा बिभिदाते परस्परम्  
०८,०११।०३७अ	ततः क्रुद्धौ महाराज बाणौ गृह्य महाहवे  
०८,०११।०३७च्	उभौ चिक्षिपतुस् तूर्णम् अन्योन्यस्य वधैषिणौ  
०८,०११।०३८अ	तौ सायकौ महाराज द्योतमानौ चमूमुखे  
०८,०११।०३८च्	आजघ्नाते समासाद्य वज्रवेगौ दुरासदौ  
०८,०११।०३९अ	तौ परस्परवेगाच् च शराभ्यां च भृशाहतौ  
०८,०११।०३९च्	निपेततुर् महावीरौ स्वरथोपस्थयोस् तदा  
०८,०११।०४०अ	ततस् तु सारथिर् ज्ञात्वा द्रोणपुत्रम् अचेतनम्  
०८,०११।०४०च्	अपोवाह रणाद् राजन् सर्वक्षत्रस्य पश्यतः  
०८,०११।०४१अ	तथैव पाण्डवं राजन् विह्वलन्तं मुहुर् मुहुः  
०८,०११।०४१च्	अपोवाह रथेनाजौ सारथिः शत्रुतापनम्  
०८,०११।०४१द्@००१_००००	सञ्जय उवाच  
०८,०११।०४१द्@००१_०००१	श्रुतकीर्तिम् अथायान्तं किरन्तं निशिताञ् शरान्  
०८,०११।०४१द्@००१_०००२	मद्रराजो महाराज वारयाम् आस हृष्टवत्  
०८,०११।०४१द्@००१_०००३	मद्रराजं समासाद्य श्रुतकीर्तिर् महारथः  
०८,०११।०४१द्@००१_०००४	विव्याध भल्लैस् त्रिंशत्या कार्तस्वरविभूषितैः  
०८,०११।०४१द्@००१_०००५	प्रतिविव्याध तं शल्यस् त्रिभिस् तूर्णम् अजिह्मगैः  
०८,०११।०४१द्@००१_०००६	सारथिं चास्य भल्लेन भृशं विव्याध भारत  
०८,०११।०४१द्@००१_०००७	स शल्यं शरवर्षेण छादयाम् आस संयुगे  
०८,०११।०४१द्@००१_०००८	मुमोच निशितान् बाणान् मद्रराजरथं प्रति  
०८,०११।०४१द्@००१_०००९	ततः शल्यो महाराज श्रुतकीर्तिभुजच्युतान्  
०८,०११।०४१द्@००१_००१०	चिच्छेद समरे बाणान् बाणैः सन्नतपर्वभिः  
०८,०११।०४१द्@००१_००११	श्रुतकीर्तिस् ततः शल्यं भित्त्वा नवभिर् आयसैः  
०८,०११।०४१द्@००१_००१२	सारथिं त्रिभिर् आनर्छत् पुनः शल्यं च पञ्चभिः  
०८,०११।०४१द्@००१_००१३	तस्य शल्यो धनुश् छित्त्वा हस्तावापं निकृत्य च  
०८,०११।०४१द्@००१_००१४	विव्याध समरे तूर्णं सप्तभिस् तं शरोत्तमैः  
०८,०११।०४१द्@००१_००१५	अथान्यद् धनुर् आदाय श्रुतकीर्तिर् महारथः  
०८,०११।०४१द्@००१_००१६	मद्रेश्वरं चतुःषष्ट्या बाह्वोर् उरसि चार्पयत्  
०८,०११।०४१द्@००१_००१७	ततस् तु समरे राजंस् तेन विद्धः शिलीमुखैः  
०८,०११।०४१द्@००१_००१८	प्रतिविव्याध तं चापि नवत्या निशितैः शरैः  
०८,०११।०४१द्@००१_००१९	तस्य मद्रेश्वरश् चापं पुनश् चिच्छेद मारिष  
०८,०११।०४१द्@००१_००२०	सञ्छिन्नधन्वा समरे गदां चिक्षेप सत्वरः  
०८,०११।०४१द्@००१_००२१	पट्टैर् जाम्बूनदैर् बद्धां रूप्यपट्टैश् च भारत  
०८,०११।०४१द्@००१_००२२	भ्राजमानां यथा नारीं दिव्यवस्त्रविभूषिताम्  
०८,०११।०४१द्@००१_००२३	ताम् आपतन्तीं सहसा दीप्यमानाशनिप्रभाम्  
०८,०११।०४१द्@००१_००२४	शरैर् अनेकसाहस्रैर् व्यष्टम्भयत मद्रराट्  
०८,०११।०४१द्@००१_००२५	विष्टभ्य च गदां वीरः पातयित्वा च भूतले  
०८,०११।०४१द्@००१_००२६	श्रुतकीर्तिम् अथायत्तो राजन् विव्याध पञ्चभिः  
०८,०११।०४१द्@००१_००२७	तस्य शक्तिं रणे भूयश् चिक्षेप भुजगोपमाम्  
०८,०११।०४१द्@००१_००२८	तां द्विधा चाच्छिनच् छल्यो मेदिन्यां सा त्व् अशीर्यत  
०८,०११।०४१द्@००१_००२९	तस्य शल्यः क्षुरप्रेण यन्तुः कायाच् छिरो ऽहरत्  
०८,०११।०४१द्@००१_००३०	बालहस्ताद् यथा श्येन आमिषं वै नरोत्तम  
०८,०११।०४१द्@००१_००३१	स पपात रथोपस्थात् सारथिस् तस्य भारत  
०८,०११।०४१द्@००१_००३२	ततस् ते प्राद्रवन् सङ्ख्ये हयास् तस्य महात्मनः  
०८,०११।०४१द्@००१_००३३	पलायमानैस् तैर् अश्वैः सो ऽपनीतो रणाजिरात्  
०८,०११।०४१द्@००१_००३४	श्रुतकीर्तिर् महाराज पश्यतां सर्वयोधिनाम्  
०८,०११।०४१द्@००१_००३५	ततो मद्रेश्वरो राजा पाण्डवानाम् अनीकिनीम्  
०८,०११।०४१द्@००१_००३६	व्यगाहत मुदा युक्तो नलिनीं द्विरदो यथा  
०८,०११।०४१द्@००१_००३७	लोलयाम् आस स बलं सिंहः पशुगणान् इव  
०८,०११।०४१द्@००१_००३८	शल्यस् तत्र महारङ्गे पाण्डवानां महात्मनाम्  
०८,०११।०४१द्@००१_००३९	निहत्य पाण्डुपाञ्चालान् पृतनासु व्यवस्थितः  
०८,०११।०४१द्@००१_००४०	अशोभत रणे शल्यो विधूमो ऽग्निर् इव ज्वलन्  
०८,०११।०४१द्@००१_००४१	सेनाकक्षं महद् दग्ध्वा कक्षम् अग्निर् इवोत्थितः  
०८,०११।०४१द्@००१_००४२	स्थितो रराज समरे पुरं दग्ध्वेव शङ्करः  
०८,०१२।००१	धृतराष्ट्र उवाच  
०८,०१२।००१अ	यथा संशप्तकैः सार्धम् अर्जुनस्याभवद् रणः  
०८,०१२।००१ब्*००९१_०१	सूतपुत्रस्य पाञ्चालैः कथं युद्धं प्रवर्तितम्  
०८,०१२।००१ब्*००९२_०१	अश्वत्थाम्नस् तु यद् युद्धम् अर्जुनस्य च सञ्जय  
०८,०१२।००१च्	अन्येषां च मदीयानां पाण्डवैस् तद् ब्रवीहि मे  
०८,०१२।००२	सञ्जय उवाच  
०८,०१२।००२अ	शृणु राजन् यथावृत्तं सङ्ग्रामं ब्रुवतो मम  
०८,०१२।००२च्	वीराणां शत्रुभिः सार्धं देहपाप्मप्रणाशनम्  
०८,०१२।००३अ	पार्थः संशप्तकगणं प्रविश्यार्णवसन्निभम्  
०८,०१२।००३च्	व्यक्षोभयद् अमित्रघ्नो महावात इवार्णवम्  
०८,०१२।००४अ	शिरांस्य् उन्मथ्य वीराणां शितैर् भल्लैर् धनञ्जयः  
०८,०१२।००४च्	पूर्णचन्द्राभवक्त्राणि स्वक्षिभ्रूदशनानि च  
०८,०१२।००४ए	सन्तस्तार क्षितिं क्षिप्रं विनालैर् नलिनैर् इव  
०८,०१२।००५अ	सुवृत्तान् आयतान् पुष्टांश् चन्दनागुरुभूषितान्  
०८,०१२।००५च्	सायुधान् सतनुत्राणान् पञ्चास्योरगसन्निभान्  
०८,०१२।००५ए	बाहून् क्षुरैर् अमित्राणां विचकर्तार्जुनो रणे  
०८,०१२।००६अ	धुर्यान् धुर्यतरान् सूतान् ध्वजांश् चापानि सायकान्  
०८,०१२।००६च्	पाणीन् अरत्नीन् असकृद् भल्लैश् चिच्छेद पाण्डवः  
०८,०१२।००७अ	द्विपान् हयान् रथांश् चैव सारोहान् अर्जुनो रणे  
०८,०१२।००७च्	शरैर् अनेकसाहस्रै राजन् निन्ये यमक्षयम्  
०८,०१२।००८अ	तं प्रवीरं प्रतीयाता नर्दमाना इवर्षभाः  
०८,०१२।००८च्	वाशितार्थम् अभिक्रुद्धा हुङ्कृत्वा चाभिदुद्रुवुः  
०८,०१२।००८ए	निघ्नन्तम् अभिजघ्नुस् ते शरैः शृङ्गैर् इवर्षभाः  
०८,०१२।००९अ	तस्य तेषां च तद् युद्धम् अभवल् लोमहर्षणम्  
०८,०१२।००९च्	त्रैलोक्यविजये यादृग् दैत्यानां सह वज्रिणा  
०८,०१२।०१०अ	अस्त्रैर् अस्त्राणि संवार्य द्विषतां सर्वतो ऽर्जुनः  
०८,०१२।०१०च्	इषुभिर् बहुभिस् तूर्णं विद्ध्वा प्राणान् ररास सः  
०८,०१२।०११अ	छिन्नत्रिवेणुचक्राक्षान् हतयोधाश्वसारथीन्  
०८,०१२।०११च्	विध्वस्तायुधतूणीरान् समुन्मथितकेतनान्  
०८,०१२।०१२अ	सञ्छिन्नयोक्त्ररश्मीकान् वित्रिवेणून् विकूबरान्  
०८,०१२।०१२च्	विध्वस्तबन्धुरयुगान् विशस्तायुधमण्डलान्  
०८,०१२।०१२ए	रथान् विशकलीकुर्वन् महाभ्राणीव मारुतः  
०८,०१२।०१३अ	विस्मापयन् प्रेक्षणीयं द्विषातां भयवर्धनम्  
०८,०१२।०१३च्	महारथसहस्रस्य समं कर्मार्जुनो ऽकरोत्  
०८,०१२।०१४अ	सिद्धदेवर्षिसङ्घाश् च चारणाश् चैव तुष्टुवुः  
०८,०१२।०१४च्	देवदुन्दुभयो नेदुः पुष्पवर्षाणि चापतन्  
०८,०१२।०१४ए	केशवार्जुनयोर् मूर्ध्नि प्राह वाक् चाशरीरिणी  
०८,०१२।०१५अ	चन्द्रार्कानिलवह्नीनां कान्तिदीप्तिबलद्युतीः  
०८,०१२।०१५च्	यौ सदा बिभ्रतुर् वीरौ ताव् इमौ केशवार्जुनौ  
०८,०१२।०१६अ	ब्रह्मेशानाव् इवाजय्यौ वीराव् एकरथे स्थितौ  
०८,०१२।०१६च्	सर्वभूतवरौ वीरौ नरनारायणाव् उभौ  
०८,०१२।०१७अ	इत्य् एतन् महद् आश्चर्यं दृष्ट्वा श्रुत्वा च भारत  
०८,०१२।०१७च्	अश्वत्थामा सुसंयत्तः कृष्णाव् अभ्यद्रवद् रणे  
०८,०१२।०१८अ	अथ पाण्डवम् अस्यन्तं यमकालान्तकाञ् शरान्  
०८,०१२।०१८च्	सेषुणा पाणिनाहूय हसन् द्रौणिर् अथाब्रवीत्  
०८,०१२।०१९अ	यदि मां मन्यसे वीर प्राप्तम् अर्हम् इवातिथिम्  
०८,०१२।०१९च्	ततः सर्वात्मनाद्य त्वं युद्धातिथ्यं प्रयच्छ मे  
०८,०१२।०२०अ	एवम् आचार्यपुत्रेण समाहूतो युयुत्सया  
०८,०१२।०२०च्	बहु मेने ऽर्जुनो ऽऽत्मानम् इदं चाह जनार्दनम्  
०८,०१२।०२१अ	संशप्तकाश् च मे वध्या द्रौणिर् आह्वयते च माम्  
०८,०१२।०२१च्	यद् अत्रानन्तरं प्राप्तं प्रशाधि त्वं महाभुज  
०८,०१२।०२१द्*००९३_०१	आतिथ्यकर्माभ्युत्थाय दीयतां यदि मन्यसे  
०८,०१२।०२२अ	एवम् उक्तो ऽवहत् पार्थं कृष्णो द्रोणात्मजान्तिकम्  
०८,०१२।०२२च्	जैत्रेण विधिनाहूतं वायुर् इन्द्रम् इवाध्वरे  
०८,०१२।०२३अ	तम् आमन्त्र्यैकमनसा केशवो द्रौणिम् अब्रवीत्  
०८,०१२।०२३च्	अश्वत्थामन् स्थिरो भूत्वा प्रहराशु सहस्व च  
०८,०१२।०२४अ	निर्वेष्टुं भर्तृपिण्डं हि कालो ऽयम् उपजीविनाम्  
०८,०१२।०२४च्	सूक्ष्मो विवादो विप्राणां स्थूलौ क्षात्रौ जयाजयौ  
०८,०१२।०२५अ	यां न सङ्क्षमसे मोहाद् दिव्यां पार्थस्य सत्क्रियाम्  
०८,०१२।०२५च्	ताम् आप्तुम् इच्छन् युध्यस्व स्थिरो भूत्वाद्य पाण्डवम्  
०८,०१२।०२६अ	इत्य् उक्तो वासुदेवेन तथेत्य् उक्त्वा द्विजोत्तमः  
०८,०१२।०२६च्	विव्याध केशवं षष्ट्या नाराचैर् अर्जुनं त्रिभिः  
०८,०१२।०२७अ	तस्यार्जुनः सुसङ्क्रुद्धस् त्रिभिर् भल्लैः शरासनम्  
०८,०१२।०२७च्	चिच्छेदाथान्यद् आदत्त द्रौणिर् घोरतरं धनुः  
०८,०१२।०२८अ	सज्यं कृत्वा निमेषात् तद् विव्याधार्जुनकेशवौ  
०८,०१२।०२८च्	त्रिभिः शरैर् वासुदेवं सहस्रेण च पाण्डवम्  
०८,०१२।०२९अ	ततः शरसहस्राणि प्रयुतान्य् अर्बुदानि च  
०८,०१२।०२९च्	ससृजे द्रौणिर् आयस्तः संस्तभ्य च रणे ऽर्जुनम्  
०८,०१२।०३०अ	इषुधेर् धनुषो ज्याया अङ्गुलीभ्यश् च मारिष  
०८,०१२।०३०च्	बाह्वोः कराभ्याम् उरसो वदनघ्राणनेत्रतः  
०८,०१२।०३१अ	कर्णाभ्यां शिरसो ऽङ्गेभ्यो लोमवर्त्मभ्य एव च  
०८,०१२।०३१च्	रथध्वजेभ्यश् च शरा निष्पेतुर् ब्रह्मवादिनः  
०८,०१२।०३२अ	शरजालेन महता विद्ध्वा केशवपाण्डवौ  
०८,०१२।०३२च्	ननाद मुदितो द्रौणिर् महामेघौघनिस्वनः  
०८,०१२।०३३अ	तस्य नानदतः श्रुत्वा पाण्डवो ऽच्युतम् अब्रवीत्  
०८,०१२।०३३च्	पश्य माधव दौरात्म्यं द्रोणपुत्रस्य मां प्रति  
०८,०१२।०३४अ	वधप्राप्तौ मन्यते नौ प्रवेश्य शरवेश्मनि  
०८,०१२।०३४च्	एषो ऽस्य हन्मि सङ्कल्पं शिक्षया च बलेन च  
०८,०१२।०३४द्*००९४_०१	एवम् उक्त्वास्य चिच्छेद भल्लैः सन्नतपर्वभिः  
०८,०१२।०३४द्*००९४_०२	धनुश् चित्रं पताकां च रथं शक्तिं गदां शुभाम्  
०८,०१२।०३५अ	अश्वत्थाम्नः शरान् अस्तांश् छित्त्वैकैकं त्रिधा त्रिधा  
०८,०१२।०३५च्	व्यधमद् भरतश्रेष्ठो नीहारम् इव मारुतः  
०८,०१२।०३६अ	ततः संशप्तकान् भूयः साश्वसूतरथद्विपान्  
०८,०१२।०३६च्	ध्वजपत्तिगणान् उग्रैर् बाणैर् विव्याध पाण्डवः  
०८,०१२।०३७अ	ये ये ददृशिरे तत्र यद् यद् रूपं यथा यथा  
०८,०१२।०३७च्	ते ते तत् तच् छरैर् व्याप्तं मेनिरे ऽऽत्मानम् एव च  
०८,०१२।०३८अ	ते गाण्डीवप्रणुदिता नानारूपाः पतत्रिणः  
०८,०१२।०३८च्	क्रोशे साग्रे स्थितान् घ्नन्ति द्विपांश् च पुरुषान् रणे  
०८,०१२।०३९अ	भल्लैश् छिन्नाः कराः पेतुः करिणां मदकर्षिणाम्  
०८,०१२।०३९च्	छिन्ना यथा परशुभिः प्रवृद्धाः शरदि द्रुमाः  
०८,०१२।०४०अ	पश्चात् तु शैलवत् पेतुस् ते गजाः सह सादिभिः  
०८,०१२।०४०च्	वज्रिवज्रप्रमथिता यथैवाद्रिचयास् तथा  
०८,०१२।०४१अ	गन्धर्वनगराकारान् विधिवत् कल्पितान् रथान्  
०८,०१२।०४१च्	विनीतजवनान्य् उक्तान् आस्थितान् युद्धदुर्मदान्  
०८,०१२।०४२अ	शरैर् विशकलीकुर्वन्न् अमित्रान् अभ्यवीवृषत्  
०८,०१२।०४२ब्*००९५_०१	ते शराः सूर्यसङ्काशाः पतन्तः सर्वतोदिशम्  
०८,०१२।०४२च्	अलङ्कृतान् अश्वसादीन् पत्तींश् चाहन् धनञ्जयः  
०८,०१२।०४३अ	धनञ्जययुगान्तार्कः संशप्तकमहार्णवम्  
०८,०१२।०४३च्	व्यशोषयत दुःशोषं तीव्रैः शरगभस्तिभिः  
०८,०१२।०४४अ	पुनर् द्रौणिमहाशैलं नाराचैः सूर्यसन्निभैः  
०८,०१२।०४४च्	निर्बिभेद महावेगैस् त्वरन् वज्रीव पर्वतम्  
०८,०१२।०४५अ	तम् आचार्यसुतः क्रुद्धः साश्वयन्तारम् आशुगैः  
०८,०१२।०४५च्	युयुत्सुर् नाशकद् योद्धुं पार्थस् तान् अन्तराच्छिनत्  
०८,०१२।०४६अ	ततः परमसङ्क्रुद्धः काण्डकोशान् अवासृजत्  
०८,०१२।०४६च्	अश्वत्थामाभिरूपाय गृहान् अतिथये यथा  
०८,०१२।०४७अ	अथ संशप्तकांस् त्यक्त्वा पाण्डवो द्रौणिम् अभ्ययात्  
०८,०१२।०४७च्	अपाङ्क्तेयम् इव त्यक्त्वा दाता पाङ्क्तेयम् अर्थिनम्  
०८,०१२।०४७द्*००९६_०१	स्थिताः संशप्तका राजन् दृष्ट्वा युद्धं महात्मनोः  
०८,०१२।०४८अ	ततः समभवद् युद्धं शुक्राङ्गिरसवर्चसोः  
०८,०१२।०४८च्	नक्षत्रम् अभितो व्योम्नि शुक्राङ्गिरसयोर् इव  
०८,०१२।०४९अ	सन्तापयन्ताव् अन्योन्यं दीप्तैः शरगभस्तिभिः  
०८,०१२।०४९च्	लोकत्रासकराव् आस्तां विमार्गस्थौ ग्रहाव् इव  
०८,०१२।०५०अ	ततो ऽविध्यद् भ्रुवोर् मध्ये नाराचेनार्जुनो भृशम्  
०८,०१२।०५०च्	स तेन विबभौ द्रौणिर् ऊर्ध्वरश्मिर् यथा रविः  
०८,०१२।०५१अ	अथ कृष्णौ शरशतैर् अश्वत्थाम्नार्दितौ भृशम्  
०८,०१२।०५१च्	सरश्मिजालनिकरौ युगान्तार्काव् इवासतुः  
०८,०१२।०५२अ	ततो ऽर्जुनः सर्वतोधारम् अस्त्रम्; अवासृजद् वासुदेवाभिगुप्तः  
०८,०१२।०५२च्	द्रौणायनिं चाभ्यहनत् पृषत्कैर्; वज्राग्निवैवस्वतदण्डकल्पैः  
०८,०१२।०५३अ	स केशवं चार्जुनं चातितेजा; विव्याध मर्मस्व् अतिरौद्रकर्मा  
०८,०१२।०५३च्	बाणैः सुमुक्तैर् अतितीव्रवेगैर्; यैर् आहतो मृत्युर् अपि व्यथेत  
०८,०१२।०५४अ	द्रौणेर् इषून् अर्जुनः सन्निवार्य; व्यायच्छतस् तद् द्विगुणैः सुपुङ्खैः  
०८,०१२।०५४च्	तं साश्वसूतध्वजम् एकवीरम्; आवृत्य संशप्तकसैन्यम् आर्छत्  
०८,०१२।०५५अ	धनूंषि बाणान् इषुधीर् धनुर्ज्याः; पाणीन् भुजान् पाणिगतं च शस्त्रम्  
०८,०१२।०५५च्	छत्राणि केतूंस् तुरगान् अथैषां; वस्त्राणि माल्यान्य् अथ भूषणानि  
०८,०१२।०५६अ	चर्माणि वर्माणि मनोरथांश् च; प्रियाणि सर्वाणि शिरांसि चैव  
०८,०१२।०५६च्	चिच्छेद पार्थो द्विषतां प्रमुक्तैर्; बाणैः स्थितानाम् अपराङ्मुखानाम्  
०८,०१२।०५७अ	सुकल्पिताः स्यन्दनवाजिनागाः; समास्थिताः कृतयत्नैर् नृवीरैः  
०८,०१२।०५७च्	पार्थेरितैर् बाणगणैर् निरस्तास्; तैर् एव सार्धं नृवरैर् निपेतुः  
०८,०१२।०५८अ	पद्मार्कपूर्णेन्दुसमाननानि; किरीटमालामुकुटोत्कटानि  
०८,०१२।०५८च्	भल्लार्धचन्द्रक्षुरहिंसितानि; प्रपेतुर् उर्व्यां नृशिरांस्य् अजस्रम्  
०८,०१२।०५९अ	अथ द्विपैर् देवपतिद्विपाभैर्; देवारिदर्पोल्बणमन्युदर्पैः  
०८,०१२।०५९च्	कलिङ्गवङ्गाङ्गनिषादवीरा; जिघांसवः पाण्डवम् अभ्यधावन्  
०८,०१२।०६०अ	तेषां द्विपानां विचकर्त पार्थो; वर्माणि मर्माणि करान् नियन्तॄन्  
०८,०१२।०६०च्	ध्वजाः पताकाश् च ततः प्रपेतुर्; वज्राहतानीव गिरेः शिरांसि  
०८,०१२।०६१अ	तेषु प्ररुग्णेषु गुरोस् तनूजं; बाणैः किरीटी नवसूर्यवर्णैः  
०८,०१२।०६१च्	प्रच्छादयाम् आस महाभ्रजालैर्; वायुः समुद्युक्तम् इवांशुमन्तम्  
०८,०१२।०६२अ	ततो ऽर्जुनेषून् इषुभिर् निरस्य; द्रौणिः शरैर् अर्जुनवासुदेवौ  
०८,०१२।०६२च्	प्रच्छादयित्व दिवि चन्द्रसूर्यौ; ननाद सो ऽम्भोद इवातपान्ते  
०८,०१२।०६३अ	तम् अर्जुनस् तांश् च पुनस् त्वदीयान्; अभ्यर्दितस् तैर् अविकृत्तशस्त्रैः  
०८,०१२।०६३च्	बाणान्धकारं सहसैव कृत्वा; विव्याध सर्वान् इषुभिः सुपुङ्खैः  
०८,०१२।०६४अ	नाप्य् आददत् सन्दधन् नैव मुञ्चन्; बाणान् रणे ऽदृश्यत सव्यसाची  
०८,०१२।०६४च्	हतांश् च नागांस् तुरगान् पदातीन्; संस्यूतदेहान् ददृशू रथांश् च  
०८,०१२।०६५अ	सन्धाय नाराचवरान् दशाशु; द्रौणिस् त्वरन्न् एकम् इवोत्ससर्ज  
०८,०१२।०६५च्	तेषां च पञ्चार्जुनम् अभ्यविध्यन्; पञ्चाच्युतं निर्बिभिदुः सुमुक्ताः  
०८,०१२।०६६अ	तैर् आहतौ सर्वमनुष्यमुख्याव्; असृक्क्षरन्तौ धनदेन्द्रकल्पौ  
०८,०१२।०६६च्	समाप्तविद्येन यथाभिभूतौ; हतौ स्विद् एतौ किम् उ मेनिरे ऽन्ये  
०८,०१२।०६७अ	अथार्जुनं प्राह दशार्हनाथः; प्रमाद्यसे किं जहि योधम् एतम्  
०८,०१२।०६७च्	कुर्याद् धि दोषं समुपेक्षितो ऽसौ; कष्टो भवेद् व्याधिर् इवाक्रियावान्  
०८,०१२।०६८अ	तथेति चोक्त्वाच्युतम् अप्रमादी; द्रौणिं प्रयत्नाद् इषुभिस् ततक्ष  
०८,०१२।०६८ब्*००९७_०१	भुजौ वरौ चन्दनसारदिग्धौ  
०८,०१२।०६८ब्*००९७_०२	वक्षः शिरो ऽथाप्रतिमौ तथोरू  
०८,०१२।०६८ब्*००९७_०३	गाण्डीवमुक्तैः कुपितो विकर्णैर्  
०८,०१२।०६८ब्*००९७_०४	द्रौणिं शरैः संयति निर्बिभेद  
०८,०१२।०६८च्	छित्त्वाश्वरश्मींस् तुरगान् अविध्यत्; ते तं रणाद् ऊहुर् अतीव दूरम्  
०८,०१२।०६८द्*००९८_०१	स तैर् हृतो वातजवैस् तुरङ्गैर्  
०८,०१२।०६८द्*००९८_०२	द्रौणिर् दृढं पार्थशराभिभूतः  
०८,०१२।०६९अ	आवृत्य नेयेष पुनस् तु युद्धं; पार्थेन सार्धं मतिमान् विमृश्य  
०८,०१२।०६९च्	जानञ् जयं नियतं वृष्णिवीरे; धनञ्जये चाङ्गिरसां वरिष्ठः  
०८,०१२।०६९द्*००९९_०१	विवेश कर्णस्य बलं तरस्वी  
०८,०१२।०६९द्*००९९_०२	भग्नोत्साहः क्षीणबाणास्त्रयोगः  
०८,०१२।०६९द्*०१००_०१	नियम्य तु हयान् द्रौणिः समाश्वस्य च मारिष  
०८,०१२।०६९द्*०१००_०२	रथाश्वनरसम्बाधं कर्णस्य प्राविशद् बलम्  
०८,०१२।०७०अ	प्रतीपकाये तु रणाद् अश्वत्थाम्नि हृते हयैः  
०८,०१२।०७०च्	मन्त्रौषधिक्रियादानैर् व्याधौ देहाद् इवाहृते  
०८,०१२।०७१अ	संशप्तकान् अभिमुखौ प्रयातौ केशवार्जुनौ  
०८,०१२।०७१च्	वातोद्धूतपताकेन स्यन्दनेनौघनादिना  
०८,०१३।००१	सञ्जय उवाच  
०८,०१३।००१अ	अथोत्तरेण पाण्डूनां सेनायां ध्वनिर् उत्थितः  
०८,०१३।००१च्	रथनागाश्वपत्तीनां दण्डधारेण वध्यताम्  
०८,०१३।००२अ	निवर्तयित्वा तु रथं केशवो ऽर्जुनम् अब्रवीत्  
०८,०१३।००२च्	वाहयन्न् एव तुरगान् गरुडानिलरंहसः  
०८,०१३।००३अ	मागधो ऽथाप्य् अतिक्रान्तो द्विरदेन प्रमाथिना  
०८,०१३।००३च्	भगदत्ताद् अनवरः शिक्षया च बलेन च  
०८,०१३।००४अ	एनं हत्वा निहन्तासि पुनः संशप्तकान् इति  
०८,०१३।००४च्	वाक्यान्ते प्रापयत् पार्थं दण्डधारान्तिकं प्रति  
०८,०१३।००५अ	स मागधानां प्रवरो ऽङ्कुशग्रहो; ग्रहेष्व् असह्यो विकचो यथा ग्रहः  
०८,०१३।००५च्	सपत्नसेनां प्रममाथ दारुणो; महीं समग्रां विकचो यथा ग्रहः  
०८,०१३।००६अ	सुकल्पितं दानवनागसन्निभं; महाभ्रसंह्रादम् अमित्रमर्दनम्  
०८,०१३।००६च्	रथाश्वमातङ्गगणान् सहस्रशः; समास्थितो हन्ति शरैर् द्विपान् अपि  
०८,०१३।००७अ	रथान् अधिष्ठाय सवाजिसारथीन्; रथांश् च पद्भिस् त्वरितो व्यपोथयत्  
०८,०१३।००७च्	द्विपांश् च पद्भ्यां चरणैः करेण च; द्विपास्थितो हन्ति स कालचक्रवत्  
०८,०१३।००७द्*०१०१_०१	स नागयन्तॄन् समरे महारथान्  
०८,०१३।००७द्*०१०१_०२	सपत्तिसङ्घांस् तुरगान् ससादिनः  
०८,०१३।००७द्*०१०१_०३	द्विपांश् च बाणैर् निजघान वीर्यवान्  
०८,०१३।००७द्*०१०१_०४	समन्ततो घ्नन्न् इव कालचक्रवत्  
०८,०१३।००८अ	नरांश् च कार्ष्णायसवर्मभूषणान्; निपात्य साश्वान् अपि पत्तिभिः सह  
०८,०१३।००८च्	व्यपोथयद् दन्तिवरेण शुष्मिणा; सशब्दवत् स्थूलनडान् यथा तथा  
०८,०१३।००९अ	अथार्जुनो ज्यातलनेमिनिस्वने; मृदङ्गभेरीबहुशङ्खनादिते  
०८,०१३।००९च्	नराश्वमातङ्गसहस्रनादितै; रथोत्तमेनाभ्यपतद् द्विपोत्तमम्  
०८,०१३।०१०अ	ततो ऽर्जुनं द्वादशभिः शरोत्तमैर्; जनार्दनं षोडशभिः समार्दयत्  
०८,०१३।०१०च्	स दण्डधारस् तुरगांस् त्रिभिस् त्रिभिस्; ततो ननाद प्रजहास चासकृत्  
०८,०१३।०११अ	ततो ऽस्य पार्थः सगुणेषुकार्मुकं; चकर्त भल्लैर् ध्वजम् अप्य् अलङ्कृतम्  
०८,०१३।०११च्	पुनर् नियन्तॄन् सह पादगोप्तृभिस्; ततस् तु चुक्रोध गिरिव्रजेश्वरः  
०८,०१३।०१२अ	ततो ऽर्जुनं भिन्नकटेन दन्तिना; घनाघनेनानिलतुल्यरंहसा  
०८,०१३।०१२च्	अतीव चुक्षोभयिषुर् जनार्दनं; धनञ्जयं चाभिजघान तोमरैः  
०८,०१३।०१३अ	अथास्य बाहू द्विपहस्तसन्निभौ; शिरश् च पूर्णेन्दुनिभाननं त्रिभिः  
०८,०१३।०१३च्	क्षुरैः प्रचिच्छेद सहैव पाण्डवस्; ततो द्विपं बाणशतैः समार्दयत्  
०८,०१३।०१४अ	स पार्थबाणैस् तपनीयभूषणैः; समारुचत् काञ्चनवर्मभृद् द्विपः  
०८,०१३।०१४च्	तथा चकाशे निशि पर्वतो यथा; दवाग्निना प्रज्वलितौषधिद्रुमः  
०८,०१३।०१५अ	स वेदनार्तो ऽम्बुदनिस्वनो नदंश्; चलन् भ्रमन् प्रस्खलितो ऽऽतुरो द्रवन्  
०८,०१३।०१५च्	पपात रुग्णः सनियन्तृकस् तथा; यथा गिरिर् वज्रनिपातचूर्णितः  
०८,०१३।०१६अ	हिमावदातेन सुवर्णमालिना; हिमाद्रिकूटप्रतिमेन दन्तिना  
०८,०१३।०१६च्	हते रणे भ्रातरि दण्ड आव्रजज्; जिघांसुर् इन्द्रावरजं धनञ्जयम्  
०८,०१३।०१७अ	स तोमरैर् अर्ककरप्रभैस् त्रिभिर्; जनार्दनं पञ्चभिर् एव चार्जुनम्  
०८,०१३।०१७च्	समर्पयित्वा विननाद चार्दयंस्; ततो ऽस्य बाहू विचकर्त पाण्डवः  
०८,०१३।०१८अ	क्षुरप्रकृत्तौ सुभृशं सतोमरौ; च्युताङ्गदौ चन्दनरूषितौ भुजौ  
०८,०१३।०१८च्	गजात् पतन्तौ युगपद् विरेजतुर्; यथाद्रिशृङ्गात् पतितौ महोरगौ  
०८,०१३।०१९अ	अथार्धचन्द्रेण हृतं किरीटिना; पपात दण्डस्य शिरः क्षितिं द्विपात्  
०८,०१३।०१९च्	तच् छोणिताभं निपतद् विरेजे; दिवाकरो ऽस्ताद् इव पश्चिमां दिशम्  
०८,०१३।०२०अ	अथ द्विपं श्वेतनगाग्रसन्निभं; दिवाकरांशुप्रतिमैः शरोत्तमैः  
०८,०१३।०२०च्	बिभेद पार्थः स पपात नानदन्; हिमाद्रिकूटः कुलिशाहतो यथा  
०८,०१३।०२१अ	ततो ऽपरे तत्प्रतिमा गजोत्तमा; जिगीषवः संयति सव्यसाचिनम्  
०८,०१३।०२१च्	तथा कृतास् तेन यथैव तौ द्विपौ; ततः प्रभग्नं सुमहद् रिपोर् बलम्  
०८,०१३।०२२अ	गजा रथाश्वाः पुरुषाश् च सङ्घशः; परस्परघ्नाः परिपेतुर् आहवे  
०८,०१३।०२२च्	परस्परप्रस्खलिताः समाहता; भृशं च तत् तत् कुलभाषिणो हताः  
०८,०१३।०२३अ	अथार्जुनं स्वे परिवार्य सैनिकाः; पुरन्दरं देवगणा इवाब्रुवन्  
०८,०१३।०२३च्	अभैष्म यस्मान् मरणाद् इव प्रजाः; स वीर दिष्ट्या निहतस् त्वया रिपुः  
०८,०१३।०२४अ	न चेत् परित्रास्य इमाञ् जनान् भयाद्; द्विषद्भिर् एवं बलिभिः प्रपीडितान्  
०८,०१३।०२४च्	तथाभविष्यद् द्विषतां प्रमोदनं; यथा हतेष्व् एष्व् इह नो ऽरिषु त्वया  
०८,०१३।०२५अ	इतीव भूयश् च सुहृद्भिर् ईरिता; निशम्य वाचः सुमनास् ततो ऽर्जुनः  
०८,०१३।०२५च्	यथानुरूपं प्रतिपूज्य तं जनं; जगाम संशप्तकसङ्घहा पुनः  
०८,०१४।००१	सञ्जय उवाच  
०८,०१४।००१अ	प्रत्यागत्य पुनर् जिष्णुर् अहन् संशप्तकान् बहून्  
०८,०१४।००१च्	वक्रानुवक्रगमनाद् अङ्गारक इव ग्रहः  
०८,०१४।००२अ	पार्थबाणहता राजन् नराश्वरथकुञ्जराः  
०८,०१४।००२च्	विचेलुर् बभ्रमुर् नेदुः पेतुर् मम्लुश् च मारिष  
०८,०१४।००३अ	धुर्यं धुर्यतरान् सूतान् रथांश् च परिसङ्क्षिपन्  
०८,०१४।००३च्	पाणीन् पाणिगतं शस्त्रं बाहून् अपि शिरांसि च  
०८,०१४।००४अ	भल्लैः क्षुरैर् अर्धचन्द्रैर् वत्सदन्तैश् च पाण्डवः  
०८,०१४।००४च्	चिच्छेदामित्रवीराणां समरे प्रतियुध्यताम्  
०८,०१४।००४द्*०१०२_०१	तं प्रवीरास् त्वदीयानां नर्दमानाभिदुद्रुवुः  
०८,०१४।००५अ	वाशितार्थे युयुत्सन्तो वृषभा वृषभं यथा  
०८,०१४।००५च्	आपतन्त्य् अर्जुनं शूराः शतशो ऽथ सहस्रशः  
०८,०१४।००६अ	तेषां तस्य च तद् युद्धम् अभवल् लोमहर्षणम्  
०८,०१४।००६च्	त्रैलोक्यविजये यादृग् दैत्यानां सह वज्रिणा  
०८,०१४।००७अ	तम् अविध्यत् त्रिभिर् बाणैर् दन्दशूकैर् इवाहिभिः  
०८,०१४।००७च्	उग्रायुधस् ततस् तस्य शिरः कायाद् अपाहरत्  
०८,०१४।००८अ	ते ऽर्जुनं सर्वतः क्रुद्धा नानाशस्त्रैर् अवीवृषन्  
०८,०१४।००८च्	मरुद्भिः प्रेषिता मेघा हिमवन्तम् इवोष्णगे  
०८,०१४।००९अ	अस्त्रैर् अस्त्राणि संवार्य द्विषतां सर्वतो ऽर्जुनः  
०८,०१४।००९च्	सम्यग् अस्तैः शरैः सर्वान् सहितान् अहनद् बहून्  
०८,०१४।०१०अ	छिन्नत्रिवेणुजङ्घेषान् निहतपार्ष्णिसारथीन्  
०८,०१४।०१०ब्*०१०३_०१	विध्वस्तायुधतूणीरान् विचक्ररथकेतनान्  
०८,०१४।०१०च्	सञ्छिन्नरश्मियोक्त्राक्षान् व्यनुकर्षयुगान् रथान्  
०८,०१४।०१०ए	विध्वस्तसर्वसन्नाहान् बाणैश् चक्रे ऽर्जुनस् त्वरन्  
०८,०१४।०११अ	ते रथास् तत्र विध्वस्ताः परार्ध्या भान्त्य् अनेकशः  
०८,०१४।०११च्	धनिनाम् इव वेश्मानि हतान्य् अग्न्यनिलाम्बुभिः  
०८,०१४।०१२अ	द्विपाः सम्भिन्नमर्माणो वज्राशनिसमैः शरैः  
०८,०१४।०१२च्	पेतुर् गिर्यग्रवेश्मानि वज्रवाताग्निभिर् यथा  
०८,०१४।०१३अ	सारोहास् तुरगाः पेतुर् बहवो ऽर्जुनताडिताः  
०८,०१४।०१३च्	निर्जिह्वान्त्राः क्षितौ क्षीणा रुधिरार्द्राः सुदुर्दृशः  
०८,०१४।०१४अ	नराश्वनागा नाराचैः संस्यूताः सव्यसाचिना  
०८,०१४।०१४च्	बभ्रमुश् चस्खलुः पेतुर् नेदुर् मम्लुश् च मारिष  
०८,०१४।०१५अ	अणकैश् च शिलाधौतैर् वज्राशनिविषोपमैः  
०८,०१४।०१५च्	शरैर् निजघ्निवान् पार्थो महेन्द्र इव दानवान्  
०८,०१४।०१६अ	महार्हवर्माभरणा नानारूपाम्बरायुधाः  
०८,०१४।०१६च्	सरथाः सध्वजा वीरा हताः पार्थेन शेरते  
०८,०१४।०१७अ	विजिताः पुण्यकर्माणो विशिष्टाभिजनश्रुताः  
०८,०१४।०१७च्	गताः शरीरैर् वसुधाम् ऊर्जितैः कर्मभिर् दिवम्  
०८,०१४।०१८अ	अथार्जुनरथं वीरास् त्वदीयाः समुपाद्रवन्  
०८,०१४।०१८च्	नानाजनपदाध्यक्षाः सगणा जातमन्यवः  
०८,०१४।०१९अ	उह्यमाना रथाश्वैस् ते पत्तयश् च जिघांसवः  
०८,०१४।०१९च्	समभ्यधावन्न् अस्यन्तो विविधं क्षिप्रम् आयुधम्  
०८,०१४।०२०अ	तदायुधमहावर्षं क्षिप्तं योधमहाम्बुदैः  
०८,०१४।०२०च्	व्यधमन् निशितैर् बाणैः क्षिप्रम् अर्जुनमारुतः  
०८,०१४।०२१अ	साश्वपत्तिद्विपरथं महाशस्त्रौघम् अप्लवम्  
०८,०१४।०२१च्	सहसा सन्तितीर्षन्तं पार्थं शस्त्रास्त्रसेतुना  
०८,०१४।०२२अ	अथाब्रवीद् वासुदेवः पार्थं किं क्रीडसे ऽनघ  
०८,०१४।०२२ब्*०१०४_०१	एते बलाधिकाः प्राप्ताः पार्थ किं क्रीडसे ऽनघ  
०८,०१४।०२२च्	संशप्तकान् प्रमथ्यैतांस् ततः कर्णवधे त्वर  
०८,०१४।०२३अ	तथेत्य् उक्त्वार्जुनः क्षिप्रं शिष्टान् संशप्तकांस् तदा  
०८,०१४।०२३च्	आक्षिप्य शस्त्रेण बलाद् दैत्यान् इन्द्र इवावधीत्  
०८,०१४।०२४अ	आदधत् सन्दधन् नेषून् दृष्टः कैश् चिद् रणे ऽर्जुनः  
०८,०१४।०२४च्	विमुञ्चन् वा शराञ् शीघ्रं दृश्यते स्म हि कैर् अपि  
०८,०१४।०२५अ	आश्चर्यम् इति गोविन्दो ब्रुवन्न् अश्वान् अचोदयत्  
०८,०१४।०२५च्	हंसांसगौरास् ते सेनां हंसाः सर इवाविशन्  
०८,०१४।०२५द्*०१०५_०१	ततस् ते हंससदृशास् तुरगा वातरंहसः  
०८,०१४।०२५द्*०१०५_०२	तां सेनां विविशुर् हृष्टा हंसा इव महत् सरः  
०८,०१४।०२६अ	ततः सङ्ग्रामभूमिं तां वर्तमाने जनक्षये  
०८,०१४।०२६च्	अवेक्षमाणो गोविन्दः सव्यसाचिनम् अब्रवीत्  
०८,०१४।०२७अ	एष पार्थ महारौद्रो वर्तते भरतक्षयः  
०८,०१४।०२७च्	पृथिव्यां पार्थिवानां वै दुर्योधनकृते महान्  
०८,०१४।०२८अ	पश्य भारत चापानि रुक्मपृष्ठानि धन्विनाम्  
०८,०१४।०२८च्	महताम् अपविद्धानि कलापान् इषुधीस् तथा  
०८,०१४।०२९अ	जातरूपमयैः पुङ्खैः शरांश् च नतपर्वणः  
०८,०१४।०२९च्	तैलधौतांश् च नाराचान् निर्मुक्तान् इव पन्नगान्  
०८,०१४।०३०अ	हस्तिदन्तत्सरून् खड्गाञ् जातरूपपरिष्कृतान्  
०८,०१४।०३०च्	आकीर्णांस् तोमरांश् चापांश् चित्रान् हेमविभूषितान्  
०८,०१४।०३०द्*०१०६_०१	दण्डान् कनकचित्रांश् च संवृत्ता रणभूमयः  
०८,०१४।०३१अ	वर्माणि चापविद्धानि रुक्मपृष्ठानि भारत  
०८,०१४।०३१च्	सुवर्णविकृतान् प्रासाञ् शक्तीः कनकभूषिताः  
०८,०१४।०३२अ	जाम्बूनदमयैः पट्टैर् बद्धाश् च विपुला गदाः  
०८,०१४।०३२च्	जातरूपमयीश् चर्ष्टीः पट्टिशान् हेमभूषितान्  
०८,०१४।०३३अ	दण्डैः कनकचित्रैश् च विप्रविद्धान् परश्वधान्  
०८,०१४।०३३ब्*०१०७_०१	परिघान् भिण्डिपालांश् च भुशुण्डीः कुणपान् अपि  
०८,०१४।०३३च्	अयस्कुशान्तान् पतितान् मुसलानि गुरूणि च  
०८,०१४।०३४अ	शतघ्नीः पश्य चित्राश् च विपुलान् परिघांस् तथा  
०८,०१४।०३४च्	चक्राणि चापविद्धानि मुद्गरांश् च बहून् रणे  
०८,०१४।०३५अ	नानाविधानि शस्त्राणि प्रगृह्य जयगृद्धिनः  
०८,०१४।०३५च्	जीवन्त इव लक्ष्यन्ते गतसत्त्वास् तरस्विनः  
०८,०१४।०३६अ	गदाविमथितैर् गात्रैर् मुसलैर् भिन्नमस्तकान्  
०८,०१४।०३६च्	गजवाजिरथक्षुण्णान् पश्य योधान् सहस्रशः  
०८,०१४।०३७अ	मनुष्यगजवाजीनां शरशक्त्यृष्टितोमरैः  
०८,०१४।०३७च्	निस्त्रिंशैः पट्टिशैः प्रासैर् नखरैर् लगुडैर् अपि  
०८,०१४।०३८अ	शरीरैर् बहुधा भिन्नैः शोणितौघपरिप्लुतैः  
०८,०१४।०३८च्	गतासुभिर् अमित्रघ्न संवृता रणभूमयः  
०८,०१४।०३९अ	बाहुभिश् चन्दनादिग्धैः साङ्गदैः शुभभूषणैः  
०८,०१४।०३९च्	सतलत्रैः सकेयूरैर् भाति भारत मेदिनी  
०८,०१४।०४०अ	साङ्गुलित्रैर् भुजाग्रैश् च विप्रविद्धैर् अलङ्कृतैः  
०८,०१४।०४०च्	हस्तिहस्तोपमैश् छिन्नैर् ऊरुभिश् च तरस्विनाम्  
०८,०१४।०४१अ	बद्धचूडामणिवरैः शिरोभिश् च सकुण्डलैः  
०८,०१४।०४१च्	निकृत्तैर् वृषभाक्षाणां विराजति वसुन्धरा  
०८,०१४।०४२अ	कबन्धैः शोणितादिग्धैश् छिन्नगात्रशिरोधरैः  
०८,०१४।०४२च्	भूर् भाति भरतश्रेष्ठ शान्तार्चिर्भिर् इवाग्निभिः  
०८,०१४।०४३अ	रथान् बहुविधान् भग्नान् हेमकिङ्किणिनः शुभान्  
०८,०१४।०४३च्	अश्वांश् च बहुधा पश्य शोणितेन परिप्लुतान्  
०८,०१४।०४३द्*०१०८_०१	अनुकर्षान् उपासङ्गान् पताका विविधान् ध्वजान्  
०८,०१४।०४४अ	योधानां च महाशङ्खान् पाण्डुरांश् च प्रकीर्णकान्  
०८,०१४।०४४च्	निरस्तजिह्वान् मातङ्गाञ् शयानान् पर्वतोपमान्  
०८,०१४।०४५अ	वैजयन्तीविचित्रांश् च हतांश् च गजयोधिनः  
०८,०१४।०४५च्	वारणानां परिस्तोमान् सुयुक्ताम्बरकम्बलान्  
०८,०१४।०४६अ	विपाटिता विचित्राश् च रूपचित्राः कुथास् तथा  
०८,०१४।०४६च्	भिन्नाश् च बहुधा घण्टाः पतद्भिश् चूर्णिता गजैः  
०८,०१४।०४७अ	वैडूर्यमणिदण्डांश् च पतितान् अङ्कुशान् भुवि  
०८,०१४।०४७ब्*०१०९_०१	अश्वानां च युगापीडान् रत्नचित्रान् उरश्छदान्  
०८,०१४।०४७च्	बद्धाः सादिध्वजाग्रेषु सुवर्णविकृताः कशाः  
०८,०१४।०४८अ	विचित्रान् मणिचित्रांश् च जातरूपपरिष्कृतान्  
०८,०१४।०४८च्	अश्वास्तरपरिस्तोमान् राङ्कवान् पतितान् भुवि  
०८,०१४।०४९अ	चूडामणीन् नरेन्द्राणां विचित्राः काञ्चनस्रजः  
०८,०१४।०४९च्	छत्राणि चापविद्धानि चामरव्यजनानि च  
०८,०१४।०५०अ	चन्द्रनक्षत्रभासैश् च वदनैश् चारुकुण्डलैः  
०८,०१४।०५०च्	कॢप्तश्मश्रुभिर् अत्यर्थं वीराणां समलङ्कृतैः  
०८,०१४।०५०ए	वदनैः पश्य सञ्छन्नां महीं शोणितकर्दमाम्  
०८,०१४।०५०ड़्*०११०_०१	कुमुदोत्पलपत्राणां षण्डैः फुल्लैर् यथा सरः  
०८,०१४।०५०ड़्*०११०_०२	तथा महीभृतां वक्त्रैः कुमुदोत्पलसन्निभैः  
०८,०१४।०५०ड़्*०११०_०३	तारागणविचित्रस्य निर्मलेन्दुद्युतित्विषः  
०८,०१४।०५०ड़्*०११०_०४	पश्य गां नभसस् तुल्यां ग्रहनक्षत्रमालिनः  
०८,०१४।०५१अ	सजीवांश् च नरान् पश्य कूजमानान् समन्ततः  
०८,०१४।०५१च्	उपास्यमानान् बहुभिर् न्यस्तशस्त्रैर् विशां पते  
०८,०१४।०५२अ	ज्ञातिभिः सहितैस् तत्र रोदमानैर् मुहुर् मुहुः  
०८,०१४।०५२च्	व्युत्क्रान्तान् अपरान् योधांश् छादयित्वा तरस्विनः  
०८,०१४।०५२ए	पुनर् युद्धाय गच्छन्ति जयगृद्धाः प्रमन्यवः  
०८,०१४।०५३अ	अपरे तत्र तत्रैव परिधावन्ति मानिनः  
०८,०१४।०५३च्	ज्ञातिभिः पतितैः शूरैर् याच्यमानास् तथोदकम्  
०८,०१४।०५४अ	जलार्थं च गताः के चिन् निष्प्राणा बहवो ऽर्जुन  
०८,०१४।०५४च्	सन्निवृत्ताश् च ते शूरास् तान् दृष्ट्वैव विचेतसः  
०८,०१४।०५५अ	जलं दृष्ट्वा प्रधावन्ति क्रोशमानाः परस्परम्  
०८,०१४।०५५च्	जलं पीत्वा मृतान् पश्य पिबतो ऽन्यांश् च भारत  
०८,०१४।०५६अ	परित्यज्य प्रियान् अन्ये बान्धवान् बान्धवप्रिय  
०८,०१४।०५६च्	व्युत्क्रान्ताः समदृश्यन्त तत्र तत्र महारणे  
०८,०१४।०५७अ	पश्यापरान् नरश्रेष्ठ सन्दष्टौष्ठपुटान् पुनः  
०८,०१४।०५७च्	भ्रुकुटीकुटिलैर् वक्त्रैः प्रेक्षमाणान् समन्ततः  
०८,०१४।०५७द्*०१११_०१	एवं ब्रुवंस् तदा कृष्णो ययौ येन युधिष्ठिरः  
०८,०१४।०५७द्*०१११_०२	अर्जुनश् चापि नृपतेर् दर्शनार्थं महारणे  
०८,०१४।०५७द्*०११२_०१	याहि याहीति गोविन्दं मुहुर् मुहुर् अचोदयत्  
०८,०१४।०५७द्*०११३_०१	तां युद्धभूमिं पार्थस्य दर्शयित्वा च माधवः  
०८,०१४।०५८अ	एतत् तवैवानुरूपं कर्मार्जुन महाहवे  
०८,०१४।०५८च्	दिवि वा देवराजस्य त्वया यत् कृतम् आहवे  
०८,०१४।०५९अ	एवं तां दर्शयन् कृष्णो युद्धभूमिं किरीटिने  
०८,०१४।०५९च्	गच्छन्न् एवाशृणोच् छब्दं दुर्योधनबले महत्  
०८,०१४।०६०अ	शङ्खदुन्दुभिनिर्घोषान् भेरीपणवमिश्रितान्  
०८,०१४।०६०च्	रथाश्वगजनादांश् च शस्त्रशब्दांश् च दारुणान्  
०८,०१४।०६१अ	प्रविश्य तद् बलं कृष्णस् तुरगैर् वातवेगिभिः  
०८,०१४।०६१च्	पाण्ड्येनाभ्यर्दितां सेनां त्वदीयां वीक्ष्य धिष्ठितः  
०८,०१४।०६२अ	स हि नानाविधैर् बाणैर् इष्वासप्रवरो युधि  
०८,०१४।०६२च्	न्यहनद् द्विषतां व्रातान् गतासून् अन्तको यथा  
०८,०१४।०६३अ	गजवाजिमनुष्याणां शरीराणि शितैः शरैः  
०८,०१४।०६३च्	भित्त्वा प्रहरतां श्रेष्ठो विदेहासूंश् चकार सः  
०८,०१४।०६४अ	शत्रुप्रवीरैर् अस्तानि नानाशस्त्राणि सायकैः  
०८,०१४।०६४च्	भित्त्वा तान् अहनत् पाण्ड्यः शत्रूञ् शक्र इवासुरान्  
०८,०१५।००१	धृतराष्ट्र उवाच  
०८,०१५।००१अ	प्रोक्तस् त्वया पूर्वम् एव प्रवीरो लोकविश्रुतः  
०८,०१५।००१च्	न त्व् अस्य कर्म सङ्ग्रामे त्वया सञ्जय कीर्तितम्  
०८,०१५।००२अ	तस्य विस्तरतो ब्रूहि प्रवीरस्याद्य विक्रमम्  
०८,०१५।००२च्	शिक्षां प्रभावं वीर्यं च प्रमाणं दर्पम् एव च  
०८,०१५।००३	सञ्जय उवाच  
०८,०१५।००३अ	द्रोणभीष्मकृपद्रौणिकर्णार्जुनजनार्दनान्  
०८,०१५।००३च्	समाप्तविद्यान् धनुषि श्रेष्ठान् यान् मन्यसे युधि  
०८,०१५।००३द्*०११४_०१	यो ह्य् आक्षिपति वीर्येण सर्वान् एतान् महारथान्  
०८,०१५।००३द्*०११४_०२	न मेने चात्मना तुल्यं कं चिद् एव नरेश्वरम्  
०८,०१५।००४अ	तुल्यता कर्णभीष्माभ्याम् आत्मनो येन दृश्यते  
०८,०१५।००४च्	वासुदेवार्जुनाभ्यां च न्यूनतां नात्मनीच्छति  
०८,०१५।००५अ	स पाण्ड्यो नृपतिश्रेष्ठः सर्वशस्त्रभृतां वरः  
०८,०१५।००५च्	कर्णस्यानीकम् अवधीत् परिभूत इवान्तकः  
०८,०१५।००६अ	तद् उदीर्णरथाश्वं च पत्तिप्रवरकुञ्जरम्  
०८,०१५।००६च्	कुलालचक्रवद् भ्रान्तं पाण्ड्येनाधिष्ठितं बलम्  
०८,०१५।००७अ	व्यश्वसूतध्वजरथान् विप्रविद्धायुधान् रिपून्  
०८,०१५।००७च्	सम्यग् अस्तैः शरैः पाण्ड्यो वायुर् मेघान् इवाक्षिपत्  
०८,०१५।००८अ	द्विरदान् प्रहतप्रोथान् विपताकध्वजायुधान्  
०८,०१५।००८च्	सपादरक्षान् अवधीद् वज्रेणारीन् इवारिहा  
०८,०१५।००९अ	सशक्तिप्रासतूणीरान् अश्वारोहान् हयान् अपि  
०८,०१५।००९च्	पुलिन्दखशबाह्लीकान् निषादान् ध्रकतङ्गणान्  
०८,०१५।०१०अ	दाक्षिणात्यांश् च भोजांश् च क्रूरान् सङ्ग्रामकर्कशान्  
०८,०१५।०१०च्	विशस्त्रकवचान् बाणैः कृत्वा पाण्ड्यो ऽकरोद् व्यसून्  
०८,०१५।०११अ	चतुरङ्गं बलं बाणैर् निघ्नन्तं पाण्ड्यम् आहवे  
०८,०१५।०११च्	दृष्ट्वा द्रौणिर् असम्भ्रान्तम् असम्भ्रान्ततरो ऽभ्ययात्  
०८,०१५।०१२अ	आभाष्य चैनं मधुरम् अभि नृत्यन्न् अभीतवत्  
०८,०१५।०१२च्	प्राह प्रहरतां श्रेष्ठः स्मितपूर्वं समाह्वयन्  
०८,०१५।०१३अ	राजन् कमलपत्राक्ष प्रधानायुधवाहन  
०८,०१५।०१३च्	वज्रसंहननप्रख्य प्रधानबलपौरुष  
०८,०१५।०१४अ	मुष्टिश्लिष्टायुधाभ्यां च व्यायताभ्यां महद् धनुः  
०८,०१५।०१४च्	दोर्भ्यां विस्फारयन् भासि महाजलदवद् भृशम्  
०८,०१५।०१५अ	शरवर्षैर् महावेगैर् अमित्रान् अभिवर्षतः  
०८,०१५।०१५च्	मद् अन्यं नानुपश्यामि प्रतिवीरं तवाहवे  
०८,०१५।०१६अ	रथद्विरदपत्त्यश्वान् एकः प्रमथसे बहून्  
०८,०१५।०१६च्	मृगसङ्घान् इवारण्ये विभीर् भीमबलो हरिः  
०८,०१५।०१७अ	महता रथघोषेण दिवं भूमिं च नादयन्  
०८,०१५।०१७च्	वर्षान्ते सस्यहा पीथो भाभिर् आपूरयन्न् इव  
०८,०१५।०१८अ	संस्पृशानः शरांस् तीक्ष्णांस् तूणाद् आशीविषोपमान्  
०८,०१५।०१८च्	मयैवैकेन युध्यस्व त्र्यम्बकेणान्धको यथा  
०८,०१५।०१९अ	एवम् उक्तस् तथेत्य् उक्त्वा प्रहरेति च ताडितः  
०८,०१५।०१९च्	कर्णिना द्रोणतनयं विव्याध मलयध्वजः  
०८,०१५।०२०अ	मर्मभेदिभिर् अत्युग्रैर् बाणैर् अग्निशिखोपमैः  
०८,०१५।०२०च्	स्मयन्न् अभ्यहनद् द्रौणिः पाण्ड्यम् आचार्यसत्तमः  
०८,०१५।०२१अ	ततो नवापरांस् तीक्ष्णान् नाराचान् कङ्कवाससः  
०८,०१५।०२१च्	गत्या दशम्या संयुक्तान् अश्वत्थामा व्यवासृजत्  
०८,०१५।०२२अ	तेषां पञ्चाच्छिनत् पाण्ड्यः पञ्चभिर् निशितैः शरैः  
०८,०१५।०२२च्	चत्वारो ऽभ्याहनन् वाहान् आशु ते व्यसवो ऽभवन्  
०८,०१५।०२३अ	अथ द्रोणसुतस्येषूंस् तांश् छित्त्वा निशितैः शरैः  
०८,०१५।०२३च्	धनुर्ज्यां विततां पाण्ड्यश् चिच्छेदादित्यवर्चसः  
०८,०१५।०२४अ	विज्यं धनुर् अथाधिज्यं कृत्वा द्रौणिर् अमित्रहा  
०८,०१५।०२४ब्*०११५_०१	प्रेक्ष्य चाशु रथे युक्तान् नरैर् अन्यान् हयोत्तमान्  
०८,०१५।०२४च्	ततः शरसहस्राणि प्रेषयाम् आस पाण्ड्यतः  
०८,०१५।०२४ए	इषुसम्बाधम् आकाशम् अकरोद् दिश एव च  
०८,०१५।०२५अ	ततस् तान् अस्यतः सर्वान् द्रौणेर् बाणान् महात्मनः  
०८,०१५।०२५च्	जानानो ऽप्य् अक्षयान् पाण्ड्यो ऽशातयत् पुरुषर्षभः  
०८,०१५।०२६अ	प्रहितांस् तान् प्रयत्नेन छित्त्वा द्रौणेर् इषून् अरिः  
०८,०१५।०२६च्	चक्ररक्षौ ततस् तस्य प्राणुदन् निशितैः शरैः  
०८,०१५।०२७अ	अथारेर् लाघवं दृष्ट्वा मण्डलीकृतकार्मुकः  
०८,०१५।०२७च्	प्रास्यद् द्रोणसुतो बाणान् वृष्टिं पूषानुजो यथा  
०८,०१५।०२८अ	अष्टाव् अष्टगवान्य् ऊहुः शकटानि यद् आयुधम्  
०८,०१५।०२८च्	अह्नस् तद् अष्टभागेन द्रौणिश् चिक्षेप मारिष  
०८,०१५।०२९अ	तम् अन्तकम् इव क्रुद्धम् अन्तकालान्तकोपमम्  
०८,०१५।०२९च्	ये ये ददृशिरे तत्र विसञ्ज्ञाः प्रायशो ऽभवन्  
०८,०१५।०३०अ	पर्जन्य इव घर्मान्ते वृष्ट्या साद्रिद्रुमां महीम्  
०८,०१५।०३०च्	आचार्यपुत्रस् तां सेनां बाणवृष्ट्याभ्यवीवृषत्  
०८,०१५।०३१अ	द्रौणिपर्जन्यमुक्तां तां बाणवृष्टिं सुदुःसहाम्  
०८,०१५।०३१च्	वायव्यास्त्रेण स क्षिप्रं रुद्ध्वा पाण्ड्यानिलो ऽनदत्  
०८,०१५।०३२अ	तस्य नानदतः केतुं चन्दनागुरुभूषितम्  
०८,०१५।०३२च्	मलयप्रतिमं द्रौणिश् छित्त्वाश्वांश् चतुरो ऽहनत्  
०८,०१५।०३३अ	सूतम् एकेषुणा हत्वा महाजलदनिस्वनम्  
०८,०१५।०३३च्	धनुश् छित्त्वार्धचन्द्रेण व्यधमत् तिलशो रथम्  
०८,०१५।०३४अ	अस्त्रैर् अस्त्राणि संवार्य छित्त्वा सर्वायुधानि च  
०८,०१५।०३४च्	प्राप्तम् अप्य् अहितं द्रौणिर् न जघान रणेप्सया  
०८,०१५।०३४द्*०११६_०१	एतस्मिन्न् अन्तरे कर्णो गजानीकम् उपाद्रवत्  
०८,०१५।०३४द्*०११६_०२	द्रावयाम् आस स तदा पाण्डवानां महद् बलम्  
०८,०१५।०३४द्*०११६_०३	विरथान् रथिनश् चक्रे गजान् अश्वांश् च भारत  
०८,०१५।०३४द्*०११६_०४	गजान् बहुभिर् आनर्छच् छरैः सन्नतपर्वभिः  
०८,०१५।०३४द्*०११६_०५	अथ द्रौणिर् महेष्वासः पाण्ड्यं शत्रुनिबर्हणम्  
०८,०१५।०३४द्*०११६_०६	विरथं रथिनां श्रेष्ठं नाहनद् युद्धकाङ्क्षया  
०८,०१५।०३५अ	हतेश्वरो दन्तिवरः सुकल्पितस्; त्वराभिसृष्टः प्रतिशर्मगो बली  
०८,०१५।०३५ब्*०११७_०१	तम् आद्रवद् द्रौणिशराहतस् त्वरञ्  
०८,०१५।०३५ब्*०११७_०२	जवेन कृत्वा प्रतिहस्तिगर्जितम्  
०८,०१५।०३५ब्*०११७_०३	तं वारणं वारणयुद्धकोविदो  
०८,०१५।०३५ब्*०११७_०४	द्विपोत्तमं पर्वतसानुसन्निभम्  
०८,०१५।०३५च्	तम् अध्यतिष्ठन् मलयेश्वरो महान्; यथाद्रिशृङ्गं हरिर् उन्नदंस् तथा  
०८,०१५।०३६अ	स तोमरं भास्कररश्मिसन्निभं; बलास्त्रसर्गोत्तमयत्नमन्युभिः  
०८,०१५।०३६च्	ससर्ज शीघ्रं प्रतिपीडयन् गजं; गुरोः सुतायाद्रिपतीश्वरो नदन्  
०८,०१५।०३७अ	मणिप्रतानोत्तमवज्रहाटकैर्; अलङ्कृतं चांशुकमाल्यमौक्तिकैः  
०८,०१५।०३७च्	हतो ऽस्य् असाव् इत्य् असकृन् मुदा नदन्; पराभिनद् द्रौणिवराङ्गभूषणम्  
०८,०१५।०३८अ	तद् अर्कचन्द्रग्रहपावकत्विषं; भृशाभिघातात् पतितं विचूर्णितम्  
०८,०१५।०३८च्	महेन्द्रवज्राभिहतं महावनं; यथाद्रिशृङ्गं धरणीतले तथा  
०८,०१५।०३९अ	ततः प्रजज्वाल परेण मन्युना; पदाहतो नागपतिर् यथा तथा  
०८,०१५।०३९च्	समादधे चान्तकदण्डसन्निभान्; इषून् अमित्रान्तकरांश् चतुर्दश  
०८,०१५।०४०अ	द्विपस्य पादाग्रकरान् स पञ्चभिर्; नृपस्य बाहू च शिरो ऽथ च त्रिभिः  
०८,०१५।०४०च्	जघान षड्भिः षड् ऋतूत्तमत्विषः; स पाण्ड्यराजानुचरान् महारथान्  
०८,०१५।०४१अ	सुदीर्घवृत्तौ वरचन्दनोक्षितौ; सुवर्णमुक्तामणिवज्रभूषितौ  
०८,०१५।०४१च्	भुजौ धरायां पतितौ नृपस्य तौ; विवेष्टतुस् तार्क्ष्यहताव् इवोरगौ  
०८,०१५।०४२अ	शिरश् च तत् पूर्णशशिप्रभाननं; सरोषताम्रायतनेत्रम् उन्नसम्  
०८,०१५।०४२च्	क्षितौ विबभ्राज पतत् सकुण्डलं; विशाखयोर् मध्यगतः शशी यथा  
०८,०१५।०४२द्*०११८_०१	स तु द्विपः पञ्चभिर् उत्तमेषुभिः  
०८,०१५।०४२द्*०११८_०२	कृतः षडंशश् चतुरो नृपस् त्रिभिः  
०८,०१५।०४२द्*०११८_०३	कृतो दशांशः कुशलेन युध्यता  
०८,०१५।०४२द्*०११८_०४	यथा हविस् तद् दशदैवतं तथा  
०८,०१५।०४२द्*०११८_०५	स पादशो राक्षसभोजनान् बहून्  
०८,०१५।०४२द्*०११८_०६	प्रदाय पाण्ड्यो ऽश्वमनुष्यकुञ्जरान्  
०८,०१५।०४२द्*०११८_०७	स्वधाम् इवाप्य ज्वलनः पितृप्रियस्  
०८,०१५।०४२द्*०११८_०८	ततः प्रशान्तः सलिलप्रवाहतः  
०८,०१५।०४३अ	समाप्तविद्यं तु गुरोः सुतं नृपः; समाप्तकर्माणम् उपेत्य ते सुतः  
०८,०१५।०४३च्	सुहृद्वृतो ऽत्यर्थम् अपूजयन् मुदा; जिते बलौ विष्णुम् इवामरेश्वरः  
०८,०१६।००१	धृतराष्ट्र उवाच  
०८,०१६।००१अ	पाण्ड्ये हते किम् अकरोद् अर्जुनो युधि सञ्जय  
०८,०१६।००१च्	एकवीरेण कर्णेन द्रावितेषु परेषु च  
०८,०१६।००२अ	समाप्तविद्यो बलवान् युक्तो वीरश् च पाण्डवः  
०८,०१६।००२च्	सर्वभूतेष्व् अनुज्ञातः शङ्करेण महात्मना  
०८,०१६।००३अ	तस्मान् महद् भयं तीव्रम् अमित्रघ्नाद् धनञ्जयात्  
०८,०१६।००३च्	स यत् तत्राकरोत् पार्थस् तन् ममाचक्ष्व सञ्जय  
०८,०१६।००४	सञ्जय उवाच  
०८,०१६।००४अ	हते पाण्ड्ये ऽर्जुनं कृष्णस् त्वरन्न् आह वचो हितम्  
०८,०१६।००४च्	पश्यातिमान्यं राजानम् अपयातांश् च पाण्डवान्  
०८,०१६।००५अ	अश्वत्थाम्नश् च सङ्कल्पाद् धताः कर्णेन सृञ्जयाः  
०८,०१६।००५च्	तथाश्वनरनागानां कृतं च कदनं महत्  
०८,०१६।००५ए	इत्य् आचष्ट सुदुर्धर्षो वासुदेवः किरीटिने  
०८,०१६।००६अ	एतच् छ्रुत्वा च दृष्ट्वा च भ्रातुर् घोरं महद् भयम्  
०८,०१६।००६च्	वाहयाश्वान् हृषीकेश क्षिप्रम् इत्य् आह पाण्डवः  
०८,०१६।००७अ	ततः प्रायाद् धृषीकेशो रथेनाप्रतियोधिना  
०८,०१६।००७ब्*०११९_०१	तदा रेणुः समभवत् पुनस् तत्र महारणे  
०८,०१६।००७च्	दारुणश् च पुनस् तत्र प्रादुरासीत् समागमः  
०८,०१६।००७द्*०१२०_०१	ततः पुनः समाजग्मुर् अभीताः कुरुपाण्डवाः  
०८,०१६।००७द्*०१२०_०२	भीमसेनमुखाः पार्थाः सूतपुत्रमुखा वयम्  
०८,०१६।००८अ	ततः प्रववृते भूयः सङ्ग्रामो राजसत्तम  
०८,०१६।००८च्	कर्णस्य पाण्डवानां च यमराष्ट्रविवर्धनः  
०८,०१६।००९अ	धनूंषि बाणान् परिघान् असितोमरपट्टिशान्  
०८,०१६।००९च्	मुसलानि भुशुण्डीश् च शक्तिऋष्टिपरश्वधान्  
०८,०१६।०१०अ	गदाः प्रासान् असीन् कुन्तान् भिण्डिपालान् महाङ्कुशान्  
०८,०१६।०१०च्	प्रगृह्य क्षिप्रम् आपेतुः परस्परजिगीषया  
०८,०१६।०११अ	बाणज्यातलशब्देन द्यां दिशः प्रदिशो वियत्  
०८,०१६।०११च्	पृथिवीं नेमिघोषेण नादयन्तो ऽभ्ययुः परान्  
०८,०१६।०१२अ	तेन शब्देन महता संहृष्टाश् चक्रुर् आहवम्  
०८,०१६।०१२च्	वीरा वीरैर् महाघोरं कलहान्तं तितीर्षवः  
०८,०१६।०१३अ	ज्यातलत्रधनुःशब्दाः कुञ्जराणां च बृंहितम्  
०८,०१६।०१३च्	ताडितानां च पततां निनादः सुमहान् अभूत्  
०८,०१६।०१४अ	बाणशब्दांश् च विविधाञ् शूराणाम् अभिगर्जताम्  
०८,०१६।०१४च्	श्रुत्वा शब्दं भृशं त्रेसुर् जघ्नुर् मम्लुश् च भारत  
०८,०१६।०१५अ	तेषां नानद्यतां चैव शस्त्रवृष्टिं च मुञ्चताम्  
०८,०१६।०१५च्	बहून् आधिरथिः कर्णः प्रममाथ रणेषुभिः  
०८,०१६।०१६अ	पञ्च पाञ्चालवीराणां रथान् दश च पञ्च च  
०८,०१६।०१६च्	साश्वसूतध्वजान् कर्णः शरैर् निन्ये यमक्षयम्  
०८,०१६।०१७अ	योधमुख्या महावीर्याः पाण्डूनां कर्णम् आहवे  
०८,०१६।०१७च्	शीघ्रास्त्रा दिवम् आवृत्य परिवव्रुः समन्ततः  
०८,०१६।०१८अ	ततः कर्णो द्विषत्सेनां शरवर्षैर् विलोडयन्  
०८,०१६।०१८च्	विजगाहे ऽण्डजापूर्णां पद्मिनीम् इव यूथपः  
०८,०१६।०१९अ	द्विषन्मध्यम् अवस्कन्द्य राधेयो धनुर् उत्तमम्  
०८,०१६।०१९च्	विधुन्वानः शितैर् बाणैः शिरांस्य् उन्मथ्य पातयत्  
०८,०१६।०१९द्*०१२१_०१	हस्तिनः सुमहामात्रान् साश्वारोहान् हयान् अपि  
०८,०१६।०१९द्*०१२१_०२	रथिनो ऽप्य् एकबाणेन भ्रमतश् चावपातयत्  
०८,०१६।०२०अ	चर्मवर्माणि सञ्छिन्द्य निर्वापम् इव देहिनाम्  
०८,०१६।०२०च्	विषेहुर् नास्य सम्पर्कं द्वितीयस्य पतत्रिणः  
०८,०१६।०२१अ	वर्मदेहासुमथनैर् धनुषः प्रच्युतैः शरैः  
०८,०१६।०२१च्	मौर्व्या तलत्रैर् न्यवधीत् कशया वाजिनो यथा  
०८,०१६।०२२अ	पाण्डुसृञ्जयपाञ्चालाञ् शरगोचरम् आनयत्  
०८,०१६।०२२च्	ममर्द कर्णस् तरसा सिंहो मृगगणान् इव  
०८,०१६।०२३अ	ततः पाञ्चालपुत्राश् च द्रौपदेयाश् च मारिष  
०८,०१६।०२३च्	यमौ च युयुधानश् च सहिताः कर्णम् अभ्ययुः  
०८,०१६।०२४अ	व्यायच्छमानाः सुभृशं कुरुपाण्डवसृञ्जयाः  
०८,०१६।०२४च्	प्रियान् असून् रणे त्यक्त्वा योधा जग्मुः परस्परम्  
०८,०१६।०२५अ	सुसन्नद्धाः कवचिनः सशिरस्त्राणभूषणाः  
०८,०१६।०२५च्	गदाभिर् मुसलैश् चान्ये परिघैश् च महारथाः  
०८,०१६।०२६अ	समभ्यधावन्त भृशं देवा दण्डैर् इवोद्यतैः  
०८,०१६।०२६च्	नदन्तश् चाह्वयन्तश् च प्रवल्गन्तश् च मारिष  
०८,०१६।०२७अ	ततो निजघ्नुर् अन्योन्यं पेतुश् चाहवताडिताः  
०८,०१६।०२७च्	वमन्तो रुधिरं गात्रैर् विमस्तिष्केक्षणा युधि  
०८,०१६।०२८अ	दन्तपूर्णैः सरुधिरैर् वक्त्रैर् दाडिमसन्निभैः  
०८,०१६।०२८च्	जीवन्त इव चाप्य् एते तस्थुः शस्त्रोपबृंहिताः  
०८,०१६।०२९अ	परस्परं चाप्य् अपरे पट्टिशैर् असिभिस् तथा  
०८,०१६।०२९च्	शक्तिभिर् भिण्डिपालैश् च नखरप्रासतोमरैः  
०८,०१६।०३०अ	ततक्षुश् चिच्छिदुश् चान्ये बिभिदुश् चिक्षिपुस् तथा  
०८,०१६।०३०च्	सञ्चकर्तुश् च जघ्नुश् च क्रुद्धा निर्बिभिदुश् च ह  
०८,०१६।०३१अ	पेतुर् अन्योन्यनिहता व्यसवो रुधिरोक्षिताः  
०८,०१६।०३१च्	क्षरन्तः स्वरसं रक्तं प्रकृताश् चन्दना इव  
०८,०१६।०३२अ	रथै रथा विनिहता हस्तिनश् चापि हस्तिभिः  
०८,०१६।०३२च्	नरा नरवरैः पेतुर् अश्वाश् चाश्वैः सहस्रशः  
०८,०१६।०३३अ	ध्वजाः शिरांसि च्छत्राणि द्विपहस्ता नृणां भुजाः  
०८,०१६।०३३च्	क्षुरैर् भल्लार्धचन्द्रैश् च छिन्नाः शस्त्राणि तत्यजुः  
०८,०१६।०३३द्*०१२२_०१	वध्यतां दारुणः शब्दः पततां स्तनताम् अपि  
०८,०१६।०३३द्*०१२२_०२	नराश्वेभरथानां हि नराश्वेभरथैस् तदा  
०८,०१६।०३४अ	नरांश् च नागांश् च रथान् हयान् ममृदुर् आहवे  
०८,०१६।०३४ब्*०१२३_०१	तथा हता रथाः पेतुर् अश्वारोहैः सहस्रशः  
०८,०१६।०३४च्	अश्वारोहैर् हताः शूराश् छिन्नहस्ताश् च दन्तिनः  
०८,०१६।०३५अ	सपताका ध्वजाः पेतुर् विशीर्णा इव पर्वताः  
०८,०१६।०३५च्	पत्तिभिश् च समाप्लुत्य द्विरदाः स्यन्दनास् तथा  
०८,०१६।०३६अ	प्रहता हन्यमानाश् च पतिताश् चैव सर्वशः  
०८,०१६।०३६च्	अश्वारोहाः समासाद्य त्वरिताः पत्तिभिर् हताः  
०८,०१६।०३६ए	सादिभिः पत्तिसङ्घाश् च निहता युधि शेरते  
०८,०१६।०३७अ	मृदितानीव पद्मानि प्रम्लाना इव च स्रजः  
०८,०१६।०३७च्	हतानां वदनान्य् आसन् गात्राणि च महामते  
०८,०१६।०३८अ	रूपाण्य् अत्यर्थकाम्यानि द्विरदाश्वनृणां नृप  
०८,०१६।०३८च्	समुन्नानीव वस्त्राणि प्रापुर् दुर्दर्शतां परम्  
०८,०१६।०३८द्*०१२४_०१	तथैव मुखवर्णश् च केषां चित् तत्र दृश्यते  
०८,०१६।०३८द्*०१२४_०२	मदाद् इव प्रसुप्तानां विक्षिप्ताभरणस्रजाम्  
०८,०१७।००१	सञ्जय उवाच  
०८,०१७।००१अ	हस्तिभिस् तु महामात्रास् तव पुत्रेण चोदिताः  
०८,०१७।००१च्	धृष्टद्युम्नं जिघांसन्तः क्रुद्धाः पार्षतम् अभ्ययुः  
०८,०१७।००२अ	प्राच्याश् च दाक्षिणात्याश् च प्रवीरा गजयोधिनः  
०८,०१७।००२च्	अङ्गा वङ्गाश् च पुण्ड्राश् च मागधास् ताम्रलिप्तकाः  
०८,०१७।००३अ	मेकलाः कोशला मद्रा दशार्णा निषधास् तथा  
०८,०१७।००३च्	गजयुद्धेषु कुशलाः कलिङ्गैः सह भारत  
०८,०१७।००४अ	शरतोमरनाराचैर् वृष्टिमन्त इवाम्बुदाः  
०८,०१७।००४च्	सिषिचुस् ते ततः सर्वे पाञ्चालाचलम् आहवे  
०८,०१७।००५अ	तान् सम्मिमर्दिषुर् नागान् पार्ष्ण्यङ्गुष्ठाङ्कुशैर् भृशम्  
०८,०१७।००५च्	पोथितान् पार्षतो बाणैर् नाराचैश् चाभ्यवीवृषत्  
०८,०१७।००६अ	एकैकं दशभिः षड्भिर् अष्टाभिर् अपि भारत  
०८,०१७।००६च्	द्विरदान् अभिविव्याध क्षिप्तैर् गिरिनिभाञ् शरैः  
०८,०१७।००६ए	प्रच्छाद्यमानो द्विरदैर् मेघैर् इव दिवाकरः  
०८,०१७।००७अ	पर्यासुः पाण्डुपाञ्चाला नदन्तो निशितायुधाः  
०८,०१७।००७च्	तान् नागान् अभिवर्षन्तो ज्यातन्त्रीशरनादितैः  
०८,०१७।००७द्*०१२५_०१	वीरनृत्यं प्रनृत्यन्तः शूरतालप्रचोदितैः  
०८,०१७।००८अ	नकुलः सहदेवश् च द्रौपदेयाः प्रभद्रकाः  
०८,०१७।००८च्	सात्यकिश् च शिखण्डी च चेकितानश् च वीर्यवान्  
०८,०१७।००८द्*०१२६_०१	समन्तात् सिषिचुर् वीरा मेघास् तोयैर् इवाचलान्  
०८,०१७।००९अ	ते म्लेच्छैः प्रेषिता नागा नरान् अश्वान् रथान् अपि  
०८,०१७।००९च्	हस्तैर् आक्षिप्य ममृदुः पद्भिश् चाप्य् अतिमन्यवः  
०८,०१७।०१०अ	बिभिदुश् च विषाणाग्रैः समाक्षिप्य च चिक्षिपुः  
०८,०१७।०१०च्	विषाणलग्नैश् चाप्य् अन्ये परिपेतुर् विभीषणाः  
०८,०१७।०११अ	प्रमुखे वर्तमानं तु द्विपं वङ्गस्य सात्यकिः  
०८,०१७।०११च्	नाराचेनोग्रवेगेन भित्त्वा मर्मण्य् अपातयत्  
०८,०१७।०१२अ	तस्यावर्जितनागस्य द्विरदाद् उत्पतिष्यतः  
०८,०१७।०१२च्	नाराचेनाभिनद् वक्षः सो ऽपतद् भुवि सात्यकेः  
०८,०१७।०१३अ	पुण्ड्रस्यापततो नागं चलन्तम् इव पर्वतम्  
०८,०१७।०१३च्	सहदेवः प्रयत्नात् तैर् नाराचैर् व्यहनत् त्रिभिः  
०८,०१७।०१४अ	विपताकं वियन्तारं विवर्मध्वजजीवितम्  
०८,०१७।०१४च्	तं कृत्वा द्विरदं भूयः सहदेवो ऽङ्गम् अभ्यगात्  
०८,०१७।०१५अ	सहदेवं तु नकुलो वारयित्वाङ्गम् आर्दयत्  
०८,०१७।०१५च्	नाराचैर् यमदण्डाभैस् त्रिभिर् नागं शतेन च  
०८,०१७।०१६अ	दिवाकरकरप्रख्यान् अङ्गश् चिक्षेप तोमरान्  
०८,०१७।०१६च्	नकुलाय शतान्य् अष्टौ त्रिधैकैकं तु सो ऽच्छिनत्  
०८,०१७।०१७अ	तथार्धचन्द्रेण शिरस् तस्य चिच्छेद पाण्डवः  
०८,०१७।०१७च्	स पपात हतो म्लेच्छस् तेनैव सह दन्तिना  
०८,०१७।०१८अ	आचार्यपुत्रे निहते हस्तिशिक्षाविशारदे  
०८,०१७।०१८च्	अङ्गाः क्रुद्धा महामात्रा नागैर् नकुलम् अभ्ययुः  
०८,०१७।०१९अ	चलत्पताकैः प्रमुखैर् हेमकक्ष्यातनुच्छदैः  
०८,०१७।०१९च्	मिमर्दिशन्तस् त्वरिताः प्रदीप्तैर् इव पर्वतैः  
०८,०१७।०२०अ	मेकलोत्कलकालिङ्गा निषादास् ताम्रलिप्तकाः  
०८,०१७।०२०च्	शरतोमरवर्षाणि विमुञ्चन्तो जिघांसवः  
०८,०१७।०२१अ	तैश् छाद्यमानं नकुलं दिवाकरम् इवाम्बुदैः  
०८,०१७।०२१च्	परि पेतुः सुसंरब्धाः पाण्डुपाञ्चालसोमकाः  
०८,०१७।०२२अ	ततस् तद् अभवद् युद्धं रथिनां हस्तिभिः सह  
०८,०१७।०२२च्	सृजतां शरवर्षाणि तोमरांश् च सहस्रशः  
०८,०१७।०२३अ	नागानां प्रस्फुटुः कुम्भा मर्माणि विविधानि च  
०८,०१७।०२३च्	दन्ताश् चैवातिविद्धानां नाराचैर् भूषणानि च  
०८,०१७।०२४अ	तेषाम् अष्टौ महानागांश् चतुःषष्ट्या सुतेजनैः  
०८,०१७।०२४च्	सहदेवो जघानाशु ते पेतुः सह सादिभिः  
०८,०१७।०२५अ	अञ्जोगतिभिर् आयम्य प्रयत्नाद् धनुर् उत्तमम्  
०८,०१७।०२५च्	नाराचैर् अहनन् नागान् नकुलः कुरनन्दन  
०८,०१७।०२६अ	ततः शैनेयपाञ्चाल्यौ द्रौपदेयाः प्रभद्रकाः  
०८,०१७।०२६च्	शिखण्डी च महानागान् सिषिचुः शरवृष्टिभिः  
०८,०१७।०२७अ	ते पाण्डुयोधाम्बुधरैः शत्रुद्विरदपर्वताः  
०८,०१७।०२७च्	बाणवर्षैर् हताः पेतुर् वज्रवर्षैर् इवाचलाः  
०८,०१७।०२८अ	एवं हत्वा तव गजांस् ते पाण्डुनरकुञ्जराः  
०८,०१७।०२८च्	द्रुतं सेनाम् अवैक्षन्त भिन्नकूलाम् इवापगाम्  
०८,०१७।०२९अ	ते तां सेनाम् अवालोक्य पाण्डुपुत्रस्य सैनिकाः  
०८,०१७।०२९च्	विक्षोभयित्वा च पुनः कर्णम् एवाभिदुद्रुवुः  
०८,०१७।०३०अ	सहदेवं ततः क्रुद्धं दहन्तं तव वाहिनीम्  
०८,०१७।०३०च्	दुःशासनो महाराज भ्राता भ्रातरम् अभ्ययात्  
०८,०१७।०३१अ	तौ समेतौ महायुद्धे दृष्ट्वा तत्र नराधिपाः  
०८,०१७।०३१च्	सिंहनादरवांश् चक्रुर् वासांस्य् आदुधुवुश् च ह  
०८,०१७।०३२अ	ततो भारत क्रुद्धेन तव पुत्रेण धन्विना  
०८,०१७।०३२च्	पाण्डुपुत्रस् त्रिभिर् बाणैर् वक्षस्य् अभिहतो बली  
०८,०१७।०३३अ	सहदेवस् ततो राजन् नाराचेन तवात्मजम्  
०८,०१७।०३३च्	विद्ध्वा विव्याध सप्तत्या सारथिं च त्रिभिस् त्रिभिः  
०८,०१७।०३४अ	दुःशासनस् तदा राजंश् छित्त्वा चापं महाहवे  
०८,०१७।०३४च्	सहदेवं त्रिसप्तत्या बाह्वोर् उरसि चार्दयत्  
०८,०१७।०३५अ	सहदेवस् ततः क्रुद्धः खड्गं गृह्य महाहवे  
०८,०१७।०३५च्	व्याविध्यत युधां श्रेष्ठः श्रीमांस् तव सुतं प्रति  
०८,०१७।०३६अ	समार्गणगणं चापं छित्त्वा तस्य महान् असिः  
०८,०१७।०३६च्	निपपात ततो भूमौ च्युतः सर्प इवाम्बरात्  
०८,०१७।०३७अ	अथान्यद् धनुर् आदाय सहदेवः प्रतापवान्  
०८,०१७।०३७च्	दुःशासनाय चिक्षेप बाणम् अन्तकरं ततः  
०८,०१७।०३८अ	तम् आपतन्तं विशिखं यमदण्डोपमत्विषम्  
०८,०१७।०३८च्	खड्गेन शितधारेण द्विधा चिच्छेद कौरवः  
०८,०१७।०३८द्*०१२७_०१	ततस् तं निशितं खड्गम् आविध्य युधि सत्वरः  
०८,०१७।०३८द्*०१२७_०२	धनुश् चान्यत् समादाय शरं जग्राह वीर्यवान्  
०८,०१७।०३९अ	तम् आपतन्तं सहसा निस्त्रिंशं निशितैः शरैः  
०८,०१७।०३९च्	पातयाम् आस समरे सहदेवो हसन्न् इव  
०८,०१७।०४०अ	ततो बाणांश् चतुःषष्टिं तव पुत्रो महारणे  
०८,०१७।०४०च्	सहदेवरथे तूर्णं पातयाम् आस भारत  
०८,०१७।०४१अ	ताञ् शरान् समरे राजन् वेगेनापततो बहून्  
०८,०१७।०४१च्	एकैकं पञ्चभिर् बाणैः सहदेवो न्यकृन्तत  
०८,०१७।०४२अ	स निवार्य महाबाणांस् तव पुत्रेण प्रेषितान्  
०८,०१७।०४२च्	अथास्मै सुबहून् बाणान् माद्रीपुत्रः समाचिनोत्  
०८,०१७।०४२च्*०१२८_०१	**** **** प्रेषयाम् आस संयुगे  
०८,०१७।०४२च्*०१२८_०२	तान् बाणांस् तव पुत्रो ऽपि छित्त्वैकैकं त्रिभिः शरैः  
०८,०१७।०४२च्*०१२८_०३	ननाद सुमहानादं दारयाणो वसुन्धराम्  
०८,०१७।०४२च्*०१२८_०४	ततो दुःशासनो राजन् विद्ध्वा पाण्डुसुतं रणे  
०८,०१७।०४२च्*०१२८_०५	सारथिं नवभिर् बाणैर्  
०८,०१७।०४३अ	ततः क्रुद्धो महाराज सहदेवः प्रतापवान्  
०८,०१७।०४३च्	समाधत्त शरं घोरं मृत्युकालान्तकोपमम्  
०८,०१७।०४३ए	विकृष्य बलवच् चापं तव पुत्राय सो ऽसृजत्  
०८,०१७।०४४अ	स तं निर्भिद्य वेगेन भित्त्वा च कवचं महत्  
०८,०१७।०४४च्	प्राविशद् धरणीं राजन् वल्मीकम् इव पन्नगः  
०८,०१७।०४४ए	ततः स मुमुहे राजंस् तव पुत्रो महारथः  
०८,०१७।०४५अ	मूढं चैनं समालक्ष्य सारथिस् त्वरितो रथम्  
०८,०१७।०४५च्	अपोवाह भृशं त्रस्तो वध्यमानं शितैः शरैः  
०८,०१७।०४५द्*०१२९_०१	नादस् तु सुमहान् आसीन् नादयन् वै वसुन्धराम्  
०८,०१७।०४६अ	पराजित्य रणे तं तु पाण्डवः पाण्डुपूर्वज  
०८,०१७।०४६च्	दुर्योधनबलं हृष्टः प्रामथद् वै समन्ततः  
०८,०१७।०४७अ	पिपीलिकापुटं राजन् यथामृद्नान् नरो रुषा  
०८,०१७।०४७च्	तथा सा कौरवी सेना मृदिता तेन भारत  
०८,०१७।०४८अ	नकुलं रभसं युद्धे दारयन्तं वरूथिनीम्  
०८,०१७।०४८च्	कर्णो वैकर्तनो राजन् वारयाम् आस वै तदा  
०८,०१७।०४९अ	नकुलश् च तदा कर्णं प्रहसन्न् इदम् अब्रवीत्  
०८,०१७।०४९च्	चिरस्य बत दृष्टो ऽहं दैवतैः सौम्यचक्षुषा  
०८,०१७।०५०अ	यस्य मे त्वं रणे पाप चक्षुर्विषयम् आगतः  
०८,०१७।०५०च्	त्वं हि मूलम् अनर्थानां वैरस्य कलहस्य च  
०८,०१७।०५१अ	त्वद्दोषात् कुरवः क्षीणाः समासाद्य परस्परम्  
०८,०१७।०५१च्	त्वाम् अद्य समरे हत्वा कृतकृत्यो ऽस्मि विज्वरः  
०८,०१७।०५२अ	एवम् उक्तः प्रत्युवाच नकुलं सूतनन्दनः  
०८,०१७।०५२च्	सदृशं राजपुत्रस्य धन्विनश् च विशेषतः  
०८,०१७।०५३अ	प्रहरस्व रणे बाल पश्यामस् तव पौरुषम्  
०८,०१७।०५३च्	कर्म कृत्वा रणे शूर ततः कत्थितुम् अर्हसि  
०८,०१७।०५४अ	अनुक्त्वा समरे तात शूरा युध्यन्ति शक्तितः  
०८,०१७।०५४च्	स युध्यस्व मया शक्त्या विनेष्ये दर्पम् अद्य ते  
०८,०१७।०५५अ	इत्य् उक्त्वा प्राहरत् तूर्णं पाण्डुपुत्राय सूतजः  
०८,०१७।०५५च्	विव्याध चैनं समरे त्रिसप्तत्या शिलीमुखैः  
०८,०१७।०५६अ	नकुलस् तु ततो विद्धः सूतपुत्रेण भारत  
०८,०१७।०५६च्	अशीत्याशीविषप्रख्यैः सूतपुत्रम् अविध्यत  
०८,०१७।०५७अ	तस्य कर्णो धनुश् छित्त्वा स्वर्णपुङ्खैः शिलाशितैः  
०८,०१७।०५७च्	त्रिंशता परमेष्वासः शरैः पाण्डवम् आर्दयत्  
०८,०१७।०५८अ	ते तस्य कवचं भित्त्वा पपुः शोणितम् आहवे  
०८,०१७।०५८च्	आशीविषा यथा नागा भित्त्वा गां सलिलं पपुः  
०८,०१७।०५९अ	अथान्यद् धनुर् आदाय हेमपृष्ठं दुरासदम्  
०८,०१७।०५९च्	कर्णं विव्याध विंशत्या सारथिं च त्रिभिः शरैः  
०८,०१७।०६०अ	ततः क्रुद्धो महाराज नकुलः परवीरहा  
०८,०१७।०६०च्	क्षुरप्रेण सुतीक्ष्णेन कर्णस्य धनुर् अच्छिनत्  
०८,०१७।०६१अ	अथैनं छिन्नधन्वानं सायकानां शतैस् त्रिभिः  
०८,०१७।०६१च्	आजघ्ने प्रहसन् वीरः सर्वलोकमहारथम्  
०८,०१७।०६२अ	कर्णम् अभ्यर्दितं दृष्ट्वा पाण्डुपुत्रेण मारिष  
०८,०१७।०६२च्	विस्मयं परमं जग्मू रथिनः सह दैवतैः  
०८,०१७।०६३अ	अथान्यद् धनुर् आदाय कर्णो वैकर्तनस् तदा  
०८,०१७।०६३च्	नकुलं पञ्चभिर् बाणैर् जत्रुदेशे समार्दयत्  
०८,०१७।०६४अ	उरःस्थैर् अथ तैर् बाणैर् माद्रीपुत्रो व्यरोचत  
०८,०१७।०६४च्	स्वरश्मिभिर् इवादित्यो भुवने विसृजन् प्रभाम्  
०८,०१७।०६५अ	नकुलस् तु ततः कर्णं विद्ध्वा सप्तभिर् आयसैः  
०८,०१७।०६५च्	अथास्य धनुषः कोटिं पुनश् चिच्छेद मारिष  
०८,०१७।०६६अ	सो ऽन्यत् कार्मुकम् आदाय समरे वेगवत्तरम्  
०८,०१७।०६६च्	नकुलस्य ततो बाणैः सर्वतो ऽवारयद् दिशः  
०८,०१७।०६७अ	सञ्छाद्यमानः सहसा कर्णचापच्युतैः शरैः  
०८,०१७।०६७च्	चिच्छेद स शरांस् तूर्णं शरैर् एव महारथः  
०८,०१७।०६८अ	ततो बाणमयं जालं विततं व्योम्न्य् अदृश्यत  
०८,०१७।०६८च्	खद्योतानां गणैर् एव सम्पतद्भिर् यथा नभः  
०८,०१७।०६९अ	तैर् विमुक्तैः शरशतैश् छादितं गगनं तदा  
०८,०१७।०६९च्	शलभानां यथा व्रातैस् तद्वद् आसीत् समाकुलम्  
०८,०१७।०७०अ	ते शरा हेमविकृताः सम्पतन्तो मुहुर् मुहुः  
०८,०१७।०७०च्	श्रेणीकृता अभासन्त हंसाः श्रेणीगता इव  
०८,०१७।०७१अ	बाणजालावृते व्योम्नि छादिते च दिवाकरे  
०८,०१७।०७१च्	समसर्पत् ततो भूतं किं चिद् एव विशां पते  
०८,०१७।०७२अ	निरुद्धे तत्र मार्गे तु शरसङ्घैः समन्ततः  
०८,०१७।०७२च्	व्यरोचतां महाभागौ बालसूर्याव् इवोदितौ  
०८,०१७।०७३अ	कर्णचापच्युतैर् बाणैर् वध्यमानास् तु सोमकाः  
०८,०१७।०७३च्	अवालीयन्त राजेन्द्र वेदनार्ताः शरार्दिताः  
०८,०१७।०७४अ	नकुलस्य तथा बाणैर् वध्यमाना चमूस् तव  
०८,०१७।०७४च्	व्यशीर्यत दिशो राजन् वातनुन्ना इवाम्बुदाः  
०८,०१७।०७५अ	ते सेने वध्यमाने तु ताभ्यां दिव्यैर् महाशरैः  
०८,०१७।०७५च्	शरपातम् अपक्रम्य ततः प्रेक्षकवत् स्थिते  
०८,०१७।०७६अ	प्रोत्सारिते जने तस्मिन् कर्णपाण्डवयोः शरैः  
०८,०१७।०७६च्	विव्याधाते महात्मानाव् अन्योन्यं शरवृष्टिभिः  
०८,०१७।०७७अ	निदर्शयन्तौ त्व् अस्त्राणि दिव्यानि रणमूर्धनि  
०८,०१७।०७७च्	छादयन्तौ च सहसा परस्परवधैषिणौ  
०८,०१७।०७८अ	नकुलेन शरा मुक्ताः कङ्कबर्हिणवाससः  
०८,०१७।०७८च्	ते तु कर्णम् अवच्छाद्य व्यतिष्ठन्त यथा परे  
०८,०१७।०७८द्*०१३०_०१	तथैव सूतपुत्रेण प्रेषिताः परमाहवे  
०८,०१७।०७८द्*०१३०_०२	पाण्डुपुत्रम् अवच्छाद्य व्यतिष्ठन्ताम्बरे शराः  
०८,०१७।०७९अ	शरवेश्मप्रविष्टौ तौ ददृशाते न कैश् चन  
०८,०१७।०७९च्	चन्द्रसूर्यौ यथा राजंश् छाद्यमानौ जलागमे  
०८,०१७।०८०अ	ततः क्रुद्धो रणे कर्णः कृत्वा घोरतरं वपुः  
०८,०१७।०८०च्	पाण्डवं छादयाम् आस समन्ताच् छरवृष्टिभिः  
०८,०१७।०८१अ	स च्छाद्यमानः समरे सूतपुत्रेण पाण्डवः  
०८,०१७।०८१च्	न चकार व्यथां राजन् भास्करो जलदैर् यथा  
०८,०१७।०८२अ	ततः प्रहस्याधिरथिः शरजालानि मारिष  
०८,०१७।०८२च्	प्रेषयाम् आस समरे शतशो ऽथ सहस्रशः  
०८,०१७।०८३अ	एकच्छायम् अभूत् सर्वं तस्य बाणैर् महात्मनः  
०८,०१७।०८३च्	अभ्रच्छायेव सञ्जज्ञे सम्पतद्भिः शरोत्तमैः  
०८,०१७।०८४अ	ततः कर्णो महाराज धनुश् छित्त्वा महात्मनः  
०८,०१७।०८४च्	सारथिं पातयाम् आस रथनीडाद् धसन्न् इव  
०८,०१७।०८५अ	तथाश्वांश् चतुरश् चास्य चतुर्भिर् निशितैः शरैः  
०८,०१७।०८५च्	यमस्य सदनं तूर्णं प्रेषयाम् आस भारत  
०८,०१७।०८६अ	अथास्य तं रथं तूर्णं तिलशो व्यधमच् छरैः  
०८,०१७।०८६च्	पताकां चक्ररक्षौ च ध्वजं खड्गं च मारिष  
०८,०१७।०८६ए	शतचन्द्रं ततश् चर्म सर्वोपकरणानि च  
०८,०१७।०८६ड़्*०१३१_०१	सुवर्णविकृतं तच् च धनुः सशरम् आहवे  
०८,०१७।०८७अ	हताश्वो विरथश् चैव विवर्मा च विशां पते  
०८,०१७।०८७च्	अवतीर्य रथात् तूर्णं परिघं गृह्य विष्ठितः  
०८,०१७।०८८अ	तम् उद्यतं महाघोरं परिघं तस्य सूतजः  
०८,०१७।०८८च्	व्यहनत् सायकै राजञ् शतशो ऽथ सहस्रशः  
०८,०१७।०८९अ	व्यायुधं चैनम् आलक्ष्य शरैः सन्नतपर्वभिः  
०८,०१७।०८९च्	आर्दयद् बहुशः कर्णो न चैनं समपीडयत्  
०८,०१७।०९०अ	स वध्यमानः समरे कृतास्त्रेण बलीयसा  
०८,०१७।०९०च्	प्राद्रवत् सहसा राजन् नकुलो व्याकुलेन्द्रियः  
०८,०१७।०९१अ	तम् अभिद्रुत्य राधेयः प्रहसन् वै पुनः पुनः  
०८,०१७।०९१च्	सज्यम् अस्य धनुः कण्ठे सो ऽवासृजत भारत  
०८,०१७।०९२अ	ततः स शुशुभे राजन् कण्ठासक्तमहाधनुः  
०८,०१७।०९२च्	परिवेषम् अनुप्राप्तो यथा स्याद् व्योम्नि चन्द्रमाः  
०८,०१७।०९२ए	यथैव च सितो मेघः शक्रचापेन शोभितः  
०८,०१७।०९२ड़्*०१३२_०१	अशोभत महाराज पाण्डुपुत्रस् तथा रणे  
०८,०१७।०९३अ	तम् अब्रवीत् तदा कर्णो व्यर्थं व्याहृतवान् असि  
०८,०१७।०९३च्	वदेदानीं पुनर् हृष्टो वध्यं मां त्वं पुनः पुनः  
०८,०१७।०९४अ	मा योत्सीर् गुरुभिः सार्धं बलवद्भिश् च पाण्डव  
०८,०१७।०९४च्	सदृशैस् तात युध्यस्व व्रीडां मा कुरु पाण्डव  
०८,०१७।०९४ए	गृहं वा गच्छ माद्रेय यत्र वा कृष्णफल्गुनौ  
०८,०१७।०९५अ	एवम् उक्त्वा महाराज व्यसर्जयत तं ततः  
०८,०१७।०९५च्	वधप्राप्तं तु तं राजन् नावधीत् सूतनन्दनः  
०८,०१७।०९५ए	स्मृत्वा कुन्त्या वचो राजंस् तत एनं व्यसर्जयत्  
०८,०१७।०९६अ	विसृष्टः पाण्डवो राजन् सूतपुत्रेण धन्विना  
०८,०१७।०९६च्	व्रीडन्न् इव जगामाथ युधिष्ठिररथं प्रति  
०८,०१७।०९७अ	आरुरोह रथं चापि सूतपुत्रप्रतापितः  
०८,०१७।०९७च्	निःश्वसन् दुःखसन्तप्तः कुम्भे क्षिप्त इवोरगः  
०८,०१७।०९८अ	तं विसृज्य रणे कर्णः पाञ्चालांस् त्वरितो ययौ  
०८,०१७।०९८च्	रथेनातिपताकेन चन्द्रवर्णहयेन च  
०८,०१७।०९९अ	तत्राक्रन्दो महान् आसीत् पाण्डवानां विशां पते  
०८,०१७।०९९च्	दृष्ट्वा सेनापतिं यान्तं पाञ्चालानां रथव्रजान्  
०८,०१७।१००अ	तत्राकरोन् महाराज कदनं सूतनन्दनः  
०८,०१७।१००च्	मध्यं गते दिनकरे चक्रवत् प्रचरन् प्रभुः  
०८,०१७।१०१अ	भग्नचक्रै रथैः के चिच् छिन्नध्वजपताकिभिः  
०८,०१७।१०१च्	ससूतैर् हतसूतैश् च भग्नाक्षैश् चैव मारिष  
०८,०१७।१०१ए	ह्रियमाणान् अपश्याम पाञ्चालानां रथव्रजान्  
०८,०१७।१०२अ	तत्र तत्र च सम्भ्रान्ता विचेरुर् मत्तकुञ्जराः  
०८,०१७।१०२च्	दवाग्निना परीताङ्गा यथैव स्युर् महावने  
०८,०१७।१०३अ	भिन्नकुम्भा विरुधिराश् छिन्नहस्ताश् च वारणाः  
०८,०१७।१०३च्	भिन्नगात्रवराश् चैव च्छिन्नवालाश् च मारिष  
०८,०१७।१०३ए	छिन्नाभ्राणीव सम्पेतुर् वध्यमाना महात्मना  
०८,०१७।१०४अ	अपरे त्रासिता नागा नाराचशततोमरैः  
०८,०१७।१०४च्	तम् एवाभिमुखा यान्ति शलभा इव पावकम्  
०८,०१७।१०५अ	अपरे निष्टनन्तः स्म व्यदृश्यन्त महाद्विपाः  
०८,०१७।१०५च्	क्षरन्तः शोणितं गात्रैर् नगा इव जलप्लवम्  
०८,०१७।१०६अ	उरश्छदैर् विमुक्ताश् च वालबन्धैश् च वाजिनः  
०८,०१७।१०६च्	राजतैश् च तथा कांस्यैः सौवर्णैश् चैव भूषणैः  
०८,०१७।१०७अ	हीना आस्तरणैश् चैव खलीनैश् च विवर्जिताः  
०८,०१७।१०७च्	चामरैश् च कुथाभिश् च तूणीरैः पतितैर् अपि  
०८,०१७।१०८अ	निहतैः सादिभिश् चैव शूरैर् आहवशोभिभिः  
०८,०१७।१०८ब्*०१३३_०१	वातायमानान् सहसा प्रपश्याम हयोत्तमान्  
०८,०१७।१०८च्	अपश्याम रणे तत्र भ्राम्यमाणान् हयोत्तमान्  
०८,०१७।१०९अ	प्रासैः खड्गैश् च संस्यूतान् ऋष्टिभिश् च नराधिप  
०८,०१७।१०९च्	हययोधान् अपश्याम कञ्चुकोष्णीषधारिणः  
०८,०१७।१०९द्*०१३४_०१	निहतान् वध्यमानांश् च वेपमानांश् च भारत  
०८,०१७।१०९द्*०१३५_०१	नानाङ्गावयवैर् हीनांस् तत्र तत्रैव भारत  
०८,०१७।१०९द्*०१३६_०१	विहयान् सहयांश् चापि वेष्टमानांस् ततस् ततः  
०८,०१७।११०अ	रथान् हेमपरिष्कारान् सुयुक्ताञ् जवनैर् हयैः  
०८,०१७।११०च्	भ्रममाणान् अपश्याम हतेषु रथिषु द्रुतम्  
०८,०१७।१११अ	भग्नाक्षकूबरान् कांश् चिच् छिन्नचक्रांश् च मारिष  
०८,०१७।१११च्	विपताकाध्वजांश् चान्याञ् छिन्नेषायुगबन्धुरान्  
०८,०१७।११२अ	विहीनान् रथिनस् तत्र धावमानान् समन्ततः  
०८,०१७।११२ब्*०१३७_०१	रथांस् तु तत्र विच्छिन्नांस् तिलशः कर्णविक्रमैः  
०८,०१७।११२च्	सूर्यपुत्रशरैस् त्रस्तान् अपश्याम विशां पते  
०८,०१७।११३अ	विशस्त्रांश् च तथैवान्यान् सशस्त्रांश् च बहून् हतान्  
०८,०१७।११३च्	तावकाञ् जालसञ्छन्नान् उरोघण्टाविभूषितान्  
०८,०१७।११४अ	नानावर्णविचित्राभिः पताकाभिर् अलङ्कृतान्  
०८,०१७।११४च्	पदातीन् अन्वपश्याम धावमानान् समन्ततः  
०८,०१७।११५अ	शिरांसि बाहून् ऊरूंश् च छिन्नान् अन्यांस् तथा युधि  
०८,०१७।११५ब्*०१३८_०१	छिन्नाञ् शरैस् तथा बाहून् ऊरूश् चापाञ् जनाधिप  
०८,०१७।११५ब्*०१३९_०१	शिरोभिर् बाहुभिश् छिन्नैश् चित्रैर् ऊरुभिर् एव च  
०८,०१७।११५च्	कर्णचापच्युतैर् बाणैर् अपश्याम विनाकृतान्  
०८,०१७।११६अ	महान् व्यतिकरो रौद्रो योधानाम् अन्वदृश्यत  
०८,०१७।११६च्	कर्णसायकनुन्नानां हतानां निशितैः शरैः  
०८,०१७।११७अ	ते वध्यमानाः समरे सूतपुत्रेण सृञ्जयाः  
०८,०१७।११७च्	तम् एवाभिमुखा यान्ति पतङ्गा इव पावकम्  
०८,०१७।११८अ	तं दहन्तम् अनीकानि तत्र तत्र महारथम्  
०८,०१७।११८च्	क्षत्रिया वर्जयाम् आसुर् युगान्ताग्निम् इवोल्बणम्  
०८,०१७।११९अ	हतशेषास् तु ये वीराः पाञ्चालानां महारथाः  
०८,०१७।११९च्	तान् प्रभग्नान् द्रुतान् कर्णः पृष्ठतो विकिरञ् शरैः  
०८,०१७।११९ए	अभ्यधावत तेजस्वी विशीर्णकवचध्वजान्  
०८,०१७।१२०अ	तापयाम् आस तान् बाणैः सूतपुत्रो महारथः  
०८,०१७।१२०च्	मध्यन्दिनम् अनुप्राप्तो भूतानीव तमोनुदः  
०८,०१८।००१	सञ्जय उवाच  
०८,०१८।००१अ	युयुत्सुं तव पुत्रं तु प्राद्रवन्तं महद् बलम्  
०८,०१८।००१च्	उलूको ऽभ्यपतत् तूर्णं तिष्ठ तिष्ठेति चाब्रवीत्  
०८,०१८।००२अ	युयुत्सुस् तु ततो राजञ् शितधारेण पत्रिणा  
०८,०१८।००२च्	उलूकं ताडयाम् आस वज्रेणेन्द्र इवाचलम्  
०८,०१८।००३अ	उलूकस् तु ततः क्रुद्धस् तव पुत्रस्य संयुगे  
०८,०१८।००३च्	क्षुरप्रेण धनुश् छित्त्वा ताडयाम् आस कर्णिना  
०८,०१८।००४अ	तद् अपास्य धनुश् छिन्नं युयुत्सुर् वेगवत्तरम्  
०८,०१८।००४च्	अन्यद् आदत्त सुमहच् चापं संरक्तलोचनः  
०८,०१८।००५अ	शाकुनिं च ततः षष्ट्या विव्याध भरतर्षभ  
०८,०१८।००५च्	सारथिं त्रिभिर् आनर्छत् तं च भूयो व्यविध्यत  
०८,०१८।००६अ	उलूकस् तं तु विंशत्या विद्ध्वा हेमविभूषितैः  
०८,०१८।००६च्	अथास्य समरे क्रुद्धो ध्वजं चिच्छेद काञ्चनम्  
०८,०१८।००७अ	स च्छिन्नयष्टिः सुमहाञ् शीर्यमाणो महाध्वजः  
०८,०१८।००७च्	पपात प्रमुखे राजन् युयुत्सोः काञ्चनोज्ज्वलः  
०८,०१८।००८अ	ध्वजम् उन्मथितं दृष्ट्वा युयुत्सुः क्रोधमूर्छितः  
०८,०१८।००८च्	उलूकं पञ्चभिर् बाणैर् आजघान स्तनान्तरे  
०८,०१८।००९अ	उलूकस् तस्य भल्लेन तैलधौतेन मारिष  
०८,०१८।००९च्	शिरश् चिच्छेद सहसा यन्तुर् भरतसत्तम  
०८,०१८।००९द्*०१४०_०१	तच् छिन्नम् अपतद् भूमौ युयुत्सोः सारथेस् तदा  
०८,०१८।००९द्*०१४०_०२	तारारूपं यथा चित्रं निपपात महीतले  
०८,०१८।००९द्*०१४१_०१	यन्तुश् चिच्छेद समरे शिरः क्रोधसमन्वितः  
०८,०१८।०१०अ	जघान चतुरो ऽश्वांश् च तं च विव्याध पञ्चभिः  
०८,०१८।०१०च्	सो ऽतिविद्धो बलवता प्रत्यपायाद् रथान्तरम्  
०८,०१८।०११अ	तं निर्जित्य रणे राजन्न् उलूकस् त्वरितो ययौ  
०८,०१८।०११च्	पाञ्चालान् सृञ्जयांश् चैव विनिघ्नन् निशितैः शरैः  
०८,०१८।०१२अ	शतानीकं महाराज श्रुतकर्मा सुतस् तव  
०८,०१८।०१२च्	व्यश्वसूतरथं चक्रे निमेषार्धाद् असम्भ्रमम्  
०८,०१८।०१३अ	हताश्वे तु रथे तिष्ठञ् शतानीको महाबलः  
०८,०१८।०१३च्	गदां चिक्षेप सङ्क्रुद्धस् तव पुत्रस्य मारिष  
०८,०१८।०१४अ	सा कृत्वा स्यन्दनं भस्म हयांश् चैव ससारथीन्  
०८,०१८।०१४च्	पपात धरणीं तूर्णं दारयन्तीव भारत  
०८,०१८।०१५अ	ताव् उभौ विरथौ वीरौ कुरूणां कीर्तिवर्धनौ  
०८,०१८।०१५च्	अपाक्रमेतां युद्धार्तौ प्रेक्षमाणौ परस्परम्  
०८,०१८।०१६अ	पुत्रस् तु तव सम्भ्रान्तो विवित्सो रथम् आविशत्  
०८,०१८।०१६च्	शतानीको ऽपि त्वरितः प्रतिविन्ध्यरथं गतः  
०८,०१८।०१७अ	सुतसोमस् तु शकुनिं विव्याध निशितैः शरैः  
०८,०१८।०१७च्	नाकम्पयत संरब्धो वार्योघ इव पर्वतम्  
०८,०१८।०१८अ	सुतसोमस् तु तं दृष्ट्वा पितुर् अत्यन्तवैरिणम्  
०८,०१८।०१८च्	शरैर् अनेकसाहस्रैश् छादयाम् आस भारत  
०८,०१८।०१९अ	ताञ् शराञ् शकुनिस् तूर्णं चिच्छेदान्यैः पतत्रिभिः  
०८,०१८।०१९च्	लघ्वस्त्रश् चित्रयोधी च जितकाशी च संयुगे  
०८,०१८।०२०अ	निवार्य समरे चापि शरांस् तान् निशितैः शरैः  
०८,०१८।०२०च्	आजघान सुसङ्क्रुद्धः सुतसोमं त्रिभिः शरैः  
०८,०१८।०२१अ	तस्याश्वान् केतनं सूतं तिलशो व्यधमच् छरैः  
०८,०१८।०२१च्	स्यालस् तव महावीर्यस् ततस् ते चुक्रुशुर् जनाः  
०८,०१८।०२२अ	हताश्वो विरथश् चैव छिन्नधन्वा च मारिष  
०८,०१८।०२२च्	धन्वी धनुर्वरं गृह्य रथाद् भूमाव् अतिष्ठत  
०८,०१८।०२२ए	व्यसृजत् सायकांश् चैव स्वर्णपुङ्खाञ् शिलाशितान्  
०८,०१८।०२३अ	छादयाम् आसुर् अथ ते तव स्यालस्य तं रथम्  
०८,०१८।०२३च्	पतङ्गानाम् इव व्राताः शरव्राता महारथम्  
०८,०१८।०२४अ	रथोपस्थान् समीक्ष्यापि विव्यथे नैव सौबलः  
०८,०१८।०२४च्	प्रमृद्नंश् च शरांस् तांस् ताञ् शरव्रातैर् महायशाः  
०८,०१८।०२५अ	तत्रातुष्यन्त योधाश् च सिद्धाश् चापि दिवि स्थिताः  
०८,०१८।०२५च्	सुतसोमस्य तत् कर्म दृष्ट्वाश्रद्धेयम् अद्भुतम्  
०८,०१८।०२५ए	रथस्थं नृपतिं तं तु पदातिः सन्न् अयोधयत्  
०८,०१८।०२६अ	तस्य तीक्ष्णैर् महावेगैर् भल्लैः सन्नतपर्वभिः  
०८,०१८।०२६च्	व्यहनत् कार्मुकं राजा तूणीरं चैव सर्वशः  
०८,०१८।०२७अ	स च्छिन्नधन्वा समरे खड्गम् उद्यम्य नानदन्  
०८,०१८।०२७च्	वैडूर्योत्पलवर्णाभं हस्तिदन्तमयत्सरुम्  
०८,०१८।०२८अ	भ्राम्यमाणं ततस् तं तु विमलाम्ब्बरवर्चसम्  
०८,०१८।०२८च्	कालोपमं ततो मेने सुतसोमस्य धीमतः  
०८,०१८।०२९अ	सो ऽचरत् सहसा खड्गी मण्डलानि सहस्रशः  
०८,०१८।०२९च्	चतुर्विंशन् महाराज शिक्षाबलसमन्वितः  
०८,०१८।०२९द्*०१४२_०१	भ्रान्तम् उद्भ्रान्तम् आविद्धम् आप्लुतं विप्लुतं सृतम्  
०८,०१८।०२९द्*०१४२_०२	सम्पातं समुदीर्यं च दर्शयाम् आस संयुगे  
०८,०१८।०३०अ	सौबलस् तु ततस् तस्य शरांश् चिक्षेप वीर्यवान्  
०८,०१८।०३०च्	तान् आपतत एवाशु चिच्छेद परमासिना  
०८,०१८।०३१अ	ततः क्रुद्धो महाराज सौबलः परवीरहा  
०८,०१८।०३१च्	प्राहिणोत् सुतसोमस्य शरान् आशीविषोपमान्  
०८,०१८।०३२अ	चिच्छेद तांश् च खड्गेन शिक्षया च बलेन च  
०८,०१८।०३२च्	दर्शयंल् लाघवं युद्धे तार्क्ष्यवीर्यसमद्युतिः  
०८,०१८।०३३अ	तस्य सञ्चरतो राजन् मण्डलावर्तने तदा  
०८,०१८।०३३च्	क्षुरप्रेण सुतीक्ष्णेन खड्गं चिच्छेद सुप्रभम्  
०८,०१८।०३४अ	स च्छिन्नः सहसा भूमौ निपपात महान् असिः  
०८,०१८।०३४च्	अवशस्य स्थितं हस्ते तं खड्गं सत्सरुं तदा  
०८,०१८।०३५अ	छिन्नम् आज्ञाय निस्त्रिंशम् अवप्लुत्य पदानि षट्  
०८,०१८।०३५ब्*०१४३_०१	सो ऽन्यत् कार्मुकम् आदाय सुदृढं वेगवत्तरम्  
०८,०१८।०३५च्	प्राविध्यत ततः शेषं सुतसोमो महारथः  
०८,०१८।०३६अ	स च्छित्त्वा सगुणं चापं रणे तस्य महात्मनः  
०८,०१८।०३६च्	पपात धरणीं तूर्णं स्वर्णवज्रविभूषितः  
०८,०१८।०३६ए	सुतसोमस् ततो ऽगच्छच् छ्रुतकीर्तेर् महारथम्  
०८,०१८।०३७अ	सौबलो ऽपि धनुर् गृह्य घोरम् अन्यत् सुदुःसहम्  
०८,०१८।०३७च्	अभ्ययात् पाण्डवानीकं निघ्नञ् शत्रुगणान् बहून्  
०८,०१८।०३८अ	तत्र नादो महान् आसीत् पाण्डवानां विशां पते  
०८,०१८।०३८च्	सौबलं समरे दृष्ट्वा विचरन्तम् अभीतवत्  
०८,०१८।०३९अ	तान्य् अनीकानि दृप्तानि शस्त्रवन्ति महान्ति च  
०८,०१८।०३९च्	द्राव्यमाणान्य् अदृश्यन्त सौबलेन महात्मना  
०८,०१८।०४०अ	यथा दैत्यचमूं राजन् देवराजो ममर्द ह  
०८,०१८।०४०च्	तथैव पाण्डवीं सेनां सौबलेयो व्यनाशयत्  
०८,०१८।०४१अ	धृष्टद्युम्नं कृपो राजन् वारयाम् आस संयुगे  
०८,०१८।०४१च्	यथा दृप्तं वने नागं शरभो वारयेद् युधि  
०८,०१८।०४२अ	निरुद्धः पार्षतस् तेन गौतमेन बलीयसा  
०८,०१८।०४२च्	पदात् पदं विचलितुं नाशक्नोत् तत्र भारत  
०८,०१८।०४३अ	गौतमस्य वपुर् दृष्ट्वा धृष्टद्युम्नरथं प्रति  
०८,०१८।०४३च्	वित्रेसुः सर्वभूतानि क्षयं प्राप्तं च मेनिरे  
०८,०१८।०४४अ	तत्रावोचन् विमनसो रथिनः सादिनस् तथा  
०८,०१८।०४४च्	द्रोणस्य निधने नूनं सङ्क्रुद्धो द्विपदां वरः  
०८,०१८।०४५अ	शारद्वतो महातेजा दिव्यास्त्रविद् उदारधीः  
०८,०१८।०४५च्	अपि स्वस्ति भवेद् अद्य धृष्टद्युम्नस्य गौतमात्  
०८,०१८।०४६अ	अपीयं वाहिनी कृत्स्ना मुच्येत महतो भयात्  
०८,०१८।०४६च्	अप्य् अयं ब्राह्मणः सर्वान् न नो हन्यात् समागतान्  
०८,०१८।०४७अ	यादृशं दृश्यते रूपम् अन्तकप्रतिमं भृशम्  
०८,०१८।०४७च्	गमिष्यत्य् अद्य पदवीं भारद्वाजस्य संयुगे  
०८,०१८।०४८अ	आचार्यः क्षिप्रहस्तश् च विजयी च सदा युधि  
०८,०१८।०४८च्	अस्त्रवान् वीर्यसम्पन्नः क्रोधेन च समन्वितः  
०८,०१८।०४९अ	पार्षतश् च भृशं युद्धे विमुखो ऽद्यापि लक्ष्यते  
०८,०१८।०४९च्	इत्य् एवं विविधा वाचस् तावकानां परैः सह  
०८,०१८।०४९द्*०१४४_०१	व्यश्रूयन्त महाराज तयोस् तत्र समागमे  
०८,०१८।०४९द्*०१४५_०१	विचेरुस् तत्र समरे गौतमाद् भयशंसकाः  
०८,०१८।०५०अ	विनिःश्वस्य ततः क्रुद्धः कृपः शारद्वतो नृप  
०८,०१८।०५०च्	पार्षतं छादयाम् आस निश्चेष्टं सर्वमर्मसु  
०८,०१८।०५१अ	स वध्यमानः समरे गौतमेन महात्मना  
०८,०१८।०५१च्	कर्तव्यं न प्रजानाति मोहितः परमाहवे  
०८,०१८।०५२अ	तम् अब्रवीत् ततो यन्ता कच्चित् क्षेमं नु पार्षत  
०८,०१८।०५२च्	ईदृशं व्यसनं युद्धे न ते दृष्टं कदा चन  
०८,०१८।०५३अ	दैवयोगात् तु ते बाणा नातरन् मर्मभेदिनः  
०८,०१८।०५३च्	प्रेषिता द्विजमुख्येन मर्माण्य् उद्दिश्य सर्वशः  
०८,०१८।०५४अ	व्यावर्तये तत्र रथं नदीवेगम् इवार्णवात्  
०८,०१८।०५४च्	अवध्यं ब्राह्मणं मन्ये येन ते विक्रमो हतः  
०८,०१८।०५५अ	धृष्टद्युम्नस् ततो राजञ् शनकैर् अब्रवीद् वचः  
०८,०१८।०५५च्	मुह्यते मे मनस् तात गात्रे स्वेदश् च जायते  
०८,०१८।०५६अ	वेपथुं च शरीरे मे रोमहर्षं च पश्य वै  
०८,०१८।०५६च्	वर्जयन् ब्राह्मणं युद्धे शनैर् याहि यतो ऽच्युतः  
०८,०१८।०५७अ	अर्जुनं भीमसेनं वा समरे प्राप्य सारथे  
०८,०१८।०५७च्	क्षेमम् अद्य भवेद् यन्तर् इति मे नैष्ठिकी मतिः  
०८,०१८।०५८अ	ततः प्रायान् महाराज सारथिस् त्वरयन् हयान्  
०८,०१८।०५८च्	यतो भीमो महेष्वासो युयुधे तव सैनिकैः  
०८,०१८।०५९अ	प्रद्रुतं तु रथं दृष्ट्वा धृष्टद्युम्नस्य मारिष  
०८,०१८।०५९च्	किरञ् शरशतान्य् एव गौतमो ऽनुययौ तदा  
०८,०१८।०६०अ	शङ्खं च पूरयाम् आस मुहुर् मुहुर् अरिन्दमः  
०८,०१८।०६०च्	पार्षतं प्राद्रवद् यन्तं महेन्द्र इव शम्बरम्  
०८,०१८।०६१अ	शिखण्डिनं तु समरे भीष्ममृत्युं दुरासदम्  
०८,०१८।०६१च्	हार्दिक्यो वारयाम् आस स्मयन्न् इव मुहुर् मुहुः  
०८,०१८।०६२अ	शिखण्डी च समासाद्य हृदिकानां महारथम्  
०८,०१८।०६२च्	पञ्चभिर् निशितैर् भल्लैर् जत्रुदेशे समार्दयत्  
०८,०१८।०६३अ	कृतवर्मा तु सङ्क्रुद्धो भित्त्वा षष्टिभिर् आशुगैः  
०८,०१८।०६३च्	धनुर् एकेन चिच्छेद हसन् राजन् महारथः  
०८,०१८।०६४अ	अथान्यद् धनुर् आदाय द्रुपदस्यात्मजो बली  
०८,०१८।०६४च्	तिष्ठ तिष्ठेति सङ्क्रुद्धो हार्दिक्यं प्रत्यभाषत  
०८,०१८।०६५अ	ततो ऽस्य नवतिं बाणान् रुक्मपुङ्खान् सुतेजनान्  
०८,०१८।०६५च्	प्रेषयाम् आस राजेन्द्र ते ऽस्याभ्रश्यन्त वर्मणः  
०८,०१८।०६६अ	वितथांस् तान् समालक्ष्य पतितांश् च महीतले  
०८,०१८।०६६च्	क्षुरप्रेण सुतीक्ष्णेन कार्मुकं चिच्छिदे बली  
०८,०१८।०६७अ	अथैनं छिन्नधन्वानं भग्नशृङ्गम् इवर्षभम्  
०८,०१८।०६७च्	अशीत्या मार्गणैः क्रुद्धो बाह्वोर् उरसि चार्दयत्  
०८,०१८।०६८अ	कृतवर्मा तु सङ्क्रुद्धो मार्गणैः कृतविक्षतः  
०८,०१८।०६८ब्*०१४६_०१	ववाम रुधिरं गात्रैः कुम्भवक्त्राद् इवोदकम्  
०८,०१८।०६८ब्*०१४६_०२	रुधिरेण परिक्लिन्नः कृतवर्मा त्व् अराजत  
०८,०१८।०६८ब्*०१४६_०३	वर्षेण क्लेदितो राजन् यथा गैरिकपर्वतः  
०८,०१८।०६८च्	धनुर् अन्यत् समादाय समार्गणगणं प्रभो  
०८,०१८।०६८ए	शिखण्डिनं बाणवरैः स्कन्धदेशे ऽभ्यताडयत्  
०८,०१८।०६९अ	स्कन्धदेशे स्थितैर् बाणैः शिखण्डी च रराज ह  
०८,०१८।०६९च्	शाखाप्रतानैर् विमलैः सुमहान् स यथा द्रुमः  
०८,०१८।०७०अ	ताव् अन्योन्यं भृशं विद्ध्वा रुधिरेण समुक्षितौ  
०८,०१८।०७०ब्*०१४७_०१	पोप्लूयमानौ हि यथा महान्तौ शोणितह्रदे  
०८,०१८।०७०ब्*०१४७_०२	तद्वद् विरेजतुर् वीरौ शोणितेन परिप्लुतौ  
०८,०१८।०७०ब्*०१४७_०३	यथा च किंशुकौ फुल्लौ पुष्यमासे ऽभ्युपागतौ  
०८,०१८।०७०ब्*०१४७_०४	रुधिरोक्षितसर्वाङ्गौ रक्तचन्दनरूषितौ  
०८,०१८।०७०ब्*०१४७_०५	भुजगाव् इव सङ्क्रुद्धौ रेजतुस् तौ नरोत्तमौ  
०८,०१८।०७०ब्*०१४७_०६	ताव् उभौ शरनुन्नाङ्गौ परस्परशरक्षतौ  
०८,०१८।०७०च्	अन्योन्यशृङ्गाभिहतौ रेजतुर् वृषभाव् इव  
०८,०१८।०७१अ	अन्योन्यस्य वधे यत्नं कुर्वाणौ तौ महारथौ  
०८,०१८।०७१च्	रथाभ्यां चेरतुस् तत्र मण्डलानि सहस्रशः  
०८,०१८।०७२अ	कृतवर्मा महाराज पार्षतं निशितैः शरैः  
०८,०१८।०७२च्	रणे विव्याध सप्तत्या स्वर्णपुङ्खैः शिलाशितैः  
०८,०१८।०७३अ	ततो ऽस्य समरे बाणं भोजः प्रहरतां वरः  
०८,०१८।०७३च्	जीवितान्तकरं घोरं व्यसृजत् त्वरयान्वितः  
०८,०१८।०७४अ	स तेनाभिहतो राजन् मूर्छाम् आशु समाविशत्  
०८,०१८।०७४च्	ध्वजयष्टिं च सहसा शिश्रिये कश्मलावृतः  
०८,०१८।०७५अ	अपोवाह रणात् तं तु सारथी रथिनां वरम्  
०८,०१८।०७५च्	हार्दिक्यशरसन्तप्तं निःश्वसन्तं पुनः पुनः  
०८,०१८।०७६अ	पराजिते ततः शूरे द्रुपदस्य सुते प्रभो  
०८,०१८।०७६च्	प्राद्रवत् पाण्डवी सेना वध्यमाना समन्ततः  
०८,०१९।००१	सञ्जय उवाच  
०८,०१९।००१अ	श्वेताश्वो ऽपि महाराज व्यधमत् तावकं बलम्  
०८,०१९।००१च्	यथा वायुः समासाद्य तूलराशिं समन्ततः  
०८,०१९।००२अ	प्रत्युद्ययुस् त्रिगर्तास् तं शिबयः कौरवैः सह  
०८,०१९।००२च्	शाल्वाः संशप्तकाश् चैव नारायणबलं च यत्  
०८,०१९।००३अ	सत्यसेनः सत्यकीर्तिर् मित्रदेवः श्रुतञ्जयः  
०८,०१९।००३च्	सौश्रुतिश् चित्रसेनश् च मित्रवर्मा च भारत  
०८,०१९।००३द्*०१४८_०१	सुशर्मा च सुधर्मा च सुवर्मा चैव भारत  
०८,०१९।००४अ	त्रिगर्तराजः समरे भ्रातृभिः परिवारितः  
०८,०१९।००४च्	पुत्रैश् चैव महेष्वासैर् नानाशस्त्रधरैर् युधि  
०८,०१९।००५अ	ते सृजन्तः शरव्रातान् किरन्तो ऽर्जुनम् आहवे  
०८,०१९।००५च्	अभ्यद्रवन्त समरे वार्योघा इव सागरम्  
०८,०१९।००६अ	ते त्व् अर्जुनं समासाद्य योधाः शतसहस्रशः  
०८,०१९।००६च्	अगच्छन् विलयं सर्वे तार्क्ष्यं दृष्ट्वेव पन्नगाः  
०८,०१९।००७अ	ते वध्यमानाः समरे नाजहुः पाण्डवं तदा  
०८,०१९।००७च्	दह्यमाना यथा राजञ् शलभा इव पावकम्  
०८,०१९।००८अ	सत्यसेनस् त्रिभिर् बाणैर् विव्याध युधि पाण्डवम्  
०८,०१९।००८च्	मित्रदेवस् त्रिषष्ट्या च चन्द्रदेवश् च सप्तभिः  
०८,०१९।००९अ	मित्रवर्मा त्रिसप्तत्या सौश्रुतिश् चापि पञ्चभिः  
०८,०१९।००९च्	शत्रुञ्जयश् च विंशत्या सुशर्मा नवभिः शरैः  
०८,०१९।००९द्*०१४९_०१	स विद्धो बहुभिः सङ्ख्ये प्रतिविव्याध तान् नृपान्  
०८,०१९।००९द्*०१५०_०१	सौश्रुतिं सप्तभिर् विद्ध्वा सत्यसेनं त्रिभिः शरैः  
०८,०१९।००९द्*०१५१_०१	सौश्रुतिं पञ्चविंशत्या चन्द्रदेवं तथाष्टभिः  
०८,०१९।००९द्*०१५२_०१	शत्रुञ्जयं च विंशत्या चन्द्रदेवं तथाष्टभिः  
०८,०१९।००९द्*०१५३_०१	मित्रदेवं शतेनैव श्रुतसेनं त्रिभिः शरैः  
०८,०१९।००९द्*०१५४_०१	नवभिर् मित्रवर्माणं सुशर्माणं तथाष्टभिः  
०८,०१९।००९द्*०१५५_०१	सुवर्माणं शतेनाजौ सुशर्माणं च पञ्चभिः  
०८,०१९।००९द्*०१५५_०२	भूयश् चैव सुशर्माणं सुवर्माणं तथाष्टभिः  
०८,०१९।०१०अ	शत्रुञ्जयं च राजानं हत्वा तत्र शिलाशितैः  
०८,०१९।०१०च्	सौश्रुतेः सशिरस्त्राणं शिरः कायाद् अपाहरत्  
०८,०१९।०१०ए	त्वरितश् चन्द्रदेवं च शरैर् निन्ये यमक्षयम्  
०८,०१९।०११अ	अथेतरान् महाराज यतमानान् महारथान्  
०८,०१९।०११च्	पञ्चभिः पञ्चभिर् बाणैर् एकैकं प्रत्यवारयत्  
०८,०१९।०१२अ	सत्यसेनस् तु सङ्क्रुद्धस् तोमरं व्यसृजन् महत्  
०८,०१९।०१२च्	समुद्दिश्य रणे कृष्णं सिंहनादं ननाद च  
०८,०१९।०१३अ	स निर्भिद्य भुजं सव्यं माधवस्य महात्मनः  
०८,०१९।०१३च्	अयस्मयो महाचण्डो जगाम धरणीं तदा  
०८,०१९।०१४अ	माधवस्य तु विद्धस्य तोमरेण महारणे  
०८,०१९।०१४च्	प्रतोदः प्रापतद् धस्ताद् रश्मयश् च विशां पते  
०८,०१९।०१४द्*०१५६_०१	वासुदेवं विभिन्नाङ्गं दृष्ट्वा पार्थो धनञ्जयः  
०८,०१९।०१४द्*०१५६_०२	क्रोधम् आहारयत् तीव्रं कृष्णं चेदम् उवाच ह  
०८,०१९।०१४द्*०१५६_०३	प्रापयाश्वान् महाबाहो सत्यसेनं प्रति प्रभो  
०८,०१९।०१४द्*०१५७_०१	यावद् एनं शरैस् तीक्ष्णैर् नयामि यमसादनम्  
०८,०१९।०१४द्*०१५८_०१	ततः सञ्चोदयाम् आस सत्यसेनरथं प्रति  
०८,०१९।०१४द्*०१५९_०१	अथ दिव्यास्त्रविच् छूरो जातमन्युर् धनञ्जयः  
०८,०१९।०१५अ	स प्रतोदं पुनर् गृह्य रश्मींश् चैव महायशाः  
०८,०१९।०१५च्	वाहयाम् आस तान् अश्वान् सत्यसेनरथं प्रति  
०८,०१९।०१६अ	विष्वक्सेनं तु निर्भिन्नं प्रेक्ष्य पार्थो धनञ्जयः  
०८,०१९।०१६च्	सत्यसेनं शरैस् तीक्ष्णैर् दारयित्वा महाबलः  
०८,०१९।०१७अ	ततः सुनिशितैर् बाणै राज्ञस् तस्य महच् छिरः  
०८,०१९।०१७च्	कुण्डलोपचितं कायाच् चकर्त पृतनान्तरे  
०८,०१९।०१८अ	तं निहत्य शितैर् बाणैर् मित्रवर्माणम् आक्षिपत्  
०८,०१९।०१८च्	वत्सदन्तेन तीक्ष्णेन सारथिं चास्य मारिष  
०८,०१९।०१९अ	ततः शरशतैर् भूयः संशप्तकगणान् वशी  
०८,०१९।०१९च्	पातयाम् आस सङ्क्रुद्धः शतशो ऽथ सहस्रशः  
०८,०१९।०२०अ	ततो रजतपुङ्खेन राज्ञः शीर्षं महात्मनः  
०८,०१९।०२०च्	मित्रदेवस्य चिच्छेद क्षुरप्रेण महायशाः  
०८,०१९।०२०ए	सुशर्माणं च सङ्क्रुद्धो जत्रुदेशे समार्दयत्  
०८,०१९।०२०ड़्*०१६०_०१	नाराचेन सुतीक्ष्णेन सुमुक्तेन महायशाः  
०८,०१९।०२१अ	ततः संशप्तकाः सर्वे परिवार्य धनञ्जयम्  
०८,०१९।०२१च्	शस्त्रौघैर् ममृदुः क्रुद्धा नादयन्तो दिशो दश  
०८,०१९।०२२अ	अभ्यर्दितस् तु तैर् जिष्णुः शक्रतुल्यपराक्रमः  
०८,०१९।०२२च्	ऐन्द्रम् अस्त्रम् अमेयात्मा प्रादुश्चक्रे महारथः  
०८,०१९।०२२ए	ततः शरसहस्राणि प्रादुरासन् विशां पते  
०८,०१९।०२२ड़्*०१६१_०१	कार्मुकात् पाण्डुपुत्रस्य पार्थस्यामिततेजसः  
०८,०१९।०२३अ	ध्वजानां छिद्यमानानां कार्मुकाणां च संयुगे  
०८,०१९।०२३च्	रथानां सपताकानां तूणीराणां शरैः सह  
०८,०१९।०२४अ	अक्षाणाम् अथ योक्त्राणां चक्राणां रश्मिभिः सह  
०८,०१९।०२४च्	कूबराणां वरूथानां पृषत्कानां च संयुगे  
०८,०१९।०२५अ	अश्मनां पततां चैव प्रासानाम् ऋष्टिभिः सह  
०८,०१९।०२५च्	गदानां परिघाणां च शक्तीनां तोमरैः सह  
०८,०१९।०२६अ	शतघ्नीनां सचक्राणां भुजानाम् ऊरुभिः सह  
०८,०१९।०२६च्	कण्ठसूत्राङ्गदानां च केयूराणां च मारिष  
०८,०१९।०२७अ	हाराणाम् अथ निष्काणां तनुत्राणां च भारत  
०८,०१९।०२७च्	छत्राणां व्यजनानां च शिरसां मुकुटैः सह  
०८,०१९।०२७ए	अश्रूयत महाञ् शब्दस् तत्र तत्र विशां पते  
०८,०१९।०२८अ	सकुण्डलानि स्वक्षीणि पूर्णचन्द्रनिभानि च  
०८,०१९।०२८च्	शिरांस्य् उर्व्याम् अदृश्यन्त तारागण इवाम्बरे  
०८,०१९।०२९अ	सुस्रग्वीणि सुवासांसि चन्दनेनोक्षितानि च  
०८,०१९।०२९च्	शरीराणि व्यदृश्यन्त हतानां च महीतले  
०८,०१९।०२९ए	गन्धर्वनगराकारं घोरम् आयोधनं तदा  
०८,०१९।०३०अ	निहतै राजपुत्रैश् च क्षत्रियैश् च महाबलैः  
०८,०१९।०३०ब्*०१६२_०१	अर्जुनेन महाराज तत्र तत्र महारणे  
०८,०१९।०३०च्	हस्तिभिः पतितैश् चैव तुरगैश् चाभवन् मही  
०८,०१९।०३०ए	अगम्यमार्गा समरे विशीर्णैर् इव पर्वतैः  
०८,०१९।०३१अ	नासीच् चक्रपथश् चैव पाण्डवस्य महात्मनः  
०८,०१९।०३१च्	निघ्नतः शात्रवान् भल्लैर् हस्त्यश्वं चामितं महत्  
०८,०१९।०३२अ	आ तुम्बाद् अवसीदन्ति रथचक्राणि मारिष  
०८,०१९।०३२ब्*०१६३_०१	आसादितस् ततो राजन् रथचक्रं विशां पते  
०८,०१९।०३२च्	रणे विचरतस् तस्य तस्मिंल् लोहितकर्दमे  
०८,०१९।०३३अ	सीदमानानि चक्राणि समूहुस् तुरगा भृशम्  
०८,०१९।०३३च्	श्रमेण महता युक्ता मनोमारुतरंहसः  
०८,०१९।०३४अ	वध्यमानं तु तत् सैन्यं पाण्डुपुत्रेण धन्विना  
०८,०१९।०३४च्	प्रायशो विमुखं सर्वं नावतिष्ठत संयुगे  
०८,०१९।०३५अ	ताञ् जित्वा समरे जिष्णुः संशप्तकगणान् बहून्  
०८,०१९।०३५च्	रराज स महाराज विधूमो ऽग्निर् इव ज्वलन्  
०८,०१९।०३६अ	युधिष्ठिरं महाराज विसृजन्तं शरान् बहून्  
०८,०१९।०३६च्	स्वयं दुर्योधनो राजा प्रत्यगृह्णाद् अभीतवत्  
०८,०१९।०३७अ	तम् आपतन्तं सहसा तव पुत्रं महाबलम्  
०८,०१९।०३७च्	धर्मराजो द्रुतं विद्ध्वा तिष्ठ तिष्ठेति चाब्रवीत्  
०८,०१९।०३८अ	सा च तं प्रतिविव्याध नवभिर् निशितैः शरैः  
०८,०१९।०३८च्	सारथिं चास्य भल्लेन भृशं क्रुद्धो ऽभ्यताडयत्  
०८,०१९।०३९अ	ततो युधिष्ठिरो राजा हेमपुङ्खाञ् शिलीमुखान्  
०८,०१९।०३९अ*०१६४_०१	**** **** प्रत्यगृह्णाद् अभीतवत्  
०८,०१९।०३९अ*०१६४_०२	त्वरया परया युक्तो  
०८,०१९।०३९च्	दुर्योधनाय चिक्षेप त्रयोदश शिलाशितान्  
०८,०१९।०४०अ	चतुर्भिश् चतुरो वाहांस् तस्य हत्वा महारथः  
०८,०१९।०४०च्	पञ्चमेन शिरः कायात् सारथेस् तु समाक्षिपत्  
०८,०१९।०४१अ	षष्ठेन च ध्वजं राज्ञः सप्तमेन च कार्मुकम्  
०८,०१९।०४१च्	अष्टमेन तथा खड्गं पातयाम् आस भूतले  
०८,०१९।०४१ए	पञ्चभिर् नृपतिं चापि धर्मराजो ऽर्दयद् भृशम्  
०८,०१९।०४२अ	हताश्वात् तु रथात् तस्माद् अवप्लुत्य सुतस् तव  
०८,०१९।०४२च्	उत्तमं व्यसनं प्राप्तो भूमाव् एव व्यतिष्ठत  
०८,०१९।०४३अ	तं तु कृच्छ्रगतं दृष्ट्वा कर्णद्रौणिकृपादयः  
०८,०१९।०४३च्	अभ्यवर्तन्त सहिताः परीप्सन्तो नराधिपम्  
०८,०१९।०४४अ	अथ पाण्डुसुताः सर्वे परिवार्य युधिष्ठिरम्  
०८,०१९।०४४च्	अभ्ययुः समरे राजंस् ततो युद्धम् अवर्तत  
०८,०१९।०४५अ	अथ तूर्यसहस्राणि प्रावाद्यन्त महामृधे  
०८,०१९।०४५च्	क्ष्वेडाः किलकिलाशब्दाः प्रादुरासन् महीपते  
०८,०१९।०४५ए	यद् अभ्यगच्छन् समरे पाञ्चालाः कौरवैः सह  
०८,०१९।०४५ड़्*०१६५_०१	ते शूराः समरे सर्वे प्राक्षीयन्त ततस् ततः  
०८,०१९।०४६अ	नरा नरैः समाजग्मुर् वारणा वरवारणैः  
०८,०१९।०४६च्	रथाश् च रथिभिः सार्धं हयाश् च हयसादिभिः  
०८,०१९।०४७अ	द्वन्द्वान्य् आसन् महाराज प्रेक्षणीयानि संयुगे  
०८,०१९।०४७ब्*०१६६_०१	तावकानां परेषां च चित्राणि च गुरूणि च  
०८,०१९।०४७च्	विस्मापनान्य् अचिन्त्यानि शस्त्रवन्त्य् उत्तमानि च  
०८,०१९।०४७द्*०१६७_०१	ते शूराः समरे सर्वे चित्रं लघु च सुष्ठु च  
०८,०१९।०४८अ	अयुध्यन्त महावेगाः परस्परवधैषिणः  
०८,०१९।०४८च्	अन्योन्यं समरे जघ्नुर् योधव्रतम् अनुष्ठिताः  
०८,०१९।०४८ए	न हि ते समरं चक्रुः पृष्ठतो वै कथं चन  
०८,०१९।०४९अ	मुहूर्तम् एव तद् युद्धम् आसीन् मधुरदर्शनम्  
०८,०१९।०४९च्	तत उन्मत्तवद् राजन् निर्मर्यादम् अवर्तत  
०८,०१९।०५०अ	रथी नागं समासाद्य विचरन् रणमूर्धनि  
०८,०१९।०५०च्	प्रेषयाम् आस कालाय शरैः सन्नतपर्वभिः  
०८,०१९।०५१अ	नागा हयान् समासाद्य विक्षिपन्तो बहून् अथ  
०८,०१९।०५१च्	द्रावयाम् आसुर् अत्युग्रास् तत्र तत्र तदा तदा  
०८,०१९।०५१द्*०१६८_०१	हयारोहाश् च बहवः परिवार्य गजोत्तमान्  
०८,०१९।०५१द्*०१६८_०२	तलशब्दरवांश् चक्रुः सम्पतन्तस् ततस् ततः  
०८,०१९।०५१द्*०१६८_०३	धावमानांस् ततस् तांस् तु द्रवमाणान् महागजान्  
०८,०१९।०५१द्*०१६८_०४	पार्श्वतः पृष्ठतश् चैव निजघ्नुर् हयसादिनः  
०८,०१९।०५२अ	विद्राव्य च बहून् अश्वान् नागा राजन् बलोत्कटाः  
०८,०१९।०५२च्	विषाणैश् चापरे जघ्नुर् ममृदुश् चापरे भृशम्  
०८,०१९।०५३अ	साश्वारोहांश् च तुरगान् विषाणैर् बिभिदू रणे  
०८,०१९।०५३च्	अपरांश् चिक्षिपुर् वेगात् प्रगृह्यातिबलास् तथा  
०८,०१९।०५४अ	पादातैर् आहता नागा विवरेषु समन्ततः  
०८,०१९।०५४च्	चक्रुर् आर्तस्वरं घोरं व्यद्रवन्त दिशो दश  
०८,०१९।०५५अ	पदातीनां तु सहसा प्रद्रुतानां महामृधे  
०८,०१९।०५५च्	उत्सृज्याभरणं तूर्णम् अवप्लुत्य रणाजिरे  
०८,०१९।०५६अ	निमित्तं मन्यमानास् तु परिणम्य महागजाः  
०८,०१९।०५६च्	जगृहुर् बिभिदुश् चैव चित्राण्य् आभरणानि च  
०८,०१९।०५६द्*०१६९_०१	तांस् तु तत्र प्रसक्तान् वै परिवार्य पदातयः  
०८,०१९।०५६द्*०१६९_०२	हस्त्यारोहान् निजघ्नुस् ते महावेगा बलोत्कटाः  
०८,०१९।०५६द्*०१६९_०३	अपरे हस्तिभिर् हस्तैः खं विक्षिप्ता महामृधे  
०८,०१९।०५६द्*०१६९_०४	निपतन्तो विषाणाग्रैर् भृशं विद्धाः सुशिक्षितैः  
०८,०१९।०५६द्*०१६९_०५	अपरे सहसा गृह्य विषाणैर् एव सूदिताः  
०८,०१९।०५६द्*०१६९_०६	सेनान्तरं समासाद्य के चित् तत्र महागजैः  
०८,०१९।०५६द्*०१६९_०७	क्षुण्णगात्रा महाराज विक्षिप्य च पुनः पुनः  
०८,०१९।०५६द्*०१६९_०८	अपरे व्यजनानीव विभ्राम्य निहता मृधे  
०८,०१९।०५६द्*०१६९_०९	पुरःसराश् च नागानाम् अपरेषां विशां पते  
०८,०१९।०५६द्*०१६९_१०	शरीराण्य् अतिविद्धानि तत्र तत्र रणाजिरे  
०८,०१९।०५७अ	प्रतिमानेषु कुम्भेषु दन्तवेष्टेषु चापरे  
०८,०१९।०५७च्	निगृहीता भृशं नागाः प्रासतोमरशक्तिभिः  
०८,०१९।०५८अ	निगृह्य च गदाः के चित् पार्श्वस्थैर् भृशदारुणैः  
०८,०१९।०५८ब्*०१७०_०१	नागाश् च शतशो राजन् निर्भिन्ना भूमिम् आविशन्  
०८,०१९।०५८च्	रथाश्वसादिभिस् तत्र सम्भिन्ना न्यपतन् भुवि  
०८,०१९।०५९अ	सरथं सादिनं तत्र अपरे तु महागजाः  
०८,०१९।०५९च्	भूमाव् अमृद्नन् वेगेन सवर्माणं पताकिनम्  
०८,०१९।०५९द्*०१७१_०१	तथा सावरणान् कांश् चित् तत्र तत्र विशां पते  
०८,०१९।०६०अ	रथं नागाः समासाद्य धुरि गृह्य च मारिष  
०८,०१९।०६०च्	व्याक्षिपन् सहसा तत्र घोररूपे महामृधे  
०८,०१९।०६१अ	नाराचैर् निहतश् चापि निपपात महागजः  
०८,०१९।०६१च्	पर्वतस्येव शिखरं वज्रभग्नं महीतले  
०८,०१९।०६२अ	योधा योधान् समासाद्य मुष्टिभिर् व्यहनन् युधि  
०८,०१९।०६२च्	केशेष्व् अन्योन्यम् आक्षिप्य चिच्छिदुर् बिभिदुः सह  
०८,०१९।०६३अ	उद्यम्य च भुजाव् अन्यो निक्षिप्य च महीतले  
०८,०१९।०६३च्	पदा चोरः समाक्रम्य स्फुरतो व्यहनच् छिरः  
०८,०१९।०६४अ	मृतम् अन्यो महाराज पद्भ्यां ताडितवांस् तदा  
०८,०१९।०६४ब्*०१७२_०१	पततश् चापरो राजन् विजहारासिना शिरः  
०८,०१९।०६४च्	जीवतश् च तथैवान्यः शस्त्रं काये न्यमज्जयत्  
०८,०१९।०६५अ	मुष्टियुद्धं महच् चासीद् योधानां तत्र भारत  
०८,०१९।०६५च्	तथा केशग्रहश् चोग्रो बाहुयुद्धं च केवलम्  
०८,०१९।०६६अ	समासक्तस्य चान्येन अविज्ञातस् तथापरः  
०८,०१९।०६६च्	जहार समरे प्राणान् नानाशस्त्रैर् अनेकधा  
०८,०१९।०६७अ	संसक्तेषु च योधेषु वर्तमाने च सङ्कुले  
०८,०१९।०६७च्	कबन्धान्य् उत्थितानि स्म शतशो ऽथ सहस्रशः  
०८,०१९।०६८अ	लोहितैः सिच्यमानानि शस्त्राणि कवचानि च  
०८,०१९।०६८च्	महारङ्गानुरक्तानि वस्त्राणीव चकाशिरे  
०८,०१९।०६९अ	एवम् एतन् महायुद्धं दारुणं भृशसङ्कुलम्  
०८,०१९।०६९च्	उन्मत्तरङ्गप्रतिमं शब्देनापूरयज् जगत्  
०८,०१९।०७०अ	नैव स्वे न परे राजन् विज्ञायन्ते शरातुराः  
०८,०१९।०७०च्	योद्धव्यम् इति युध्यन्ते राजानो जयगृद्धिनः  
०८,०१९।०७१अ	स्वान् स्वे जघ्नुर् महाराज परांश् चैव समागतान्  
०८,०१९।०७१च्	उभयोः सेनयोर् वीरैर् व्याकुलं समपद्यत  
०८,०१९।०७२अ	रथैर् भग्नैर् महाराज वारणैश् च निपातितैः  
०८,०१९।०७२च्	हयैश् च पतितैस् तत्र नरैश् च विनिपातितैः  
०८,०१९।०७३अ	अगम्यरूपा पृथिवी मांसशोणितकर्दमा  
०८,०१९।०७३च्	क्षणेनासीन् महाराज क्षतजौघप्रवर्तिनी  
०८,०१९।०७३द्*०१७३_०१	शूराणां हर्षजननी भीरूणां भयवर्धिनी  
०८,०१९।०७४अ	पाञ्चालान् अवधीत् कर्णस् त्रिगर्तांश् च धनञ्जयः  
०८,०१९।०७४च्	भीमसेनः कुरून् राजन् हस्त्यनीकं च सर्वशः  
०८,०१९।०७५अ	एवम् एष क्षयो वृत्तः कुरुपाण्डवसेनयोः  
०८,०१९।०७५च्	अपराह्णे महाराज काङ्क्षन्त्योर् विपुलं जयम्  
०८,०२०।००१	धृतराष्ट्र उवाच  
०८,०२०।००१अ	अतितीव्राणि दुःखानि दुःसहानि बहूनि च  
०८,०२०।००१च्	तवाहं सञ्जयाश्रौषं पुत्राणां मम सङ्क्षयम्  
०८,०२०।००२अ	तथा तु मे कथयसे यथा युद्धं तु वर्तते  
०८,०२०।००२च्	न सन्ति सूत कौरव्या इति मे नैष्ठिकी मतिः  
०८,०२०।००३अ	दुर्योधनस् तु विरथः कृतस् तत्र महारणे  
०८,०२०।००३च्	धर्मपुत्रः कथं चक्रे तस्मिन् वा नृपतिः कथम्  
०८,०२०।००४अ	अपराह्णे कथं युद्धम् अभवल् लोमहर्षणम्  
०८,०२०।००४च्	तन् ममाचक्ष्व तत्त्वेन कुशलो ह्य् असि सञ्जय  
०८,०२०।००५	सञ्जय उवाच  
०८,०२०।००५अ	संसक्तेषु च सैन्येषु युध्यमानेषु भागशः  
०८,०२०।००५च्	रथम् अन्यं समास्थाय पुत्रस् तव विशां पते  
०८,०२०।००६अ	क्रोधेन महताविष्टः सविषो भुजगो यथा  
०८,०२०।००६ब्*०१७४_०१	सर्वसैन्यम् उदीक्ष्यैव क्रोधाद् उद्वृत्तलोचनः  
०८,०२०।००६ब्*०१७४_०२	दृष्ट्वा धर्मसुतं चापि सैन्यमध्ये व्यवस्थितम्  
०८,०२०।००६ब्*०१७४_०३	श्रिया ज्वलन्तं कौन्तेयं यथा वज्रधरं युधि  
०८,०२०।००६च्	दुर्योधनस् तु दृष्ट्वा वै धर्मराजं युधिष्ठिरम्  
०८,०२०।००६ए	उवाच सूत त्वरितं याहि याहीति भारत  
०८,०२०।००७अ	अत्र मां प्रापय क्षिप्रं सारथे यत्र पाण्डवः  
०८,०२०।००७च्	ध्रियमाणेन छत्रेण राजा राजति दंशितः  
०८,०२०।००८अ	स सूतश् चोदितो राज्ञा राज्ञः स्यन्दनम् उत्तमम्  
०८,०२०।००८च्	युधिष्ठिरस्याभिमुखं प्रेषयाम् आस संयुगे  
०८,०२०।००९अ	ततो युधिष्ठिरः क्रुद्धः प्रमत्त इव सद्गवः  
०८,०२०।००९च्	सारथिं चोदयाम् आस याहि यत्र सुयोधनः  
०८,०२०।०१०अ	तौ समाजग्मतुर् वीरौ भ्रातरौ रथसत्तमौ  
०८,०२०।०१०च्	समेत्य च महावीर्यौ सन्नद्धौ युद्धदुर्मदौ  
०८,०२०।०१०ए	ततक्षतुर् महेष्वासौ शरैर् अन्योन्यम् आहवे  
०८,०२०।०११अ	ततो दुर्योधनो राजा धर्मशीलस्य मारिष  
०८,०२०।०११च्	शिलाशितेन भल्लेन धनुश् चिच्छेद संयुगे  
०८,०२०।०११ए	तं नामृष्यत सङ्क्रुद्धो व्यवसायं युधिष्ठिरः  
०८,०२०।०११ड़्*०१७५_०१	दुर्योधनस्य कौरव्य तव पुत्रस्य मारिष  
०८,०२०।०१२अ	अपविध्य धनुश् छिन्नं क्रोधसंरक्तलोचनः  
०८,०२०।०१२च्	अन्यत् कार्मुकम् आदाय धर्मपुत्रश् चमूमुखे  
०८,०२०।०१३अ	दुर्योधनस्य चिच्छेद ध्वजं कार्मुकम् एव च  
०८,०२०।०१३च्	अथान्यद् धनुर् आदाय प्रत्यविध्यत पाण्डवम्  
०८,०२०।०१३द्*०१७६_०१	युधिष्ठिरस्य चिक्षेप शरान् कनकभूषणान्  
०८,०२०।०१३द्*०१७६_०२	रुक्मपुङ्खान् प्रसन्नाग्रान् सविषान् इव पन्नगान्  
०८,०२०।०१४अ	ताव् अन्योन्यं सुसंरब्धौ शरवर्षाण्य् अमुञ्चताम्  
०८,०२०।०१४च्	सिंहाव् इव सुसङ्क्रुद्धौ परस्परजिगीषया  
०८,०२०।०१५अ	अन्योन्यं जघ्नतुश् चैव नर्दमानौ वृषाव् इव  
०८,०२०।०१५च्	अन्योन्यं प्रेक्षमाणौ च चेरतुस् तौ महारथौ  
०८,०२०।०१५द्*०१७७_०१	अन्तरं नागमत् तत्र राजा नैव सुयोधनः  
०८,०२०।०१६अ	ततः पूर्णायतोत्सृष्टैर् अन्योन्यं सुकृतव्रणौ  
०८,०२०।०१६च्	विरेजतुर् महाराज पुष्पिताव् इव किंशुकौ  
०८,०२०।०१७अ	ततो राजन् प्रतिभयान् सिंहनादान् मुहुर् मुहुः  
०८,०२०।०१७च्	तलयोश् च तथा शब्दान् धनुषोश् च महाहवे  
०८,०२०।०१८अ	शङ्खशब्दरवांश् चैव चक्रतुस् तौ रथोत्तमौ  
०८,०२०।०१८च्	अन्योन्यं च महाराज पीडयां चक्रतुर् भृशम्  
०८,०२०।०१९अ	ततो युधिष्ठिरो राजा तव पुत्रं त्रिभिः शरैः  
०८,०२०।०१९च्	आजघानोरसि क्रुद्धो वज्रवेगो दुरासदः  
०८,०२०।०२०अ	प्रतिविव्याध तं तूर्णं तव पुत्रो महीपतिम्  
०८,०२०।०२०च्	पञ्चभिर् निशितैर् बाणैर् हेमपुङ्खैः शिलाशितैः  
०८,०२०।०२१अ	ततो दुर्योधनो राजा शक्तिं चिक्षेप भारत  
०८,०२०।०२१च्	सर्वपारशवीं तीक्ष्णां महोल्काप्रतिमां तदा  
०८,०२०।०२२अ	ताम् आपतन्तीं सहसा धर्मराजः शिलाशितैः  
०८,०२०।०२२च्	त्रिभिश् चिच्छेद सहसा तं च विव्याध सप्तभिः  
०८,०२०।०२३अ	निपपात ततः साथ हेमदण्डा महाघना  
०८,०२०।०२३च्	निपतन्ती महोल्केव व्यराजच् छिखिसन्निभा  
०८,०२०।०२४अ	शक्तिं विनिहतां दृष्ट्वा पुत्रस् तव विशां पते  
०८,०२०।०२४च्	नवभिर् निशितैर् भल्लैर् निजघान युधिष्ठिरम्  
०८,०२०।०२५अ	सो ऽतिविद्धो बलवताम् अग्रणीः शत्रुतापनः  
०८,०२०।०२५च्	दुर्योधनं समुद्दिश्य बाणं जग्राह सत्वरः  
०८,०२०।०२६अ	समाधत्त च तं बाणं धनुष्य् उग्रं महाबलः  
०८,०२०।०२६च्	चिक्षेप च ततो राजा राज्ञः क्रुद्धः पराक्रमी  
०८,०२०।०२७अ	स तु बाणः समासाद्य तव पुत्रं महारथम्  
०८,०२०।०२७च्	व्यमोहयत राजानं धरणीं च जगाम ह  
०८,०२०।०२८अ	ततो दुर्योधनः क्रुद्धो गदाम् उद्यम्य वेगितः  
०८,०२०।०२८च्	विधित्सुः कलहस्यान्तम् अभिदुद्राव पाण्डवम्  
०८,०२०।०२९अ	तम् आलक्ष्योद्यतगदं दण्डहस्तम् इवान्तकम्  
०८,०२०।०२९च्	धर्मराजो महाशक्तिं प्राहिणोत् तव सूनवे  
०८,०२०।०२९ए	दीप्यमानां महावेगां महोल्कां ज्वलिताम् इव  
०८,०२०।०२९ड़्*०१७८_०१	यमदण्डनिभां घोरां कालरात्रिम् इवापरम्  
०८,०२०।०३०अ	रथस्थः स तया विद्धो वर्म भित्त्वा महाहवे  
०८,०२०।०३०च्	भृशं संविग्नहृदयः पपात च मुमोह च  
०८,०२०।०३०द्*०१७९_०१	भीमस् तम् आह च ततः प्रतिज्ञाम् अनुचिन्तयन्  
०८,०२०।०३०द्*०१७९_०२	नायं वध्यस् तव नृप इत्य् उक्तः स न्यवर्तत  
०८,०२०।०३१अ	ततस् त्वरितम् आगत्य कृतवर्मा तवात्मजम्  
०८,०२०।०३१च्	प्रत्यपद्यत राजानं मग्नं वै व्यसनार्णवे  
०८,०२०।०३२अ	भीमो ऽपि महतीं गृह्य गदां हेमपरिष्कृताम्  
०८,०२०।०३२च्	अभिदुद्राव वेगेन कृतवर्माणम् आहवे  
०८,०२०।०३२द्*०१८०_०१	दुर्योधनं समादाय पलायनपरो ऽभवत्  
०८,०२०।०३२ए	एवं तद् अभवद् युद्धं त्वदीयानां परैः सह  
०८,०२०।०३२ड़्*०१८१_०१	क्रुद्धानां पुरुषव्याघ्र निघ्नताम् इतरेतरम्  
०८,०२०।०३२ड़्*०१८२_०१	अपराह्णे महाराज काङ्क्षतां विजयं युधि  
०८,०२०।०३२ड़्*०१८३_०१	क्षयं नराश्वनागानां यमराष्ट्रविवर्धनम्  
०८,०२१।००१	सञ्जय उवाच  
०८,०२१।००१अ	ततः कर्णं पुरस्कृत्य त्वदीया युद्धदुर्मदाः  
०८,०२१।००१च्	पुनर् आवृत्य सङ्ग्रामं चक्रुर् देवासुरोपमम्  
०८,०२१।००२अ	द्विरदरथनराश्वशङ्खशब्दैः; परिहृषिता विविधैश् च शस्त्रपातैः  
०८,०२१।००२च्	द्विरदरथपदातिसार्थवाहाः; परिपतिताभिमुखाः प्रजह्रिरे ते  
०८,०२१।००३अ	शरपरशुवरासिपट्टिशैर्; इषुभिर् अनेकविधैश् च सादिताः  
०८,०२१।००३च्	द्विरदरथहया महाहवे; वरपुरुषैः पुरुषाश् च वाहनैः  
०८,०२१।००४अ	कमलदिनकरेन्दुसन्निभैः; सितदशनैः सुमुखाक्षिनासिकैः  
०८,०२१।००४च्	रुचिरमुकुटकुण्डलैर् मही; पुरुषशिरोभिर् अवस्तृता बभौ  
०८,०२१।००५अ	परिघमुसलशक्तितोमरैर्; नखरभुशुण्डिगदाशतैर् द्रुताः  
०८,०२१।००५च्	द्विरदनरहयाः सहस्रशो; रुधिरनदीप्रवहास् तदाभवन्  
०८,०२१।००६अ	प्रहतनररथाश्वकुञ्जरं; प्रतिभयदर्शनम् उल्बणं तदा  
०८,०२१।००६च्	तद् अहितनिहतं बभौ बलं; पितृपतिराष्ट्रम् इव प्रजाक्षये  
०८,०२१।००७अ	अथ तव नरदेव सैनिकास्; तव च सुताः सुरसूनुसन्निभाः  
०८,०२१।००७च्	अमितबलपुरःसरा रणे; कुरुवृषभाः शिनिपुत्रम् अभ्ययुः  
०८,०२१।००८अ	तद् अतिरुचिरभीमम् आबभौ; पुरुषवराश्वरथद्विपाकुलम्  
०८,०२१।००८च्	लवणजलसमुद्धतस्वनं; बलम् अमरासुरसैन्यसन्निभम्  
०८,०२१।००९अ	सुरपतिसमविक्रमस् ततस्; त्रिदशवरावरजोपमं युधि  
०८,०२१।००९च्	दिनकरकिरणप्रभैः पृषत्कै; रवितनयो ऽभ्यहनच् छिनिप्रवीरम्  
०८,०२१।०१०अ	तम् अपि सरथवाजिसारथिं; शिनिवृषभो विविधैः शरैस् त्वरन्  
०८,०२१।०१०च्	भुजगविषसमप्रभै रणे; पुरुषवरं समवास्तृणोत् तदा  
०८,०२१।०११अ	शिनिवृषभशरप्रपीडितं; तव सुहृदो वसुषेणम् अभ्ययुः  
०८,०२१।०११च्	त्वरितम् अतिरथा रथर्षभं; द्विरदरथाश्वपदातिभिः सह  
०८,०२१।०१२अ	तम् उदधिनिभम् आद्रवद् बली; त्वरिततरैः समभिद्रुतं परैः  
०८,०२१।०१२च्	द्रुपदसुतसखस् तदाकरोत्; पुरुषरथाश्वगजक्षयं महत्  
०८,०२१।०१३अ	अथ पुरुषवरौ कृताह्निकौ; भवम् अभिपूज्य यथाविधि प्रभुम्  
०८,०२१।०१३च्	अरिवधकृतनिश्चयौ द्रुतं; तव बलम् अर्जुनकेशवौ सृतौ  
०८,०२१।०१४अ	जलदनिनदनिस्वनं रथं; पवनविधूतपताककेतनम्  
०८,०२१।०१४च्	सितहयम् उपयान्तम् अन्तिकं; हृतमनसो ददृशुस् तदारयः  
०८,०२१।०१४द्*०१८४_०१	हस्तेन हस्तिपतिहस्तसमानहस्तस्  
०८,०२१।०१४द्*०१८४_०२	तूणीमुखाद् अथ शरान् मुहुर् आददानः  
०८,०२१।०१४द्*०१८४_०३	वज्रीव दानवचमूं प्रगृहीतचापो  
०८,०२१।०१४द्*०१८४_०४	भीमानुजस् तव नरेन्द्र चमूं जगाहे  
०८,०२१।०१५अ	अथ विस्फार्य गाण्डीवं रणे नृत्यन्न् इवार्जुनः  
०८,०२१।०१५च्	शरसम्बाधम् अकरोत् खं दिशः प्रदिशस् तथा  
०८,०२१।०१६अ	रथान् विमानप्रतिमान् सज्जयन्त्रायुधध्वजान्  
०८,०२१।०१६च्	ससारथींस् तदा बाणैर् अभ्राणीवानिलो ऽवधीत्  
०८,०२१।०१७अ	गजान् गजप्रयन्तॄंश् च वैजयन्त्यायुधध्वजान्  
०८,०२१।०१७च्	सादिनो ऽश्वांश् च पत्तींश् च शरैर् निन्ये यमक्षयम्  
०८,०२१।०१८अ	तम् अन्तकम् इव क्रुद्धम् अनिवार्यं महारथम्  
०८,०२१।०१८च्	दुर्योधनो ऽभ्ययाद् एको निघ्नन् बाणैः पृथग्विधैः  
०८,०२१।०१९अ	तस्यार्जुनो धनुः सूतं केतुम् अश्वांश् च सायकैः  
०८,०२१।०१९च्	हत्वा सप्तभिर् एकैकं छत्रं चिच्छेद पत्रिणा  
०८,०२१।०२०अ	नवमं च समासाद्य व्यसृजत् प्रतिघातिनम्  
०८,०२१।०२०च्	दुर्योधनायेषुवरं तं द्रौणिः सप्तधाच्छिनत्  
०८,०२१।०२१अ	ततो द्रौणेर् धनुश् छित्त्वा हत्वा चाश्ववराञ् शरैः  
०८,०२१।०२१च्	कृपस्यापि तथात्युग्रं धनुश् चिच्छेद पाण्डवः  
०८,०२१।०२२अ	हार्दिक्यस्य धनुश् छित्त्वा ध्वजं चाश्वं तथावधीत्  
०८,०२१।०२२च्	दुःशासनस्येषुवरं छित्त्वा राधेयम् अभ्ययात्  
०८,०२१।०२३अ	अथ सात्यकिम् उत्सृज्य त्वरन् कर्णो ऽर्जुनं त्रिभिः  
०८,०२१।०२३च्	विद्ध्वा विव्याध विंशत्या कृष्णं पार्थं पुनस् त्रिभिः  
०८,०२१।०२३द्*०१८५_०१	न ग्लानिर् आसीत् कर्णस्य क्षिपतः सायकान् बहून्  
०८,०२१।०२३द्*०१८५_०२	रणे विनिघ्नतः शत्रून् क्रुद्धस्येव शतक्रतोः  
०८,०२१।०२३द्*०१८६_०१	कर्णस्य स्फुरद् अत्यर्थं प्रास्यतः सायकान् धनुः  
०८,०२१।०२३द्*०१८६_०२	ननाद त्रासजननं भूतानाम् अहितान्तकम्  
०८,०२१।०२४अ	अथ सात्यकिर् आगत्य कर्णं विद्ध्वा शितैः शरैः  
०८,०२१।०२४च्	नवत्या नवभिश् चोग्रैः शतेन पुनर् आर्दयत्  
०८,०२१।०२५अ	ततः प्रवीराः पाण्डूनां सर्वे कर्णम् अपीडयन्  
०८,०२१।०२५च्	युधामन्युः शिखण्डी च द्रौपदेयाः प्रभद्रकाः  
०८,०२१।०२६अ	उत्तमौजा युयुत्सुश् च यमौ पार्षत एव च  
०८,०२१।०२६च्	चेदिकारूषमत्स्यानां केकयानां च यद् बलम्  
०८,०२१।०२६ए	चेकितानश् च बलवान् धर्मराजश् च सुव्रतः  
०८,०२१।०२७अ	एते रथाश्वद्विरदैः पत्तिभिश् चोग्रविक्रमैः  
०८,०२१।०२७च्	परिवार्य रणे कर्णं नानाशस्त्रैर् अवाकिरन्  
०८,०२१।०२७ए	भाषन्तो वाग्भिर् उग्राभिः सर्वे कर्णवधे वृताः  
०८,०२१।०२८अ	तां शस्त्रवृष्टिं बहुधा छित्त्वा कर्णः शितैः शरैः  
०८,०२१।०२८च्	अपोवाह स्म तान् सर्वान् द्रुमान् भङ्क्त्वेव मारुतः  
०८,०२१।०२९अ	रथिनः समहामात्रान् गजान् अश्वान् ससादिनः  
०८,०२१।०२९च्	शरव्रातांश् च सङ्क्रुद्धो निघ्नन् कर्णो व्यदृश्यत  
०८,०२१।०३०अ	तद् वध्यमानं पाण्डूनां बलं कर्णास्त्रतेजसा  
०८,०२१।०३०च्	विशस्त्रक्षतदेहं च प्राय आसीत् पराङ्मुखम्  
०८,०२१।०३१अ	अथ कर्णास्त्रम् अस्त्रेण प्रतिहत्यार्जुनः स्वयम्  
०८,०२१।०३१च्	दिशः खं चैव भूमिं च प्रावृणोच् छरवृष्टिभिः  
०८,०२१।०३२अ	मुसलानीव निष्पेतुः परिघा इव चेषवः  
०८,०२१।०३२च्	शतघ्न्य इव चाप्य् अन्ये वज्राण्य् उग्राणि वापरे  
०८,०२१।०३३अ	तैर् वध्यमानं तत् सैन्यं सपत्त्यश्वरथद्विपम्  
०८,०२१।०३३च्	निमीलिताक्षम् अत्यर्थम् उदभ्राम्यत् समन्ततः  
०८,०२१।०३४अ	निष्कैवल्यं तदा युद्धं प्रापुर् अश्वनरद्विपाः  
०८,०२१।०३४च्	वध्यमानाः शरैर् अन्ये तदा भीताः प्रदुद्रुवुः  
०८,०२१।०३५अ	एवं तेषां तदा युद्धे संसक्तानां जयैषिणाम्  
०८,०२१।०३५च्	गिरिम् अस्तं समासाद्य प्रत्यपद्यत भानुमान्  
०८,०२१।०३६अ	तमसा च महाराज रजसा च विशेषतः  
०८,०२१।०३६च्	न किं चित् प्रत्यपश्याम शुभं वा यदि वाशुभम्  
०८,०२१।०३७अ	ते त्रसन्तो महेष्वासा रात्रियुद्धस्य भारत  
०८,०२१।०३७च्	अपयानं ततश् चक्रुः सहिताः सर्ववाजिभिः  
०८,०२१।०३८अ	कौरवेषु च यातेषु तदा राजन् दिनक्षये  
०८,०२१।०३८च्	जयं सुमनसः प्राप्य पार्थाः स्वशिबिरं ययुः  
०८,०२१।०३९अ	वादित्रशब्दैर् विविधैः सिंहनादैश् च नर्तितैः  
०८,०२१।०३९च्	परान् अवहसन्तश् च स्तुवन्तश् चाच्युतार्जुनौ  
०८,०२१।०४०अ	कृते ऽवहारे तैर् वीरैः सैनिकाः सर्व एव ते  
०८,०२१।०४०च्	आशिषः पाण्डवेयेषु प्रायुज्यन्त नरेश्वराः  
०८,०२१।०४१अ	ततः कृते ऽवहारे च प्रहृष्टाः कुरुपाण्डवाः  
०८,०२१।०४१च्	निशायां शिबिरं गत्वा न्यविशन्त नरेश्वराः  
०८,०२१।०४१द्*०१८७_०१	रणे प्रवृत्तान्य् अहनि कथयन्तः सुखं तथा  
०८,०२१।०४२अ	यक्षरक्षःपिशाचाश् च श्वापदानि च सङ्घशः  
०८,०२१।०४२च्	जग्मुर् आयोधनं घोरं रुद्रस्यानर्तनोपमम्  
०८,०२२।००१	धृतराष्ट्र उवाच  
०८,०२२।००१अ	स्वेन च्छन्देन नः सर्वान् नावधीद् व्यक्तम् अर्जुनः  
०८,०२२।००१च्	न ह्य् अस्य समरे मुच्येतान्तको ऽप्य् आततायिनः  
०८,०२२।००२अ	पार्थो ह्य् एको ऽहरद् भद्राम् एकश् चाग्निम् अतर्पयत्  
०८,०२२।००२च्	एकश् चेमां महीं जित्वा चक्रे बलिभृतो नृपान्  
०८,०२२।००३अ	एको निवातकवचान् अवधीद् दिव्यकार्मुकः  
०८,०२२।००३ब्*०१८८_०१	निवातकवचानां च तिस्रः कोटीर् जघान ह  
०८,०२२।००३च्	एकः किरातरूपेण स्थितं शर्वम् अयोधयत्  
०८,०२२।००४अ	एको ऽभ्यरक्षद् भरतान् एको भवम् अतोषयत्  
०८,०२२।००४च्	तेनैकेन जिताः सर्वे मदीया उग्रतेजसः  
०८,०२२।००४ए	ते न निन्द्याः प्रशस्याश् च यत् ते चक्रुर् ब्रवीहि तत्  
०८,०२२।००४ड़्*०१८९_०१	ततो दुर्योधनः सूत पश्चात् किम् अकरोत् तदा  
०८,०२२।००५	सञ्जय उवाच  
०८,०२२।००५अ	हतप्रहतविध्वस्ता विवर्मायुधवाहनाः  
०८,०२२।००५च्	दीनस्वरा दूयमाना मानिनः शत्रुभिर् जिताः  
०८,०२२।००६अ	शिबिरस्थाः पुनर् मन्त्रं मन्त्रयन्ति स्म कौरवाः  
०८,०२२।००६च्	भग्नदंष्ट्रा हतविषाः पदाक्रान्ता इवोरगाः  
०८,०२२।००७अ	तान् अब्रवीत् ततः कर्णः क्रुद्धः सर्प इव श्वसन्  
०८,०२२।००७च्	करं करेणाभिपीड्य प्रेक्षमाणस् तवात्मजम्  
०८,०२२।००८अ	यत्तो दृढश् च दक्षश् च धृतिमान् अर्जुनः सदा  
०८,०२२।००८च्	स बोधयति चाप्य् एनं प्राप्तकालम् अधोक्षजः  
०८,०२२।००९अ	सहसास्त्रविसर्गेण वयं तेनाद्य वञ्चिताः  
०८,०२२।००९च्	श्वस् त्व् अहं तस्य सङ्कल्पं सर्वं हन्ता महीपते  
०८,०२२।०१०अ	एवम् उक्तस् तथेत्य् उक्त्वा सो ऽनुजज्ञे नृपोत्तमान्  
०८,०२२।०१०ब्*०१९०_०१	ते ऽनुज्ञाता नृपाः सर्वे स्वानि वेश्मानि भेजिरे  
०८,०२२।०१०च्	सुखोषितास् ते रजनीं हृष्टा युद्धाय निर्ययुः  
०८,०२२।०११अ	ते ऽपश्यन् विहितं व्यूहं धर्मराजेन दुर्जयम्  
०८,०२२।०११च्	प्रयत्नात् कुरुमुख्येन बृहस्पत्युशनोमतात्  
०८,०२२।०१२अ	अथ प्रतीपकर्तारं सततं विजितात्मनाम्  
०८,०२२।०१२च्	सस्मार वृषभस्कन्धं कर्णं दुर्योधनस् तदा  
०८,०२२।०१३अ	पुरन्दरसमं युद्धे मरुद्गणसमं बले  
०८,०२२।०१३च्	कार्तवीर्यसमं वीर्ये कर्णं राज्ञो ऽगमन् मनः  
०८,०२२।०१३द्*०१९१_०१	सर्वेषां चैव सैन्यानां कर्णम् एवागमन् मनः  
०८,०२२।०१३ए	सूतपुत्रं महेष्वासं बन्धुम् आत्ययिकेष्व् इव  
०८,०२२।०१४	धृतराष्ट्र उवाच  
०८,०२२।०१४अ	यद् वो ऽगमन् मनो मन्दाः कर्णं वैकर्तनं तदा  
०८,०२२।०१४च्	अप्य् अद्राक्षत तं यूयं शीतार्ता इव भास्करम्  
०८,०२२।०१५अ	कृते ऽवहारे सैन्यानां प्रवृत्ते च रणे पुनः  
०८,०२२।०१५च्	कथं वैकर्तनः कर्णस् तत्रायुध्यत सञ्जय  
०८,०२२।०१५ए	कथं च पाण्डवाः सर्वे युयुधुस् तत्र सूतजम्  
०८,०२२।०१६अ	कर्णो ह्य् एको महाबाहुर् हन्यात् पार्थान् ससोमकान्  
०८,०२२।०१६च्	कर्णस्य भुजयोर् वीर्यं शक्रविष्णुसमं मतम्  
०८,०२२।०१६ए	तथास्त्राणि सुघोराणि विक्रमश् च महात्मनः  
०८,०२२।०१६ड़्*०१९२_०१	मम चैव सदा मन्दः शंसते नित्यम् अग्रतः  
०८,०२२।०१६ड़्*०१९२_०२	कर्णश् च तान् महेष्वासान् पाण्डुपुत्रान् महारथान्  
०८,०२२।०१७अ	दुर्योधनं तदा दृष्ट्वा पाण्डवेन भृशार्दितम्  
०८,०२२।०१७च्	पराक्रान्तान् पाण्डुसुतान् दृष्ट्वा चापि महाहवे  
०८,०२२।०१८अ	कर्णम् आश्रित्य सङ्ग्रामे दर्पो दुर्योधने पुनः  
०८,०२२।०१८च्	जेतुम् उत्सहते पार्थान् सपुत्रान् सहकेशवान्  
०८,०२२।०१९अ	अहो बत महद् दुःखं यत्र पाण्डुसुतान् रणे  
०८,०२२।०१९च्	नातरद् रभसः कर्णो दैवं नूनं परायणम्  
०८,०२२।०१९ए	अहो द्यूतस्य निष्ठेयं घोरा सम्प्रति वर्तते  
०८,०२२।०२०अ	अहो दुःखानि तीव्राणि दुर्योधनकृतान्य् अहम्  
०८,०२२।०२०च्	सहिष्यामि सुघोराणि शल्यभूतानि सञ्जय  
०८,०२२।०२१अ	सौबलं च तथा तात नीतिमान् इति मन्यते  
०८,०२२।०२१ब्*०१९३_०१	कर्णश् च रभसो नित्यं राजानं चाप्य् अनुव्रतः  
०८,०२२।०२१ब्*०१९४_०१	कर्णं चाप्रतिमं युद्धे देवैर् अपि दुरुत्सहम्  
०८,०२२।०२१ब्*०१९४_०२	मन्यते ऽभ्यधिकं पार्थाद् दैवं चास्य हृदि स्थितम्  
०८,०२२।०२२अ	युद्धेषु नाम दिव्येषु वर्तमानेषु सञ्जय  
०८,०२२।०२२च्	अश्रौषं निहतान् पुत्रान् नित्यम् एव च निर्जितान्  
०८,०२२।०२३अ	न पाण्डवानां समरे कश् चिद् अस्ति निवारकः  
०८,०२२।०२३च्	स्त्रीमध्यम् इव गाहन्ति दैवं हि बलवत्तरम्  
०८,०२२।०२४	सञ्जय उवाच  
०८,०२२।०२४*०१९५_०१	राजन् पूर्वनिमित्तानि धर्मिष्ठानि विचिन्तय  
०८,०२२।०२४अ	अतिक्रान्तं हि यत् कार्यं पश्चाच् चिन्तयतीति च  
०८,०२२।०२४च्	तच् चास्य न भवेत् कार्यं चिन्तया च विनश्यति  
०८,०२२।०२५अ	तद् इदं तव कार्यं तु दूरप्राप्तं विजानता  
०८,०२२।०२५च्	न कृतं यत् त्वया पूर्वं प्राप्ताप्राप्तविचारणे  
०८,०२२।०२६अ	उक्तो ऽसि बहुधा राजन् मा युध्यस्वेति पाण्डवैः  
०८,०२२।०२६च्	गृह्णीषे न च तन् मोहात् पाण्डवेषु विशां पते  
०८,०२२।०२७अ	त्वया पापानि घोराणि समाचीर्णानि पाण्डुषु  
०८,०२२।०२७च्	त्वत्कृते वर्तते घोरः पार्थिवानां जनक्षयः  
०८,०२२।०२८अ	तत् त्व् इदानीम् अतिक्रम्य मा शुचो भरतर्षभ  
०८,०२२।०२८च्	शृणु सर्वं यथावृत्तं घोरं वैशसम् अच्युत  
०८,०२२।०२९अ	प्रभातायां रजन्यां तु कर्णो राजानम् अभ्ययात्  
०८,०२२।०२९च्	समेत्य च महाबाहुर् दुर्योधनम् अभाषत  
०८,०२२।०३०अ	अद्य राजन् समेष्यामि पाण्डवेन यशस्विना  
०८,०२२।०३०च्	हनिष्यामि च तं वीरं स वा मां निहनिष्यति  
०८,०२२।०३१अ	बहुत्वान् मम कार्याणां तथा पार्थस्य पार्थिव  
०८,०२२।०३१च्	नाभूत् समागमो राजन् मम चैवार्जुनस्य च  
०८,०२२।०३२अ	इदं तु मे यथाप्रज्ञं शृणु वाक्यं विशां पते  
०८,०२२।०३२च्	अनिहत्य रणे पार्थं नाहम् एष्यामि भारत  
०८,०२२।०३३अ	हतप्रवीरे सैन्ये ऽस्मिन् मयि चैव स्थिते युधि  
०८,०२२।०३३च्	अभियास्यति मां पार्थः शक्रशक्त्या विनाकृतम्  
०८,०२२।०३४अ	ततः श्रेयस्करं यत् ते तन् निबोध जनेश्वर  
०८,०२२।०३४च्	आयुधानां च यद् वीर्यं द्रव्याणाम् अर्जुनस्य च  
०८,०२२।०३५अ	कायस्य महतो भेदे लाघवे दूरपातने  
०८,०२२।०३५च्	सौष्ठवे चास्त्रयोगे च सव्यसाची न मत्समः  
०८,०२२।०३५द्*०१९६_०१	प्राणे शौर्ये च विज्ञाने विक्रमे चापि भारत  
०८,०२२।०३५द्*०१९६_०२	निमित्तज्ञानयोगे च सव्यसाची न मत्समः  
०८,०२२।०३६अ	सर्वायुधमहामात्रं विजयं नाम तद् धनुः  
०८,०२२।०३६च्	इन्द्रार्थम् अभिकामेन निर्मितं विश्वकर्मणा  
०८,०२२।०३७अ	येन दैत्यगणान् राजञ् जितवान् वै शतक्रतुः  
०८,०२२।०३७च्	यस्य घोषेण दैत्यानां विमुह्यन्ति दिशो दश  
०८,०२२।०३७ए	तद् भार्गवाय प्रायच्छच् छक्रः परमसम्मतम्  
०८,०२२।०३८अ	तद् दिव्यं भार्गवो मह्यम् अददाद् धनुर् उत्तमम्  
०८,०२२।०३८च्	येन योत्स्ये महाबाहुम् अर्जुनं जयतां वरम्  
०८,०२२।०३८ए	यथेन्द्रः समरे सर्वान् दैतेयान् वै समागतान्  
०८,०२२।०३८ड़्*०१९७_०१	निजघान तथा सर्वाञ् जेष्यामि युधि पाण्डवान्  
०८,०२२।०३९अ	धनुर् घोरं रामदत्तं गाण्डीवात् तद् विशिष्यते  
०८,०२२।०३९च्	त्रिःसप्तकृत्वः पृथिवी धनुषा तेन निर्जिता  
०८,०२२।०४०अ	धनुषो यस्य कर्माणि दिव्यानि प्राह भार्गवः  
०८,०२२।०४०च्	तद् रामो ह्य् अददान् मह्यं येन योत्स्यामि पाण्डवम्  
०८,०२२।०४१अ	अद्य दुर्योधनाहं त्वां नन्दयिष्ये सबान्धवम्  
०८,०२२।०४१च्	निहत्य समरे वीरम् अर्जुनं जयतां वरम्  
०८,०२२।०४२अ	सपर्वतवनद्वीपा हतद्विड् भूः ससागरा  
०८,०२२।०४२च्	पुत्रपौत्रप्रतिष्ठा ते भविष्यत्य् अद्य पार्थिव  
०८,०२२।०४३अ	नासाध्यं विद्यते मे ऽद्य त्वत्प्रियार्थं विशेषतः  
०८,०२२।०४३च्	सम्यग् धर्मानुरक्तस्य सिद्धिर् आत्मवतो यथा  
०८,०२२।०४४अ	न हि मां समरे सोढुं स शक्तो ऽग्निं तरुर् यथा  
०८,०२२।०४४च्	अवश्यं तु मया वाच्यं येन हीनो ऽस्मि फल्गुनात्  
०८,०२२।०४५अ	ज्या तस्य धनुषो दिव्या तथाक्षय्यौ महेषुधी  
०८,०२२।०४५ब्*०१९८_०१	सारथिस् तस्य गोविन्दो मम तादृङ् न विद्यते  
०८,०२२।०४५च्	तस्य दिव्यं धनुः श्रेष्ठं गाण्डीवम् अजरं युधि  
०८,०२२।०४६अ	विजयं च महद् दिव्यं ममापि धनुर् उत्तमम्  
०८,०२२।०४६च्	तत्राहम् अधिकः पार्थाद् धनुषा तेन पार्थिव  
०८,०२२।०४७अ	मया चाभ्यधिको वीरः पाण्डवस् तन् निबोध मे  
०८,०२२।०४७च्	रश्मिग्राहश् च दाशार्हः सर्वलोकनमस्कृतः  
०८,०२२।०४८अ	अग्निदत्तश् च वै दिव्यो रथः काञ्चनभूषणः  
०८,०२२।०४८च्	अच्छेद्यः सर्वतो वीर वाजिनश् च मनोजवाः  
०८,०२२।०४८ए	ध्वजश् च दिव्यो द्युतिमान् वानरो विस्मयङ्करः  
०८,०२२।०४९अ	कृष्णश् च स्रष्टा जगतो रथं तम् अभिरक्षति  
०८,०२२।०४९च्	एभिर् द्रव्यैर् अहं हीनो योद्धुम् इच्छामि पाण्डवम्  
०८,०२२।०५०अ	अयं तु सदृशो वीरः शल्यः समितिशोभनः  
०८,०२२।०५०च्	सारथ्यं यदि मे कुर्याद् ध्रुवस् ते विजयो भवेत्  
०८,०२२।०५१अ	तस्य मे सारथिः शल्यो भवत्व् असुकरः परैः  
०८,०२२।०५१च्	नाराचान् गार्ध्रपत्रांश् च शकटानि वहन्तु मे  
०८,०२२।०५२अ	रथाश् च मुख्या राजेन्द्र युक्ता वाजिभिर् उत्तमैः  
०८,०२२।०५२च्	आयान्तु पश्चात् सततं माम् एव भरतर्षभ  
०८,०२२।०५३अ	एवम् अभ्यधिकः पार्थाद् भविष्यामि गुणैर् अहम्  
०८,०२२।०५३च्	शल्यो ह्य् अभ्यधिकः कृष्णाद् अर्जुनाद् अधिको ह्य् अहम्  
०८,०२२।०५४अ	यथाश्वहृदयं वेद दाशार्हः परवीरहा  
०८,०२२।०५४च्	तथा शल्यो ऽपि जानीते हयानां वै महारथः  
०८,०२२।०५५अ	बाहुवीर्ये समो नास्ति मद्रराजस्य कश् चन  
०८,०२२।०५५च्	तथास्त्रैर् मत्समो नास्ति कश् चिद् एव धनुर्धरः  
०८,०२२।०५६अ	तथा शल्यसमो नास्ति हययाने ह कश् चन  
०८,०२२।०५६ब्*०१९९_०१	वीर्यतः सारतश् चैव योगतः कर्मतो ऽर्थतः  
०८,०२२।०५६च्	सो ऽयम् अभ्यधिकः पार्थाद् भविष्यति रथो मम  
०८,०२२।०५६द्*०२००_०१	समुद्यातुं न शक्ष्यन्ति देवा अपि सवासवाः  
०८,०२२।०५६द्*०२०१_०१	एवं कृते रथस्थो ऽहं गुणैर् अभ्यधिको ऽर्जुनात्  
०८,०२२।०५६द्*०२०१_०२	भवे युधि जयेयं च फाल्गुनं कुरुसत्तम  
०८,०२२।०५६द्*०२०२_०१	विजयेयम् अहं सङ्ख्ये फल्गुनं कुरुनन्दन  
०८,०२२।०५७अ	एतत् कृतं महाराज त्वयेच्छामि परन्तप  
०८,०२२।०५७ब्*०२०३_०१	क्रियताम् एष कामो मे मा वः कालो ऽत्यगाद् अयम्  
०८,०२२।०५७च्	एवं कृते कृतं मह्यं सर्वकामैर् भविष्यति  
०८,०२२।०५८अ	ततो द्रष्टासि समरे यत् करिष्यामि भारत  
०८,०२२।०५८च्	सर्वथा पाण्डवान् सर्वाञ् जेष्याम्य् अद्य समागतान्  
०८,०२२।०५८द्*०२०४_०१	न हि मे समरे शक्ताः समुद्यातुं सुरासुराः  
०८,०२२।०५८द्*०२०४_०२	सञ्जय उवाच  
०८,०२२।०५८द्*०२०४_०२	किम् उ पाण्डुसुता राजन् रणे मानुषयोनयः  
०८,०२२।०५८द्*०२०४_०३	एवम् उक्तस् तव सुतः कर्णेनाहवशोभिना  
०८,०२२।०५८द्*०२०४_०४	सम्पूज्य सम्प्रहृष्टात्मा ततो राधेयम् अब्रवीत्  
०८,०२२।०५९	दुर्योधन उवाच  
०८,०२२।०५९अ	सर्वम् एतत् करिष्यामि यथा त्वं कर्ण मन्यसे  
०८,०२२।०५९च्	सोपासङ्गा रथाः साश्वा अनुयास्यन्ति सूतज  
०८,०२२।०६०अ	नाराचान् गार्ध्रपक्षांश् च शकटानि वहन्तु ते  
०८,०२२।०६०च्	अनुयास्याम कर्ण त्वां वयं सर्वे च पार्थिवाः  
०८,०२२।०६१	सञ्जय उवाच  
०८,०२२।०६१अ	एवम् उक्त्वा महाराज तव पुत्राः प्रतापवान्  
०८,०२२।०६१च्	अभिगम्याब्रवीद् राजा मद्रराजम् इदं वचः  
०८,०२३।००१	सञ्जय उवाच  
०८,०२३।००१अ	पुत्रस् तव महाराज मद्रराजम् इदं वचः  
०८,०२३।००१ब्*०२०५_०१	एवम् उक्तो महाराज तव पुत्रः प्रतापवान्  
०८,०२३।००१ब्*०२०५_०२	मद्रेश्वरं प्रति रणे परसैन्यभयङ्करम्  
०८,०२३।००१ब्*०२०५_०३	सर्वं तथाकरोत् तूर्णं राधेयस् तद् यद् अब्रवीत्  
०८,०२३।००१ब्*०२०५_०४	मद्रराजं च समरे प्रणम्य च महारथम्  
०८,०२३।००१च्	विनयेनोपसङ्गम्य प्रणयाद् वाक्यम् अब्रवीत्  
०८,०२३।००२अ	सत्यव्रत महाभाग द्विषताम् अघवर्धन  
०८,०२३।००२च्	मद्रेश्वर रणे शूर परसैन्यभयङ्कर  
०८,०२३।००३अ	श्रुतवान् असि कर्णस्य ब्रुवतो वदतां वर  
०८,०२३।००३च्	यथा नृपतिसिंहानां मध्ये त्वां वरयत्य् अयम्  
०८,०२३।००३द्*०२०६_०१	तत् त्वाम् अप्रतिवीर्याद्य शत्रुपक्षक्षयावह  
०८,०२३।००३द्*०२०६_०२	मद्रेश्वर प्रयाचे ऽहं शिरसा विनयेन च  
०८,०२३।००३द्*०२०७_०१	त्वं पाहि सर्वतः कर्णं भवं ब्रह्मेव सुव्रत  
०८,०२३।००४अ	तस्मात् पार्थविनाशार्थं हितार्थं मम चैव हि  
०८,०२३।००४च्	सारथ्यं रथिनां श्रेष्ठ सुमनाः कर्तुम् अर्हसि  
०८,०२३।००४द्*०२०८_०१	त्वयि यन्तरि राधेयो विद्विषो मे विजेष्यते  
०८,०२३।००४द्*०२०८_०२	अभीषूणां हि कर्णस्य ग्रहीतान्यो न विद्यते  
०८,०२३।००५अ	अस्याभीशुग्रहो लोके नान्यो ऽस्ति भवता समः  
०८,०२३।००५ब्*०२०९_०१	ऋते हि त्वां महाभाग वासुदेवसमं युधि  
०८,०२३।००५च्	स पातु सर्वतः कर्णं भवान् ब्रह्मेव शङ्करम्  
०८,०२३।००६अ	पार्थस्य सचिवः कृष्णो यथाभीशुग्रहो वरः  
०८,०२३।००६च्	तथा त्वम् अपि राधेयं सर्वतः परिपालय  
०८,०२३।००६द्*०२१०_०१	यथा च सर्वथापत्सु वार्ष्णेयः पाति पाण्डवम्  
०८,०२३।००६द्*०२१०_०२	तथा मद्रेश्वराद्य त्वं राधेयं प्रतिपालय  
०८,०२३।००७अ	भीष्मो द्रोणः कृपः कर्णो भवान् भोजश् च वीर्यवान्  
०८,०२३।००७च्	शकुनिः सौबलो द्रौणिर् अहम् एव च नो बलम्  
०८,०२३।००७ए	एषाम् एव कृतो भागो नवधा पृतनापते  
०८,०२३।००८अ	नैव भागो ऽत्र भीष्मस्य द्रोणस्य च महात्मनः  
०८,०२३।००८च्	ताभ्याम् अतीत्य तौ भागौ निहता मम शत्रवः  
०८,०२३।००९अ	वृद्धौ हि तौ नरव्याघ्रौ छलेन निहतौ च तौ  
०८,०२३।००९च्	कृत्वा नसुकरं कर्म गतौ स्वर्गम् इतो ऽनघ  
०८,०२३।०१०अ	तथान्ये पुरुषव्याघ्राः परैर् विनिहता युधि  
०८,०२३।०१०च्	अस्मदीयाश् च बहवः स्वर्गायोपगता रणे  
०८,०२३।०१०ए	त्यक्त्वा प्राणान् यथाशक्ति चेष्टाः कृत्वा च पुष्कलाः  
०८,०२३।०१०ड़्*०२११_०१	तद् इदं हतभूयिष्ठं बलं मम नराधिप  
०८,०२३।०१०ड़्*०२११_०२	पूर्वम् अप्य् अल्पकैः पार्थैर् हतं किम् उत साम्प्रतम्  
०८,०२३।०१०ड़्*०२११_०३	बलवन्तो महात्मानः कौन्तेयाः सत्यविक्रमाः  
०८,०२३।०१०ड़्*०२११_०४	बलं शेषं न हन्युर् मे यथा तत् कुरु पार्थिव  
०८,०२३।०१०ड़्*०२१२_०१	हतवीरम् इदं सैन्यं पाण्डवैः समरे विभो  
०८,०२३।०११अ	कर्णो ह्य् एको महाबाहुर् अस्मत्प्रियहिते रतः  
०८,०२३।०११च्	भवांश् च पुरुषव्याघ्र सर्वलोकमहारथः  
०८,०२३।०११द्*०२१३_०१	शल्य कर्णो ऽर्जुनेनाद्य योद्धुम् इच्छति संयुगे  
०८,०२३।०११ए	तस्मिञ् जयाशा विपुला मम मद्रजनाधिप  
०८,०२३।०११ड़्*०२१४_०१	तस्याभीषुग्रहवरो नान्यो ऽस्ति भुवि कश् चन  
०८,०२३।०११ड़्*०२१५_०१	तस्माज् जयाय मे वीर सारथ्यं कर्तुम् अर्हसि  
०८,०२३।०१२अ	पार्थस्य समरे कृष्णो यथाभीशुवरग्रहः  
०८,०२३।०१२ब्*०२१६_०१	तथा कर्णरथे राजंस् त्वम् अभीषुग्रहो भव  
०८,०२३।०१२च्	तेन युक्तो रणे पार्थो रक्ष्यमाणश् च पार्थिव  
०८,०२३।०१२ए	यानि कर्माणि कुरुते प्रत्यक्षाणि तथैव ते  
०८,०२३।०१३अ	पूर्वं न समरे ह्य् एवम् अवधीद् अर्जुनो रिपून्  
०८,०२३।०१३ब्*०२१७_०१	इदानीं विक्रमो ह्य् अस्य कृष्णेन सहितस्य च  
०८,०२३।०१३ब्*०२१७_०२	कृष्णेन सहितः पार्थो धार्तराष्ट्रीं महाचमूम्  
०८,०२३।०१३च्	अहन्य् अहनि मद्रेश द्रावयन् दृश्यते युधि  
०८,०२३।०१४अ	भागो ऽवशिष्टः कर्णस्य तव चैव महाद्युते  
०८,०२३।०१४च्	तं भागं सह कर्णेन युगपन् नाशयाहवे  
०८,०२३।०१४द्*०२१८_०१	अरुणेन यथा सार्धं तमः सूर्यो व्यपोहति  
०८,०२३।०१४द्*०२१८_०२	तथा कर्णेन सहितो जहि पार्थं महाहवे  
०८,०२३।०१४द्*०२१९_०१	उद्यन्तौ च यथा सूर्यौ बालसूर्यसमप्रभौ  
०८,०२३।०१४द्*०२१९_०२	कर्णशल्यौ रणे दृष्ट्वा विद्रवन्तु महारथाः  
०८,०२३।०१५अ	सूर्यारुणौ यथा दृष्ट्वा तमो नश्यति मारिष  
०८,०२३।०१५च्	तथा नश्यन्तु कौन्तेयाः सपाञ्चालाः ससृञ्जयाः  
०८,०२३।०१६अ	रथानां प्रवरः कर्णो यन्तॄणां प्रवरो भवान्  
०८,०२३।०१६ब्*०२२०_०१	संयोगो युवयोर् लोके नाभून् न च भविष्यति  
०८,०२३।०१६च्	सन्निपातः समो लोके भवतोर् नास्ति कश् चन  
०८,०२३।०१७अ	यथा सर्वास्व् अवस्थासु वार्ष्णेयः पाति पाण्डवम्  
०८,०२३।०१७च्	तथा भवान् परित्रातु कर्णं वैकर्तनं रणे  
०८,०२३।०१७द्*०२२१_०१	सारथ्यं क्रियतां तस्य युध्यमानस्य संयुगे  
०८,०२३।०१७द्*०२२१_०२	यथा च समरे कृष्णो रक्षते सर्वतो ऽर्जुनम्  
०८,०२३।०१७द्*०२२१_०३	तथा त्वम् अपि राधेयं रक्षस्व च महारणे  
०८,०२३।०१८अ	त्वया सारथिना ह्य् एष अप्रधृष्यो भविष्यति  
०८,०२३।०१८च्	देवतानाम् अपि रणे सशक्राणां महीपते  
०८,०२३।०१८ए	किं पुनः पाण्डवेयानां मातिशङ्कीर् वचो मम  
०८,०२३।०१९अ	दुर्योधनवचः श्रुत्वा शल्यः क्रोधसमन्वितः  
०८,०२३।०१९ब्*०२२२_०१	धार्तराष्ट्रम् अथोवाच सृक्किणी परिलेलिहन्  
०८,०२३।०१९ब्*०२२२_०२	एवम् उक्तस् तु स क्रोधात् पदा स्पृष्ट इवोरगः  
०८,०२३।०१९च्	त्रिशिखां भ्रुकुटीं कृत्वा धुन्वन् हस्तौ पुनः पुनः  
०८,०२३।०२०अ	क्रोधरक्ते महानेत्रे परिवर्त्य महाभुजः  
०८,०२३।०२०च्	कुलैश्वर्यश्रुतिबलैर् दृप्तः शल्यो ऽब्रवीद् इदम्  
०८,०२३।०२१अ	अवमन्यसे मां गान्धारे ध्रुवं मां परिशङ्कसे  
०८,०२३।०२१च्	यन् मां ब्रवीषि विस्रब्धं सारथ्यं क्रियताम् इति  
०८,०२३।०२२अ	अस्मत्तो ऽभ्यधिकं कर्णं मन्यमानः प्रशंससि  
०८,०२३।०२२च्	न चाहं युधि राधेयं गणये तुल्यम् आत्मना  
०८,०२३।०२३अ	आदिश्यताम् अभ्यधिको ममांशः पृथिवीपते  
०८,०२३।०२३च्	तम् अहं समरे हत्वा गमिष्यामि यथागतम्  
०८,०२३।०२४अ	अथ वाप्य् एक एवाहं योत्स्यामि कुरुनन्दन  
०८,०२३।०२४च्	पश्य वीर्यं ममाद्य त्वं सङ्ग्रामे दहतो रिपून्  
०८,०२३।०२५अ	न चाभिकामान् कौरव्य विधाय हृदये पुमान्  
०८,०२३।०२५च्	अस्मद्विधः प्रवर्तेत मा मा त्वम् अतिशङ्किथाः  
०८,०२३।०२६अ	युधि चाप्य् अवमानो मे न कर्तव्यः कथं चन  
०८,०२३।०२६च्	पश्य हीमौ मम भुजौ वज्रसंहननोपमौ  
०८,०२३।०२७अ	धनुः पश्य च मे चित्रं शरांश् चाशीविषोपमान्  
०८,०२३।०२७च्	रथं पश्य च मे कॢप्तं सदश्वैर् वातवेगितैः  
०८,०२३।०२७ए	गदां च पश्य गान्धारे हेमपट्टविभूषिताम्  
०८,०२३।०२८अ	दारयेयं महीं क्रुद्धो विकिरेयं च पर्वतान्  
०८,०२३।०२८च्	शोषयेयं समुद्रांश् च तेजसा स्वेन पार्थिव  
०८,०२३।०२९अ	तन् माम् एवंविधं जानन् समर्थम् अरिनिग्रहे  
०८,०२३।०२९च्	कस्माद् युनक्षि सारथ्ये न्यूनस्याधिरथेर् नृप  
०८,०२३।०२९द्*०२२३_०१	न चापि मम राधेयः कलाम् अर्हति षोडशीम्  
०८,०२३।०२९द्*०२२३_०२	सकर्णा ये त्रयो लोकाः सार्जुनाः सजनार्दनाः  
०८,०२३।०२९द्*०२२३_०३	निबद्धांस् तान् रणे राजन् न मुच्येयं कथं चन  
०८,०२३।०२९द्*०२२३_०४	तथापि शक्तं कौरव्य विहाय हृदयेन माम्  
०८,०२३।०२९द्*०२२३_०५	न चाहं प्राकृतः कश् चिन् न चाप्य् अधिगतः स्वयम्  
०८,०२३।०२९द्*०२२४_०१	अयं चाप्य् अवमानो मे न कर्तव्यः कथं चन  
०८,०२३।०३०अ	न नाम धुरि राजेन्द्र प्रयोक्तुं त्वम् इहार्हसि  
०८,०२३।०३०च्	न हि पापीयसः श्रेयान् भूत्वा प्रेष्यत्वम् उत्सहे  
०८,०२३।०३१अ	यो ह्य् अभ्युपगतं प्रीत्या गरीयांसं वशे स्थितम्  
०८,०२३।०३१च्	वशे पापीयसो धत्ते तत् पापम् अधरोत्तरम्  
०८,०२३।०३२अ	ब्राह्मणा ब्रह्मणा सृष्टा मुखात् क्षत्रम् अथोरसः  
०८,०२३।०३२च्	ऊरुभ्याम् असृजद् वैश्याञ् शूद्रान् पद्भ्याम् इति श्रुतिः  
०८,०२३।०३२ए	तेभ्यो वर्णविशेषाश् च प्रतिलोमानुलोमजाः  
०८,०२३।०३३अ	अथान्योन्यस्य संयोगाच् चातुर्वर्ण्यस्य भारत  
०८,०२३।०३३च्	गोप्तारः सङ्ग्रहीतारो दातारः क्षत्रियाः स्मृताः  
०८,०२३।०३४अ	याजनाध्यापनैर् विप्रा विशुद्धैश् च प्रतिग्रहैः  
०८,०२३।०३४च्	लोकस्यानुग्रहार्थाय स्थापिता ब्रह्मणा भुवि  
०८,०२३।०३४द्*०२२५_०१	प्रजानां रक्षणं दानं युद्धं क्षत्रस्य निर्मितम्  
०८,०२३।०३५अ	कृषिश् च पाशुपाल्यं च विशां दानं च सर्वशः  
०८,०२३।०३५च्	ब्रह्मक्षत्रविशां शूद्रा विहिताः परिचारकाः  
०८,०२३।०३६अ	ब्रह्मक्षत्रस्य विहिताः सूता वै परिचारकाः  
०८,०२३।०३६च्	न विट्शूद्रस्य तत्रैव शृणु वाक्यं ममानघ  
०८,०२३।०३७अ	सो ऽहं मूर्धावसिक्तः सन् राजर्षिकुलसम्भवः  
०८,०२३।०३७च्	महारथः समाख्यातः सेव्यः स्तव्यश् च बन्दिनाम्  
०८,०२३।०३८अ	सो ऽहम् एतादृशो भूत्वा नेहारिकुलमर्दन  
०८,०२३।०३८च्	सूतपुत्रस्य सङ्ग्रामे सारथ्यं कर्तुम् उत्सहे  
०८,०२३।०३९अ	अवमानम् अहं प्राप्य न योत्स्यामि कथं चन  
०८,०२३।०३९च्	आपृच्छ्य त्वाद्य गान्धारे गमिष्यामि यथागतम्  
०८,०२३।०३९द्*०२२६_०१	न चाहं सूतपुत्रस्य सारथ्यम् उपजग्मिवान्  
०८,०२३।०४०अ	एवम् उक्त्वा नरव्याघ्रः शल्यः समितिशोभनः  
०८,०२३।०४०च्	उत्थाय प्रययौ तूर्णं राजमध्याद् अमर्षितः  
०८,०२३।०४१अ	प्रणयाद् बहुमानाच् च तं निगृह्य सुतस् तव  
०८,०२३।०४१च्	अब्रवीन् मधुरं वाक्यं साम सर्वार्थसाधकम्  
०८,०२३।०४२अ	यथा शल्य त्वम् आत्थेदम् एवम् एतद् असंशयम्  
०८,०२३।०४२च्	अभिप्रायस् तु मे कश् चित् तं निबोध जनेश्वर  
०८,०२३।०४३अ	न कर्णो ऽभ्यधिकस् त्वत्तः शङ्के नैव कथं चन  
०८,०२३।०४३च्	न हि मद्रेश्वरो राजा कुर्याद् यद् अनृतं भवेत्  
०८,०२३।०४४अ	ऋतम् एव हि पूर्वास् ते वहन्ति पुरुषोत्तमाः  
०८,०२३।०४४ब्*०२२७_०१	ज्ञातम् एव हि पूर्वं ते वर्त्म राजर्षिसत्तम  
०८,०२३।०४४च्	तस्माद् आर्तायनिः प्रोक्तो भवान् इति मतिर् मम  
०८,०२३।०४५अ	शल्यभूतश् च शत्रूणां यस्मात् त्वं भुवि मानद  
०८,०२३।०४५च्	तस्माच् छल्येति ते नाम कथ्यते पृथिवीपते  
०८,०२३।०४६अ	यद् एव व्याहृतं पूर्वं भवता भूरिदक्षिण  
०८,०२३।०४६च्	तद् एव कुरु धर्मज्ञ मदर्थं यद् यद् उच्यसे  
०८,०२३।०४७अ	न च त्वत्तो हि राधेयो न चाहम् अपि वीर्यवान्  
०८,०२३।०४७च्	वृणीमस् त्वां हयाग्र्याणां यन्तारम् इति संयुगे  
०८,०२३।०४८अ	यथा ह्य् अभ्यधिकं कर्णं गुणैस् तात धनञ्जयात्  
०८,०२३।०४८च्	वासुदेवाद् अपि त्वां च लोको ऽयम् इति मन्यते  
०८,०२३।०४९अ	कर्णो ह्य् अभ्यधिकः पार्थाद् अस्त्रैर् एव नरर्षभ  
०८,०२३।०४९च्	भवान् अप्य् अधिकः कृष्णाद् अश्वयाने बले तथा  
०८,०२३।०५०अ	यथाश्वहृदयं वेद वासुदेवो महामनाः  
०८,०२३।०५०च्	द्विगुणं त्वं तथा वेत्थ मद्रराज न संशयः  
०८,०२३।०५१	शल्य उवाच  
०८,०२३।०५१अ	यन् मा ब्रवीषि गान्धारे मध्ये सैन्यस्य कौरव  
०८,०२३।०५१च्	विशिष्टं देवकीपुत्रात् प्रीतिमान् अस्म्य् अहं त्वयि  
०८,०२३।०५२अ	एष सारथ्यम् आतिष्ठे राधेयस्य यशस्विनः  
०८,०२३।०५२च्	युध्यतः पाण्डवाग्र्येण यथा त्वं वीर मन्यसे  
०८,०२३।०५३अ	समयश् च हि मे वीर कश् चिद् वैकर्तनं प्रति  
०८,०२३।०५३च्	उत्सृजेयं यथाश्रद्धम् अहं वाचो ऽस्य सन्निधौ  
०८,०२३।०५४	सञ्जय उवाच  
०८,०२३।०५४अ	तथेति राजन् पुत्रस् ते सह कर्णेन भारत  
०८,०२३।०५४च्	अब्रवीन् मद्रराजस्य सुतं भरतसत्तम  
०८,०२४।००१	दुर्योधन उवाच  
०८,०२४।००१अ	भूय एव तु मद्रेश यत् ते वक्ष्यामि तच् छृणु  
०८,०२४।००१च्	यथा पुरा वृत्तम् इदं युद्धे देवासुरे विभो  
०८,०२४।००२अ	यद् उक्तवान् पितुर् मह्यं मार्कण्डेयो महान् ऋषिः  
०८,०२४।००२च्	तद् अशेषेण ब्रुवतो मम राजर्षिसत्तम  
०८,०२४।००२ए	त्वं निबोध न चाप्य् अत्र कर्तव्या ते विचारणा  
०८,०२४।००२ड़्*०२२८_०१	समुत्पन्ना हि राजानः प्रमोह इति निश्चयः  
०८,०२४।००२ड़्*०२२८_०२	कृत्वा चैव व्यवस्यन्ति सर्वे धर्मार्थनिश्चयान्  
०८,०२४।००३अ	देवानाम् असुराणां च महान् आसीत् समागमः  
०८,०२४।००३ब्*०२२९_०१	सैंहिकेयास् तदोद्वृत्ता विबुधान् अवसूदयन्  
०८,०२४।००३ब्*०२२९_०२	ते निरस्ताः कृता देवैर् दानवा बलगर्विताः  
०८,०२४।००३च्	बभूव प्रथमो राजन् सङ्ग्रामस् तारकामयः  
०८,०२४।००३ए	निर्जिताश् च तदा दैत्या दैवतैर् इति नः श्रुतम्  
०८,०२४।००३ड़्*०२३०_०१	भग्नदर्पा निरुत्साहाः पातालं विविशुस् तदा  
०८,०२४।००४अ	निर्जितेषु च दैत्येषु तारकस्य सुतास् त्रयः  
०८,०२४।००४च्	ताराक्षः कमलाक्षश् च विद्युन्माली च पार्थिव  
०८,०२४।००४द्*०२३१_०१	कश् चित् प्रजापतिर् घोरस् तेन सार्धं महात्मना  
०८,०२४।००४द्*०२३१_०२	युद्धम् आसीन् महाघोरं दैवतैर् न इति श्रुतिः  
०८,०२४।००४द्*०२३१_०३	पराबभूवुर् असुरा दानवैः सह संयुगे  
०८,०२४।००४द्*०२३१_०४	देवैर् निरस्ता ह्य् असुरा निःश्वस्यामर्षितास् ततः  
०८,०२४।००५अ	तप उग्रं समास्थाय नियमे परमे स्थिताः  
०८,०२४।००५च्	तपसा कर्शयाम् आसुर् देहान् स्वाञ् शत्रुतापन  
०८,०२४।००६अ	दमेन तपसा चैव नियमेन च पार्थिव  
०८,०२४।००६च्	तेषां पितामहः प्रीतो वरदः प्रददौ वरान्  
०८,०२४।००७अ	अवध्यत्वं च ते राजन् सर्वभूतेषु सर्वदा  
०८,०२४।००७च्	सहिता वरयाम् आसुः सर्वलोकपितामहम्  
०८,०२४।००८अ	तान् अब्रवीत् तदा देवो लोकानां प्रभुर् ईश्वरः  
०८,०२४।००८च्	नास्ति सर्वामरत्वं हि निवर्तध्वम् अतो ऽसुराः  
०८,०२४।००८ए	वरम् अन्यं वृणीध्वं वै यादृशं सम्प्ररोचते  
०८,०२४।००९अ	ततस् ते सहिता राजन् सम्प्रधार्यासकृद् बहु  
०८,०२४।००९च्	सर्वलोकेश्वरं वाक्यं प्रणम्यैनम् अथाब्रुवन्  
०८,०२४।००९द्*०२३२_०१	वयम् इच्छाम नगरं कर्तुं कामगमं शुभम्  
०८,०२४।००९द्*०२३२_०२	सर्वकामसमृद्धार्थम् अवध्यं देवदानवैः  
०८,०२४।००९द्*०२३२_०३	यक्षरक्षोरगगणैर् नानाजातिभिर् एव च  
०८,०२४।००९द्*०२३२_०४	न कृत्याभिर् न शस्त्रैश् च न शापैर् ब्रह्मवादिनाम्  
०८,०२४।००९द्*०२३२_०५	वध्येत त्रिपुरं देवं प्रसन्ने त्वयि सादरम्  
०८,०२४।०१०अ	अस्माकं त्वं वरं देव प्रयच्छेमं पितामह  
०८,०२४।०१०च्	वयं पुराणि त्रीण्य् एव समास्थाय महीम् इमाम्  
०८,०२४।०१०ए	विचरिष्याम लोके ऽस्मिंस् त्वत्प्रसादपुरस्कृताः  
०८,०२४।०११अ	ततो वर्षसहस्रे तु समेष्यामः परस्परम्  
०८,०२४।०११ब्*०२३३_००	ब्रह्मोवाच  
०८,०२४।०११ब्*०२३३_०१	विलयः समयस्यान्ते मरणं जीवितस्य च  
०८,०२४।०११ब्*०२३३_०२	इति चिन्त्य वधोपायं कं चिद् एव निशामय  
०८,०२४।०११च्	एकीभावं गमिष्यन्ति पुराण्य् एतानि चानघ  
०८,०२४।०१२अ	समागतानि चैतानि यो हन्याद् भगवंस् तदा  
०८,०२४।०१२च्	एकेषुणा देववरः स नो मृत्युर् भविष्यति  
०८,०२४।०१२द्*०२३४_०१	तेषां तद् वचनं श्रुत्वा दानवानां महायशाः  
०८,०२४।०१२ए	एवम् अस्त्व् इति तान् देवः प्रत्युक्त्वा प्राविशद् दिवम्  
०८,०२४।०१३अ	ते तु लब्धवराः प्रीताः सम्प्रधार्य परस्परम्  
०८,०२४।०१३च्	पुरत्रयविसृष्ट्यर्थं मयं वव्रुर् महासुरम्  
०८,०२४।०१३ए	विश्वकर्माणम् अजरं दैत्यदानवपूजितम्  
०८,०२४।०१४अ	ततो मयः स्वतपसा चक्रे धीमान् पुराणि ह  
०८,०२४।०१४च्	त्रीणि काञ्चनम् एकं तु रौप्यं कार्ष्णायसं तथा  
०८,०२४।०१५अ	काञ्चनं दिवि तत्रासीद् अन्तरिक्षे च राजतम्  
०८,०२४।०१५च्	आयसं चाभवद् भूमौ चक्रस्थं पृथिवीपते  
०८,०२४।०१६अ	एकैकं योजनशतं विस्तारायामसम्मितम्  
०८,०२४।०१६च्	गृहाट्टाट्टालकयुतं बृहत्प्राकारतोरणम्  
०८,०२४।०१७अ	गुणप्रसवसम्बाधम् असम्बाधम् अनामयम्  
०८,०२४।०१७च्	प्रासादैर् विविधैश् चैव द्वारैश् चाप्य् उपशोभितम्  
०८,०२४।०१८अ	पुरेषु चाभवन् राजन् राजानो वै पृथक् पृथक्  
०८,०२४।०१८ब्*०२३५_०१	दिव्यमाल्याम्बरधरा दैतेया राजसत्तम  
०८,०२४।०१८च्	काञ्चनं तारकाक्षस्य चित्रम् आसीन् महात्मनः  
०८,०२४।०१८ए	राजतं कमलाक्षस्य विद्युन्मालिन आयसम्  
०८,०२४।०१९अ	त्रयस् ते दैत्यराजानस् त्रींल् लोकान् आशु तेजसा  
०८,०२४।०१९च्	आक्रम्य तस्थुर् वर्षाणां पूगान् नाम प्रजापतिः  
०८,०२४।०२०अ	तेषां दानवमुख्यानां प्रयुतान्य् अर्बुदानि च  
०८,०२४।०२०च्	कोट्यश् चाप्रतिवीराणां समाजग्मुस् ततस् ततः  
०८,०२४।०२०द्*०२३६_०१	मांसाशनाः सुदृप्ताश् च सुरैर् विनिकृतास् तथा  
०८,०२४।०२०ए	महद् ऐश्वर्यम् इच्छन्तस् त्रिपुरं दुर्गम् आश्रिताः  
०८,०२४।०२१अ	सर्वेषां च पुनस् तेषां सर्वयोगवहो मयः  
०८,०२४।०२१च्	तम् आश्रित्य हि ते सर्वे अवर्तन्ताकुतोभयाः  
०८,०२४।०२२अ	यो हि यं मनसा कामं दध्यौ त्रिपुरसंश्रयः  
०८,०२४।०२२च्	तस्मै कामं मयस् तं तं विदधे मायया तदा  
०८,०२४।०२३अ	तारकाक्षसुतश् चासीद् धरिर् नाम महाबलः  
०८,०२४।०२३च्	तपस् तेपे परमकं येनातुष्यत् पितामहः  
०८,०२४।०२४अ	स तुष्टम् अवृणोद् देवं वापी भवतु नः पुरे  
०८,०२४।०२४च्	शस्त्रैर् विनिहता यत्र क्षिप्ताः स्युर् बलवत्तराः  
०८,०२४।०२५अ	स तु लब्ध्वा वरं वीरस् तारकाक्षसुतो हरिः  
०८,०२४।०२५च्	ससृजे तत्र वापीं तां मृतानां जीवनीं प्रभो  
०८,०२४।०२५द्*०२३७_०१	पूर्णां दिव्यस्य तोयस्य पीयूषप्रतिमस्य वै  
०८,०२४।०२६अ	येन रूपेण दैत्यस् तु येन वेषेण चैव ह  
०८,०२४।०२६च्	मृतस् तस्यां परिक्षिप्तस् तादृशेनैव जज्ञिवान्  
०८,०२४।०२६द्*०२३८_०१	सम्पूर्णबलवीर्यस् तु राजञ् शौर्यसमन्वितः  
०८,०२४।०२६द्*०२३८_०२	एवं वीर्येण संयुक्ताः कृतास् तेन महात्मना  
०८,०२४।०२७अ	तां प्राप्य त्रैपुरस्थास् तु सर्वांल् लोकान् बबाधिरे  
०८,०२४।०२७ब्*०२३९_०१	वरलोके ऽवसत् सो ऽपि हरिः परमतेजसा  
०८,०२४।०२७ब्*०२३९_०२	विधाय सर्वलोकानां हितं पथ्यं विधाय च  
०८,०२४।०२७ब्*०२३९_०३	ततः परमनिर्विग्नो हितकारी तावकात्मसु  
०८,०२४।०२७च्	महता तपसा सिद्धाः सुराणां भयवर्धनाः  
०८,०२४।०२७द्*०२४०_०१	एकस्मिन् निहते दैत्ये सृजन्ति स्म दशासुरान्  
०८,०२४।०२७ए	न तेषाम् अभवद् राजन् क्षयो युद्धे कथं चन  
०८,०२४।०२८अ	ततस् ते लोभमोहाभ्याम् अभिभूता विचेतसः  
०८,०२४।०२८च्	निर्ह्रीकाः संस्थितिं सर्वे स्थापितां समलूलुपन्  
०८,०२४।०२९अ	विद्राव्य सगणान् देवांस् तत्र तत्र तदा तदा  
०८,०२४।०२९च्	विचेरुः स्वेन कामेन वरदानेन दर्पिताः  
०८,०२४।०३०अ	देवारण्यानि सर्वाणि प्रियाणि च दिवौकसाम्  
०८,०२४।०३०च्	ऋषीणाम् आश्रमान् पुण्यान् यूपाञ् जनपदांस् तथा  
०८,०२४।०३०ए	व्यनाशयन्त मर्यादा दानवा दुष्टचारिणः  
०८,०२४।०३०ड़्*०२४१_०१	निस्थानाश् च कृता देवा ऋषयः पितृभिः सह  
०८,०२४।०३०ड़्*०२४१_०२	दैत्यैस् त्रिभिस् त्रयो लोका ह्य् आक्रान्तास् तैः सुरेतरैः  
०८,०२४।०३०ड़्*०२४२_०१	पीड्यमानेषु लोकेषु ततः शक्रो मरुद्वृतः  
०८,०२४।०३०ड़्*०२४२_०२	पुराण्य् आयोधयां चक्रे वज्रपातैः समन्ततः  
०८,०२४।०३०ड़्*०२४२_०३	नाशकत् तान्य् अभेद्यानि यदा भेत्तुं पुरन्दरः  
०८,०२४।०३०ड़्*०२४२_०४	पुराणि वरदत्तानि धात्रा तेन नराधिप  
०८,०२४।०३०ड़्*०२४२_०५	तदा भीतः सुरपतिर् मुक्त्वा तानि पुराण्य् अथ  
०८,०२४।०३१अ	ते देवाः सहिताः सर्वे पितामहम् अरिन्दम  
०८,०२४।०३१च्	अभिजग्मुस् तदाख्यातुं विप्रकारं सुरेतरैः  
०८,०२४।०३२अ	ते तत्त्वं सर्वम् आख्याय शिरसाभिप्रणम्य च  
०८,०२४।०३२च्	वधोपायम् अपृच्छन्त भगवन्तं पितामहम्  
०८,०२४।०३३अ	श्रुत्वा तद् भगवान् देवो देवान् इदम् उवाच ह  
०८,०२४।०३३ब्*०२४३_०१	ममापि सो ऽपराध्नोति यो युष्माकम् असौम्यकृत्  
०८,०२४।०३३ब्*०२४४_०१	श्रूयतां त्रिदशाः सर्वे यथेदं वाक्यगौरवम्  
०८,०२४।०३३च्	असुराश् च दुरात्मानस् ते चापि विबुधद्विषः  
०८,०२४।०३३ए	अपराध्यन्ति सततं ये युष्मान् पीडयन्त्य् उत  
०८,०२४।०३३ड़्*०२४५_०१	न त्वास्तु तान् अहं मन्ये ये वै युष्मान् अपीडयन्  
०८,०२४।०३४अ	अहं हि तुल्यः सर्वेषां भूतानां नात्र संशयः  
०८,०२४।०३४च्	अधार्मिकास् तु हन्तव्या इत्य् अहं प्रब्रवीमि वः  
०८,०२४।०३४द्*०२४६_०१	एकेषुणा विभेद्यानि तानि दुर्गाणि नान्यथा  
०८,०२४।०३४द्*०२४६_०२	न च स्थाणुमृते शक्तो भेत्तुम् एकेषुणा पुरः  
०८,०२४।०३५अ	ते यूयं स्थाणुम् ईशानं जिष्णुम् अक्लिष्टकारिणम्  
०८,०२४।०३५च्	योद्धारं वृणुतादित्याः स तान् हन्ता सुरेतरान्  
०८,०२४।०३६अ	इति तस्य वचः श्रुत्वा देवाः शक्रपुरोगमाः  
०८,०२४।०३६ब्*०२४७_०१	ते देवास् तेन वाक्येन चोदिताः प्रणताः स्थिताः  
०८,०२४।०३६ब्*०२४७_०२	दिव्यं वर्षसहस्रं वै तपस् तप्त्वा सुरर्षभाः  
०८,०२४।०३६ब्*०२४७_०३	शुभात्मानो महात्मानो जग्मुर् वै वृषभध्वजम्  
०८,०२४।०३६च्	ब्रह्माणम् अग्रतः कृत्वा वृषाङ्कं शरणं ययुः  
०८,०२४।०३७अ	तपः परं समातस्थुर् गृणन्तो ब्रह्म शाश्वतम्  
०८,०२४।०३७च्	ऋषिभिः सह धर्मज्ञा भवं सर्वात्मना गताः  
०८,०२४।०३७द्*०२४८_०१	देवदेवं परं स्थाणुं वरदं त्र्यम्बकं शिवम्  
०८,०२४।०३७द्*०२४८_०२	शर्वम् ईड्यम् अजं रुद्रं शशाङ्काङ्कितमूर्धजम्  
०८,०२४।०३८अ	तुष्टुवुर् वाग्भिर् अर्थ्याभिर् भयेष्व् अभयकृत्तमम्  
०८,०२४।०३८च्	सर्वात्मानं महात्मानं येनाप्तं सर्वम् आत्मना  
०८,०२४।०३९अ	तपोविशेषैर् बहुभिर् योगं यो वेद चात्मनः  
०८,०२४।०३९च्	यः साङ्ख्यम् आत्मनो वेद यस्य चात्मा वशे सदा  
०८,०२४।०४०अ	ते तं ददृशुर् ईशानं तेजोराशिम् उमापतिम्  
०८,०२४।०४०ब्*०२४९_०१	परेण यत्नेन भवं त्रिदशाः शर्वम् ईश्वरम्  
०८,०२४।०४०च्	अनन्यसदृशं लोके व्रतवन्तम् अकल्मषम्  
०८,०२४।०४१अ	एकं च भगवन्तं ते नानारूपम् अकल्पयन्  
०८,०२४।०४१च्	आत्मनः प्रतिरूपाणि रूपाण्य् अथ महात्मनि  
०८,०२४।०४१ए	परस्परस्य चापश्यन् सर्वे परमविस्मिताः  
०८,०२४।०४२अ	सर्वभूतमयं चेशं तम् अजं जगतः पतिम्  
०८,०२४।०४२च्	देवा ब्रह्मर्षयश् चैव शिरोभिर् धरणीं गताः  
०८,०२४।०४३अ	तान् स्वस्तिवाक्येनाभ्यर्च्य समुत्थाप्य च शङ्करः  
०८,०२४।०४३च्	ब्रूत ब्रूतेति भगवान् स्मयमानो ऽभ्यभाषत  
०८,०२४।०४४अ	त्र्यम्बकेणाभ्यनुज्ञातास् ततस् ते ऽस्वस्थचेतसः  
०८,०२४।०४४च्	नमो नमस् ते ऽस्तु विभो तत इत्य् अब्रुवन् भवम्  
०८,०२४।०४५अ	नमो देवातिदेवाय धन्विने चातिमन्यवे  
०८,०२४।०४५च्	प्रजापतिमखघ्नाय प्रजापतिभिर् ईड्यसे  
०८,०२४।०४६अ	नमः स्तुताय स्तुत्याय स्तूयमानाय मृत्यवे  
०८,०२४।०४६च्	विलोहिताय रुद्राय नीलग्रीवाय शूलिने  
०८,०२४।०४७अ	अमोघाय मृगाक्षाय प्रवरायुधयोधिने  
०८,०२४।०४७ब्*०२५०_०१	अर्हाय चैव शुद्धाय क्षयाय क्रथनाय च  
०८,०२४।०४७च्	दुर्वारणाय शुक्राय ब्रह्मणे ब्रह्मचारिणे  
०८,०२४।०४८अ	ईशानायाप्रमेयाय नियन्त्रे चर्मवाससे  
०८,०२४।०४८च्	तपोनित्याय पिङ्गाय व्रतिने कृत्तिवाससे  
०८,०२४।०४९अ	कुमारपित्रे त्र्यक्षाय प्रवरायुधधारिणे  
०८,०२४।०४९च्	प्रपन्नार्तिविनाशाय ब्रह्मद्विट्सङ्घघातिने  
०८,०२४।०५०अ	वनस्पतीनां पतये नराणां पतये नमः  
०८,०२४।०५०च्	गवां च पतये नित्यं यज्ञानां पतये नमः  
०८,०२४।०५१अ	नमो ऽस्तु ते ससैन्याय त्र्यम्बकायोग्रतेजसे  
०८,०२४।०५१च्	मनोवाक्कर्मभिर् देव त्वां प्रपन्नान् भजस्व नः  
०८,०२४।०५२अ	ततः प्रसन्नो भगवान् स्वागतेनाभिनन्द्य तान्  
०८,०२४।०५२च्	प्रोवाच व्येतु वस्त्रासो ब्रूत किं करवाणि वः  
०८,०२४।०५२द्*०२५१_०१	देवाः शर्वस्य वचनं श्रुत्वा हर्षम् उपागताः  
०८,०२४।०५३अ	पितृदेवर्षिसङ्घेभ्यो वरे दत्ते महात्मना  
०८,०२४।०५३च्	सत्कृत्य शङ्करं प्राह ब्रह्मा लोकहितं वचः  
०८,०२४।०५३द्*०२५२_०१	इमान्य् असुरदुर्गाणि लोकांस् त्रीन् आक्रमन्ति च  
०८,०२४।०५३द्*०२५२_०२	कश् च प्रजापतिर् घोरांस् तान् सर्वाञ् जहि माचिरम्  
०८,०२४।०५४अ	तवातिसर्गाद् देवेश प्राजापत्यम् इदं पदम्  
०८,०२४।०५४च्	मयाधितिष्ठता दत्तो दानवेभ्यो महान् वरः  
०८,०२४।०५४द्*०२५३_०१	नास्त्य् अन्यो युधि तेषां वै निहन्ता इति नः श्रुतम्  
०८,०२४।०५५अ	तान् अतिक्रान्तमर्यादान् नान्यः संहर्तुम् अर्हति  
०८,०२४।०५५च्	त्वाम् ऋते भूतभव्येश त्वं ह्य् एषां प्रत्यरिर् वधे  
०८,०२४।०५६अ	स त्वं देव प्रपन्नानां याचतां च दिवौकसाम्  
०८,०२४।०५६च्	कुरु प्रसादं देवेश दानवाञ् जहि शूलभृत्  
०८,०२४।०५६द्*०२५४_०१	त्वत्प्रसाज् जगत् सर्वं सुखम् ऐधत मानद  
०८,०२४।०५६द्*०२५४_०२	शरण्यस् त्वं हि लोकेश ते वयं शरणं गताः  
०८,०२४।०५७	श्रीभगवान् उवाच  
०८,०२४।०५७अ	हन्तव्याः शत्रवः सर्वे युष्माकम् इति मे मतिः  
०८,०२४।०५७च्	न त्व् एको ऽहं वधे तेषां समर्थो वै सुरद्विषाम्  
०८,०२४।०५८अ	ते यूयं सहिताः सर्वे मदीयेनास्त्रतेजसा  
०८,०२४।०५८च्	जयध्वं युधि ताञ् शत्रून् सङ्घातो हि महाबलः  
०८,०२४।०५९	देवा ऊचुः  
०८,०२४।०५९अ	अस्मत्तेजोबलं यावत् तावद् द्विगुणम् एव च  
०८,०२४।०५९च्	तेषाम् इति ह मन्यामो दृष्टतेजोबला हि ते  
०८,०२४।०६०	भगवान् उवाच  
०८,०२४।०६०अ	वध्यास् ते सर्वतः पापा ये युष्मास्व् अपराधिनः  
०८,०२४।०६०च्	मम तेजोबलार्धेन सर्वांस् तान् घ्नत शात्रवान्  
०८,०२४।०६१	देवा ऊचुः  
०८,०२४।०६१अ	बिभर्तुं तेजसो ऽर्धं ते न शक्ष्यामो महेश्वर  
०८,०२४।०६१च्	सर्वेषां नो बलार्धेन त्वम् एव जहि शात्रवान्  
०८,०२४।०६१द्*०२५५_०१	वयं च सर्वथा देव रक्षणीयास् तथैव च  
०८,०२४।०६१द्*०२५५_०२	स नो रक्ष महादेव त्वम् एव जहि शात्रवान्  
०८,०२४।०६१द्*०२५६_००	श्रीभगवान् उवाच  
०८,०२४।०६१द्*०२५६_०१	यदि शक्तिर् न वः का चिद् विभर्तुं मामकं बलम्  
०८,०२४।०६१द्*०२५६_०२	अहम् एतान् हनिष्यामि युष्मत् तेजोर्धबृंहितः  
०८,०२४।०६२	दुर्योधन उवाच  
०८,०२४।०६२अ	ततस् तथेति देवेशस् तैर् उक्तो राजसत्तम  
०८,०२४।०६२च्	अर्धम् आदाय सर्वेभ्यस् तेजसाभ्यधिको ऽभवत्  
०८,०२४।०६३अ	स तु देवो बलेनासीत् सर्वेभ्यो बलवत्तरः  
०८,०२४।०६३च्	महादेव इति ख्यातस् तदाप्रभृति शङ्करः  
०८,०२४।०६४अ	ततो ऽब्रवीन् महादेवो धनुर् बाणधरस् त्व् अहम्  
०८,०२४।०६४च्	हनिष्यामि रथेनाजौ तान् रिपून् वै दिवौकसः  
०८,०२४।०६५अ	ते यूयं मे रथं चैव धनुर् बाणं तथैव च  
०८,०२४।०६५च्	पश्यध्वं यावद् अद्यैतान् पातयामि महीतले  
०८,०२४।०६६	देवा ऊचुः  
०८,०२४।०६६अ	मूर्तिसर्वस्वम् आदाय त्रैलोक्यस्य ततस् ततः  
०८,०२४।०६६च्	रथं ते कल्पयिष्याम देवेश्वर महौजसम्  
०८,०२४।०६७अ	तथैव बुद्ध्या विहितं विश्वकर्मकृतं शुभम्  
०८,०२४।०६७च्	ततो विबुधशार्दूलास् तं रथं समकल्पयन्  
०८,०२४।०६७द्*०२५७_०१	विष्णुं सोमं हुताशं च तस्येषुं समकल्पयन्  
०८,०२४।०६७द्*०२५७_०२	शृङ्गम् अग्निर् बभूवास्य भल्लः सोमो विशां पते  
०८,०२४।०६७द्*०२५७_०३	कुड्मलश् चाभवद् विष्णुस् तस्मिन्न् इषुवरे तदा  
०८,०२४।०६८अ	वन्धुरं पृथिवीं देवीं विशालपुरमालिनीम्  
०८,०२४।०६८च्	सपर्वतवनद्वीपां चक्रुर् भूतधरां तदा  
०८,०२४।०६९अ	मन्दरं पर्वतं चाक्षं जङ्घास् तस्य महानदीः  
०८,०२४।०६९च्	दिशश् च प्रदिशश् चैव परिवारं रथस्य हि  
०८,०२४।०६९द्*०२५८_०१	ईषा नक्षत्रवंशश् च युगः कृतयुगो ऽभवत्  
०८,०२४।०६९द्*०२५८_०२	कूबरश् च रथस्यासीद् वासुकिर् भुजगोत्तमः  
०८,०२४।०६९द्*०२५८_०३	अपस्करम् अधिष्ठाने हिमवान् विन्ध्यपर्वतः  
०८,०२४।०६९द्*०२५८_०४	उदयास्ताव् अधिष्ठाने गिरी चक्रुः सुरोत्तमाः  
०८,०२४।०६९द्*०२५८_०५	समुद्रम् अक्षम् असृजन् दानवालयम् उत्तमम्  
०८,०२४।०६९द्*०२५८_०६	सप्तर्षिमण्डलं चैव रथस्यासीत् परिष्करः  
०८,०२४।०६९द्*०२५८_०७	गङ्गा सरस्वती सिन्धुर् धुरम् आकाशम् एव च  
०८,०२४।०६९द्*०२५८_०८	उपस्करो रथस्यासन्न् आपः सर्वाश् च निम्नगाः  
०८,०२४।०६९द्*०२५८_०९	अहोरात्राः कलाश् चैव काष्ठाश् च ऋतवस् तथा  
०८,०२४।०७०अ	अनुकर्षान् ग्रहान् दीप्तान् वरूथं चापि तारकाः  
०८,०२४।०७०च्	धर्मार्थकामसंयुक्तं त्रिवेणुं चापि बन्धुरम्  
०८,०२४।०७०ए	ओषधीर् विविधास् तत्र नानापुष्पफलोद्गमाः  
०८,०२४।०७१अ	सूर्याचन्द्रमसौ कृत्वा चक्रे रथवरोत्तमे  
०८,०२४।०७१च्	पक्षौ पूर्वापरौ तत्र कृते रात्र्यहनी शुभे  
०८,०२४।०७२अ	दश नागपतीन् ईषां धृतराष्ट्रमुखान् दृढाम्  
०८,०२४।०७२ब्*०२५९_०१	योक्त्राणि चक्रुर् नागांश् च निःश्वसन्तो महोरगान्  
०८,०२४।०७२च्	द्यां युगं युगचर्माणि संवर्तकबलाहकान्  
०८,०२४।०७२द्*०२६०_०१	कालपृष्ठो ऽथ नहुषः कर्कोटकधनञ्जयौ  
०८,०२४।०७२द्*०२६०_०२	इतरे चाभवन् नागा हयानां वालबन्धनाः  
०८,०२४।०७२द्*०२६०_०३	दिशश् च प्रदिशश् चैव रश्मयो रथवाजिनाम्  
०८,०२४।०७२द्*०२६१_०१	अश्वाश् च वेदाश् चत्वारः पुराणाङ्गविभूषिताः  
०८,०२४।०७३अ	शम्यां धृतिं च मेधां च स्थितिं सन्नतिम् एव च  
०८,०२४।०७३च्	ग्रहनक्षत्रताराभिश् चर्म चित्रं नभस्तलम्  
०८,०२४।०७४अ	सुराम्बुप्रेतवित्तानां पतींल् लोकेश्वरान् हयान्  
०८,०२४।०७४च्	सिनीवालीम् अनुमतिं कुहूं राकां च सुव्रताम्  
०८,०२४।०७४ए	योक्त्राणि चक्रुर् वाहानां रोहकांश् चापि कण्ठकम्  
०८,०२४।०७५अ	कर्म सत्यं तपो ऽर्थश् च विहितास् तत्र रश्मयः  
०८,०२४।०७५च्	अधिष्ठानं मनस् त्व् आसीत् परिरथ्यं सरस्वती  
०८,०२४।०७६अ	नानावर्णाश् च चित्राश् च पताकाः पवनेरिताः  
०८,०२४।०७६च्	विद्युदिन्द्रधनुर्नद्धं रथं दीप्तं व्यदीपयत्  
०८,०२४।०७६द्*०२६२_०१	वषट्कारः प्रतोदो ऽभूद् गायत्री शीर्षबन्धना  
०८,०२४।०७६द्*०२६२_०२	यो यज्ञे विहितः पूर्वम् ईशानस्य महात्मनः  
०८,०२४।०७६द्*०२६२_०३	संवत्सरो धनुस् तद् वै सावित्री ज्या महास्वना  
०८,०२४।०७६द्*०२६२_०४	दिव्यं च वर्म विहितं महार्हं रत्नभूषितम्  
०८,०२४।०७६द्*०२६२_०५	अभेद्यं विरजस्कं वै कालचक्रबहिष्कृतम्  
०८,०२४।०७६द्*०२६२_०६	ध्वजयष्टिर् अभून् मेरुः श्रीमान् कनकपर्वतः  
०८,०२४।०७६द्*०२६२_०७	पताकाश् चाभवन् मेघास् तडिद्भिः समलङ्कृताः  
०८,०२४।०७६द्*०२६२_०८	रेजुर् अध्वर्युमध्यस्था ज्वलन्त इव पावकाः  
०८,०२४।०७६द्*०२६२_०९	कॢप्तं तु तं रथं दृष्ट्वा विस्मिता देवताभवन्  
०८,०२४।०७६द्*०२६२_१०	सर्वलोकस्य तेजांसि दृष्ट्वैकस्थानि मारिष  
०८,०२४।०७६द्*०२६२_११	युक्तं निवेदयाम् आसुर् देवास् तस्मै महात्मने  
०८,०२४।०७७अ	एवं तस्मिन् महाराज कल्पिते रथसत्तमे  
०८,०२४।०७७च्	देवैर् मनुजशार्दूल द्विषताम् अभिमर्दने  
०८,०२४।०७८अ	स्वान्य् आयुधानि मुख्यानि न्यदधाच् छङ्करो रथे  
०८,०२४।०७८च्	रथयष्टिं वियत्कृष्टां स्थापयाम् आस गोवृषम्  
०८,०२४।०७९अ	ब्रह्मदण्डः कालदण्डो रुद्रदण्डस् तथा ज्वरः  
०८,०२४।०७९च्	परिस्कन्दा रथस्यास्य सर्वतोदिशम् उद्यताः  
०८,०२४।०८०अ	अथर्वाङ्गिरसाव् आस्तां चक्ररक्षौ महात्मनः  
०८,०२४।०८०च्	ऋग्वेदः सामवेदश् च पुराणं च पुरःसराः  
०८,०२४।०८१अ	इतिहासयजुर्वेदौ पृष्ठरक्षौ बभूवतुः  
०८,०२४।०८१च्	दिव्या वाचश् च विद्याश् च परिपार्श्वचराः कृताः  
०८,०२४।०८२अ	तोत्त्रादयश् च राजेन्द्र वषट्कारस् तथैव च  
०८,०२४।०८२च्	ॐकारश् च मुखे राजन्न् अतिशोभाकरो ऽभवत्  
०८,०२४।०८३अ	विचित्रम् ऋतुभिः षड्भिः कृत्वा संवत्सरं धनुः  
०८,०२४।०८३ब्*०२६३_०१	छायाम् एवात्मनश् चक्रे धनुर् ज्याम् अक्षयां रणे  
०८,०२४।०८३ब्*०२६३_०२	कालो हि भगवान् रुद्रस् तस्य संवत्सरो धनुः  
०८,०२४।०८३च्	तस्मान् नॄणां कालरात्रिर् ज्या कृता धनुषो ऽजरा  
०८,०२४।०८४अ	इषुश् चाप्य् अभवद् विष्णुर् ज्वलनः सोम एव च  
०८,०२४।०८४ब्@००२_०००१	**** **** बलार्धं यदि मे देवा न धारयितुम् आहवे  
०८,०२४।०८४ब्@००२_०००२	**** **** शक्ताः सर्वे हि सङ्गम्य यूयं तत् प्रब्रवीमि वः  
०८,०२४।०८४ब्@००२_०००३	**** **** समा भवन्ति मे सर्वे दानवाश् चामराश् च ये  
०८,०२४।०८४ब्@००२_०००४	**** **** शिवो ऽस्मि सर्वभूतानां शिवत्वं तेन मे सुराः  
०८,०२४।०८४ब्@००२_०००५	**** **** किं त्व् अधर्मेण वर्तन्ते यस्मात् ते सुरशत्रवः  
०८,०२४।०८४ब्@००२_०००६	**** **** तस्माद् वध्या मयाप्य् एते युष्माकं च हितेप्सया  
०८,०२४।०८४ब्@००२_०००७	**** **** शरणं वः प्रपन्नानां धर्मेण च जिगीषताम्  
०८,०२४।०८४ब्@००२_०००८	**** **** साहाय्यं वः करिष्यामि निहनिष्यामि वो रिपून्  
०८,०२४।०८४ब्@००२_०००९	**** **** दीयतां च बलार्धं मे सर्वैर् अपि पृथक् पृथक्  
०८,०२४।०८४ब्@००२_००१०	**** **** पशुत्वं चैव मे लोकाः सर्वे कल्पन्तु पीडिताः  
०८,०२४।०८४ब्@००२_००११	**** **** पशूनां तु पतित्वं मे भवत्व् अद्य दिवौकसः  
०८,०२४।०८४ब्@००२_००१२	**** **** एवं न पापं प्राप्स्यामि पशून् हत्वा सुरद्विषः  
०८,०२४।०८४ब्@००२_००१३	**** **** कल्पयध्वं च मे दिव्यं रथं चाश्वान् मनोजवान्  
०८,०२४।०८४ब्@००२_००१४	**** **** धनुः शरं सारथिं च ततो जेष्यामि वो रिपून्  
०८,०२४।०८४ब्@००२_००१५	**** **** इति श्रुत्वा वचो देवा देवदेवस्य भूपते  
०८,०२४।०८४ब्@००२_००१६	**** **** विषादम् अगमन् सर्वे पशुत्वं प्रति शङ्किताः  
०८,०२४।०८४ब्@००२_००१७	**** **** तेषां भावं ततो ज्ञात्वा देवस् तान् इदम् अब्रवीत्  
०८,०२४।०८४ब्@००२_००१८	**** **** मा वो ऽस्तु पशुभावे ऽस्मिन् भयं विबुधसत्तमाः  
०८,०२४।०८४ब्@००२_००१९	**** **** श्रूयतां पशुभावस्य विमोक्षः क्रियतां च सः  
०८,०२४।०८४ब्@००२_००२०	**** **** यो वः पशुपतेश् चर्यां चरिष्यति स मोक्ष्यते  
०८,०२४।०८४ब्@००२_००२१	**** **** पशुत्वाद् इति सत्यं वः प्रतिजाने समागमे  
०८,०२४।०८४ब्@००२_००२२	**** **** ये चाप्य् अन्ये चरिष्यन्ति व्रतं मोक्ष्यन्ति ते ऽप्य् उत  
०८,०२४।०८४ब्@००२_००२३	**** **** नैष्ठिकं द्वादशाब्दं वा यो ऽब्दम् अर्धम् ऋतुत्रयम्  
०८,०२४।०८४ब्@००२_००२४	**** **** मासं द्वादशरात्रं वा स पशुत्वाद् विमुच्यते  
०८,०२४।०८४ब्@००२_००२५	**** **** तस्मात् परम् इदं गुह्यं व्रतं दिव्यं चरिष्यथ  
०८,०२४।०८४ब्@००२_००२६	**** **** तं तथेत्य् अब्रुवन् देवा देवदेवनमस्कृतम्  
०८,०२४।०८४ब्@००२_००२७	**** **** ऊचुश् चेदं गृहाणेदं तेजसो ऽर्धम् इति प्रभुम्  
०८,०२४।०८४ब्@००२_००२८	**** **** प्रत्युवाच तथेत्य् एव शूलधृग् राजसत्तम  
०८,०२४।०८४ब्@००२_००२९	**** **** ततस् ते प्रददुः सर्वे तेजसो ऽर्धं महात्मने  
०८,०२४।०८४ब्@००२_००३०	**** **** सर्वम् आदाय सर्वेषां तेजसो ऽर्धं दिवौकसाम्  
०८,०२४।०८४ब्@००२_००३१	**** **** तेजसाप्य् अधिको भूत्वा भूयो ऽप्य् अतिबलो ऽभवत्  
०८,०२४।०८४ब्@००२_००३२	**** **** ततः प्रभृति देवानां देवदेवो ऽभवद् भवः  
०८,०२४।०८४ब्@००२_००३३	**** **** पतिश् च सर्वभूतानां पशूनां चाभवत् तदा  
०८,०२४।०८४ब्@००२_००३४	**** **** तस्मात् पशुपतिश् चोक्तो भवत्वाच् च भवेति वै  
०८,०२४।०८४ब्@००२_००३५	**** **** अर्धम् आदाय सर्वेषां तेजसा प्रज्वलन्न् इव  
०८,०२४।०८४ब्@००२_००३६	**** **** भासयाम् आस तान् सर्वान् देवदेवो महाद्युतिः  
०८,०२४।०८४ब्@००२_००३७	**** **** ततो ऽभिषिषिचुः सर्वे सुरा रुद्रं पुरारिणम्  
०८,०२४।०८४ब्@००२_००३८	**** **** दुर्योधनः  
०८,०२४।०८४ब्@००२_००३८	(६३च्द्)      महादेव इति ह्य् आसीद् देवदेवो महेश्वरः  
०८,०२४।०८४ब्@००२_००३९	**** **** तेजसो ऽर्धं सुरा दत्त्वा शङ्कराय महात्मने  
०८,०२४।०८४ब्@००२_००४०	**** **** पशुत्वम् अपि चोपेत्य विश्वकर्माणम् अव्ययम्  
०८,०२४।०८४ब्@००२_००४१	**** **** ऊचुः सर्वे समाभाष्य रथः सङ्कल्प्यताम् इति  
०८,०२४।०८४ब्@००२_००४२	**** **** विश्वकर्मापि सञ्चिन्त्य रथं दिव्यम् अकल्पयत्  
०८,०२४।०८४ब्@००२_००४३	(६८अब्)      समेतां पृथिवीं देवीं विशालां पुरमालिनीम्  
०८,०२४।०८४ब्@००२_००४४	(६८च्द्)      सपर्वतवनद्वीपां चक्रे भूतधरां रथम्  
०८,०२४।०८४ब्@००२_००४५	**** **** ईषां नक्षत्रवंशं च छत्त्रं मेरुं महागिरिम्  
०८,०२४।०८४ब्@००२_००४६	**** **** अनेकद्रुमसञ्छन्नं रत्नाकरम् अनुत्तमम्  
०८,०२४।०८४ब्@००२_००४७	**** **** हिमवन्तं च विन्ध्यं च नानाद्रुमलताकुलम्  
०८,०२४।०८४ब्@००२_००४८	**** **** अवस्करं प्रतिष्ठानं कल्पयाम् आस वै तदा  
०८,०२४।०८४ब्@००२_००४९	**** **** अस्तं गिरिम् अधिष्ठानं नानाद्विजगणायुतम्  
०८,०२४।०८४ब्@००२_००५०	**** **** चकार भगवांस् त्वष्टा उदयं रथकूबरम्  
०८,०२४।०८४ब्@००२_००५१	**** **** मीननक्रझषावासं दानवालयम् उत्तमम्  
०८,०२४।०८४ब्@००२_००५२	**** **** समुद्रम् अक्षं विदधे पत्तनाकरशोभितम्  
०८,०२४।०८४ब्@००२_००५३	**** **** चक्रं चक्रे चन्द्रमसं तारकागणमण्डितम्  
०८,०२४।०८४ब्@००२_००५४	**** **** दिवाकरं चाप्य् अपरं चक्रं चक्रे ऽंशुमालिनम्  
०८,०२४।०८४ब्@००२_००५५	**** **** गङ्गां सरस्वतीं तूणीं चक्रे विश्वकृद् अव्ययः  
०८,०२४।०८४ब्@००२_००५६	**** **** अलङ्कारा रथस्यासन्न् आपगाः सरितस् तथा  
०८,०२४।०८४ब्@००२_००५७	**** **** त्रीन् अग्नीन् मन्त्रवच् चक्रे रथस्याथ त्रिवेणुकम्  
०८,०२४।०८४ब्@००२_००५८	(७०अब्)      अनुकर्षान् ग्रहान् दीप्तान् वरूथांश् चापि तारकाः  
०८,०२४।०८४ब्@००२_००५९	(७०एड़्)      ओषधीर् वीरुधश् चैव घण्टाजालं च भानुमत्  
०८,०२४।०८४ब्@००२_००६०	**** **** अलञ्चकार च रथं मासपक्षर्तुभिर् विभुः  
०८,०२४।०८४ब्@००२_००६१	**** **** अहोरात्रैः कलाभिश् च काष्ठाभिर् अयनैस् तथा  
०८,०२४।०८४ब्@००२_००६२	(७२च्द्)      द्यां युगं युगपर्वाणि संवर्तकबलाहकान्  
०८,०२४।०८४ब्@००२_००६३	(७३अब्)      शम्यां धृतिं च मेधां च स्थितिं सन्नतिम् एव च  
०८,०२४।०८४ब्@००२_००६४	(८०च्)       ऋग्वेदं सामवेदं च धुर्याव् अश्वाव् अकल्पयत्  
०८,०२४।०८४ब्@००२_००६५	(८१अ)       पृष्ठाश्वौ च यजुर्वेदः कल्पितो ऽथर्वणस् तथा  
०८,०२४।०८४ब्@००२_००६६	**** **** अश्वानां चाप्य् अलङ्कारं विदधे पदसञ्चयम्  
०८,०२४।०८४ब्@००२_००६७	(७४च्द्)      सिनीवालीम् अनुमतिं कुहूं राकां च सुप्रभाम्  
०८,०२४।०८४ब्@००२_००६८	(७४एड़्)      योक्त्राणि चक्रे चाश्वानां कूश्माण्डांश् चापि पन्नगान्  
०८,०२४।०८४ब्@००२_००६९	{२५९*   } { कालपृष्ठो ऽथ नहुषः कर्कोटकधनञ्जयौ  
०८,०२४।०८४ब्@००२_००७०	{ल्ल्। १-२} { इतरे चाभवन् नागा हयानां वालबन्धनम्  
०८,०२४।०८४ब्@००२_००७१	**** **** अभीषवः षडङ्गानि कल्पितानि महीपते  
०८,०२४।०८४ब्@००२_००७२	**** **** ॐकारः कल्पितस् तस्य प्रतोदो विश्वकर्मणा  
०८,०२४।०८४ब्@००२_००७३	**** **** यज्ञाः सर्वे पृथक् कॢप्ता रथाङ्गानि च भागशः  
०८,०२४।०८४ब्@००२_००७४	(७५च्द्)      अधिष्ठानं मनश् चासीत् परिरथ्या सरस्वती  
०८,०२४।०८४ब्@००२_००७५	(७६अब्)      नानावर्णानि चाभ्राणि पताकाः पवनेरिताः  
०८,०२४।०८४ब्@००२_००७६	(७६च्द्)      विद्युद् इन्द्रधनुर् युक्ता रथं दीप्त्या व्यदीपयत्  
०८,०२४।०८४ब्@००२_००७७	**** **** वर्म योद्धुश् च विहितं नभो ग्रहगणाकुलम्  
०८,०२४।०८४ब्@००२_००७८	**** **** अभेद्यं भानुमच् चित्रं कालचक्रपरिष्कृतम्  
०८,०२४।०८४ब्@००२_००७९	**** **** कॢप्तं तु तं रथं दृष्ट्वा विस्मिता देवताभवन्  
०८,०२४।०८४ब्@००२_००८०	**** **** सर्वलोकस्य तेजांसि दृष्ट्वैकस्थानि मारिष  
०८,०२४।०८४ब्@००२_००८१	**** **** युक्तं निवेदयाम् आसुः देवास् तस्मै महात्मने  
०८,०२४।०८४ब्@००२_००८२	(७७अब्)      एवं तस्मिन् महाराज कल्पिते रथसत्तमे  
०८,०२४।०८४ब्@००२_००८३	(७७च्द्)      त्वष्ट्रा मनुजशार्दूल द्विषतां भयवर्धनः  
०८,०२४।०८४ब्@००२_००८४	(७८अब्)      स्वान्य् आयुधानि दिव्यानि न्यदधाच् छङ्करो रथे  
०८,०२४।०८४ब्@००२_००८५	(७८च्द्)      ध्वजयष्टिं वियत् कृत्वा स्थापयाम् आस गोवृषम्  
०८,०२४।०८४ब्@००२_००८६	(७९अब्)      ब्रह्मदण्डः कालदण्डो रुद्रदण्डश् च ते ज्वराः  
०८,०२४।०८४ब्@००२_००८७	(७९च्द्)      परिष्कारा रथस्यासन् समन्ताद् दिशम् उद्यताः  
०८,०२४।०८४ब्@००२_००८८	(८३अब्)      विचित्रम् ऋतुभिः षड्भिः कृत्वा संवत्सरं धनुः  
०८,०२४।०८४ब्@००२_००८९	(२६३*)    { छायाम् एवात्मनश् चक्रे धनुर्ज्याम् अक्षयां ध्रुवाम्  
०८,०२४।०८४ब्@००२_००९०	**** **** { कालो हि भगवान् रुद्रस् तच् च संवत्सरं धनुः  
०८,०२४।०८४ब्@००२_००९१	(८३च्द्)      तस्माद् रौद्रा कालरात्रिर् ज्या कृता धनुषो ऽजरा  
०८,०२४।०८४ब्@००२_००९२	**** **** ततो रथे रथाश्वांस् तान् ऋषयः समयोजयन्  
०८,०२४।०८४ब्@००२_००९३	**** **** एकैकशः सुसंहृष्टान् आदाय सुधृतव्रताः  
०८,०२४।०८४ब्@००२_००९४	**** **** दक्षिणस्यां धुरि कृत ऋग्वेदो मन्त्रपारगैः  
०८,०२४।०८४ब्@००२_००९५	**** **** सव्यतः सामवेदश् च युक्तो राजन् महर्षिभिः  
०८,०२४।०८४ब्@००२_००९६	**** **** पार्ष्ठिदक्षिणतो युक्तो यजुर्वेदः सुरद्विजैः  
०८,०२४।०८४ब्@००२_००९७	**** **** इतरस्यां तथा पार्ष्ठ्यां युक्तो राजन्न् अथर्वणः  
०८,०२४।०८४ब्@००२_००९८	**** **** एवं ते वाजिनो युक्ता यज्ञविद्भिस् तदा रथे  
०८,०२४।०८४ब्@००२_००९९	**** **** अशोभन्त तथा युक्ता यथैवाध्वरमध्यगाः  
०८,०२४।०८४ब्@००२_०१००	**** **** कल्पयित्वा रथं दिव्यं ततो बाणम् अकल्पयत्  
०८,०२४।०८४ब्@००२_०१०१	**** **** चिन्तयित्वा हरिं विष्णुम् अव्ययं यज्ञवाहनम्  
०८,०२४।०८४ब्@००२_०१०२	**** **** शरं सङ्कल्पयां चक्रे विश्वकर्मा महामनाः  
०८,०२४।०८४ब्@००२_०१०३	**** **** तस्य वाजांश् च पुङ्खं च कल्पयाम् आस वै तदा  
०८,०२४।०८४ब्@००२_०१०४	**** **** पुण्यगन्धवहं राजञ् श्वसनं राजसत्तम  
०८,०२४।०८४ब्@००२_०१०५	**** **** अग्नीषोमौ शरमुखे कल्पयाम् आस वै तदा  
०८,०२४।०८४च्	अग्नीषोमौ जगत् कृत्स्नं वैष्णवं चोच्यते जगत्  
०८,०२४।०८५अ	विष्णुश् चात्मा भगवतो भवस्यामिततेजसः  
०८,०२४।०८५च्	तस्माद् धनुर्ज्यासंस्पर्शं न विषेहुर् हरस्य ते  
०८,०२४।०८६अ	तस्मिञ् शरे तिग्ममन्युर् मुमोचाविषहं प्रभुः  
०८,०२४।०८६च्	भृग्वङ्गिरोमन्युभवं क्रोधाग्निम् अतिदुःसहम्  
०८,०२४।०८७अ	स नीललोहितो धूम्रः कृत्तिवासा भयङ्करः  
०८,०२४।०८७च्	आदित्यायुतसङ्काशस् तेजोज्वालावृतो ज्वलन्  
०८,०२४।०८८अ	दुश्च्यावश् च्यावनो जेता हन्ता ब्रह्मद्विषां हरः  
०८,०२४।०८८च्	नित्यं त्राता च हन्ता च धर्माधर्माश्रिताञ् जनान्  
०८,०२४।०८८द्*०२६४_०१	प्रमाथिभिर् बलं लेभे सवेगैर् दमने धृतः  
०८,०२४।०८९अ	प्रमाथिभिर् घोररूपैर् भीमोदग्रैर् गणैर् वृतः  
०८,०२४।०८९च्	विभाति भगवान् स्थाणुस् तैर् एवात्मगुणैर् वृतः  
०८,०२४।०९०अ	तस्याङ्गानि समाश्रित्य स्थितं विश्वम् इदं जगत्  
०८,०२४।०९०च्	जङ्गमाजङ्गमं राजञ् शुशुभे ऽद्भुतदर्शनम्  
०८,०२४।०९१अ	दृष्ट्वा तु तं रथं दिव्यं कवची स शरासनी  
०८,०२४।०९१च्	बाणम् आदत्त तं दिव्यं सोमविष्ण्वग्निसम्भवम्  
०८,०२४।०९२अ	तस्य वाजांस् ततो देवाः कल्पयां चक्रिरे विभोः  
०८,०२४।०९२च्	पुण्यगन्धवहं राजञ् श्वसनं राजसत्तम  
०८,०२४।०९३अ	तम् आस्थाय महादेवस् त्रासयन् दैवतान्य् अपि  
०८,०२४।०९३च्	आरुरोह तदा यत्तः कम्पयन्न् इव रोदसी  
०८,०२४।०९३द्*०२६५_०१	तम् आरुरुक्षुं देवेशं तुष्टुवुः परमर्षयः  
०८,०२४।०९३द्*०२६५_०२	गन्धर्वा देवसङ्घाश् च तथैवाप्सरसां गणाः  
०८,०२४।०९३द्*०२६६_०१	महर्षिभिः स्तूयमानो वन्द्यमानश् च बन्दिभिः  
०८,०२४।०९३द्*०२६६_०२	उपनृत्तश् चाप्सरसां गणैर् नृत्तविशारदैः  
०८,०२४।०९४अ	स शोभमानो वरदः खड्गी बाणी शरासनी  
०८,०२४।०९४च्	हसन्न् इवाब्रवीद् देवो सारथिः को भविष्यति  
०८,०२४।०९५अ	तम् अब्रुवन् देवगणा यं भवान् सन्नियोक्ष्यते  
०८,०२४।०९५च्	स भविष्यति देवेश सारथिस् ते न संशयः  
०८,०२४।०९६अ	तान् अब्रवीत् पुनर् देवो मत्तः श्रेष्ठतरो हि यः  
०८,०२४।०९६च्	तं सारथिं कुरुध्वं मे स्वयं सञ्चिन्त्य माचिरम्  
०८,०२४।०९७अ	एतच् छ्रुत्वा ततो देवा वाक्यम् उक्तं महात्मना  
०८,०२४।०९७च्	गत्वा पितामहं देवं प्रसाद्यैवं वचो ऽब्रुवन्  
०८,०२४।०९८अ	देव त्वयेदं कथितं त्रिदशारिनिबर्हणम्  
०८,०२४।०९८च्	तथा च कृतम् अस्माभिः प्रसन्नो वृषभध्वजः  
०८,०२४।०९९अ	रथश् च विहितो ऽस्माभिर् विचित्रायुधसंवृतः  
०८,०२४।०९९च्	सारथिं तु न जानीमः कः स्यात् तस्मिन् रथोत्तमे  
०८,०२४।१००अ	तस्माद् विधीयतां कश् चित् सारथिर् देवसत्तम  
०८,०२४।१००च्	सफलां तां गिरं देव कर्तुम् अर्हसि नो विभो  
०८,०२४।१०१अ	एवम् अस्मासु हि पुरा भगवन्न् उक्तवान् असि  
०८,०२४।१०१च्	हितं कर्तास्मि भवताम् इति तत् कर्तुम् अर्हसि  
०८,०२४।१०२अ	स देव युक्तो रथसत्तमो नो; दुरावरो द्रावणः शात्रवाणाम्  
०८,०२४।१०२च्	पिनाकपाणिर् विहितो ऽत्र योद्धा; विभीषयन् दानवान् उद्यतो ऽसौ  
०८,०२४।१०३अ	तथैव वेदाश् चतुरो हयाग्र्या; धरा सशैला च रथो महात्मन्  
०८,०२४।१०३च्	नक्षत्रवंशो ऽनुगतो वरूथे; यस्मिन् योद्धा सारथिनाभिरक्ष्यः  
०८,०२४।१०४अ	तत्र सारथिर् एष्टव्यः सर्वैर् एतैर् विशेषवान्  
०८,०२४।१०४च्	तत्प्रतिष्ठो रथो देव हया योद्धा तथैव च  
०८,०२४।१०४ए	कवचानि च शस्त्राणि कार्मुकं च पितामह  
०८,०२४।१०५अ	त्वाम् ऋते सारथिं तत्र नान्यं पश्यामहे वयम्  
०८,०२४।१०५च्	त्वं हि सर्वैर् गुणैर् युक्तो देवताभ्यो ऽधिकः प्रभो  
०८,०२४।१०५द्*०२६७_०१	त्वं देव शक्तो लोके ऽस्मिन् नियन्तुं प्रद्रुतान् इमान्  
०८,०२४।१०५द्*०२६७_०२	वेदाश्वान् सोपनिषदः सारथिर् भव नः स्वयम्  
०८,०२४।१०५द्*०२६७_०३	योद्धुं बलेन सत्त्वेन वयसा विनयेन च  
०८,०२४।१०५द्*०२६७_०४	अधिकः सारथिः कार्यो नास्ति चान्यो ऽधिको भवान्  
०८,०२४।१०५द्*०२६७_०५	स भवांस् तारयत्व् अस्मान् कुरु सारथ्यम् अव्यय  
०८,०२४।१०५द्*०२६७_०६	भवान् अभ्यधिकस् त्वत्तो नान्यो ऽस्ति भविता त्व् इह  
०८,०२४।१०५द्*०२६७_०७	त्वं हि देवेश सर्वैस् तु विशिष्टो वदतां वर  
०८,०२४।१०५द्*०२६७_०८	तं रथं त्वं समारुह्य संयच्छ परमान् हयान्  
०८,०२४।१०५द्*०२६७_०९	तव प्रसादाद् वध्येयुर् देव दैवतकण्टकाः  
०८,०२४।१०५द्*०२६७_१०	स नो रक्ष महाबाहो दैत्येभ्यो महतो भयात्  
०८,०२४।१०५द्*०२६७_११	त्वं हि नो गतिर् अव्यग्र त्वं नो गोप्ता महाव्रत  
०८,०२४।१०५द्*०२६७_१२	त्वत्प्रसादात् सुराः सर्वे पूज्यन्ते त्रिदिवे प्रभो  
०८,०२४।१०५ए	सारथ्ये तूर्णम् आरोह संयच्छ परमान् हयान्  
०८,०२४।१०५ड़्*०२६८_०१	जयाय त्रिदिवेशानां वधाय त्रिदशद्विषाम्  
०८,०२४।१०६अ	इति ते शिरसा नत्वा त्रिलोकेशं पितामहम्  
०८,०२४।१०६च्	देवाः प्रसादयाम् आसुः सारथ्यायेति नः श्रुतम्  
०८,०२४।१०७	ब्रह्मोवाच  
०८,०२४।१०७*०२६९_०१	एवम् एतत् सुरास् तथ्यं नान्यस् त्व् अभ्यधिको भवान्  
०८,०२४।१०७*०२६९_०२	सारथित्वं करिष्यामि शङ्करस्य महात्मनः  
०८,०२४।१०७*०२६९_०३	सर्वथा रथिनः श्रेयान् कर्तव्यो रथसारथिः  
०८,०२४।१०७*०२६९_०४	तस्माद् एतद् यथातत्त्वं ज्ञात्वा युष्मांश् च सङ्गतान्  
०८,०२४।१०७*०२६९_०५	सङ्गच्छामि हयान् एष विबुधाः कालमर्दिने  
०८,०२४।१०७अ	नात्र किं चिन् मृषा वाक्यं यद् उक्तं वो दिवौकसः  
०८,०२४।१०७च्	संयच्छामि हयान् एष युध्यतो वै कपर्दिनः  
०८,०२४।१०७द्*०२७०_००	दुर्योधनः  
०८,०२४।१०७द्*०२७०_०१	एवम् उक्त्वा जटाभारं संयम्य प्रपितामहः  
०८,०२४।१०७द्*०२७०_०२	परिधायाजिनं गाढं सन्न्यस्य च कमण्डलुम्  
०८,०२४।१०७द्*०२७०_०३	प्रतोदपाणिर् भगवान् आरुरोह रथं तदा  
०८,०२४।१०८अ	ततः स भगवान् देवो लोकस्रष्टा पितामहः  
०८,०२४।१०८च्	सारथ्ये कल्पितो देवैर् ईशानस्य महात्मनः  
०८,०२४।१०९अ	तस्मिन्न् आरोहति क्षिप्रं स्यन्दनं लोकपूजिते  
०८,०२४।१०९च्	शिरोभिर् अगमंस् तूर्णं ते हया वातरंहसः  
०८,०२४।१०९द्*०२७१_०१	आरुह्य भगवान् देवो दीप्यमानः स्वतेजसा  
०८,०२४।१०९द्*०२७२_०१	अभीषून् हि प्रतोदं च सञ्जग्राह पितामहः  
०८,०२४।११०अ	महेश्वरे त्व् आरुहति जानुभ्याम् अगमन् महीम्  
०८,०२४।११०ब्*०२७३_०१	उभाभ्यां लोकनाथाभ्याम् आस्थितं रथसत्तमम्  
०८,०२४।११०ब्*०२७३_०२	वोढुं न शक्ता वेदाश्वा जानुभ्याम् अपतन् महीम्  
०८,०२४।१११अ	अभीशून् हि त्रिलोकेशः सङ्गृह्य प्रपितामहः  
०८,०२४।१११च्	तान् अश्वांश् चोदयाम् आस मनोमारुतरंहसः  
०८,०२४।१११द्*०२७४_०१	अभीशुभिस् तु भगवान् उद्यम्य च हयान् विभुः  
०८,०२४।१११द्*०२७४_०२	अस्तु वीर्यं च शौर्यं च वेदाश्वानाम् इति प्रभुः  
०८,०२४।१११द्*०२७४_०३	रथं सञ्चोदयाम् आस देवानां प्रभुर् अव्ययः  
०८,०२४।१११द्@००३_०००१	तत उत्थाप्य भगवांस् तान् हयान् अनिलोपमान्  
०८,०२४।१११द्@००३_०००२	बभाषे च तदा स्थाणुम् आरोहेति सुरोत्तमः  
०८,०२४।१११द्@००३_०००३	ततस् तम् इषुम् आदाय विष्णुसोमाग्निसम्भवम्  
०८,०२४।१११द्@००३_०००४	आरुरोह तदा स्थाणुर् धनुषा कम्पयन् परान्  
०८,०२४।१११द्@००३_०००५	तम् आरूढं तु देवेशं तुष्टुवुः परमर्षयः  
०८,०२४।१११द्@००३_०००६	गन्धर्वा देवसङ्घाश् च तथैवाप्सरसां गणाः  
०८,०२४।१११द्@००३_०००७	स शोभमानो वरदः खड्गी बाणी शरासनी  
०८,०२४।१११द्@००३_०००८	प्रदीपयन् रथे तस्थौ त्रींल् लोकान् स्वेन तेजसा  
०८,०२४।१११द्@००३_०००९	ततो भूयो ऽब्रवीद् देवो देवान् इन्द्रपुरोगमान्  
०८,०२४।१११द्@००३_००१०	न हन्याद् इति कर्तव्यो न शोको वः कथं चन  
०८,०२४।१११द्@००३_००११	हतान् इत्य् एव जानीत बाणेनानेन चासुरान्  
०८,०२४।१११द्@००३_००१२	ते देवाः सत्यम् इत्य् आहुर् निहता इति चाब्रुवन्  
०८,०२४।१११द्@००३_००१३	न च तद् वचनं मिथ्या यद् आह भगवान् प्रभुः  
०८,०२४।१११द्@००३_००१४	इति सञ्चिन्त्य वै देवाः परां तुष्टिम् अवाप्नुवन्  
०८,०२४।१११द्@००३_००१५	ततः प्रयातो देवेशः सर्वैर् देवगणैर् वृतः  
०८,०२४।१११द्@००३_००१६	रथेन महता राजन्न् उपमा नास्ति यस्य ह  
०८,०२४।१११द्@००३_००१७	स्वैश् च पारिषदैर् देवः पूज्यमानो महायशाः  
०८,०२४।१११द्@००३_००१८	नृत्यद्भिर् अपरैश् चैव मांसभक्षैर् दुरासदैः  
०८,०२४।१११द्@००३_००१९	धावमानैः समन्ताच् च तर्जमानैः परस्परम्  
०८,०२४।१११द्@००३_००२०	ऋषयश् च महाभागास् तपोयुक्ता महागुणाः  
०८,०२४।१११द्@००३_००२१	आशंसुर् वै जयं देवा महादेवस्य सर्वशः  
०८,०२४।१११द्@००३_००२२	एवं प्रयाते देवेशे लोकानाम् अभयङ्करे  
०८,०२४।१११द्@००३_००२३	तुष्टम् आसीज् जगत् सर्वं देवताश् च नरोत्तम  
०८,०२४।१११द्@००३_००२४	ऋषयस् तत्र देवेशं स्तुवन्तो बहुभिः स्तवैः  
०८,०२४।१११द्@००३_००२५	तेजश् चास्मै वर्धयन्तो राजन्न् आसन् पुनः पुनः  
०८,०२४।१११द्@००३_००२६	गन्धर्वाणां सहस्राणि प्रयुतान्य् अर्बुदानि च  
०८,०२४।१११द्@००३_००२७	वादयन्ति प्रयाणे ऽस्य वाद्यानि विविधानि च  
०८,०२४।११२अ	ततो ऽधिरूढे वरदे प्रयाते चासुरान् प्रति  
०८,०२४।११२च्	साधु साध्व् इति विश्वेशः स्मयमानो ऽभ्यभाषत  
०८,०२४।११३अ	याहि देव यतो दैत्याश् चोदयाश्वान् अतन्द्रितः  
०८,०२४।११३च्	पश्य बाह्वोर् बलं मे ऽद्य निघ्नतः शात्रवान् रणे  
०८,०२४।११४अ	ततस् तांश् चोदयाम् आस वायुवेगसमाञ् जवे  
०८,०२४।११४ब्*०२७५_०१	पुराण्य् उद्दिश्य खस्थानि दानवानां तरस्विनाम्  
०८,०२४।११४च्	येन तत् त्रिपुरं राजन् दैत्यदानवरक्षितम्  
०८,०२४।११४द्*०२७६_०१	ततस् ते सहसोत्पत्य वेदाख्या रथवाजिनः  
०८,०२४।११४द्*०२७६_०२	क्षणेन तानि दैत्यानां पुराणि प्रापयन् प्रभुम्  
०८,०२४।११४द्*०२७७_०१	पिबद्भिर् इव चाकाशं तैर् हयैर् लोकपूजितैः  
०८,०२४।११४द्*०२७७_०२	जगाम भगवान् क्षिप्रं जयाय त्रिदिवौकसाम्  
०८,०२४।११४द्@००४_०००१	प्रयाते रथम् आस्थाय त्रिपुराभिमुखे भवे  
०८,०२४।११४द्@००४_०००२	ननाद सुमहानादं वृषभः पूरयन् दिशः  
०८,०२४।११४द्@००४_०००३	वृषभस्यास्य निनदं श्रुत्वा भयङ्करं महत्  
०८,०२४।११४द्@००४_०००४	विनाशम् अगमंस् तत्र तारकाः सुरशत्रवः  
०८,०२४।११४द्@००४_०००५	अपरे ऽवस्थितास् तत्र युद्धायाभिमुखास् तदा  
०८,०२४।११४द्@००४_०००६	ततः स्थाणुर् महाराज शूलधृक् क्रोधमूर्छितः  
०८,०२४।११४द्@००४_०००७	त्रस्तानि सर्वभूतानि त्रैलोक्यं भूः प्रकम्पते  
०८,०२४।११४द्@००४_०००८	निमित्तानि च घोराणि तत्र सन्दधतः शरम्  
०८,०२४।११४द्@००४_०००९	तस्मिन् सोमाग्निविष्णूनां क्षोभेण ब्रह्मरुद्रयोः  
०८,०२४।११४द्@००४_००१०	स रथो धनुषः क्षोभाद् अतीव ह्य् अवसीदति  
०८,०२४।११४द्@००४_००११	ततो नारायणस् तस्माच् छरभागाद् विनिःसृतः  
०८,०२४।११४द्@००४_००१२	वृषरूपं समास्थाय उज्जहार महारथम्  
०८,०२४।११४द्@००४_००१३	सीदमाने रथे चैव नर्दमानेषु शत्रुषु  
०८,०२४।११४द्@००४_००१४	स सम्भ्रमात् तु भगवान् नादं चक्रे महाबलः  
०८,०२४।११४द्@००४_००१५	वृषभस्य स्थितो मूर्ध्नि हयपृष्ठे च मानद  
०८,०२४।११४द्@००४_००१६	तदा स भगवान् रुद्रो निरैक्षद् दानवं पुरम्  
०८,०२४।११४द्@००४_००१७	वृषभस्यास्थितो रुद्रो हयस्य च नरोत्तम  
०८,०२४।११४द्@००४_००१८	स्तनांस् तदाशातयत खुरांश् चैव द्विधाकरोत्  
०८,०२४।११४द्@००४_००१९	ततः प्रभृति भद्रं ते गवां द्वैधीकृताः खुराः  
०८,०२४।११४द्@००४_००२०	हयानां च स्तना राजंस् तदा प्रभृति नाभवन्  
०८,०२४।११४द्@००४_००२१	पीडितानां बलवता रुद्रेणाद्भुतकर्मणा  
०८,०२४।११५अ	अथाधिज्यं धनुः कृत्वा शर्वः सन्धाय तं शरम्  
०८,०२४।११५च्	युक्त्वा पाशुपतास्त्रेण त्रिपुरं समचिन्तयत्  
०८,०२४।११६अ	तस्मिन् स्थिते तदा राजन् क्रुद्धे विधृतकार्मुके  
०८,०२४।११६च्	पुराणि तानि कालेन जग्मुर् एकत्वतां तदा  
०८,०२४।११७अ	एकीभावं गते चैव त्रिपुरे समुपागते  
०८,०२४।११७च्	बभूव तुमुलो हर्षो दैवतानां महात्मनाम्  
०८,०२४।११८अ	ततो देवगणाः सर्वे सिद्धाश् च परमर्षयः  
०८,०२४।११८च्	जयेति वाचो मुमुचुः संस्तुवन्तो मुदान्विताः  
०८,०२४।११९अ	ततो ऽग्रतः प्रादुरभूत् त्रिपुरं जघ्नुषो ऽसुरान्  
०८,०२४।११९च्	अनिर्देश्योग्रवपुषो देवस्यासह्यतेजसः  
०८,०२४।११९द्*०२७८_०१	त्रीणि दृष्ट्वैकसंस्थानि पुराण्य् अथ पिनाकधृक्  
०८,०२४।१२०अ	स तद् विकृष्य भगवान् दिव्यं लोकेश्वरो धनुः  
०८,०२४।१२०च्	त्रैलोक्यसारं तम् इषुं मुमोच त्रिपुरं प्रति  
०८,०२४।१२०द्*०२७९_०१	उत्सृष्टे वै महाभाग तस्मिन्न् इषुवरे तदा  
०८,०२४।१२०द्*०२७९_०२	महान् आर्तस्वरो ह्य् आसीत् पुराणां पततां भुवि  
०८,०२४।१२०द्*०२८०_०१	एकबाणेन तद् देवस् त्रिपुरं परमेश्वरः  
०८,०२४।१२०द्*०२८०_०२	निजघ्ने सासुरगणं देवदेवो महेश्वरः  
०८,०२४।१२०द्*०२८०_०३	बाणतेजोग्निदग्धे तत् प्रविशीर्णं सहस्रधा  
०८,०२४।१२०द्*०२८०_०४	महद् आर्तस्वरं कृत्वा नावशेषम् उपागतम्  
०८,०२४।१२०ए	तत् सासुरगणं दग्ध्वा प्राक्षिपत् पश्चिमार्णवे  
०८,०२४।१२१अ	एवं तत् त्रिपुरं दग्धं दानवाश् चाप्य् अशेषतः  
०८,०२४।१२१च्	महेश्वरेण क्रुद्धेन त्रैलोक्यस्य हितैषिणा  
०८,०२४।१२२अ	स चात्मक्रोधजो वह्निर् हाहेत्य् उक्त्वा निवारितः  
०८,०२४।१२२ब्*०२८१_०१	त्रैलोक्यम् अवशेषेण पुनर् दग्धुं प्रचक्रमे  
०८,०२४।१२२ब्*०२८१_०२	कालाग्निम् इव निर्दग्धुम् उत्थितं तं पुनः पुनः  
०८,०२४।१२२च्	मा कार्षीर् भस्मसाल् लोकान् इति त्र्यक्षो ऽब्रवीच् च तम्  
०८,०२४।१२३अ	ततः प्रकृतिम् आपन्ना देवा लोकास् तथर्षयः  
०८,०२४।१२३च्	तुष्टुवुर् वाग्भिर् अर्थ्याभिः स्थाणुम् अप्रतिमौजसम्  
०८,०२४।१२४अ	ते ऽनुज्ञाता भगवता जग्मुः सर्वे यथागतम्  
०८,०२४।१२४च्	कृतकामाः प्रसन्नेन प्रजापतिमुखाः सुराः  
०८,०२४।१२४द्*०२८२_०१	एवं स भगवान् देवो लोकस्रष्टा महेश्वरः  
०८,०२४।१२४द्*०२८२_०२	देवासुरगणाध्यक्षो लोकानां विदधे शिवम्  
०८,०२४।१२५अ	यथैव भगवान् ब्रह्मा लोकधाता पितामहः  
०८,०२४।१२५ब्*०२८३_०१	सारथ्यम् अकरोत् तत्र रुद्रस्य परमो ऽव्ययः  
०८,०२४।१२५ब्*०२८३_०२	तथा भवान् अपि क्षिप्रं रुद्रस्येव पितामहः  
०८,०२४।१२५ब्*०२८४_०१	स्वयं लोकत्रयं स्रष्टा लोकानां हितकाम्यया  
०८,०२४।१२५च्	संयच्छ त्वं हयान् अस्य राधेयस्य महात्मनः  
०८,०२४।१२६अ	त्वं हि कृष्णाच् च कर्णाच् च फल्गुनाच् च विशेषतः  
०८,०२४।१२६ब्*०२८५_०१	बलतो रूपतो योगाद् अस्त्रसम्पद एव च  
०८,०२४।१२६ब्*०२८५_०२	समासक्तं महीपाल कुरु मे हितम् ईप्सितम्  
०८,०२४।१२६च्	विशिष्टो राजशार्दूल नास्ति तत्र विचारणा  
०८,०२४।१२७अ	युद्धे ह्य् अयं रुद्रकल्पस् त्वं च ब्रह्मसमो ऽनघ  
०८,०२४।१२७च्	तस्माच् छक्तौ युवां जेतुं मच्छत्रूंस् ताव् इवासुरान्  
०८,०२४।१२८अ	यथा शल्याद्य कर्णो ऽयं श्वेताश्वं कृष्णसारथिम्  
०८,०२४।१२८च्	प्रमथ्य हन्यात् कौन्तेयं तथा शीघ्रं विधीयताम्  
०८,०२४।१२८द्*०२८६_०१	त्वयि मद्रेश राज्याशा जीविताशा तथैव च  
०८,०२४।१२८द्*०२८६_०२	विजयश् च तथैवाद्य कर्णसाचिव्यकारितः  
०८,०२४।१२८द्*०२८७_०१	त्वया राज्यं सुखं चैव जीवितं जयम् एव च  
०८,०२४।१२८द्*०२८७_०२	समासक्तं महीपाल कुरु मे हितम् ईप्सितम्  
०८,०२४।१२८द्*०२८७_०३	संयच्छास्य हयान् राजन् मत्प्रियार्थं परन्तप  
०८,०२४।१२८ए	त्वयि कर्णश् च राज्यं च वयं चैव प्रतिष्ठिताः  
०८,०२४।१२८ड़्*०२८८_०१	विजयश् चैव सङ्ग्रामे संयच्छाद्य हयोत्तमान्  
०८,०२४।१२९अ	इमं चाप्य् अपरं भूय इतिहासं निबोध मे  
०८,०२४।१२९च्	पितुर् मम सकाशे यं ब्राह्मणः प्राह धर्मवित्  
०८,०२४।१३०अ	श्रुत्वा चैतद् वचश् चित्रं हेतुकार्यार्थसंहितम्  
०८,०२४।१३०च्	कुरु शल्य विनिश्चित्य मा भूद् अत्र विचारणा  
०८,०२४।१३१अ	भार्गवाणां कुले जातो जमदग्निर् महातपाः  
०८,०२४।१३१च्	तस्य रामेति विख्यातः पुत्रस् तेजोगुणान्वितः  
०८,०२४।१३२अ	स तीव्रं तप आस्थाय प्रसादयितवान् भवम्  
०८,०२४।१३२च्	अस्त्रहेतोः प्रसन्नात्मा नियतः संयतेन्द्रियः  
०८,०२४।१३३अ	तस्य तुष्टो महादेवो भक्त्या च प्रशमेन च  
०८,०२४।१३३च्	हृद्गतं चास्य विज्ञाय दर्शयाम् आस शङ्करः  
०८,०२४।१३३द्*०२८९_०१	प्रत्यक्षेण महादेवः स्वां तनुं सर्वशङ्करः  
०८,०२४।१३४	ईश्वर उवाच  
०८,०२४।१३४अ	राम तुष्टो ऽस्मि भद्रं ते विदितं मे तवेप्सितम्  
०८,०२४।१३४च्	कुरुष्व पूतम् आत्मानं सर्वम् एतद् अवाप्स्यसि  
०८,०२४।१३५अ	दास्यामि ते तदास्त्राणि यदा पूतो भविष्यसि  
०८,०२४।१३५च्	अपात्रम् असमर्थं च दहन्त्य् अस्त्राणि भार्गव  
०८,०२४।१३६अ	इत्य् उक्तो जामदग्न्यस् तु देवदेवेन शूलिना  
०८,०२४।१३६च्	प्रत्युवाच महात्मानं शिरसावनतः प्रभुम्  
०८,०२४।१३७अ	यदा जानासि देवेश पात्रं माम् अस्त्रधारणे  
०८,०२४।१३७च्	तदा शुश्रूषते ऽस्त्राणि भवान् मे दातुम् अर्हति  
०८,०२४।१३८	दुर्योधन उवाच  
०८,०२४।१३८अ	ततः स तपसा चैव दमेन नियमेन च  
०८,०२४।१३८च्	पूजोपहारबलिभिर् होममन्त्रपुरस्कृतैः  
०८,०२४।१३९अ	आराधयितवाञ् शर्वं बहून् वर्षगणांस् तदा  
०८,०२४।१३९च्	प्रसन्नश् च महादेवो भार्गवस्य महात्मनः  
०८,०२४।१४०अ	अब्रवीत् तस्य बहुशो गुणान् देव्याः समीपतः  
०८,०२४।१४०च्	भक्तिमान् एष सततं मयि रामो दृढव्रतः  
०८,०२४।१४१अ	एवं तस्य गुणान् प्रीतो बहुशो ऽकथयत् प्रभुः  
०८,०२४।१४१च्	देवतानां पितॄणां च समक्षम् अरिसूदनः  
०८,०२४।१४२अ	एतस्मिन्न् एव काले तु दैत्या आसन् महाबलाः  
०८,०२४।१४२च्	तैस् तदा दर्पमोहान्धैर् अबाध्यन्त दिवौकसः  
०८,०२४।१४३अ	ततः सम्भूय विबुधास् तान् हन्तुं कृतनिश्चयाः  
०८,०२४।१४३च्	चक्रुः शत्रुवधे यत्नं न शेकुर् जेतुम् एव ते  
०८,०२४।१४४अ	अभिगम्य ततो देवा महेश्वरम् अथाब्रुवन्  
०८,०२४।१४४च्	प्रसादयन्तस् तं भक्त्या जहि शत्रुगणान् इति  
०८,०२४।१४५अ	प्रतिज्ञाय ततो देवो देवतानां रिपुक्षयम्  
०८,०२४।१४५च्	रामं भार्गवम् आहूय सो ऽभ्यभाषत शङ्करः  
०८,०२४।१४६अ	रिपून् भार्गव देवानां जहि सर्वान् समागतान्  
०८,०२४।१४६च्	लोकानां हितकामार्थं मत्प्रीत्यर्थं तथैव च  
०८,०२४।१४६द्*०२९०_०१	एवम् उक्तः प्रत्युवाच त्र्यम्बकं वरदं प्रभुम्  
०८,०२४।१४६द्*०२९१_०१	एवम् उक्तस् तु देवेन भार्गवः सुमहायशाः  
०८,०२४।१४६द्*०२९१_०२	प्रत्युवाचाथ देवेशं शङ्करं स कृताञ्जलिः  
०८,०२४।१४७	राम उवाच  
०८,०२४।१४७अ	अकृतास्त्रस्य देवेश का शक्तिर् मे महेश्वर  
०८,०२४।१४७च्	निहन्तुं दानवान् सर्वान् कृतास्त्रान् युद्धदुर्मदान्  
०८,०२४।१४८	ईश्वर उवाच  
०८,०२४।१४८अ	गच्छ त्वं मदनुध्यानान् निहनिष्यसि दानवान्  
०८,०२४।१४८च्	विजित्य च रिपून् सर्वान् गुणान् प्राप्स्यसि पुष्कलान्  
०८,०२४।१४९	दुर्योधन उवाच  
०८,०२४।१४९अ	एतच् छ्रुत्वा च वचनं प्रतिगृह्य च सर्वशः  
०८,०२४।१४९च्	रामः कृतस्वस्त्ययनः प्रययौ दानवान् प्रति  
०८,०२४।१५०अ	अवधीद् देवशत्रूंस् तान् मददर्पबलान्वितान्  
०८,०२४।१५०ब्*०२९२_०१	मम युद्धं प्रयच्छध्वं दैत्या युद्धमदोत्कटाः  
०८,०२४।१५०ब्*०२९२_०२	प्रेषितो देवदेवेन वो विजेतुं महासुराः  
०८,०२४।१५०ब्*०२९२_०३	इत्य् उक्ता भार्गवेणाथ दैत्या युद्धं प्रचक्रमुः  
०८,०२४।१५०ब्*०२९२_०४	स तान् निहत्य समरे दैत्यान् भार्गवनन्दनः  
०८,०२४।१५०च्	वज्राशनिसमस्पर्शैः प्रहारैर् एव भार्गवः  
०८,०२४।१५१अ	स दानवैः क्षततनुर् जामदग्न्यो द्विजोत्तमः  
०८,०२४।१५१च्	संस्पृष्टः स्थाणुना सद्यो निर्व्रणः समजायत  
०८,०२४।१५२अ	प्रीतश् च भगवान् देवः कर्मणा तेन तस्य वै  
०८,०२४।१५२च्	वरान् प्रादाद् ब्रह्मविदे भार्गवाय महात्मने  
०८,०२४।१५३अ	उक्तश् च देवदेवेन प्रीतियुक्तेन शूलिना  
०८,०२४।१५३च्	निपातात् तव शस्त्राणां शरीरे याभवद् रुजा  
०८,०२४।१५४अ	तया ते मानुषं कर्म व्यपोढं भृगुनन्दन  
०८,०२४।१५४च्	गृहाणास्त्राणि दिव्यानि मत्सकाशाद् यथेप्सितम्  
०८,०२४।१५५अ	ततो ऽस्त्राणि समस्तानि वरांश् च मनसेप्सितान्  
०८,०२४।१५५च्	लब्ध्वा बहुविधान् रामः प्रणम्य शिरसा शिवम्  
०८,०२४।१५६अ	अनुज्ञां प्राप्य देवेशाज् जगाम स महातपाः  
०८,०२४।१५६च्	एवम् एतत् पुरावृत्तं तदा कथितवान् ऋषिः  
०८,०२४।१५७अ	भार्गवो ऽप्य् अददात् सर्वं धनुर्वेदं महात्मने  
०८,०२४।१५७च्	कर्णाय पुरुषव्याघ्र सुप्रीतेनान्तरात्मना  
०८,०२४।१५८अ	वृजिनं हि भवेत् किं चिद् यदि कर्णस्य पार्थिव  
०८,०२४।१५८च्	नास्मै ह्य् अस्त्राणि दिव्यानि प्रादास्यद् भृगुनन्दनः  
०८,०२४।१५८द्*०२९३_०१	सूतेन वर्धितो नित्यं न शूद्रो नृप एव सः  
०८,०२४।१५८द्*०२९३_०२	विशुद्धयोनिं विज्ञाय दिव्यान्य् अस्त्राण्य् अदात् प्रभुः  
०८,०२४।१५९अ	नापि सूतकुले जातं कर्णं मन्ये कथं चन  
०८,०२४।१५९च्	देवपुत्रम् अहं मन्ये क्षत्रियाणां कुलोद्भवम्  
०८,०२४।१५९द्*०२९४_०१	विशिष्टम् अवबोधार्थं कुलस्येति मतिर् मम  
०८,०२४।१५९द्*०२९४_०२	सर्वथा न ह्य् अयं शल्य कर्णः सूतकुलोद्भवः  
०८,०२४।१६०अ	सकुण्डलं सकवचं दीर्घबाहुं महारथम्  
०८,०२४।१६०च्	कथम् आदित्यसदृशं मृगी व्याघ्रं जनिष्यति  
०८,०२४।१६१अ	पश्य ह्य् अस्य भुजौ पीनौ नागराजकरोपमौ  
०८,०२४।१६१च्	वक्षः पश्य विशालं च सर्वशत्रुनिबर्हणम्  
०८,०२४।१६१द्*०२९५_०१	न त्व् एष प्राकृतः कश् चित् कर्णो वैकर्तनो वृषः  
०८,०२४।१६१द्*०२९५_०२	महात्मा ह्य् एष राजेन्द्र रामशिष्यः प्रतापवान्  
०८,०२५।००१	दुर्योधन उवाच  
०८,०२५।००१अ	एवं स भगवान् देवः सर्वलोकपितामहः  
०८,०२५।००१च्	सारथ्यम् अकरोत् तत्र यत्र रुद्रो ऽभवद् रथी  
०८,०२५।००२अ	रथिनाभ्यधिको वीरः कर्तव्यो रथसारथिः  
०८,०२५।००२च्	तस्मात् त्वं पुरुषव्याघ्र नियच्छ तुरगान् युधि  
०८,०२५।००२द्@००५_०००१	यथा देवगणैस् तत्र वृतो यत्नात् पितामहः  
०८,०२५।००२द्@००५_०००२	तथास्माभिर् भवान् यत्नात् कर्णाद् अभ्यधिको वृतः  
०८,०२५।००२द्@००५_०००३	यथा देवैर् महाराज ईश्वराद् अधिको वृतः  
०८,०२५।००२द्@००५_०००४	तथा भवान् अपि क्षिप्रं रुद्रस्येव पितामहः  
०८,०२५।००२द्@००५_०००५	शल्य उवाच  
०८,०२५।००२द्@००५_०००५	नियच्छ तुरगान् युद्धे राधेयस्य महाद्युते  
०८,०२५।००२द्@००५_०००६	मयाप्य् एतन् नरश्रेष्ठ बहुशो नरसिंहयोः  
०८,०२५।००२द्@००५_०००७	कथ्यमानं श्रुतं दिव्यम् आख्यानम् अतिमानुषम्  
०८,०२५।००२द्@००५_०००८	यथा च चक्रे सारथ्यं भवस्य प्रपितामहः  
०८,०२५।००२द्@००५_०००९	यथासुराश् च निहता इषुणैकेन भारत  
०८,०२५।००२द्@००५_००१०	कृष्णस्य चापि विदितं सर्वम् एतत् पुरा ह्य् अभूत्  
०८,०२५।००२द्@००५_००११	यथा पितामहो जज्ञे भगवान् सारथिस् तदा  
०८,०२५।००२द्@००५_००१२	अनागतम् अतिक्रान्तं वेद कृष्णो ऽपि तत्त्वतः  
०८,०२५।००२द्@००५_००१३	एतदर्थं विदित्वापि सारथ्यम् उपजग्मिवान्  
०८,०२५।००२द्@००५_००१४	स्वयम्भूर् इव रुद्रस्य कृष्णः पार्थस्य भारत  
०८,०२५।००२द्@००५_००१५	यदि हन्याच् च कौन्तेयं सूतपुत्रः कथं चन  
०८,०२५।००२द्@००५_००१६	दृष्ट्वा पार्थं हि निहतं स्वयं योत्स्यति केशवः  
०८,०२५।००२द्@००५_००१७	शङ्खचक्रगदापाणिर् धक्ष्यते तव वाहिनीम्  
०८,०२५।००२द्@००५_००१८	न चापि तस्य क्रुद्धस्य वार्ष्णेयस्य महात्मनः  
०८,०२५।००२द्@००५_००१९	सञ्जय उवाच  
०८,०२५।००२द्@००५_००१९	स्थास्यते प्रत्यनीकेषु कश् चिद् अत्र नृपस् तव  
०८,०२५।००२द्@००५_००२०	तं तथा भाषमाणं तु मद्रराजम् अरिन्दमः  
०८,०२५।००२द्@००५_००२१	प्रत्युवाच महाबाहुर् अदीनात्मा सुतस् तव  
०८,०२५।००२द्@००५_००२२	मावमंस्था महाबाहो कर्णं वैकर्तनं रणे  
०८,०२५।००२द्@००५_००२३	सर्वशस्त्रभृतां श्रेष्ठं सर्वशास्त्रार्थपारगम्  
०८,०२५।००२द्@००५_००२४	यस्य ज्यातलनिर्घोषं श्रुत्वा भयङ्करं महत्  
०८,०२५।००२द्@००५_००२५	पाण्डवेयानि सैन्यानि विद्रवन्ति दिशो दश  
०८,०२५।००२द्@००५_००२६	प्रत्यक्षं ते महाबाहो यथा रात्रौ घटोत्कचः  
०८,०२५।००२द्@००५_००२७	मायाशतानि कुर्वाणो हतो मायापुरस्कृतः  
०८,०२५।००२द्@००५_००२८	न चातिष्ठत बीभत्सुः प्रत्यनीके कथं चन  
०८,०२५।००२द्@००५_००२९	एतांश् च दिवसान् सर्वान् भयेन महता वृतः  
०८,०२५।००२द्@००५_००३०	भीमसेनश् च बलवान् धनुष्कोट्याभिचोदितः  
०८,०२५।००२द्@००५_००३१	उक्तश् च सञ्ज्ञया राजन् मूढ औदरिको यथा  
०८,०२५।००२द्@००५_००३२	माद्रीपुत्रौ तथा शूरौ येन जित्वा महारणे  
०८,०२५।००२द्@००५_००३३	कम् अप्य् अर्थं पुरस्कृत्य न हतौ युधि मारिष  
०८,०२५।००२द्@००५_००३४	येन वृष्णिप्रवीरस् तु सात्यकिः सात्वतां वरः  
०८,०२५।००२द्@००५_००३५	निर्जित्य समरे शूरो विरथश् च बलात्कृतः  
०८,०२५।००२द्@००५_००३६	सृञ्जयाश् चेतरे सर्वे धृष्टद्युम्नपुरोगमाः  
०८,०२५।००२द्@००५_००३७	असकृन् निर्जिताः सङ्ख्ये स्मयमानेन संयुगे  
०८,०२५।००२द्@००५_००३८	तं कथं पाण्डवा युद्धे विजेष्यन्ति महारथम्  
०८,०२५।००२द्@००५_००३९	यो हन्यात् समरे क्रुद्धो वज्रहस्तं पुरन्दरम्  
०८,०२५।००२द्@००५_००४०	त्वं च सर्वास्त्रविद् वीरः सर्वविद्यास्त्रपारगः  
०८,०२५।००२द्@००५_००४१	बाहुवीर्येण ते तुल्यः पृथिव्यां नास्ति कश् चन  
०८,०२५।००२द्@००५_००४२	त्वं शल्यभूतः शत्रूणाम् अविषह्यः पराक्रमे  
०८,०२५।००२द्@००५_००४३	ततस् त्वम् उच्यसे राजञ् शल्य इत्य् अरिसूदन  
०८,०२५।००२द्@००५_००४४	तव बाहुबलं प्राप्य न शेकुः सर्वसात्वताः  
०८,०२५।००२द्@००५_००४५	तव बाहुबलाद् राजन् किं नु कृष्णो बलाधिकः  
०८,०२५।००२द्@००५_००४६	यथा हि कृष्णेन बलं धार्यं वै फल्गुने हते  
०८,०२५।००२द्@००५_००४७	तथा कर्णात्ययीभावे त्वया धार्यं महद् बलम्  
०८,०२५।००२द्@००५_००४८	किमर्थं समरे सैन्यं वासुदेवो न्यवारयत्  
०८,०२५।००२द्@००५_००४९	किमर्थं च भवान् सैन्यं न हनिष्यति मारिष  
०८,०२५।००२द्@००५_००५०	त्वत्कृते पदवीं गन्तुम् इच्छेयं युधि मारिष  
०८,०२५।००२द्@००५_००५१	शल्य उवाच  
०८,०२५।००२द्@००५_००५१	सोदराणां च वीराणां सर्वेषां च महीक्षिताम्  
०८,०२५।००२द्@००५_००५२	यन् मां ब्रवीषि गान्धारे अग्रे सैन्यस्य मानद  
०८,०२५।००२द्@००५_००५३	विशिष्टं देवकीपुत्रात् प्रीतिमान् अस्म्य् अहं त्वयि  
०८,०२५।००२द्@००५_००५४	एष सारथ्यम् आतिष्ठे राधेयस्य यशस्विनः  
०८,०२५।००२द्@००५_००५५	युध्यतः पाण्डवाग्र्येण यथा त्वां वीर मन्यसे  
०८,०२५।००२द्@००५_००५६	समयश् च हि मे वीर कश् चिद् वैकर्तनं प्रति  
०८,०२५।००२द्@००५_००५७	सञ्जय उवाच  
०८,०२५।००२द्@००५_००५७	उत्सृजेयं यथाश्रद्धम् अहं वाचो ऽस्य सन्निधौ  
०८,०२५।००२द्@००५_००५८	तथेति राजन् पुत्रस् ते सह कर्णेन मारिष  
०८,०२५।००२द्@००५_००५९	अब्रवीन् मद्रराजानं सर्वक्षत्रस्य सन्निधौ  
०८,०२५।००२द्@००५_००६०	सारथ्यस्याभ्युपगमाच् छल्येनाश्वासितस् तदा  
०८,०२५।००२द्@००५_००६१	दुर्योधनस् तदा हृष्टः कर्णं तम् अभिषस्वजे  
०८,०२५।००२द्@००५_००६२	अब्रवीच् च पुनः कर्णं स्तूयमानः सुतस् तव  
०८,०२५।००२द्@००५_००६३	जहि पार्थान् रणे सर्वान् महेन्द्रो दानवान् इव  
०८,०२५।००२द्@००५_००६४	स शल्येनाभ्युपगते हयानां सन्नियच्छने  
०८,०२५।००२द्@००५_००६५	कर्णो हृष्टमना भूयो दुर्योधनम् अभाषत  
०८,०२५।००२द्@००५_००६६	नातिहृष्टमना ह्य् एष मद्रराजो ऽभिभाषते  
०८,०२५।००२द्@००५_००६७	राजन् मधुरया वाचा पुनर् एनं ब्रवीहि वै  
०८,०२५।००२द्@००५_००६८	ततो राजा महाप्राज्ञः सर्वास्त्रकुशलो बली  
०८,०२५।००२द्@००५_००६९	दुर्योधनो ऽब्रवीच् छल्यं मद्रराजं महीपतिम्  
०८,०२५।००२द्@००५_००७०	पूरयन्न् इव घोषेण मेघगम्भीरया गिरा  
०८,०२५।००२द्@००५_००७१	शल्य कर्णो ऽर्जुनेनाद्य योद्धव्यम् इति मन्यते  
०८,०२५।००२द्@००५_००७२	तस्य त्वं पुरुषव्याघ्र नियच्छ तुरगान् युधि  
०८,०२५।००२द्@००५_००७३	कर्णो हत्वेतरान् सर्वान् फल्गुनं हन्तुम् इच्छति  
०८,०२५।००२द्@००५_००७४	तस्याभीषुग्रहे राजन् प्रयाचे त्वां पुनः पुनः  
०८,०२५।००२द्@००५_००७५	पार्थस्य सचिवः कृष्णो यथाभीषुग्रहो वरः  
०८,०२५।००२द्@००५_००७६	तथा त्वम् अपि राधेयं सर्वतः परिपालय  
०८,०२५।००३	सञ्जय उवाच  
०८,०२५।००३अ	ततः शल्यः परिष्वज्य सुतं ते वाक्यम् अब्रवीत्  
०८,०२५।००३च्	दुर्योधनम् अमित्रघ्नः प्रीतो मद्राधिपस् तदा  
०८,०२५।००४अ	एवं चेन् मन्यसे राजन् गान्धारे प्रियदर्शन  
०८,०२५।००४च्	तस्मात् ते यत् प्रियं किं चित् तत् सर्वं करवाण्य् अहम्  
०८,०२५।००५अ	यत्रास्मि भरतश्रेष्ठ योग्यः कर्मणि कर्हि चित्  
०८,०२५।००५च्	तत्र सर्वात्मना युक्तो वक्ष्ये कार्यधुरं तव  
०८,०२५।००६अ	यत् तु कर्णम् अहं ब्रूयां हितकामः प्रियाप्रियम्  
०८,०२५।००६च्	मम तत्क्षमतां सर्वं भवान् कर्णश् च सर्वशः  
०८,०२५।००७	कर्ण उवाच  
०८,०२५।००७अ	ईशानस्य यथा ब्रह्मा यथा पार्थस्य केशवः  
०८,०२५।००७च्	तथा नित्यं हिते युक्तो मद्रराज भजस्व नः  
०८,०२५।००८	शल्य उवाच  
०८,०२५।००८अ	आत्मनिन्दात्मपूजा च परनिन्दा परस्तवः  
०८,०२५।००८च्	अनाचरितम् आर्याणां वृत्तम् एतच् चतुर्विधम्  
०८,०२५।००९अ	यत् तु विद्वन् प्रवक्ष्यामि प्रत्ययार्थम् अहं तव  
०८,०२५।००९च्	आत्मनः स्तवसंयुक्तं तन् निबोध यथातथम्  
०८,०२५।०१०अ	अहं शक्रस्य सारथ्ये योग्यो मातलिवत् प्रभो  
०८,०२५।०१०च्	अप्रमादप्रयोगाच् च ज्ञानविद्याचिकित्सितैः  
०८,०२५।०११अ	ततः पार्थेन सङ्ग्रामे युध्यमानस्य ते ऽनघ  
०८,०२५।०११च्	वाहयिष्यामि तुरगान् विज्वरो भव सूतज  
०८,०२६।००१	दुर्योधन उवाच  
०८,०२६।००१अ	अयं ते कर्ण सारथ्यं मद्रराजः करिष्यति  
०८,०२६।००१च्	कृष्णाद् अभ्यधिको यन्ता देवेन्द्रस्येव मातलिः  
०८,०२६।००२अ	यथा हरिहयैर् युक्तं सङ्गृह्णाति स मातलिः  
०८,०२६।००२च्	शल्यस् तव तथाद्यायं संयन्ता रथवाजिनाम्  
०८,०२६।००३अ	योधे त्वयि रथस्थे च मद्रराजे च सारथौ  
०८,०२६।००३च्	रथश्रेष्ठो ध्रुवं सङ्ख्ये पार्थो नाभिभविष्यति  
०८,०२६।००४	सञ्जय उवाच  
०८,०२६।००४अ	ततो दुर्योधनो भूयो मद्रराजं तरस्विनम्  
०८,०२६।००४च्	उवाच राजन् सङ्ग्रामे संयच्छन्तं हयोत्तमान्  
०८,०२६।००४च्*०२९६_०१	**** **** ऽध्युषिते पर्युपस्थिते  
०८,०२६।००४च्*०२९६_०२	कर्णस्य यच्छ सङ्ग्रामे  
०८,०२६।००५अ	त्वयाभिगुप्तो राधेयो विजेष्यति धनञ्जयम्  
०८,०२६।००५च्	इत्य् उक्तो रथम् आस्थाय तथेति प्राह भारत  
०८,०२६।००६अ	शल्ये ऽभ्युपगते कर्णः सारथिं सुमनो ऽब्रवीत्  
०८,०२६।००६च्	स्वं सूत स्यन्दनं मह्यं कल्पयेत्य् असकृत् त्वरन्  
०८,०२६।००७अ	ततो जैत्रं रथवरं गन्धर्वनगरोपमम्  
०८,०२६।००७च्	विधिवत् कल्पितं भर्त्रे जयेत्य् उक्त्वा न्यवेदयत्  
०८,०२६।००८अ	तं रथं रथिनां श्रेष्ठः कर्णो ऽभ्यर्च्य यथाविधि  
०८,०२६।००८च्	सम्पादितं ब्रह्मविदा पूर्वम् एव पुरोधसा  
०८,०२६।००९अ	कृत्वा प्रदक्षिणं यत्नाद् उपस्थाय च भास्करम्  
०८,०२६।००९च्	समीपस्थं मद्रराजं समारोपयद् अग्रतः  
०८,०२६।०१०अ	ततः कर्णस्य दुर्धर्षं स्यन्दनप्रवरं महत्  
०८,०२६।०१०च्	आरुरोह महातेजाः शल्यः सिंह इवाचलम्  
०८,०२६।०११अ	ततः शल्यास्थितं राजन् कर्णः स्वरथम् उत्तमम्  
०८,०२६।०११च्	अध्यतिष्ठद् यथाम्भोदं विद्युत्वन्तं दिवाकरः  
०८,०२६।०१२अ	ताव् एकरथम् आरूढाव् आदित्याग्निसमत्विषौ  
०८,०२६।०१२च्	व्यभ्राजेतां यथा मेघं सूर्याग्नी सहितौ दिवि  
०८,०२६।०१३अ	संस्तूयमानौ तौ वीरौ तदास्तां द्युतिमत्तरौ  
०८,०२६।०१३च्	ऋत्विक् सदस्यैर् इन्द्राग्नी हूयमानाव् इवाध्वरे  
०८,०२६।०१४अ	स शल्यसङ्गृहीताश्वे रथे कर्णः स्थितो ऽभवत्  
०८,०२६।०१४च्	धनुर् विस्फारयन् घोरं परिवेषीव भास्करः  
०८,०२६।०१५अ	आस्थितः स रथश्रेष्ठं कर्णः शरगभस्तिमान्  
०८,०२६।०१५च्	प्रबभौ पुरुषव्याघ्रो मन्दरस्थ इवांशुमान्  
०८,०२६।०१६अ	तं रथस्थं महावीरं यान्तं चामिततेजसम्  
०८,०२६।०१६च्	दुर्योधनः स्म राधेयम् इदं वचनम् अब्रवीत्  
०८,०२६।०१७अ	अकृतं द्रोणभीष्माभ्यां दुष्करं कर्म संयुगे  
०८,०२६।०१७च्	कुरुष्वाधिरथे वीर मिषतां सर्वधन्विनाम्  
०८,०२६।०१८अ	मनोगतं मम ह्य् आसीद् भीष्मद्रोणौ महारथौ  
०८,०२६।०१८च्	अर्जुनं भीमसेनं च निहन्ताराव् इति ध्रुवम्  
०८,०२६।०१९अ	ताभ्यां यद् अकृतं वीर वीरकर्म महामृधे  
०८,०२६।०१९च्	तत् कर्म कुरु राधेय वज्रपाणिर् इवापरः  
०८,०२६।०२०अ	गृहाण धर्मराजं वा जहि वा त्वं धनञ्जयम्  
०८,०२६।०२०च्	भीमसेनं च राधेय माद्रीपुत्रौ यमाव् अपि  
०८,०२६।०२१अ	जयश् च ते ऽस्तु भद्रं च प्रयाहि पुरुषर्षभ  
०८,०२६।०२१च्	पाण्डुपुत्रस्य सैन्यानि कुरु सर्वाणि भस्मसात्  
०८,०२६।०२२अ	ततस् तूर्यसहस्राणि भेरीणाम् अयुतानि च  
०८,०२६।०२२च्	वाद्यमानान्य् अरोचन्त मेघशब्दा यथा दिवि  
०८,०२६।०२३अ	प्रतिगृह्य तु तद् वाक्यं रथस्थो रथसत्तमः  
०८,०२६।०२३च्	अभ्यभाषत राधेयः शल्यं युद्धविशारदम्  
०८,०२६।०२४अ	चोदयाश्वान् महाबाहो यावद् धन्मि धनञ्जयम्  
०८,०२६।०२४च्	भीमसेनं यमौ चोभौ राजानं च युधिष्ठिरम्  
०८,०२६।०२५अ	अद्य पश्यतु मे शल्य बाहुवीर्यं धनञ्जयः  
०८,०२६।०२५च्	अस्यतः कङ्कपत्राणां सहस्राणि शतानि च  
०८,०२६।०२६अ	अद्य क्षेप्स्याम्य् अहं शल्य शरान् परमतेजनान्  
०८,०२६।०२६अ*०२९७_०१	**** **** पाण्डवान् सजनार्दनान्  
०८,०२६।०२६अ*०२९७_०२	संयोक्ष्यामि रणे शल्य  
०८,०२६।०२६च्	पाण्डवानां विनाशाय दुर्योधनजयाय च  
०८,०२६।०२६द्*०२९८_००	सञ्जय उवाच  
०८,०२६।०२६द्*०२९८_०१	एतच् छ्रुत्वा वचस् तस्य शल्यः कर्णं वचो ऽब्रवीत्  
०८,०२६।०२७	शल्य उवाच  
०८,०२६।०२७अ	सूतपुत्र कथं नु त्वं पाण्डवान् अवमन्यसे  
०८,०२६।०२७च्	सर्वास्त्रज्ञान् महेष्वासान् सर्वान् एव महारथान्  
०८,०२६।०२८अ	अनिवर्तिनो महाभागान् अजेयान् सत्यविक्रमान्  
०८,०२६।०२८च्	अपि सञ्जनयेयुर् ये भयं साक्षाच् छतक्रतोः  
०८,०२६।०२९अ	यदा श्रोष्यसि निर्घोषं विस्फूर्जितम् इवाशनेः  
०८,०२६।०२९च्	राधेय गाण्डिवस्याजौ तदा नैवं वदिष्यसि  
०८,०२६।०२९द्*०२९९_०१	यदा द्रक्ष्यसि भीमेन कुञ्जरानीकम् आहवे  
०८,०२६।०२९द्*०२९९_०२	विशीर्णदन्तं निहतं तदा नैवं वदिष्यसि  
०८,०२६।०२९द्*०२९९_०३	यदा द्रक्ष्यसि सङ्ग्रामे धर्मपुत्रं यमौ तथा  
०८,०२६।०२९द्*०२९९_०४	शितैः पृषत्कैः कुर्वाणान् अभ्रच्छायाम् इवाम्बरे  
०८,०२६।०२९द्*०२९९_०५	अस्यतः क्षिण्वतश् चारीन् लघुहस्तान् दुरासदान्  
०८,०२६।०२९द्*०२९९_०६	पार्थिवान् अपि चान्यांस् त्वं तदा नैवं वदिष्यसि  
०८,०२६।०३०	सञ्जय उवाच  
०८,०२६।०३०अ	अनादृत्य तु तद् वाक्यं मद्रराजेन भाषितम्  
०८,०२६।०३०च्	द्रक्ष्यस्य् अद्येत्य् अवोचद् वै शल्यं कर्णो नरेश्वर  
०८,०२६।०३१अ	दृष्ट्वा कर्णं महेष्वासं युयुत्सुं समवस्थितम्  
०८,०२६।०३१च्	चुक्रुशुः कुरवः सर्वे हृष्टरूपाः परन्तप  
०८,०२६।०३२अ	ततो दुन्दुभिघोषेण भेरीणां निनदेन च  
०८,०२६।०३२च्	बाणशब्दैश् च विविधैर् गर्जितैश् च तरस्विनाम्  
०८,०२६।०३२ए	निर्ययुस् तावका युद्धे मृत्युं कृत्वा निवर्तनम्  
०८,०२६।०३३अ	प्रयाते तु ततः कर्णे योधेषु मुदितेषु च  
०८,०२६।०३३च्	चचाल पृथिवी राजन् ररास च सुविस्वरम्  
०८,०२६।०३४अ	निश्चरन्तो व्यदृश्यन्त सूर्यात् सप्त महाग्रहाः  
०८,०२६।०३४च्	उल्कापातश् च सञ्जज्ञे दिशां दाहस् तथैव च  
०८,०२६।०३४ए	तथाशन्यश् च सम्पेतुर् ववुर् वाताश् च दारुणाः  
०८,०२६।०३५अ	मृगपक्षिगणाश् चैव बहुशः पृतनां तव  
०८,०२६।०३५च्	अपसव्यं तदा चक्रुर् वेदयन्तो महद् भयम्  
०८,०२६।०३६अ	प्रस्थितस्य च कर्णस्य निपेतुस् तुरगा भुवि  
०८,०२६।०३६च्	अस्थिवर्षं च पतितम् अन्तरिक्षाद् भयानकम्  
०८,०२६।०३७अ	जज्वलुश् चैव शस्त्राणि ध्वजाश् चैव चकम्पिरे  
०८,०२६।०३७च्	अश्रूणि च व्यमुञ्चन्त वाहनानि विशां पते  
०८,०२६।०३८अ	एते चान्ये च बहव उत्पातास् तत्र मारिष  
०८,०२६।०३८च्	समुत्पेतुर् विनाशाय कौरवाणां सुदारुणाः  
०८,०२६।०३९अ	न च तान् गणयाम् आसुः सर्वे ते दैवमोहिताः  
०८,०२६।०३९च्	प्रस्थितं सूतपुत्रं च जयेत्य् ऊचुर् नरा भुवि  
०८,०२६।०३९द्*०३००_०१	शल्येन सहितं दृष्ट्वा कर्णम् आहवशोभिनम्  
०८,०२६।०३९ए	निर्जितान् पाण्डवांश् चैव मेनिरे तव कौरवाः  
०८,०२६।०४०अ	ततो रथस्थः परवीरहन्ता; भीष्मद्रोणाव् आत्तवीर्यौ निरीक्ष्य  
०८,०२६।०४०च्	समज्वलद् भारत पावकाभो; वैकर्तनो ऽसौ रथकुञ्जरो वृषः  
०८,०२६।०४१अ	स शल्यम् आभाष्य जगाद वाक्यं; पार्थस्य कर्माप्रतिमं च दृष्ट्वा  
०८,०२६।०४१च्	मानेन दर्पेण च दह्यमानः; क्रोधेन दीप्यन्न् इव निःश्वसित्वा  
०८,०२६।०४२अ	नाहं महेन्द्राद् अपि वज्रपाणेः; क्रुद्धाद् बिभेम्य् आत्तधनू रथस्थः  
०८,०२६।०४२च्	दृष्ट्वा तु भीष्मप्रमुखाञ् शयानान्; न त्व् एव मां स्थिरता सञ्जहाति  
०८,०२६।०४३अ	महेन्द्रविष्णुप्रतिमाव् अनिन्दितौ; रथाश्वनागप्रवरप्रमाथिनौ  
०८,०२६।०४३च्	अवध्यकल्पौ निहतौ यदा परैस्; ततो ममाद्यापि रणे ऽस्ति साध्वसम्  
०८,०२६।०४४अ	समीक्ष्य सङ्ख्ये ऽतिबलान् नराधिपैर्; नराश्वमातङ्गरथाञ् शरैर् हतान्  
०८,०२६।०४४च्	कथं न सर्वान् अहितान् रणे ऽवधीन्; महास्त्रविद् ब्राह्मणपुङ्गवो गुरुः  
०८,०२६।०४५अ	स संस्मरन् द्रोणहवं महाहवे; ब्रवीमि सत्यं कुरवो निबोधत  
०८,०२६।०४५च्	न वो मद् अन्यः प्रसहेद् रणे ऽर्जुनं; क्रमागतं मृत्युम् इवोग्ररूपिणम्  
०८,०२६।०४६अ	शिक्षा प्रसादश् च बलं धृतिश् च; द्रोणे महास्त्राणि च सन्नतिश् च  
०८,०२६।०४६च्	स चेद् अगान् मृत्युवशं महात्मा; सर्वान् अन्यान् आतुरान् अद्य मन्ये  
०८,०२६।०४७अ	नेह ध्रुवं किं चिद् अपि प्रचिन्त्यं; विदुर् लोके कर्मणो ऽनित्ययोगात्  
०८,०२६।०४७च्	सूर्योदये को हि विमुक्तसंशयो; गर्वं कुर्वीताद्य गुरौ निपातिते  
०८,०२६।०४८अ	न नूनम् अस्त्राणि बलं पराक्रमः; क्रिया सुनीतं परमायुधानि वा  
०८,०२६।०४८च्	अलं मनुष्यस्य सुखाय वर्तितुं; तथा हि युद्धे निहतः परैर् गुरुः  
०८,०२६।०४९अ	हुताशनादित्यसमानतेजसं; पराक्रमे विष्णुपुरन्दरोपमम्  
०८,०२६।०४९च्	नये बृहस्पत्युशनःसमं सदा; न चैनम् अस्त्रं तद् अपात् सुदुःसहम्  
०८,०२६।०५०अ	सम्प्रक्रुष्टे रुदितस्त्रीकुमारे; पराभूते पौरुषे धार्तराष्ट्रे  
०८,०२६।०५०च्	मया कृत्यम् इति जानामि शल्य; प्रयाहि तस्माद् द्विषताम् अनीकम्  
०८,०२६।०५१अ	यत्र राजा पाण्डवः सत्यसन्धो; व्यवस्थितो भीमसेनार्जुनौ च  
०८,०२६।०५१च्	वासुदेवः सृञ्जयाः सात्यकिश् च; यमौ च कस् तौ विषहेन् मद् अन्यः  
०८,०२६।०५२अ	तस्मात् क्षिप्रं मद्रपते प्रयाहि; रणे पाञ्चालान् पाण्डवान् सृञ्जयांश् च  
०८,०२६।०५२च्	तान् वा हनिष्यामि समेत्य सङ्ख्ये; यास्यामि वा द्रोणमुखाय मन्ये  
०८,०२६।०५३अ	न त्व् एवाहं न गमिष्यामि मध्यं; तेषां शूराणाम् इति मा शल्य विद्धि  
०८,०२६।०५३च्	मित्रद्रोहो मर्षणीयो न मे ऽयं; त्यक्त्वा प्राणान् अनुयास्यामि द्रोणम्  
०८,०२६।०५४अ	प्राज्ञस्य मूढस्य च जीवितान्ते; प्राणप्रमोक्षो ऽन्तकवक्त्रगस्य  
०८,०२६।०५४च्	अतो विद्वन्न् अभियास्यामि पार्थं; दिष्टं न शक्यं व्यतिवर्तितुं वै  
०८,०२६।०५५अ	कल्याणवृत्तः सततं हि राजन्; वैचित्रवीर्यस्य सुतो ममासीत्  
०८,०२६।०५५च्	तस्यार्थसिद्ध्यर्थम् अहं त्यजामि; प्रियान् भोगान् दुस्त्यजं जीवितं च  
०८,०२६।०५६अ	वैयाघ्रचर्माणम् अकूजनाक्षं; हैमत्रिकोशं रजतत्रिवेणुम्  
०८,०२६।०५६च्	रथप्रबर्हं तुरगप्रबर्हैर्; युक्तं प्रादान् मह्यम् इदं हि रामः  
०८,०२६।०५७अ	धनूंषि चित्राणि निरीक्ष्य शल्य; ध्वजं गदां सायकांश् चोग्ररूपान्  
०८,०२६।०५७च्	असिं च दीप्तं परमायुधं च; शङ्खं च शुभ्रं स्वनवन्तम् उग्रम्  
०८,०२६।०५७द्*०३०१_०१	अस्त्राणि दिव्यान्य् अददान् महात्मा  
०८,०२६।०५८अ	पताकिनं वज्रनिपातनिस्वनं; सिताश्वयुक्तं शुभतूणशोभितम्  
०८,०२६।०५८ब्*०३०२_०१	*********** रथप्रबर्हं पुरुषप्रबर्हः  
०८,०२६।०५८च्	इमं समास्थाय रथं रथर्षभं; रणे हनिष्याम्य् अहम् अर्जुनं बलात्  
०८,०२६।०५९अ	तं चेन् मृत्युः सर्वहरो ऽभिरक्षते; सदाप्रमत्तः समरे पाण्डुपुत्रम्  
०८,०२६।०५९च्	तं वा हनिष्यामि समेत्य युद्धे; यास्यामि वा भीष्ममुखो यमाय  
०८,०२६।०६०अ	यमवरुणकुबेरवासवा वा; यदि युगपत् सगणा महाहवे  
०८,०२६।०६०च्	जुगुपिषव इहैत्य पाण्डवं; किम् उ बहुना सह तैर् जयामि तम्  
०८,०२६।०६१अ	इति रणरभसस्य कत्थतस्; तद् उपनिशम्य वचः स मद्रराट्  
०८,०२६।०६१च्	अवहसद् अवमन्य वीर्यवान्; प्रतिषिषिधे च जगाद चोत्तरम्  
०८,०२६।०६२अ	विरम विरम कर्ण कत्थनाद्; अतिरभसो ऽस्यति चाप्य् अयुक्तवाक्  
०८,०२६।०६२च्	क्व च हि नरवरो धनञ्जयः; क्व पुनर् इह त्वम् उपारमाबुध  
०८,०२६।०६३अ	यदुसदनम् उपेन्द्रपालितं; त्रिदिवम् इवामरराजरक्षितम्  
०८,०२६।०६३च्	प्रसभम् इह विलोक्य को हरेत्; पुरुषवरावरजाम् ऋते ऽर्जुनात्  
०८,०२६।०६४अ	त्रिभुवनसृजम् ईश्वरेश्वरं; क इह पुमान् भवम् आह्वयेद् युधि  
०८,०२६।०६४च्	मृगवधकलहे ऋते ऽर्जुनात्; सुरपतिवीर्यसमप्रभावतः  
०८,०२६।०६५अ	असुरसुरमहोरगान् नरान्; गरुडपिशाचसयक्षराक्षसान्  
०८,०२६।०६५च्	इषुभिर् अजयद् अग्निगौरवात्; स्वभिलषितं च हविर् ददौ जयः  
०८,०२६।०६६अ	स्मरसि ननु यदा परैर् हृतः; स च धृतराष्ट्रसुतो विमोक्षितः  
०८,०२६।०६६च्	दिनकरज नरोत्तमैर् यदा; मरुषु बहून् विनिहत्य तान् अरीन्  
०८,०२६।०६७अ	प्रथमम् अपि पलायिते त्वयि; प्रियकलहा धृतराष्ट्रसूनवः  
०८,०२६।०६७च्	स्मरसि ननु यदा प्रमोचिताः; खचरगणान् अवजित्य पाण्डवैः  
०८,०२६।०६८अ	समुदितबलवाहनाः पुनः; पुरुषवरेण जिताः स्थ गोग्रहे  
०८,०२६।०६८च्	सगुरुगुरुसुताः सभीष्मकाः; किम् उ न जितः स तदा त्वयार्जुनः  
०८,०२६।०६९अ	इदम् अपरम् उपस्थितं पुनस्; तव निधनाय सुयुद्धम् अद्य वै  
०८,०२६।०६९च्	यदि न रिपुभयात् पलायसे; समरगतो ऽद्य हतो ऽसि सूतज  
०८,०२६।०७०	सञ्जय उवाच  
०८,०२६।०७०अ	इति बहुपरुषं प्रभाषति; प्रमनसि मद्रपतौ रिपुस्तवम्  
०८,०२६।०७०च्	भृशम् अतिरुषितः परं वृषः; कुरुपृतनापतिर् आह मद्रपम्  
०८,०२६।०७१अ	भवतु भवतु किं विकत्थसे; ननु मम तस्य च युद्धम् उद्यतम्  
०८,०२६।०७१च्	यदि स जयति मां महाहवे; तत इदम् अस्तु सुकत्थितं तव  
०८,०२६।०७२अ	एवम् अस्त्व् इति मद्रेश उक्त्वा नोत्तरम् उक्तवान्  
०८,०२६।०७२च्	याहि मद्रेश चाप्य् एनं कर्णः प्राह युयुत्सया  
०८,०२६।०७३अ	स रथः प्रययौ शत्रूञ् श्वेताश्वः शल्यसारथिः  
०८,०२६।०७३च्	निघ्नन्न् अमित्रान् समरे तमो घ्नन् सविता यथा  
०८,०२६।०७४अ	ततः प्रायात् प्रीतिमान् वै रथेन; वैयाघ्रेण श्वेतयुजाथ कर्णः  
०८,०२६।०७४च्	स चालोक्य ध्वजिनीं पाण्डवानां; धनञ्जयं त्वरया पर्यपृच्छत्  
०८,०२७।००१	सञ्जय उवाच  
०८,०२७।००१अ	प्रयान् एव तदा कर्णो हर्षयन् वाहिनीं तव  
०८,०२७।००१च्	एकैकं समरे दृष्ट्वा पाण्डवं पर्यपृच्छत  
०८,०२७।००२अ	यो ममाद्य महात्मानं दर्शयेच् छ्वेतवाहनम्  
०८,०२७।००२च्	तस्मै दद्याम् अभिप्रेतं वरं यं मनसेच्छति  
०८,०२७।००३अ	स चेत् तद् अभिमन्येत तस्मै दद्याम् अहं पुनः  
०८,०२७।००३च्	शकटं रत्नसम्पूर्णं यो मे ब्रूयाद् धनञ्जयम्  
०८,०२७।००३द्*०३०३_०१	अथ वा शकटं पूर्णं रत्नानां षड्गवायुतम्  
०८,०२७।००३द्*०३०३_०२	धुरि क्षमैर् बृहद्भिश् च गोभिर् युक्तम् अकालिकम्  
०८,०२७।००४अ	स चेत् तद् अभिमन्येत पुरुषो ऽर्जुनदर्शिवान्  
०८,०२७।००४ब्*०३०४_०१	शतं दद्यां गवां तस्मै नैत्यकं कांस्यदोहनम्  
०८,०२७।००४ब्*०३०५_०१	शतं ग्रामवरांश् चैव दद्याम् अर्जुनदर्शिने  
०८,०२७।००४ब्*०३०६_०१	तथा तस्मै पुनर् दद्यां श्वेतम् अश्वतरीरथम्  
०८,०२७।००४ब्*०३०६_०२	युक्तम् अञ्जनकेशीभिर् यो मे ब्रूयाद् धनञ्जयम्  
०८,०२७।००४ब्*०३०७_०१	अथ वास्मै पुनर् दद्यां वरम् अन्यद् यथेप्सितम्  
०८,०२७।००४ब्*०३०७_०२	युक्तं हयवरैर् जैत्रं काम्बोजैर् अभिनिष्ठितम्  
०८,०२७।००४ब्*०३०८_०१	स चेत् तद् अभिमन्येत पुरुषो ऽर्जुनदर्शिवान्  
०८,०२७।००४च्	अन्यं तस्मै पुनर् दद्यां सौवर्णं हस्तिषड्गवम्  
०८,०२७।००५अ	तथा तस्मै पुनर् दद्यां स्त्रीणां शतम् अलङ्कृतम्  
०८,०२७।००५च्	श्यामानां निष्ककण्ठीनां गीतवाद्यविपश्चिताम्  
०८,०२७।००५द्*०३०९_०१	स चेत् तद् अभिमन्येत पुरुषो ऽर्जुनदर्शिवान्  
०८,०२७।००५द्*०३०९_०२	तस्मै दद्यां शतं नागाञ् शतं ग्रामाञ् शतं रथान्  
०८,०२७।००५द्*०३०९_०३	सुवर्णस्य च मुख्यस्य हयाग्र्याणां शतं शतान्  
०८,०२७।००५द्*०३०९_०४	ऋद्ध्या गुणैः सुदान्तांश् च धुर्यवाहान् सुशिक्षितान्  
०८,०२७।००५द्*०३०९_०५	तथा सुवर्णशृङ्गीणां गोधेनूनां चतुःशतम्  
०८,०२७।००५द्*०३०९_०६	दद्यां तस्मै सवत्सानां यो मे ब्रूयाद् धनञ्जयम्  
०८,०२७।००६अ	स चेत् तद् अभिमन्येत पुरुषो ऽर्जुनदर्शिवान्  
०८,०२७।००६च्	अन्यं तस्मै वरं दद्यां श्वेतान् पञ्चशतान् हयान्  
०८,०२७।००७अ	हेमभाण्डपरिच्छन्नान् सुमृष्टमणिकुण्डलान्  
०८,०२७।००७च्	सुदान्तान् अपि चैवाहं दद्याम् अष्टशतान् परान्  
०८,०२७।००७द्*०३१०_०१	अथ वास्मै विचित्राङ्गान् विचित्रमणिमण्डितान्  
०८,०२७।००७द्*०३१०_०२	रथाञ् जात्यैर् हयैर् युक्तान् दद्याम् अष्टादशैव तान्  
०८,०२७।००७द्*०३११_०१	अन्यम् अस्मै वरं दद्यां धुर्यान् दान्ताश् चतुःशतम्  
०८,०२७।००७द्*०३११_०२	रोहिणी रूपसम्पन्ना हेमशृङ्गीश् चतुःशतम्  
०८,०२७।००७द्*०३११_०३	दद्याम् अस्मै पयस्विन्यो यो मे ब्रूयाद् धनञ्जयम्  
०८,०२७।००८अ	रथं च शुभ्रं सौवर्णं दद्यां तस्मै स्वलङ्कृतम्  
०८,०२७।००८च्	युक्तं परमकाम्बोजैर् यो मे ब्रूयाद् धनञ्जयम्  
०८,०२७।००८द्*०३१२_०१	स चेत् तद् अभिमन्येत पुरुषो ऽर्जुनदर्शिवान्  
०८,०२७।००९अ	अन्यं तस्मै वरं दद्यां कुञ्जराणां शतानि षट्  
०८,०२७।००९च्	काञ्चनैर् विविधैर् भाण्डैर् आच्छन्नान् हेममालिनः  
०८,०२७।००९ए	उत्पन्नान् अपरान्तेषु विनीतान् हस्तिशिक्षकैः  
०८,०२७।०१०अ	स चेत् तद् अभिमन्येत पुरुषो ऽर्जुनदर्शिवान्  
०८,०२७।०१०ब्*०३१३_०१	दद्यां वर्णस्य वर्णस्य हयाग्र्याणां शतं शतम्  
०८,०२७।०१०ब्*०३१३_०२	धुर्याणां साधुदान्तानां शिक्षितानां नरोत्तमैः  
०८,०२७।०१०ब्*०३१३_०३	स चेत् तद् अभिमन्येत पुरुषो ऽर्जुनदर्शिवान्  
०८,०२७।०१०ब्*०३१३_०४	तस्मै दद्यां ग्रामशतं शतं हस्तीञ् शतं हयान्  
०८,०२७।०१०ब्*०३१३_०५	स चेत् तद् अभिमन्येत पुरुषो ऽर्जुनदर्शिवान्  
०८,०२७।०१०ब्*०३१४_०१	अन्यं तस्मै वरं दद्यां वैश्यग्रामांश् चतुर्दश  
०८,०२७।०१०ब्*०३१४_०२	सुस्फीतान् धनसंयुक्तान् प्रत्यासन्नवनोदकान्  
०८,०२७।०१०ब्*०३१४_०३	अकुतोभयान् सुसम्पन्नान् राजभोज्यांश् चतुर्दश  
०८,०२७।०१०ब्*०३१४_०४	दासीनां निष्ककण्ठीनां मागधीनां शतं तथा  
०८,०२७।०१०ब्*०३१४_०५	प्रत्यग्रवयसां दद्यां यो मे ब्रूयाद् धनञ्जयम्  
०८,०२७।०१०ब्*०३१४_०६	स चेत् तद् अभिमन्येत पुरुषो ऽर्जुनदर्शिवान्  
०८,०२७।०१०च्	अन्यं तस्मै वरं दद्यां यम् असौ कामयेत् स्वयम्  
०८,०२७।०११अ	पुत्रदारान् विहारांश् च यद् अन्यद् वित्तम् अस्ति मे  
०८,०२७।०११च्	तच् च तस्मै पुनर् दद्यां यद् यत् स मनसेच्छति  
०८,०२७।०१२अ	हत्वा च सहितौ कृष्णौ तयोर् वित्तानि सर्वशः  
०८,०२७।०१२च्	तस्मै दद्याम् अहं यो मे प्रब्रूयात् केशवार्जुनौ  
०८,०२७।०१३अ	एता वाचः सुबहुशः कर्ण उच्चारयन् युधि  
०८,०२७।०१३च्	दध्मौ सागरसम्भूतं सुस्वनं शङ्खम् उत्तमम्  
०८,०२७।०१४अ	ता वाचः सूतपुत्रस्य तथा युक्ता निशम्य तु  
०८,०२७।०१४च्	दुर्योधनो महाराज प्रहृष्टः सानुगो ऽभवत्  
०८,०२७।०१५अ	ततो दुन्दुभिनिर्घोषो मृदङ्गानां च सर्वशः  
०८,०२७।०१५च्	सिंहनादः सवादित्रः कुञ्जराणां च निस्वनः  
०८,०२७।०१६अ	प्रादुरासीत् तदा राजंस् त्वत्सैन्ये भरतर्षभ  
०८,०२७।०१६च्	योधानां सम्प्रहृष्टानां तथा समभवत् स्वनः  
०८,०२७।०१७अ	तथा प्रहृष्टे सैन्ये तु प्लवमानं महारथम्  
०८,०२७।०१७च्	विकत्थमानं समरे राधेयम् अरिकर्शनम्  
०८,०२७।०१७ए	मद्रराजः प्रहस्येदं वचनं प्रत्यभाषत  
०८,०२७।०१८अ	मा सूतपुत्र मानेन सौवर्णं हस्तिषड्गवम्  
०८,०२७।०१८च्	प्रयच्छ पुरुषायाद्य द्रक्ष्यसि त्वं धनञ्जयम्  
०८,०२७।०१९अ	बाल्याद् इव त्वं त्यजसि वसु वैश्रवणो यथा  
०८,०२७।०१९च्	अयत्नेनैव राधेय द्रष्टास्य् अद्य धनञ्जयम्  
०८,०२७।०२०अ	परासृजसि मिथ्या किं किं च त्वं बहु मूढवत्  
०८,०२७।०२०च्	अपात्रदाने ये दोषास् तान् मोहान् नावबुध्यसे  
०८,०२७।०२१अ	यत् प्रवेदयसे वित्तं बहुत्वेन खलु त्वया  
०८,०२७।०२१च्	शक्यं बहुविधैर् यज्ञैर् यष्टुं सूत यजस्व तैः  
०८,०२७।०२२अ	यच् च प्रार्थयसे हन्तुं कृष्णौ मोहान् मृषैव तत्  
०८,०२७।०२२च्	न हि शुश्रुम सम्मर्दे क्रोष्ट्रा सिंहौ निपातितौ  
०८,०२७।०२३अ	अप्रार्थितं प्रार्थयसे सुहृदो न हि सन्ति ते  
०८,०२७।०२३च्	ये त्वां न वारयन्त्य् आशु प्रपतन्तं हुताशने  
०८,०२७।०२४अ	कालकार्यं न जानीषे कालपक्वो ऽस्य् असंशयम्  
०८,०२७।०२४च्	बह्वबद्धम् अकर्णीयं को हि ब्रूयाज् जिजीविषुः  
०८,०२७।०२५अ	समुद्रतरणं दोर्भ्यां कण्ठे बद्ध्वा यथा शिलाम्  
०८,०२७।०२५च्	गिर्यग्राद् वा निपतनं तादृक् तव चिकीर्षितम्  
०८,०२७।०२६अ	सहितः सर्वयोधैस् त्वं व्यूढानीकैः सुरक्षितः  
०८,०२७।०२६च्	धनञ्जयेन युध्यस्व श्रेयश् चेत् प्राप्तुम् इच्छसि  
०८,०२७।०२७अ	हितार्थं धार्तराष्ट्रस्य ब्रवीमि त्वा न हिंसया  
०८,०२७।०२७च्	श्रद्धत्स्वैतन् मया प्रोक्तं यदि ते ऽस्ति जिजीविषा  
०८,०२७।०२८	कर्ण उवाच  
०८,०२७।०२८अ	स्ववीर्ये ऽहं पराश्वस्य प्रार्थयाम्य् अर्जुनं रणे  
०८,०२७।०२८च्	त्वं तु मित्रमुखः शत्रुर् मां भीषयितुम् इच्छसि  
०८,०२७।०२९अ	न माम् अस्माद् अभिप्रायात् कश् चिद् अद्य निवर्तयेत्  
०८,०२७।०२९च्	अपीन्द्रो वज्रम् उद्यम्य किं नु मर्त्यः करिष्यति  
०८,०२७।०३०	सञ्जय उवाच  
०८,०२७।०३०अ	इति कर्णस्य वाक्यान्ते शल्यः प्राहोत्तरं वचः  
०८,०२७।०३०च्	चुकोपयिषुर् अत्यर्थं कर्णं मद्रेश्वरः पुनः  
०८,०२७।०३१अ	यदा वै त्वां फल्गुनवेगनुन्ना; ज्याचोदिता हस्तवता विसृष्टाः  
०८,०२७।०३१च्	अन्वेतारः कङ्कपत्राः शिताग्रास्; तदा तप्स्यस्य् अर्जुनस्याभियोगात्  
०८,०२७।०३२अ	यदा दिव्यं धनुर् आदाय पार्थः; प्रभासयन् पृतनां सव्यसाची  
०८,०२७।०३२च्	त्वाम् अर्दयेत निशितैः पृषत्कैस्; तदा पश्चात् तप्स्यसे सूतपुत्र  
०८,०२७।०३३अ	बालश् चन्द्रं मातुर् अङ्के शयानो; यथा कश् चित् प्रार्थयते ऽपहर्तुम्  
०८,०२७।०३३च्	तद्वन् मोहाद् यतमानो रथस्थस्; त्वं प्रार्थयस्य् अर्जुनम् अद्य जेतुम्  
०८,०२७।०३३द्*०३१५_०१	खन्याद् असिं तीक्ष्णधारं यथाज्ञः  
०८,०२७।०३३द्*०३१५_०२	सुतेजनं निहितं वै पृथिव्याम्  
०८,०२७।०३३द्*०३१५_०३	तथा खनस्य् अद्य शितान् पृषत्कान्  
०८,०२७।०३३द्*०३१५_०४	यः प्रार्थयस्य् अर्जुनेनेह युद्धम्  
०८,०२७।०३४अ	त्रिशूलम् आश्लिष्य सुतीक्ष्णधारं; सर्वाणि गात्राणि निघर्षसि त्वम्  
०८,०२७।०३४च्	सुतीक्ष्णधारोपमकर्मणा त्वं; युयुत्ससे यो ऽर्जुनेनाद्य कर्ण  
०८,०२७।०३५अ	सिद्धं सिंहं केसरिणं बृहन्तं; बालो मूढः क्षुद्रमृगस् तरस्वी  
०८,०२७।०३५च्	समाह्वयेत् तद्वद् एतत् तवाद्य; समाह्वानं सूतपुत्रार्जुनस्य  
०८,०२७।०३६अ	मा सूतपुत्राह्वय राजपुत्रं; महावीर्यं केसरिणं यथैव  
०८,०२७।०३६च्	वने सृगालः पिशितस्य तृप्तो; मा पार्थम् आसाद्य विनङ्क्ष्यसि त्वम्  
०८,०२७।०३७अ	ईषादन्तं महानागं प्रभिन्नकरटामुखम्  
०८,०२७।०३७च्	शशकाह्वयसे युद्धे कर्ण पार्थं धनञ्जयम्  
०८,०२७।०३८अ	बिलस्थं कृष्णसर्पं त्वं बाल्यात् काष्ठेन विध्यसि  
०८,०२७।०३८च्	महाविषं पूर्णकोशं यत् पार्थं योद्धुम् इच्छसि  
०८,०२७।०३९अ	सिंहं केसरिणं क्रुद्धम् अतिक्रम्याभिनर्दसि  
०८,०२७।०३९च्	सृगाल इव मूढत्वान् नृसिंहं कर्ण पाण्डवम्  
०८,०२७।०४०अ	सुपर्णं पतगश्रेष्ठं वैनतेयं तरस्विनम्  
०८,०२७।०४०च्	लट्वेवाह्वयसे पाते कर्ण पार्थं धनञ्जयम्  
०८,०२७।०४१अ	सर्वाम्भोनिलयं भीमम् ऊर्मिमन्तं झषायुतम्  
०८,०२७।०४१च्	चन्द्रोदये विवर्तन्तम् अप्लवः सन्तितीर्षसि  
०८,०२७।०४२अ	ऋषभं दुन्दुभिग्रीवं तीक्ष्णशृङ्गं प्रहारिणम्  
०८,०२७।०४२च्	वत्स आह्वयसे युद्धे कर्ण पार्थं धनञ्जयम्  
०८,०२७।०४२द्*०३१६_०१	यथा वत्सतरो भूत्वा जातस्कन्धेन शुष्मिणा  
०८,०२७।०४२द्*०३१६_०२	युद्धम् इच्छेद् गोपतिना तथेच्छसि किरीटिना  
०८,०२७।०४३अ	महाघोषं महामेघं दर्दुरः प्रतिनर्दसि  
०८,०२७।०४३च्	कामतोयप्रदं लोके नरपर्जन्यम् अर्जुनम्  
०८,०२७।०४४अ	यथा च स्वगृहस्थः श्वा व्याघ्रं वनगतं भषेत्  
०८,०२७।०४४च्	तथा त्वं भषसे कर्ण नरव्याघ्रं धनञ्जयम्  
०८,०२७।०४५अ	सृगालो ऽपि वने कर्ण शशैः परिवृतो वसन्  
०८,०२७।०४५च्	मन्यते सिंहम् आत्मानं यावत् सिंहं न पश्यति  
०८,०२७।०४६अ	तथा त्वम् अपि राधेय सिंहम् आत्मानम् इच्छसि  
०८,०२७।०४६च्	अपश्यञ् शत्रुदमनं नरव्याघ्रं धनञ्जयम्  
०८,०२७।०४७अ	व्याघ्रं त्वं मन्यसे ऽऽत्मानं यावत् कृष्णौ न पश्यसि  
०८,०२७।०४७च्	समास्थिताव् एकरथे सूर्याचन्द्रमसाव् इव  
०८,०२७।०४८अ	यावद् गाण्डीवनिर्घोषं न शृणोषि महाहवे  
०८,०२७।०४८च्	तावद् एव त्वया कर्ण शक्यं वक्तुं यथेच्छसि  
०८,०२७।०४९अ	रथशब्दधनुःशब्दैर् नादयन्तं दिशो दश  
०८,०२७।०४९च्	नर्दन्तम् इव शार्दूलं दृष्ट्वा क्रोष्टा भविष्यसि  
०८,०२७।०५०अ	नित्यम् एव सृगालस् त्वं नित्यं सिंहो धनञ्जयः  
०८,०२७।०५०च्	वीरप्रद्वेषणान् मूढ नित्यं क्रोष्टेव लक्ष्यसे  
०८,०२७।०५१अ	यथाखुः स्याद् बिडालश् च श्वा व्याघ्रश् च बलाबले  
०८,०२७।०५१च्	यथा सृगालः सिंहश् च यथा च शशकुञ्जरौ  
०८,०२७।०५२अ	यथानृतं च सत्यं च यथा चापि विषामृते  
०८,०२७।०५२च्	तथा त्वम् अपि पार्थश् च प्रख्याताव् आत्मकर्मभिः  
०८,०२७।०५३	सञ्जय उवाच  
०८,०२७।०५३अ	अधिक्षिप्तस् तु राधेयः शल्येनामिततेजसा  
०८,०२७।०५३च्	शल्यम् आह सुसङ्क्रुद्धो वाक्शल्यम् अवधारयन्  
०८,०२७।०५४अ	गुणान् गुणवतः शल्य गुणवान् वेत्ति नागुणः  
०८,०२७।०५४च्	त्वं तु नित्यं गुणैर् हीनः किं ज्ञास्यस्य् अगुणो गुणान्  
०८,०२७।०५५अ	अर्जुनस्य महास्त्राणि क्रोधं वीर्यं धनुः शरान्  
०८,०२७।०५५च्	अहं शल्याभिजानामि न त्वं जानासि तत् तथा  
०८,०२७।०५५च्*०३१७_०१	**** **** विक्रमं च महात्मनः  
०८,०२७।०५५च्*०३१७_०२	तथा कृष्णस्य माहात्म्यम् ऋषभस्य महीक्षिताम्  
०८,०२७।०५५च्*०३१७_०३	यथाहं शल्य जानामि  
०८,०२७।०५६अ	एवम् एवात्मनो वीर्यम् अहं वीर्यं च पाण्डवे  
०८,०२७।०५६च्	जानन्न् एवाह्वये युद्धे शल्य नाग्निं पतङ्गवत्  
०८,०२७।०५७अ	अस्ति चायम् इषुः शल्य सुपुङ्खो रक्तभोजनः  
०८,०२७।०५७च्	एकतूणीशयः पत्री सुधौतः समलङ्कृतः  
०८,०२७।०५८अ	शेते चन्दनपूर्णेन पूजितो बहुलाः समाः  
०८,०२७।०५८च्	आहेयो विषवान् उग्रो नराश्वद्विपसङ्घहा  
०८,०२७।०५९अ	एकवीरो महारौद्रस् तनुत्रास्थिविदारणः  
०८,०२७।०५९च्	निर्भिन्द्यां येन रुष्टो ऽहम् अपि मेरुं महागिरिम्  
०८,०२७।०६०अ	तम् अहं जातु नास्येयम् अन्यस्मिन् फल्गुनाद् ऋते  
०८,०२७।०६०च्	कृष्णाद् वा देवकीपुत्रात् सत्यं चात्र शृणुष्व मे  
०८,०२७।०६१अ	तेनाहम् इषुणा शल्य वासुदेवधनञ्जयौ  
०८,०२७।०६१च्	योत्स्ये परमसङ्क्रुद्धस् तत् कर्म सदृशं मम  
०८,०२७।०६२अ	सर्वेषां वासुदेवानां कृष्णे लक्ष्मीः प्रतिष्ठिता  
०८,०२७।०६२च्	सर्वेषां पाण्डुपुत्राणां जयः पार्थे प्रतिष्ठितः  
०८,०२७।०६२ए	उभयं तत् समासाद्य को ऽतिवर्तितुम् अर्हति  
०८,०२७।०६३अ	ताव् एतौ पुरुषव्याघ्रौ समेतौ स्यन्दने स्थितौ  
०८,०२७।०६३च्	माम् एकम् अभिसंयातौ सुजातं शल्य पश्य मे  
०८,०२७।०६४अ	पितृष्वसामातुलजौ भ्रातराव् अपराजितौ  
०८,०२७।०६४च्	मणी सूत्र इव प्रोतौ द्रष्टासि निहतौ मया  
०८,०२७।०६५अ	अर्जुने गाण्डिवं कृष्णे चक्रं तार्क्ष्यकपिध्वजौ  
०८,०२७।०६५च्	भीरूणां त्रासजननौ शल्य हर्षकरौ मम  
०८,०२७।०६६अ	त्वं तु दुष्प्रकृतिर् मूढो महायुद्धेष्व् अकोविदः  
०८,०२७।०६६च्	भयावतीर्णः सन्त्रासाद् अबद्धं बहु भाषसे  
०८,०२७।०६७अ	संस्तौषि त्वं तु केनापि हेतुना तौ कुदेशज  
०८,०२७।०६७च्	तौ हत्वा समरे हन्ता त्वाम् अद्धा सहबान्धवम्  
०८,०२७।०६८अ	पापदेशज दुर्बुद्धे क्षुद्र क्षत्रियपांसन  
०८,०२७।०६८च्	सुहृद् भूत्वा रिपुः किं मां कृष्णाभ्यां भीषयन्न् असि  
०८,०२७।०६९अ	तौ वा ममाद्य हन्तारौ हन्तास्मि समरे स्थितौ  
०८,०२७।०६९च्	नाहं बिभेमि कृष्णाभ्यां विजानन्न् आत्मनो बलम्  
०८,०२७।०७०अ	वासुदेवसहस्रं वा फल्गुनानां शतानि च  
०८,०२७।०७०च्	अहम् एको हनिष्यामि जोषम् आस्स्व कुदेशज  
०८,०२७।०७१अ	स्त्रियो बालाश् च वृद्धाश् च प्रायः क्रीडागता जनाः  
०८,०२७।०७१च्	या गाथाः सम्प्रगायन्ति कुर्वन्तो ऽध्ययनं यथा  
०८,०२७।०७१ए	ता गाथाः शृणु मे शल्य मद्रकेषु दुरात्मसु  
०८,०२७।०७२अ	ब्राह्मणैः कथिताः पूर्वं यथावद् राजसन्निधौ  
०८,०२७।०७२च्	श्रुत्वा चैकमना मूढ क्षम वा ब्रूहि वोत्तरम्  
०८,०२७।०७३अ	मित्रध्रुङ् मद्रको नित्यं यो नो द्वेष्टि स मद्रकः  
०८,०२७।०७३च्	मद्रके सङ्गतं नास्ति क्षुद्रवाक्ये नराधमे  
०८,०२७।०७४अ	दुरात्मा मद्रको नित्यं नित्यं चानृतिको ऽनृजुः  
०८,०२७।०७४च्	यावदन्तं हि दौरात्म्यं मद्रकेष्व् इति नः श्रुतम्  
०८,०२७।०७५अ	पिता माता च पुत्रश् च श्वश्रूश्वशुरमातुलाः  
०८,०२७।०७५च्	जामाता दुहिता भ्राता नप्ता ते ते च बान्धवाः  
०८,०२७।०७६अ	वयस्याभ्यागताश् चान्ये दासीदासं च सङ्गतम्  
०८,०२७।०७६च्	पुम्भिर् विमिश्रा नार्यश् च ज्ञाताज्ञाताः स्वयेच्छया  
०८,०२७।०७७अ	येषां गृहेषु शिष्टानां सक्तुमन्थाशिनां सदा  
०८,०२७।०७७च्	पीत्वा सीधुं सगोमांसं नर्दन्ति च हसन्ति च  
०८,०२७।०७८अ	यानि चैवाप्य् अबद्धानि प्रवर्तन्ते च कामतः  
०८,०२७।०७८च्	कामप्रलापिनो ऽन्योन्यं तेषु धर्मः कथं भवेत्  
०८,०२७।०७९अ	मद्रकेषु विलुप्तेषु प्रख्याताशुभकर्मसु  
०८,०२७।०७९च्	नापि वैरं न सौहार्दं मद्रकेषु समाचरेत्  
०८,०२७।०८०अ	मद्रके सङ्गतं नास्ति मद्रको हि सचापलः  
०८,०२७।०८०च्	मद्रकेषु च दुःस्पर्शं शौचं गान्धारकेषु च  
०८,०२७।०८१अ	राजयाजकयाज्येन नष्टं दत्तं हविर् भवेत्  
०८,०२७।०८२अ	शूद्रसंस्कारको विप्रो यथा याति पराभवम्  
०८,०२७।०८२च्	तथा ब्रह्मद्विषो नित्यं गच्छन्तीह पराभवम्  
०८,०२७।०८२द्*०३१८_०१	तथैव सङ्गतं कृत्वा नरः पतति मद्रकैः  
०८,०२७।०८२द्*०३१९_०१	न तथा सङ्गतं चापि मद्रकेष्व् इह विद्यते  
०८,०२७।०८३अ	मद्रके सङ्गतं नास्ति हतं वृश्चिकतो विषम्  
०८,०२७।०८३च्	आथर्वणेन मन्त्रेण सर्वा शान्तिः कृता भवेत्  
०८,०२७।०८४अ	इति वृश्चिकदष्टस्य नानाविषहतस्य च  
०८,०२७।०८४च्	कुर्वन्ति भेषजं प्राज्ञाः सत्यं तच् चापि दृश्यते  
०८,०२७।०८४ए	एवं विद्वञ् जोषम् आस्स्व शृणु चात्रोत्तरं वचः  
०८,०२७।०८५अ	वासांस्य् उत्सृज्य नृत्यन्ति स्त्रियो या मद्यमोहिताः  
०८,०२७।०८५च्	मिथुने ऽसंयताश् चापि यथाकामचराश् च ताः  
०८,०२७।०८५ए	तासां पुत्रः कथं धर्मं मद्रको वक्तुम् अर्हति  
०८,०२७।०८६अ	यास् तिष्ठन्त्यः प्रमेहन्ति यथैवोष्ट्रीदशेरके  
०८,०२७।०८६च्	तासां विभ्रष्टलज्जानां निर्लज्जानां ततस् ततः  
०८,०२७।०८६ए	त्वं पुत्रस् तादृशीनां हि धर्मं वक्तुम् इहेच्छसि  
०८,०२७।०८७अ	सुवीरकं याच्यमाना मद्रका कषति स्फिजौ  
०८,०२७।०८७च्	अदातुकामा वचनम् इदं वदति दारुणम्  
०८,०२७।०८८अ	मा मा सुवीरकं कश् चिद् याचतां दयितो मम  
०८,०२७।०८८च्	पुत्रं दद्यां प्रतिपदं न तु दद्यां सुवीरकम्  
०८,०२७।०८९अ	नार्यो बृहत्यो निर्ह्रीका मद्रकाः कम्बलावृताः  
०८,०२७।०८९च्	घस्मरा नष्टशौचाश् च प्राय इत्य् अनुशुश्रुम  
०८,०२७।०८९द्*०३२०_०१	प्रमेहित्वा स्फिजा भूमिं कर्षन्त्यो हीनशोधनाः  
०८,०२७।०८९द्*०३२०_०२	स्पृष्ट्वा वाग्भिर् न मृद्भिश् च नित्योच्छिष्टा भवन्ति हि  
०८,०२७।०९०अ	एवमादि मयान्यैर् वा शक्यं वक्तुं भवेद् बहु  
०८,०२७।०९०च्	आ केशाग्रान् नखाग्राच् च वक्तव्येषु कुवर्त्मसु  
०८,०२७।०९१अ	मद्रकाः सिन्धुसौवीरा धर्मं विद्युः कथं त्व् इह  
०८,०२७।०९१च्	पापदेशोद्भवा म्लेच्छा धर्माणाम् अविचक्षणाः  
०८,०२७।०९२अ	एष मुख्यतमो धर्मः क्षत्रियस्येति नः श्रुतम्  
०८,०२७।०९२च्	यद् आजौ निहतः शेते सद्भिः समभिपूजितः  
०८,०२७।०९३अ	आयुधानां सम्पराये यन् मुच्येयम् अहं ततः  
०८,०२७।०९३च्	न मे स प्रथमः कल्पो निधने स्वर्गम् इच्छतः  
०८,०२७।०९४अ	सो ऽहं प्रियः सखा चास्मि धार्तराष्ट्रस्य धीमतः  
०८,०२७।०९४च्	तदर्थे हि मम प्राणा यच् च मे विद्यते वसु  
०८,०२७।०९५अ	व्यक्तं त्वम् अप्य् उपहितः पाण्डवैः पापदेशज  
०८,०२७।०९५च्	यथा ह्य् अमित्रवत् सर्वं त्वम् अस्मासु प्रवर्तसे  
०८,०२७।०९६अ	कामं न खलु शक्यो ऽहं त्वद्विधानां शतैर् अपि  
०८,०२७।०९६च्	सङ्ग्रामाद् विमुखः कर्तुं धर्मज्ञ इव नास्तिकैः  
०८,०२७।०९७अ	सारङ्ग इव घर्मार्तः कामं विलप शुष्य च  
०८,०२७।०९७च्	नाहं भीषयितुं शक्यः क्षत्रवृत्ते व्यवस्थितः  
०८,०२७।०९८अ	तनुत्यजां नृसिंहानाम् आहवेष्व् अनिवर्तिनाम्  
०८,०२७।०९८च्	या गतिर् गुरुणा प्राङ् मे प्रोक्ता रामेण तां स्मर  
०८,०२७।०९९अ	स्वेषां त्राणार्थम् उद्युक्तं वधाय द्विषताम् अपि  
०८,०२७।०९९च्	विद्धि माम् आस्थितं वृत्तं पौरूरवसम् उत्तमम्  
०८,०२७।१००अ	न तद् भूतं प्रपश्यामि त्रिषु लोकेषु मद्रक  
०८,०२७।१००च्	यो माम् अस्माद् अभिप्रायाद् वारयेद् इति मे मतिः  
०८,०२७।१०१अ	एवं विद्वञ् जोषम् आस्स्व त्रासात् किं बहु भाषसे  
०८,०२७।१०१च्	मा त्वा हत्वा प्रदास्यामि क्रव्याद्भ्यो मद्रकाधम  
०८,०२७।१०२अ	मित्रप्रतीक्षया शल्य धार्तराष्ट्रस्य चोभयोः  
०८,०२७।१०२च्	अपवादतितिक्षाभिस् त्रिभिर् एतैर् हि जीवसि  
०८,०२७।१०३अ	पुनश् चेद् ईदृशं वाक्यं मद्रराज वदिष्यसि  
०८,०२७।१०३च्	शिरस् ते पातयिष्यामि गदया वज्रकल्पया  
०८,०२७।१०४अ	श्रोतारस् त्व् इदम् अद्येह द्रष्टारो वा कुदेशज  
०८,०२७।१०४च्	कर्णं वा जघ्नतुः कृष्णौ कर्णो वापि जघान तौ  
०८,०२७।१०५अ	एवम् उक्त्वा तु राधेयः पुनर् एव विशां पते  
०८,०२७।१०५च्	अब्रवीन् मद्रराजानं याहि याहीत्य् असम्भ्रमम्  
०८,०२८।००१	सञ्जय उवाच  
०८,०२८।००१अ	मारिषाधिरथेः श्रुत्वा वचो युद्धाभिनन्दिनः  
०८,०२८।००१च्	शल्यो ऽब्रवीत् पुनः कर्णं निदर्शनम् उदाहरन्  
०८,०२८।००१द्*०३२१_०१	जातो ऽहं यज्वनां वंशे सङ्ग्रामेष्व् अनिवर्तिनाम्  
०८,०२८।००१द्*०३२१_०२	राज्ञां मूर्धाभिषिक्तानां स्वयं धर्मपरायणः  
०८,०२८।००२अ	यथैव मत्तो मद्येन त्वं तथा न च वा तथा  
०८,०२८।००२च्	तथाहं त्वां प्रमाद्यन्तं चिकित्सामि सुहृत्तया  
०८,०२८।००३अ	इमां काकोपमां कर्ण प्रोच्यमानां निबोध मे  
०८,०२८।००३च्	श्रुत्वा यथेष्टं कुर्यास् त्वं विहीन कुलपांसन  
०८,०२८।००४अ	नाहम् आत्मनि किं चिद् वै किल्बिषं कर्ण संस्मरे  
०८,०२८।००४च्	येन त्वं मां महाबाहो हन्तुम् इच्छस्य् अनागसम्  
०८,०२८।००५अ	अवश्यं तु मया वाच्यं बुध्यतां यदि ते हितम्  
०८,०२८।००५च्	विशेषतो रथस्थेन राज्ञश् चैव हितैषिणा  
०८,०२८।००६अ	समं च विषमं चैव रथिनश् च बलाबलम्  
०८,०२८।००६च्	श्रमः खेदश् च सततं हयानां रथिना सह  
०८,०२८।००७अ	आयुधस्य परिज्ञानं रुतं च मृगपक्षिणाम्  
०८,०२८।००७च्	भारश् चाप्य् अतिभारश् च शल्यानां च प्रतिक्रिया  
०८,०२८।००८अ	अस्त्रयोगश् च युद्धं च निमित्तानि तथैव च  
०८,०२८।००८च्	सर्वम् एतन् मया ज्ञेयं रथस्यास्य कुटुम्बिना  
०८,०२८।००८ए	अतस् त्वां कथये कर्ण निदर्शनम् इदं पुनः  
०८,०२८।००९अ	वैश्यः किल समुद्रान्ते प्रभूतधनधान्यवान्  
०८,०२८।००९च्	यज्वा दानपतिः क्षान्तः स्वकर्मस्थो ऽभवच् छुचिः  
०८,०२८।०१०अ	बहुपुत्रः प्रियापत्यः सर्वभूतानुकम्पकः  
०८,०२८।०१०च्	राज्ञो धर्मप्रधानस्य राष्ट्रे वसति निर्भयः  
०८,०२८।०११अ	पुत्राणां तस्य बालानां कुमाराणां यशस्विनाम्  
०८,०२८।०११च्	काको बहूनाम् अभवद् उच्चिष्टकृतभोजनः  
०८,०२८।०१२अ	तस्मै सदा प्रयच्छन्ति वैश्यपुत्राः कुमारकाः  
०८,०२८।०१२च्	मांसोदनं दधि क्षीरं पायसं मधुसर्पिषी  
०८,०२८।०१३अ	स चोच्छिष्टभृतः काको वैश्यपुत्रैः कुमारकैः  
०८,०२८।०१३च्	सदृशान् पक्षिणो दृप्तः श्रेयसश् चावमन्यते  
०८,०२८।०१४अ	अथ हंसाः समुद्रान्ते कदा चिद् अभिपातिनः  
०८,०२८।०१४च्	गरुडस्य गतौ तुल्याश् चक्राङ्गा हृष्टचेतसः  
०८,०२८।०१५अ	कुमारकास् ततो हंसान् दृष्ट्वा काकम् अथाब्रुवन्  
०८,०२८।०१५च्	भवान् एव विशिष्टो हि पतत्रिभ्यो विहङ्गम  
०८,०२८।०१५द्*०३२२_०१	एते निपातिनः पश्य सहितान् वियदाश्रितान्  
०८,०२८।०१५द्*०३२२_०२	एभिस् त्वम् अभिशक्नोषि कस्मान् न प्रापितस् त्वया  
०८,०२८।०१६अ	प्रतार्यमाणस् तु स तैर् अल्पबुद्धिभिर् अण्डजः  
०८,०२८।०१६च्	तद् वचः सत्यम् इत्य् एव मौर्ख्याद् दर्पाच् च मन्यते  
०८,०२८।०१७अ	तान् सो ऽभिपत्य जिज्ञासुः क एषां श्रेष्ठभाग् इति  
०८,०२८।०१७च्	उच्छिष्टदर्पितः काको बहूनां दूरपातिनाम्  
०८,०२८।०१८अ	तेषां यं प्रवरं मेने हंसानां दूरपातिनाम्  
०८,०२८।०१८च्	तम् आह्वयत दुर्बुद्धिः पताम इति पक्षिणम्  
०८,०२८।०१९अ	तच् छ्रुत्वा प्राहसन् हंसा ये तत्रासन् समागताः  
०८,०२८।०१९च्	भाषतो बहु काकस्य बलिनः पततां वराः  
०८,०२८।०१९ए	इदम् ऊचुश् च चक्राङ्गा वचः काकं विहङ्गमाः  
०८,०२८।०२०अ	वयं हंसाश् चरामेमां पृथिवीं मानसौकसः  
०८,०२८।०२०च्	पक्षिणां च वयं नित्यं दूरपातेन पूजिताः  
०८,०२८।०२१अ	कथं नु हंसं बलिनं वज्राङ्गं दूरपातिनम्  
०८,०२८।०२१च्	काको भूत्वा निपतने समाह्वयसि दुर्मते  
०८,०२८।०२१ए	कथं त्वं पतनं काक सहास्माभिर् ब्रवीषि तत्  
०८,०२८।०२२अ	अथ हंसवचो मूढः कुत्सयित्वा पुनः पुनः  
०८,०२८।०२२च्	प्रजगादोत्तरं काकः कत्थनो जातिलाघवात्  
०८,०२८।०२३अ	शतम् एकं च पातानां पतितास्मि न संशयः  
०८,०२८।०२३च्	शतयोजनम् एकैकं विचित्रं विविधं तथा  
०८,०२८।०२४अ	उड्डीनम् अवडीनं च प्रडीनं डीनम् एव च  
०८,०२८।०२४च्	निडीनम् अथ सण्डीनं तिर्यक् चातिगतानि च  
०८,०२८।०२५अ	विडीनं परिडीनं च पराडीनं सुडीनकम्  
०८,०२८।०२५च्	अतिडीनं महाडीनं निडीनं परिडीनकम्  
०८,०२८।०२५द्*०३२३_०१	सम्पातं समुदीषं च ततोन्यद् व्यतिरिक्तकम्  
०८,०२८।०२५द्*०३२४_०१	अवडीनं प्रडीनं च सण्डीनं डीनडीनकम्  
०८,०२८।०२५द्*०३२५_०१	सण्डीनोड्डीनडीनं च पुनर् डीनविडीनकम्  
०८,०२८।०२६अ	गतागतप्रतिगता बह्वीश् च निकुडीनिकाः  
०८,०२८।०२६च्	कर्तास्मि मिषतां वो ऽद्य ततो द्रक्ष्यथ मे बलम्  
०८,०२८।०२६द्*०३२६_०१	तेषाम् अन्यतमेनाहं पतिष्यामि विहायसम्  
०८,०२८।०२६द्*०३२६_०२	प्रदिशध्वं यथान्यायं केन हंसाः पताम्य् अहम्  
०८,०२८।०२६द्*०३२७_०१	ते वै ध्रुवं विनिश्चित्य पतध्वं न मया सह  
०८,०२८।०२६द्*०३२७_०२	पातैर् एभिः खलु खगाः पतितुं खे निराश्रये  
०८,०२८।०२७अ	एवम् उक्ते तु काकेन प्रहस्यैको विहङ्गमः  
०८,०२८।०२७च्	उवाच हंसस् तं काकं वचनं तन् निबोध मे  
०८,०२८।०२८अ	शतम् एकं च पातानां त्वं काक पतिता ध्रुवम्  
०८,०२८।०२८च्	एकम् एव तु ये पातं विदुः सर्वे विहङ्गमाः  
०८,०२८।०२९अ	तम् अहं पतिता काक नान्यं जानामि कं चन  
०८,०२८।०२९च्	पत त्वम् अपि रक्ताक्ष येन वा तेन मन्यसे  
०८,०२८।०३०अ	अथ काकाः प्रजहसुर् ये तत्रासन् समागताः  
०८,०२८।०३०च्	कथम् एकेन पातेन हंसः पातशतं जयेत्  
०८,०२८।०३१अ	एकेनैव शतस्यैकं पातेनाभिभविष्यति  
०८,०२८।०३१ब्*०३२८_००	काकः  
०८,०२८।०३१ब्*०३२८_०१	अहम् एकेन पातेन हंस पातशतं जये  
०८,०२८।०३१ब्*०३२८_०२	एकेनैव च हंस त्वं पातेनेह पतिष्यसि  
०८,०२८।०३१च्	हंसस्य पतितं काको बलवान् आशुविक्रमः  
०८,०२८।०३२अ	प्रपेततुः स्पर्धयाथ ततस् तौ हंसवायसौ  
०८,०२८।०३२च्	एकपाती च चक्राङ्गः काकः पातशतेन च  
०८,०२८।०३२द्*०३२९_०१	स्पर्धिनौ सहितौ तूर्णं खम् आस्थाय तरस्विनौ  
०८,०२८।०३२द्*०३३०_०१	पूर्वम् एव तु वै काकस् तूर्णं गन्तुं प्रचक्रमे  
०८,०२८।०३२द्*०३३१_०१	काको ऽथ हंसं चापल्याच् छीघ्रतां प्रतिदर्शयन्  
०८,०२८।०३२द्*०३३१_०२	वेगेनातीत्य तरसा पुनर् एति मुहुर् मुहुः  
०८,०२८।०३२द्*०३३१_०३	तुण्डेनाभ्यहनच् चैतं कुर्वन् नामापसव्यतः  
०८,०२८।०३२द्*०३३१_०४	रोरूयन्न् इति चाप्य् एतं समाह्वयति वै मुहुः  
०८,०२८।०३३अ	पेतिवान् अथ चक्राङ्गः पेतिवान् अथ वायसः  
०८,०२८।०३३च्	विसिस्मापयिषुः पातैर् आचक्षाणो ऽऽत्मनः क्रियाम्  
०८,०२८।०३४अ	अथ काकस्य चित्राणि पतितानीतराणि च  
०८,०२८।०३४च्	दृष्ट्वा प्रमुदिताः काका विनेदुर् अथ तैः स्वरैः  
०८,०२८।०३५अ	हंसांश् चावहसन्ति स्म प्रावदन्न् अप्रियाणि च  
०८,०२८।०३५च्	उत्पत्योत्पत्य च प्राहुर् मुहूर्तम् इति चेति च  
०८,०२८।०३६अ	वृक्षाग्रेभ्यः स्थलेभ्यश् च निपतन्त्य् उत्पतन्ति च  
०८,०२८।०३६च्	कुर्वाणा विविधान् रावान् आशंसन्तस् तदा जयम्  
०८,०२८।०३७अ	हंसस् तु मृदुकेनैव विक्रान्तुम् उपचक्रमे  
०८,०२८।०३७च्	प्रत्यहीयत काकाच् च मुहूर्तम् इव मारिष  
०८,०२८।०३८अ	अवमन्य रयं हंसान् इदं वचनम् अब्रवीत्  
०८,०२८।०३८च्	यो ऽसाव् उत्पतितो हंसः सो ऽसाव् एव प्रहीयते  
०८,०२८।०३९अ	अथ हंसः स तच् छ्रुत्वा प्रापतत् पश्चिमां दिशम्  
०८,०२८।०३९अ*०३३२_०१	**** **** भाषितं पततां वरः  
०८,०२८।०३९अ*०३३२_०२	विगाह्य हंसो विक्षोभ्य  
०८,०२८।०३९च्	उपर्य् उपरि वेगेन सागरं वरुणालयम्  
०८,०२८।०३९द्*०३३३_०१	बहुसत्त्वसमाकीर्णं वीचीभिर् भीमदर्शनम्  
०८,०२८।०३९द्*०३३३_०२	अथाचिरेण राधेय काको वेगाद् अहीयत  
०८,०२८।०३९द्*०३३३_०३	ततो ऽतीव परिश्रान्तः कथं चिद् धंसम् अन्वगात्  
०८,०२८।०४०अ	ततो भीः प्राविशत् काकं तदा तत्र विचेतसम्  
०८,०२८।०४०च्	द्वीपद्रुमान् अपश्यन्तं निपतन्तं श्रमान्वितम्  
०८,०२८।०४०द्*०३३४_०१	अवेक्षमाणस् तं काकं विह्वलं तं मुहुर् मुहुः  
०८,०२८।०४०ए	निपतेयं क्व नु श्रान्त इति तस्मिञ् जलार्णवे  
०८,०२८।०४१अ	अविषह्यः समुद्रो हि बहुसत्त्वगणालयः  
०८,०२८।०४१च्	महाभूतशतोद्भासी नभसो ऽपि विशिष्यते  
०८,०२८।०४२अ	गाम्भीर्याद् धि समुद्रस्य न विशेषः कुलाधम  
०८,०२८।०४२च्	दिगम्बराम्भसां कर्ण समुद्रस्था हि दुर्जयाः  
०८,०२८।०४२ए	विदूरपातात् तोयस्य किं पुनः कर्ण वायसः  
०८,०२८।०४३अ	अथ हंसो ऽभ्यतिक्रम्य मुहूर्तम् इति चेति च  
०८,०२८।०४३च्	अवेक्षमाणस् तं काकं नाशक्नोद् व्यपसर्पितुम्  
०८,०२८।०४३ए	अतिक्रम्य च चक्राङ्गः काकं तं समुदैक्षत  
०८,०२८।०४३ड़्*०३३५_०१	यावद् गत्वा पतत्य् एष काको माम् इति चिन्तयन्  
०८,०२८।०४३ड़्*०३३५_०२	ततः काको भृशं श्रान्तो हंसम् अभ्यागमत् तदा  
०८,०२८।०४३ड़्*०३३६_०१	शनकैः परिहीयन्तं परिश्रान्तम् अचेतसम्  
०८,०२८।०४३ड़्*०३३६_०२	तं प्रहस्य च चक्राङ्गः काकं मन्दगतिं तदा  
०८,०२८।०४४अ	तं तथा हीयमानं च हंसो दृष्ट्वाब्रवीद् इदम्  
०८,०२८।०४४च्	उज्जिहीर्षुर् निमज्जन्तं स्मरन् सत्पुरुषव्रतम्  
०८,०२८।०४५अ	बहूनि पतनानि त्वम् आचक्षाणो मुहुर् मुहुः  
०८,०२८।०४५च्	पतस्य् अव्याहरंश् चेदं न नो गुह्यं प्रभाषसे  
०८,०२८।०४६अ	किं नाम पतनं काक यत् त्वं पतसि साम्प्रतम्  
०८,०२८।०४६च्	जलं स्पृशसि पक्षाभ्यां तुण्डेन च पुनः पुनः  
०८,०२८।०४६द्*०३३७_०१	प्रब्रूहि कतमे तत्र पाते वर्तसि वायस  
०८,०२८।०४६द्*०३३७_०२	एह्य् एहि काक शीघ्रं त्वम् एष त्वां प्रतिपालये  
०८,०२८।०४७अ	स पक्षाभ्यां स्पृशन्न् आर्तस् तुण्डेन जलम् अर्णवे  
०८,०२८।०४७ब्*०३३८_०१	दृष्टो हंसेन दुष्टात्मन्न् इदं हंसं ततो ऽब्रवीत्  
०८,०२८।०४७ब्*०३३८_०२	अपश्यन्न् अम्भसः पारं निपतंश् च श्रमान्वितः  
०८,०२८।०४७ब्*०३३८_०३	पातवेगप्रमथितो हंसं काको ऽब्रवीद् इदम्  
०८,०२८।०४७ब्*०३३८_०४	वयं काकाः कुतो नाम चरामः काकपातिकाम्  
०८,०२८।०४७ब्*०३३८_०५	हंस प्राणैः प्रपद्ये त्वां द्वीपान्तं प्रापयस्व माम्  
०८,०२८।०४७ब्*०३३९_०१	स पक्षाभ्यां स्पृशन्न् आर्तस् तुण्डेन च महार्णवम्  
०८,०२८।०४७च्	काको दृढं परिश्रान्तः सहसा निपपात ह  
०८,०२८।०४७द्*०३४०_०१	सागराम्भसि तं दृष्ट्वा पतितं दीनचेतसम्  
०८,०२८।०४७द्*०३४०_०२	म्रियमाणम् इदं काकं हंसो वाक्यम् उवाच ह  
०८,०२८।०४८	हंस उवाच  
०८,०२८।०४८अ	शतम् एकं च पातानां यत् प्रभाषसि वायस  
०८,०२८।०४८ब्*०३४१_०१	श्लाघमानस् त्वम् आत्मानं काक भाषितवान् असि  
०८,०२८।०४८ब्*०३४२_०१	स त्वम् एकशतं पातं पतन्न् अभ्यधिको मया  
०८,०२८।०४८ब्*०३४२_०२	कथम् एवं परिश्रान्तः पतितो ऽसि महार्णवे  
०८,०२८।०४८ब्*०३४२_०३	प्रत्युवाच ततः काकः सीदमान इदं वचः  
०८,०२८।०४८ब्*०३४२_०४	उपरिष्ठं तदा हंसम् अभिवीक्ष्य प्रसादयन्  
०८,०२८।०४८च्	नानाविधानीह पुरा तच् चानृतम् इहाद्य ते  
०८,०२८।०४९	काक उवाच  
०८,०२८।०४९अ	उच्छिष्टदर्पितो हंस मन्ये ऽऽत्मानं सुपर्णवत्  
०८,०२८।०४९च्	अवमन्य बहूंश् चाहं काकान् अन्यांश् च पक्षिणः  
०८,०२८।०४९ए	प्राणैर् हंस प्रपद्ये त्वां द्वीपान्तं प्रापयस्व माम्  
०८,०२८।०४९ड़्*०३४३_०१	उच्छिष्टान्नेन पुष्टो ऽहं दर्पोत्सिक्तः कुवायसः  
०८,०२८।०४९ड़्*०३४३_०२	सुपर्ण इति चात्मानं ज्ञातवान् बुद्धिलाघवात्  
०८,०२८।०४९ड़्*०३४३_०३	शरणं त्वां प्रपन्नो ऽहम् उदकान्तम् अवाप्नुयाम्  
०८,०२८।०४९ड़्*०३४४_०१	हंसेदानीं परिश्रान्तम् आपदो मां समुद्धर  
०८,०२८।०५०अ	यद्य् अहं स्वस्तिमान् हंस स्वदेशं प्राप्नुयां पुनः  
०८,०२८।०५०च्	न कं चिद् अवमन्येयम् आपदो मां समुद्धर  
०८,०२८।०५०द्*०३४५_०१	यदि नाम पुनर् जीवन् गच्छेयं स्वं निवेशनम्  
०८,०२८।०५०द्*०३४५_०२	नैवं पुनर् हीनम् अपि क्षेप्ताहं खेविचारिणम्  
०८,०२८।०५१अ	तम् एवंवादिनं दीनं विलपन्तम् अचेतनम्  
०८,०२८।०५१च्	काक काकेति वाशन्तं निमज्जन्तं महार्णवे  
०८,०२८।०५१द्*०३४६_०१	कृपयाभिपरीतो वै कृपां चक्रे दुरात्मनि  
०८,०२८।०५२अ	तथैत्य वायसं हंसो जलक्लिन्नं सुदुर्दशम्  
०८,०२८।०५२च्	पद्भ्याम् उत्क्षिप्य वेपन्तं पृष्ठम् आरोपयच् छनैः  
०८,०२८।०५३अ	आरोप्य पृष्ठं काकं तं हंसः कर्ण विचेतसम्  
०८,०२८।०५३ब्*०३४७_०१	अविस्मयंस् तदा कर्ण पुनर् एनं समानयत्  
०८,०२८।०५३च्	आजगाम पुनर् द्वीपं स्पर्धया पेततुर् यतः  
०८,०२८।०५३द्*०३४८_०१	उत्सृजंश् चाब्रवीन् मैवं पुनः कार्यं त्वयेति ह  
०८,०२८।०५४अ	संस्थाप्य तं चापि पुनः समाश्वास्य च खेचरम्  
०८,०२८।०५४च्	गतो यथेप्सितं देशं हंसो मन इवाशुगः  
०८,०२८।०५४द्*०३४९_०१	एवम् उच्छिष्टपुष्टः स काको हंसपराजितः  
०८,०२८।०५४द्*०३४९_०२	बलं वीर्यं महत् कर्ण त्यक्त्वा क्षान्तिम् उपागतः  
०८,०२८।०५५अ	उच्छिष्टभोजनात् काको यथा वैश्यकुले तु सः  
०८,०२८।०५५च्	एवं त्वम् उच्छिष्टभृतो धार्तराष्ट्रैर् न संशयः  
०८,०२८।०५५ए	सदृशाञ् श्रेयसश् चापि सर्वान् कर्णातिमन्यसे  
०८,०२८।०५६अ	द्रोणद्रौणिकृपैर् गुप्तो भीष्मेणान्यैश् च कौरवैः  
०८,०२८।०५६च्	विराटनगरे पार्थम् एकं किं नावधीस् तदा  
०८,०२८।०५७अ	यत्र व्यस्ताः समस्ताश् च निर्जिताः स्थ किरीटिना  
०८,०२८।०५७च्	सृगाला इव सिंहेन क्व ते वीर्यम् अभूत् तदा  
०८,०२८।०५८अ	भ्रातरं च हतं दृष्ट्वा निर्जितः सव्यसाचिना  
०८,०२८।०५८च्	पश्यतां कुरुवीराणां प्रथमं त्वं पलायथाः  
०८,०२८।०५९अ	तथा द्वैतवने कर्ण गन्धर्वैः समभिद्रुतः  
०८,०२८।०५९च्	कुरून् समग्रान् उत्सृज्य प्रथमं त्वं पलायथाः  
०८,०२८।०६०अ	हत्वा जित्वा च गन्धर्वांश् चित्रसेनमुखान् रणे  
०८,०२८।०६०च्	कर्ण दुर्योधनं पार्थः सभार्यं सममोचयत्  
०८,०२८।०६१अ	पुनः प्रभावः पार्थस्य पुराणः केशवस्य च  
०८,०२८।०६१च्	कथितः कर्ण रामेण सभायां राजसंसदि  
०८,०२८।०६२अ	सततं च तद् अश्रौषीर् वचनं द्रोणभीष्मयोः  
०८,०२८।०६२च्	अवध्यौ वदतोः कृष्णौ सन्निधौ वै महीक्षिताम्  
०८,०२८।०६३अ	कियन्तं तत्र वक्ष्यामि येन येन धनञ्जयः  
०८,०२८।०६३च्	त्वत्तो ऽतिरिक्तः सर्वेभ्यो भूतेभ्यो ब्राह्मणो यथा  
०८,०२८।०६४अ	इदानीम् एव द्रष्टासि प्रधने स्यन्दने स्थितौ  
०८,०२८।०६४च्	पुत्रं च वसुदेवस्य पाण्डवं च धनञ्जयम्  
०८,०२८।०६४द्*०३५०_०१	यथाश्रयत चक्राङ्गं वायसो बुद्धिम् आस्थितः  
०८,०२८।०६४द्*०३५०_०२	तथाश्रयस्व वार्ष्णेयं पाण्डवं च धनञ्जयम्  
०८,०२८।०६४द्*०३५१_०१	यदा त्वं युधि विक्रान्तौ वासुदेवधनञ्जयौ  
०८,०२८।०६४द्*०३५१_०२	द्रष्टास्य् एकरथे कर्णं तदा नैवं वदिष्यसि  
०८,०२८।०६४द्*०३५१_०३	यदा शरशतैः पार्थो दर्पं तव वधिष्यति  
०८,०२८।०६४द्*०३५१_०४	तदा त्वम् अन्तरं द्रष्टा आत्मनश् चार्जुनस्य च  
०८,०२८।०६४द्*०३५२_०१	त्वं शीघ्रम् एव वार्ष्णेयं पाण्डवं च धनञ्जयम्  
०८,०२८।०६५अ	देवासुरमनुष्येषु प्रख्यातौ यौ नरर्षभौ  
०८,०२८।०६५ब्*०३५३_०१	तौ मावमंस्था मौर्ख्यात् त्वं खद्योत इव रोचनौ  
०८,०२८।०६५ब्*०३५४_०१	सूर्याचन्द्रमसौ यद्वत् तद्वद् अर्जुनकेशवौ  
०८,०२८।०६५च्	प्रकाशेनाभिविख्यातौ त्वं तु खद्योतवन् नृषु  
०८,०२८।०६६अ	एवं विद्वान् मावमंस्थाः सूतपुत्राच्युतार्जुनौ  
०८,०२८।०६६च्	नृसिंहौ तौ नरश्वा त्वं जोषम् आस्स्व विकत्थन  
०८,०२९।००१	सञ्जय उवाच  
०८,०२९।००१अ	मद्राधिपस्याधिरथिस् तदैवं; वचो निशम्याप्रियम् अप्रतीतः  
०८,०२९।००१च्	उवाच शल्यं विदितं ममैतद्; यथाविधाव् अर्जुनवासुदेवौ  
०८,०२९।००२अ	शौरे रथं वाहयतो ऽर्जुनस्य; बलं महास्त्राणि च पाण्डवस्य  
०८,०२९।००२च्	अहं विजानामि यथावद् अद्य; परोक्षभूतं तव तत् तु शल्य  
०८,०२९।००३अ	तौ चाप्रधृष्यौ शस्त्रभृतां वरिष्ठौ; व्यपेतभीर् योधयिष्यामि कृष्णौ  
०८,०२९।००३ब्*०३५५_०१	पुरा महेन्द्राद्रिवरे समृद्धे  
०८,०२९।००३ब्*०३५५_०२	तपस्विनं रामम् उपेत्य शल्य  
०८,०२९।००३ब्*०३५५_०३	अस्त्रार्थिनं माद्य शिष्यं गृहाणेत्य्  
०८,०२९।००३ब्*०३५५_०४	अथाब्रुवं ब्राह्मणच्छद्मना च  
०८,०२९।००३ब्*०३५५_०५	तत्रावसं ब्राह्मण इत्य् अविप्रो  
०८,०२९।००३ब्*०३५५_०६	ब्रह्मास्त्रलोभाद् अनृतेन चाहम्  
०८,०२९।००३ब्*०३५५_०७	तज् जामदग्न्येन परं महास्त्रं  
०८,०२९।००३ब्*०३५५_०८	समन्त्रयुक्तं विहितं ममासीत्  
०८,०२९।००३ब्*०३५५_०९	अस्त्रं यदा तद् विदितं ममासीत्  
०८,०२९।००३ब्*०३५५_१०	तदाब्रवीद् ब्राह्मणो मां महर्षिः  
०८,०२९।००३ब्*०३५५_११	आपद्गतेनास्त्रम् इदं प्रयोज्यं  
०८,०२९।००३ब्*०३५५_१२	त्वया रणे गच्छता साधयेति  
०८,०२९।००३च्	सन्तापयत्य् अभ्यधिकं तु रामाच्; छापो ऽद्य मां ब्राह्मणसत्तमाच् च  
०८,०२९।००४अ	अवात्सं वै ब्राह्मणच्छद्मनाहं; रामे पुरा दिव्यम् अस्त्रं चिकीर्षुः  
०८,०२९।००४च्	तत्रापि मे देवराजेन विघ्नो; हितार्थिना फल्गुनस्यैव शल्य  
०८,०२९।००५अ	कृतो ऽवभेदेन ममोरुम् एत्य; प्रविश्य कीटस्य तनुं विरूपाम्  
०८,०२९।००५ब्*०३५६_०१	ममोरुम् एत्य प्रबिभेद कीटः  
०८,०२९।००५ब्*०३५६_०२	सुप्ते गुरौ तत्र शिरो निधाय  
०८,०२९।००५ब्*०३५६_०३	ऊरुप्रभेदाच् च महान् बभूव  
०८,०२९।००५ब्*०३५६_०४	शरीरतो मे घनशोणितौघः  
०८,०२९।००५च्	गुरोर् भयाच् चापि न चेलिवान् अहं; तच् चावबुद्धो ददृशे स विप्रः  
०८,०२९।००५द्*०३५७_०१	स धैर्ययुक्तं प्रसमीक्ष्य मां वै  
०८,०२९।००५द्*०३५७_०२	न त्वं विप्रः को ऽसि सत्यं वदेति  
०८,०२९।००५द्*०३५७_०३	तस्मै तदात्मानम् अहं यथावद्  
०८,०२९।००५द्*०३५७_०४	आख्यातवान् सूतवदेत्य शल्य  
०८,०२९।००६अ	पृष्टश् चाहं तम् अवोचं महर्षिं; सूतो ऽहम् अस्मीति स मां शशाप  
०८,०२९।००६ब्*०३५८_०१	स मां निशम्याथ महातपस्वी  
०८,०२९।००६ब्*०३५८_०२	संशप्तवान् रोषपरीतचेताः  
०८,०२९।००६च्	सूतोपधाव् आप्तम् इदं त्वयास्त्रं; न कर्मकाले प्रतिभास्यति त्वाम्  
०८,०२९।००७अ	अन्यत्र यस्मात् तव मृत्युकालाद्; अब्राह्मणे ब्रह्म न हि ध्रुवं स्यात्  
०८,०२९।००७च्	तद् अद्य पर्याप्तम् अतीव शस्त्रम्; अस्मिन् सङ्ग्रामे तुमुले तात भीमे  
०८,०२९।००७द्*०३५९_०१	यो ऽयं शल्य भरतेषूपपन्नः  
०८,०२९।००७द्*०३५९_०२	प्रकर्षणः सर्वहरो ऽतिभीमः  
०८,०२९।००७द्*०३५९_०३	सो ऽभिमन्ये क्षत्रियाणां प्रवीरान्  
०८,०२९।००७द्*०३५९_०४	प्रतापिता बलवान् वै विमर्दः  
०८,०२९।००७द्*०३६०_०१	शल्योग्रधन्वानम् अहं वरिष्ठं  
०८,०२९।००७द्*०३६०_०२	तरस्विनं भीमम् असह्यवीर्यम्  
०८,०२९।००७द्*०३६०_०३	सत्यप्रतिज्ञं युधि पाण्डवेयं  
०८,०२९।००७द्*०३६०_०४	धनञ्जयं मृत्युमुखं नयिष्ये  
०८,०२९।००७द्*०३६१_०१	अस्त्रं हि मे तत् प्रतिपन्नम् अद्य  
०८,०२९।००७द्*०३६१_०२	येन क्षेप्स्ये समरे शत्रुपूगान्  
०८,०२९।००७द्*०३६१_०३	प्रतापिनं बलवन्तं कृतास्त्रं  
०८,०२९।००७द्*०३६१_०४	तम् उग्रधन्वानम् अमितौजसं च  
०८,०२९।००७द्*०३६१_०५	क्रूरं शूरं रौद्रम् अमित्रसाहं  
०८,०२९।००७द्*०३६१_०६	धनञ्जयं संयुगे ऽहं हनिष्ये  
०८,०२९।००७द्*०३६२_०१	ध्रुवं कुरूणाम् अयम् अन्तकालो  
०८,०२९।००७द्*०३६२_०२	महाभयः शोणितौघप्रवाही  
०८,०२९।००७द्*०३६२_०३	ध्रुवः क्षयः क्षत्रियपुङ्गवानां  
०८,०२९।००७द्*०३६२_०४	महाभयो ऽयं समुपस्थितो ऽद्य  
०८,०२९।००७द्*०३६२_०५	अस्त्रं हि मे न प्रतिभाम् उपैति  
०८,०२९।००७द्*०३६२_०६	येन क्षयं शत्रुगणान् नयिष्ये  
०८,०२९।००७द्*०३६२_०७	तस्मात् तम् आसादय मद्रराज  
०८,०२९।००७द्*०३६२_०८	दिव्यं धनुर् यस्य महेषवश् च  
०८,०२९।००७द्*०३६२_०९	अस्त्राणि दिव्यानि च सन्ति यस्मिंस्  
०८,०२९।००७द्*०३६२_१०	तस्मिन् रथं प्रापय शीघ्रम् अद्य  
०८,०२९।००७द्*०३६२_११	श्रोष्यन्तीमं कथ्यमानं विचित्रं  
०८,०२९।००७द्*०३६२_१२	यावद् भूमौ भवितारो मनुष्याः  
०८,०२९।००७द्*०३६३_०१	कर्णः कृष्णौ जघ्निवान् एकवीरः  
०८,०२९।००७द्*०३६३_०२	कृष्णौ कर्णं जघ्निवन्ताव् अथापि  
०८,०२९।००८अ	अपां पतिर् वेगवान् अप्रमेयो; निमज्जयिष्यन् निवहान् प्रजानाम्  
०८,०२९।००८च्	महानगं यः कुरुते समुद्रं; वेलैव तं वारयत्य् अप्रमेयम्  
०८,०२९।००९अ	प्रमुञ्चन्तं बाणसङ्घान् अमोघान्; मर्मच्छिदो वीरहणः सपत्रान्  
०८,०२९।००९च्	कुन्तीपुत्रं प्रतियोत्स्यामि युद्धे; ज्याकर्षिणाम् उत्तमम् अद्य लोके  
०८,०२९।०१०अ	एवं बलेनातिबलं महास्त्रं; समुद्रकल्पं सुदुरापम् उग्रम्  
०८,०२९।०१०च्	शरौघिणं पार्थिवान् मज्जयन्तं; वेलेव पार्थम् इषुभिः संसहिष्ये  
०८,०२९।०११अ	अद्याहवे यस्य न तुल्यम् अन्यं; मन्ये मनुष्यं धनुर् आददानम्  
०८,०२९।०११च्	सुरासुरान् वै युधि यो जयेत; तेनाद्य मे पश्य युद्धं सुघोरम्  
०८,०२९।०१२अ	अतिमानी पाण्डवो युद्धकामो; अमानुषैर् एष्यति मे महास्त्रैः  
०८,०२९।०१२च्	तस्यास्त्रम् अस्त्रैर् अभिहत्य सङ्ख्ये; शरोत्तमैः पातयिष्यामि पार्थम्  
०८,०२९।०१३अ	दिवाकरेणापि समं तपन्तं; समाप्तरश्मिं यशसा ज्वलन्तम्  
०८,०२९।०१३ब्*०३६४_०१	सहस्ररश्मिप्रतिमं ज्वलन्तं  
०८,०२९।०१३ब्*०३६४_०२	दिशश् च सर्वाः प्रतपन्तम् उग्रम्  
०८,०२९।०१३च्	तमोनुदं मेघ इवातिमात्रो; धनञ्जयं छादयिष्यामि बाणैः  
०८,०२९।०१४अ	वैश्वानरं धूमशिखं ज्वलन्तं; तेजस्विनं लोकम् इमं दहन्तम्  
०८,०२९।०१४च्	मेघो भूत्वा शरवर्षैर् यथाग्निं; तथा पार्थं शमयिष्यामि युद्धे  
०८,०२९।०१४द्*०३६५_०१	आशीविषं दुर्धरम् अप्रमेयं  
०८,०२९।०१४द्*०३६५_०२	सुतीक्ष्णदंष्ट्रं ज्वलनप्रभावम्  
०८,०२९।०१४द्*०३६५_०३	क्रोधप्रदीप्तं त्व् अहितं महान्तं  
०८,०२९।०१४द्*०३६५_०४	कुन्तीपुत्रं शमयिष्यामि भल्लैः  
०८,०२९।०१५अ	प्रमाथिनं बलवन्तं प्रहारिणं; प्रभञ्जनं मातरिश्वानम् उग्रम्  
०८,०२९।०१५च्	युद्धे सहिष्ये हिमवान् इवाचलो; धनञ्जयं क्रुद्धम् अमृष्यमाणम्  
०८,०२९।०१६अ	विशारदं रथमार्गेष्व् असक्तं; धुर्यं नित्यं समरेषु प्रवीरम्  
०८,०२९।०१६च्	लोके वरं सर्वधनुर्धराणां; धनञ्जयं संयुगे संसहिष्ये  
०८,०२९।०१७अ	अद्याहवे यस्य न तुल्यम् अन्यं; मध्येमनुष्यं धनुर् आददानम्  
०८,०२९।०१७च्	सर्वाम् इमां यः पृथिवीं सहेत; तथा विद्वान् योत्स्यमानो ऽस्मि तेन  
०८,०२९।०१८अ	यः सर्वभूतानि सदेवकानि; प्रस्थे ऽजयत् खाण्डवे सव्यसाची  
०८,०२९।०१८च्	को जीवितं रक्षमाणो हि तेन; युयुत्सते माम् ऋते मानुषो ऽन्यः  
०८,०२९।०१८द्*०३६६_०१	मानी कृतास्त्रः कृतहस्तयोगो  
०८,०२९।०१८द्*०३६६_०२	दिव्यास्त्रविच् छ्वेतहयः प्रमाथी  
०८,०२९।०१८द्*०३६६_०३	तस्याहम् अद्यातिरथस्य कायाच्  
०८,०२९।०१८द्*०३६६_०४	छिरो हरिष्यामि शितैः पृषत्कैः  
०८,०२९।०१८द्*०३६६_०५	योत्स्याम्य् एनं शल्य धनञ्जयं वै  
०८,०२९।०१८द्*०३६६_०६	मृत्युं पुरस्कृत्य रणे जयं वा  
०८,०२९।०१८द्*०३६६_०७	अन्यो हि न ह्य् एकरथेन मर्त्यो  
०८,०२९।०१८द्*०३६६_०८	युध्येत यः पाण्डवम् इन्द्रकल्पम्  
०८,०२९।०१९अ	अहं तस्य पौरुषं पाण्डवस्य; ब्रूयां हृष्टः समितौ क्षत्रियाणाम्  
०८,०२९।०१९च्	किं त्वं मूर्खः प्रभषन् मूढचेता; माम् अवोचः पौरुषम् अर्जुनस्य  
०८,०२९।०२०अ	अप्रियो यः परुषो निष्ठुरो हि; क्षुद्रः क्षेप्ता क्षमिणश् चाक्षमावान्  
०८,०२९।०२०च्	हन्याम् अहं तादृशानां शतानि; क्षमामि त्वां क्षमया कालयोगात्  
०८,०२९।०२१अ	अवोचस् त्वं पाण्डवार्थे ऽप्रियाणि; प्रधर्षयन् मां मूढवत् पापकर्मन्  
०८,०२९।०२१च्	मय्य् आर्जवे जिह्मगतिर् हतस् त्वं; मित्रद्रोही सप्तपदं हि मित्रम्  
०८,०२९।०२२अ	कालस् त्व् अयं मृत्युमयो ऽतिदारुणो; दुर्योधनो युद्धम् उपागमद् यत्  
०८,०२९।०२२च्	तस्यार्थसिद्धिम् अभिकाङ्क्षमाणस्; तम् अभ्येष्ये यत्र नैकान्त्यम् अस्ति  
०८,०२९।०२२द्*०३६७_०१	तथाप्य् अहं पाण्डववासुदेवौ  
०८,०२९।०२२द्*०३६७_०२	योत्स्ये रणे मद्विधस्यैव कर्म  
०८,०२९।०२२द्*०३६७_०३	न प्राकृतः सज्जते वै कदा चिद्  
०८,०२९।०२२द्*०३६७_०४	यः प्रत्युदीयात् कृष्णधनञ्जयौ तौ  
०८,०२९।०२३अ	मित्रं मिदेर् नन्दतेः प्रीयतेर् वा; सन्त्रायतेर् मानद मोदतेर् वा  
०८,०२९।०२३ब्*०३६८_०१	प्रमीयते भजतेर् यच् च मित्रं  
०८,०२९।०२३ब्*०३६८_०२	तच् चापि सर्वं मम दुर्योधने ऽस्ति  
०८,०२९।०२३ब्*०३६९_०१	मित्रं मित्रैर् नन्द्यते प्रीयते वा  
०८,०२९।०२३ब्*०३६९_०२	सन्त्रायते मानद मोदते वा  
०८,०२९।०२३च्	ब्रवीति तच् चामुत विप्रपूर्वात्; तच् चापि सर्वं मम दुर्योधने ऽस्ति  
०८,०२९।०२४अ	शत्रुः शदेः शासतेः शायतेर् वा; शृणातेर् वा श्वयतेर् वापि सर्गे  
०८,०२९।०२४च्	उपसर्गाद् बहुधा सूदतेश् च; प्रायेण सर्वं त्वयि तच् च मह्यम्  
०८,०२९।०२४द्*०३७०_०१	शान्ते शत्रौ शासते कौरवेन्द्रो  
०८,०२९।०२४द्*०३७०_०२	भूमिं सर्वां सर्वसम्पत्समृद्धाम्  
०८,०२९।०२४द्*०३७०_०३	प्रायेण त्वं वेत्सि शल्य प्रभावं  
०८,०२९।०२४द्*०३७०_०४	दुर्योधनार्थं युध्यतो मे नरेन्द्र  
०८,०२९।०२४द्*०३७०_०५	यशोर्थम् अर्थार्थम् अथेतरार्थं  
०८,०२९।०२४द्*०३७०_०६	तस्माद् अहं पाण्डववासुदेवौ  
०८,०२९।०२५अ	दुर्योधनार्थं तव चाप्रियार्थं; यशोर्थम् आत्मार्थम् अपीश्वरार्थम्  
०८,०२९।०२५च्	तस्माद् अहं पाण्डववासुदेवौ; योत्स्ये यत्नात् कर्म तत् पश्य मे ऽद्य  
०८,०२९।०२५द्*०३७१_०१	याहि तत्त्वं सङ्गतः पाण्डवेन  
०८,०२९।०२५द्*०३७१_०२	धनञ्जयं मृत्युलोकं नयिष्ये  
०८,०२९।०२५द्*०३७१_०३	तया चाहं मृत्युलोकं गमिष्ये  
०८,०२९।०२५द्*०३७१_०४	यस्माद् उपात्तं भार्गवाद् अस्त्रवृन्दम्  
०८,०२९।०२५द्*०३७१_०५	तस्माद् अस्त्रं शत्रुसङ्घे प्रमामि [?]  
०८,०२९।०२५द्*०३७२_०१	शल्याद्याहं सङ्गतः पाण्डवेन  
०८,०२९।०२५द्*०३७२_०२	मुच्येयं चेज् जीवमानः कथं चित्  
०८,०२९।०२५द्*०३७२_०३	शश्वन् मृत्योः स्याम् अनाधृष्यरूपो  
०८,०२९।०२५द्*०३७२_०४	व्यक्तं तस्मात् संयुगाद् विप्रमुक्तः  
०८,०२९।०२६अ	अस्त्राणि पश्याद्य ममोत्तमानि; ब्राह्माणि दिव्यान्य् अथ मानुषाणि  
०८,०२९।०२६च्	आसादयिष्याम्य् अहम् उग्रवीर्यं; द्विपोत्तमं मत्तम् इवाभिमत्तः  
०८,०२९।०२७अ	अस्त्रं ब्राह्मं मनसा तद् ध्य् अजय्यं; क्षेप्स्ये पार्थायाप्रतिमं जयाय  
०८,०२९।०२७च्	तेनापि मे नैव मुच्येत युद्धे; न चेत् पतेद् विषमे मे ऽद्य चक्रम्  
०८,०२९।०२८अ	वैवस्वताद् दण्डहस्ताद् वरुणाद् वापि पाशिनः  
०८,०२९।०२८च्	सगदाद् वा धनपतेः सवज्राद् वापि वासवात्  
०८,०२९।०२९अ	नान्यस्माद् अपि कस्माच् चिद् बिभिमो ह्य् आततायिनः  
०८,०२९।०२९च्	इति शल्य विजानीहि यथा नाहं बिभेम्य् अभीः  
०८,०२९।०३०अ	तस्माद् भयं न मे पार्थान् नापि चैव जनार्दनात्  
०८,०२९।०३०च्	अद्य युद्धं हि ताभ्यां मे सम्पराये भविष्यति  
०८,०२९।०३०द्*०३७३_०१	कदा चिद् विजयस्याहम् अस्त्रहेतोर् अटन् नृप  
०८,०२९।०३०द्*०३७३_०२	अज्ञानाद् धि क्षिपन् बाणान् घोररूपान् भयानकान्  
०८,०२९।०३१अ	श्वभ्रे ते पततां चक्रम् इति मे ब्राह्मणो ऽवदत्  
०८,०२९।०३१च्	युध्यमानस्य सङ्ग्रामे प्राप्तस्यैकायने भयम्  
०८,०२९।०३२अ	तस्माद् बिभेमि बलवद् ब्राह्मणव्याहृताद् अहम्  
०८,०२९।०३२च्	एते हि सोमराजान ईश्वराः सुखदुःखयोः  
०८,०२९।०३२द्*०३७४_०१	अदां तस्मै गोसहस्रं बलीवर्दांश् च षट्शतान्  
०८,०२९।०३२द्*०३७४_०२	प्रसादं न लेभे शल्य ब्राह्मणान् मद्रकेश्वर  
०८,०२९।०३२द्*०३७५_०१	कदा चिद् ब्राह्मणस्याथ होमधेनोर् अहं नृप  
०८,०२९।०३२द्*०३७५_०२	अजानन्न् अक्षिपं बाणं घोररूपं भयानकम्  
०८,०२९।०३३अ	होमधेन्वा वत्सम् अस्य प्रमत्त इषुणाहनम्  
०८,०२९।०३३च्	चरन्तम् अजने शल्य ब्राह्मणात् तपसो निधेः  
०८,०२९।०३३द्*०३७६_०१	यस्मात् त्वया प्रमत्तेन होमधेन्वा हतः सुतः  
०८,०२९।०३३द्*०३७७_०१	यस्माद् वत्स त्वया चात्र होमधेन्वा हतः सुतः  
०८,०२९।०३३द्*०३७७_०२	तस्मात् त्वम् अपि राधेय वाक्शल्यं महद् आप्नुहि  
०८,०२९।०३३द्*०३७७_०३	श्वभ्रे ते पतिता चक्रं  
०८,०२९।०३३द्*०३७८_०१	**** **** युध्यमानस्य शत्रुणा  
०८,०२९।०३३द्*०३७८_०२	प्राप्त एकायने काले मृत्युसाधारणे त्वयि  
०८,०२९।०३३द्*०३७८_०३	स्पर्धसे येन सङ्ग्रामे यदर्थं घटसे ऽनिशम्  
०८,०२९।०३३द्*०३७८_०४	तत एव ध्रुवं मृत्युं सूत प्राप्स्यसि संयुगे  
०८,०२९।०३३द्*०३७९_०१	अहं प्रसादयां चक्रे ब्राह्मणं संशितव्रतम्  
०८,०२९।०३३द्*०३७९_०२	गवां दशशतं वित्तं बलीवर्दांश् च षट्शतम्  
०८,०२९।०३३द्*०३७९_०३	प्रयच्छन्न् आलभं कामं ब्राह्मणात् तम् अहं तदा  
०८,०२९।०३३द्*०३७९_०४	दासीशतं निष्ककण्ठं शतम् अश्वतरीरथान्  
०८,०२९।०३३द्*०३७९_०५	कन्यानां निष्ककण्ठीनां सहस्रं समलङ्कृतम्  
०८,०२९।०३३द्*०३८०_०१	शल्यम् उद्धर्तुम् आयान्तं  
०८,०२९।०३४अ	ईषादन्तान् सप्तशतान् दासीदासशतानि च  
०८,०२९।०३४अ*०३८१_०१	**** **** कुञ्जरान् षष्टिहायनान्  
०८,०२९।०३४अ*०३८१_०२	अश्वानां च सहस्रे द्वे  
०८,०२९।०३४च्	ददतो द्विजमुख्याय प्रसादं न चकार मे  
०८,०२९।०३५अ	कृष्णानां श्वेतवत्सानां सहस्राणि चतुर्दश  
०८,०२९।०३५च्	आहरन् न लभे तस्मात् प्रसादं द्विजसत्तमात्  
०८,०२९।०३६अ	ऋद्धं गेहं सर्वकामैर् यच् च मे वसु किं चन  
०८,०२९।०३६च्	तत् सर्वम् अस्मै सत्कृत्य प्रयच्छामि न चेच्छति  
०८,०२९।०३६द्*०३८२_०१	यत् किं चिन् मामकं वित्तं त्वदधीनं करोमि तत्  
०८,०२९।०३६द्*०३८२_०२	इति मां याचमानं वै ब्राह्मणः प्रत्यवारयत्  
०८,०२९।०३६द्*०३८२_०३	क्रोधदीप्तेक्षणः शल्य निर्दहान्न् इव चक्षुषा  
०८,०२९।०३७अ	ततो ऽब्रवीन् मां याचन्तम् अपराद्धं प्रयत्नतः  
०८,०२९।०३७च्	व्याहृतं यन् मया सूत तत् तथा न तद् अन्यथा  
०८,०२९।०३८अ	अनृतोक्तं प्रजा हन्यात् ततः पापम् अवाप्नुयात्  
०८,०२९।०३८च्	तस्माद् धर्माभिरक्षार्थं नानृतं वक्तुम् उत्सहे  
०८,०२९।०३९अ	मा त्वं ब्रह्मगतिं हिंस्याः प्रायश्चित्तं कृतं त्वया  
०८,०२९।०३९ब्*०३८३_०१	नैतद् अव्याहृतं कुर्यात् सर्वलोको ऽपि सूतज  
०८,०२९।०३९ब्*०३८३_०२	यन् मयोक्तं सरोषेण गच्छ सूतज मा चिरम्  
०८,०२९।०३९ब्*०३८३_०३	इति माम् असकृत् क्रुद्धः स उवाच द्विजोत्तमः  
०८,०२९।०३९ब्*०३८३_०४	एते हि सोमराजान ईश्वराः सुखदुःखयोः  
०८,०२९।०३९ब्*०३८३_०५	नाहं बिभेमि बीभत्सोर् न शल्य मधुसूदनात्  
०८,०२९।०३९ब्*०३८३_०६	तस्माद् बिभेम्य् अहं शापात् तेन सत्येन ते शपे  
०८,०२९।०३९ब्*०३८३_०७	सह युद्धं समेताभ्याम् अद्येदं समुपस्थितम्  
०८,०२९।०३९ब्*०३८३_०८	युद्धे ऽस्मिञ् जीवितं मे ऽद्य शल्य संशयम् आगतम्  
०८,०२९।०३९ब्*०३८३_०९	शक्रो ऽप्य् अमरराट् ताभ्याम् उपगम्याहवं सह  
०८,०२९।०३९ब्*०३८३_१०	संशयं परमं गच्छेत् कथं वा मन्यते भवान्  
०८,०२९।०३९च्	मद्वाक्यं नानृतं लोके कश् चित् कुर्यात् समाप्नुहि  
०८,०२९।०४०अ	इत्य् एतत् ते मया प्रोक्तं क्षिप्तेनापि सुहृत्तया  
०८,०२९।०४०च्	जानामि त्वाधिक्षिपन्तं जोषम् आस्स्वोत्तरं शृणु  
०८,०३०।००१	सञ्जय उवाच  
०८,०३०।००१अ	ततः पुनर् महाराज मद्रराजम् अरिन्दमम्  
०८,०३०।००१च्	अभ्यभाषत राधेयः सन्निवार्योत्तरं वचः  
०८,०३०।००२अ	यत् त्वं निदर्शनार्थं मां शल्य जल्पितवान् असि  
०८,०३०।००२च्	नाहं शक्यस् त्वया वाचा विभीषयितुम् आहवे  
०८,०३०।००३अ	यदि मां देवताः सर्वा योधयेयुः सवासवाः  
०८,०३०।००३ब्*०३८४_०१	नान्यस्माद् अपि कस्माच् चिद् अमिताद् आततायिनः  
०८,०३०।००३च्	तथापि मे भयं न स्यात् किम् उ पार्थात् सकेशवात्  
०८,०३०।००४अ	नाहं भीषयितुं शक्यो वाङ्मात्रेण कथं चन  
०८,०३०।००४च्	अन्यं जानीहि यः शक्यस् त्वया भीषयितुं रणे  
०८,०३०।००४द्*०३८५_०१	दन्दह्यमानास् तीक्ष्णेन नीचाः परयशोग्निना  
०८,०३०।००४द्*०३८५_०२	अशक्तास् तत् पदं गन्तुं ततो निन्दां प्रचक्रिरे  
०८,०३०।००५अ	नीचस्य बलम् एतावत् पारुष्यं यत् त्वम् आत्थ माम्  
०८,०३०।००५च्	अशक्तो ऽस्मद्गुणान् प्राप्तुं वल्गसे बहु दुर्मते  
०८,०३०।००६अ	न हि कर्णः समुद्भूतो भयार्थम् इह मारिष  
०८,०३०।००६च्	विक्रमार्थम् अहं जातो यशोर्थं च तथैव च  
०८,०३०।००६द्*०३८६_०१	सखिभावेन सौहार्दान् मित्रभावेन चैव हि  
०८,०३०।००६द्*०३८६_०२	कारणैस् त्रिभिर् एतैस् त्वं शल्य जीवसि साम्प्रतम्  
०८,०३०।००६द्*०३८६_०३	राज्ञश् च धार्तराष्ट्रस्य कार्यं सुमहद् उद्यतम्  
०८,०३०।००६द्*०३८६_०४	मयि तच् चाहितं शल्य तेन जीवसि मे क्षणम्  
०८,०३०।००६द्*०३८६_०५	कृतश् च समयः पूर्वं क्षन्तव्यं विप्रियं तव  
०८,०३०।००६द्*०३८६_०६	समयः परिपाल्यो मे तेन जीवसि मद्रक  
०८,०३०।००६द्*०३८६_०७	ऋते शल्यसहस्रेण विजयेयम् अहं परान्  
०८,०३०।००६द्*०३८६_०८	मित्रद्रोहस् तु पापीयान् इति जीवसि साम्प्रतम्  
०८,०३०।००६द्*०३८६_०८	शल्य उवाच  
०८,०३०।००६द्*०३८६_०९	ननु प्रलापाः कर्णैते यान् ब्रवीषि परान् प्रति  
०८,०३०।००६द्*०३८६_१०	सञ्जय उवाच  
०८,०३०।००६द्*०३८६_१०	ऋते कर्णसहस्रेण शक्या जेतुं परे युधि  
०८,०३०।००६द्*०३८६_११	तथा ब्रुवन्तं परुषं कर्णो मद्राधिपं तदा  
०८,०३०।००६द्*०३८६_१२	परुषं द्विगुणं भूयः प्रोवाचाप्रियदर्शनम्  
०८,०३०।००७अ	इदं तु मे त्वम् एकाग्रः शृणु मद्रजनाधिप  
०८,०३०।००७च्	सन्निधौ धृतराष्ट्रस्य प्रोच्यमानं मया श्रुतम्  
०८,०३०।००८अ	देशांश् च विविधांश् चित्रान् पूर्ववृत्तांश् च पार्थिवान्  
०८,०३०।००८च्	ब्राह्मणाः कथयन्तः स्म धृतराष्ट्रम् उपासते  
०८,०३०।००९अ	तत्र वृद्धः पुरावृत्ताः कथाः काश् चिद् द्विजोत्तमः  
०८,०३०।००९च्	बाह्लीकदेशं मद्रांश् च कुत्सयन् वाक्यम् अब्रवीत्  
०८,०३०।०१०अ	बहिष्कृता हिमवता गङ्गया च तिरस्कृताः  
०८,०३०।०१०च्	सरस्वत्या यमुनया कुरुक्षेत्रेण चापि ये  
०८,०३०।०११अ	पञ्चानां सिन्धुषष्ठानां नदीनां ये ऽन्तर् आश्रिताः  
०८,०३०।०११च्	तान् धर्मबाह्यान् अशुचीन् बाह्लीकान् परिवर्जयेत्  
०८,०३०।०१२अ	गोवर्धनो नाम वटः सुभाण्डं नाम चत्वरम्  
०८,०३०।०१२च्	एतद् राजकुलद्वारम् आकुमारः स्मराम्य् अहम्  
०८,०३०।०१३अ	कार्येणात्यर्थगाढेन बाह्लीकेषूषितं मया  
०८,०३०।०१३च्	तत एषां समाचारः संवासाद् विदितो मम  
०८,०३०।०१४अ	शाकलं नाम नगरम् आपगा नाम निम्नगा  
०८,०३०।०१४च्	जर्तिका नाम बाह्लीकास् तेषां वृत्तं सुनिन्दितम्  
०८,०३०।०१५अ	धानागौडासवे पीत्वा गोमांसं लशुनैः सह  
०८,०३०।०१५च्	अपूपमांसवाट्यानाम् आशिनः शीलवर्जिताः  
०८,०३०।०१६अ	हसन्ति गान्ति नृत्यन्ति स्त्रीभिर् मत्ता विवाससः  
०८,०३०।०१६च्	नगरागारवप्रेषु बहिर् माल्यानुलेपनाः  
०८,०३०।०१७अ	मत्तावगीतैर् विविधैः खरोष्ट्रनिनदोपमैः  
०८,०३०।०१७ब्*०३८७_०१	अनावृता मैथुने ताः कामचाराश् च सर्वशः  
०८,०३०।०१७च्	आहुर् अन्योन्यम् उक्तानि प्रब्रुवाणा मदोत्कटाः  
०८,०३०।०१८अ	हा हते हा हतेत्य् एव स्वामिभर्तृहतेति च  
०८,०३०।०१८च्	आक्रोशन्त्यः प्रनृत्यन्ति मन्दाः पर्वस्व् असंयताः  
०८,०३०।०१९अ	तेषां किलावलिप्तानां निवसन् कुरुजाङ्गले  
०८,०३०।०१९च्	कश् चिद् बाह्लीकमुख्यानां नातिहृष्टमना जगौ  
०८,०३०।०२०अ	सा नूनं बृहती गौरी सूक्ष्मकम्बलवासिनी  
०८,०३०।०२०च्	माम् अनुस्मरती शेते बाह्लीकं कुरुवासिनम्  
०८,०३०।०२१अ	शतद्रुकनदीं तीर्त्वा तां च रम्याम् इरावतीम्  
०८,०३०।०२१च्	गत्वा स्वदेशं द्रक्ष्यामि स्थूलशङ्खाः शुभाः स्त्रियः  
०८,०३०।०२२अ	मनःशिलोज्ज्वलापाङ्गा गौर्यस् त्रिककुदाञ्जनाः  
०८,०३०।०२२च्	केवलाजिनसंवीताः कूर्दन्त्यः प्रियदर्शनाः  
०८,०३०।०२३अ	मृदङ्गानकशङ्खानां मर्दलानां च निस्वनैः  
०८,०३०।०२३च्	खरोष्ट्राश्वतरैश् चैव मत्ता यास्यामहे सुखम्  
०८,०३०।०२४अ	शमीपीलुकरीराणां वनेषु सुखवर्त्मसु  
०८,०३०।०२४च्	अपूपान् सक्तुपिण्डीश् च खादन्तो मथितान्विताः  
०८,०३०।०२५अ	पथिषु प्रबला भूत्वा कदासमृदिते ऽध्वनि  
०८,०३०।०२५च्	खलोपहारं कुर्वाणास् ताडयिष्याम भूयसः  
०८,०३०।०२६अ	एवं हीनेषु व्रात्येषु बाह्लीकेषु दुरात्मसु  
०८,०३०।०२६च्	कश् चेतयानो निवसेन् मुहूर्तम् अपि मानवः  
०८,०३०।०२७अ	ईदृशा ब्राह्मणेनोक्ता बाह्लीका मोघचारिणः  
०८,०३०।०२७च्	येषां षड्भागहर्ता त्वम् उभयोः शुभपापयोः  
०८,०३०।०२८अ	इत्य् उक्त्वा ब्राह्मणः साधुर् उत्तरं पुनर् उक्तवान्  
०८,०३०।०२८च्	बाह्लीकेष्व् अविनीतेषु प्रोच्यमानं निबोधत  
०८,०३०।०२९अ	तत्र स्म राक्षसी गाति सदा कृष्णचतुर्दशीम्  
०८,०३०।०२९च्	नगरे शाकले स्फीते आहत्य निशि दुन्दुभिम्  
०८,०३०।०३०अ	कदा वा घोषिका गाथाः पुनर् गास्यन्ति शाकले  
०८,०३०।०३०च्	गव्यस्य तृप्ता मांसस्य पीत्वा गौडं महासवम्  
०८,०३०।०३१अ	गौरीभिः सह नारीभिर् बृहतीभिः स्वलङ्कृताः  
०८,०३०।०३१च्	पलाण्डुगण्डूषयुतान् खादन्ते चैडकान् बहून्  
०८,०३०।०३२अ	वाराहं कौक्कुटं मांसं गव्यं गार्दभम् औष्ट्रकम्  
०८,०३०।०३२च्	ऐडं च ये न खादन्ति तेषां जन्म निरर्थकम्  
०८,०३०।०३३अ	इति गायन्ति ये मत्ताः शीधुना शाकलावतः  
०८,०३०।०३३च्	सबालवृद्धाः कूर्दन्तस् तेषु वृत्तं कथं भवेत्  
०८,०३०।०३३द्*०३८८_०१	यत्र लोकेश्वरः कृष्णो देवदेवो जनार्दनः  
०८,०३०।०३३द्*०३८८_०२	विस्मृतः पुरुषैर् उग्रैस् तेषां धर्मः कथं भवेत्  
०८,०३०।०३४अ	इति शल्य विजानीहि हन्त भूयो ब्रवीमि ते  
०८,०३०।०३४च्	यद् अन्यो ऽप्य् उक्तवान् अस्मान् ब्राह्मणः कुरुसंसदि  
०८,०३०।०३५अ	पञ्च नद्यो वहन्त्य् एता यत्र पीलुवनान्य् अपि  
०८,०३०।०३५च्	शतद्रुश् च विपाशा च तृतीयेरावती तथा  
०८,०३०।०३५ए	चन्द्रभागा वितस्ता च सिन्धुषष्ठा बहिर् गताः  
०८,०३०।०३६अ	आरट्टा नाम ते देशा नष्टधर्मान् न तान् व्रजेत्  
०८,०३०।०३६च्	व्रात्यानां दासमीयानां विदेहानाम् अयज्वनाम्  
०८,०३०।०३७अ	न देवाः प्रतिगृह्णन्ति पितरो ब्राह्मणास् तथा  
०८,०३०।०३७ब्*०३८९_०१	श्राद्धतर्पणकर्मेषु ते विप्रा यत्र संस्थिताः  
०८,०३०।०३७ब्*०३८९_०२	तत् सर्वं विफलीभूतम् इति सत्यवती श्रुतिः  
०८,०३०।०३७च्	तेषां प्रनष्टधर्माणां बाह्लीकानाम् इति श्रुतिः  
०८,०३०।०३८अ	ब्राह्मणेन तथा प्रोक्तं विदुषा साधुसंसदि  
०८,०३०।०३८च्	काष्ठकुण्डेषु बाह्लीका मृण्मयेषु च भुञ्जते  
०८,०३०।०३८ए	सक्तुवाट्यावलिप्तेषु श्वादिलीढेषु निर्घृणाः  
०८,०३०।०३९अ	आविकं चौष्ट्रिकं चैव क्षीरं गार्दभम् एव च  
०८,०३०।०३९च्	तद्विकारांश् च बाह्लीकाः खादन्ति च पिबन्ति च  
०८,०३०।०४०अ	पुत्रसङ्करिणो जाल्माः सर्वान्नक्षीरभोजनाः  
०८,०३०।०४०च्	आरट्टा नाम बाह्लीका वर्जनीया विपश्चिता  
०८,०३०।०४१अ	उत शल्य विजानीहि हन्त भूयो ब्रवीमि ते  
०८,०३०।०४१च्	यद् अन्यो ऽप्य् उक्तवान् सभ्यो ब्राह्मणः कुरुसंसदि  
०८,०३०।०४२अ	युगन्धरे पयः पीत्वा प्रोष्य चाप्य् अच्युतस्थले  
०८,०३०।०४२च्	तद्वद् भूतिलये स्नात्वा कथं स्वर्गं गमिष्यति  
०८,०३०।०४३अ	पञ्च नद्यो वहन्त्य् एता यत्र निःसृत्य पर्वतात्  
०८,०३०।०४३च्	आरट्टा नाम बाह्लीका न तेष्व् आर्यो द्व्यहं वसेत्  
०८,०३०।०४४अ	बहिश् च नाम ह्लीकश् च विपाशायां पिशाचकौ  
०८,०३०।०४४च्	तयोर् अपत्यं बाह्लीका नैषा सृष्टिः प्रजापतेः  
०८,०३०।०४४द्*०३९०_०१	ते कथं विविधान् धर्माञ् ज्ञास्यन्ते हीनयोनयः  
०८,०३०।०४५अ	कारस्करान् महिषकान् कलिङ्गान् कीकटाटवीन्  
०८,०३०।०४५च्	कर्कोटकान् वीरकांश् च दुर्धर्मांश् च विवर्जयेत्  
०८,०३०।०४६अ	इति तीर्थानुसर्तारं राक्षसी का चिद् अब्रवीत्  
०८,०३०।०४६च्	एकरात्रा शमीगेहे महोलूखलमेखला  
०८,०३०।०४७अ	आरट्टा नाम ते देशा बाह्लीका नाम ते जनाः  
०८,०३०।०४७ब्*०३९१_०१	ब्राह्मणापसदा यत्र तुल्यकालाः प्रजापतेः  
०८,०३०।०४७ब्*०३९१_०२	वेदा न तेषां वेद्यं च यज्ञा यजनम् एव च  
०८,०३०।०४७ब्*०३९१_०३	व्रात्यानां दाशमीयानाम् अन्नं देवा न भुञ्जते  
०८,०३०।०४७ब्*०३९१_०४	प्रस्थला मद्रगान्धारा आरट्टा नामतः खशाः  
०८,०३०।०४७च्	वसातिसिन्धुसौवीरा इति प्रायो विकुत्सिताः  
०८,०३०।०४८अ	उत शल्य विजानीहि हन्त भूयो ब्रवीमि ते  
०८,०३०।०४८च्	उच्यमानं मया सम्यक् तद् एकाग्रमनाः शृणु  
०८,०३०।०४९अ	ब्राह्मणः शिल्पिनो गेहम् अभ्यगच्छत् पुरातिथिः  
०८,०३०।०४९च्	आचारं तत्र सम्प्रेक्ष्य प्रीतः शिल्पिनम् अब्रवीत्  
०८,०३०।०५०अ	मया हिमवतः शृङ्गम् एकेनाध्युषितं चिरम्  
०८,०३०।०५०च्	दृष्टाश् च बहवो देशा नानाधर्मसमाकुलाः  
०८,०३०।०५१अ	न च केन च धर्मेण विरुध्यन्ते प्रजा इमाः  
०८,०३०।०५१च्	सर्वे हि ते ऽब्रुवन् धर्मं यथोक्तं वेदपारगैः  
०८,०३०।०५२अ	अटता तु सदा देशान् नानाधर्मसमाकुलान्  
०८,०३०।०५२च्	आगच्छता महाराज बाह्लीकेषु निशामितम्  
०८,०३०।०५३अ	तत्रैव ब्राह्मणो भूत्वा ततो भवति क्षत्रियः  
०८,०३०।०५३च्	वैश्यः शूद्रश् च बाह्लीकस् ततो भवति नापितः  
०८,०३०।०५४अ	नापितश् च ततो भूत्वा पुनर् भवति ब्राह्मणः  
०८,०३०।०५४च्	द्विजो भूत्वा च तत्रैव पुनर् दासो ऽपि जायते  
०८,०३०।०५५अ	भवत्य् एकः कुले विप्रः शिष्टान्ये कामचारिणः  
०८,०३०।०५५च्	गान्धारा मद्रकाश् चैव बाह्लीकाः के ऽप्य् अचेतसः  
०८,०३०।०५६अ	एतन् मया श्रुतं तत्र धर्मसङ्करकारकम्  
०८,०३०।०५६च्	कृत्स्नाम् अटित्वा पृथिवीं बाह्लीकेषु विपर्ययः  
०८,०३०।०५७अ	उत शल्य विजानीहि हन्त भूयो ब्रवीमि ते  
०८,०३०।०५७च्	यद् अप्य् अन्यो ऽब्रवीद् वाक्यं बाह्लीकानां विकुत्सितम्  
०८,०३०।०५८अ	सती पुरा हृता का चिद् आरट्टा किल दस्युभिः  
०८,०३०।०५८च्	अधर्मतश् चोपयाता सा तान् अभ्यशपत् ततः  
०८,०३०।०५९अ	बालां बन्धुमतीं यन् माम् अधर्मेणोपगच्छथ  
०८,०३०।०५९च्	तस्मान् नार्यो भविष्यन्ति बन्धक्यो वै कुलेषु वः  
०८,०३०।०५९ए	न चैवास्मात् प्रमोक्ष्यध्वं घोरात् पापान् नराधमाः  
०८,०३०।०५९ड़्*०३९२_०१	तस्मात् तेषां भागहरा भागिनेया न सूनवः  
०८,०३०।०६०अ	कुरवः सहपाञ्चालाः शाल्वा मत्स्याः सनैमिषाः  
०८,०३०।०६०च्	कोसलाः काशयो ऽङ्गाश् च कलिङ्गा मगधास् तथा  
०८,०३०।०६१अ	चेदयश् च महाभागा धर्मं जानन्ति शाश्वतम्  
०८,०३०।०६१च्	नानादेशेषु सन्तश् च प्रायो बाह्या लयाद् ऋते  
०८,०३०।०६२अ	आ मत्स्येभ्यः कुरुपाञ्चालदेश्या; आ नैमिषाच् चेदयो ये विशिष्टाः  
०८,०३०।०६२च्	धर्मं पुराणम् उपजीवन्ति सन्तो; मद्रान् ऋते पञ्चनदांश् च जिह्मान्  
०८,०३०।०६३अ	एवं विद्वन् धर्मकथांश् च राजंस्; तूष्णीम्भूतो जडवच् छल्य भूयाः  
०८,०३०।०६३च्	त्वं तस्य गोप्ता च जनस्य राजा; षड्भागहर्ता शुभदुष्कृतस्य  
०८,०३०।०६४अ	अथ वा दुष्कृतस्य त्वं हर्ता तेषाम् अरक्षिता  
०८,०३०।०६४च्	रक्षिता पुण्यभाग् राजा प्रजानां त्वं त्व् अपुण्यभाक्  
०८,०३०।०६५अ	पूज्यमाने पुरा धर्मे सर्वदेशेषु शाश्वते  
०८,०३०।०६५च्	धर्मं पाञ्चनदं दृष्ट्वा धिग् इत्य् आह पितामहः  
०८,०३०।०६६अ	व्रात्यानां दाशमीयानां कृते ऽप्य् अशुभकर्मणाम्  
०८,०३०।०६६ब्*०३९३_०१	ब्रह्मणा निन्दिते धर्मे स त्वं लोके किम् अब्रवीः  
०८,०३०।०६६च्	इति पाञ्चनदं धर्मम् अवमेने पितामहः  
०८,०३०।०६६ए	स्वधर्मस्थेषु वर्णेषु सो ऽप्य् एतं नाभिपूजयेत्  
०८,०३०।०६७अ	उत शल्य विजानीहि हन्त भूयो ब्रवीमि ते  
०८,०३०।०६७च्	कल्माषपादः सरसि निमज्जन् राक्षसो ऽब्रवीत्  
०८,०३०।०६८अ	क्षत्रियस्य मलं भैक्षं ब्राह्मणस्यानृतं मलम्  
०८,०३०।०६८च्	मलं पृथिव्या बाह्लीकाः स्त्रीणां मद्रस्त्रियो मलम्  
०८,०३०।०६९अ	निमज्जमानम् उद्धृत्य कश् चिद् राजा निशाचरम्  
०८,०३०।०६९च्	अपृच्छत् तेन चाख्यातं प्रोक्तवान् यन् निबोध तत्  
०८,०३०।०७०अ	मानुषाणां मलं म्लेच्छा म्लेच्छानां मौष्टिका मलम्  
०८,०३०।०७०च्	मौष्टिकानां मलं शण्डाः शण्डानां राजयाजकाः  
०८,०३०।०७१अ	राजयाजकयाज्यानां मद्रकाणां च यन् मलम्  
०८,०३०।०७१च्	तद् भवेद् वै तव मलं यद्य् अस्मान् न विमुञ्चसि  
०८,०३०।०७२अ	इति रक्षोपसृष्टेषु विषवीर्यहतेषु च  
०८,०३०।०७२च्	राक्षसं भेषजं प्रोक्तं संसिद्धं वचनोत्तरम्  
०८,०३०।०७३अ	ब्राह्मं पाञ्चालाः कौरवेयाः स्वधर्मः; सत्यं मत्स्याः शूरसेनाश् च यज्ञः  
०८,०३०।०७३च्	प्राच्या दासा वृषला दाक्षिणात्याः; स्तेना बाह्लीकाः सङ्करा वै सुराष्ट्राः  
०८,०३०।०७४अ	कृतघ्नता परवित्तापहारः; सुरापानं गुरुदारावमर्शः  
०८,०३०।०७४ब्*०३९४_०१	वाक्पारुष्यं गोवधो रात्रिचर्या  
०८,०३०।०७४ब्*०३९४_०२	बहिर्गेहं परवस्त्रोपभोगः  
०८,०३०।०७४च्	येषां धर्मस् तान् प्रति नास्त्य् अधर्म; आरट्टकान् पाञ्चनदान् धिग् अस्तु  
०८,०३०।०७५अ	आ पाञ्चालेभ्यः कुरवो नैमिषाश् च; मत्स्याश् चैवाप्य् अथ जानन्ति धर्मम्  
०८,०३०।०७५च्	कलिङ्गकाश् चाङ्गका मागधाश् च; शिष्टान् धर्मान् उपजीवन्ति वृद्धाः  
०८,०३०।०७६अ	प्राचीं दिशं श्रिता देवा जातवेदःपुरोगमाः  
०८,०३०।०७६च्	दक्षिणां पितरो गुप्तां यमेन शुभकर्मणा  
०८,०३०।०७७अ	प्रतीचीं वरुणः पाति पालयन्न् असुरान् बली  
०८,०३०।०७७च्	उदीचीं भगवान् सोमो ब्रह्मण्यो ब्राह्मणैः सह  
०८,०३०।०७८अ	रक्षःपिशाचान् हिमवान् गुह्यकान् गन्धमादनः  
०८,०३०।०७८ब्*०३९५_०१	तथा रक्षः पिशाचाश् च हिमवन्तं नगोत्तमम्  
०८,०३०।०७८ब्*०३९५_०२	गुह्यकाश् च महाराज पर्वतं गन्धमादनम्  
०८,०३०।०७८च्	ध्रुवः सर्वाणि भूतानि विष्णुर् लोकाञ् जनार्दनः  
०८,०३०।०७८द्*०३९६_०१	नैव पाञ्चनदान् पापान् समदान् पाति कश् चन  
०८,०३०।०७९अ	इङ्गितज्ञाश् च मगधाः प्रेक्षितज्ञाश् च कोसलाः  
०८,०३०।०७९च्	अर्धोक्ताः कुरुपाञ्चालाः शाल्वाः कृत्स्नानुशासनाः  
०८,०३०।०७९ए	पार्वतीयाश् च विषमा यथैव गिरयस् तथा  
०८,०३०।०८०अ	सर्वज्ञा यवना राजञ् शूराश् चैव विशेषतः  
०८,०३०।०८०च्	म्लेच्छाः स्वसञ्ज्ञानियता नानुक्त इतरो जनः  
०८,०३०।०८१अ	प्रतिरब्धास् तु बाह्लीका न च के चन मद्रकाः  
०८,०३०।०८१च्	स त्वम् एतादृशः शल्य नोत्तरं वक्तुम् अर्हसि  
०८,०३०।०८१द्*०३९७_०१	पृथिव्यां सर्वदेशानां मद्रको मलम् उच्यते  
०८,०३०।०८१द्*०३९८_०१	तथा स्त्रीणां च सर्वासां मद्रिका मल उच्यते  
०८,०३०।०८१द्*०३९९_०१	सीधोः पानं गुरुतल्पावमर्दो  
०८,०३०।०८१द्*०३९९_०२	भ्रूणहत्या परवित्तापहारः  
०८,०३०।०८२अ	एतज् ज्ञात्वा जोषम् आस्स्व प्रतीपं मा स्म वै कृथाः  
०८,०३०।०८२च्	स त्वां पूर्वम् अहं हत्वा हनिष्ये केशवार्जुनौ  
०८,०३०।०८२द्*०४००_०१	एवं ज्ञात्वा जोषम् आस्स्व प्रतीपं  
०८,०३०।०८२द्*०४००_०२	मा स्म क्रुध्यः पापभृतां वरिष्ठः  
०८,०३०।०८२द्*०४००_०३	पूर्वं हत्वा त्वां सपुत्रं बलैश् च  
०८,०३०।०८२द्*०४००_०४	पश्चाद् धंस्ये वासुदेवार्जुनौ च  
०८,०३०।०८३	शल्य उवाच  
०८,०३०।०८३अ	आतुराणां परित्यागः स्वदारसुतविक्रयः  
०८,०३०।०८३च्	अङ्गेषु वर्तते कर्ण येषाम् अधिपतिर् भवान्  
०८,०३०।०८४अ	रथातिरथसङ्ख्यायां यत् त्वा भीष्मस् तदाब्रवीत्  
०८,०३०।०८४च्	तान् विदित्वात्मनो दोषान् निर्मन्युर् भव मा क्रुधः  
०८,०३०।०८५अ	सर्वत्र ब्राह्मणाः सन्ति सन्ति सर्वत्र क्षत्रियाः  
०८,०३०।०८५च्	वैश्याः शूद्रास् तथा कर्ण स्त्रियः साध्व्यश् च सुव्रताः  
०८,०३०।०८६अ	रमन्ते चोपहासेन पुरुषाः पुरुषैः सह  
०८,०३०।०८६च्	अन्योन्यम् अवतक्षन्तो देशे देशे समैथुनाः  
०८,०३०।०८७अ	परवाच्येषु निपुणः सर्वो भवति सर्वदा  
०८,०३०।०८७च्	आत्मवाच्यं न जानीते जानन्न् अपि विमुह्यति  
०८,०३०।०८७द्*०४०१_०१	सर्वत्र सन्ति राजानः स्वं स्वं धर्मम् अनुव्रताः  
०८,०३०।०८७द्*०४०१_०२	दुर्मनुष्यान् निगृह्णन्ति सन्ति सर्वत्र धार्मिकाः  
०८,०३०।०८७द्*०४०१_०३	न कर्ण देशसामान्यात् सर्वः पापं निषेवते  
०८,०३०।०८७द्*०४०१_०४	सञ्जय उवाच  
०८,०३०।०८७द्*०४०१_०४	यादृशाः स्वस्वभावेन देवा अपि न तादृशाः  
०८,०३०।०८७द्*०४०१_०५	ततो दुर्योधनो राजा कर्णशल्याव् अवारयत्  
०८,०३०।०८७द्*०४०१_०६	सखिभावेन राधेयं शल्यं स्वाञ्जल्यकेन च  
०८,०३०।०८७द्*०४०१_०७	ततो निवारितः कर्णो धार्तराष्ट्रेण मारिष  
०८,०३०।०८८	सञ्जय उवाच  
०८,०३०।०८८अ	कर्णो ऽपि नोत्तरं प्राह शल्यो ऽप्य् अभिमुखः परान्  
०८,०३०।०८८च्	पुनः प्रहस्य राधेयः पुनर् याहीत्य् अचोदयत्  
०८,०३०।०८८द्*०४०२_०१	इदं तव मयाख्यातं क्षिप्तेन न त्व् असौहृदात्  
०८,०३०।०८८द्*०४०३_०१	ततः प्रयान्तं राधेयं मद्रराजः स्मयन्न् इव  
०८,०३०।०८८द्*०४०३_०२	अवस्फूर्ज्य इदं वाक्यम् अब्रवीत् कुरुसन्निधौ  
०८,०३०।०८८द्*०४०३_०३	चमूं तवेमां विपुलां समृद्धाम्  
०८,०३०।०८८द्*०४०३_०४	असङ्ख्येयाम् अश्वनराकुलां च  
०८,०३०।०८८द्*०४०३_०५	तथा प्रवेष्टा समरे धनञ्जयः  
०८,०३०।०८८द्*०४०३_०६	कक्षं दहन् दीप्त इवाश्रयाशीः  
०८,०३०।०८८द्*०४०३_०७	रथे स्थितौ वीर रणे वरेण्यौ  
०८,०३०।०८८द्*०४०३_०८	सिंहस्कन्धौ लोहितपद्मनेत्रौ  
०८,०३०।०८८द्*०४०३_०९	द्रष्टा भवान् अद्य विना प्रयत्नात्  
०८,०३०।०८८द्*०४०३_१०	तथा हि मे शकुना वेदयन्ति  
०८,०३१।००१	सञ्जय उवाच  
०८,०३१।००१अ	ततः परानीकभिदं व्यूहम् अप्रतिमं परैः  
०८,०३१।००१च्	समीक्ष्य कर्णः पार्थानां धृष्टद्युम्नाभिरक्षितम्  
०८,०३१।००२अ	प्रययौ रथघोषेण सिंहनादरवेण च  
०८,०३१।००२च्	वादित्राणां च निनदैः कम्पयन्न् इव मेदिनीम्  
०८,०३१।००३अ	वेपमान इव क्रोधाद् युद्धशौण्डः परन्तपः  
०८,०३१।००३च्	पतिव्यूह्य महातेजा यथावद् भरतर्षभ  
०८,०३१।००४अ	व्यधमत् पाण्डवीं सेनाम् आसुरीं मघवान् इव  
०८,०३१।००४च्	युधिष्ठिरं चाभिभवन्न् असपव्यं चकार ह  
०८,०३१।००४द्@००६_०००१	कर्णस्य रथघोषेण मौर्वीनिष्पेषणेन च  
०८,०३१।००४द्@००६_०००२	सङ्ग्रहेण च रश्मीनां समकम्पन्त सृञ्जयाः  
०८,०३१।००४द्@००६_०००३	तानि सर्वाणि सैन्यानि कर्णं दृष्ट्वा विशां पते  
०८,०३१।००४द्@००६_०००४	बभूवुः सम्प्रहृष्टानि तावकानि युयुत्सया  
०८,०३१।००४द्@००६_०००५	अश्रूयन्त ततो वाचस् तावकानां विशां पते  
०८,०३१।००४द्@००६_०००६	कर्णार्जुनमहायुद्धम् एतद् अद्य भविष्यति  
०८,०३१।००४द्@००६_०००७	अद्य दुर्योधनो राजा हतामित्रो भविष्यति  
०८,०३१।००४द्@००६_०००८	अद्य कर्णं रणे दृष्ट्वा फल्गुनो विद्रविष्यति  
०८,०३१।००४द्@००६_०००९	अद्य तावद् रथं युद्धे कर्णस्यैवानुगामिनः  
०८,०३१।००४द्@००६_००१०	कर्णबाणमयं युद्धं भीमं द्रक्ष्याम संयुगे  
०८,०३१।००४द्@००६_००११	चिरकालोद्यतम् इदम् अद्येदानीं भविष्यति  
०८,०३१।००४द्@००६_००१२	अद्य द्रक्ष्याम सङ्ग्रामं घोरं देवासुरोपमम्  
०८,०३१।००४द्@००६_००१३	अद्येदानीं महद् युद्धं भविष्यति भयानकम्  
०८,०३१।००४द्@००६_००१४	अद्येदानीं जयो नित्यम् एकस्यैकस्य वा रणे  
०८,०३१।००४द्@००६_००१५	अर्जुनं किल राधेयो वधिष्यति महारणे  
०८,०३१।००४द्@००६_००१६	अथ वा कं नरं लोके न स्पृशन्ति मनोरथाः  
०८,०३१।००४द्@००६_००१७	इत्य् उक्त्वा विविधा वाचः कुरवः कुरुनन्दन  
०८,०३१।००४द्@००६_००१८	आजघ्नुः पटहांश् चैव तूर्यांश् चैव सहस्रशः  
०८,०३१।००४द्@००६_००१९	भेरीशङ्खांश् च विविधान् सिंहनादांश् च पुष्कलान्  
०८,०३१।००४द्@००६_००२०	मुरजानां महाशब्दान् आनकानां शुभान् रवान्  
०८,०३१।००४द्@००६_००२१	नृत्यमानाश् च बहवस् तर्जमानाश् च मारिष  
०८,०३१।००४द्@००६_००२२	अन्योन्यम् अभ्ययुर् युद्धे युद्धरङ्गगता नराः  
०८,०३१।००५	धृतराष्ट्र उवाच  
०८,०३१।००५अ	कथं सञ्जय राधेयः प्रत्यव्यूहत पाण्डवान्  
०८,०३१।००५च्	धृष्टद्युम्नमुखान् वीरान् भीमसेनाभिरक्षितान्  
०८,०३१।००५द्*०४०४_०१	सर्वान् एव महेष्वासान् अजय्यान् अमरैर् अपि  
०८,०३१।००६अ	के च प्रपक्षौ पक्षौ वा मम सैन्यस्य सञ्जय  
०८,०३१।००६च्	प्रविभज्य यथान्यायं कथं वा समवस्थिताः  
०८,०३१।००७अ	कथं पाण्डुसुताश् चापि प्रत्यव्यूहन्त मामकान्  
०८,०३१।००७च्	कथं चैतन् महायुद्धं प्रावर्तत सुदारुणम्  
०८,०३१।००८अ	क्व च बीभत्सुर् अभवद् यत् कर्णो ऽयाद् युधिष्ठिरम्  
०८,०३१।००८च्	को ह्य् अर्जुनस्य सान्निध्ये शक्तो ऽभ्येतुं युधिष्ठिरम्  
०८,०३१।००९अ	सर्वभूतानि यो ह्य् एकः खाण्डवे जितवान् पुरा  
०८,०३१।००९च्	कस् तम् अन्यत्र राधेयात् प्रतियुध्येज् जिजीविषुः  
०८,०३१।०१०	सञ्जय उवाच  
०८,०३१।०१०अ	शृणु व्यूहस्य रचनाम् अर्जुनश् च यथा गतः  
०८,०३१।०१०च्	परिदाय नृपं तेभ्यः सङ्ग्रामश् चाभवद् यथा  
०८,०३१।०११अ	कृपः शारद्वतो राजन् मागधश् च तरस्विनः  
०८,०३१।०११च्	सात्वतः कृतवर्मा च दक्षिणं पक्षम् आश्रिताः  
०८,०३१।०१२अ	तेषां प्रपक्षे शकुनिर् उलूकश् च महारथः  
०८,०३१।०१२च्	सादिभिर् विमलप्रासैस् तवानीकम् अरक्षताम्  
०८,०३१।०१३अ	गान्धारिभिर् असम्भ्रान्तैः पार्वतीयैश् च दुर्जयैः  
०८,०३१।०१३च्	शलभानाम् इव व्रातैः पिशाचैर् इव दुर्दृशैः  
०८,०३१।०१४अ	चतुस्त्रिंशत् सहस्राणि रथानाम् अनिवर्तिनाम्  
०८,०३१।०१४च्	संशप्तका युद्धशौण्डा वामं पार्श्वम् अपालयन्  
०८,०३१।०१५अ	समुच्चितास् तव सुतैः कृष्णार्जुनजिघांसवः  
०८,०३१।०१५च्	तेषां प्रपक्षः काम्बोजाः शकाश् च यवनैः सह  
०८,०३१।०१६अ	निदेशात् सूतपुत्रस्य सरथाः साश्वपत्तयः  
०८,०३१।०१६च्	आह्वयन्तो ऽर्जुनं तस्थुः केशवं च महाबलम्  
०८,०३१।०१७अ	मध्येसेनामुखं कर्णो व्यवातिष्ठत दंशितः  
०८,०३१।०१७च्	चित्रवर्माङ्गदः स्रग्वी पालयन् ध्वजिनीमुखम्  
०८,०३१।०१८अ	रक्ष्यमाणः सुसंरब्धैः पुत्रैः शस्त्रभृतां वरः  
०८,०३१।०१८च्	वाहिनीप्रमुखं वीरः सम्प्रकर्षन्न् अशोभत  
०८,०३१।०१९अ	अयोरत्निर् महाबाहुः सूर्यवैश्वानरद्युतिः  
०८,०३१।०१९च्	महाद्विपस्कन्धगतः पिङ्गलः प्रियदर्शनः  
०८,०३१।०१९ए	दुःशासनो वृतः सैन्यैः स्थितो व्यूहस्य पृष्ठतः  
०८,०३१।०२०अ	तम् अन्वयान् महाराज स्वयं दुर्योधनो नृपः  
०८,०३१।०२०च्	चित्राश्वैश् चित्रसन्नाहैः सोदर्यैर् अभिरक्षितः  
०८,०३१।०२१अ	रक्ष्यमाणो महावीर्यैः सहितैर् मद्रकेकयैः  
०८,०३१।०२१च्	अशोभत महाराज देवैर् इव शतक्रतुः  
०८,०३१।०२२अ	अश्वत्थामा कुरूणां च ये प्रवीरा महारथाः  
०८,०३१।०२२च्	नित्यमत्ताश् च मातङ्गाः शूरैर् म्लेच्छैर् अधिष्ठिताः  
०८,०३१।०२२द्*०४०५_०१	आरोहणैर् महामात्रैस् तोमराङ्कुशपाणिभिः  
०८,०३१।०२२ए	अन्वयुस् तद् रथानीकं क्षरन्त इव तोयदाः  
०८,०३१।०२३अ	ते ध्वजैर् वैजयन्तीभिर् ज्वलद्भिः परमायुधैः  
०८,०३१।०२३च्	सादिभिश् चास्थिता रेजुर् द्रुमवन्त इवाचलाः  
०८,०३१।०२४अ	तेषां पदातिनागानां पादरक्षाः सहस्रशः  
०८,०३१।०२४च्	पट्टिशासिधराः शूरा बभूवुर् अनिवर्तिनः  
०८,०३१।०२४द्*०४०६_०१	भिण्डिपालधराश् चैव शूलहस्ताः सुचक्रिणः  
०८,०३१।०२४द्*०४०६_०२	तेषां समागमो घोरो देवासुररणोपमः  
०८,०३१।०२५अ	सादिभिः स्यन्दनैर् नागैर् अधिकं समलङ्कृतैः  
०८,०३१।०२५च्	स व्यूहराजो विबभौ देवासुरचमूपमः  
०८,०३१।०२६अ	बार्हस्पत्यः सुविहितो नायकेन विपश्चिता  
०८,०३१।०२६च्	नृत्यतीव महाव्यूहः परेषाम् आदधद् भयम्  
०८,०३१।०२७अ	तस्य पक्षप्रपक्षेभ्यो निष्पतन्ति युयुत्सवः  
०८,०३१।०२७च्	पत्त्यश्वरथमातङ्गाः प्रावृषीव बलाहकाः  
०८,०३१।०२८अ	ततः सेनामुखे कर्णं दृष्ट्वा राजा युधिष्ठिरः  
०८,०३१।०२८च्	धनञ्जयम् अमित्रघ्नम् एकवीरम् उवाच ह  
०८,०३१।०२९अ	पश्यार्जुन महाव्यूहं कर्णेन विहितं रणे  
०८,०३१।०२९च्	युक्तं पक्षैः प्रपक्षैश् च सेनानीकं प्रकाशते  
०८,०३१।०३०अ	तद् एतद् वै समालोक्य प्रत्यमित्रं महद् बलम्  
०८,०३१।०३०च्	यथा नाभिभवत्य् अस्मांस् तथा नीतिर् विधीयताम्  
०८,०३१।०३१अ	एवम् उक्तो ऽर्जुनो राज्ञा प्राञ्जलिर् नृपम् अब्रवीत्  
०८,०३१।०३१च्	यथा भवान् आह तथा तत् सर्वं न तद् अन्यथा  
०८,०३१।०३२अ	यस् त्व् अस्य विहितो घातस् तं करिष्यामि भारत  
०८,०३१।०३२च्	प्रधानवध एवास्य विनाशस् तं करोम्य् अहम्  
०८,०३१।०३३	युधिष्ठिर उवाच  
०८,०३१।०३३अ	तस्मात् त्वम् एव राधेयं भीमसेनः सुयोधनम्  
०८,०३१।०३३च्	वृषसेनं च नकुलः सहदेवो ऽपि सौबलम्  
०८,०३१।०३४अ	दुःशासनं शतानीको हार्दिक्यं शिनिपुङ्गवः  
०८,०३१।०३४च्	धृष्टद्युम्नस् तथा द्रौणिं स्वयं यास्याम्य् अहं कृपम्  
०८,०३१।०३५अ	द्रौपदेया धार्तराष्ट्राञ् शिष्टान् सह शिखण्डिना  
०८,०३१।०३५च्	ते ते च तांस् तान् अहितान् अस्माकं घ्नन्तु मामकाः  
०८,०३१।०३६	सञ्जय उवाच  
०८,०३१।०३६अ	इत्य् उक्तो धर्मराजेन तथेत्य् उक्त्वा धनञ्जयः  
०८,०३१।०३६च्	व्यादिदेश स्वसैन्यानि स्वयं चागाच् चमूमुखम्  
०८,०३१।०३६द्*०४०७_०१	अर्कवैश्वानरप्रख्यं समुच्छ्रितपताकिनम्  
०८,०३१।०३६द्*०४०८_०१	अग्निर् वैश्वानरः पूर्वो ब्रह्मेन्दुः सप्तितां गतः  
०८,०३१।०३६द्*०४०८_०२	तस्माद् यः प्रथमं जातस् तं देवा ब्राह्मणा विदुः  
०८,०३१।०३६द्*०४०९_०१	तम् आद्यं प्रथमं सृष्टं ब्रह्मणा लोककर्तृणा  
०८,०३१।०३६द्*०४१०_०१	ब्रह्मेशानेन्द्रवरुणान् क्रमशो यो ऽवहत् पुरा  
०८,०३१।०३६द्*०४१०_०२	तम् आद्यं रथम् आस्थाय प्रयातौ केशवार्जुनौ  
०८,०३१।०३६द्*०४११_०१	धनञ्जयो महाराज दक्षिणं पक्षम् आस्थितः  
०८,०३१।०३६द्*०४११_०२	भीमसेनो महाबाहुर् वामं पक्षम् उपाश्रितः  
०८,०३१।०३६द्*०४११_०३	सात्यकिर् द्रौपदेयाश् च स्वयं राजा च पाण्डवः  
०८,०३१।०३६द्*०४११_०४	व्यूहस्य प्रमुखे तस्थुः स्वेनानीकेन संवृताः  
०८,०३१।०३६द्*०४११_०५	स्वबलेनारिसैन्यं तत् प्रत्यवस्थाप्य पाण्डवः  
०८,०३१।०३६द्*०४११_०६	प्रत्यव्यूहत् पुरस्कृत्य धृष्टद्युम्नशिखण्डिनौ  
०८,०३१।०३६द्*०४११_०७	तत् सादिनागकलिलं पदातिरथसङ्कुलम्  
०८,०३१।०३६द्*०४११_०८	धृष्टद्युम्नमुखं व्यूहम् अशोभत महाबलम्  
०८,०३१।०३७अ	अथ तं रथम् आयान्तं दृष्ट्वात्यद्भुतदर्शनम्  
०८,०३१।०३७च्	उवाचाधिरथिं शल्यः पुनस् तं युद्धदुर्मदम्  
०८,०३१।०३७द्*०४१२_०१	अवस्थितम् इदं वाक्यं मद्रराजः स्मयन्न् इव  
०८,०३१।०३८अ	अयं स रथ आयाति श्वेताश्वः कृष्णसारथिः  
०८,०३१।०३८ब्*०४१३_०१	दुर्वारः सर्वसैन्यानां विपाकः कर्मणाम् इव  
०८,०३१।०३८च्	निघ्नन्न् अमित्रान् कौन्तेयो यं यं त्वं परिपृच्छसि  
०८,०३१।०३९अ	श्रूयते तुमुलः शब्दो रथनेमिस्वनो महान्  
०८,०३१।०३९ब्*०४१४_०१	ध्रुवम् एतौ महात्मानौ वासुदेवधनञ्जयौ  
०८,०३१।०३९च्	एष रेणुः समुद्भूतो दिवम् आवृत्य तिष्ठति  
०८,०३१।०४०अ	चक्रनेमिप्रणुन्ना च कम्पते कर्ण मेदिनी  
०८,०३१।०४०ब्*०४१५_०१	चमूं तवेमां विपुलां समृद्धाम्  
०८,०३१।०४०ब्*०४१५_०२	असङ्ख्येयाम् अश्रुकुलाकुलां च  
०८,०३१।०४०ब्*०४१५_०३	ध्रुवं प्रवेक्षत्य् अजितो धनञ्जयः  
०८,०३१।०४०ब्*०४१५_०४	कथं दहन् दीप्त इवाश्रयाशः  
०८,०३१।०४०ब्*०४१५_०५	अमी हयाश् चन्द्रमरीचिवर्णाः  
०८,०३१।०४०ब्*०४१५_०६	कृष्णप्रतोदेन प्रतुद्यमानाः  
०८,०३१।०४०ब्*०४१५_०७	वहन्ति बीभत्सुम् उदारसत्त्वाः  
०८,०३१।०४०ब्*०४१५_०८	सितप्रभाः स्वभ्रम् इवाभ्रसङ्घाः  
०८,०३१।०४०च्	प्रवात्य् एष महावायुर् अभितस् तव वाहिनीम्  
०८,०३१।०४०ए	क्रव्यादा व्याहरन्त्य् एते मृगाः कुर्वन्ति भैरवम्  
०८,०३१।०४१अ	पश्य कर्ण महाघोरं भयदं लोमहर्षणम्  
०८,०३१।०४१च्	कबन्धं मेघसङ्काशं भानुम् आवृत्य संस्थितम्  
०८,०३१।०४२अ	पश्य यूथैर् बहुविधैर् मृगाणां सर्वतोदिशम्  
०८,०३१।०४२च्	बलिभिर् दृप्तशार्दूलैर् आदित्यो ऽभिनिरीक्ष्यते  
०८,०३१।०४२द्*०४१६_०१	ररास दीप्तलाङ्गूलम् आदित्यम् अभितः स्थितम्  
०८,०३१।०४३अ	पश्य कङ्कांश् च गृध्रांश् च समवेतान् सहस्रशः  
०८,०३१।०४३ब्*०४१७_०१	आदित्यम् अभिवीक्षन्ते ह्य् अशिवाः कर्ण सत्वराः  
०८,०३१।०४३च्	स्थितान् अभिमुखान् घोरान् अन्योन्यम् अभिभाषतः  
०८,०३१।०४४अ	सिताश् चाश्वाः समायुक्तास् तव कर्ण महारथे  
०८,०३१।०४४च्	प्रदराः प्रज्वलन्त्य् एते ध्वजश् चैव प्रकम्पते  
०८,०३१।०४५अ	उदीर्यतो हयान् पश्य महाकायान् महाजवान्  
०८,०३१।०४५च्	प्लवमानान् दर्शनीयान् आकाशे गरुडान् इव  
०८,०३१।०४६अ	ध्रुवम् एषु निमित्तेषु भूमिम् आवृत्य पार्थिवाः  
०८,०३१।०४६च्	स्वप्स्यन्ति निहताः कर्ण शतशो ऽथ सहस्रशः  
०८,०३१।०४७अ	शङ्खानां तुमुलः शब्दः श्रूयते लोमहर्षणः  
०८,०३१।०४७च्	आनकानां च राधेय मृदङ्गानां च सर्वशः  
०८,०३१।०४८अ	बाणशब्दान् बहुविधान् नराश्वरथनिस्वनान्  
०८,०३१।०४८च्	ज्यातलत्रेषुशब्दांश् च शृणु कर्ण महात्मनाम्  
०८,०३१।०४९अ	हेमरूप्यप्रमृष्टानां वाससां शिल्पिनिर्मिताः  
०८,०३१।०४९च्	नानावर्णा रथे भान्ति श्वसनेन प्रकम्पिताः  
०८,०३१।०५०अ	सहेमचन्द्रतारार्काः पताकाः किङ्किणीयुताः  
०८,०३१।०५०च्	पश्य कर्णार्जुनस्यैताः सौदामिन्य इवाम्बुदे  
०८,०३१।०५१अ	ध्वजाः कणकणायन्ते वातेनाभिसमीरिताः  
०८,०३१।०५१ब्*०४१८_०१	विभ्राजन्ति रणे कर्ण विमाने देवता यथा  
०८,०३१।०५१च्	सपताका रथाश् चापि पाञ्चालानां महात्मनाम्  
०८,०३१।०५१द्*०४१९_०१	पश्य कुन्तीसुतं वीरं बीभत्सुम् अपराजितम्  
०८,०३१।०५१द्*०४१९_०२	प्रधर्षयितुम् आयान्तं कपिप्रवरकेतनम्  
०८,०३१।०५१द्@००७_०००१	एष ध्वजाग्रे पार्थस्य प्रेक्षमाणः समन्ततः  
०८,०३१।०५१द्@००७_०००२	दृश्यते वानरो भीमो द्विषताम् अघवर्धनः  
०८,०३१।०५१द्@००७_०००३	एतच् चक्रं गदा शार्ङ्गं शङ्खः कृष्णस्य धीमतः  
०८,०३१।०५१द्@००७_०००४	अत्यर्थं भ्राजते कृष्णे कौस्तुभस् तु मणिस् ततः  
०८,०३१।०५१द्@००७_०००५	एष शार्ङ्गगदापाणिर् वासुदेवो ऽतिवीर्यवान्  
०८,०३१।०५१द्@००७_०००६	वाहयन्न् एति तुरगान् पाण्डुरान् वातरंहसः  
०८,०३१।०५१द्@००७_०००७	एतत् कूजति गाण्डीवं विकृष्टं सव्यसाचिना  
०८,०३१।०५१द्@००७_०००८	एते हस्तवता मुक्ता घ्नन्त्य् अमित्राञ् शिताः शराः  
०८,०३१।०५१द्@००७_०००९	विशालायतताम्राक्षैः पूर्णचन्द्रनिभाननैः  
०८,०३१।०५१द्@००७_००१०	एषा भूः कीर्यते राज्ञां शिरोभिर् अपलायिनाम्  
०८,०३१।०५१द्@००७_००११	एते सुपरिघाकाराः पुण्यगन्धानुलेपनाः  
०८,०३१।०५१द्@००७_००१२	उद्यतायुधशौण्डानां पात्यन्ते सायुधा भुजाः  
०८,०३१।०५१द्@००७_००१३	निरस्तनेत्रजिह्वान्ता वाजिनः सह सादिभिः  
०८,०३१।०५१द्@००७_००१४	पतिताः पात्यमानाश् च क्षितौ क्षीणाश् च शेरते  
०८,०३१।०५१द्@००७_००१५	एते पर्वतशृङ्गाणां तुल्यरूपा हता द्विपाः  
०८,०३१।०५१द्@००७_००१६	सञ्छिन्नभिन्नाः पार्थेन प्रपन्त्य् अद्रयो यथा  
०८,०३१।०५१द्@००७_००१७	गन्धर्वनगराकारा रथा हतनरेश्वराः  
०८,०३१।०५१द्@००७_००१८	विमानानीव पुण्यानि स्वर्गिणां निपतन्त्य् अमी  
०८,०३१।०५१द्@००७_००१९	व्याकुलीकृतम् अत्यर्थं पश्य सैन्यं किरीटिना  
०८,०३१।०५१द्@००७_००२०	नानामृगसहस्राणां यूथं केसरिणा यथा  
०८,०३१।०५१द्@००७_००२१	घ्नन्त्य् एते पार्थिवान् वीराः पाण्डवाः समभिद्रुताः  
०८,०३१।०५२अ	नागाश्वरथपत्त्यौघांस् तावकान् समभिघ्नतः  
०८,०३१।०५२च्	ध्वजाग्रं दृश्यते त्व् अस्य ज्याशब्दश् चापि श्रूयते  
०८,०३१।०५३अ	अद्य द्रष्टासि तं वीरं श्वेताश्वं कृष्णसारथिम्  
०८,०३१।०५३च्	निघ्नन्तं शात्रवान् सङ्ख्ये यं कर्ण परिपृच्छसि  
०८,०३१।०५४अ	अद्य तौ पुरुषव्याघ्रौ लोहिताक्षौ परन्तपौ  
०८,०३१।०५४च्	वासुदेवार्जुनौ कर्ण द्रष्टास्य् एकरथस्थितौ  
०८,०३१।०५४द्*०४२०_०१	यत्र कृष्णो जगन्नाथो यत्र राजा युधिष्ठिरः  
०८,०३१।०५४द्*०४२०_०२	यत्र गाण्डीवधृक् पार्थो कथं त्वं हंसि तद् बलम्  
०८,०३१।०५५अ	सारथिर् यस्य वार्ष्णेयो गाण्डीवं यस्य कार्मुकम्  
०८,०३१।०५५च्	तं चेद् धन्तासि राधेय त्वं नो राजा भविष्यसि  
०८,०३१।०५५द्*०४२१_०१	रथनेमिस्वनः सङ्ख्ये मेघस्येवाभिगर्जितः  
०८,०३१।०५५द्*०४२१_०२	श्रूयते वै यथा व्यक्तम् एतौ कृष्णधनञ्जयौ  
०८,०३१।०५६अ	एष संशप्तकाहूतस् तान् एवाभिमुखो गतः  
०८,०३१।०५६च्	करोति कदनं चैषां सङ्ग्रामे द्विषतां बली  
०८,०३१।०५६ए	इति ब्रुवाणं मद्रेशं कर्णः प्राहातिमन्युमान्  
०८,०३१।०५७अ	पश्य संशप्तकैः क्रुद्धैः सर्वतः समभिद्रुतः  
०८,०३१।०५७च्	एष सूर्य इवाम्भोदैश् छन्नः पार्थो न दृश्यते  
०८,०३१।०५७ए	एतद् अन्तो ऽर्जुनः शल्य निमग्नः शोकसागरे  
०८,०३१।०५८	शल्य उवाच  
०८,०३१।०५८अ	वरुणं को ऽम्भसा हन्याद् इन्धनेन च पावकम्  
०८,०३१।०५८च्	को वानिलं निगृह्णीयात् पिबेद् वा को महार्णवम्  
०८,०३१।०५९अ	ईदृग् रूपम् अहं मन्ये पार्थस्य युधि निग्रहम्  
०८,०३१।०५९च्	न हि शक्यो ऽर्जुनो जेतुं सेन्द्रैः सर्वैः सुरासुरैः  
०८,०३१।०६०अ	अथैवं परितोषस् ते वाचोक्त्वा सुमना भव  
०८,०३१।०६०च्	न स शक्यो युधा जेतुम् अन्यं कुरु मनोरथम्  
०८,०३१।०६१अ	बाहुभ्याम् उद्धरेद् भूमिं दहेत् क्रुद्ध इमाः प्रजाः  
०८,०३१।०६१च्	पातयेत् त्रिदिवाद् देवान् यो ऽर्जुनं समरे जयेत्  
०८,०३१।०६२अ	पश्य कुन्तीसुतं वीरं भीमम् अक्लिष्टकारिणम्  
०८,०३१।०६२च्	प्रभासन्तं महाबाहुं स्थितं मेरुम् इवाचलम्  
०८,०३१।०६३अ	अमर्षी नित्यसंरब्धश् चिरं वैरम् अनुस्मरन्  
०८,०३१।०६३च्	एष भीमो जयप्रेप्सुर् युधि तिष्ठति वीर्यवान्  
०८,०३१।०६४अ	एष धर्मभृतां श्रेष्ठो धर्मराजो युधिष्ठिरः  
०८,०३१।०६४च्	तिष्ठत्य् असुकरः सङ्ख्ये परैः परपुरञ्जयः  
०८,०३१।०६५अ	एतौ च पुरुषव्याघ्राव् अश्विनाव् इव सोदरौ  
०८,०३१।०६५च्	नकुलः सहदेवश् च तिष्ठतो युधि दुर्जयौ  
०८,०३१।०६६अ	दृश्यन्त एते कार्ष्णेयाः पञ्च पञ्चाचला इव  
०८,०३१।०६६च्	व्यवस्थिता योत्स्यमानाः सर्वे ऽर्जुनसमा युधि  
०८,०३१।०६७अ	एते द्रुपदपुत्राश् च धृष्टद्युम्नपुरोगमाः  
०८,०३१।०६७च्	हीनाः सत्यजिता वीरास् तिष्ठन्ति परमौजसः  
०८,०३१।०६७द्*०४२२_०१	असाव् इन्द्र इवासह्यः सात्यकिः सात्वतां वरः  
०८,०३१।०६७द्*०४२२_०२	युयुत्सुर् उपयात्य् अस्मान् क्रुद्धान्तकसमः पुरः  
०८,०३१।०६७द्*०४२३_०१	यत्र कृष्णार्जुनौ वीरौ यत्र राजा युधिष्ठिरः  
०८,०३१।०६७द्*०४२३_०२	तत्र धर्मश् च सत्यं च यतो धर्मस् ततो जयः  
०८,०३१।०६८अ	इति संवदतोर् एव तयोः पुरुषसिंहयोः  
०८,०३१।०६८च्	ते सेने समसज्जेतां गङ्गायमुनवद् भृशम्  
०८,०३१।०६८द्*०४२४_०१	तदास्थितम् अनाज्ञाय प्रत्यमित्रमहद्बलम्  
०८,०३१।०६८द्*०४२४_०२	अव्यूहतार्जुनो व्यूहं पुत्रस्य तव दुर्जयम्  
०८,०३२।००१	धृतराष्ट्र उवाच  
०८,०३२।००१अ	तथा व्यूढेष्व् अनीकेषु संसक्तेषु च सञ्जय  
०८,०३२।००१च्	संशप्तकान् कथं पार्थो गतः कर्णश् च पाण्डवान्  
०८,०३२।००२अ	एतद् विस्तरतो युद्धं प्रब्रूहि कुशलो ह्य् असि  
०८,०३२।००२च्	न हि तृप्यामि वीराणां शृण्वानो विक्रमान् रणे  
०८,०३२।००३	सञ्जय उवाच  
०८,०३२।००३अ	तत् स्थाने समवस्थाप्य प्रत्यमित्रं महाबलम्  
०८,०३२।००३च्	अव्यूहतार्जुनो व्यूहं पुत्रस्य तव दुर्नये  
०८,०३२।००४अ	तत् सादिनागकलिलं पदातिरथसङ्कुलम्  
०८,०३२।००४च्	धृष्टद्युम्नमुखैर् व्यूढम् अशोभत महद् बलम्  
०८,०३२।००५अ	पारावतसवर्णाश्वश् चन्द्रादित्यसमद्युतिः  
०८,०३२।००५च्	पार्षतः प्रबभौ धन्वी कालो विग्रहवान् इव  
०८,०३२।००६अ	पार्षतं त्व् अभि सन्तस्थुर् द्रौपदेया युयुत्सवः  
०८,०३२।००६ब्*०४२५_०१	दिव्यवर्मायुधभृतः शार्दूलसमविक्रमाः  
०८,०३२।००६च्	सानुगा भीमवपुषश् चन्द्रं तारागणा इव  
०८,०३२।००७अ	अथ व्यूढेष्व् अनीकेषु प्रेक्ष्य संशप्तकान् रणे  
०८,०३२।००७च्	क्रुद्धो ऽर्जुनो ऽभिदुद्राव व्याक्षिपन् गाण्डिवं धनुः  
०८,०३२।००८अ	अथ संशप्तकाः पार्थम् अभ्यधावन् वधैषिणः  
०८,०३२।००८च्	विजये कृतसङ्कल्पा मृत्युं कृत्वा निवर्तनम्  
०८,०३२।००९अ	तद् अश्वसङ्घबहुलं मत्तनागरथाकुलम्  
०८,०३२।००९ब्*०४२६_०१	उदीर्यमाणं संरब्धं धनञ्जयम् अभिद्रवत्  
०८,०३२।००९ब्*०४२६_०२	तद् उद्यतं महत् सैन्यं सागरौघसमं जवे  
०८,०३२।००९ब्*०४२६_०३	पार्थवेलां समासाद्य विष्ठितं समदृश्यत  
०८,०३२।००९च्	पत्तिमच् छूरवीरौघैर् द्रुतम् अर्जुनम् आद्रवत्  
०८,०३२।०१०अ	स सम्प्रहारस् तुमुलस् तेषाम् आसीत् किरीटिना  
०८,०३२।०१०च्	तस्यैव नः श्रुतो यादृङ् निवातकवचैः सह  
०८,०३२।०११अ	रथान् अश्वान् ध्वजान् नागान् पत्तीन् रथपतीन् अपि  
०८,०३२।०११च्	इषून् धनूंषि खड्गांश् च चक्राणि च परश्वधान्  
०८,०३२।०१२अ	सायुधान् उद्यतान् बाहून् उद्यतान्य् आयुधानि च  
०८,०३२।०१२च्	चिच्छेद द्विषतां पार्थः शिरांसि च सहस्रशः  
०८,०३२।०१३अ	तस्मिन् सैन्ये महावर्ते पातालावर्तसन्निभे  
०८,०३२।०१३च्	निमग्नं तं रथं मत्वा नेदुः संशप्तका मुदा  
०८,०३२।०१४अ	स पुरस्ताद् अरीन् हत्वा पश्चार्धेनोत्तरेण च  
०८,०३२।०१४च्	दक्षिणेन च बीभत्सुः क्रुद्धो रुद्रः पशून् इव  
०८,०३२।०१५अ	अथ पाञ्चालचेदीनां सृञ्जयानां च मारिष  
०८,०३२।०१५च्	त्वदीयैः सह सङ्ग्राम आसीत् परमदारुणः  
०८,०३२।०१६अ	कृपश् च कृतवर्मा च शकुनिश् चापि सौबलः  
०८,०३२।०१६च्	हृष्टसेनाः सुसंरब्धा रथानीकैः प्रहारिणः  
०८,०३२।०१७अ	कोसलैः काशिमत्स्यैश् च कारूषैः केकयैर् अपि  
०८,०३२।०१७च्	शूरसेनैः शूरवीरैर् युयुधुर् युद्धदुर्मदाः  
०८,०३२।०१८अ	तेषाम् अन्तकरं युद्धं देहपाप्मप्रणाशनम्  
०८,०३२।०१८च्	शूद्रविट्क्षत्रवीराणां धर्म्यं स्वर्ग्यं यशस्करम्  
०८,०३२।०१९अ	दुर्योधनो ऽपि सहितो भ्रातृभिर् भरतर्षभ  
०८,०३२।०१९च्	गुप्तः कुरुप्रवीरैश् च मद्राणां च महारथैः  
०८,०३२।०२०अ	पाण्डवैः सहपाञ्चालैश् चेदिभिः सात्यकेन च  
०८,०३२।०२०च्	युध्यमानं रणे कर्णं कुरुवीरो ऽभ्यपालयत्  
०८,०३२।०२१अ	कर्णो ऽपि निशितैर् बाणैर् विनिहत्य महाचमूम्  
०८,०३२।०२१च्	प्रमृद्य च रथश्रेष्ठान् युधिष्ठिरम् अपीडयत्  
०८,०३२।०२२अ	विपत्रायुधदेहासून् कृत्वा शत्रून् सहस्रशः  
०८,०३२।०२२च्	युक्त्वा स्वर्गयशोभ्यां च स्वेभ्यो मुदम् उदावहत्  
०८,०३२।०२२द्*०४२७_०१	एवं मारिष सङ्ग्रामो नरवाजिगजक्षयः  
०८,०३२।०२२द्*०४२७_०२	कुरूणां सृञ्जयानां च देवासुरसमो ऽभवत्  
०८,०३२।०२२द्@००८_०००१	तद् विगाह्य रथानीकं सूतपुत्रो महारथः  
०८,०३२।०२२द्@००८_०००२	नदीं प्रवर्तयाम् आस शोणितौघतरङ्गिणीम्  
०८,०३२।०२२द्@००८_०००३	शोणितोदां क्षुद्रमत्स्यां नागनक्रां दुरत्ययाम्  
०८,०३२।०२२द्@००८_०००४	मांसमज्जाकर्दमिनीं चक्रकूर्मां रथोडुपाम्  
०८,०३२।०२२द्@००८_०००५	पतितैर् मेघसङ्काशैस् तत्र तत्र महाद्विपैः  
०८,०३२।०२२द्@००८_०००६	अशनीभिर् इव ध्वस्ता मही राजन् विराजते  
०८,०३२।०२२द्@००८_०००७	तां शरोर्मिमहावर्तां छत्त्रहंससमाकुलाम्  
०८,०३२।०२२द्@००८_०००८	तनुत्रोष्णीषसङ्घाटां हस्तिपाषाणसङ्कुलाम्  
०८,०३२।०२२द्@००८_०००९	अपाराम् अनपारां तां शङ्खदुन्दुभिघोषिणीम्  
०८,०३२।०२२द्@००८_००१०	रौद्रां नदीं महाराज रजसा सर्वतो वृताम्  
०८,०३२।०२२द्@००८_००११	अतितीक्ष्णां नदाकीर्णां नदीम् अन्तकगामिनीम्  
०८,०३२।०२२द्@००८_००१२	समं च विषमं चैव समायान्तीं महाभयाम्  
०८,०३२।०२२द्@००८_००१३	आ गुल्फाच् चात्र सीदन्तीं नराञ् शोणितकर्दमे  
०८,०३२।०२२द्@००८_००१४	नरैर् अभिपरिक्षिप्ता यथा राजन् महाद्रुमाः  
०८,०३२।०२२द्@००८_००१५	ततस् ते तत्र तत्रैव प्रतरन्तो महानदीम्  
०८,०३२।०२२द्@००८_००१६	विचेरुः सर्वतो योधा नौवारणमहासनैः  
०८,०३२।०२२द्@००८_००१७	शोणितेन समं राजन् कृतम् आसीत् समन्ततः  
०८,०३२।०२२द्@००८_००१८	नदीवेगैर् यथा भूमिस् तद्वद् आसीद् विशां पते  
०८,०३२।०२३	धृतराष्ट्र उवाच  
०८,०३२।०२३अ	यत् तत् प्रविश्य पार्थानां सेनां कुर्वञ् जनक्षयम्  
०८,०३२।०२३च्	कर्णो राजानम् अभ्यर्च्छत् तन् ममाचक्ष्व सञ्जय  
०८,०३२।०२४अ	के च प्रवीराः पार्थानां युधि कर्णम् अवारयन्  
०८,०३२।०२४च्	कांश् च प्रमथ्याधिरथिर् युधिष्ठिरम् अपीडयत्  
०८,०३२।०२५	सञ्जय उवाच  
०८,०३२।०२५अ	धृष्टद्युम्नमुखान् पार्थान् दृष्ट्वा कर्णो व्यवस्थितान्  
०८,०३२।०२५च्	समभ्यधावत् त्वरितः पाञ्चालाञ् शत्रुकर्शनः  
०८,०३२।०२६अ	तं तूर्णम् अभिधावन्तं पाञ्चाला जितकाशिनः  
०८,०३२।०२६च्	प्रत्युद्ययुर् महाराज हंसा इव महार्णवम्  
०८,०३२।०२७अ	ततः शङ्खसहस्राणां निस्वनो हृदयङ्गमः  
०८,०३२।०२७च्	प्रादुरासीद् उभयतो भेरीशब्दश् च दारुणः  
०८,०३२।०२८अ	नानावादित्रनादश् च द्विपाश्वरथनिस्वनः  
०८,०३२।०२८च्	सिंहनादश् च वीराणाम् अभवद् दारुणस् तदा  
०८,०३२।०२९अ	साद्रिद्रुमार्णवा भूमिः सवाताम्बुदम् अम्बरम्  
०८,०३२।०२९च्	सार्केन्दुग्रहनक्षत्रा द्यौश् च व्यक्तं व्यघूर्णत  
०८,०३२।०३०अ	अति भूतानि तं शब्दं मेनिरे ऽति च विव्यथुः  
०८,०३२।०३०च्	यानि चाप्लवसत्त्वानि प्रायस् तानि मृतानि च  
०८,०३२।०३१अ	अथ कर्णो भृशं क्रुद्धः शीघ्रम् अस्त्रम् उदीरयन्  
०८,०३२।०३१च्	जघान पाण्डवीं सेनाम् आसुरीं मघवान् इव  
०८,०३२।०३२अ	स पाण्डवरथांस् तूर्णं प्रविश्य विसृजञ् शरान्  
०८,०३२।०३२च्	प्रभद्रकाणां प्रवरान् अहनत् सप्तसप्ततिम्  
०८,०३२।०३३अ	ततः सुपुङ्खैर् निशितै रथश्रेष्ठो रथेषुभिः  
०८,०३२।०३३च्	अवधीत् पञ्चविंशत्या पाञ्चालान् पञ्चविंशतिम्  
०८,०३२।०३४अ	सुवर्णपुङ्खैर् नाराचैः परकायविदारणैः  
०८,०३२।०३४च्	चेदिकान् अवधीद् वीरः शतशो ऽथ सहस्रशः  
०८,०३२।०३५अ	तं तथा समरे कर्म कुर्वाणम् अतिमानुषम्  
०८,०३२।०३५च्	परिवव्रुर् महाराज पाञ्चालानां रथव्रजाः  
०८,०३२।०३६अ	ततः सन्धाय विशिखान् पञ्च भारत दुःसहान्  
०८,०३२।०३६च्	पाञ्चालान् अवधीत् पञ्च कर्णो वैकर्तनो वृषः  
०८,०३२।०३७अ	भानुदेवं चित्रसेनं सेनाबिन्दुं च भारत  
०८,०३२।०३७च्	तपनं शूरसेनं च पाञ्चालान् अवधीद् रणे  
०८,०३२।०३८अ	पाञ्चालेषु च शूरेषु वध्यमानेषु सायकैः  
०८,०३२।०३८च्	हाहाकारो महान् आसीत् पाञ्चालानां महाहवे  
०८,०३२।०३८द्*०४२८_०१	परिवव्रुर् महाराज पाञ्चालानां रथा दश  
०८,०३२।०३९अ	तेषां सङ्कीर्यमाणानां हाहाकारकृता दिशः  
०८,०३२।०३९च्	पुनर् एव च तान् कर्णो जघानाशु पतत्रिभिः  
०८,०३२।०४०अ	चक्ररक्षौ तु कर्णस्य पुत्रौ मारिष दुर्जयौ  
०८,०३२।०४०च्	सुषेणः सत्यसेनश् च त्यक्त्वा प्राणान् अयुध्यताम्  
०८,०३२।०४१अ	पृष्ठगोपस् तु कर्णस्य ज्येष्ठः पुत्रो महारथः  
०८,०३२।०४१च्	वृषसेनः स्वयं कर्णं पृष्ठतः पर्यपालयत्  
०८,०३२।०४२अ	धृष्टद्युम्नः सात्यकिश् च द्रौपदेया वृकोदरः  
०८,०३२।०४२ब्*०४२९_०१	नकुलः सहदेवश् च सात्यकिश् च महारथः  
०८,०३२।०४२च्	जनमेजयः शिखण्डी च प्रवीराश् च प्रभद्रकाः  
०८,०३२।०४३अ	चेदिकेकयपाञ्चाला यमौ मत्स्याश् च दंशिताः  
०८,०३२।०४३च्	समभ्यधावन् राधेयं जिघांसन्तः प्रहारिणः  
०८,०३२।०४४अ	त एनं विविधैः शस्त्रैः शरधाराभिर् एव च  
०८,०३२।०४४च्	अभ्यवर्षन् विमृद्नन्तः प्रावृषीवाम्बुदा गिरिम्  
०८,०३२।०४५अ	पितरं तु परीप्सन्तः कर्णपुत्राः प्रहारिणः  
०८,०३२।०४५च्	त्वदीयाश् चापरे राजन् वीरा वीरान् अवारयन्  
०८,०३२।०४६अ	सुषेणो भीमसेनस्य छित्त्वा भल्लेन कार्मुकम्  
०८,०३२।०४६च्	नाराचैः सप्तभिर् विद्ध्वा हृदि भीमं ननाद ह  
०८,०३२।०४७अ	अथान्यद् धनुर् आदाय सुदृढं भीमविक्रमः  
०८,०३२।०४७च्	सज्यं वृकोदरः कृत्वा सुषेणस्याच्छिनद् धनुः  
०८,०३२।०४८अ	विव्याध चैनं नवभिः क्रुद्धो नृत्यन्न् इवेषुभिः  
०८,०३२।०४८च्	कर्णं च तूर्णं विव्याध त्रिसप्तत्या शितैः शरैः  
०८,०३२।०४९अ	सत्यसेनं च दशभिः साश्वसूतध्वजायुधम्  
०८,०३२।०४९च्	पश्यतां सुहृदां मध्ये कर्णपुत्रम् अपातयत्  
०८,०३२।०५०अ	क्षुरप्रणुन्नं तत् तस्य शिरश् चन्द्रनिभाननम्  
०८,०३२।०५०च्	शुभदर्शनम् एवासीन् नालभ्रष्टम् इवाम्बुजम्  
०८,०३२।०५१अ	हत्वा कर्णसुतं भीमस् तावकान् पुनर् आर्दयत्  
०८,०३२।०५१च्	कृपहार्दिक्ययोश् छित्त्वा चापे ताव् अप्य् अथार्दयत्  
०८,०३२।०५२अ	दुःशासनं त्रिभिर् विद्ध्वा शकुनिं षड्भिर् आयसैः  
०८,०३२।०५२च्	उलूकं च पतत्रिं च चकार विरथाव् उभौ  
०८,०३२।०५३अ	हे सुषेण हतो ऽसीति ब्रुवन्न् आदत्त सायकम्  
०८,०३२।०५३च्	तम् अस्य कर्णश् चिच्छेद त्रिभिश् चैनम् अताडयत्  
०८,०३२।०५४अ	अथान्यम् अपि जग्राह सुपर्वाणं सुतेजनम्  
०८,०३२।०५४च्	सुषेणायासृजद् भीमस् तम् अप्य् अस्याच्छिनद् वृषः  
०८,०३२।०५५अ	पुनः कर्णस् त्रिसप्तत्या भीमसेनं रथेषुभिः  
०८,०३२।०५५च्	पुत्रं परीप्सन् विव्याध क्रूरं क्रूरैर् जिघांसया  
०८,०३२।०५६अ	सुषेणस् तु धनुर् गृह्य भारसाधनम् उत्तमम्  
०८,०३२।०५६च्	नकुलं पञ्चभिर् बाणैर् बाह्वोर् उरसि चार्दयत्  
०८,०३२।०५७अ	नकुलस् तं तु विंशत्या विद्ध्वा भारसहैर् दृढैः  
०८,०३२।०५७च्	ननाद बलवन् नादं कर्णस्य भयम् आदधत्  
०८,०३२।०५८अ	तं सुषेणो महाराज विद्ध्वा दशभिर् आशुगैः  
०८,०३२।०५८च्	चिच्छेद च धनुः शीघ्रं क्षुरप्रेण महारथः  
०८,०३२।०५९अ	अथान्यद् धनुर् आदाय नकुलः क्रोधमूर्च्छितः  
०८,०३२।०५९च्	सुषेणं बहुभिर् बाणैर् वारयाम् आस संयुगे  
०८,०३२।०६०अ	स तु बाणैर् दिशो राजन्न् आच्छाद्य परवीरहा  
०८,०३२।०६०च्	आजघ्ने सारथिं चास्य सुषेणं च ततस् त्रिभिः  
०८,०३२।०६०ए	चिच्छेद चास्य सुदृढं धनुर् भल्लैस् त्रिभिस् त्रिधा  
०८,०३२।०६१अ	अथान्यद् धनुर् आदाय सुषेणः क्रोधमूर्छितः  
०८,०३२।०६१च्	अविध्यन् नकुलं षष्ट्या सहदेवं च सप्तभिः  
०८,०३२।०६२अ	तद् युद्धं सुमहद् घोरम् आसीद् देवासुरोपमम्  
०८,०३२।०६२च्	निघ्नतां सायकैस् तूर्णम् अन्योन्यस्य वधं प्रति  
०८,०३२।०६२द्*०४३०_०१	सात्यकिर् वृषसेनं तु विद्ध्वा सप्तभिर् आशुगैः  
०८,०३२।०६२द्*०४३०_०२	पुनर् विव्याध सप्तत्या सारथिं च त्रिभिः शरैः  
०८,०३२।०६२द्*०४३०_०३	वृषसेनस् तु शैनेयं शरेण नतपर्वणा  
०८,०३२।०६२द्*०४३०_०४	आजघान महाराज शङ्खदेशे महारथम्  
०८,०३२।०६२द्*०४३०_०५	शैनेयो वृषसेनेन पत्रिणा परिपीडितः  
०८,०३२।०६२द्*०४३०_०६	क्रोधं चक्रे महाराज क्रुद्धो वेगं च दारुणम्  
०८,०३२।०६२द्*०४३०_०७	जग्राहेषुवरान् वीरः शीघ्रं स दश पञ्च च  
०८,०३२।०६३अ	सात्यकिर् वृषसेनस्य हत्वा सूतं त्रिभिः शरैः  
०८,०३२।०६३च्	धनुश् चिच्छेद भल्लेन जघानाश्वांश् च सप्तभिः  
०८,०३२।०६३ए	ध्वजम् एकेषुणोन्मथ्य त्रिभिस् तं हृद्य् अताडयत्  
०८,०३२।०६४अ	अथावसन्नः स्वरथे मुहूर्तात् पुनर् उत्थितः  
०८,०३२।०६४ब्*०४३१_०१	स रणे युयुधानेन विसूताश्वरथध्वजः  
०८,०३२।०६४च्	अथो जिघांसुः शैनेयं खड्गचर्मभृद् अभ्ययात्  
०८,०३२।०६५अ	तस्य चाप्लवतः शीघ्रं वृषसेनस्य सात्यकिः  
०८,०३२।०६५च्	वराहकर्णैर् दशभिर् अविध्यद् असिचर्मणी  
०८,०३२।०६६अ	दुःशासनस् तु तं दृष्ट्वा विरथं व्यायुधं कृतम्  
०८,०३२।०६६च्	आरोप्य स्वरथे तूर्णम् अपोवाह रथान्तरम्  
०८,०३२।०६७अ	अथान्यं रथम् आस्थाय वृषसेनो महारथः  
०८,०३२।०६७ब्*०४३२_०१	द्रौपदेयांस् त्रिसप्तत्या युयुधानं च पञ्चभिः  
०८,०३२।०६७ब्*०४३२_०२	भीमसेनं चतुःषष्ट्या सहदेवं च पञ्चभिः  
०८,०३२।०६७ब्*०४३२_०३	नकुलं त्रिंशता बाणैः शतानीकं च सप्तभिः  
०८,०३२।०६७ब्*०४३२_०४	शिखण्डिनं च दशभिर् धर्मराजं शतेन च  
०८,०३२।०६७ब्*०४३२_०५	एतांश् चान्यांश् च राजेन्द्र प्रवीराञ् जयगृद्धिनः  
०८,०३२।०६७ब्*०४३२_०६	अभ्यर्दयन् महेष्वासः कर्णपुत्रो विशां पते  
०८,०३२।०६७च्	कर्णस्य युधि दुर्धर्षः पुनः पृष्ठम् अपालयत्  
०८,०३२।०६८अ	दुःशासनं तु शैनेयो नवैर् नवभिर् आशुगैः  
०८,०३२।०६८च्	विसूताश्वरथं कृत्वा ललाटे त्रिभिर् आर्पयत्  
०८,०३२।०६९अ	स त्व् अन्यं रथम् आस्थाय विधिवत् कल्पितं पुनः  
०८,०३२।०६९च्	युयुधे पाण्डुभिः सार्धं कर्णस्याप्याययन् बलम्  
०८,०३२।०७०अ	धृष्टद्युम्नस् ततः कर्णम् अविध्यद् दशभिः शरैः  
०८,०३२।०७०च्	द्रौपदेयास् त्रिसप्तत्या युयुधानस् तु सप्तभिः  
०८,०३२।०७१अ	भीमसेनश् चतुःषष्ट्या सहदेवश् च पञ्चभिः  
०८,०३२।०७१च्	नकुलस् त्रिंशता बाणैः शतानीकश् च सप्तभिः  
०८,०३२।०७१ए	शिखण्डी दशभिर् वीरो धर्मराजः शतेन तु  
०८,०३२।०७२अ	एते चान्ये च राजेन्द्र प्रवीरा जयगृद्धिनः  
०८,०३२।०७२च्	अभ्यर्दयन् महेष्वासं सूतपुत्रं महामृधे  
०८,०३२।०७३अ	तान् सूतपुत्रो विशिखैर् दशभिर् दशभिः शितैः  
०८,०३२।०७३च्	रथे चारु चरन् वीरः प्रत्यविध्यद् अरिन्दमः  
०८,०३२।०७३द्*०४३३_०१	सात्यकिं भीमसेनं च धृष्टद्युम्नं शिखण्डिनम्  
०८,०३२।०७३द्*०४३३_०२	द्रौपदेयांश् च संरब्धान् यतमानान् महारथान्  
०८,०३२।०७३द्*०४३३_०३	पश्यतां सर्वसैन्यानाम् अथैतान् सूतनन्दनः  
०८,०३२।०७३द्*०४३३_०४	विरथान् रथिनः श्रेष्ठान् निमेषार्धाच् चकार ह  
०८,०३२।०७३द्*०४३३_०५	अमोघत्वाच् च बाणानां भूतसङ्घा विसिष्मियुः  
०८,०३२।०७४अ	तत्रास्त्रवीर्यं कर्णस्य लाघवं च महात्मनः  
०८,०३२।०७४च्	अपश्याम महाराज तद् अद्भुतम् इवाभवत्  
०८,०३२।०७५अ	न ह्य् आददानं ददृशुः सन्दधानं च सायकान्  
०८,०३२।०७५च्	विमुञ्चन्तं च संरम्भाद् ददृशुस् ते महारथम्  
०८,०३२।०७५द्*०४३४_०१	प्रतीच्यां दिशि तं दृष्ट्वा प्राच्यां पश्याम लाघवात्  
०८,०३२।०७५द्*०४३४_०२	न तु पश्याम राजेन्द्र क्व नु कर्णो व्यतिष्ठत  
०८,०३२।०७५द्*०४३४_०३	इषून् एव स्म पश्यामो विकिरन्तं समन्ततः  
०८,०३२।०७५द्*०४३४_०४	छादयन्तो दिशो राजञ् शलभानाम् इव व्रजान्  
०८,०३२।०७५द्*०४३४_०५	तस्य तैर् इषुभिस् तीक्ष्णैः सम्पतद्भिः सहस्रशः  
०८,०३२।०७५द्*०४३४_०६	मरीचिभिर् इवोष्णांशोः शितैः सन्नतपर्वभिः  
०८,०३२।०७५द्*०४३४_०७	व्याप्ताः सर्वा दिशो राजन् योधाश् च ददृशुस् तदा  
०८,०३२।०७५द्*०४३४_०८	शरैः संवृतम् आकाशं तत्राभ्रम् इव चाभवत्  
०८,०३२।०७६अ	द्यौर् वियद् भूर् दिशश् चाशु प्रणुन्ना निशितैः शरैः  
०८,०३२।०७६च्	अरुणाभ्रावृताकारं तस्मिन् देशे बभौ वियत्  
०८,०३२।०७६द्*०४३५_०१	ततः पुनर् अमेयात्मा कर्णो राजन् महारथः  
०८,०३२।०७६द्*०४३५_०२	न्यहनत् समरे योधान् यौधव्रतम् अनुष्ठितः  
०८,०३२।०७७अ	नृत्यन्न् इव हि राधेयश् चापहस्तः प्रतापवान्  
०८,०३२।०७७च्	यैर् विद्धः प्रत्यविध्यत् तान् एकैकं त्रिगुणैः शरैः  
०८,०३२।०७८अ	दशभिर् दशभिश् चैनान् पुनर् विद्ध्वा ननाद ह  
०८,०३२।०७८च्	साश्वसूतध्वजच्छत्रास् ततस् ते विवरं ददुः  
०८,०३२।०७८द्*०४३६_०१	ते हन्यमानाः कर्णेन पलायन्ते दिशो दश  
०८,०३२।०७८द्*०४३६_०२	नादयन्तो दिशः सर्वाः कर्णत्रस्ता विचेतसः  
०८,०३२।०७९अ	तान् प्रमृद्नन् महेष्वासान् राधेयः शरवृष्टिभिः  
०८,०३२।०७९च्	राजानीकम् असम्बाधं प्राविशच् छत्रुकर्शनः  
०८,०३२।०८०अ	स रथांस् त्रिशतान् हत्वा चेदीनाम् अनिवर्तिनाम्  
०८,०३२।०८०च्	राधेयो निशितैर् बाणैस् ततो ऽभ्यार्च्छद् युधिष्ठिरम्  
०८,०३२।०८०द्*०४३७_०१	ततस् ते विरथाः शूरा रथान् अन्यान् समास्थिताः  
०८,०३२।०८०द्*०४३७_०२	परिवव्रुर् महाराज धर्मपुत्रं युधिष्ठिरम्  
०८,०३२।०८१अ	ततस् ते पाण्डवा राजञ् शिखण्डी च ससात्यकिः  
०८,०३२।०८१च्	राधेयात् परिरक्षन्तो राजानं पर्यवारयन्  
०८,०३२।०८१द्*०४३८_०१	मुञ्चन्तो विविधान् बाणान् स्वर्णपुङ्खाञ् शिलाशितान्  
०८,०३२।०८२अ	तथैव तावकाः सर्वे कर्णं दुर्वारणं रणे  
०८,०३२।०८२च्	यत्ताः सेनामहेष्वासाः पर्यरक्षन्त सर्वशः  
०८,०३२।०८३अ	नानावादित्रघोषाश् च प्रादुरासन् विशां पते  
०८,०३२।०८३च्	सिंहनादश् च सञ्जज्ञे शूराणाम् अनिवर्तिनाम्  
०८,०३२।०८४अ	ततः पुनः समाजग्मुर् अभीताः कुरुपाण्डवाः  
०८,०३२।०८४च्	युधिष्ठिरमुखाः पार्थाः सूतपुत्रमुखा वयम्  
०८,०३३।००१	सञ्जय उवाच  
०८,०३३।००१अ	विदार्य कर्णस् तां सेनां धर्मराजम् उपाद्रवत्  
०८,०३३।००१च्	रथहस्त्यश्वपत्तीनां सहस्रैः परिवारितः  
०८,०३३।००२अ	नानायुधसहस्राणि प्रेषितान्य् अरिभिर् वृषः  
०८,०३३।००२च्	छित्त्वा बाणशतैर् उग्रैस् तान् अविध्यद् असम्भ्रमः  
०८,०३३।००३अ	निचकर्त शिरांस्य् एषां बाहून् ऊरूंश् च सर्वशः  
०८,०३३।००३ब्*०४३९_०१	प्रहर्तुकामान् अपरान् सन्धितेषूंस् तथापरान्  
०८,०३३।००३ब्*०४३९_०२	प्रगृहीतायुधान् बाहून् अन्येषां च प्रधावताम्  
०८,०३३।००३ब्*०४३९_०३	निजघान रणे कर्णो नानाशस्त्रनिषेवितान्  
०८,०३३।००३च्	ते हता वसुधां पेतुर् भग्नाश् चान्ये विदुद्रुवुः  
०८,०३३।००४अ	द्रविडान्ध्रनिषादास् तु पुनः सात्यकिचोदिताः  
०८,०३३।००४च्	अभ्यर्दयञ् जिघांसन्तः पत्तयः कर्णम् आहवे  
०८,०३३।००५अ	ते विबाहुशिरस्त्राणाः प्रहताः कर्णसायकैः  
०८,०३३।००५च्	पेतुः पृथिव्यां युगपच् छिन्नं शालवनं यथा  
०८,०३३।००६अ	एवं योधशतान्य् आजौ सहस्राण्य् अयुतानि च  
०८,०३३।००६च्	हतानीयुर् महीं देहैर् यशसापूरयन् दिशः  
०८,०३३।००७अ	अथ वैकर्तनं कर्णं रणे क्रुद्धम् इवान्तकम्  
०८,०३३।००७च्	रुरुधुः पाण्डुपाञ्चाला व्याधिं मन्त्रौषधैर् इव  
०८,०३३।००८अ	स तान् प्रमृद्याभ्यपतत् पुनर् एव युधिष्ठिरम्  
०८,०३३।००८च्	मन्त्रौषधिक्रियातीतो व्याधिर् अत्युल्बणो यथा  
०८,०३३।००९अ	स राजगृद्धिभी रुद्धः पाण्डुपाञ्चालकेकयैः  
०८,०३३।००९च्	नाशकत् तान् अतिक्रान्तुं मृत्युर् ब्रह्मविदो यथा  
०८,०३३।०१०अ	ततो युधिष्ठिरः कर्णम् अदूरस्थं निवारितम्  
०८,०३३।०१०ब्*०४४०_०१	तैर् योधैः प्रमुखे वीरं दृष्ट्वा विव्याध सायकैः  
०८,०३३।०१०ब्*०४४०_०२	कर्णः पार्थशरैर् विद्धस् तोत्त्रार्दित इव द्विपः  
०८,०३३।०१०ब्*०४४०_०३	प्रमथ्य सहितान् वीरान् युधिष्ठिरम् अपीडयत्  
०८,०३३।०१०ब्*०४४०_०४	ततो युधिष्ठिरः कर्णम् आसाद्य जयतां वरम्  
०८,०३३।०१०च्	अब्रवीत् परवीरघ्नः क्रोधसंरक्तलोचनः  
०८,०३३।०११अ	कर्ण कर्ण वृथादृष्टे सूतपुत्र वचः शृणु  
०८,०३३।०११च्	सदा स्पर्धसि सङ्ग्रामे फल्गुनेन यशस्विना  
०८,०३३।०११ए	तथास्मान् बाधसे नित्यं धार्तराष्ट्रमते स्थितः  
०८,०३३।०१२अ	यद् बलं यच् च ते वीर्यं प्रद्वेषो यश् च पाण्डुषु  
०८,०३३।०१२च्	तत् सर्वं दर्शयस्वाद्य पौरुषं महद् आस्थितः  
०८,०३३।०१२ए	युद्धश्रद्धां स ते ऽद्याहं विनेष्यामि महाहवे  
०८,०३३।०१३अ	एवम् उक्त्वा महाराज कर्णं पाण्डुसुतस् तदा  
०८,०३३।०१३च्	सुवर्णपुङ्खैर् दशभिर् विव्याधायस्मयैः शितैः  
०८,०३३।०१४अ	तं सूतपुत्रो नवभिः प्रत्यविध्यद् अरिन्दमः  
०८,०३३।०१४च्	वत्सदन्तैर् महेष्वासः प्रहसन्न् इव भारत  
०८,०३३।०१४द्@००९_०००१	सो ऽवज्ञाय तु निर्विद्धः सूतपुत्रेण मारिष  
०८,०३३।०१४द्@००९_०००२	प्रजज्वाल ततः क्रोधाद् धविषेव हुताशनः  
०८,०३३।०१४द्@००९_०००३	ततो विस्फार्य सुमहच् चापं हेमपरिष्कृतम्  
०८,०३३।०१४द्@००९_०००४	समाधत्त शितं बाणं गिरीणाम् अपि दारणम्  
०८,०३३।०१४द्@००९_०००५	ततः पूर्णायतं तीक्ष्णं यमदण्डनिभं शरम्  
०८,०३३।०१४द्@००९_०००६	मुमोच त्वरितो राजा सूतपुत्रजिघांसया  
०८,०३३।०१४द्@००९_०००७	स तु वेगवता मुक्तो बाणो वज्राशनिस्वनः  
०८,०३३।०१४द्@००९_०००८	विवेश सहसा कर्णं सव्ये पार्श्वे महारथम्  
०८,०३३।०१४द्@००९_०००९	स तु तेन प्रहारेण पीडितः प्रमुमोह वै  
०८,०३३।०१४द्@००९_००१०	स्रस्तगात्रो महाबाहुर् धनुर् उत्सृज्य स्यन्दने  
०८,०३३।०१४द्@००९_००११	ततो हाहाकृतं सर्वं धार्तराष्ट्रबलं महत्  
०८,०३३।०१४द्@००९_००१२	विवर्णमुखभूयिष्ठं कर्णं दृष्ट्वा तथागतम्  
०८,०३३।०१४द्@००९_००१३	सिंहनादश् च सञ्जज्ञे क्ष्वेडाः किलकिलास् तथा  
०८,०३३।०१४द्@००९_००१४	पाण्डवानां महाराज दृष्ट्वा राज्ञः पराक्रमम्  
०८,०३३।०१४द्@००९_००१५	प्रतिलभ्य तु राधेयः सञ्ज्ञां नातिचिराद् इव  
०८,०३३।०१४द्@००९_००१६	दध्रे राजविनाशाय मनः क्रूरपराक्रमः  
०८,०३३।०१४द्@००९_००१७	स हेमविकृतं चापं विस्फार्य विजयं महत्  
०८,०३३।०१४द्@००९_००१८	अवाकिरद् अमेयात्मा पाण्डवं निशितैः शरैः  
०८,०३३।०१५अ	ततः क्षुराभ्यां पाञ्चाल्यौ चक्ररक्षौ महात्मनः  
०८,०३३।०१५च्	जघान समरे शूरः शरैः सन्नतपर्वभिः  
०८,०३३।०१६अ	ताव् उभौ धर्मराजस्य प्रवीरौ परिपार्श्वतः  
०८,०३३।०१६च्	रथाभ्याशे चकाशेते चन्द्रस्येव पुनर्वसू  
०८,०३३।०१७अ	युधिष्ठिरः पुनः कर्णम् अविध्यत् त्रिंशता शरैः  
०८,०३३।०१७च्	सुषेणं सत्यसेनं च त्रिभिस् त्रिभिर् अताडयत्  
०८,०३३।०१८अ	शल्यं नवत्या विव्याध त्रिसप्तत्या च सूतजम्  
०८,०३३।०१८च्	तांश् चास्य गोप्तॄन् विव्याध त्रिभिस् त्रिभिर् अजिह्मगैः  
०८,०३३।०१९अ	ततः प्रहस्याधिरथिर् विधुन्वानः स कार्मुकम्  
०८,०३३।०१९च्	भित्त्वा भल्लेन राजानं विद्ध्वा षष्ट्यानदन् मुदा  
०८,०३३।०२०अ	ततः प्रवीराः पाण्डूनाम् अभ्यधावन् युधिष्ठिरम्  
०८,०३३।०२०च्	सूतपुत्रात् परीप्सन्तः कर्णम् अभ्यर्दयञ् शरैः  
०८,०३३।०२१अ	सात्यकिश् चेकितानश् च युयुत्सुः पाण्ड्य एव च  
०८,०३३।०२१ब्*०४४१_०१	चोलं च चेरकं चैव सिंहलद्वीपवासिनम्  
०८,०३३।०२१ब्*०४४१_०२	कर्णो विव्याध सङ्क्रुद्धो दाक्षिणात्यान् समन्ततः  
०८,०३३।०२१च्	धृष्टद्युम्नः शिखण्डी च द्रौपदेयाः प्रभद्रकाः  
०८,०३३।०२२अ	यमौ च भीमसेनश् च शिशुपालस्य चात्मजः  
०८,०३३।०२२च्	कारूषा मत्स्यशेषाश् च केकयाः काशिकोसलाः  
०८,०३३।०२२ए	एते च त्वरिता वीरा वसुषेणम् अवारयन्  
०८,०३३।०२३अ	जनमेजयश् च पाञ्चाल्यः कर्णं विव्याध सायकैः  
०८,०३३।०२३च्	वराहकर्णैर् नाराचैर् नालीकैर् निशितैः शरैः  
०८,०३३।०२३ए	वत्सदन्तैर् विपाठैश् च क्षुरप्रैश् चटकामुखैः  
०८,०३३।०२४अ	नानाप्रहरणैश् चोग्रै रथहस्त्यश्वसादिनः  
०८,०३३।०२४च्	सर्वतो ऽभ्याद्रवन् कर्णं परिवार्य जिघांसया  
०८,०३३।०२५अ	स पाण्डवानां प्रवरैः सर्वतः समभिद्रुतः  
०८,०३३।०२५ब्*०४४२_०१	छाद्यमानैः शितैर् बाणैः स्वस्वनामाङ्कितैस् तदा  
०८,०३३।०२५ब्*०४४२_०२	न चचाल रणे कर्णो महेन्द्रो दानवैर् इव  
०८,०३३।०२५च्	उदैरयद् ब्राह्मम् अस्त्रं शरैः सम्पूरयन् दिशः  
०८,०३३।०२५द्*०४४३_०१	सञ्जयः  
०८,०३३।०२५द्*०४४३_०१	निजघान महेष्वासान् पाञ्चालान् एकविंशतिम्  
०८,०३३।०२५द्*०४४३_०२	ततः पुनर् अमेयात्मा चेदीनां प्रवरान् दश  
०८,०३३।०२५द्*०४४३_०३	न्यहनद् भरतश्रेष्ठ कर्णो वैकर्तनस् तदा  
०८,०३३।०२५द्*०४४३_०४	तस्य बाणसहस्राणि सम्प्रपन्नानि मारिष  
०८,०३३।०२५द्*०४४३_०५	दृश्यन्ते दिक्षु सर्वासु शलभानाम् इव व्रजाः  
०८,०३३।०२५द्*०४४३_०६	कर्णनामाङ्किता बाणाः स्वर्णपुङ्खाः सुतेजनाः  
०८,०३३।०२५द्*०४४३_०७	नराश्वकायान् निर्भिद्य पेतुर् उर्व्यां समन्ततः  
०८,०३३।०२५द्*०४४३_०८	कर्णेनैकेन समरे चेदीनां प्रवरा रथाः  
०८,०३३।०२५द्*०४४३_०९	सृञ्जयानां च सर्वेषां शतशो निहता रणे  
०८,०३३।०२५द्*०४४३_१०	कर्णस्य शरसञ्छन्नं बभूव विपुलं तमः  
०८,०३३।०२५द्*०४४३_११	नाज्ञायत ततः किं चित् परेषाम् आत्मनो ऽपि वा  
०८,०३३।०२५द्*०४४३_१२	तस्मिंस् तमसि भूते च क्षत्रियाणां भयङ्करे  
०८,०३३।०२५द्*०४४३_१३	विचचार महाबाहुर् निर्दहन् क्षत्रियान् बहून्  
०८,०३३।०२६अ	ततः शरमहाज्वालो वीर्योष्मा कर्णपावकः  
०८,०३३।०२६च्	निर्दहन् पाण्डववनं चारु पर्यचरद् रणे  
०८,०३३।०२६द्*०४४४_०१	ततस् तेषां महाराज पाण्डवानां महारथाः  
०८,०३३।०२६द्*०४४४_०२	सृञ्जयानां च सर्वेषां शतशो ऽथ सहस्रशः  
०८,०३३।०२६द्*०४४४_०३	अस्त्रैः कर्णं महेष्वांस समन्तात् पर्यवारय  
०८,०३३।०२७अ	स संवार्य महास्त्राणि महेष्वासो महात्मनाम्  
०८,०३३।०२७च्	प्रहस्य पुरुषेन्द्रस्य शरैश् चिच्छेद कार्मुकम्  
०८,०३३।०२८अ	ततः सन्धाय नवतिं निमेषान् नतपर्वणाम्  
०८,०३३।०२८च्	बिभेद कवचं राज्ञो रणे कर्णः शितैः शरैः  
०८,०३३।०२९अ	तद् वर्म हेमविकृतं रराज निपतत् तदा  
०८,०३३।०२९च्	सविद्युदभ्रं सवितुः शिष्टं वातहतं यथा  
०८,०३३।०३०अ	तद् अङ्गं पुरुषेन्द्रस्य भ्रष्टवर्म व्यरोचत  
०८,०३३।०३०च्	रत्नैर् अलङ्कृतं दिव्यैर् व्यभ्रं निशि यथा नभः  
०८,०३३।०३१अ	स विवर्मा शरैः पार्थो रुधिरेण समुक्षितः  
०८,०३३।०३१ब्*०४४५_०१	बभासे पुरुषश्रेष्ठ उद्यन्न् इव दिवाकरः  
०८,०३३।०३१ब्*०४४५_०२	स शरार्पितसर्वाङ्गश् छिन्नवर्माथ संयुगे  
०८,०३३।०३१ब्*०४४५_०३	क्षत्रधर्मं समास्थाय सिंहनादम् अथाकरोत्  
०८,०३३।०३१ब्*०४४५_०४	नदित्वा च चिरं कालं पाण्डवो रभसो रणे  
०८,०३३।०३१च्	क्रुद्धः सर्वायसीं शक्तिं चिक्षेपाधिरथिं प्रति  
०८,०३३।०३२अ	तां ज्वलन्तीम् इवाकाशे शरैश् चिच्छेद सप्तभिः  
०८,०३३।०३२च्	सा छिन्ना भूमिम् अपतन् महेष्वासस्य सायकैः  
०८,०३३।०३३अ	ततो बाह्वोर् ललाटे च हृदि चैव युधिष्ठिरः  
०८,०३३।०३३च्	चतुर्भिस् तोमरैः कर्णं ताडयित्वा मुदानदत्  
०८,०३३।०३४अ	उद्भिन्नरुधिरः कर्णः क्रुद्धः सर्प इव श्वसन्  
०८,०३३।०३४ब्*०४४६_०१	जघान सूतं पार्थस्य पार्ष्णिं च नवभिः शरैः  
०८,०३३।०३४च्	ध्वजं चिच्छेद भल्लेन त्रिभिर् विव्याध पाण्डवम्  
०८,०३३।०३४द्*०४४७_०१	हत्वा सूतं च पार्थस्य पृष्ठगोपं च सायकैः  
०८,०३३।०३४ए	इषुधी चास्य चिच्छेद रथं च तिलशो ऽच्छिनत्  
०८,०३३।०३४ड़्*०४४८_०१	कालवालास् तु ये पार्थं दन्तवर्णावहन् हयाः  
०८,०३३।०३४ड़्*०४४८_०२	तैर् युक्तं रथम् आस्थाय प्रायाद् राजा पराङ्मुखः  
०८,०३३।०३४ड़्@०१०_०००१	एतस्मिन्न् अन्तरे शूराः पाण्डवानां महारथाः  
०८,०३३।०३४ड़्@०१०_०००२	ववर्षुः शरवर्षाणि राधेयं प्रति भारत  
०८,०३३।०३४ड़्@०१०_०००३	सात्यकिः पञ्चविंशत्या शिखण्डी नवभिः शरैः  
०८,०३३।०३४ड़्@०१०_०००४	अवर्षतां महाराज राधेयं शत्रुकर्शनम्  
०८,०३३।०३४ड़्@०१०_०००५	शैनेयं तु ततः क्रुद्धः कर्णः पञ्चभिर् आयसैः  
०८,०३३।०३४ड़्@०१०_०००६	विव्याध समरे राजंस् त्रिभिश् चान्यैः शिलीमुखैः  
०८,०३३।०३४ड़्@०१०_०००७	दक्षिणं तु भुजं तस्य त्रिभिः कर्णो ऽप्य् अविध्यत  
०८,०३३।०३४ड़्@०१०_०००८	सव्यं षोडशभिर् बाणैर् यन्तारं चास्य सप्तभिः  
०८,०३३।०३४ड़्@०१०_०००९	अथास्य चतुरो वाहांश् चतुर्भिर् निशितैः शरैः  
०८,०३३।०३४ड़्@०१०_००१०	सूतपुत्रो ऽनयत् क्षिप्रं यमस्य सदनं प्रति  
०८,०३३।०३४ड़्@०१०_००११	अपरेणाथ भल्लेन धनुश् छित्त्वा महारथः  
०८,०३३।०३४ड़्@०१०_००१२	सारथेः सशिरस्त्राणं शिरः कायाद् अपाहरत्  
०८,०३३।०३४ड़्@०१०_००१३	हताश्वसूते तु रथे स्थितः स शिनिपुङ्गवः  
०८,०३३।०३४ड़्@०१०_००१४	शक्तिं चिक्षेप कर्णाय वैडूर्यमणिभूषिताम्  
०८,०३३।०३४ड़्@०१०_००१५	ताम् आपतन्तीं सहसा द्विधा चिच्छेद भारत  
०८,०३३।०३४ड़्@०१०_००१६	कर्णो वै धन्विनां श्रेष्ठस् तांश् च सर्वान् अवारयत्  
०८,०३३।०३४ड़्@०१०_००१७	ततस् तान् निशितैर् बाणैः पाण्डवानां महारथान्  
०८,०३३।०३४ड़्@०१०_००१८	न्यवारयद् अमेयात्मा शिक्षया च बलेन च  
०८,०३३।०३४ड़्@०१०_००१९	अर्दयित्वा शरैस् तांस् तु सिंहः क्षुद्रमृगान् इव  
०८,०३३।०३४ड़्@०१०_००२०	पीडयन् धर्मराजानं शरैः सन्नतपर्वभिः  
०८,०३३।०३४ड़्@०१०_००२१	अभ्यद्रवत राधेयो धर्मपुत्रं शितैः शरैः  
०८,०३३।०३५अ	एवं पार्थो व्यपायात् स निहतप्रार्ष्टिसारथिः  
०८,०३३।०३५च्	अशक्नुवन् प्रमुखतः स्थातुं कर्णस्य दुर्मनाः  
०८,०३३।०३६अ	तम् अभिद्रुत्य राधेयः स्कन्धं संस्पृश्य पाणिना  
०८,०३३।०३६ब्*०४४९_०१	वज्रच्छत्राङ्कुशैर् मत्स्यैर् ध्वजकूर्माम्बुजादिभिः  
०८,०३३।०३६ब्*०४४९_०२	लक्षणैर् उपपन्नेन पाणिना पाण्डुनन्दनम्  
०८,०३३।०३६ब्*०४४९_०३	पवित्रीकर्तुम् आत्मानं स्कन्धोपरि समस्पृशत्  
०८,०३३।०३६ब्*०४४९_०४	ग्रहीतुम् इच्छन् स बलात् कुन्तीवाक्यं च सो ऽस्मरत्  
०८,०३३।०३६ब्*०४४९_०५	तं शल्यः प्राह मा कर्ण गृह्णीथाः पार्थिवोत्तमम्  
०८,०३३।०३६ब्*०४४९_०६	गृहीतमात्रो हत्वा त्वां मा करिष्यति भस्मसात्  
०८,०३३।०३६च्	अब्रवीत् प्रहसन् राजन् कुत्सयन्न् इव पाण्डवम्  
०८,०३३।०३७अ	कथं नाम कुले जातः क्षत्रधर्मे व्यवस्थितः  
०८,०३३।०३७च्	प्रजह्यात् समरे शत्रून् प्राणान् रक्षन् महाहवे  
०८,०३३।०३८अ	न भवान् क्षत्रधर्मेषु कुशलो ऽसीति मे मतिः  
०८,०३३।०३८च्	ब्राह्मे बले भवान् युक्तः स्वाध्याये यज्ञकर्मणि  
०८,०३३।०३९अ	मा स्म युध्यस्व कौन्तेय मा च वीरान् समासदः  
०८,०३३।०३९च्	मा चैनान् अप्रियं ब्रूहि मा च व्रज महारणम्  
०८,०३३।०३९द्*०४५०_०१	वक्तव्या मारिषान्ये तु न वक्तव्यास् तु मादृशाः  
०८,०३३।०३९द्*०४५०_०२	मादृशान् हि ब्रुवन् युद्धे एतद् अन्यच् च लप्स्यसे  
०८,०३३।०३९द्*०४५०_०३	स्वगृहं गच्छ कौन्तेय यत्र वा केशवार्जुनौ  
०८,०३३।०३९द्*०४५०_०४	न हि त्वां समरे राजन् हन्यात् कर्णः कथं चन  
०८,०३३।०३९द्*०४५१_००	सञ्जयः  
०८,०३३।०३९द्*०४५१_०१	वरप्रदानं कुन्त्यास् तु कर्णः स्मृत्वा महारथः  
०८,०३३।०३९द्*०४५१_०२	वधप्राप्तं तु कौन्तेयं नावधीत् पुरुषोत्तमम्  
०८,०३३।०४०अ	एवम् उक्त्वा ततः पार्थं विसृज्य च महाबलः  
०८,०३३।०४०च्	न्यहनत् पाण्डवीं सेनां वज्रहस्त इवासुरीम्  
०८,०३३।०४०ए	ततः प्रायाद् द्रुतं राजन् व्रीडन्न् इव जनेश्वरः  
०८,०३३।०४१अ	अथ प्रयान्तं राजानम् अन्वयुस् ते तदाच्युतम्  
०८,०३३।०४१च्	चेदिपाण्डवपाञ्चालाः सात्यकिश् च महारथः  
०८,०३३।०४१ए	द्रौपदेयास् तथा शूरा माद्रीपुत्रौ च पाण्डवौ  
०८,०३३।०४२अ	ततो युधिष्ठिरानीकं दृष्ट्वा कर्णः पराङ्मुखम्  
०८,०३३।०४२च्	कुरुभिः सहितो वीरैः पृष्ठगैः पृष्ठम् अन्वयात्  
०८,०३३।०४३अ	शङ्खभेरीनिनादैश् च कार्मुकाणां च निस्वनैः  
०८,०३३।०४३च्	बभूव धार्तराष्ट्राणां सिंहनादरवस् तदा  
०८,०३३।०४४अ	युधिष्ठिरस् तु कौरव्य रथम् आरुह्य सत्वरः  
०८,०३३।०४४च्	श्रुतकीर्तेर् महाराज दृष्टवान् कर्णविक्रमम्  
०८,०३३।०४५अ	काल्यमानं बलं दृष्ट्वा धर्मराजो युधिष्ठिरः  
०८,०३३।०४५च्	तान् योधान् अब्रवीत् क्रुद्धो हतैनं वै सहस्रशः  
०८,०३३।०४६अ	ततो राज्ञाभ्यनुज्ञाताः पाण्डवानां महारथाः  
०८,०३३।०४६च्	भीमसेनमुखाः सर्वे पुत्रांस् ते प्रत्युपाद्रवन्  
०८,०३३।०४७अ	अभवत् तुमुलः शब्दो योधानां तत्र भारत  
०८,०३३।०४७च्	हस्त्यश्वरथपत्तीनां शस्त्राणां च ततस् ततः  
०८,०३३।०४७द्*०४५२_०१	उद्गतः प्रतिसृष्टानां शस्त्राणां च ततस् ततः  
०८,०३३।०४८अ	उत्तिष्ठत प्रहरत प्रैताभिपततेति च  
०८,०३३।०४८च्	इति ब्रुवाणा अन्योन्यं जघ्नुर् योधा रणाजिरे  
०८,०३३।०४९अ	अभ्रच्छायेव तत्रासीच् छरवृष्टिभिर् अम्बरे  
०८,०३३।०४९च्	समावृत्तैर् नरवरैर् निघ्नद्भिर् इतरेतरम्  
०८,०३३।०५०अ	विपताकाध्वजच्छत्रा व्यश्वसूतायुधा रणे  
०८,०३३।०५०च्	व्यङ्गाङ्गावयवाः पेतुः क्षितौ क्षीणा हतेश्वराः  
०८,०३३।०५१अ	प्रवराणीव शैलानां शिखराणि द्विपोत्तमाः  
०८,०३३।०५१ब्*०४५३_०१	प्रलुत्वा वीर शैलानां शिखराणि द्विपोपमाः  
०८,०३३।०५१च्	सारोहा निहताः पेतुर् वज्रभिन्ना इवाद्रयः  
०८,०३३।०५२अ	छिन्नभिन्नविपर्यस्तैर् वर्मालङ्कारविग्रहैः  
०८,०३३।०५२च्	सारोहास् तुरगाः पेतुर् हतवीराः सहस्रशः  
०८,०३३।०५३अ	विप्रविद्धायुधाङ्गाश् च द्विरदाश्वरथैर् हताः  
०८,०३३।०५३च्	प्रतिवीरैश् च सम्मर्दे पत्तिसङ्घाः सहस्रशः  
०८,०३३।०५४अ	विशालायतताम्राक्षैः पद्मेन्दुसदृशाननैः  
०८,०३३।०५४च्	शिरोभिर् युद्धशौण्डानां सर्वतः संस्तृता मही  
०८,०३३।०५५अ	तथा तु वितते व्योम्नि निस्वनं शुश्रुवुर् जनाः  
०८,०३३।०५५च्	विमानैर् अप्सरःसङ्घैर् गीतवादित्रनिस्वनैः  
०८,०३३।०५६अ	हतान् कृत्तान् अभिमुखान् वीरान् वीरैः सहस्रशः  
०८,०३३।०५६च्	आरोप्यारोप्य गच्छन्ति विमानेष्व् अप्सरोगणाः  
०८,०३३।०५६द्*०४५४_०१	तवायं न तवैवायं ममायम् इति वल्लभः  
०८,०३३।०५६द्*०४५५_०१	परिष्वक्तो विजानाति नारीभिर् उपरिस्थितः  
०८,०३३।०५६द्*०४५५_०२	इति बाहुलतापाशपाशिनो दिव्यरूपिणः  
०८,०३३।०५६द्*०४५५_०३	समाधायाप्सरःसङ्घा नानायानैर् दिवं ययुः  
०८,०३३।०५७अ	तद् दृष्ट्वा महद् आश्चर्यं प्रत्यक्षं स्वर्गलिप्सया  
०८,०३३।०५७च्	प्रहृष्टमनसः शूराः क्षिप्रं जग्मुः परस्परम्  
०८,०३३।०५८अ	रथिनो रथिभिः सार्धं चित्रं युयुधुर् आहवे  
०८,०३३।०५८च्	पत्तयः पत्तिभिर् नागा नागैः सह हयैर् हयाः  
०८,०३३।०५९अ	एवं प्रवृत्ते सङ्ग्रामे गजवाजिजनक्षये  
०८,०३३।०५९च्	सैन्ये च रजसा व्याप्ते स्वे स्वाञ् जघ्नुः परे परान्  
०८,०३३।०६०अ	कचाकचि बभौ युद्धं दन्तादन्ति नखानखि  
०८,०३३।०६०च्	मुष्टियुद्धं नियुद्धं च देहपाप्मविनाशनम्  
०८,०३३।०६१अ	तथा वर्तति सङ्ग्रामे गजवाजिजनक्षये  
०८,०३३।०६१च्	नराश्वगजदेहेभ्यः प्रसृता लोहितापगा  
०८,०३३।०६१ए	नराश्वगजदेहान् सा व्युवाह पतितान् बहून्  
०८,०३३।०६२अ	नराश्वगजसम्बाधे नराश्वगजसादिनाम्  
०८,०३३।०६२च्	लोहितोदा महाघोरा नदी लोहितकर्दमा  
०८,०३३।०६२ए	नराश्वगजदेहान् सा वहन्ती भीरुभीषणी  
०८,०३३।०६३अ	तस्याः परमपारं च व्रजन्ति विजयैषिणः  
०८,०३३।०६३च्	गाधेन च प्लवन्तश् च निमज्ज्योन्मज्ज्य चापरे  
०८,०३३।०६४अ	ते तु लोहितदिग्धाङ्गा रक्तवर्मायुधाम्बराः  
०८,०३३।०६४च्	सस्नुस् तस्यां पपुश् चासृङ् मम्लुश् च भरतर्षभ  
०८,०३३।०६५अ	रथान् अश्वान् नरान् नागान् आयुधाभरणानि च  
०८,०३३।०६५च्	वसनान्य् अथ वर्माणि हन्यमानान् हतान् अपि  
०८,०३३।०६५ए	भूमिं खं द्यां दिशश् चैव प्रायः पश्याम लोहितम्  
०८,०३३।०६६अ	लोहितस्य तु गन्धेन स्पर्शेन च रसेन च  
०८,०३३।०६६च्	रूपेण चातिरिक्तेन शब्देन च विसर्पता  
०८,०३३।०६६ए	विषादः सुमहान् आसीत् प्रायः सैन्यस्य भारत  
०८,०३३।०६७अ	तत् तु विप्रहतं सैन्यं भीमसेनमुखैस् तव  
०८,०३३।०६७च्	भूयः समाद्रवन् वीराः सात्यकिप्रमुखा रथाः  
०८,०३३।०६८अ	तेषाम् आपततां वेगम् अविषह्य महात्मनाम्  
०८,०३३।०६८च्	पुत्राणां ते महत् सैन्यम् आसीद् राजन् पराङ्मुखम्  
०८,०३३।०६९अ	तत् प्रकीर्णरथाश्वेभं नरवाजिसमाकुलम्  
०८,०३३।०६९च्	विध्वस्तचर्मकवचं प्रविद्धायुधकार्मुकम्  
०८,०३३।०७०अ	व्यद्रवत् तावकं सैन्यं लोड्यमानं समन्ततः  
०८,०३३।०७०च्	सिंहार्दितं महारण्ये यथा गजकुलं तथा  
०८,०३४।००१	सञ्जय उवाच  
०८,०३४।००१अ	तान् अभिद्रवतो दृष्ट्वा पाण्डवांस् तावकं बलम्  
०८,०३४।००१ब्*०४५६_०१	दुर्योधनो महाराज वारयाम् आस सर्वशः  
०८,०३४।००१ब्*०४५६_०२	योधांश् च स्वबलं चैव समन्ताद् भरतर्षभ  
०८,०३४।००१च्	क्रोशतस् तव पुत्रस्य न स्म राजन् न्यवर्तत  
०८,०३४।००२अ	ततः पक्षात् प्रपक्षाच् च प्रपक्षैश् चापि दक्षिणात्  
०८,०३४।००२च्	उदस्तशस्त्राः कुरवो भीमम् अभ्यद्रवन् रणे  
०८,०३४।००३अ	कर्णो ऽपि दृष्ट्वा द्रवतो धार्तराष्ट्रान् पराङ्मुखान्  
०८,०३४।००३ब्*०४५७_०१	मद्रराजम् उवाचेदं याहि भीमरथं प्रति  
०८,०३४।००३ब्*०४५७_०२	एवम् उक्तश् च कर्णेन शल्यो मद्राधिपस् तदा  
०८,०३४।००३च्	हंसवर्णान् हयाग्र्यांस् तान् प्रैषीद् यत्र वृकोदरम्  
०८,०३४।००४अ	ते प्रेषिता महाराज शल्येनाहवशोभिना  
०८,०३४।००४च्	भीमसेनरथं प्राप्य समसज्जन्त वाजिनः  
०८,०३४।००५अ	दृष्ट्वा कर्णं समायान्तं भीमः क्रोधसमन्वितः  
०८,०३४।००५च्	मतिं दध्रे विनाशाय कर्णस्य भरतर्षभ  
०८,०३४।००६अ	सो ऽब्रवीत् सात्यकिं वीरं धृष्टद्युम्नं च पार्षतम्  
०८,०३४।००६च्	एनं रक्षत राजानं धर्मात्मानं युधिष्ठिरम्  
०८,०३४।००६ए	संशयान् महतो मुक्तं कथं चित् प्रेक्षतो मम  
०८,०३४।००७अ	अग्रतो मे कृतो राजा छिन्नसर्वपरिच्छदः  
०८,०३४।००७च्	दुर्योधनस्य प्रीत्यर्थं राधेयेन दुरात्मना  
०८,०३४।००८अ	अन्तम् अद्य करिष्यामि तस्य दुःखस्य पार्षत  
०८,०३४।००८च्	हन्ता वास्मि रणे कर्णं स वा मां निहनिष्यति  
०८,०३४।००८ए	सङ्ग्रामेण सुघोरेण सत्यम् एतद् ब्रवीमि वः  
०८,०३४।००९अ	राजानम् अद्य भवतां न्यासभूतं ददामि वै  
०८,०३४।००९च्	अस्य संरक्षणे सर्वे यतध्वं विगतज्वराः  
०८,०३४।०१०अ	एवम् उक्त्वा महाबाहुः प्रायाद् आधिरथिं प्रति  
०८,०३४।०१०च्	सिंहनादेन महता सर्वाः सन्नादयन् दिशः  
०८,०३४।०११अ	दृष्ट्वा त्वरितम् आयान्तं भीमं युद्धाभिनन्दिनम्  
०८,०३४।०११च्	सूतपुत्रम् अथोवाच मद्राणाम् ईश्वरो विभुः  
०८,०३४।०१२अ	पश्य कर्ण महाबाहुं क्रुद्धं पाण्डवनन्दनम्  
०८,०३४।०१२च्	दीर्घकालार्जितं क्रोधं मोक्तुकामं त्वयि ध्रुवम्  
०८,०३४।०१३अ	ईदृशं नास्य रूपं मे दृष्टपूर्वं कदा चन  
०८,०३४।०१३च्	अभिमन्यौ हते कर्ण राक्षसे वा घटोत्कचे  
०८,०३४।०१४अ	त्रैलोक्यस्य समस्तस्य शक्तः क्रुद्धो निवारणे  
०८,०३४।०१४च्	बिभर्ति यादृशं रूपं कालाग्निसदृशं शुभम्  
०८,०३४।०१५अ	इति ब्रुवति राधेयं मद्राणाम् ईश्वरे नृप  
०८,०३४।०१५च्	अभ्यवर्तत वै कर्णं क्रोधदीप्तो वृकोदरः  
०८,०३४।०१६अ	तथागतं तु सम्प्रेक्ष्य भीमं युद्धाभिनन्दिनम्  
०८,०३४।०१६च्	अब्रवीद् वचनं शल्यं राधेयः प्रहसन्न् इव  
०८,०३४।०१७अ	यद् उक्तं वचनं मे ऽद्य त्वया मद्रजनेश्वर  
०८,०३४।०१७च्	भीमसेनं प्रति विभो तत् सत्यं नात्र संशयः  
०८,०३४।०१८अ	एष शूरश् च वीरश् च क्रोधनश् च वृकोदरः  
०८,०३४।०१८च्	निरपेक्षः शरीरे च प्राणतश् च बलाधिकः  
०८,०३४।०१९अ	अज्ञातवासं वसता विराटनगरे तदा  
०८,०३४।०१९च्	द्रौपद्याः प्रियकामेन केवलं बाहुसंश्रयात्  
०८,०३४।०१९ए	गूढभावं समाश्रित्य कीचकः सगणो हतः  
०८,०३४।०२०अ	सो ऽद्य सङ्ग्रामशिरसि सन्नद्धः क्रोधमूर्च्छितः  
०८,०३४।०२०च्	किङ्करोद्यतदण्डेन मृत्युनापि व्रजेद् रणम्  
०८,०३४।०२१अ	चिरकालाभिलषितो ममायं तु मनोरथः  
०८,०३४।०२१च्	अर्जुनं समरे हन्यां मां वा हन्याद् धनञ्जयः  
०८,०३४।०२१ए	स मे कदा चिद् अद्यैव भवेद् भीमसमागमात्  
०८,०३४।०२१ड़्*०४५८_०१	संशयः सुमहाञ् शल्य प्राप्य भीमम् अरिन्दमम्  
०८,०३४।०२२अ	निहते भीमसेने तु यदि वा विरथीकृते  
०८,०३४।०२२च्	अभियास्यति मां पार्थस् तन् मे साधु भविष्यति  
०८,०३४।०२२ए	अत्र यन् मन्यसे प्राप्तं तच् छीघ्रं सम्प्रधारय  
०८,०३४।०२२ड़्*०४५९_०१	भीमसेनं समासाद्य मया शक्यं निवर्तितुम्  
०८,०३४।०२२ड़्*०४५९_०२	मूर्तिमन्तम् अहं मन्ये मारुतिं मरुतां पतिम्  
०८,०३४।०२२ड़्*०४५९_०३	युधिष्ठिरं भीमम् इहाथ शक्नुयां  
०८,०३४।०२२ड़्*०४५९_०४	यमौ तथा दण्डधरं यमप्रभम्  
०८,०३४।०२२ड़्*०४५९_०५	तैर् एव नः सुखकरम् आहवो ऽस्तु  
०८,०३४।०२२ड़्*०४५९_०६	व्रजामि बीभत्सुम् अहं गदाधरम्  
०८,०३४।०२३अ	एतच् छ्रुत्वा तु वचनं राधेयस्य महात्मनः  
०८,०३४।०२३च्	उवाच वचनं शल्यः सूतपुत्रं तथागतम्  
०८,०३४।०२४अ	अभियासि महाबाहो भीमसेनं महाबलम्  
०८,०३४।०२४च्	निरस्य भीमसेनं तु ततः प्राप्स्यसि फल्गुनम्  
०८,०३४।०२४द्*०४६०_०१	निरपेक्षश् च युध्यस्व शक्तिं स्वां सम्प्रदर्शयन्  
०८,०३४।०२५अ	यस् ते कामो ऽभिलषितश् चिरात् प्रभृति हृद्गतः  
०८,०३४।०२५च्	स वै सम्पत्स्यते कर्ण सत्यम् एतद् ब्रवीमि ते  
०८,०३४।०२६अ	एवम् उक्ते ततः कर्णः शल्यं पुनर् अभाषत  
०८,०३४।०२६च्	हन्ताहम् अर्जुनं सङ्ख्ये मां वा हन्ता धनञ्जयः  
०८,०३४।०२६द्*०४६१_०१	एवम् उक्त्वा ततो राजन् राधेयो रथिनां वरः  
०८,०३४।०२६ए	युद्धे मनः समाधाय याहि याहीत्य् अचोदयत्  
०८,०३४।०२७अ	ततः प्रायाद् रथेनाशु शल्यस् तत्र विशां पते  
०८,०३४।०२७च्	यत्र भीमो महेष्वासो व्यद्रावयत वाहिनीम्  
०८,०३४।०२८अ	ततस् तूर्यनिनादश् च भेरीणां च महास्वनः  
०८,०३४।०२८च्	उदतिष्ठत राजेन्द्र कर्णभीमसमागमे  
०८,०३४।०२९अ	भीमसेनो ऽथ सङ्क्रुद्धस् तव सैन्यं दुरासदम्  
०८,०३४।०२९च्	नाराचैर् विमलैस् तीक्ष्णैर् दिशः प्राद्रावयद् बली  
०८,०३४।०३०अ	स सन्निपातस् तुमुलो भीमरूपो विशां पते  
०८,०३४।०३०च्	आसीद् रौद्रो महाराज कर्णपाण्डवयोर् मृधे  
०८,०३४।०३०ए	ततो मुहूर्ताद् राजेन्द्र पाण्डवः कर्णम् आद्रवत्  
०८,०३४।०३०ए*०४६२_०१	**** **** नातिकृच्छ्राद् धसन्न् इव  
०८,०३४।०३०ए*०४६२_०२	भीमसेनो महाबाहुः  
०८,०३४।०३१अ	तम् आपतन्तं सम्प्रेक्ष्य कर्णो वैकर्तनो वृषः  
०८,०३४।०३१च्	आजघानोरसि क्रुद्धो नाराचेन स्तनान्तरे  
०८,०३४।०३१ए	पुनश् चैनम् अमेयात्मा शरवर्षैर् अवाकिरत्  
०८,०३४।०३२अ	स विद्धः सूतपुत्रेण छादयाम् आस पत्रिभिः  
०८,०३४।०३२च्	विव्याध निशितैः कर्ण नवभिर् नतपर्वभिः  
०८,०३४।०३३अ	तस्य कर्णो धनुर्मध्ये द्विधा चिच्छेद पत्रिणा  
०८,०३४।०३३च्	अथ तं छिन्नधन्वानम् अभ्यविध्यत् स्तनान्तरे  
०८,०३४।०३३ए	नाराचेन सुतीक्ष्णेन सर्वावरणभेदिना  
०८,०३४।०३४अ	सो ऽन्यत् कार्मुकम् आदाय सूतपुत्रं वृकोदरः  
०८,०३४।०३४च्	राजन् मर्मसु मर्मज्ञो विद्ध्वा सुनिशितैः शरैः  
०८,०३४।०३४ए	ननाद बलवन् नादं कम्पयन्न् इव रोदसी  
०८,०३४।०३५अ	तं कर्णः पञ्चविंशत्या नाराचानां समार्दयत्  
०८,०३४।०३५च्	मदोत्कटं वने दृप्तम् उल्काभिर् इव कुञ्जरम्  
०८,०३४।०३६अ	ततः सायकभिन्नाङ्गः पाण्डवः क्रोधमूर्च्छितः  
०८,०३४।०३६च्	संरम्भामर्षताम्राक्षः सूतपुत्रवधेच्छया  
०८,०३४।०३७अ	स कार्मुके महावेगं भारसाधनम् उत्तमम्  
०८,०३४।०३७च्	गिरीणाम् अपि भेत्तारं सायकं समयोजयत्  
०८,०३४।०३८अ	विकृष्य बलवच् चापम् आ कर्णाद् अतिमारुतिः  
०८,०३४।०३८च्	तं मुमोच महेष्वासः क्रुद्धः कर्णजिघांसया  
०८,०३४।०३९अ	स विसृष्टो बलवता बाणो वज्राशनिस्वनः  
०८,०३४।०३९च्	अदारयद् रणे कर्णं वज्रवेग इवाचलम्  
०८,०३४।०४०अ	स भीमसेनाभिहतो सूतपुत्रः कुरूद्वह  
०८,०३४।०४०च्	निषसाद रथोपस्थे विसञ्ज्ञः पृतनापतिः  
०८,०३४।०४०द्*०४६३_०१	रुधिरेणावसिक्ताङ्गो गतासुवद् अरिन्दमः  
०८,०३४।०४०द्@०११_०००१	एतस्मिन्न् अन्तरे दृष्ट्वा मद्रराजो वृकोदरम्  
०८,०३४।०४०द्@०११_०००२	जिह्वां छेत्तुं समायान्तं सान्त्वयन्न् इदम् अब्रवीत्  
०८,०३४।०४०द्@०११_०००३	भीमसेन महाबाहो यत् त्वा वक्ष्यामि तच् छृणु  
०८,०३४।०४०द्@०११_०००४	वचनं हेतुसम्पन्नं श्रुत्वा चैतत् तथा कुरु  
०८,०३४।०४०द्@०११_०००५	अर्जुनेन प्रतिज्ञातो वधः कर्णस्य शुष्मिणः  
०८,०३४।०४०द्@०११_०००६	भीम उवाच  
०८,०३४।०४०द्@०११_०००६	तां तथा कुरु भद्रं ते प्रतिज्ञां सव्यसाचिनः  
०८,०३४।०४०द्@०११_०००७	दृढव्रतत्वं पार्थस्य जानामि नृपसत्तम  
०८,०३४।०४०द्@०११_०००८	राज्ञस् तु धर्षणं पापः कृतवान् मम सन्निधौ  
०८,०३४।०४०द्@०११_०००९	ततः क्रोधाभिभूतेन शेषं न गणितं मया  
०८,०३४।०४०द्@०११_००१०	पतिते चापि राधेये न मे मन्युः शमं गतः  
०८,०३४।०४०द्@०११_००११	जिह्वोद्धरणम् एवास्य प्राप्तकालं मतं मम  
०८,०३४।०४०द्@०११_००१२	अनेन तु नृशंसेन समवेतेषु राजसु  
०८,०३४।०४०द्@०११_००१३	अस्माकं शृण्वतां कृष्णा यानि वाक्यानि मातुल  
०८,०३४।०४०द्@०११_००१४	असह्यानि च नीचेन बहूनि श्रावितानि भोः  
०८,०३४।०४०द्@०११_००१५	नूनं ते तत् परिज्ञातं दूरस्थस्यापि पार्थिव  
०८,०३४।०४०द्@०११_००१६	छेदनं चास्य जिह्वायास् तद् एवाकाङ्क्षितं मया  
०८,०३४।०४०द्@०११_००१७	राज्ञस् तु प्रियकामेन कालो ऽयं परिपालितः  
०८,०३४।०४०द्@०११_००१८	भवता तु यद् उक्तो ऽस्मि वाक्यं हेत्वर्थसंहितम्  
०८,०३४।०४०द्@०११_००१९	तद् गृहीतं महाराज कटुकस्थम् इवौषधम्  
०८,०३४।०४०द्@०११_००२०	हीनप्रतिज्ञो बीभत्सुर् न हि जीवेत कर्हि चित्  
०८,०३४।०४०द्@०११_००२१	अस्मिन् विनष्टे नष्टाः स्मः सर्व एव सकेशवाः  
०८,०३४।०४०द्@०११_००२२	अद्य चैव नृशंसात्मा पापः पापकृतां वरः  
०८,०३४।०४०द्@०११_००२३	गमिष्यति पराभावं दृष्टमात्रः किरीटिना  
०८,०३४।०४०द्@०११_००२४	युधिष्ठिरस्य कोपेन पूर्वं दग्धो नृशंसकृत्  
०८,०३४।०४०द्@०११_००२५	त्वया संरक्षितस् त्व् अद्य मत्समीपाद् उपायतः  
०८,०३४।०४१अ	ततो मद्राधिपो दृष्ट्वा विसञ्ज्ञं सूतनन्दनम्  
०८,०३४।०४१च्	अपोवाह रथेनाजौ कर्णम् आहवशोभिनम्  
०८,०३४।०४२अ	ततः पराजिते कर्णे धार्तराष्ट्रीं महाचमूम्  
०८,०३४।०४२च्	व्यद्रावयद् भीमसेनो यथेन्द्रो दानवीं चमूम्  
०८,०३५।००१	धृतराष्ट्र उवाच  
०८,०३५।००१अ	सुदुष्करम् इदं कर्म कृतं भीमेन सञ्जय  
०८,०३५।००१च्	येन कर्णो महाबाहू रथोपस्थे निपातितः  
०८,०३५।००२अ	कर्णो ह्य् एको रणे हन्ता सृञ्जयान् पाण्डवैः सह  
०८,०३५।००२च्	इति दुर्योधनः सूत प्राब्रवीन् मां मुहुर् मुहुः  
०८,०३५।००३अ	पराजितं तु राधेयं दृष्ट्वा भीमेन संयुगे  
०८,०३५।००३च्	ततः परं किम् अकरोत् पुत्रो दुर्योधनो मम  
०८,०३५।००४	सञ्जय उवाच  
०८,०३५।००४अ	विभ्रान्तं प्रेक्ष्य राधेयं सूतपुत्रं महाहवे  
०८,०३५।००४च्	महत्या सेनया राजन् सोदर्यान् समभाषत  
०८,०३५।००५अ	शीघ्रं गच्छत भद्रं वो राधेयं परिरक्षत  
०८,०३५।००५च्	भीमसेनभयागाधे मज्जन्तं व्यसनार्णवे  
०८,०३५।००६अ	ते तु राज्ञा समादिष्टा भीमसेनजिघांसवः  
०८,०३५।००६च्	अभ्यवर्तन्त सङ्क्रुद्धाः पतङ्गा इव पावकम्  
०८,०३५।००७अ	श्रुतायुर् दुर्धरः क्राथो विवित्सुर् विकटः समः  
०८,०३५।००७च्	निषङ्गी कवची पाशी तथा नन्दोपनन्दकौ  
०८,०३५।००८अ	दुष्प्रधर्षः सुबाहुश् च वातवेगसुवर्चसौ  
०८,०३५।००८च्	धनुर्ग्राहो दुर्मदश् च तथा सत्त्वसमः सहः  
०८,०३५।००९अ	एते रथैः परिवृता वीर्यवन्तो महाबलाः  
०८,०३५।००९च्	भीमसेनं समासाद्य समन्तात् पर्यवारयन्  
०८,०३५।००९ए	ते व्यमुञ्चञ् शरव्रातान् नानालिङ्गान् समन्ततः  
०८,०३५।०१०अ	स तैर् अभ्यर्द्यमानस् तु भीमसेनो महाबलः  
०८,०३५।०१०च्	तेषाम् आपततां क्षिप्रं सुतानां ते नराधिप  
०८,०३५।०१०ए	रथैः पञ्चाशता सार्धं पञ्चाशन् न्यहनद् रथान्  
०८,०३५।०११अ	विवित्सोस् तु ततः क्रुद्धो भल्लेनापाहरच् छिरः  
०८,०३५।०११च्	सकुण्डलशिरस्त्राणं पूर्णचन्द्रोपमं तदा  
०८,०३५।०११द्*०४६४_०१	अशोभत महाराज पूर्णचन्द्र इवाम्बरे  
०८,०३५।०११ए	भीमेन च महाराज स पपात हतो भुवि  
०८,०३५।०१२अ	तं दृष्ट्वा निहतं शूरं भ्रातरः सर्वतः प्रभो  
०८,०३५।०१२च्	अभ्यद्रवन्त समरे भीमं भीमपराक्रमम्  
०८,०३५।०१३अ	ततो ऽपराभ्यां भल्लाभ्यां पुत्रयोस् ते महाहवे  
०८,०३५।०१३च्	जहार समरे प्राणान् भीमो भीमपराक्रमः  
०८,०३५।०१४अ	तौ धराम् अन्वपद्येतां वातरुग्णाव् इव द्रुमौ  
०८,०३५।०१४च्	विकटश् च समश् चोभौ देवगर्भसमौ नृप  
०८,०३५।०१५अ	ततस् तु त्वरितो भीमः क्राथं निन्ये यमक्षयम्  
०८,०३५।०१५च्	नाराचेन सुतीक्ष्णेन स हतो न्यपतद् भुवि  
०८,०३५।०१६अ	हाहाकारस् ततस् तीव्रः सम्बभूव जनेश्वर  
०८,०३५।०१६च्	वध्यमानेषु ते राजंस् तदा पुत्रेषु धन्विषु  
०८,०३५।०१७अ	तेषां संलुलिते सैन्ये भीमसेनो महाबलः  
०८,०३५।०१७च्	नन्दोपनन्दौ समरे प्रापयद् यमसादनम्  
०८,०३५।०१८अ	ततस् ते प्राद्रवन् भीताः पुत्रास् ते विह्वलीकृताः  
०८,०३५।०१८च्	भीमसेनं रणे दृष्ट्वा कालान्तकयमोपमम्  
०८,०३५।०१९अ	पुत्रांस् ते निहतान् दृष्ट्वा सूतपुत्रो महामनाः  
०८,०३५।०१९च्	हंसवर्णान् हयान् भूयः प्राहिणोद् यत्र पाण्डवः  
०८,०३५।०२०अ	ते प्रेषिता महाराज मद्रराजेन वाजिनः  
०८,०३५।०२०च्	भीमसेनरथं प्राप्य समसज्जन्त वेगिताः  
०८,०३५।०२१अ	स सन्निपातस् तुमुलो घोररूपो विशां पते  
०८,०३५।०२१च्	आसीद् रौद्रो महाराज कर्णपाण्डवयोर् मृधे  
०८,०३५।०२२अ	दृष्ट्वा मम महाराज तौ समेतौ महारथौ  
०८,०३५।०२२च्	आसीद् बुद्धिः कथं नूनम् एतद् अद्य भविष्यति  
०८,०३५।०२२द्*०४६५_०१	आजघ्ने बहुभिर् बाणैर् ध्वजम् एकेषुणाहनत्  
०८,०३५।०२२द्*०४६५_०२	सारथिं चास्य भल्लेन प्रेषयाम् आस मृत्यवे  
०८,०३५।०२२द्*०४६६_०१	छित्त्वा च कार्मुकं तूर्णं पाण्डवस्याशु पत्रिणा  
०८,०३५।०२२द्@०१२_०००१	ततो भीमो रणश्लाघी छादयाम् आस पत्रिभिः  
०८,०३५।०२२द्@०१२_०००२	कर्णं रणे महाराज पुत्राणां तव पश्यताम्  
०८,०३५।०२२द्@०१२_०००३	ततः कर्णो भृशं क्रुद्धो भीमं नवभिर् आयसैः  
०८,०३५।०२२द्@०१२_०००४	विव्याध परमास्त्रज्ञो भल्लैः सन्नतपर्वभिः  
०८,०३५।०२२द्@०१२_०००५	आहतः स महाबाहुर् भीमो भीमपराक्रमः  
०८,०३५।०२२द्@०१२_०००६	आकर्णपूर्णैर् विशिखैः कर्णं विव्याध सप्तभिः  
०८,०३५।०२२द्@०१२_०००७	ततः कर्णो महाराज आशीविष इव श्वसन्  
०८,०३५।०२२द्@०१२_०००८	शरवर्षेण महता छादयाम् आस पाण्डवम्  
०८,०३५।०२२द्@०१२_०००९	भीमो ऽपि तं शरव्रातैश् छादयित्वा महारथम्  
०८,०३५।०२२द्@०१२_००१०	पश्यतां कौरवेयाणां विननर्द महाबलः  
०८,०३५।०२२द्@०१२_००११	ततः कर्णो भृशं क्रुद्धो दृढम् आदाय कार्मुकम्  
०८,०३५।०२२द्@०१२_००१२	भीमं विव्याध दशभिः कङ्कपत्रैः शिलाशितैः  
०८,०३५।०२२द्@०१२_००१३	कार्मुकं चास्य चिच्छेद भल्लेन निशितेन च  
०८,०३५।०२२द्@०१२_००१४	ततो भीमो महाबाहुर् हेमपट्टविभूषितम्  
०८,०३५।०२२द्@०१२_००१५	परिघं घोरम् आदाय मृत्युदण्डम् इवापरम्  
०८,०३५।०२२द्@०१२_००१६	कर्णस्य निधनाकाङ्क्षी चिक्षेपातिबलो नदन्  
०८,०३५।०२२द्@०१२_००१७	तम् आपतन्तं परिघं वज्राशनिसमस्वनम्  
०८,०३५।०२२द्@०१२_००१८	चिच्छेद बहुधा कर्णः शरैर् आशीविषोपमैः  
०८,०३५।०२२द्@०१२_००१९	ततः कार्मुकम् आदाय भीमो दृढतरं तदा  
०८,०३५।०२२द्@०१२_००२०	छादयाम् आस विशिखैः कर्णं परबलार्दनम्  
०८,०३५।०२२द्@०१२_००२१	ततो युद्धम् अभूद् घोरं कर्णपाण्डवयोर् मृधे  
०८,०३५।०२२द्@०१२_००२२	हरीन्द्रयोर् इव मुहुः परस्परवधैषिणोः  
०८,०३५।०२२द्@०१२_००२३	ततः कर्णो महाराज भीमसेनं त्रिभिः शरैः  
०८,०३५।०२२द्@०१२_००२४	आकर्णमूलं विव्याध दृढम् आयम्य कार्मुकम्  
०८,०३५।०२२द्@०१२_००२५	सो ऽतिविद्धो महेष्वासः कर्णेन बलिनां वरः  
०८,०३५।०२२द्@०१२_००२६	घोरम् आदत्त विशिखं कर्णकायावदारणम्  
०८,०३५।०२२द्@०१२_००२७	तस्य भित्त्वा तनुत्राणं भित्त्वा कायं च सायकः  
०८,०३५।०२२द्@०१२_००२८	प्राविशद् धरणीं राजन् वल्मीकम् इव पन्नगः  
०८,०३५।०२२द्@०१२_००२९	स तेनातिप्रहारेण व्यथितो विह्वलन्न् इव  
०८,०३५।०२२द्@०१२_००३०	सञ्चचाल रथे कर्णः क्षितिकम्पे यथाचलः  
०८,०३५।०२२द्@०१२_००३१	ततः कर्णो महाराज रोषामर्षसमन्वितः  
०८,०३५।०२२द्@०१२_००३२	पाण्डवं पञ्चविंशत्या नाराचानां समार्पयत्  
०८,०३५।०२३अ	ततो मुहूर्ताद् राजेन्द्र नातिकृच्छ्राद् धसन्न् इव  
०८,०३५।०२३च्	विरथं भीमकर्माणं भीमं कर्णश् चकार ह  
०८,०३५।०२४अ	विरथो भरतश्रेष्ठः प्रहसन्न् अनिलोपमः  
०८,०३५।०२४ब्*०४६७_०१	ततो ऽमर्षी महातेजा विरथो रथिनां वरः  
०८,०३५।०२४च्	गदाहस्तो महाबाहुर् अपतत् स्यन्दनोत्तमात्  
०८,०३५।०२४द्*०४६८_०१	अवप्लुत्य च वेगेन तव सैन्यं विशां पते  
०८,०३५।०२४द्*०४६८_०२	व्यधमद् गदया भीमः शरन् मेघान् इवानिलः  
०८,०३५।०२४द्*०४६९_०१	गदया च महाराज कर्णस्य रथकूबरम्  
०८,०३५।०२४द्*०४६९_०२	पोथयाम् आस सङ्क्रुद्धः समरे शत्रुतापनः  
०८,०३५।०२४द्*०४७०_०१	स क्रोधवशम् आपन्नः पाण्डुपुत्रः प्रतापवान्  
०८,०३५।०२४द्*०४७०_०२	विद्राव्य गदया वीरस् तव पुत्रान् महाहवे  
०८,०३५।०२४द्*०४७१_०१	कर्णं शल्यं च युगपद् गदया प्रहसन्न् इव  
०८,०३५।०२४द्*०४७१_०२	अपातयद् रथोपस्थे निहत्य विननाद ह  
०८,०३५।०२५अ	नागान् सप्तशतान् राजन्न् ईषादन्तान् प्रहारिणः  
०८,०३५।०२५च्	व्यधमत् सहसा भीमः क्रुद्धरूपः परन्तपः  
०८,०३५।०२६अ	दन्तवेष्टेषु नेत्रेषु कम्भेषु स कटेषु च  
०८,०३५।०२६च्	मर्मस्व् अपि च मर्मज्ञो निनदन् व्यधमद् भृशम्  
०८,०३५।०२६द्*०४७२_०१	ते ऽभ्यर्दिता मारुतिना विनदन्तो भृशातुराः  
०८,०३५।०२७अ	ततस् ते प्राद्रवन् भीताः प्रतीपं प्रहिताः पुनः  
०८,०३५।०२७च्	महामात्रैस् तम् आवव्रुर् मेघा इव दिवाकरम्  
०८,०३५।०२८अ	तान् स सप्तशतान् नागान् सारोहायुधकेतनान्  
०८,०३५।०२८च्	भूमिष्ठो गदया जघ्ने शरन्मेघान् इवानिलः  
०८,०३५।०२९अ	ततः सुबलपुत्रस्य नागान् अतिबलान् पुनः  
०८,०३५।०२९च्	पोथयाम् आस कौन्तेयो द्वापञ्चाशतम् आहवे  
०८,०३५।०३०अ	तथा रथशतं साग्रं पत्तींश् च शतशो ऽपरान्  
०८,०३५।०३०च्	न्यहनत् पाण्डवो युद्धे तापयंस् तव वाहिनीम्  
०८,०३५।०३१अ	प्रताप्यमानं सूर्येण भीमेन च महात्मना  
०८,०३५।०३१च्	तव सैन्यं सञ्चुकोच चर्म वह्निगतं यथा  
०८,०३५।०३२अ	ते भीमभयसन्त्रस्तास् तावका भरतर्षभ  
०८,०३५।०३२च्	विहाय समरे भीमं दुद्रुवुर् वै दिशो दश  
०८,०३५।०३३अ	रथाः पञ्चशताश् चान्ये ह्रादिनश् चर्मवर्मिणः  
०८,०३५।०३३च्	भीमम् अभ्यद्रवंस् तूर्णं शरपूगैः समन्ततः  
०८,०३५।०३४अ	तान् ससूतरथान् सर्वान् सपताकाध्वजायुधान्  
०८,०३५।०३४च्	पोथयाम् आस गदया भीमो विष्णुर् इवासुरान्  
०८,०३५।०३५अ	ततः शकुनिनिर्दिष्टाः सादिनः शूरसम्मताः  
०८,०३५।०३५च्	त्रिसाहस्रा ययुर् भीमं शक्त्यृष्टिप्रासपाणयः  
०८,०३५।०३६अ	तान् प्रत्युद्गम्य यवनान् अश्वारोहान् वरारिहा  
०८,०३५।०३६च्	विचरन् विविधान् मार्गान् घातयाम् आस पोथयन्  
०८,०३५।०३७अ	तेषाम् आसीन् महाञ् शब्दस् ताडितानां च सार्वशः  
०८,०३५।०३७च्	असिभिश् छिद्यमानानां नडानाम् इव भारत  
०८,०३५।०३८अ	एवं सुबलपुत्रस्य त्रिसाहस्रान् हयोत्तमान्  
०८,०३५।०३८च्	हत्वान्यं रथम् आस्थाय क्रुद्धो राधेयम् अभ्ययात्  
०८,०३५।०३९अ	कर्णो ऽपि समरे राजन् धर्मपुत्रम् अरिन्दमम्  
०८,०३५।०३९च्	शरैः प्रच्छादयाम् आस सारथिं चाप्य् अपातयत्  
०८,०३५।०४०अ	ततः सम्प्रद्रुतं सङ्ख्ये रथं दृष्ट्वा महारथः  
०८,०३५।०४०च्	अन्वधावत् किरन् बाणैः कङ्कपत्रैर् अजिह्मगैः  
०८,०३५।०४१अ	राजानम् अभि धावन्तं शरैर् आवृत्य रोदसी  
०८,०३५।०४१च्	क्रुद्धः प्रच्छादयाम् आस शरजालेन मारुतिः  
०८,०३५।०४२अ	सन्निवृत्तस् ततस् तूर्णं राधेयः शत्रुकर्शनः  
०८,०३५।०४२च्	भीमं प्रच्छादयाम् आस समन्तान् निशितैः शरैः  
०८,०३५।०४३अ	भीमसेनरथव्यग्रं कर्णं भारत सात्यकिः  
०८,०३५।०४३च्	अभ्यर्दयद् अमेयात्मा पार्ष्णिग्रहणकारणात्  
०८,०३५।०४३ए	अभ्यवर्तत कर्णस् तम् अर्दितो ऽपि शरैर् भृशम्  
०८,०३५।०४४अ	ताव् अन्योन्यं समासाद्य वृषभौ सर्वधन्विनाम्  
०८,०३५।०४४च्	विसृजन्तौ शरांश् चित्रान् विभ्राजेतां मनस्विनौ  
०८,०३५।०४५अ	ताभ्यां वियति राजेन्द्र विततं भीमदर्शनम्  
०८,०३५।०४५च्	क्रौञ्चपृष्ठारुणं रौद्रं बाणजालं व्यदृश्यत  
०८,०३५।०४६अ	नैव सूर्यप्रभां खं वा न दिशः प्रदिशः कुतः  
०८,०३५।०४६च्	प्राज्ञासिष्म वयं ताभ्यां शरैर् मुक्तैः सहस्रशः  
०८,०३५।०४७अ	मध्याह्ने तपतो राजन् भास्करस्य महाप्रभाः  
०८,०३५।०४७च्	हृताः सर्वाः शरौघैस् तैः कर्णमाधवयोस् तदा  
०८,०३५।०४८अ	सौबलं कृतवर्माणं द्रौणिम् आधिरथिं कृपम्  
०८,०३५।०४८च्	संसक्तान् पाण्डवैर् दृष्ट्वा निवृत्ताः कुरवः पुनः  
०८,०३५।०४९अ	तेषाम् आपततां शब्दस् तीव्र आसीद् विशां पते  
०८,०३५।०४९च्	उद्धूतानां यथा वृष्ट्या सागराणां भयावहः  
०८,०३५।०५०अ	ते सेने भृशसंविग्ने दृष्ट्वान्योन्यं महारणे  
०८,०३५।०५०च्	हर्षेण महता युक्ते परिगृह्य परस्परम्  
०८,०३५।०५१अ	ततः प्रववृते युद्धं मध्यं प्राप्ते दिवाकरे  
०८,०३५।०५१च्	यादृशं न कदा चिद् धि दृष्टपूर्वं न च श्रुतम्  
०८,०३५।०५२अ	बलौघस् तु समासाद्य बलौघं सहसा रणे  
०८,०३५।०५२च्	उपासर्पत वेगेन जलौघ इव सागरम्  
०८,०३५।०५३अ	आसीन् निनादः सुमहान् बलौघानां परस्परम्  
०८,०३५।०५३च्	गर्जतां सागरौघाणां यथा स्यान् निस्वनो महान्  
०८,०३५।०५४अ	ते तु सेने समासाद्य वेगवत्यौ परस्परम्  
०८,०३५।०५४ब्*०४७३_०१	उपासर्पत वेगेन अन्योन्येन नराधिप  
०८,०३५।०५४च्	एकीभावम् अनुप्राप्ते नद्याव् इव समागमे  
०८,०३५।०५५अ	ततः प्रववृते युद्धं घोररूपं विशां पते  
०८,०३५।०५५ब्*०४७४_०१	हर्षेण महता युक्तैः कुरुपाण्डवसैनिकैः  
०८,०३५।०५५च्	कुरूणां पाण्डवानां च लिप्सतां सुमहद् यशः  
०८,०३५।०५६अ	कुरूणां गर्जतां तत्र अविच्छेदकृता गिरः  
०८,०३५।०५६च्	श्रूयन्ते विविधा राजन् नामान्य् उद्दिश्य भारत  
०८,०३५।०५७अ	यस्य यद् धि रणे न्यङ्गं पितृतो मातृतो ऽपि वा  
०८,०३५।०५७च्	कर्मतः शीलतो वापि स तच् छ्रावयते युधि  
०८,०३५।०५८अ	तान् दृष्ट्वा समरे शूरांस् तर्जयानान् परस्परम्  
०८,०३५।०५८च्	अभवन् मे मती राजन् नैषाम् अस्तीति जीवितम्  
०८,०३५।०५९अ	तेषां दृष्ट्वा तु क्रुद्धानां वपूंष्य् अमिततेजसाम्  
०८,०३५।०५९च्	अभवन् मे भयं तीव्रं कथम् एतद् भविष्यति  
०८,०३५।०६०अ	ततस् ते पाण्डवा राजन् कौरवाश् च महारथाः  
०८,०३५।०६०च्	ततक्षुः सायकैस् तीक्ष्णैर् निघ्नन्तो हि परस्परम्  
०८,०३६।००१	सञ्जय उवाच  
०८,०३६।००१अ	क्षत्रियास् ते महाराज परस्परवधैषिणः  
०८,०३६।००१च्	अन्योन्यं समरे जघ्नुः कृतवैराः परस्परम्  
०८,०३६।००२अ	रथौघाश् च हयौघाश् च नरौघाश् च समन्ततः  
०८,०३६।००२च्	गजौघाश् च महाराज संसक्ताः स्म परस्परम्  
०८,०३६।००३अ	गदानां परिघाणां च कणपानां च सर्पताम्  
०८,०३६।००३च्	प्रासानां भिण्डिपालानां भुशुण्डीनां च सर्वशः  
०८,०३६।००४अ	सम्पातं चान्वपश्याम सङ्ग्रामे भृशदारुणे  
०८,०३६।००४च्	शलभा इव सम्पेतुः समन्ताच् छरवृष्टयः  
०८,०३६।००५अ	नागा नागान् समासाद्य व्यधमन्त परस्परम्  
०८,०३६।००५च्	हया हयांश् च समरे रथिनो रथिनस् तथा  
०८,०३६।००५ए	पत्तयः पत्तिसङ्घैश् च हयसङ्घैर् हयास् तथा  
०८,०३६।००६अ	पत्तयो रथमातङ्गान् रथा हस्त्यश्वम् एव च  
०८,०३६।००६ब्*०४७५_०१	हस्तिनो ऽश्वान् रथांश् चैव  
०८,०३६।००६च्	नागाश् च समरे त्र्यङ्गं ममृदुः शीघ्रगा नृप  
०८,०३६।००६द्*०४७६_०१	**** **** हयास् त्र्यङ्गं च मारिष  
०८,०३६।००६द्*०४७७_०१	नराश् च ममृदुस् त्र्यङ्गं रथास् त्र्यङ्गं च मारिष  
०८,०३६।००६द्*०४७८_०१	शरतोमरनाराचैर् गदाशक्तिपरश्वधैः  
०८,०३६।००७अ	पततां तत्र शूराणां क्रोशतां च परस्परम्  
०८,०३६।००७च्	घोरम् आयोधनं जज्ञे पशूनां वैशसं यथा  
०८,०३६।००८अ	रुधिरेण समास्तीर्णा भाति भारत मेदिनी  
०८,०३६।००८च्	शक्रगोपगणाकीर्णा प्रावृषीव यथा धरा  
०८,०३६।००९अ	यथा वा वाससी शुक्ले महारजनरञ्जिते  
०८,०३६।००९च्	बिभृयाद् युवतिः श्यामा तद्वद् आसीद् वसुन्धरा  
०८,०३६।००९द्*०४७९_०१	बद्धचूडामणिवरैः शिरोभिश् चारुकुण्डलैः  
०८,०३६।००९द्*०४७९_०२	उज्झितैर् वृषभाक्षाणां भ्राजते स्म वसुन्धरा  
०८,०३६।००९ए	मांसशोणितचित्रेव शातकौम्भमयीव च  
०८,०३६।००९ड़्*०४८०_०१	भूर् बभौ भरतश्रेष्ठ शान्तार्चिर्भिर् इवाग्निभिः  
०८,०३६।०१०अ	छिन्नानां चोत्तमाङ्गानां बाहूनां चोरुभिः सह  
०८,०३६।०१०च्	कुण्डलानां प्रविद्धानां भूषणानां च भारत  
०८,०३६।०११अ	निष्काणाम् अधिसूत्राणां शरीराणां च धन्विनाम्  
०८,०३६।०११च्	वर्मणां सपताकानां सङ्घास् तत्रापतन् भुवि  
०८,०३६।०११द्*०४८१_०१	अगम्यकल्पा पृथिवी सर्वतो भृशदुर्गमा  
०८,०३६।०१२अ	गजान् गजाः समासाद्य विषाणाग्रैर् अदारयन्  
०८,०३६।०१२च्	विषाणाभिहतास् ते च भ्राजन्ते द्विरदा यथा  
०८,०३६।०१३अ	रुधिरेणावसिक्ताङ्गा गैरिकप्रस्रवा इव  
०८,०३६।०१३च्	यथा भ्राजन्ति स्यन्दन्तः पर्वता धातुमण्डिताः  
०८,०३६।०१३द्*०४८२_०१	तथा रेजू रणे नागा रुधिरेण समाप्लुताः  
०८,०३६।०१४अ	तोमरान् गजिभिर् मुक्तान् प्रतीपान् आस्थितान् बहून्  
०८,०३६।०१४च्	हस्तैर् विचेरुस् ते नागा बभञ्जुश् चापरे तथा  
०८,०३६।०१५अ	नाराचैश् छिन्नवर्माणो भ्राजन्ते स्म गजोत्तमाः  
०८,०३६।०१५च्	हिमागमे महाराज व्यभ्रा इव महीधराः  
०८,०३६।०१६अ	शरैः कनकपुङ्खैस् तु चिता रेजुर् गजोत्तमाः  
०८,०३६।०१६च्	उल्काभिः सम्प्रदीप्ताग्राः पर्वता इव मारिष  
०८,०३६।०१७अ	के चिद् अभ्याहता नागा नागैर् नगनिभा भुवि  
०८,०३६।०१७च्	निपेतुः समरे तस्मिन् पक्षवन्त इवाद्रयः  
०८,०३६।०१८अ	अपरे प्राद्रवन् नागाः शल्यार्ता व्रणपीडिताः  
०८,०३६।०१८च्	प्रतिमानैश् च कुम्भैश् च पेतुर् उर्व्यां महाहवे  
०८,०३६।०१९अ	निषेदुः सिंहवच् चान्ये नदन्तो भैरवान् रवान्  
०८,०३६।०१९च्	मम्लुश् च बहवो राजंश् चुकूजुश् चापरे तथा  
०८,०३६।०२०अ	हयाश् च निहता बाणैः स्वर्णभाण्डपरिच्छदाः  
०८,०३६।०२०च्	निषेदुश् चैव मम्लुश् च बभ्रमुश् च दिशो दश  
०८,०३६।०२१अ	अपरे कृष्यमाणाश् च विवेष्टन्तो महीतले  
०८,०३६।०२१च्	भावान् बहुविधांश् चक्रुस् ताडिताः शरतोमरैः  
०८,०३६।०२२अ	नरास् तु निहता भूमौ कूजन्तस् तत्र मारिष  
०८,०३६।०२२च्	दृष्ट्वा च बान्धवान् अन्ये पितॄन् अन्ये पितामहान्  
०८,०३६।०२३अ	धावमानान् परांश् चैव दृष्ट्वान्ये तत्र भारत  
०८,०३६।०२३च्	गोत्रनामानि ख्यातानि शशंसुर् इतरेतरम्  
०८,०३६।०२४अ	तेषां छिन्ना महाराज भुजाः कनकभूषणाः  
०८,०३६।०२४च्	उद्वेष्टन्ते विवेष्टन्ते पतन्ते चोत्पतन्ति च  
०८,०३६।०२५अ	निपतन्ति तथा भूमौ स्फुरन्ति च सहस्रशः  
०८,०३६।०२५च्	वेगांश् चान्ये रणे चक्रुः स्फुरन्त इव पन्नगाः  
०८,०३६।०२६अ	ते भुजा भोगिभोगाभाश् चन्दनाक्ता विशां पते  
०८,०३६।०२६च्	लोहितार्द्रा भृशं रेजुस् तपनीयध्वजा इव  
०८,०३६।०२७अ	वर्तमाने तथा घोरे सङ्कुले सर्वतोदिशम्  
०८,०३६।०२७च्	अविज्ञाताः स्म युध्यन्ते विनिघ्नन्तः परस्परम्  
०८,०३६।०२८अ	भौमेन रजसा कीर्णे शस्त्रसम्पातसङ्कुले  
०८,०३६।०२८च्	नैव स्वे न परे राजन् व्यज्ञायन्त तमोवृते  
०८,०३६।०२९अ	तथा तद् अभवद् युद्धं घोररूपं भयानकम्  
०८,०३६।०२९च्	शोणितोदा महानद्यः प्रसस्रुस् तत्र चासकृत्  
०८,०३६।०३०अ	शीर्षपाषाणसञ्छन्नाः केशशैवलशाद्वलाः  
०८,०३६।०३०च्	अस्थिसङ्घातसङ्कीर्णा धनुःशरवरोत्तमाः  
०८,०३६।०३१अ	मांसकर्दमपङ्काश् च शोणितौघाः सुदारुणाः  
०८,०३६।०३१च्	नदीः प्रवर्तयाम् आसुर् यमराष्ट्रविवर्धनीः  
०८,०३६।०३१द्*०४८३_०१	भीरुवित्रासकारिण्यः शूराणां हर्षवर्धनाः  
०८,०३६।०३२अ	ता नद्यो घोररूपाश् च नयन्त्यो यमसादनम्  
०८,०३६।०३२च्	अवगाढा मज्जयन्त्यः क्षत्रस्याजनयन् भयम्  
०८,०३६।०३३अ	क्रव्यादानां नरव्याघ्र नर्दतां तत्र तत्र ह  
०८,०३६।०३३च्	घोरम् आयोधनं जज्ञे प्रेतराजपुरोपमम्  
०८,०३६।०३४अ	उत्थितान्य् अगणेयानि कबन्धानि समन्ततः  
०८,०३६।०३४च्	नृत्यन्ति वै भूतगणाः सन्तृप्ता मांसशोणितैः  
०८,०३६।०३५अ	पीत्वा च शोणितं तत्र वसां पीत्वा च भारत  
०८,०३६।०३५च्	मेदोमज्जावसातृप्तास् तृप्ता मांसस्य चैव हि  
०८,०३६।०३५ए	धावमानाश् च दृश्यन्ते काकगृध्रबलास् तथा  
०८,०३६।०३६अ	शूरास् तु समरे राजन् भयं त्यक्त्वा सुदुस्त्यजम्  
०८,०३६।०३६च्	योधव्रतसमाख्याताश् चक्रुः कर्माण्य् अभीतवत्  
०८,०३६।०३७अ	शरशक्तिसमाकीर्णे क्रव्यादगणसङ्कुले  
०८,०३६।०३७च्	व्यचरन्त गणैः शूराः ख्यापयन्तः स्वपौरुषम्  
०८,०३६।०३८अ	अन्योन्यं श्रावयन्ति स्म नामगोत्राणि भारत  
०८,०३६।०३८च्	पितृनामानि च रणे गोत्रनामानि चाभितः  
०८,०३६।०३९अ	श्रावयन्तो हि बहवस् तत्र योधा विशां पते  
०८,०३६।०३९च्	अन्योन्यम् अवमृद्नन्तः शक्तितोमरपट्टिशैः  
०८,०३६।०४०अ	वर्तमाने तदा युद्धे घोररूपे सुदारुणे  
०८,०३६।०४०च्	व्यषीदत् कौरवी सेना भिन्ना नौर् इव सागरे  
०८,०३७।००१	सञ्जय उवाच  
०८,०३७।००१अ	वर्तमाने तदा युद्धे क्षत्रियाणां निमज्जने  
०८,०३७।००१च्	गाण्डीवस्य महान् घोषः शुश्रुवे युधि मारिष  
०८,०३७।००२अ	संशप्तकानां कदनम् अकरोद् यत्र पाण्डवः  
०८,०३७।००२च्	कोसलानां तथा राजन् नारायणबलस्य च  
०८,०३७।००३अ	संशप्तकास् तु समरे शरवृष्टिं समन्ततः  
०८,०३७।००३च्	अपातयन् पार्थमूर्ध्नि जयगृद्धाः प्रमन्यवः  
०८,०३७।००४अ	तां वृष्टिं सहसा राजंस् तरसा धारयन् प्रभुः  
०८,०३७।००४च्	व्यगाहत रणे पार्थो विनिघ्नन् रथिनां वरः  
०८,०३७।००५अ	निगृह्य तु रथानीकं कङ्कपत्रैः शिलाशितैः  
०८,०३७।००५च्	आससाद रणे पार्थः सुशर्माणं महारथम्  
०८,०३७।००६अ	स तस्य शरवर्षाणि ववर्ष रथिनां वरः  
०८,०३७।००६च्	तथा संशप्तकाश् चैव पार्थस्य समरे स्थिताः  
०८,०३७।००७अ	सुशर्मा तु ततः पार्थं विद्ध्वा नवभिर् आशुगैः  
०८,०३७।००७च्	जनार्दनं त्रिभिर् बाणैर् अभ्यहन् दक्षिणे भुजे  
०८,०३७।००७ए	ततो ऽपरेण भल्लेन केतुं विव्याध मारिष  
०८,०३७।००७ड़्*०४८४_०१	विव्याध समरे राजन् सुशर्मा क्रोधमूर्च्छितः  
०८,०३७।००८अ	स वानरवरो राजन् विश्वकर्मकृतो महान्  
०८,०३७।००८च्	ननाद सुमहन् नादं भीषयन् वै ननर्द च  
०८,०३७।००९अ	कपेस् तु निनदं श्रुत्वा सन्त्रस्ता तव वाहिनी  
०८,०३७।००९च्	भयं विपुलम् आदाय निश्चेष्टा समपद्यत  
०८,०३७।०१०अ	ततः सा शुशुभे सेना निश्चेष्टावस्थिता नृप  
०८,०३७।०१०च्	नानापुष्पसमाकीर्णं यथा चैत्ररथं वनम्  
०८,०३७।०११अ	प्रतिलभ्य ततः सञ्ज्ञां योधास् ते कुरुसत्तम  
०८,०३७।०११च्	अर्जुनं सिषिचुर् बाणैः पर्वतं जलदा इव  
०८,०३७।०११ए	परिवव्रुस् तदा सर्वे पाण्डवस्य महारथम्  
०८,०३७।०११ड़्*०४८५_०१	निगृह्य तं प्रचुक्रुशुर् वध्यमानाः शितैः शरैः  
०८,०३७।०११ड़्*०४८६_०१	निग्रहीतुम् उपाक्रामन् क्रोधाविष्टाः समन्ततः  
०८,०३७।०११ड़्*०४८६_०२	निगृह्य तं रथं तस्य योधास् ते तु सहस्रशः  
०८,०३७।०११ड़्*०४८७_०१	रथबन्धं प्रचक्रुर् हि पाण्डवस्यामितौजसः  
०८,०३७।०११ड़्*०४८७_०२	रथम् आरुरुहुः के चित् पार्थकृष्णौ जिघृक्षवः  
०८,०३७।०११ड़्*०४८७_०३	संशप्तकानां योधास् ते सिंहनादांश् च नेदिरे  
०८,०३७।०११ड़्*०४८७_०४	स रथस् तैर् गृहीतस् तु पाण्डवस्य महात्मनः  
०८,०३७।०११ड़्*०४८७_०५	स्यन्दमानो नाशकत् तु तद् अद्भुतम् इवाभवत्  
०८,०३७।०११ड़्*०४८८_०१	ततः पार्थो महाबाहुः संवृतस् तैर् महारथैः  
०८,०३७।०११ड़्*०४८८_०२	निगृहीतं रथं दृष्ट्वा तांश् चाभिद्रवतो बहून्  
०८,०३७।०११ड़्*०४८९_०१	रथवधं प्रचुक्षुस् ते सर्वे तत्र महाहवे  
०८,०३७।०१२अ	ते हयान् रथचक्रे च रथेषाश् चापि भारत  
०८,०३७।०१२च्	निगृह्य बलवत् तूर्णं सिंहनादम् अथानदन्  
०८,०३७।०१३अ	अपरे जगृहुश् चैव केशवस्य महाभुजौ  
०८,०३७।०१३च्	पार्थम् अन्ये महाराज रथस्थं जगृहुर् मुदा  
०८,०३७।०१४अ	केशवस् तु तदा बाहू विधुन्वन् रणमूर्धनि  
०८,०३७।०१४च्	पातयाम् आस तान् सर्वान् दुष्टहस्तीव हस्तिनः  
०८,०३७।०१५अ	ततः क्रुद्धो रणे पार्थः संवृतस् तैर् महारथैः  
०८,०३७।०१५च्	निगृहीतं रथं दृष्ट्वा केशवं चाप्य् अभिद्रुतम्  
०८,०३७।०१५ए	रथारूढांश् च सुबहून् पदातींश् चाप्य् अपातयत्  
०८,०३७।०१६अ	आसन्नांश् च ततो योधाञ् शरैर् आसन्नयोधिभिः  
०८,०३७।०१६ब्*०४९०_०१	तांस् तापयित्वा समरे पार्थः परपुरञ्जयः  
०८,०३७।०१६च्	च्यावयाम् आस समरे केशवं चेदम् अब्रवीत्  
०८,०३७।०१७अ	पश्य कृष्ण महाबाहो संशप्तकगणान् मया  
०८,०३७।०१७च्	कुर्वाणान् दारुणं कर्म वध्यमानान् सहस्रशः  
०८,०३७।०१८अ	रथबन्धम् इमं घोरं पृथिव्यां नास्ति कश् चन  
०८,०३७।०१८च्	यः सहेत पुमांल् लोके मद् अन्यो यदुपुङ्गव  
०८,०३७।०१८द्*०४९१_०१	पश्य तान् अद्य समरे मत्प्रयुक्तैः सुतेजनैः  
०८,०३७।०१८द्*०४९१_०२	पत्यमानान् रणे कृष्ण शरैर् आशीविषोपमैः  
०८,०३७।०१९अ	इत्य् एवम् उक्त्वा बीभत्सुर् देवदत्तम् अथाधमत्  
०८,०३७।०१९ब्*०४९२_०१	व्यनादयद् अमेयात्मा देवदत्तं महामृधे  
०८,०३७।०१९ब्*०४९२_०२	देवदत्तस्वनं श्रुत्वा केशवो ऽपि महायशाः  
०८,०३७।०१९च्	पाञ्चजन्यं च कृष्णो ऽपि पूरयन्न् इव रोदसी  
०८,०३७।०२०अ	तं तु शङ्खस्वनं श्रुत्वा संशप्तकवरूथिनी  
०८,०३७।०२०च्	सञ्चचाल महाराज वित्रस्ता चाभवद् भृशम्  
०८,०३७।०२१अ	पदबन्धं ततश् चक्रे पाण्डवः परवीरहा  
०८,०३७।०२१च्	नागम् अस्त्रं महाराज सम्प्रोदीर्य मुहुर् मुहुः  
०८,०३७।०२१द्*०४९३_०१	नागम् अस्त्रं ततः पार्थः प्रादुश् चक्रे हसन्न् इव  
०८,०३७।०२१द्*०४९३_०२	पादबन्धं स तेषां वै चक्रे तेन महास्त्रवित्  
०८,०३७।०२२अ	यान् उद्दिश्य रणे पार्थः पदबन्धं चकार ह  
०८,०३७।०२२च्	ते बद्धाः पदबन्धेन पाण्डवेन महात्मना  
०८,०३७।०२२ए	निश्चेष्टा अभवन् राजन्न् अश्मसारमया इव  
०८,०३७।०२३अ	निश्चेष्टांस् तु ततो योधान् अवधीत् पाण्डुनन्दनः  
०८,०३७।०२३च्	यथेन्द्रः समरे दैत्यांस् तारकस्य वधे पुरा  
०८,०३७।०२४अ	ते वध्यमानाः समरे मुमुचुस् तं रथोत्तमम्  
०८,०३७।०२४च्	आयुधानि च सर्वाणि विस्रष्टुम् उपचक्रमुः  
०८,०३७।०२४द्*०४९४_०१	ते बद्धाः पादबन्धेन न शेकुश् चेष्टितुं नृप  
०८,०३७।०२४द्*०४९४_०२	ततस् तान् अवधीत् पार्थः शरैः सन्नतपर्वभिः  
०८,०३७।०२४द्*०४९४_०३	सर्वयोधा हि समरे भुजगैर् वेष्टिताभवन्  
०८,०३७।०२५अ	ततः सुशर्मा राजेन्द्र गृहीतां वीक्ष्य वाहिनीम्  
०८,०३७।०२५च्	सौपर्णम् अस्त्रं त्वरितः प्रादुश्चक्रे महारथः  
०८,०३७।०२६अ	ततः सुपर्णाः सम्पेतुर् भक्षयन्तो भुजङ्गमान्  
०८,०३७।०२६च्	ते वै विदुद्रुवुर् नागा दृष्ट्वा तान् खचरान् नृप  
०८,०३७।०२७अ	बभौ बलं तद् विमुक्तं पदबन्धाद् विशां पते  
०८,०३७।०२७च्	मेघवृन्दाद् यथा मुक्तो भास्करस् तापयन् प्रजाः  
०८,०३७।०२८अ	विप्रमुक्तास् तु ते योधाः फल्गुनस्य रथं प्रति  
०८,०३७।०२८च्	ससृजुर् बाणसङ्घांश् च शस्त्रसङ्घांश् च मारिष  
०८,०३७।०२८द्*०४९५_०१	विविधानि च शस्त्राणि प्रत्यविध्यन्त सर्वशः  
०८,०३७।०२९अ	तां महास्त्रमयीं वृष्टिं सञ्छिद्य शरवृष्टिभिः  
०८,०३७।०२९च्	व्यवातिष्ठत् ततो योधान् वासविः परवीरहा  
०८,०३७।०३०अ	सुशर्मा तु ततो राजन् बाणेनानतपर्वणा  
०८,०३७।०३०च्	अर्जुनं हृदये विद्ध्वा विव्याधान्यैस् त्रिभिः शरैः  
०८,०३७।०३०द्*०४९६_०१	सो ऽतिविद्धो महेष्वासः शरैर् आशीविषोपमैः  
०८,०३७।०३०द्*०४९७_०१	सुशर्माणं महाराज क्रोधाविष्टो महारथः  
०८,०३७।०३०द्*०४९७_०२	ततः शरशतैः पार्थः सञ्छाद्यैनं क्षणाद् रणे  
०८,०३७।०३०द्*०४९७_०३	दिश आवारयाम् आस बाणैस् तत्र महास्त्रवित्  
०८,०३७।०३०द्*०४९७_०४	विमुखीकृत्य समरे सुशर्माणं धनञ्जयः  
०८,०३७।०३०ए	स गाढविद्धो व्यथितो रथोपस्थ उपाविशत्  
०८,०३७।०३०ड़्*०४९८_०१	तत उच्चुक्रुशुः सर्वे हतः पार्थ इति स्म ह  
०८,०३७।०३०ड़्*०४९८_०२	ततः शङ्खनिनादाश् च भेरीशब्दाश् च पुष्कलाः  
०८,०३७।०३०ड़्*०४९८_०३	नानावादित्रनिनदाः सिंहनादाश् च जज्ञिरे  
०८,०३७।०३१अ	प्रतिलभ्य ततः सञ्ज्ञां श्वेताश्वः कृष्णसारथिः  
०८,०३७।०३१च्	ऐन्द्रम् अस्त्रम् अमेयात्मा प्रादुश्चक्रे त्वरान्वितः  
०८,०३७।०३१ए	ततो बाणसहस्राणि समुत्पन्नानि मारिष  
०८,०३७।०३२अ	सर्वदिक्षु व्यदृश्यन्त सूदयन्तो नृप द्विपान्  
०८,०३७।०३२च्	हयान् रथांश् च समरे शस्त्रैः शतसहस्रशः  
०८,०३७।०३२द्*०४९९_०१	रराज समरे राजञ् शक्रो निघ्नन्न् इवासुरान्  
०८,०३७।०३३अ	वध्यमाने ततः सैन्ये विपुला भीः समाविशत्  
०८,०३७।०३३च्	संशप्तकगणानां च गोपालानां च भारत  
०८,०३७।०३३ए	न हि कश् चित् पुमांस् तत्र यो ऽर्जुनं प्रत्ययुध्यत  
०८,०३७।०३४अ	पश्यतां तत्र वीराणाम् अहन्यत महद् बलम्  
०८,०३७।०३४च्	हन्यमानम् अपश्यंश् च निश्चेष्टाः स्म पराक्रमे  
०८,०३७।०३५अ	अयुतं तत्र योधानां हत्वा पाण्डुसुतो रणे  
०८,०३७।०३५च्	व्यभ्राजत रणे राजन् विधूमो ऽग्निर् इव ज्वलन्  
०८,०३७।०३६अ	चतुर्दश सहस्राणि यानि शिष्टानि भारत  
०८,०३७।०३६च्	रथानाम् अयुतं चैव त्रिसाहस्राश् च दन्तिनः  
०८,०३७।०३७अ	ततः संशप्तका भूयः परिवव्रुर् धनञ्जयम्  
०८,०३७।०३७च्	मर्तव्यम् इति निश्चित्य जयं वापि निवर्तनम्  
०८,०३७।०३८अ	तत्र युद्धं महद् ध्य् आसीत् तावकानां विशां पते  
०८,०३७।०३८च्	शूरेण बलिना सार्धं पाण्डवेन किरीटिना  
०८,०३७।०३८द्*०५००_०१	जित्वा तान् न्यहनत् पार्थः शत्रूञ् शक्र इवासुरान्  
०८,०३८।००१	सञ्जय उवाच  
०८,०३८।००१अ	कृतवर्मा कृपो द्रौणिः सूतपुत्रश् च मारिष  
०८,०३८।००१च्	उलूकः सौबलश् चैव राजा च सह सोदरैः  
०८,०३८।००२अ	सीदमानां चमूं दृष्ट्वा पाण्डुपुत्रभयार्दिताम्  
०८,०३८।००२च्	समुज्जिहीर्षुर् वेगेन भिन्नां नावम् इवार्णवे  
०८,०३८।००३अ	ततो युद्धम् अतीवासीन् मुहूर्तम् इव भारत  
०८,०३८।००३च्	भीरूणां त्रासजननं शूराणां हर्षवर्धनम्  
०८,०३८।००३द्*०५०१_०१	भीमसेनं सपाञ्चालं चेदिकैकेयसंवृतम्  
०८,०३८।००३द्*०५०१_०२	वैकर्तनः स्वयं युद्ध्वा वारयाम् आस कार्मुकैः  
०८,०३८।००३द्*०५०१_०३	ततश् चेदिकरूषांश् च सृञ्जयांश् च महारथान्  
०८,०३८।००३द्*०५०१_०४	कर्णो जघान सङ्क्रुद्धो भीमसेनस्य पश्यतः  
०८,०३८।००४अ	कृपेण शरवर्षाणि विप्रमुक्तानि संयुगे  
०८,०३८।००४च्	सृञ्जयाः शातयाम् आसुः शलभानां व्रजा इव  
०८,०३८।००५अ	शिखण्डी तु ततः क्रुद्धो गौतमं त्वरितो ययौ  
०८,०३८।००५च्	ववर्ष शरवर्षाणि समन्ताद् एव ब्राह्मणे  
०८,०३८।००५द्*०५०२_०१	महद् आसीत् तदा युद्धं मुहूर्ताद् इव दारुणम्  
०८,०३८।००५द्*०५०२_०२	क्रुद्धयोः समरे राजन् रामरावणयोर् इव  
०८,०३८।००६अ	कृपस् तु शरवर्षं तद् विनिहत्य महास्त्रवित्  
०८,०३८।००६च्	शिखण्डिनं रणे क्रुद्धो विव्याध दशभिः शरैः  
०८,०३८।००७अ	ततः शिखण्डी कुपीतः शरैः सप्तभिर् आहवे  
०८,०३८।००७च्	कृपं विव्याध सुभृशं कङ्कपत्रैर् अजिह्मगैः  
०८,०३८।००८अ	ततः कृपः शरैस् तीक्ष्णैः सो ऽतिविद्धो महारथः  
०८,०३८।००८ब्*०५०३_०१	ततस् तु निशितैस् तीक्ष्णैः क्षुरप्रैर् हेमभूषणैः  
०८,०३८।००८च्	व्यश्वसूतरथं चक्रे पार्षतं तु द्विजोत्तमः  
०८,०३८।००९अ	हताश्वात् तु ततो यानाद् अवप्लुत्य महारथः  
०८,०३८।००९च्	चर्मखड्गे च सङ्गृह्य सत्वरं ब्राह्मणं ययौ  
०८,०३८।०१०अ	तम् आपतन्तं सहसा शरैः सन्नतपर्वभिः  
०८,०३८।०१०च्	छादयाम् आस समरे तद् अद्भुतम् इवाभवत्  
०८,०३८।०११अ	तत्राद्भुतम् अपश्याम शिलानां प्लवनं यथा  
०८,०३८।०११च्	निश्चेष्टो यद् रणे राजञ् शिखण्डी समतिष्ठत  
०८,०३८।०१२अ	कृपेण छादितं दृष्ट्वा नृपोत्तम शिखण्डिनम्  
०८,०३८।०१२च्	प्रत्युद्ययौ कृपं तूर्णं धृष्टद्युम्नो महारथः  
०८,०३८।०१३अ	धृष्टद्युम्नं ततो यान्तं शारद्वतरथं प्रति  
०८,०३८।०१३च्	प्रतिजग्राह वेगेन कृतवर्मा महारथः  
०८,०३८।०१४अ	युधिष्ठिरम् अथायान्तं शारद्वतरथं प्रति  
०८,०३८।०१४च्	सपुत्रं सहसेनं च द्रोणपुत्रो न्यवारयत्  
०८,०३८।०१५अ	नकुलं सहदेवं च त्वरमाणौ महारथौ  
०८,०३८।०१५च्	प्रतिजग्राह ते पुत्रः शरवर्षेण वारयन्  
०८,०३८।०१६अ	भीमसेनं करूषांश् च केकयान् सहसृञ्जयान्  
०८,०३८।०१६च्	कर्णो वैकर्तनो युद्धे वारयाम् आस भारत  
०८,०३८।०१७अ	शिखण्डिनस् ततो बाणान् कृपः शारद्वतो युधि  
०८,०३८।०१७च्	प्राहिणोत् त्वरया युक्तो दिधक्षुर् इव मारिष  
०८,०३८।०१८अ	ताञ् शरान् प्रेषितांस् तेन समन्ताद् धेमभूषणान्  
०८,०३८।०१८च्	चिच्छेद खड्गम् आविध्य भ्रामयंश् च पुनः पुनः  
०८,०३८।०१९अ	शतचन्द्रं ततश् चर्म गौतमः पार्षतस्य ह  
०८,०३८।०१९च्	व्यधमत् सायकैस् तूर्णं तत उच्चुक्रुशुर् जनाः  
०८,०३८।०२०अ	स विचर्मा महाराज खड्गपाणिर् उपाद्रवत्  
०८,०३८।०२०च्	कृपस्य वशम् आपन्नो मृत्योर् आस्यम् इवातुरः  
०८,०३८।०२१अ	शारद्वतशरैर् ग्रस्तं क्लिश्यमानं महाबलम्  
०८,०३८।०२१च्	चित्रकेतुसुतो राजन् सुकेतुस् त्वरितो ययौ  
०८,०३८।०२२अ	विकिरन् ब्राह्मणं युद्धे बहुभिर् निशितैः शरैः  
०८,०३८।०२२च्	अभ्यापतद् अमेयात्मा गौतमस्य रथं प्रति  
०८,०३८।०२३अ	दृष्ट्वाविषह्यं तं युद्धे ब्राह्मणं चरितव्रतम्  
०८,०३८।०२३च्	अपयातस् ततस् तूर्णं शिखण्डी राजसत्तम  
०८,०३८।०२४अ	सुकेतुस् तु ततो राजन् गौतमं नवभिः शरैः  
०८,०३८।०२४च्	विद्ध्वा विव्याध सप्तत्या पुनश् चैनं त्रिभिः शरैः  
०८,०३८।०२५अ	अथास्य सशरं चापं पुनश् चिच्छेद मारिष  
०८,०३८।०२५च्	सारथिं च शरेणास्य भृशं मर्मण्य् अताडयत्  
०८,०३८।०२६अ	गौतमस् तु ततः क्रुद्धो धनुर् गृह्य नवं दृढम्  
०८,०३८।०२६च्	सुकेतुं त्रिंशता बाणैः सर्वमर्मस्व् अताडयत्  
०८,०३८।०२७अ	स विह्वलितसर्वाङ्गः प्रचचाल रथोत्तमे  
०८,०३८।०२७च्	भूमिचाले यथा वृक्षश् चलत्य् आकम्पितो भृशम्  
०८,०३८।०२८अ	चलतस् तस्य कायात् तु शिरो ज्वलितकुण्डलम्  
०८,०३८।०२८च्	सोष्णीषं सशिरस्त्राणं क्षुरप्रेणान्वपातयत्  
०८,०३८।०२९अ	तच् छिरः प्रापतद् भूमौ श्येनाहृतम् इवामिषम्  
०८,०३८।०२९च्	ततो ऽस्य कायो वसुधां पश्चात् प्राप तदा च्युतः  
०८,०३८।०३०अ	तस्मिन् हते महाराज त्रस्तास् तस्य पदानुगाः  
०८,०३८।०३०च्	गौतमं समरे त्यक्त्वा दुद्रुवुस् ते दिशो दश  
०८,०३८।०३१अ	धृष्टद्युम्नं तु समरे सन्निवार्य महाबलः  
०८,०३८।०३१च्	कृतवर्माब्रवीद् धृष्टस् तिष्ठ तिष्ठेति पार्षतम्  
०८,०३८।०३२अ	तद् अभूत् तुमुलं युद्धं वृष्णिपार्षतयो रणे  
०८,०३८।०३२च्	आमिषार्थे यथा युद्धं श्येनयोर् गृद्धयोर् नृप  
०८,०३८।०३३अ	धृष्टद्युम्नस् तु समरे हार्दिक्यं नवभिः शरैः  
०८,०३८।०३३च्	आजघानोरसि क्रुद्धः पीडयन् हृदिकात्मजम्  
०८,०३८।०३४अ	कृतवर्मा तु समरे पार्षतेन दृढाहतः  
०८,०३८।०३४च्	पार्षतं सरथं साश्वं छादयाम् आस सायकैः  
०८,०३८।०३५अ	सरथश् छादितो राजन् धृष्टद्युम्नो न दृश्यते  
०८,०३८।०३५च्	मेघैर् इव परिच्छन्नो भास्करो जलदागमे  
०८,०३८।०३६अ	विधूय तं बाणगणं शरैः कनकभूषणैः  
०८,०३८।०३६च्	व्यरोचत रणे राजन् धृष्टद्युम्नः कृतव्रणः  
०८,०३८।०३७अ	ततस् तु पार्षतः क्रुद्धः शस्त्रवृष्टिं सुदारुणाम्  
०८,०३८।०३७च्	कृतवर्माणम् आसाद्य व्यसृजत् पृतनापतिः  
०८,०३८।०३८अ	ताम् आपतन्तीं सहसा शस्त्रवृष्टिं निरन्तराम्  
०८,०३८।०३८च्	शरैर् अनेकसाहस्रैर् हार्दिक्यो व्यधमद् युधि  
०८,०३८।०३८द्@०१३_०००१	यथा रुक्मरथेनाजौ वाहान् वाहैर् अमिश्रयत्  
०८,०३८।०३८द्@०१३_०००२	तथैव सात्वतो राजन् वाहान् वाहैर् अमिश्रयत्  
०८,०३८।०३८द्@०१३_०००३	गृहीत्वा चर्म खड्गं च रथं तस्यावपुप्लुवे  
०८,०३८।०३८द्@०१३_०००४	मिश्रितेष्व् अथ वाहेषु प्रत्यासन्ने च पार्षते  
०८,०३८।०३८द्@०१३_०००५	दृष्ट्वापदानं तस्याशु गदां जग्राह सात्वतः  
०८,०३८।०३८द्@०१३_०००६	गदापाणिस् ततो राजन् रथात् तूर्णम् अवप्लुतः  
०८,०३८।०३८द्@०१३_०००७	तम् अदृष्ट्वा रथोपस्थे सारथिं समताडयत्  
०८,०३८।०३८द्@०१३_०००८	खड्गेन शितधारेण स हतः प्रापतद् रथात्  
०८,०३८।०३८द्@०१३_०००९	कृतवर्मा ततो हृष्टस् तलशब्दं चकार ह  
०८,०३८।०३८द्@०१३_००१०	पार्षतं चाब्रवीद् राजन्न् एह्य् एहीति पुनः पुनः  
०८,०३८।०३८द्@०१३_००११	स तं न ममृषे युद्धे तलशब्दं समीरितम्  
०८,०३८।०३८द्@०१३_००१२	यथा नागः सदा मत्तस् तलशब्दं समीरितम्  
०८,०३८।०३८द्@०१३_००१३	अवप्लुत्य रथात् तस्मात् स्वरथं पुनर् आस्थितः  
०८,०३८।०३८द्@०१३_००१४	अभ्ययात् स तु तं तूर्णं तिष्ठ तिष्ठेति चाब्रवीत्  
०८,०३८।०३८द्@०१३_००१५	कृतवर्मा सुसङ्क्रुद्धो दिधक्षुर् इव पावकः  
०८,०३८।०३८द्@०१३_००१६	धृष्टद्युम्नमुखान् सर्वान् पाण्डवान् पर्यवारयत्  
०८,०३८।०३८द्@०१३_००१७	ततो राजन् महेष्वासः कृतवर्माणम् आशु वै  
०८,०३८।०३८द्@०१३_००१८	गदां गृह्य पुनर् वेगात् कृतवर्माणम् आहनत्  
०८,०३८।०३८द्@०१३_००१९	सो ऽतिविद्धो बलवता न्यपतन् मूर्छया हतः  
०८,०३८।०३८द्@०१३_००२०	ततो राजन् महेष्वासं कृतवर्माणम् आशु वै  
०८,०३८।०३८द्@०१३_००२१	श्रुतवान् रथम् आरोप्य अपोवाह रणाजिरात्  
०८,०३८।०३९अ	दृष्ट्वा तु दारितां युद्धे शस्त्रवृष्टिं दुरुत्तराम्  
०८,०३८।०३९च्	कृतवर्माणम् अभ्येत्य वारयाम् आस पार्षतः  
०८,०३८।०३९द्*०५०४_०१	हार्दिक्यं छादयाम् आस पार्षतो निशितैः शरैः  
०८,०३८।०४०अ	सारथिं चास्य तरसा प्राहिणोद् यमसादनम्  
०८,०३८।०४०च्	भल्लेन शितधारेण स हतः प्रापतद् रथात्  
०८,०३८।०४१अ	धृष्टद्युम्नस् तु बलवाञ् जित्वा शत्रुं महारथम्  
०८,०३८।०४१च्	कौरवान् समरे तूर्णं वारयाम् आस सायकैः  
०८,०३८।०४२अ	ततस् ते तावका योधा धृष्टद्युम्नम् उपाद्रवन्  
०८,०३८।०४२च्	सिंहनादरवं कृत्वा ततो युद्धम् अवर्तत  
०८,०३९।००१	सञ्जय उवाच  
०८,०३९।००१अ	द्रौणिर् युधिष्ठिरं दृष्ट्वा शैनेयेनाभिरक्षितम्  
०८,०३९।००१च्	द्रौपदेयैस् तथा शूरैर् अभ्यवर्तत हृष्टवत्  
०८,०३९।००२अ	किरन्न् इषुगणान् घोरान् स्वर्णपुङ्खाञ् शिलाशितान्  
०८,०३९।००२च्	दर्शयन् विविधान् मार्गाञ् शिक्षार्थं लघुहस्तवत्  
०८,०३९।००३अ	ततः खं पूरयाम् आस शरैर् दिव्यास्त्रमन्त्रितैः  
०८,०३९।००३च्	युधिष्ठिरं च समरे पर्यवारयद् अस्त्रवित्  
०८,०३९।००४अ	द्रौणायनिशरच्छन्नं न प्राज्ञायत किं चन  
०८,०३९।००४च्	बाणभूतम् अभूत् सर्वम् आयोधनशिरो हि तत्  
०८,०३९।००५अ	बाणजालं दिविष्ठं तत् स्वर्णजालविभूषितम्  
०८,०३९।००५च्	शुशुभे भरतश्रेष्ठ वितानम् इव विष्ठितम्  
०८,०३९।००६अ	तेन छन्ने रणे राजन् बाणजालेन भास्वता  
०८,०३९।००६च्	अभ्रच्छायेव सञ्जज्ञे बाणरुद्धे नभस्तले  
०८,०३९।००७अ	तत्राश्चर्यम् अपश्याम बाणभूते तथाविधे  
०८,०३९।००७च्	न स्म सम्पतते भूमौ दृष्ट्वा द्रौणेः पराक्रमम्  
०८,०३९।००८अ	लाघवं द्रोणपुत्रस्य दृष्ट्वा तत्र महारथाः  
०८,०३९।००८च्	व्यस्मयन्त महाराज न चैनं प्रतिवीक्षितुम्  
०८,०३९।००८ए	शेकुस् ते सर्वराजानस् तपन्तम् इव भास्करम्  
०८,०३९।००९अ	सात्यकिर् यतमानस् तु धर्मराजश् च पाण्डवः  
०८,०३९।००९च्	तथेतराणि सैन्यानि न स्म चक्रुः पराक्रमम्  
०८,०३९।०१०अ	वध्यमाने ततः सैन्ये द्रौपदेया महारथाः  
०८,०३९।०१०च्	सात्यकिर् धर्मराजश् च पाञ्चालाश् चापि सङ्गताः  
०८,०३९।०१०ए	त्यक्त्वा मृत्युभयं घोरं द्रौणायनिम् उपाद्रवन्  
०८,०३९।०११अ	सात्यकिः पञ्चविंशत्या द्रौणिं विद्ध्वा शिलामुखैः  
०८,०३९।०११च्	पुनर् विव्याध नाराचैः सप्तभिः स्वर्णभूषितैः  
०८,०३९।०१२अ	युधिष्ठिरस् त्रिसप्तत्या प्रतिविन्ध्यश् च सप्तभिः  
०८,०३९।०१२च्	श्रुतकर्मा त्रिभिर् बाणैः श्रुतकीर्तिस् तु सप्तभिः  
०८,०३९।०१३अ	सुतसोमश् च नवभिः शतानीकश् च सप्तभिः  
०८,०३९।०१३च्	अन्ये च बहवः शूरा विव्यधुस् तं समन्ततः  
०८,०३९।०१४अ	सो ऽतिक्रुद्धस् ततो राजन्न् आशीविष इव श्वसन्  
०८,०३९।०१४च्	सात्यकिं पञ्चविंशत्या प्राविध्यत शिलाशितैः  
०८,०३९।०१५अ	श्रुतकीर्तिं च नवभिः सुतसोमं च पञ्चभिः  
०८,०३९।०१५च्	अष्टभिः श्रुतकर्माणं प्रतिविन्ध्यं त्रिभिः शरैः  
०८,०३९।०१५ए	शतानीकं च नवभिर् धर्मपुत्रं च सप्तभिः  
०८,०३९।०१६अ	अथेतरांस् ततः शूरान् द्वाभ्यां द्वाभ्याम् अताडयत्  
०८,०३९।०१६च्	श्रुतकीर्तेस् तथा चापं चिच्छेद निशितैः शरैः  
०८,०३९।०१७अ	अथान्यद् धनुर् आदाय श्रुतकीर्तिर् महारथः  
०८,०३९।०१७च्	द्रौणायनिं त्रिभिर् विद्ध्वा विव्याधान्यैः शितैः शरैः  
०८,०३९।०१८अ	ततो द्रौणिर् महाराज शरवर्षेण भारत  
०८,०३९।०१८च्	छादयाम् आस तत् सैन्यं समन्ताच् च शरैर् नृपान्  
०८,०३९।०१९अ	ततः पुनर् अमेयात्मा धर्मराजस्य कार्मुकम्  
०८,०३९।०१९च्	द्रौणिश् चिच्छेद विहसन् विव्याध च शरैस् त्रिभिः  
०८,०३९।०२०अ	ततो धर्मसुतो राजन् प्रगृह्यान्यन् महद् धनुः  
०८,०३९।०२०च्	द्रौणिं विव्याध सप्तत्या बाह्वोर् उरसि चार्दयत्  
०८,०३९।०२१अ	सात्यकिस् तु ततः क्रुद्धो द्रौणेः प्रहरतो रणे  
०८,०३९।०२१च्	अर्धचन्द्रेण तीक्ष्णेन धनुश् छित्त्वानदद् भृशम्  
०८,०३९।०२२अ	छिन्नधन्वा ततो द्रौणिः शक्त्या शक्तिमतां वरः  
०८,०३९।०२२च्	सारथिं पातयाम् आस शैनेयस्य रथाद् द्रुतम्  
०८,०३९।०२३अ	अथान्यद् धनुर् आदाय द्रोणपुत्रः प्रतापवान्  
०८,०३९।०२३च्	शैनेयं शरवर्षेण छादयाम् आस भारत  
०८,०३९।०२४अ	तस्याश्वाः प्रद्रुताः सङ्ख्ये पतिते रथसारथौ  
०८,०३९।०२४च्	तत्र तत्रैव धावन्तः समदृश्यन्त भारत  
०८,०३९।०२५अ	युधिष्ठिरपुरोगास् ते द्रौणिं शस्त्रभृतां वरम्  
०८,०३९।०२५च्	अभ्यवर्षन्त वेगेन विसृजन्तः शिताञ् शरान्  
०८,०३९।०२६अ	आगच्छमानांस् तान् दृष्ट्वा रौद्ररूपान् परन्तपः  
०८,०३९।०२६च्	प्रहसन् प्रतिजग्राह द्रोणपुत्रो महारणे  
०८,०३९।०२७अ	ततः शरशतज्वालः सेनाकक्षं महारथः  
०८,०३९।०२७च्	द्रौणिर् ददाह समरे कक्षम् अग्निर् यथा वने  
०८,०३९।०२८अ	तद् बलं पाण्डुपुत्रस्य द्रोणपुत्रप्रतापितम्  
०८,०३९।०२८च्	चुक्षुभे भरतश्रेष्ठ तिमिनेव नदीमुखम्  
०८,०३९।०२८च्*०५०५_०१	**** **** तस्मिन्न् एव चमूमुखे  
०८,०३९।०२८च्*०५०५_०२	तद् बलं पाण्डवेयस्य द्रोणपुत्रशरार्चिषा  
०८,०३९।०२८च्*०५०५_०३	तापयन् भरतश्रेष्ठ गभस्तिभिर् इवांशुमान्  
०८,०३९।०२८च्*०५०५_०४	तत् ताप्यमानं तीक्ष्णाग्रैर् ब्राह्मणस्य च सायकैः  
०८,०३९।०२८च्*०५०५_०५	क्षुभ्यते पाण्डवं सैन्यं  
०८,०३९।०२८च्*०५०६_०१	तद् भज्यमानं मर्षेण ब्राह्मणस्य शराहतम्  
०८,०३९।०२९अ	दृष्ट्वा ते च महाराज द्रोणपुत्रपराक्रमम्  
०८,०३९।०२९च्	निहतान् मेनिरे सर्वान् पाण्डून् द्रोणसुतेन वै  
०८,०३९।०३०अ	युधिष्ठिरस् तु त्वरितो द्रौणिं श्लिष्य महारथम्  
०८,०३९।०३०च्	अब्रवीद् द्रोणपुत्रं तु रोषामर्षसमन्वितः  
०८,०३९।०३०द्*०५०७_०१	जानामि त्वां युधि श्रेष्ठं वीर्यवन्तं बलान्वितम्  
०८,०३९।०३०द्*०५०७_०२	कृतास्त्रं कृतिनं चैव तथा लघुपराक्रमम्  
०८,०३९।०३०द्*०५०७_०३	बलम् एतद् भवान् सर्वं पार्षते यदि दर्शयेत्  
०८,०३९।०३०द्*०५०७_०४	ततस् त्वां बलवन्तं च कृतवीर्यं च विद्महे  
०८,०३९।०३०द्*०५०७_०५	स हि वै पार्षतं दृष्ट्वा समरे शत्रुसूदनम्  
०८,०३९।०३०द्*०५०७_०६	भवेत् तव बलं किं चिद् ब्रवीमि त्वां न तु द्विज  
०८,०३९।०३१अ	नैव नाम तव प्रीतिर् नैव नाम कृतज्ञता  
०८,०३९।०३१च्	यतस् त्वं पुरुषव्याघ्र माम् एवाद्य जिघांससि  
०८,०३९।०३२अ	ब्राह्मणेन तपः कार्यं दानम् अध्ययनं तथा  
०८,०३९।०३२च्	क्षत्रियेण धनुर् नाम्यं स भवान् ब्राह्मणब्रुवः  
०८,०३९।०३३अ	मिषतस् ते महाबाहो जेष्यामि युधि कौरवान्  
०८,०३९।०३३च्	कुरुष्व समरे कर्म ब्रह्मबन्धुर् असि ध्रुवम्  
०८,०३९।०३४अ	एवम् उक्तो महाराज द्रोणपुत्रः स्मयन्न् इव  
०८,०३९।०३४च्	युक्तत्वं तच् च सञ्चिन्त्य नोत्तरं किं चिद् अब्रवीत्  
०८,०३९।०३५अ	अनुक्त्वा च ततः किं चिच् छरवर्षेण पाण्डवम्  
०८,०३९।०३५च्	छादयाम् आस समरे क्रुद्धो ऽन्तक इव प्रजाः  
०८,०३९।०३६अ	सञ्छाद्यमानस् तु तदा द्रोणपुत्रेण मारिष  
०८,०३९।०३६च्	पार्थो ऽपयातः शीघ्रं वै विहाय महतीं चमूम्  
०८,०३९।०३७अ	अपयाते ततस् तस्मिन् धर्मपुत्रे युधिष्ठिरे  
०८,०३९।०३७च्	द्रोणपुत्रः स्थितो राजन् प्रत्यादेशान् महात्मनः  
०८,०३९।०३८अ	ततो युधिष्ठिरो राजा त्यक्त्वा द्रौणिं महाहवे  
०८,०३९।०३८च्	प्रययौ तावकं सैन्यं युक्तः क्रूराय कर्मणे  
०८,०४०।००१	सञ्जय उवाच  
०८,०४०।००१अ	भीमसेनं सपाञ्चाल्यं चेदिकेकयसंवृतम्  
०८,०४०।००१च्	वैकर्तनः स्वयं रुद्ध्वा वारयाम् आस सायकैः  
०८,०४०।००२अ	ततस् तु चेदिकारूषान् सृञ्जयांश् च महारथान्  
०८,०४०।००२च्	कर्णो जघान सङ्क्रुद्धो भीमसेनस्य पश्यतः  
०८,०४०।००३अ	भीमसेनस् ततः कर्णं विहाय रथसत्तमम्  
०८,०४०।००३च्	प्रययौ कौरवं सैन्यं कक्षम् अग्निर् इव ज्वलन्  
०८,०४०।००४अ	सूतपुत्रो ऽपि समरे पाञ्चालान् केकयांस् तथा  
०८,०४०।००४च्	सृञ्जयांश् च महेष्वासान् निजघान सहस्रशः  
०८,०४०।००५अ	संशप्तकेषु पार्थश् च कौरवेषु वृकोदरः  
०८,०४०।००५च्	पाञ्चालेषु तथा कर्णः क्षयं चक्रूर् महारथाः  
०८,०४०।००६अ	ते क्षत्रिया दह्यमानास् त्रिभिस् तैः पावकोपमैः  
०८,०४०।००६च्	जग्मुर् विनाशं समरे राजन् दुर्मन्त्रिते तव  
०८,०४०।००७अ	ततो दुर्योधनः क्रुद्धो नकुलं नवभिः शरैः  
०८,०४०।००७च्	विव्याध भरतश्रेष्ठ चतुरश् चास्य वाजिनः  
०८,०४०।००८अ	ततः पुनर् अमेयात्मा तव पुत्रो जनाधिपः  
०८,०४०।००८च्	क्षुरेण सहदेवस्य ध्वजं चिच्छेद काञ्चनम्  
०८,०४०।००९अ	नकुलस् तु ततः क्रुद्धस् तव पुत्रं त्रिसप्तभिः  
०८,०४०।००९च्	जघान समरे राजन् सहदेवश् च पञ्चभिः  
०८,०४०।०१०अ	ताव् उभौ भरतश्रेष्ठौ श्रेष्ठौ सर्वधनुष्मताम्  
०८,०४०।०१०च्	विव्याधोरसि सङ्क्रुद्धः पञ्चभिः पञ्चभिः शरैः  
०८,०४०।०११अ	ततो ऽपराभ्यां भल्लाभ्यां धनुषी समकृन्तत  
०८,०४०।०११च्	यमयोः प्रहसन् राजन् विव्याधैव च सप्तभिः  
०८,०४०।०१२अ	ताव् अन्ये धनुषी श्रेष्ठे शक्रचापनिभे शुभे  
०८,०४०।०१२च्	प्रगृह्य रेजतुः शूरौ देवपुत्रसमौ युधि  
०८,०४०।०१३अ	ततस् तौ रभसौ युद्धे भ्रातरौ भ्रातरं नृप  
०८,०४०।०१३च्	शरैर् ववर्षतुर् घोरैर् महामेघौ यथाचलम्  
०८,०४०।०१४अ	ततः क्रुद्धो महाराज तव पुत्रो महारथः  
०८,०४०।०१४च्	पाण्डुपुत्रौ महेष्वासौ वारयाम् आस पत्रिभिः  
०८,०४०।०१५अ	धनुर्मण्डलम् एवास्य दृश्यते युधि भारत  
०८,०४०।०१५च्	सायकाश् चैव दृश्यन्ते निश्चरन्तः समन्ततः  
०८,०४०।०१६अ	तस्य सायकसञ्छन्नौ चकाशेतां च पाण्डवौ  
०८,०४०।०१६च्	मेघच्छन्नौ यथा व्योम्नि चन्द्रसूर्यौ हतप्रभौ  
०८,०४०।०१७अ	ते तु बाणा महाराज हेमपुङ्खाः शिलाशिताः  
०८,०४०।०१७च्	आच्छादयन् दिशः सर्वाः सूर्यस्येवांशवस् तदा  
०८,०४०।०१८अ	बाणभूते ततस् तस्मिन् सञ्छन्ने च नभस्तले  
०८,०४०।०१८ब्*०५०८_०१	नकुलः सहदेवश् च क्रोधं तीव्रं समास्थितौ  
०८,०४०।०१८ब्*०५०८_०२	तां बाणवृष्टिं राज्ञस् तु शरैः शतसहस्रभिः (सिच्)  
०८,०४०।०१८ब्*०५०८_०३	छादयाम् आसतुर् उभौ बाणौघैस् तनयं तव  
०८,०४०।०१८ब्*०५०८_०४	ततस् तयोर् महाराज सृजतोर् अनिशं शरान्  
०८,०४०।०१८च्	यमाभ्यां ददृशे रूपं कालान्तकयमोपमम्  
०८,०४०।०१९अ	पराक्रमं तु तं दृष्ट्वा तव सूनोर् महारथाः  
०८,०४०।०१९ब्*०५०९_०१	क्रोधम् आस्थाय परमं निःश्वसंश् च यथोरगः  
०८,०४०।०१९ब्*०५०९_०२	बाणान्धकारं ससृजे तव पुत्रस् तयोस् तदा  
०८,०४०।०१९च्	मृत्योर् उपान्तिकं प्राप्तौ माद्रीपुत्रौ स्म मेनिरे  
०८,०४०।०२०अ	ततः सेनापती राजन् पाण्डवस्य महात्मनः  
०८,०४०।०२०च्	पार्षतः प्रययौ तत्र यत्र राजा सुयोधनः  
०८,०४०।०२१अ	माद्रीपुत्रौ ततः शूरौ व्यतिक्रम्य महारथौ  
०८,०४०।०२१च्	धृष्टद्युम्नस् तव सुतं ताडयाम् आस सायकैः  
०८,०४०।०२२अ	तम् अविध्यद् अमेयात्मा तव पुत्रो ऽत्यमर्षणः  
०८,०४०।०२२च्	पाञ्चाल्यं पञ्चविंशत्या प्रहस्य पुरुषर्षभ  
०८,०४०।०२३अ	ततः पुनर् अमेयात्मा पुत्रस् ते पृथिवीपते  
०८,०४०।०२३च्	विद्ध्वा ननाद पाञ्चाल्यं षष्ट्या पञ्चभिर् एव च  
०८,०४०।०२४अ	अथास्य सशरं चापं हस्तावापं च मारिष  
०८,०४०।०२४च्	क्षुरप्रेण सुतीक्ष्णेन राजा चिच्छेद संयुगे  
०८,०४०।०२५अ	तद् अपास्य धनुश् छिन्नं पाञ्चाल्यः शत्रुकर्शनः  
०८,०४०।०२५च्	अन्यद् आदत्त वेगेन धनुर् भारसहं नवम्  
०८,०४०।०२६अ	प्रज्वलन्न् इव वेगेन संरम्भाद् रुधिरेक्षणः  
०८,०४०।०२६च्	अशोभत महेष्वासो धृष्टद्युम्नः कृतव्रणः  
०८,०४०।०२७अ	स पञ्चदश नाराचाञ् श्वसतः पन्नगान् इव  
०८,०४०।०२७च्	जिघांसुर् भरतश्रेष्ठं धृष्टद्युम्नो व्यवासृजत्  
०८,०४०।०२८अ	ते वर्म हेमविकृतं भित्त्वा राज्ञः शिलाशिताः  
०८,०४०।०२८च्	विविशुर् वसुधां वेगात् कङ्कबर्हिणवाससः  
०८,०४०।०२९अ	सो ऽतिविद्धो महाराज पुत्रस् ते ऽतिव्यराजत  
०८,०४०।०२९च्	वसन्ते पुष्पशबलः सपुष्प इव किंशुकः  
०८,०४०।०३०अ	स छिन्नवर्मा नाराचैः प्रहारैर् जर्जरच्छविः  
०८,०४०।०३०च्	धृष्टद्युम्नस्य भल्लेन क्रुद्धश् चिच्छेद कार्मुकम्  
०८,०४०।०३१अ	अथैनं छिन्नधन्वानं त्वरमाणो महीपतिः  
०८,०४०।०३१च्	सायकैर् दशभी राजन् भ्रुवोर् मध्ये समार्दयत्  
०८,०४०।०३१द्*०५१०_०१	विव्याध विविधैर् बाणैः कालान्तकयमोपमैः  
०८,०४०।०३२अ	तस्य ते ऽशोभयन् वक्त्रं कर्मारपरिमार्जिताः  
०८,०४०।०३२च्	प्रफुल्लं चम्पकं यद्वद् भ्रमरा मधुलिप्सवः  
०८,०४०।०३३अ	तद् अपास्य धनुश् छिन्नं धृष्टद्युम्नो महामनाः  
०८,०४०।०३३च्	अन्यद् आदत्त वेगेन धनुर् भल्लांश् च षोडश  
०८,०४०।०३४अ	ततो दुर्योधनस्याश्वान् हत्वा सूतं च पञ्चभिः  
०८,०४०।०३४च्	धनुश् चिच्छेद भल्लेन जातरूपपरिष्कृतम्  
०८,०४०।०३५अ	रथं सोपस्करं छत्रं शक्तिं खड्गं गदां ध्वजम्  
०८,०४०।०३५च्	भल्लैश् चिच्छेद नवभिः पुत्रस्य तव पार्षतः  
०८,०४०।०३६अ	तपनीयाङ्गदं चित्रं नागं मणिमयं शुभम्  
०८,०४०।०३६च्	ध्वजं कुरुपतेश् छिन्नं ददृशुः सर्वपार्थिवाः  
०८,०४०।०३७अ	दुर्योधनं तु विरथं छिन्नसर्वायुधं रणे  
०८,०४०।०३७च्	भ्रातरः पर्यरक्षन्त सोदर्या भरतर्षभ  
०८,०४०।०३८अ	तम् आरोप्य रथे राजन् दण्डधारो जनाधिपम्  
०८,०४०।०३८च्	अपोवाह च सम्भ्रान्तो धृष्टद्युम्नस्य पश्यतः  
०८,०४०।०३९अ	कर्णस् तु सात्यकिं जित्वा राजगृद्धी महाबलः  
०८,०४०।०३९च्	द्रोणहन्तारम् उग्रेषुं ससाराभिमुखं रणे  
०८,०४०।०४०अ	तं पृष्ठतो ऽभ्ययात् तूर्णं शैनेयो वितुदञ् शरैः  
०८,०४०।०४०च्	वारणं जघनोपान्ते विषाणाभ्याम् इव द्विपः  
०८,०४०।०४१अ	स भारत महान् आसीद् योधानां सुमहात्मनाम्  
०८,०४०।०४१च्	कर्णपार्षतयोर् मध्ये त्वदीयानां महारणः  
०८,०४०।०४२अ	न पाण्डवानां नास्माकं योधः कश् चित् पराङ्मुखः  
०८,०४०।०४२च्	प्रत्यदृश्यत यत् कर्णः पाञ्चालांस् त्वरितो ययौ  
०८,०४०।०४३अ	तस्मिन् क्षणे नरश्रेष्ठ गजवाजिनरक्षयः  
०८,०४०।०४३च्	प्रादुरासीद् उभयतो राजन् मध्यङ्गते ऽहनि  
०८,०४०।०४४अ	पाञ्चालास् तु महाराज त्वरिता विजिगीषवः  
०८,०४०।०४४च्	सर्वतो ऽभ्यद्रवन् कर्णं पतत्रिण इव द्रुमम्  
०८,०४०।०४५अ	तेषाम् आधिरथिः क्रुद्धो यतमानान् मनस्विनः  
०८,०४०।०४५च्	विचिन्वन्न् एव बाणाग्रैः समासादयद् अग्रतः  
०८,०४०।०४६अ	व्याघ्रकेतुं सुशर्माणं शङ्कुं चोग्रं धनञ्जयम्  
०८,०४०।०४६च्	शुक्लं च रोचमानं च सिंहसेनं च दुर्जयम्  
०८,०४०।०४७अ	ते वीरा रथवेगेन परिवव्रुर् नरोत्तमम्  
०८,०४०।०४७च्	सृजन्तं सायकान् क्रुद्धं कर्णम् आहवशोभिनम्  
०८,०४०।०४८अ	युध्यमानांस् तु ताञ् शूरान् मनुजेन्द्रः प्रतापवान्  
०८,०४०।०४८च्	अष्टाभिर् अष्टौ राधेयो न्यहनन् निशितैः शरैः  
०८,०४०।०४९अ	अथापरान् महाराज सूतपुत्रः प्रतापवान्  
०८,०४०।०४९च्	जघान बहुसाहस्रान् योधान् युद्धविशारदः  
०८,०४०।०५०अ	विष्णुं च विष्णुकर्माणं देवापिं भद्रम् एव च  
०८,०४०।०५०च्	दण्डं च समरे राजंश् चित्रं चित्रायुधं हरिम्  
०८,०४०।०५१अ	सिंहकेतुं रोचमानं शलभं च महारथम्  
०८,०४०।०५१च्	निजघान सुसङ्क्रुद्धश् चेदीनां च महारथान्  
०८,०४०।०५२अ	तेषाम् आददतः प्राणान् आसीद् आधिरथेर् वपुः  
०८,०४०।०५२च्	शोणिताभ्युक्षिताङ्गस्य रुद्रस्येवोर्जितं महत्  
०८,०४०।०५३अ	तत्र भारत कर्णेन मातङ्गास् ताडिताः शरैः  
०८,०४०।०५३च्	सर्वतो ऽभ्यद्रवन् भीताः कुर्वन्तो महद् आकुलम्  
०८,०४०।०५४अ	निपेतुर् उर्व्यां समरे कर्णसायकपीडिताः  
०८,०४०।०५४च्	कुर्वन्तो विविधान् नादान् वज्रनुन्ना इवाचलाः  
०८,०४०।०५५अ	गजवाजिमनुष्यैश् च निपतद्भिः समन्ततः  
०८,०४०।०५५च्	रथैश् चावगतैर् मार्गे पर्यस्तीर्यत मेदिनी  
०८,०४०।०५६अ	नैव भीष्मो न च द्रोणो नाप्य् अन्ये युधि तावकाः  
०८,०४०।०५६च्	चक्रुः स्म तादृशं कर्म यादृशं वै कृतं रणे  
०८,०४०।०५७अ	सूतपुत्रेण नागेषु रथेषु च हयेषु च  
०८,०४०।०५७च्	नरेषु च नरव्याघ्र कृतं स्म कदनं महत्  
०८,०४०।०५८अ	मृगमध्ये यथा सिंहो दृश्यते निर्भयश् चरन्  
०८,०४०।०५८च्	पाञ्चालानां तथा मध्ये कर्णो ऽचरद् अभीतवत्  
०८,०४०।०५९अ	यथा मृगगणांस् त्रस्तान् सिंहो द्रावयते दिशः  
०८,०४०।०५९च्	पाञ्चालानां रथव्रातान् कर्णो द्रावयते तथा  
०८,०४०।०६०अ	सिंहास्यं च यथा प्राप्य न जीवन्ति मृगाः क्व चित्  
०८,०४०।०६०च्	तथा कर्णम् अनुप्राप्य न जीवन्ति महारथाः  
०८,०४०।०६१अ	वैश्वानरं यथा दीप्तं दह्यन्ते प्राप्य वै जनाः  
०८,०४०।०६१च्	कर्णाग्निना रणे तद्वद् दग्धा भारत सृञ्जयाः  
०८,०४०।०६२अ	कर्णेन चेदिष्व् एकेन पाञ्चालेषु च भारत  
०८,०४०।०६२च्	विश्राव्य नाम निहता बहवः शूरसम्मताः  
०८,०४०।०६३अ	मम चासीन् मनुष्येन्द्र दृष्ट्वा कर्णस्य विक्रमम्  
०८,०४०।०६३च्	नैको ऽप्य् आधिरथेर् जीवन् पाञ्चाल्यो मोक्ष्यते युधि  
०८,०४०।०६४अ	पाञ्चालान् विधमन् सङ्ख्ये सूतपुत्रः प्रतापवान्  
०८,०४०।०६४ब्*०५११_०१	पाञ्चालान् अथ निघ्नन्तं कर्णं दृष्ट्वा महारणे  
०८,०४०।०६४च्	अभ्यधावत सङ्क्रुद्धो धर्मपुत्रं युधिष्ठिरम्  
०८,०४०।०६५अ	धृष्टद्युम्नश् च राजानं द्रौपदेयाश् च मारिष  
०८,०४०।०६५च्	परिवव्रुर् अमित्रघ्नं शतशश् चापरे जनाः  
०८,०४०।०६६अ	शिखण्डी सहदेवश् च नकुलो नाकुलिस् तथा  
०८,०४०।०६६च्	जनमेजयः शिनेर् नप्ता बहवश् च प्रभद्रकाः  
०८,०४०।०६७अ	एते पुरोगमा भूत्वा धृष्टद्युम्नस्य संयुगे  
०८,०४०।०६७च्	कर्णम् अस्यन्तम् इष्वस्त्रैर् विचेरुर् अमितौजसः  
०८,०४०।०६८अ	तांस् तत्राधिरथिः सङ्ख्ये चेदिपाञ्चालपाण्डवान्  
०८,०४०।०६८ब्*०५१२_०१	सात्यकिं च महाराज नात्यवर्तत संयुगे  
०८,०४०।०६८च्	एको बहून् अभ्यपतद् गरुत्मन् पन्नगान् इव  
०८,०४०।०६८द्*०५१३_०१	तैः कर्णस्याभवद् युद्धं घोररूपं विशां पते  
०८,०४०।०६८द्*०५१३_०२	तादृग् यादृक् पुरा वृत्तं देवानां दानवैः सह  
०८,०४०।०६८द्*०५१३_०३	तान् समेतान् महेष्वासाञ् शरवर्षौघवर्षिणः  
०८,०४०।०६८द्*०५१३_०४	एको ऽभ्यभवद् अव्यग्रस् तमांसीव दिवाकरः  
०८,०४०।०६९अ	भीमसेनस् तु सङ्क्रुद्धः कुरून् मद्रान् सकेकयान्  
०८,०४०।०६९ब्*०५१४_०१	सर्वतो ऽभ्यहनत् क्रुद्धो यमदण्डनिभैः शरैः  
०८,०४०।०६९ब्*०५१४_०२	बाह्लीकान् केकयान् मत्स्यान् वासात्यान् मद्रसैन्धवान्  
०८,०४०।०६९च्	एकः सङ्ख्ये महेष्वासो योधयन् बह्व् अशोभत  
०८,०४०।०७०अ	तत्र मर्मसु भीमेन नाराचैस् ताडिता गजाः  
०८,०४०।०७०च्	प्रपतन्तो हतारोहाः कम्पयन्ति स्म मेदिनीम्  
०८,०४०।०७१अ	वाजिनश् च हतारोहाः पत्तयश् च गतासवः  
०८,०४०।०७१च्	शेरते युधि निर्भिन्ना वमन्तो रुधिरं बहु  
०८,०४०।०७१द्*०५१५_०१	ताडिताः सहसा नागा भीमसेनेन मारिष  
०८,०४०।०७१द्*०५१५_०२	निपतन्ति स्म वेगेन वज्ररुग्णा इवाचलाः  
०८,०४०।०७१द्*०५१६_०१	निहतैस् तैर् महाराज वेगवद्भिर् महागजैः  
०८,०४०।०७१द्*०५१६_०२	शुशुभे वसुधा राजन् विकीर्णैर् इव पर्वतैः  
०८,०४०।०७२अ	सहस्रशश् च रथिनः पतिताः पतितायुधाः  
०८,०४०।०७२च्	अक्षताः समदृश्यन्त भीमाद् भीता गतासवः  
०८,०४०।०७३अ	रथिभिर् वाजिभिः सूतैः पत्तिभिश् च तथा गजैः  
०८,०४०।०७३च्	भीमसेनशरच्छिन्नैर् आस्तीर्णा वसुधाभवत्  
०८,०४०।०७४अ	तत् स्तम्भितम् इवातिष्ठद् भीमसेनबलार्दितम्  
०८,०४०।०७४च्	दुर्योधनबलं राजन् निरुत्साहं कृतव्रणम्  
०८,०४०।०७५अ	निश्चेष्टं तुमुले दीनं बभौ तस्मिन् महारणे  
०८,०४०।०७५च्	प्रसन्नसलिलः काले यथा स्यात् सागरो नृप  
०८,०४०।०७५द्*०५१७_०१	तद्वत् तव बलं तद् वै निश्चलं समवस्थितम्  
०८,०४०।०७६अ	मन्युवीर्यबलोपेतं बलात् पर्यवरोपितम्  
०८,०४०।०७६च्	अभवत् तव पुत्रस्य तत् सैन्यम् इषुभिस् तदा  
०८,०४०।०७६द्*०५१८_०१	तद् बलं भरतश्रेष्ठ वध्यमानं परस्परम्  
०८,०४०।०७६ए	रुधिरौघपरिक्लिन्नं रुधिरार्द्रं बभूव ह  
०८,०४०।०७६ड़्*०५१९_०१	जगाम भरतश्रेष्ठ वध्यमानं परस्परम्  
०८,०४०।०७७अ	सूतपुत्रो रणे क्रुद्धः पाण्डवानाम् अनीकिनीम्  
०८,०४०।०७७च्	भीमसेनः कुरूंश् चापि द्रावयन् बह्व् अशोभत  
०८,०४०।०७८अ	वर्तमाने तथा रौद्रे सङ्ग्रामे ऽद्भुतदर्शने  
०८,०४०।०७८च्	निहत्य पृतनामध्ये संशप्तकगणान् बहून्  
०८,०४०।०७९अ	अर्जुनो जयतां श्रेष्ठो वासुदेवम् अथाब्रवीत्  
०८,०४०।०७९च्	प्रभग्नं बलम् एतद् धि योत्स्यमानं जनार्दन  
०८,०४०।०८०अ	एते धावन्ति सगणाः संशप्तकमहारथाः  
०८,०४०।०८०ब्*०५२०_०१	दुर्जया ह्य् एव समरे देवैर् अपि सवासवैः  
०८,०४०।०८०च्	अपारयन्तो मद्बाणान् सिंहशब्दान् मृगा इव  
०८,०४०।०८०द्*०५२१_०१	कुरवश् चापि धावन्ति भीमसेनभयार्दिताः  
०८,०४०।०८१अ	दीर्यते च महत् सैन्यं सृञ्जयानां महारणे  
०८,०४०।०८१च्	हस्तिकक्ष्यो ह्य् असौ कृष्ण केतुः कर्णस्य धीमतः  
०८,०४०।०८१ए	दृश्यते राजसैन्यस्य मध्ये विचरतो मुहुः  
०८,०४०।०८२अ	न च कर्णं रणे शक्ता जेतुम् अन्ये महारथाः  
०८,०४०।०८२ब्*०५२२_०१	दुर्जया ह्य् एष समरे देवदानवराक्षसैः  
०८,०४०।०८२च्	जानीते हि भवान् कर्णं वीर्यवन्तं पराक्रमे  
०८,०४०।०८३अ	तत्र याहि यतः कर्णो द्रावयत्य् एष नो बलम्  
०८,०४०।०८४अ	वर्जयित्वा रणे याहि सूतपुत्रं महारथम्  
०८,०४०।०८४च्	श्रमो मा बाधते कृष्ण यथा वा तव रोचते  
०८,०४०।०८५अ	एतच् छ्रुत्वा महाराज गोविन्दः प्रहसन्न् इव  
०८,०४०।०८५च्	अब्रवीद् अर्जुनं तूर्णं कौरवाञ् जहि पाण्डव  
०८,०४०।०८६अ	ततस् तव महत् सैन्यं गोविन्दप्रेरिता हयाः  
०८,०४०।०८६च्	हंसवर्णाः प्रविविशुर् वहन्तः कृष्णपाण्डवौ  
०८,०४०।०८७अ	केशवप्रहितैर् अश्वैः श्वेतैः काञ्चनभूषणैः  
०८,०४०।०८७च्	प्रविशद्भिस् तव बलं चतुर्दिशम् अभिद्यत  
०८,०४०।०८७द्*०५२३_०१	मेघस्तनितनिर्ह्रादः स रथो वानरध्वजः  
०८,०४०।०८७द्*०५२३_०२	चलत्पताकस् तां सेनां विमानं द्याम् इवाविशत  
०८,०४०।०८८अ	तौ विदार्य महासेनां प्रविष्टौ केशवार्जुनौ  
०८,०४०।०८८च्	क्रुद्धौ संरम्भरक्ताक्षौ व्यभ्राजेतां महाद्युती  
०८,०४०।०८९अ	युद्धशौण्डौ समाहूताव् अरिभिस् तौ रणाध्वरम्  
०८,०४०।०८९च्	यज्वभिर् विधिनाहूतौ मखे देवाव् इवाश्विनौ  
०८,०४०।०८९द्*०५२४_०१	क्रोधताम्रेक्षणौ शूरौ शुशुभाते महाबलौ  
०८,०४०।०८९द्*०५२४_०२	मदोत्कटौ यथा नागौ दृष्टिसञ्चारचारिणौ  
०८,०४०।०९०अ	क्रुद्धौ तौ तु नरव्याघ्रौ वेगवन्तौ बभूवतुः  
०८,०४०।०९०च्	तलशब्देन रुषितौ यथा नागौ महाहवे  
०८,०४०।०९१अ	विगाहन् स रथानीकम् अश्वसङ्घांश् च फल्गुनः  
०८,०४०।०९१च्	व्यचरत् पृतनामध्ये पाशहस्त इवान्तकः  
०८,०४०।०९२अ	तं दृष्ट्वा युधि विक्रान्तं सेनायां तव भारत  
०८,०४०।०९२च्	संशप्तकगणान् भूयः पुत्रस् ते समचोदयत्  
०८,०४०।०९३अ	ततो रथसहस्रेण द्विरदानां त्रिभिः शतैः  
०८,०४०।०९३च्	चतुर्दशसहस्रैश् च तुरगाणां महाहवे  
०८,०४०।०९४अ	द्वाभ्यां शतसहस्राभ्यां पदातीनां च धन्विनाम्  
०८,०४०।०९४च्	शूराणां नामलब्धानां विदितानां समन्ततः  
०८,०४०।०९४द्*०५२५_०१	दुर्योधनेन ते सार्धं जातवेगाः समन्ततः  
०८,०४०।०९४ए	अभ्यवर्तन्त तौ वीरौ छादयन्तो महारथाः  
०८,०४०।०९४ड़्*०५२६_०१	शरवर्षैर् महाराज सर्वतः पाण्डुनन्दनम्  
०८,०४०।०९५अ	स छाद्यमानः समरे शरैः परबलार्दनः  
०८,०४०।०९५च्	दर्शयन् रौद्रम् आत्मानं पाशहस्त इवान्तकः  
०८,०४०।०९५ए	निघ्नन् संशप्तकान् पार्थः प्रेक्षणीयतरो ऽभवत्  
०८,०४०।०९६अ	ततो विद्युत्प्रभैर् बाणैः कार्तस्वरविभूषितैः  
०८,०४०।०९६च्	निरन्तरम् इवाकाशम् आसीन् नुन्नैः किरीटिना  
०८,०४०।०९७अ	किरीटिभुजनिर्मुक्तैः सम्पतद्भिर् महाशरैः  
०८,०४०।०९७च्	समाच्छन्नं बभौ सर्वं काद्रवेयैर् इव प्रभो  
०८,०४०।०९८अ	रुक्मपुङ्खान् प्रसन्नाग्राञ् शरान् सन्नतपर्वणः  
०८,०४०।०९८च्	अदर्शयद् अमेयात्मा दिक्षु सर्वासु पाण्डवः  
०८,०४०।०९८द्*०५२७_०१	मही वियद् दिशः सर्वाः समुद्रा गिरयो ऽपि वा  
०८,०४०।०९८द्*०५२७_०२	स्फुटन्तीति जना जज्ञुः पार्थस्य तलनिस्वनात्  
०८,०४०।०९९अ	हत्वा दश सहस्राणि पार्थिवानां महारथः  
०८,०४०।०९९च्	संशप्तकानां कौन्तेयः प्रपक्षं त्वरितो ऽभ्ययात्  
०८,०४०।१००अ	प्रपक्षं स समासाद्य पार्थः काम्बोजरक्षितम्  
०८,०४०।१००च्	प्रममाथ बलाद् बाणैर् दानवान् इव वासवः  
०८,०४०।१०१अ	प्रचिच्छेदाशु भल्लैश् च द्विषताम् आततायिनाम्  
०८,०४०।१०१च्	शस्त्रपाणींस् तथा बाहूंस् तथापि च शिरांस्य् उत  
०८,०४०।१०२अ	अङ्गाङ्गावयवैश् छिन्नैर् व्यायुधास् ते ऽपतन् क्षितौ  
०८,०४०।१०२च्	विष्वग्वाताभिसम्भग्ना बहुशाखा इव द्रुमाः  
०८,०४०।१०२द्*०५२८_०१	काम्बोजस् तु ततः क्रुद्धो दृष्ट्वा पार्थं महारथम्  
०८,०४०।१०३अ	हस्त्यश्वरथपत्तीनां व्रातान् निघ्नन्तम् अर्जुनम्  
०८,०४०।१०३ब्*०५२९_०१	अचोदयत यन्तारम् अर्जुनायैव मां वह  
०८,०४०।१०३ब्*०५२९_०२	ततस् तं रथिनां श्रेष्ठं बहुदक्षिणम् आहवे  
०८,०४०।१०३ब्*०५२९_०३	अर्जुनस्य रथं क्षिप्रं प्रापयाम् आस सारथिः  
०८,०४०।१०३ब्*०५२९_०४	ततो ऽर्जुनं त्रिभिर् बाणैर् विद्ध्वा भारसहैर् युधि  
०८,०४०।१०३ब्*०५२९_०५	केशवं नवभी राजन् बाह्वोर् उरसि चापर्यत्  
०८,०४०।१०३ब्*०५२९_०६	ततः क्रुद्धो महाराज पाण्डवः परवीरहा  
०८,०४०।१०३च्	सुदक्षिणाद् अवरजः शरवृष्ट्याभ्यवीवृषत्  
०८,०४०।१०४अ	अस्यास्यतो ऽर्धचन्द्राभ्यां स बाहू परिघोपमौ  
०८,०४०।१०४च्	पूर्णचन्द्राभवक्त्रं च क्षुरेणाभ्यहनच् छिरः  
०८,०४०।१०५अ	स पपात ततो वाहात् स्वलोहितपरिस्रवः  
०८,०४०।१०५च्	मनःशिलागिरेः शृङ्गं वज्रेणेवावदारितम्  
०८,०४०।१०६अ	सुदक्षिणाद् अवरजं काम्बोजं ददृशुर् हतम्  
०८,०४०।१०६च्	प्रांशुं कमलपत्राक्षम् अत्यर्थं प्रियदर्शनम्  
०८,०४०।१०६ए	काञ्चनस्तम्भसङ्काशं भिन्नं हेमगिरिं यथा  
०८,०४०।१०७अ	ततो ऽभवत् पुनर् युद्धं घोरम् अद्भुतदर्शनम्  
०८,०४०।१०७च्	नानावस्थाश् च योधानां बभूवुस् तत्र युध्यताम्  
०८,०४०।१०८अ	एतेष्व् आवर्जितैर् अश्वैः काम्बोजैर् यवनैः शकैः  
०८,०४०।१०८च्	शोणिताक्तैस् तदा रक्तं सर्वम् आसीद् विशां पते  
०८,०४०।१०९अ	रथै रथाश्वसूतैश् च हतारोहैश् च वाजिभिः  
०८,०४०।१०९च्	द्विरदैश् च हतारोहैर् महामात्रैर् हतद्विपैः  
०८,०४०।१०९ए	अन्योन्येन महाराज कृतो घोरो जनक्षयः  
०८,०४०।११०अ	तस्मिन् प्रपक्षे पक्षे च वध्यमाने महात्मना  
०८,०४०।११०च्	अर्जुनं जयतां श्रेष्ठं त्वरितो द्रौणिर् आययौ  
०८,०४०।१११अ	विधुन्वानो महच् चापं कार्तस्वरविभूषितम्  
०८,०४०।१११च्	आददानः शरान् घोरान् स्वरश्मीन् इव भास्करः  
०८,०४०।१११द्*०५३०_०१	क्रोधामर्षविवृत्तास्यो लोहिताक्षो बभौ बली  
०८,०४०।१११द्*०५३०_०२	अन्तकाले यथा क्रुद्धो मृत्युः किङ्करदण्डभृत्  
०८,०४०।१११द्*०५३०_०३	ततः प्रासृजद् उग्राणि शरवर्षाणि सङ्घशः  
०८,०४०।१११द्*०५३०_०४	तैर् विसृष्टैर् महाराज व्यद्रवत् पाण्डवी चमूः  
०८,०४०।१११द्*०५३०_०५	स दृष्ट्वैव तु दाशार्हं स्यन्दनस्थं विशां पते  
०८,०४०।१११द्*०५३०_०६	पुनः प्रासृजद् उग्राणि शरवर्षाणि मारिष  
०८,०४०।१११द्*०५३१_०१	तयोर् आसीन् महद् युद्धं धर्मभ्रात्रोर् अनैष्ठिकम्  
०८,०४०।१११द्*०५३१_०२	विसिष्मापयिषोर् लोकं यशश् चोत्तमम् इच्छतोः  
०८,०४०।१११द्*०५३१_०३	संशप्तकांस् तु कौन्तेयः कुरूंश् चापि वृकोदरः  
०८,०४०।१११द्*०५३१_०४	सूतपुत्रस् तु पाञ्चालान् भूयो ऽघ्नंस् त्वरिताः शरैः  
०८,०४०।१११द्*०५३१_०५	एवम् एष महाराज विनाशः पृथिवीक्षिताम्  
०८,०४०।१११द्*०५३१_०६	आसीत् क्रुद्धे ऽर्जुने कर्णे भीमसेने च दारुणे  
०८,०४०।१११द्*०५३२_०१	युद्धं घोरं तथा त्व् आसीत् त्रिधाभूते चमूमुखे  
०८,०४०।११२अ	तैः पतद्भिर् महाराज द्रौणिमुक्तैः समन्ततः  
०८,०४०।११२च्	सञ्छादितौ रथस्थौ ताव् उभौ कृष्णधनञ्जयौ  
०८,०४०।११३अ	ततः शरशतैस् तीक्ष्णैर् भारद्वाजः प्रतापवान्  
०८,०४०।११३च्	निश्चेष्टौ ताव् उभौ चक्रे युद्धे माधवपाण्डवौ  
०८,०४०।११४अ	हाहाकृतम् अभूत् सर्वं जङ्गमं स्थावरं तथा  
०८,०४०।११४च्	चराचरस्य गोप्तारौ दृष्ट्वा सञ्छादितौ शरैः  
०८,०४०।११५अ	सिद्धचारणसङ्घाश् च सम्पेतुर् वै समन्ततः  
०८,०४०।११५च्	चिन्तयन्तो भवेद् अद्य लोकानां स्वस्त्य् अपीत्य् अह  
०८,०४०।११६अ	न मया तादृशो राजन् दृष्टपूर्वः पराक्रमः  
०८,०४०।११६च्	सञ्जज्ञे यादृशो द्रौणेः कृष्णौ सञ्छादयिष्यतः  
०८,०४०।११७अ	द्रौणेस् तु धनुषः शब्दम् अहितत्रासनं रणे  
०८,०४०।११७च्	अश्रौषं बहुशो राजन् सिंहस्य नदतो यथा  
०८,०४०।११८अ	ज्या चास्य चरतो युद्धे सव्यदक्षिणम् अस्यतः  
०८,०४०।११८च्	विद्युद् अम्बुदमध्यस्था भ्राजमानेव साभवत्  
०८,०४०।११९अ	स तथा क्षिप्रकारी च दृढहस्तश् च पाण्डवः  
०८,०४०।११९च्	सम्मोहं परमं गत्वा प्रैक्षत द्रोणजं ततः  
०८,०४०।१२०अ	स विक्रमं हृतं मेने आत्मनः सुमहात्मना  
०८,०४०।१२०च्	तथास्य समरे राजन् वपुर् आसीत् सुदुर्दृशम्  
०८,०४०।१२१अ	द्रौणिपाण्डवयोर् एवं वर्तमाने महारणे  
०८,०४०।१२१च्	वर्धमाने च राजेन्द्र द्रोणपुत्रे महाबले  
०८,०४०।१२१ए	हीयमाने च कौन्तेये कृष्णं रोषः समभ्ययात्  
०८,०४०।१२२अ	स रोषान् निःश्वसन् राजन् निर्दहन्न् इव चक्षुषा  
०८,०४०।१२२च्	द्रौणिं ह्य् अपश्यत् सङ्ग्रामे फल्गुनं च मुहुर् मुहुः  
०८,०४०।१२३अ	ततः क्रुद्धो ऽब्रवीत् कृष्णः पार्थं सप्रणयं तदा  
०८,०४०।१२३च्	अत्यद्भुतम् इदं पार्थ तव पश्यामि संयुगे  
०८,०४०।१२३ए	अतिशेते हि यत्र त्वा द्रोणपुत्रो ऽद्य भारत  
०८,०४०।१२३ड़्*०५३३_०१	कच्चिद् वीर्यं यथापूर्वं भुजयोर् वा बलं तव  
०८,०४०।१२४अ	कच्चित् ते गाण्डिवं हस्ते रथे तिष्ठसि चार्जुन  
०८,०४०।१२४च्	कच्चित् कुशलिनौ बाहू कच्चिद् वीर्यं तद् एव ते  
०८,०४०।१२४द्*०५३४_०१	उदीर्यमाणं हि रणे पश्यामि द्रौणिम् आहवे  
०८,०४०।१२४द्*०५३४_०२	गुरुपुत्र इति ह्य् एनं मानयन् भरतर्षभ  
०८,०४०।१२४द्*०५३४_०३	उपेक्षां कुरु मा पार्थ नायं काल उपेक्षितुम्  
०८,०४०।१२५अ	एवम् उक्तस् तु कृष्णेन क्षिप्त्वा भल्लांश् चतुर्दश  
०८,०४०।१२५च्	त्वरमाणस् त्वराकाले द्रौणेर् धनुर् अथाच्छिनत्  
०८,०४०।१२५ए	ध्वजं छत्रं पताकां च रथं शक्तिं गदां तथा  
०८,०४०।१२६अ	जत्रुदेशे च सुभृशं वत्सदन्तैर् अताडयत्  
०८,०४०।१२६च्	स मूर्च्छां परमां गत्वा ध्वजयष्टिं समाश्रितः  
०८,०४०।१२७अ	तं विसञ्ज्ञं महाराज किरीटिभयपीडितम्  
०८,०४०।१२७च्	अपोवाह रणात् सूतो रक्षमाणो धनञ्जयात्  
०८,०४०।१२८अ	एतस्मिन्न् एव काले तु विजयः शत्रुतापनः  
०८,०४०।१२८च्	न्यवधीत् तावकं सैन्यं शतशो ऽथ सहस्रशः  
०८,०४०।१२८ए	पश्यतस् तव पुत्रस्य तस्य वीरस्य भारत  
०८,०४०।१२९अ	एवम् एष क्षयो वृत्तस् तावकानां परैः सह  
०८,०४०।१२९च्	क्रूरो विशसनो घोरो राजन् दुर्मन्त्रिते तव  
०८,०४०।१३०अ	संशप्तकांश् च कौन्तेयः कुरूंश् चापि वृकोदरः  
०८,०४०।१३०च्	वसुषेणं च पाञ्चालः कृत्स्नेन व्यधमद् रणे  
०८,०४०।१३०द्*०५३५_०१	वर्तमाने तथा रौद्रे राजन् वीरवरक्षये  
०८,०४०।१३०द्*०५३५_०२	उत्थितान्य् अगणेयानि कबन्धानि समन्ततः  
०८,०४०।१३०द्*०५३५_०३	युधिष्ठिरो ऽपि सङ्ग्रामे प्रहारैर् गाढवेदनः  
०८,०४०।१३०द्*०५३५_०४	क्रोशमात्रम् अपक्रम्य तस्थौ भरतसत्तम  
०८,०४०।१३०द्@०१४_००००	सञ्जयः  
०८,०४०।१३०द्@०१४_०००१	दुर्योधनस् ततः कर्णम् उपेत्य भरतर्षभ  
०८,०४०।१३०द्@०१४_०००२	अब्रवीन् मद्रराजं च तथैवान्यान् महारथान्  
०८,०४०।१३०द्@०१४_०००३	यदृच्छयोपसम्प्राप्तं स्वर्गद्वारम् अपावृतम्  
०८,०४०।१३०द्@०१४_०००४	सुखिनः क्षत्रियाः कर्ण लभन्ते युद्धम् ईदृशम्  
०८,०४०।१३०द्@०१४_०००५	सदृशैः क्षत्रियैः शूरैः शूराणां युध्यतां युधि  
०८,०४०।१३०द्@०१४_०००६	इष्टं भवति राधेय तद् इदं समुपस्थितम्  
०८,०४०।१३०द्@०१४_०००७	हत्वा वा पाण्डवान् युद्धे स्फीताम् उर्वीम् अवाप्स्यथ  
०८,०४०।१३०द्@०१४_०००८	निहता वा परैर् युद्धे वीरलोकम् अवाप्स्यथ  
०८,०४०।१३०द्@०१४_०००९	दुर्योधनस्य तच् छ्रुत्वा वचनं क्षत्रियर्षभाः  
०८,०४०।१३०द्@०१४_००१०	हृष्टा नादान् उदक्रोशन् वादित्राणि च सर्वशः  
०८,०४०।१३०द्@०१४_००११	ततः प्रमुदिते तस्मिन् दुर्योधनबले तदा  
०८,०४०।१३०द्@०१४_००१२	हर्षयंस् तावकान् योधान् द्रौणिर् वचनम् अब्रवीत्  
०८,०४०।१३०द्@०१४_००१३	प्रत्यक्षं सर्वसैन्यानां भवतां चापि पश्यताम्  
०८,०४०।१३०द्@०१४_००१४	न्यस्तशस्त्रो मम पिता धृष्टद्युम्नेन पातितः  
०८,०४०।१३०द्@०१४_००१५	स तेनाहम् अमर्षेण मित्रार्थे चापि पार्थिवाः  
०८,०४०।१३०द्@०१४_००१६	सत्यं वः प्रतिजानामि तद् वाक्यं मे निबोधत  
०८,०४०।१३०द्@०१४_००१७	धृष्टद्युम्नम् अहत्वाहं न विमोक्ष्यामि दंशनम्  
०८,०४०।१३०द्@०१४_००१८	अनृतायां प्रतिज्ञायां नाहं स्वर्गम् अवाप्नुयाम्  
०८,०४०।१३०द्@०१४_००१९	अर्जुनो भीमसेनश् च यश् च मां प्रत्युदेष्यति  
०८,०४०।१३०द्@०१४_००२०	सर्वांस् तान् प्रमथिष्ये ऽहम् इति मे नास्ति संशयः  
०८,०४०।१३०द्@०१४_००२१	एवम् उक्ते ततः सर्वा सहिता भारती चमूः  
०८,०४०।१३०द्@०१४_००२२	अभ्यद्रवत कौन्तेयांस् तथा ते चापि पाण्डवाः  
०८,०४०।१३०द्@०१४_००२३	स सन्निपातो रथयूथपानां  
०८,०४०।१३०द्@०१४_००२४	महात्मनां भारत मोहनीयः  
०८,०४०।१३०द्@०१४_००२५	जनक्षयः कालयुगान्तकल्पः  
०८,०४०।१३०द्@०१४_००२६	प्रावर्तताग्रे कुरुसृञ्जयानाम्  
०८,०४०।१३०द्@०१४_००२७	ततः प्रवृत्ते युधि सम्प्रहारे  
०८,०४०।१३०द्@०१४_००२८	भूतानि सर्वाणि सदैवतानि  
०८,०४०।१३०द्@०१४_००२९	आसन् समेतानि सहाप्सरोभिर्  
०८,०४०।१३०द्@०१४_००३०	दिदृक्षमाणानि नरप्रवीरान्  
०८,०४०।१३०द्@०१४_००३१	दिव्यैश् च माल्यैर् विविधैश् च गन्धैर्  
०८,०४०।१३०द्@०१४_००३२	दिव्यैश् च रत्नैर् विविधैर् नराग्र्यान्  
०८,०४०।१३०द्@०१४_००३३	रणे स्वकर्मोद्वहतः प्रवीरान्  
०८,०४०।१३०द्@०१४_००३४	अवाकिरन्न् अप्सरसः प्रहृष्टाः  
०८,०४०।१३०द्@०१४_००३५	समीरणस् तांश् च निषेव्य गन्धान्  
०८,०४०।१३०द्@०१४_००३६	सिषेव सर्वान् अपि योधमुख्यान्  
०८,०४०।१३०द्@०१४_००३७	निषेव्यमाणास् त्व् अनिलेन योधाः  
०८,०४०।१३०द्@०१४_००३८	परस्परघ्ना धरणीं निपेतुः  
०८,०४०।१३०द्@०१४_००३९	सा दिव्यपुष्पैर् अवकीर्यमाणा  
०८,०४०।१३०द्@०१४_००४०	सुवर्णपुङ्खैश् च शरैर् विचित्रैः  
०८,०४०।१३०द्@०१४_००४१	नक्षत्रसङ्घैर् इव चित्रिता द्यौः  
०८,०४०।१३०द्@०१४_००४२	क्षितैर् बभौ योधवरैर् विचित्रा  
०८,०४०।१३०द्@०१४_००४३	ततो ऽन्तरिक्षाद् अपि साधुवादैर्  
०८,०४०।१३०द्@०१४_००४४	वादित्रघोषैः समुदीर्यमाणः  
०८,०४०।१३०द्@०१४_००४५	ज्याघोषनेमिस्वननादचित्रः  
०८,०४०।१३०द्@०१४_००४६	समाकुलः सो ऽभवत् सम्प्रहारः  
०८,०४०।१३०द्@०१५_०००१	तथा तु तस्मिंस् तुमुले प्रवृत्ते  
०८,०४०।१३०द्@०१५_०००२	दुर्योधनः क्रोधम् अमृष्यमाणः  
०८,०४०।१३०द्@०१५_०००३	अभ्येत्य भीमं बलिनं बलिष्ठः  
०८,०४०।१३०द्@०१५_०००४	समर्पयत् क्षुद्रकाणां शतेन  
०८,०४०।१३०द्@०१५_०००५	दुःशासनश् चित्रसेनश् च वीरस्  
०८,०४०।१३०द्@०१५_०००६	तथा चैवं कितवः सौबलश् च  
०८,०४०।१३०द्@०१५_०००७	गजानीकैः सर्वतो भीमसेनं  
०८,०४०।१३०द्@०१५_०००८	तथा विषक्तं सहसैवाभ्यगच्छन्  
०८,०४०।१३०द्@०१५_०००९	तम् आपतन्तं सम्प्रेक्ष्य गजानीकं वृकोदरः  
०८,०४०।१३०द्@०१५_००१०	दुर्योधनं महाबाहुः शरवर्षैर् अवाकिरत्  
०८,०४०।१३०द्@०१५_००११	दुर्योधनं तथा भीमः सायकैः शतशः शितैः  
०८,०४०।१३०द्@०१५_००१२	पाण्डवो विमुखीकृत्य गजान् अभ्यद्रवद् बली  
०८,०४०।१३०द्@०१५_००१३	ततः पावकसङ्काशैर् भीमो बाणैर् अवक्रगैः  
०८,०४०।१३०द्@०१५_००१४	शलभैर् इव नागांस् तान् अर्दयाम् आस पाण्डवः  
०८,०४०।१३०द्@०१५_००१५	ततः कुञ्जरयूथानि भीमसेनो महाबलः  
०८,०४०।१३०द्@०१५_००१६	व्यधमन् निशितैर् बाणैर् महाभ्राणीव मारुतः  
०८,०४०।१३०द्@०१५_००१७	अन्वयुस् तद् रथानीकं मणिजालैश् च कुञ्जराः  
०८,०४०।१३०द्@०१५_००१८	रूप्यजाम्बूनदाभासाः क्षुरमाल्याभ्यलङ्कृताः  
०८,०४०।१३०द्@०१५_००१९	वध्यमानाः शरै राजन् भीमसेनेन ते गजाः  
०८,०४०।१३०द्@०१५_००२०	विभिन्नहृदयाः के चित् तत्रैवाभ्यपतन् भुवि  
०८,०४०।१३०द्@०१५_००२१	निपतद्भिर् महावेगैर् हेमभाण्डविभूषितैः  
०८,०४०।१३०द्@०१५_००२२	अशोभत महाराज धातुचित्रैर् इवाचलैः  
०८,०४०।१३०द्@०१५_००२३	दीप्ताभरणवद्भिश् च गजपृष्ठान् निपातितैः  
०८,०४०।१३०द्@०१५_००२४	स रणः शुशुभे राजन् क्षीणपुण्यैर् इवामरैः  
०८,०४०।१३०द्@०१५_००२५	महापरिघसङ्काशौ चन्दनागरुरूषितौ  
०८,०४०।१३०द्@०१५_००२६	अपश्यन् भीमसेनस्य धनुर् विक्षिपतो भुजौ  
०८,०४०।१३०द्@०१५_००२७	तस्य ज्यातलनिर्घोषम् अस्यतः सव्यदक्षिणम्  
०८,०४०।१३०द्@०१५_००२८	श्रुत्वा ह्य् अभ्यद्रवन् नागा भीमसेनं भयार्दिताः  
०८,०४०।१३०द्@०१५_००२९	तस्य भीमस्य तत् कर्म राजन्न् एकस्य धीमतः  
०८,०४०।१३०द्@०१५_००३०	अपश्याम महाराज तद् अद्भुतम् इवाभवत्  
०८,०४०।१३०द्@०१६_००००	सञ्जय उवाच  
०८,०४०।१३०द्@०१६_०००१	एवम् एष महान् आसीत् सङ्ग्रामः पृथिवीक्षिताम्  
०८,०४०।१३०द्@०१६_०००२	क्रुद्धे ऽर्जुने तथा कर्णे भीमसेने च पाण्डवे  
०८,०४०।१३०द्@०१६_०००३	द्रोणपुत्रं पराजित्य जित्वा चान्यान् महारथान्  
०८,०४०।१३०द्@०१६_०००४	अब्रवीद् अर्जुनो राजन् वासुदेवम् इदं वचः  
०८,०४०।१३०द्@०१६_०००५	पश्य कृष्ण महाबाहो द्रवन्तीं पाण्डवीं चमूम्  
०८,०४०।१३०द्@०१६_०००६	कर्णं पश्य च सङ्ग्रामे कालयन्तं महारथान्  
०८,०४०।१३०द्@०१६_०००७	न च पश्यामि दाशार्ह धर्मराजं युधिष्ठिरम्  
०८,०४०।१३०द्@०१६_०००८	नापि केतुर् युधां श्रेष्ठ धर्मराजस्य दृश्यते  
०८,०४०।१३०द्@०१६_०००९	त्रिभागश् चावशिष्टो ऽयं दिवसस्य जनार्दन  
०८,०४०।१३०द्@०१६_००१०	न च मां धार्तराष्ट्रेषु कश् चिद् युध्यति संयुगे  
०८,०४०।१३०द्@०१६_००११	तस्मात् त्वं मत्प्रियं कुर्वन् याहि यत्र युधिष्ठिरः  
०८,०४०।१३०द्@०१६_००१२	दृष्ट्वा कुशलिनं युद्धे धर्मपुत्रं सहानुजम्  
०८,०४०।१३०द्@०१६_००१३	पुनर् योद्धास्मि वार्ष्णेय शत्रुभिः सह संयुगे  
०८,०४०।१३०द्@०१६_००१४	ततः प्रायाद् रथेनाशु बीभत्सोर् वचनाद् धरिः  
०८,०४०।१३०द्@०१६_००१५	यतो युधिष्ठिरो राजा सृञ्जयाश् च महारथाः  
०८,०४०।१३०द्@०१६_००१६	अयुध्यंस् तावकैः सार्धं मृत्युं कृत्वा निवर्तनम्  
०८,०४१।००१	सञ्जय उवाच  
०८,०४१।००१अ	त्वरमाणः पुनः कृष्णः पार्थम् अभ्यवदच् छनैः  
०८,०४१।००१च्	पश्य कौरव्य राजानम् अपयातांश् च पाण्डवान्  
०८,०४१।००२अ	कर्णं पश्य महारङ्गे ज्वलन्तम् इव पावकम्  
०८,०४१।००२च्	असौ भीमो महेष्वासः सन्निवृत्तो रणं प्रति  
०८,०४१।००३अ	तम् एते ऽनु निवर्तन्ते धृष्टद्युम्नपुरोगमाः  
०८,०४१।००३च्	पाञ्चालानां सृञ्जयानां पाण्डवानां च यन् मुखम्  
०८,०४१।००३ए	निवृत्तैश् च तथा पार्थैर् भग्नं शत्रुबलं महत्  
०८,०४१।००४अ	कौरवान् द्रवतो ह्य् एष कर्णो धारयते ऽर्जुन  
०८,०४१।००४च्	अन्तकप्रतिमो वेगे शक्रतुल्यपराक्रमः  
०८,०४१।००५अ	असौ गच्छति कौरव्य द्रौणिर् अस्त्रभृतां वरः  
०८,०४१।००५च्	तम् एष प्रद्रुतः सङ्ख्ये धृष्टद्युम्नो महारथः  
०८,०४१।००५द्*०५३६_०१	अनुप्रयाति सङ्ग्रामे हतान् पश्य च सृञ्जयान्  
०८,०४१।००६अ	सर्वं व्याचष्ट दुर्धर्षो वासुदेवः किरीटिने  
०८,०४१।००६च्	ततो राजन् प्रादुरासीन् महाघोरो महारणः  
०८,०४१।००७अ	सिंहनादरवाश् चात्र प्रादुरासन् समागमे  
०८,०४१।००७च्	उभयोः सेनयो राजन् मृत्युं कृत्वा निवर्तनम्  
०८,०४१।००७द्*०५३७_०१	एवम् एष क्षयो वृत्तः पृथिव्यां पृथिवीपते  
०८,०४१।००७द्*०५३७_०२	तावकानां परेषां च राजन् दुर्मन्त्रिते तव  
०८,०४२।००१	सञ्जय उवाच  
०८,०४२।००१अ	ततः पुनः समाजग्मुर् अभीताः कुरुसृञ्जयाः  
०८,०४२।००१च्	युधिष्ठिरमुखाः पार्था वैकर्तनमुखा वयम्  
०८,०४२।००२अ	ततः प्रववृते भीमः सङ्ग्रामो लोमहर्षणः  
०८,०४२।००२च्	कर्णस्य पाण्डवानां च यमराष्ट्रविवर्धनः  
०८,०४२।००३अ	तस्मिन् प्रवृत्ते सङ्ग्रामे तुमुले शोणितोदके  
०८,०४२।००३च्	संशप्तकेषु शूरेषु किञ्चिच्छिष्टेषु भारत  
०८,०४२।००४अ	धृष्टद्युम्नो महाराज सहितः सर्वराजभिः  
०८,०४२।००४च्	कर्णम् एवाभिदुद्राव पाण्डवाश् च महारथाः  
०८,०४२।००५अ	आगच्छमानांस् तान् सङ्ख्ये प्रहृष्टान् विजयैषिणः  
०८,०४२।००५च्	दधारैको रणे कर्णो जलौघान् इव पर्वतः  
०८,०४२।००६अ	तम् आसाद्य तु ते कर्णं व्यशीर्यन्त महारथाः  
०८,०४२।००६च्	यथाचलं समासाद्य जलौघाः सर्वतोदिशम्  
०८,०४२।००६ए	तयोर् आसीन् महाराज सङ्ग्रामो लोमहर्षणः  
०८,०४२।००६ड़्*०५३८_०१	प्रयुध्यतोर् महारङ्गे बलिनोर् विजिगीषतोः  
०८,०४२।००७अ	धृष्टद्युम्नस् तु राधेयं शरेण नतपर्वणा  
०८,०४२।००७च्	ताडयाम् आस सङ्क्रुद्धस् तिष्ठ तिष्ठेति चाब्रवीत्  
०८,०४२।००८अ	विजयं तु धनुःश्रेष्ठं विधुन्वानो महारथः  
०८,०४२।००८ब्*०५३९_०१	ववर्ष शरवर्षाणि तोयवर्षान् इवाम्बुदः  
०८,०४२।००८च्	पार्षतस्य धनुश् छित्त्वा शरान् आशीविषोपमान्  
०८,०४२।००८ए	ताडयाम् आस सङ्क्रुद्धः पार्षतं नवभिः शरैः  
०८,०४२।००९अ	ते वर्म हेमविकृतं भित्त्वा तस्य महात्मनः  
०८,०४२।००९च्	शोणिताक्ता व्यराजन्त शक्रगोपा इवानघ  
०८,०४२।०१०अ	तद् अपास्य धनुश् छिन्नं धृष्टद्युम्नो महारथः  
०८,०४२।०१०च्	अन्यद् धनुर् उपादाय शरांश् चाशीविषोपमान्  
०८,०४२।०१०ए	कर्णं विव्याध सप्तत्या शरैः सन्नतपर्वभिः  
०८,०४२।०११अ	तथैव राजन् कर्णो ऽपि पार्षतं शत्रुतापनम्  
०८,०४२।०११ब्*०५४०_०१	छादयाम् आस समरे शरैर् आशीविषोपमैः  
०८,०४२।०११च्	द्रोणशत्रुं महेष्वासो विव्याध निशितैः शरैः  
०८,०४२।०१२अ	तस्य कर्णो महाराज शरं कनकभूषणम्  
०८,०४२।०१२च्	प्रेषयाम् आस सङ्क्रुद्धो मृत्युदण्डम् इवापरम्  
०८,०४२।०१३अ	तम् आपतन्तं सहसा घोररूपं विशां पते  
०८,०४२।०१३च्	चिच्छेद सप्तधा राजञ् शैनेयः कृतहस्तवत्  
०८,०४२।०१४अ	दृष्ट्वा विनिहितं बाणं शरैः कर्णो विशां पते  
०८,०४२।०१४च्	सात्यकिं शरवर्षेण समन्तात् पर्यवारयत्  
०८,०४२।०१५अ	विव्याध चैनं समरे नाराचैस् तत्र सप्तभिः  
०८,०४२।०१५च्	तं प्रत्यविध्यच् छैनेयः शरैर् हेमविभूषितैः  
०८,०४२।०१६अ	ततो युद्धम् अतीवासीच् चक्षुःश्रोत्रभयावहम्  
०८,०४२।०१६च्	राजन् घोरं च चित्रं च प्रेक्षणीयं समन्ततः  
०८,०४२।०१७अ	सर्वेषां तत्र भूतानां लोमहर्षो व्यजायत  
०८,०४२।०१७च्	तद् दृष्ट्वा समरे कर्म कर्णशैनेययोर् नृप  
०८,०४२।०१८अ	एतस्मिन्न् अन्तरे द्रौणिर् अभ्ययात् सुमहाबलम्  
०८,०४२।०१८च्	पार्षतं शत्रुदमनं शत्रुवीर्यासुनाशनम्  
०८,०४२।०१८द्*०५४१_०१	स दृष्ट्वा समरे कर्णं पार्षतं च महारथम्  
०८,०४२।०१९अ	अभ्यभाषत सङ्क्रुद्धो द्रौणिर् दूरे धनञ्जये  
०८,०४२।०१९ब्*०५४२_०१	रथं रथेन सम्पीड्य शत्रुवीर्यप्रणाशनः  
०८,०४२।०१९च्	तिष्ठ तिष्ठाद्य ब्रह्मघ्न न मे जीवन् विमोक्ष्यसे  
०८,०४२।०२०अ	इत्य् उक्त्वा सुभृशं वीरः शीघ्रकृन् निशितैः शरैः  
०८,०४२।०२०च्	पार्षतं छादयाम् आस घोररूपैः सुतेजनैः  
०८,०४२।०२०ए	यतमानं परं शक्त्या यतमानो महारथः  
०८,०४२।०२०ड़्*०५४३_०१	छादयाम् आस समरे यतमानो महारथः  
०८,०४२।०२०ड़्*०५४३_०२	यत्नतः परया शक्त्या धृष्टद्युम्नं महारणे  
०८,०४२।०२०ड़्*०५४४_०१	योधयाम् आस समरे क्रुद्धरूपो विशां पते  
०८,०४२।०२१अ	यथा हि समरे द्रौणिः पार्षतं वीक्ष्य मारिष  
०८,०४२।०२१च्	तथा द्रौणिं रणे दृष्ट्वा पार्षतः परवीरहा  
०८,०४२।०२१ए	नातिहृष्टमना भूत्वा मन्यते मृत्युम् आत्मनः  
०८,०४२।०२१ड़्*०५४५_०१	स ज्ञात्वा समरे ऽऽत्मानं शस्त्रेणावध्यम् एव तु  
०८,०४२।०२१ड़्*०५४५_०२	जवेनाभिययौ द्रौणिं कालः कालम् इव क्षये  
०८,०४२।०२२अ	द्रौणिस् तु दृष्ट्वा राजेन्द्र धृष्टद्युम्नं रणे स्थितम्  
०८,०४२।०२२च्	क्रोधेन निःश्वसन् वीरः पार्षतं समुपाद्रवत्  
०८,०४२।०२२ए	ताव् अन्योन्यं तु दृष्ट्वैव संरम्भं जग्मतुः परम्  
०८,०४२।०२२ड़्*०५४६_०१	ततो रोषपरीतात्मा धृष्टद्युम्नो ऽप्य् अमर्षणः  
०८,०४२।०२२ड़्*०५४६_०२	प्रोवाच चैनं संरब्धो द्रोणपुत्रं परन्तपः  
०८,०४२।०२२ड़्*०५४७_०१	प्रगृह्य महती चापे शरासनविराजिते  
०८,०४२।०२३अ	अथाब्रवीन् महाराज द्रोणपुत्रः प्रतापवान्  
०८,०४२।०२३च्	धृष्टद्युम्नं समीपस्थं त्वरमाणो विशां पते  
०८,०४२।०२३ए	पाञ्चालापसदाद्य त्वां प्रेषयिष्यामि मृत्यवे  
०८,०४२।०२४अ	पापं हि यत् त्वया कर्म घ्नता द्रोणं पुरा कृतम्  
०८,०४२।०२४च्	अद्य त्वा पत्स्यते तद् वै यथा ह्य् अकुशलं तथा  
०८,०४२।०२४द्*०५४८_०१	पतङ्गदर्शनेनाद्य दर्शनेन व्यपोह्यते  
०८,०४२।०२४द्*०५४८_०२	शशिस्मरणतन्मात्रान् वंशान् कृतम् अपोह्यते  
०८,०४२।०२४द्*०५४८_०३	मया मारयितव्यस् त्वं पशुमारेण पार्षत  
०८,०४२।०२४द्*०५४८_०४	अद्य श्वो वा परश्वो वा सत्यम् एतद् भविष्यति  
०८,०४२।०२५अ	अरक्ष्यमाणः पार्थेन यदि तिष्ठसि संयुगे  
०८,०४२।०२५च्	नापक्रमसि वा मूढ सत्यम् एतद् ब्रवीमि ते  
०८,०४२।०२६अ	एवम् उक्तः प्रत्युवाच धृष्टद्युम्नः प्रतापवान्  
०८,०४२।०२६च्	प्रतिवाक्यं स एवासिर् मामको दास्यते तव  
०८,०४२।०२६ए	येनैव ते पितुर् दत्तं यतमानस्य संयुगे  
०८,०४२।०२६ड़्*०५४९_०१	एष ते प्रतिवाक्यं वै असिर् दास्यति मामकः  
०८,०४२।०२६ड़्*०५४९_०२	येन कृत्तं तव पितुर् यतमानस्य तच् छिरः  
०८,०४२।०२७अ	यदि तावन् मया द्रोणो निहतो ब्राह्मणब्रुवः  
०८,०४२।०२७च्	त्वाम् इदानीं कथं युद्धे न हनिष्यामि विक्रमात्  
०८,०४२।०२८अ	एवम् उक्त्वा महाराज सेनापतिर् अमर्षणः  
०८,०४२।०२८च्	निशितेनाथ बाणेन द्रौणिं विव्याध पार्षतः  
०८,०४२।०२९अ	ततो द्रौणिः सुसङ्क्रुद्धः शरैः सन्नतपर्वभिः  
०८,०४२।०२९च्	प्राच्छादयद् दिशो राजन् धृष्टद्युम्नस्य संयुगे  
०८,०४२।०३०अ	नैवान्तरिक्षं न दिशो नैव योधाः समन्ततः  
०८,०४२।०३०च्	दृश्यन्ते वै महाराज शरैश् छन्नाः सहस्रशः  
०८,०४२।०३१अ	तथैव पार्षतो राजन् द्रौणिम् आहवशोभिनम्  
०८,०४२।०३१च्	शरैः सञ्छादयाम् आस सूतपुत्रस्य पश्यतः  
०८,०४२।०३२अ	राधेयो ऽपि महाराज पाञ्चालान् सह पाण्डवैः  
०८,०४२।०३२च्	द्रौपदेयान् युधामन्युं सात्यकिं च महारथम्  
०८,०४२।०३२ए	एकः स वारयाम् आस प्रेक्षणीयः समन्ततः  
०८,०४२।०३२ड़्*०५५०_०१	सात्यकिं च महाराज योधांश् चान्यान् सहस्रशः  
०८,०४२।०३३अ	धृष्टद्युम्नो ऽपि समरे द्रौणेश् चिच्छेद कार्मुकम्  
०८,०४२।०३३ब्*०५५१_०१	क्षुरप्रेण सुतीक्ष्णेन पश्यतां सर्वयोधिनाम्  
०८,०४२।०३३च्	तद् अपास्य धनुश् छिन्नम् अन्यद् आदत्त कार्मुकम्  
०८,०४२।०३३ए	वेगवत् समरे घोरं शरांश् चाशीविषोपमान्  
०८,०४२।०३४अ	स पार्षतस्य राजेन्द्र धनुः शक्तिं गदां ध्वजम्  
०८,०४२।०३४ब्*०५५२_०१	स शक्तिं प्राहिणोत् तस्मै तां द्रौणिर् व्यधमच् छरैः  
०८,०४२।०३४ब्*०५५२_०२	तां निकृत्तां रणे दृष्ट्वा द्रौणिना पार्षतो बली  
०८,०४२।०३४ब्*०५५२_०३	परिघं घोरम् आदाय कार्तस्वरविभूषितम्  
०८,०४२।०३४ब्*०५५२_०४	चिक्षेप भुजवीर्येण पार्षतो वै पुरा नदन्  
०८,०४२।०३४ब्*०५५२_०५	तम् आपतन्तं परिघं द्रोणपुत्रस्य लाघवात्  
०८,०४२।०३४ब्*०५५२_०६	चिच्छेद बहुधा राजञ् शरैर् अतिरथो रणे  
०८,०४२।०३४च्	हयान् सूतं रथं चैव निमेषाद् व्यधमच् छरैः  
०८,०४२।०३४द्*०५५३_०१	पार्षतस्य ततः क्रुद्धो द्रोणपुत्रः परन्तपः  
०८,०४२।०३५अ	स छिन्नधन्वा विरथो हताश्वो हतसारथिः  
०८,०४२।०३५च्	खड्गम् आदत्त विपुलं शतचन्द्रं च भानुमत्  
०८,०४२।०३६अ	द्रौणिस् तद् अपि राजेन्द्र भल्लैः क्षिप्रं महारथः  
०८,०४२।०३६च्	चिच्छेद समरे वीरः क्षिप्रहस्तो दृढायुधः  
०८,०४२।०३६ए	रथाद् अनवरूढस्य तद् अद्भुतम् इवाभवत्  
०८,०४२।०३६ए*०५५४_०१	**** **** धन्विनो बाहुशालिनः  
०८,०४२।०३६ए*०५५४_०२	पश्यतां सर्वसैन्यानां  
०८,०४२।०३७अ	धृष्टद्युम्नं तु विरथं हताश्वं छिन्नकार्मुकम्  
०८,०४२।०३७च्	शरैश् च बहुधा विद्धम् अस्त्रैश् च शकलीकृतम्  
०८,०४२।०३७ए	नातरद् भरतश्रेष्ठ यतमानो महारथः  
०८,०४२।०३८अ	तस्यान्तम् इषुभी राजन् यदा द्रौणिर् न जग्मिवान्  
०८,०४२।०३८च्	अथ त्यक्त्वा धनुर् वीरः पार्षतं त्वरितो ऽन्वगात्  
०८,०४२।०३८द्*०५५५_०१	प्रगृह्य विपुलं खड्गं जातरूपपरिष्कृतम्  
०८,०४२।०३९अ	आसीद् आद्रवतो राजन् वेगस् तस्य महात्मनः  
०८,०४२।०३९च्	गरुडस्येव पततो जिघृक्षोः पन्नगोत्तमम्  
०८,०४२।०४०अ	एतस्मिन्न् एव काले तु माधवो ऽर्जुनम् अब्रवीत्  
०८,०४२।०४०च्	पश्य पार्थ यथा द्रौणिः पार्षतस्य वधं प्रति  
०८,०४२।०४०द्*०५५६_०१	एतस्मिन्न् एव काले तु केशवः परवीरहा  
०८,०४२।०४०द्*०५५६_०२	अब्रवीद् भरतश्रेष्ठम् अर्जुनं जयतां वरम्  
०८,०४२।०४०द्*०५५६_०३	पश्य द्रौणिं पार्षतस्य यतमानं वधं प्रति  
०८,०४२।०४०ए	यत्नं करोति विपुलं हन्याच् चैनम् असंशयम्  
०८,०४२।०४१अ	तं मोचय महाबाहो पार्षतं शत्रुतापनम्  
०८,०४२।०४१च्	द्रौणेर् आस्यम् अनुप्राप्तं मृत्योर् आस्यगतं यथा  
०८,०४२।०४२अ	एवम् उक्त्वा महाराज वासुदेवः प्रतापवान्  
०८,०४२।०४२च्	प्रैषयत् तत्र तुरगान् यत्र द्रौणिर् व्यवस्थितः  
०८,०४२।०४३अ	ते हयाश् चन्द्रसङ्काशाः केशवेन प्रचोदिताः  
०८,०४२।०४३च्	पिबन्त इव तद् व्योम जग्मुर् द्रौणिरथं प्रति  
०८,०४२।०४४अ	दृष्ट्वायान्तौ महावीर्याव् उभौ कृष्णधनञ्जयौ  
०८,०४२।०४४च्	धृष्टद्युम्नवधे राजंश् चक्रे यत्नं महाबलः  
०८,०४२।०४५अ	विकृष्यमाणं दृष्ट्वैव धृष्टद्युम्नं जनेश्वर  
०८,०४२।०४५च्	शरांश् चिक्षेप वै पार्थो द्रौणिं प्रति महाबलः  
०८,०४२।०४६अ	ते शरा हेमविकृता गाण्डीवप्रेषिता भृशम्  
०८,०४२।०४६च्	द्रौणिम् आसाद्य विविशुर् वल्मीकम् इव पन्नगाः  
०८,०४२।०४७अ	स विध्वस्तैः शरैर् घोरैर् द्रोणपुत्रः प्रतापवान्  
०८,०४२।०४७ब्*०५५७_०१	उत्सृज्य समरे राजन् पाञ्चाल्यम् अमितौजसम्  
०८,०४२।०४७च्	रथम् आरुरुहे वीरो धनञ्जयशरार्दितः  
०८,०४२।०४७ए	प्रगृह्य च धनुः श्रेष्ठं पार्थं विव्याध सायकैः  
०८,०४२।०४८अ	एतस्मिन्न् अन्तरे वीरः सहदेवो जनाधिप  
०८,०४२।०४८च्	अपोवाह रथेनाजौ पार्षतं शत्रुतापनम्  
०८,०४२।०४९अ	अर्जुनो ऽपि महाराज द्रौणिं विव्याध पत्रिभिः  
०८,०४२।०४९च्	तं द्रोणपुत्रः सङ्क्रुद्धो बाह्वोर् उरसि चार्दयत्  
०८,०४२।०५०अ	क्रोधितस् तु रणे पार्थो नाराचं कालसम्मितम्  
०८,०४२।०५०च्	द्रोणपुत्राय चिक्षेप कालदण्डम् इवापरम्  
०८,०४२।०५०ए	स ब्राह्मणस्यांसदेशे निपपात महाद्युतिः  
०८,०४२।०५१अ	स विह्वलो महाराज शरवेगेन संयुगे  
०८,०४२।०५१च्	निषसाद रथोपस्थे वैक्लव्यं च परं ययौ  
०८,०४२।०५२अ	ततः कर्णो महाराज व्याक्षिपद् विजयं धनुः  
०८,०४२।०५२च्	अर्जुनं समरे क्रुद्धः प्रेक्षमाणो मुहुर् मुहुः  
०८,०४२।०५२ए	द्वैरथं चापि पार्थेन कामयानो महारणे  
०८,०४२।०५३अ	तं तु हित्वा हतं वीरं सारथिः शत्रुकर्शनम्  
०८,०४२।०५३च्	अपोवाह रथेनाजौ त्वरमाणो रणाजिरात्  
०८,०४२।०५४अ	अथोत्क्रुष्टं महाराज पाञ्चालैर् जितकाशिभिः  
०८,०४२।०५४च्	मोक्षितं पार्षतं दृष्ट्वा द्रोणपुत्रं च पीडितम्  
०८,०४२।०५५अ	वादित्राणि च दिव्यानि प्रावाद्यन्त सहस्रशः  
०८,०४२।०५५च्	सिंहनादश् च सञ्जज्ञे दृष्ट्वा घोरं महाद्भुतम्  
०८,०४२।०५६अ	एवं कृत्वाब्रवीत् पार्थो वासुदेवं धनञ्जयः  
०८,०४२।०५६च्	याहि संशप्तकान् कृष्ण कार्यम् एतत् परं मम  
०८,०४२।०५७अ	ततः प्रयातो दाशार्हः श्रुत्वा पाण्डवभाषितम्  
०८,०४२।०५७च्	रथेनातिपताकेन मनोमारुतरंहसा  
०८,०४३।००१	सञ्जय उवाच  
०८,०४३।००१*०५५८_०१	तेषां प्रवृत्ते सङ्ग्रामे विपुले शोणितोदके  
०८,०४३।००१*०५५८_०२	रराज लोहितेनोर्वी संरक्ता बहुधा भृशम्  
०८,०४३।००१*०५५८_०३	ततो रजसि संशान्ते रुधिरेण समन्ततः  
०८,०४३।००१*०५५९_०१	तदा विलोक्य पार्थं च कृष्णो वचनम् अब्रवीत्  
०८,०४३।००१अ	एतस्मिन्न् अन्तरे कृष्णः पार्थं वचनम् अब्रवीत्  
०८,०४३।००१च्	दर्शयन्न् इव कौन्तेयं धर्मराजं युधिष्ठिरम्  
०८,०४३।००२अ	एष पाण्डव ते भ्राता धार्तराष्ट्रैर् महाबलैः  
०८,०४३।००२च्	जिघांसुभिर् महेष्वासैर् द्रुतं पार्थानुसर्यते  
०८,०४३।००३अ	तथानुयान्ति संरब्धाः पाञ्चाला युद्धदुर्मदाः  
०८,०४३।००३च्	युधिष्ठिरं महात्मानं परीप्सन्तो महाजवाः  
०८,०४३।००४अ	एष दुर्योधनः पार्थ रथानीकेन दंशितः  
०८,०४३।००४च्	राजा सर्वस्य लोकस्य राजानम् अनुधावति  
०८,०४३।००५अ	जिघांसुः पुरुषव्याघ्रं भ्रातृभिः सहितो बली  
०८,०४३।००५च्	आशीविषसमस्पर्शैः सर्वयुद्धविशारदैः  
०८,०४३।००६अ	एते जिघृक्षवो यान्ति द्विपाश्वरथपत्तयः  
०८,०४३।००६च्	युधिष्ठिरं धार्तराष्ट्रा रत्नोत्तमम् इवार्थिनः  
०८,०४३।००७अ	पश्य सात्वतभीमाभ्यां निरुद्धाधिष्ठितः प्रभुः  
०८,०४३।००७च्	जिहीर्षवो ऽमृतं दैत्याः शक्राग्निभ्याम् इवावशाः  
०८,०४३।००८अ	एते बहुत्वात् त्वरिताः पुनर् गच्छन्ति पाण्डवम्  
०८,०४३।००८च्	समुद्रम् इव वार्योघाः प्रावृट्काले महारथाः  
०८,०४३।००९अ	नदन्तः सिंहनादांश् च धमन्तश् चापि वारिजान्  
०८,०४३।००९च्	बलवन्तो महेष्वासा विधुन्वन्तो धनूंषि च  
०८,०४३।०१०अ	मृत्योर् मुखगतं मन्ये कुन्तीपुत्रं युधिष्ठिरम्  
०८,०४३।०१०च्	हुतम् अग्नौ च भद्रं ते दुर्योधनवशं गतम्  
०८,०४३।०११अ	यथायुक्तम् अनीकं हि धार्तराष्ट्रस्य पाण्डव  
०८,०४३।०११च्	नास्य शक्रो ऽपि मुच्येत सम्प्राप्तो बाणगोचरम्  
०८,०४३।०१२अ	दुर्योधनस्य शूरस्य द्रौणेः शारद्वतस्य च  
०८,०४३।०१२च्	कर्णस्य चेषुवेगो वै पर्वतान् अपि दारयेत्  
०८,०४३।०१३अ	दुर्योधनस्य शूरस्य शरौघाञ् शीघ्रम् अस्यतः  
०८,०४३।०१३च्	सङ्क्रुद्धस्यान्तकस्येव को वेगं संसहेद् रणे  
०८,०४३।०१४अ	कर्णेन च कृतो राजा विमुखः शत्रुतापनः  
०८,०४३।०१४च्	बलवांल् लघुहस्तश् च कृती युद्धविशारदः  
०८,०४३।०१५अ	राधेयः पाण्डवश्रेष्ठं शक्तः पीडयितुं रणे  
०८,०४३।०१५च्	सहितो धृतराष्ट्रस्य पुत्रैः शूरो महात्मभिः  
०८,०४३।०१६अ	तस्यैवं युध्यमानस्य सङ्ग्रामे संयतात्मनः  
०८,०४३।०१६च्	अन्यैर् अपि च पार्थस्य हृतं वर्म महारथैः  
०८,०४३।०१७अ	उपवासकृशो राजा भृशं भरतसत्तम  
०८,०४३।०१७च्	ब्राह्मे बले स्थितो ह्य् एष न क्षत्रे ऽतिबले विभो  
०८,०४३।०१७द्*०५६०_०१	कर्मे सुते कृतं राष्ट्रं जीवितं शत्रुतापनः  
०८,०४३।०१७द्*०५६१_०१	नित्यानशनसङ्ग्रामे समाप्तव्रतनिश्चयः  
०८,०४३।०१७द्*०५६१_०२	यो वत्सोदयिकं श्राद्धे विशेषेण महीभुजा  
०८,०४३।०१७द्*०५६२_०१	कर्णेन चाभियुक्तो ऽयं भूपतिः शत्रुतापनः  
०८,०४३।०१७द्*०५६२_०२	संशयं समनुप्राप्तः पाण्डवो वै युधिष्ठिरः  
०८,०४३।०१८अ	न जीवति महाराजो मन्ये पार्थ युधिष्ठिरः  
०८,०४३।०१८च्	यद् भीमसेनः सहते सिंहनादम् अमर्षणः  
०८,०४३।०१९अ	नर्दतां धार्तराष्ट्राणां पुनः पुनर् अरिन्दम  
०८,०४३।०१९च्	धमतां च महाशङ्खान् सङ्ग्रामे जितकाशिनाम्  
०८,०४३।०२०अ	युधिष्ठिरं पाण्डवेयं हतेति भरतर्षभ  
०८,०४३।०२०च्	सञ्चोदयत्य् असौ कर्णो धार्तराष्ट्रान् महाबलान्  
०८,०४३।०२०द्*०५६३_०१	अस्त्रैर् नानाविधैश् चित्रैः कौरवाः पार्थ संयुगे  
०८,०४३।०२१अ	स्थूणाकर्णेन्द्रजालेन पार्थ पाशुपतेन च  
०८,०४३।०२१च्	प्रच्छादयन्तो राजानम् अनुयान्ति महारथाः  
०८,०४३।०२१ए	आतुरो मे मतो राजा सन्निषेव्यश् च भारत  
०८,०४३।०२२अ	यथैनम् अनुवर्तन्ते पाञ्चालाः सह पाण्डवैः  
०८,०४३।०२२च्	त्वरमाणास् त्वराकाले सर्वशस्त्रभृतां वराः  
०८,०४३।०२२ए	मज्जन्तम् इव पाताले बलिनो ऽप्य् उज्जिहीर्षवः  
०८,०४३।०२३अ	न केतुर् दृश्यते राज्ञः कर्णेन निहतः शरैः  
०८,०४३।०२३च्	पश्यतोर् यमयोः पार्थ सात्यकेश् च शिखण्डिनः  
०८,०४३।०२४अ	धृष्टद्युम्नस्य भीमस्य शतानीकस्य वा विभो  
०८,०४३।०२४च्	पाञ्चालानां च सर्वेषां चेदीनां चैव भारत  
०८,०४३।०२५अ	एष कर्णो रणे पार्थ पाण्डवानाम् अनीकिनीम्  
०८,०४३।०२५च्	शरैर् विध्वंसयति वै नलिनीम् इव कुञ्जरः  
०८,०४३।०२६अ	एते द्रवन्ति रथिनस् त्वदीयाः पाण्डुनन्दन  
०८,०४३।०२६ब्*०५६४_०१	द्राव्यमाणा रणे पार्थ कर्णेनामिततेजसा  
०८,०४३।०२६च्	पश्य पश्य यथा पार्थ गच्छन्त्य् एते महारथाः  
०८,०४३।०२७अ	एते भारत मातङ्गाः कर्णेनाभिहता रणे  
०८,०४३।०२७च्	आर्तनादान् विकुर्वाणा विद्रवन्ति दिशो दश  
०८,०४३।०२८अ	रथानां द्रवतां वृन्दं पश्य पार्थ समन्ततः  
०८,०४३।०२८च्	द्राव्यमाणं रणे चैव कर्णेनामित्रकर्शिना  
०८,०४३।०२९अ	हस्तिकक्ष्यां रणे पश्य चरन्तीं तत्र तत्र ह  
०८,०४३।०२९च्	रथस्थं सूतपुत्रस्य केतुं केतुमतां वर  
०८,०४३।०३०अ	असौ धावति राधेयो भीमसेनरथं प्रति  
०८,०४३।०३०च्	किरञ् शरशतानीव विनिघ्नंस् तव वाहिनीम्  
०८,०४३।०३१अ	एतान् पश्य च पाञ्चालान् द्राव्यमाणान् महात्मना  
०८,०४३।०३१च्	शक्रेणेव यथा दैत्यान् हन्यमानान् महाहवे  
०८,०४३।०३२अ	एष कर्णो रणे जित्वा पाञ्चालान् पाण्डुसृञ्जयान्  
०८,०४३।०३२च्	दिशो विप्रेक्षते सर्वास् त्वदर्थम् इति मे मतिः  
०८,०४३।०३३अ	पश्य पार्थ धनुः श्रेष्ठं विकर्षन् साधु शोभते  
०८,०४३।०३३च्	शत्रूञ् जित्वा यथा शक्रो देवसङ्घैः समावृतः  
०८,०४३।०३४अ	एते नदन्ति कौरव्या दृष्ट्वा कर्णस्य विक्रमम्  
०८,०४३।०३४च्	त्रासयन्तो रणे पार्थान् सृञ्जयांश् च सहस्रशः  
०८,०४३।०३५अ	एष सर्वात्मना पाण्डूंस् त्रासयित्वा महारणे  
०८,०४३।०३५ब्*०५६५_०१	त्रासयित्वा रणे पार्थ राधेयो रथिनां वरः  
०८,०४३।०३५च्	अभिभाषति राधेयः सर्वसैन्यानि मानदः  
०८,०४३।०३६अ	अभिद्रवत गच्छध्वं द्रुतं द्रवत कौरवाः  
०८,०४३।०३६च्	यथा जीवन् न वः कश् चिन् मुच्यते युधि सृञ्जयः  
०८,०४३।०३७अ	तथा कुरुत संयत्ता वयं यास्याम पृष्ठतः  
०८,०४३।०३७च्	एवम् उक्त्वा ययाव् एष पृष्ठतो विकिरञ् शरैः  
०८,०४३।०३७द्*०५६६_०१	राधेयः कौरवीं सेनां रक्षमाणः समन्ततः  
०८,०४३।०३८अ	पश्य कर्णं रणे पार्थ श्वेतच्छविविराजितम्  
०८,०४३।०३८च्	उदयं पर्वतं यद्वच् छोभयन् वै दिवाकरः  
०८,०४३।०३९अ	पूर्णचन्द्रनिकाशेन मूर्ध्नि छत्रेण भारत  
०८,०४३।०३९च्	ध्रियमाणेन समरे तथा शतशलाकिना  
०८,०४३।०४०अ	एष त्वां प्रेक्षते कर्णः सकटाक्षो विशां पते  
०८,०४३।०४०च्	उत्तमं यत्नम् आस्थाय ध्रुवम् एष्यति संयुगे  
०८,०४३।०४१अ	पश्य ह्य् एनं महाबाहो विधुन्वानं महद् धनुः  
०८,०४३।०४१च्	शरांश् चाशीविषाकारान् विसृजन्तं महाबलम्  
०८,०४३।०४२अ	असौ निवृत्तो राधेयो दृश्यते वानरध्वज  
०८,०४३।०४२ब्*०५६७_०१	प्रार्थयन् समरं पार्थ त्वया सह परन्तप  
०८,०४३।०४२च्	वधाय चात्मनो ऽभ्येति दीपस्य शलभो यथा  
०८,०४३।०४२द्*०५६८_०१	एष ह्य् अमर्षी शूरश् च धार्तराष्ट्रहिते रतः  
०८,०४३।०४२द्*०५६८_०२	त्वां न मर्षयते पार्थ नित्यम् एव सुमन्दधीः  
०८,०४३।०४२द्*०५६९_०१	एकाकिनं च दृष्ट्वैनं धार्तराष्ट्रो रणाजिरे  
०८,०४३।०४२द्*०५७०_०१	त्वां च पार्थाभिसंरब्धं कर्णं प्रति महारथम्  
०८,०४३।०४३अ	कर्णम् एकाकिनं दृष्ट्वा रथानीकेन भारत  
०८,०४३।०४३ब्*०५७१_०१	असौ दुर्योधनः क्रुद्धो रथानीकेन दंशितः  
०८,०४३।०४३च्	रिरक्षिषुः सुसंयत्तो धार्तराष्ट्रो ऽभिवर्तते  
०८,०४३।०४४अ	सार्वैः सहैभिर् दुष्टात्मा वध्य एष प्रयत्नतः  
०८,०४३।०४४ब्*०५७२_०१	अदीनयोर् विश्रुतयोर् युवयोर् योत्स्यमानयोः  
०८,०४३।०४४ब्*०५७२_०२	देवासुरे पार्थ मृधे देवदानवयोर् इव  
०८,०४३।०४४ब्*०५७३_०१	पश्यन्तु कौरवाः सर्वे तव पार्थ पराक्रमम्  
०८,०४३।०४४ब्*०५७४_०१	त्वां च दृष्ट्वातिसंरब्धं कर्णं च भरतर्षभ  
०८,०४३।०४४ब्*०५७४_०२	असौ दुर्योधनः क्रुद्धो नोत्तरं प्रतिपद्यते  
०८,०४३।०४४च्	त्वया यशश् च राज्यं च सुखं चोत्तमम् इच्छता  
०८,०४३।०४५अ	आत्मानं च कृतात्मानं समीक्ष्य भरतर्षभ  
०८,०४३।०४५च्	कृतागसं च राधेयं धर्मात्मनि युधिष्ठिरे  
०८,०४३।०४५द्*०५७५_०१	सहितः स तु दुष्टात्मा धार्तराष्ट्रो ऽभ्यवर्तते  
०८,०४३।०४५द्*०५७५_०२	एष एव निहन्तव्यो मूलं वैरस्य भारत  
०८,०४३।०४५द्*०५७५_०३	मूले छिन्ने यथा नाशः शाखानां जायते ध्रुवम्  
०८,०४३।०४५द्*०५७५_०४	तथा दुर्योधने पार्थ हते स्युर् अखिला हताः  
०८,०४३।०४५द्*०५७५_०५	धार्तराष्ट्रा महाबाहो सभृत्यामात्यबान्धवाः  
०८,०४३।०४५द्*०५७५_०६	पश्य सर्वे यथा योधा यान्ति भीमरथं प्रति  
०८,०४३।०४५द्*०५७५_०७	भीमो ऽपि शे[रो]षताम्राक्षो हन्ति शत्रून् अशेषतः  
०८,०४३।०४५द्*०५७५_०८	एष धर्मसुतो राजा यमाभ्यां परिपालितः  
०८,०४३।०४५द्*०५७५_०९	दुर्योधनो ऽपि कर्णेन रक्ष्यते ससुतेन च  
०८,०४३।०४५द्*०५७५_१०	कृतवर्मा कृपो द्रौणी रक्षन्तो ऽन्योन्यम् उत्तमाः  
०८,०४३।०४५द्*०५७५_११	कुलूकः शकुनिश् चैव कृत्वा रक्षां स्थिताव् उभौ  
०८,०४३।०४६अ	प्रतिपद्यस्व राधेयं प्राप्तकालम् अनन्तरम्  
०८,०४३।०४६च्	आर्यां युद्धे मतिं कृत्वा प्रत्येहि रथयूथपम्  
०८,०४३।०४७अ	पञ्च ह्य् एतानि मुख्यानां रथानां रथसत्तम  
०८,०४३।०४७च्	शतान्य् आयान्ति वेगेन बलिनां भीमतेजसाम्  
०८,०४३।०४८अ	पञ्च नागसहस्राणि द्विगुणा वाजिनस् तथा  
०८,०४३।०४८च्	अभिसंहत्य कौन्तेय पदातिप्रयुतानि च  
०८,०४३।०४८ए	अन्योन्यरक्षितं वीर बलं त्वाम् अभिवर्तते  
०८,०४३।०४८ड़्*०५७६_०१	द्रोणपुत्रं पुरस्कृत्य ततः शीघ्रं च सूदय  
०८,०४३।०४८ड़्*०५७६_०२	निकृत्यैतद् रथानीकं बलिनं लोकविश्रुतम्  
०८,०४३।०४९अ	सूतपुत्रे महेष्वासे दर्शयात्मानम् आत्मना  
०८,०४३।०४९च्	उत्तमं यत्नम् आस्थाय प्रत्येहि भरतर्षभ  
०८,०४३।०४९द्*०५७७_०१	भूतानि चैव सर्वाणि कुरुपाञ्चालसृञ्जयाः  
०८,०४३।०५०अ	असौ कर्णः सुसंरब्धः पाञ्चालान् अभिधावति  
०८,०४३।०५०च्	केतुम् अस्य हि पश्यामि धृष्टद्युम्नरथं प्रति  
०८,०४३।०५०ए	समुच्छेत्स्यति पाञ्चालान् इति मन्ये परन्तप  
०८,०४३।०५१अ	आचक्षे ते प्रियं पार्थ तद् एवं भरतर्षभ  
०८,०४३।०५१च्	राजा जीवति कौरव्यो धर्मपुत्रो युधिष्ठिरः  
०८,०४३।०५२अ	असौ भिमो महाबाहुः सन्निवृत्तश् चमूमुखे  
०८,०४३।०५२च्	वृतः सृञ्जयसैन्येन सात्यकेन च भारत  
०८,०४३।०५३अ	वध्यन्त एते समरे कौरवा निशितैः शरैः  
०८,०४३।०५३च्	भीमसेनेन कौन्तेय पाञ्चालैश् च महात्मभिः  
०८,०४३।०५४अ	सेना हि धार्तराष्ट्रस्य विमुखा चाभवद् रणात्  
०८,०४३।०५४च्	विप्रधावति वेगेन भीमस्य निहता शरैः  
०८,०४३।०५५अ	विपन्नसस्येव मही रुधिरेण समुक्षिता  
०८,०४३।०५५च्	भारती भरतश्रेष्ठ सेना कृपणदर्शना  
०८,०४३।०५६अ	निवृत्तं पश्य कौन्तेय भीमसेनं युधां पतिम्  
०८,०४३।०५६च्	आशीविषम् इव क्रुद्धं तस्माद् द्रवति वाहिनी  
०८,०४३।०५७अ	पीतरक्तासितसितास् ताराचन्द्रार्कमण्डिताः  
०८,०४३।०५७च्	पताका विप्रकीर्यन्ते छत्राण्य् एतानि चार्जुन  
०८,०४३।०५८अ	सौवर्णा राजताश् चैव तैजसाश् च पृथग्विधाः  
०८,०४३।०५८च्	केतवो विनिपात्यन्ते हस्त्यश्वं विप्रकीर्यते  
०८,०४३।०५९अ	रथेभ्यः प्रपतन्त्य् एते रथिनो विगतासवः  
०८,०४३।०५९च्	नानावर्णैर् हता बाणैः पाञ्चालैर् अपलायिभिः  
०८,०४३।०६०अ	निर्मनुष्यान् गजान् अश्वान् रथांश् चैव धनञ्जय  
०८,०४३।०६०च्	समाद्रवन्ति पाञ्चाला धार्तराष्ट्रांस् तरस्विनः  
०८,०४३।०६१अ	मृद्नन्ति च नरव्याघ्रा भीमसेनव्यपाश्रयात्  
०८,०४३।०६१च्	बलं परेषां दुर्धर्षं त्यक्त्वा प्राणान् अरिन्दम  
०८,०४३।०६२अ	एते नदन्ति पाञ्चाला धमन्त्य् अपि च वारिजान्  
०८,०४३।०६२च्	अभिद्रवन्ति च रणे निघ्नन्तः सायकैः परान्  
०८,०४३।०६३अ	पश्य स्वर्गस्य माहात्म्यं पाञ्चाला हि परन्तप  
०८,०४३।०६३च्	धार्तराष्ट्रान् विनिघ्नन्ति क्रुद्धाः सिंहा इव द्विपान्  
०८,०४३।०६३द्*०५७८_०१	शस्त्रम् आच्छिद्य शत्रूणां सायुधानां निरायुधाः  
०८,०४३।०६३द्*०५७८_०२	तेनैवैतान् अमोघास्त्रा निघ्नन्ति च नदन्ति च  
०८,०४३।०६३द्*०५७८_०३	शिरांस्य् एतानि पात्यन्ते शत्रूणां बाहवो ऽपि च  
०८,०४३।०६३द्*०५७८_०४	रथनागहया वीरा यशस्याः सर्व एव च  
०८,०४३।०६४अ	सर्वतश् चाभिपन्नैषा धार्तराष्ट्री महाचमूः  
०८,०४३।०६४ब्*०५७९_०१	पाञ्चालैर् मागधैश् चैव योधा नीता यमक्षयम्  
०८,०४३।०६४ब्*०५८०_०१	त्यक्त्वा प्राणान् महेष्वासैः पाञ्चालैः परिपात्यते  
०८,०४३।०६४च्	पाञ्चालैर् मानसाद् एत्य हंसैर् गङ्गेव वेगितैः  
०८,०४३।०६५अ	सुभृशं च पराक्रान्ताः पाञ्चालानां निवारणे  
०८,०४३।०६५च्	कृपकर्णादयो वीरा ऋषभाणाम् इवर्षभाः  
०८,०४३।०६५द्*०५८१_०१	सुहृदश् च पराक्रान्ताः कृपकर्णादयो विभो  
०८,०४३।०६५द्*०५८१_०२	निवारणे महेष्वासाः पाञ्चालानां परन्तप  
०८,०४३।०६६अ	सुनिमग्नांश् च भीमास्त्रैर् धार्तराष्ट्रान् महारथान्  
०८,०४३।०६६च्	धृष्टद्युम्नमुखा वीरा घ्नन्ति शत्रून् सहस्रशः  
०८,०४३।०६६द्*०५८२_०१	पाञ्चालेष्व् अभिभूतेषु द्विषद्भिर् अपभीर् नदन्  
०८,०४३।०६६द्*०५८२_०२	शत्रुपक्षम् अवस्कन्द्य शरान् अस्यति मारुतिः  
०८,०४३।०६६द्*०५८३_०१	रथाश् च विमुखाः सर्वे निवृत्ते भरतर्षभे  
०८,०४३।०६६ए	विषण्णभूयिष्ठरथा धार्तराष्ट्री महाचमूः  
०८,०४३।०६६ड़्*०५८४_०१	रथाश् चैते सुवित्रस्ता भीमसेनभयार्दिताः  
०८,०४३।०६७अ	पश्य भीमेन नाराचैश् छिन्ना नागाः पतन्त्य् अमी  
०८,०४३।०६७ब्*०५८५_०१	नाना नागा हता बाणैर् भीमेन प्रपतन्त्य् अमी  
०८,०४३।०६७च्	वज्रिवज्राहतानीव शिखराणि महीभृताम्  
०८,०४३।०६७द्*०५८६_०१	भीमसेनेन मातङ्गाः प्रापिता यमसादनम्  
०८,०४३।०६७द्*०५८६_०२	गिरीणां शिखराणीव निपतन्ति नरर्षभ  
०८,०४३।०६८अ	भीमसेनस्य निर्विद्धा बाणैः सन्नतपर्वभिः  
०८,०४३।०६८च्	स्वान्य् अनीकानि मृद्नन्तो द्रवन्त्य् एते महागजाः  
०८,०४३।०६८द्*०५८७_०१	एते द्रवन्ति कुरवो भीमसेनभयार्दिताः  
०८,०४३।०६८द्*०५८७_०२	त्यक्त्वा रथान् गजांश् चैव हयांश् चैव सहस्रशः  
०८,०४३।०६८द्*०५८७_०३	हस्त्यश्वरथपत्तीनं द्रवतां निस्वनं शृणु  
०८,०४३।०६८द्*०५८७_०४	भीमसेनस्य निनदं द्रावयाणस्य कौरवान्  
०८,०४३।०६९अ	नाभिजानासि भीमस्य सिंहनादं दुरुत्सहम्  
०८,०४३।०६९च्	नदतो ऽर्जुन सङ्ग्रामे वीरस्य जितकाशिनः  
०८,०४३।०७०अ	एष नैषादिर् अभ्येति द्विपमुख्येन पाण्डवम्  
०८,०४३।०७०च्	जिघांसुस् तोमरैः क्रुद्धो दण्डपाणिर् इवान्तकः  
०८,०४३।०७१अ	सतोमराव् अस्य भुजौ छिन्नौ भीमेन गर्जतः  
०८,०४३।०७१च्	तीक्ष्णैर् अग्निशिखाप्रख्यैर् नाराचैर् दशभिर् हतः  
०८,०४३।०७२अ	हत्वैनं पुनर् आयाति नागान् अन्यान् प्रहारिणः  
०८,०४३।०७२च्	पश्य नीलाम्बुदनिभान् महामात्रैर् अधिष्ठितान्  
०८,०४३।०७२ए	शक्तितोमरसङ्काशैर् विनिघ्नन्तं वृकोदरम्  
०८,०४३।०७३अ	सप्त सप्त च नागांस् तान् वैजयन्तीश् च सध्वजाः  
०८,०४३।०७३च्	निहत्य निशितैर् बाणैश् छिन्नाः पार्थाग्रजेन ते  
०८,०४३।०७३ए	दशभिर् दशभिश् चैको नाराचैर् निहतो गजः  
०८,०४३।०७४अ	न चासौ धार्तराष्ट्राणां श्रूयते निनदस् तथा  
०८,०४३।०७४च्	पुरन्दरसमे क्रुद्धे निवृत्ते भरतर्षभे  
०८,०४३।०७५अ	अक्षौहिण्यस् तथा तिस्रो धार्तराष्ट्रस्य संहताः  
०८,०४३।०७५च्	क्रुद्धेन नरसिंहेन भीमसेनेन वारिताः  
०८,०४३।०७५द्*०५८८_०१	न शक्नुवन्ति वै पार्थं पार्थिवाः समुदीक्षितुम्  
०८,०४३।०७५द्*०५८८_०२	मध्यन्दिनगतं सूर्यं यथा दुर्बलचक्षुषः  
०८,०४३।०७५द्*०५८८_०३	एते भीमस्य सन्त्रस्ताः सिंहस्येवेतरे मृगाः  
०८,०४३।०७५द्*०५८८_०४	शरैः सन्त्रासिताः सङ्ख्ये न लभन्ते सुखं क्व चित्  
०८,०४३।०७५द्*०५८९_०१	राजानं च महाबाहुं पीडयन्त्य् आत्तमन्यवः  
०८,०४३।०७५द्*०५८९_०२	राधेयो बहुभिः सार्धम् असौ गच्छति वेगितः  
०८,०४३।०७५द्*०५८९_०३	वर्जयित्वा तु भीरुं तं पार्श्वतो ह्य् आनयद् धनुः  
०८,०४३।०७५द्*०५८९_०४	तं पालयन् महाराजं धार्तराष्ट्रो बलान्वितः  
०८,०४३।०७६	सञ्जय उवाच  
०८,०४३।०७६*०५९०_०१	एतच् छ्रुत्वा महाबाहुर् वासुदेवाद् धनञ्जयः  
०८,०४३।०७६अ	भीमसेनेन तत् कर्म कृतं दृष्ट्वा सुदुष्करम्  
०८,०४३।०७६च्	अर्जुनो व्यधमच् छिष्टान् अहितान् निशितैः शरैः  
०८,०४३।०७७अ	ते वध्यमानाः समरे संशप्तकगणाः प्रभो  
०८,०४३।०७७ब्*०५९१_०१	प्रभग्नाः समरे भीताः दिशो दश महाबलाः  
०८,०४३।०७७च्	शक्रस्यातिथितां गत्वा विशोका ह्य् अभवन् मुदा  
०८,०४३।०७७द्*०५९२_०१	शक्रस्यातिथितां प्राप्ताः समपद्यन्त विज्वराः  
०८,०४३।०७७द्*०५९३_०१	विशोकाः समपद्यन्त शक्रस्यान्तिकतां गताः  
०८,०४३।०७७द्*०५९४_०१	नारायणांस् तु गोपालान् व्यधमत् पाण्डुनन्दनः  
०८,०४३।०७७द्*०५९४_०२	उत्तमं वेगम् आस्थाय चण्डवायुर् घनान् इव  
०८,०४३।०७७द्*०५९४_०३	अन्वकीर्यन्त भीतास् ते तत्र तत्रैव भारत  
०८,०४३।०७७द्*०५९४_०४	लुलितांश् च ततः शूरान् अहनत् पुरुषोत्तमः  
०८,०४३।०७८अ	पार्थश् च पुरुषव्याघ्रः शरैः सन्नतपर्वभिः  
०८,०४३।०७८च्	जघान धार्तराष्ट्रस्य चतुर्विधबलां चमूम्  
०८,०४४।००१	धृतराष्ट्र उवाच  
०८,०४४।००१अ	निवृत्ते भीमसेने च पाण्डवे च युधिष्ठिरे  
०८,०४४।००१च्	वध्यमाने बले चापि मामके पाण्डुसृञ्जयैः  
०८,०४४।००२अ	द्रवमाणे बलौघे च निराक्रन्दे मुहुर् मुहुः  
०८,०४४।००२ब्*०५९५_०१	अवशेषं न पश्यामि मम सैन्येषु सञ्जय  
०८,०४४।००२ब्*०५९५_०२	अहो बत दशां प्राप्तो न हि शक्ष्यामि जीवितुम्  
०८,०४४।००२ब्*०५९५_०३	जयकाङ्क्षी कथं सूत पुत्राणाम् अनिवर्तिनाम्  
०८,०४४।००२ब्*०५९५_०४	कथं जीवामि निहताञ् श्रुत्वा च मम सैनिकान्  
०८,०४४।००२ब्*०५९५_०५	बहुनाद्य किम् उक्तेन दैवं तेषां परायणम्  
०८,०४४।००२च्	किम् अकुर्वन्त कुरवस् तन् ममाचक्ष्व सञ्जय  
०८,०४४।००३	सञ्जय उवाच  
०८,०४४।००३*०५९६_०१	क्षयस् तेषां महाञ् जातो राजन् दुर्मन्त्रिते तव  
०८,०४४।००३अ	दृष्ट्वा भीमं महाबाहुं सूतपुत्रः प्रतापवान्  
०८,०४४।००३च्	क्रोधरक्तेक्षणो राजन् भीमसेनम् उपाद्रवत्  
०८,०४४।००३द्*०५९७_०१	तिष्ठ तिष्ठ पृथापुत्र पश्य मे ऽद्य पराक्रमम्  
०८,०४४।००३द्*०५९७_०२	अद्य त्वां प्रेषयिष्यामि यमस्य सदनं प्रति  
०८,०४४।००३द्*०५९७_०३	इत्य् उक्त्वा प्रययौ तूर्णं यत्र भीमो व्यवस्थितः  
०८,०४४।००४अ	तावकं च बलं दृष्ट्वा भीमसेनात् पराङ्मुखम्  
०८,०४४।००४च्	यत्नेन महता राजन् पर्यवस्थापयद् बली  
०८,०४४।००५अ	व्यवस्थाप्य महाबाहुस् तव पुत्रस्य वाहिनीम्  
०८,०४४।००५च्	प्रत्युद्ययौ तदा कर्णः पाण्डवान् युद्धदुर्मदान्  
०८,०४४।००६अ	प्रत्युद्ययुस् तु राधेयं पाण्डवानां महारथाः  
०८,०४४।००६च्	धुन्वानाः कार्मुकाण्य् आजौ विक्षिपन्तश् च सायकान्  
०८,०४४।००७अ	भीमसेनः शिनेर् नप्ता शिखण्डी जनमेजयः  
०८,०४४।००७च्	धृष्टद्युम्नश् च बलवान् सर्वे चापि प्रभद्रकाः  
०८,०४४।००८अ	पाञ्चालाश् च नरव्याघ्राः समन्तात् तव वाहिनीम्  
०८,०४४।००८च्	अभ्यद्रवन्त सङ्क्रुद्धाः समरे जितकाशिनः  
०८,०४४।००९अ	तथैव तावका राजन् पाण्डवानाम् अनीकिनीम्  
०८,०४४।००९च्	अभ्यद्रवन्त त्वरिता जिघांसन्तो महारथाः  
०८,०४४।०१०अ	रथनागाश्वकलिलं पत्तिध्वजसमाकुलम्  
०८,०४४।०१०च्	बभूव पुरुषव्याघ्र सैन्यम् अद्भुतदर्शनम्  
०८,०४४।०११अ	शिखण्डी च ययौ कर्णं धृष्टद्युम्नः सुतं तव  
०८,०४४।०११च्	दुःशासनं महाराज महत्या सेनया वृतम्  
०८,०४४।०१२अ	नकुलो वृषसेनं च चित्रसेनं युधिष्ठिरः  
०८,०४४।०१२च्	उलूकं समरे राजन् सहदेवः समभ्ययात्  
०८,०४४।०१३अ	सात्यकिः शकुनिं चापि भीमसेनश् च कौरवान्  
०८,०४४।०१३च्	अर्जुनं च रणे यत्तं द्रोणपुत्रो महारथः  
०८,०४४।०१४अ	युधामन्युं महेष्वासं गौतमो ऽभ्यपतद् रणे  
०८,०४४।०१४च्	कृतवर्मा च बलवान् उत्तमौजसम् आद्रवत्  
०८,०४४।०१४द्*०५९८_०१	युधामन्युं कृपो राजन्न् उत्तमौजसम् आहवे  
०८,०४४।०१४द्*०५९८_०२	कृतवर्मा महेष्वासः पर्यवारयद् आहवे  
०८,०४४।०१५अ	भीमसेनः कुरून् सर्वान् पुत्रांश् च तव मारिष  
०८,०४४।०१५च्	सहानीकान् महाबाहुर् एक एवाभ्यवारयत्  
०८,०४४।०१६अ	शिखण्डी च ततः कर्णं विचरन्तम् अभीतवत्  
०८,०४४।०१६च्	भीष्महन्ता महाराज वारयाम् आस पत्रिभिः  
०८,०४४।०१७अ	प्रतिरब्धस् ततः कर्णो रोषात् प्रस्फुरिताधरः  
०८,०४४।०१७च्	शिखण्डिनं त्रिभिर् बाणैर् भ्रुवोर् मध्ये व्यताडयत्  
०८,०४४।०१८अ	धारयंस् तु स तान् बाणाञ् शिखण्डी बह्व् अशोभत  
०८,०४४।०१८च्	राजतः पर्वतो यद्वत् त्रिभिः शृङ्गैः समन्वितः  
०८,०४४।०१९अ	सो ऽतिविद्धो महेष्वासः सूतपुत्रेण संयुगे  
०८,०४४।०१९च्	कर्णं विव्याध समरे नवत्या निशितैः शरैः  
०८,०४४।०२०अ	तस्य कर्णो हयान् हत्वा सारथिं च त्रिभिः शरैः  
०८,०४४।०२०च्	उन्ममाथ ध्वजं चास्य क्षुरप्रेण महारथः  
०८,०४४।०२१अ	हताश्वात् तु ततो यानाद् अवप्लुत्य महारथः  
०८,०४४।०२१ब्*०५९९_०१	सञ्छिन्नकार्मुको राजन् सूतपुत्रेण संयुगे  
०८,०४४।०२१च्	शक्तिं चिक्षेप कर्णाय सङ्क्रुद्धः शत्रुतापनः  
०८,०४४।०२२अ	तां छित्त्वा समरे कर्णस् त्रिभिर् भारत सायकैः  
०८,०४४।०२२च्	शिखण्डिनम् अथाविध्यन् नवभिर् निशितैः शरैः  
०८,०४४।०२३अ	कर्णचापच्युतान् बाणान् वर्जयंस् तु नरोत्तमः  
०८,०४४।०२३च्	अपयातस् ततस् तूर्णं शिखण्डी जयतां वरः  
०८,०४४।०२४अ	ततः कर्णो महाराज पाण्डुसैन्यान्य् अशातयत्  
०८,०४४।०२४च्	तूलराशिं समासाद्य यथा वायुर् महाजवः  
०८,०४४।०२५अ	धृष्टद्युम्नो महाराज तव पुत्रेण पीडितः  
०८,०४४।०२५च्	दुःशासनं त्रिभिर् बाणैर् अभ्यविध्यत् स्तनान्तरे  
०८,०४४।०२६अ	तस्य दुःशासनो बाहुं सव्यं विव्याध मारिष  
०८,०४४।०२६च्	शितेन रुक्मपुङ्खेन भल्लेन नतपर्वणा  
०८,०४४।०२७अ	धृष्टद्युम्नस् तु निर्विद्धः शरं घोरम् अमर्षणः  
०८,०४४।०२७च्	दुःशासनाय सङ्क्रुद्धः प्रेषयाम् आस भारत  
०८,०४४।०२७द्*०६००_०१	आशीविषसमं बाणम् आशु मारुतरंहसम्  
०८,०४४।०२८अ	आपतन्तं महावेगं धृष्टद्युम्नसमीरितम्  
०८,०४४।०२८च्	शरैश् चिच्छेद पुत्रस् ते त्रिभिर् एव विशां पते  
०८,०४४।०२९अ	अथापरैः सप्तदशैर् भल्लैः कनकभूषणैः  
०८,०४४।०२९च्	धृष्टद्युम्नं समासाद्य बाह्वोर् उरसि चार्दयत्  
०८,०४४।०३०अ	ततः स पार्षतः क्रुद्धो धनुश् चिच्छेद मारिष  
०८,०४४।०३०च्	क्षुरप्रेण सुतीक्ष्णेन तत उच्चुक्रुशुर् जनाः  
०८,०४४।०३१अ	अथान्यद् धनुर् आदाय पुत्रस् ते भरतर्षभ  
०८,०४४।०३१च्	धृष्टद्युम्नं शरव्रातैः समन्तात् पर्यवारयत्  
०८,०४४।०३२अ	तव पुत्रस्य ते दृष्ट्वा विक्रमं तं महात्मनः  
०८,०४४।०३२च्	व्यहसन्त रणे योधाः सिद्धाश् चाप्सरसां गणाः  
०८,०४४।०३२द्*०६०१_०१	धृष्टद्युम्नं न पश्याम घटमानं महाबलम्  
०८,०४४।०३२द्*०६०१_०२	दुःशासनेन संरुद्धं सिंहेनेव महागजम्  
०८,०४४।०३२द्*०६०१_०३	ततः सरथनागाश्वाः पाञ्चालाः पाण्डुपूर्वज  
०८,०४४।०३२द्*०६०१_०४	सेनापतिं परीप्सन्तो रुरुधुस् तनयं तव  
०८,०४४।०३३अ	ततः प्रववृते युद्धं तावकानां परैः सह  
०८,०४४।०३३च्	घोरं प्राणभृतां काले घोररूपं परन्तप  
०८,०४४।०३४अ	नकुलं वृषसेनस् तु विद्ध्वा पञ्चभिर् आयसैः  
०८,०४४।०३४च्	पितुः समीपे तिष्ठन्तं त्रिभिर् अन्यैर् अविध्यत  
०८,०४४।०३५अ	नकुलस् तु ततः क्रुद्धो वृषसेनं स्मयन्न् इव  
०८,०४४।०३५च्	नाराचेन सुतीक्ष्णेन विव्याध हृदये दृढम्  
०८,०४४।०३६अ	सो ऽतिविद्धो बलवता शत्रुणा शत्रुकर्शनः  
०८,०४४।०३६च्	शत्रुं विव्याध विंशत्या स च तं पञ्चभिः शरैः  
०८,०४४।०३७अ	ततः शरसहस्रेण ताव् उभौ पुरुषर्षभौ  
०८,०४४।०३७च्	अन्योन्यम् आच्छादयताम् अथाभज्यत वाहिनी  
०८,०४४।०३८अ	दृष्ट्वा तु प्रद्रुतां सेनां धार्तराष्ट्रस्य सूतजः  
०८,०४४।०३८च्	निवारयाम् आस बलाद् अनुपत्य विशां पते  
०८,०४४।०३८द्*०६०२_०१	एतस्मिन्न् अन्तरे कष्टं युद्धम् आसीद् विशां पते  
०८,०४४।०३८ए	निवृत्ते तु ततः कर्णे नकुलः कौरवान् ययौ  
०८,०४४।०३८ड़्*०६०३_०१	वृषसेनस् तु पाञ्चालान् पित्रा सार्धं विशां पते  
०८,०४४।०३९अ	कर्णपुत्रस् तु समरे हित्वा नकुलम् एव तु  
०८,०४४।०३९च्	जुगोप चक्रं त्वरितं राधेयस्यैव मारिष  
०८,०४४।०४०अ	उलूकस् तु रणे क्रुद्धः सहदेवेन वारितः  
०८,०४४।०४०ब्*०६०४_०१	निवारितः शरशतैः क्रुद्धेन रणमूर्धनि  
०८,०४४।०४०च्	तस्याश्वांश् चतुरो हत्वा सहदेवः प्रतापवान्  
०८,०४४।०४०ए	सारथिं प्रेषयाम् आस यमस्य सदनं प्रति  
०८,०४४।०४१अ	उलूकस् तु ततो यानाद् अवप्लुत्य विशां पते  
०८,०४४।०४१ब्*०६०५_०१	अपयातस् ततस् तूर्णम् उलूको रणमूर्धनि  
०८,०४४।०४१च्	त्रिगर्तानां बलं पूर्णं जगाम पितृनन्दनः  
०८,०४४।०४१द्*०६०६_०१	रथम् अन्यं समास्थाय जगाम पितुर् अन्तिकम्  
०८,०४४।०४२अ	सात्यकिः शकुनिं विद्ध्वा विंशत्या निशितैः शरैः  
०८,०४४।०४२च्	ध्वजं चिच्छेद भल्लेन सौबलस्य हसन्न् इव  
०८,०४४।०४३अ	सौबलस् तस्य समरे क्रुद्धो राजन् प्रतापवान्  
०८,०४४।०४३ब्*०६०७_०१	सारथिं प्रेषयाम् आस यमस्य सदनं प्रति  
०८,०४४।०४३च्	विदार्य कवचं भूयो ध्वजं चिच्छेद काञ्चनम्  
०८,०४४।०४४अ	अथैनं निशितैर् बाणैः सात्यकिः प्रत्यविध्यत  
०८,०४४।०४४च्	सारथिं च महाराज त्रिभिर् एव समार्दयत्  
०८,०४४।०४४ए	अथास्य वाहांस् त्वरितः शरैर् निन्ये यमक्षयम्  
०८,०४४।०४५अ	ततो ऽवप्लुत्य सहसा शकुनिर् भरतर्षभ  
०८,०४४।०४५च्	आरुरोह रथं तूर्णम् उलूकस्य महारथः  
०८,०४४।०४५ए	अपोवाहाथ शीघ्रं स शैनेयाद् युद्धशालिनः  
०८,०४४।०४५ड़्*०६०८_०१	अपोवाह रथस्थं तं सात्यकस्याजिसागरात्  
०८,०४४।०४६अ	सात्यकिस् तु रणे राजंस् तावकानाम् अनीकिनीम्  
०८,०४४।०४६च्	अभिदुद्राव वेगेन ततो ऽनीकम् अभिद्यत  
०८,०४४।०४७अ	शैनेयशरनुन्नं तु ततः सैन्यं विशां पते  
०८,०४४।०४७च्	भेजे दश दिशस् तूर्णं न्यपतच् च गतासुवत्  
०८,०४४।०४८अ	भीमसेनं तव सुतो वारयाम् आस संयुगे  
०८,०४४।०४८च्	तं तु भीमो मुहूर्तेन व्यश्वसूतरथध्वजम्  
०८,०४४।०४८ए	चक्रे लोकेश्वरं तत्र तेनातुष्यन्त चारणाः  
०८,०४४।०४८ड़्*०६०९_०१	शत्रुणा विजितं ज्ञात्वा भयात् सुपुरुषर्षभ  
०८,०४४।०४९अ	ततो ऽपायान् नृपस् तत्र भीमसेनस्य गोचरात्  
०८,०४४।०४९च्	कुरुसैन्यं ततः सर्वं भीमसेनम् उपाद्रवत्  
०८,०४४।०४९ए	तत्र रावो महान् आसीद् भीमम् एकं जिघांसताम्  
०८,०४४।०५०अ	युधामन्युः कृपं विद्ध्वा धनुर् अस्याशु चिच्छिदे  
०८,०४४।०५०च्	अथान्यद् धनुर् आदाय कृपः शस्त्रभृतां वरः  
०८,०४४।०५१अ	युधामन्योर् ध्वजं सूतं छत्रं चापातयत् क्षितौ  
०८,०४४।०५१च्	ततो ऽपायाद् रथेनैव युधामन्युर् महारथः  
०८,०४४।०५२अ	उत्तमौजास् तु हार्दिक्यं शरैर् भीमपराक्रमम्  
०८,०४४।०५२च्	छादयाम् आस सहसा मेघो वृष्ट्या यथाचलम्  
०८,०४४।०५३अ	तद् युद्धं सुमहच् चासीद् घोररूपं परन्तप  
०८,०४४।०५३च्	यादृशं न मया युद्धं दृष्टपूर्वं विशां पते  
०८,०४४।०५४अ	कृतवर्मा ततो राजन्न् उत्तमौजसम् आहवे  
०८,०४४।०५४च्	हृदि विव्याध स तदा रथोपस्थ उपाविशत्  
०८,०४४।०५५अ	सारथिस् तम् अपोवाह रथेन रथिनां वरम्  
०८,०४४।०५५च्	ततस् तु सत्वरं राजन् पाण्डुसैन्यम् उपाद्रवत्  
०८,०४४।०५५द्*०६१०_०१	कुरुसैन्यं ततः सर्वं भीमसेनम् उपाद्रवत्  
०८,०४४।०५५द्*०६११_०१	युधिष्ठिरश् चित्रसेनं शरवर्षैर् अवाकिरत्  
०८,०४४।०५५द्*०६११_०२	चित्रसेनो ऽपि कौन्तेयं सङ्क्रुद्धः समवारयत्  
०८,०४४।०५५द्*०६११_०३	मुहूर्ताद् विमुखीकृत्य चित्रसेनं स धर्मराट्  
०८,०४४।०५५द्*०६११_०४	तावकं सैन्यम् अभ्यघ्नत् समन्तान् निशितैः शरैः  
०८,०४४।०५५द्*०६१२_०१	तस्मिन् प्रवृत्ते तुमुले नरवीरजनक्षये  
०८,०४४।०५५द्*०६१२_०२	दुर्योधनः क्रोधम् उपेत्य तीव्रं  
०८,०४४।०५५द्*०६१२_०३	क्रोधाग्निनासौ परिदह्यमानः  
०८,०४४।०५५द्*०६१२_०४	अन्यं रथं समुपेत्याशु चैव  
०८,०४४।०५५द्*०६१२_०५	भीमं प्रविव्याध सुचित्रपुङ्खैः  
०८,०४४।०५५द्*०६१२_०६	दुःशासनो ऽद्यापि च चित्रसेनो  
०८,०४४।०५५द्*०६१२_०७	दुर्द्यूतसेवी कितवः सौबलश् च  
०८,०४४।०५५द्*०६१३_०१	गजानीकैः सर्वतो भीमसेनं  
०८,०४४।०५५द्*०६१३_०२	तथाभ्यर्दितं सहसाभ्यधावत्  
०८,०४४।०५५द्*०६१४_०१	तावकाश् च महाबाहो दुर्योधनपुरोगमाः  
०८,०४४।०५५द्*०६१५_०१	युधिष्ठिरं जिघृक्षन्तः सर्वसैन्यम् अवाक्षिपन्  
०८,०४४।०५५द्@०१७_०००१	दुःशासनः सौबलश् च गजानीकेन पाण्डवम्  
०८,०४४।०५५द्@०१७_०००२	महता परिवार्यैव क्षुद्रकैर् अभ्यताडयत्  
०८,०४४।०५५द्@०१७_०००३	ततो भीमः शरशतैर् दुर्योधनम् अमर्षणम्  
०८,०४४।०५५द्@०१७_०००४	विमुखीकृत्य तरसा गजानीकम् उपाद्रवत्  
०८,०४४।०५५द्@०१७_०००५	तम् आपतन्तं सहसा गजानीकं वृकोदरः  
०८,०४४।०५५द्@०१७_०००६	दृष्ट्वैव सुभृशं क्रुद्धो दिव्यम् अस्त्रम् उदैरयत्  
०८,०४४।०५५द्@०१७_०००७	गजैर् गजान् अभ्यहनद् वज्रेणेन्द्र इवासुरान्  
०८,०४४।०५५द्@०१७_०००८	ततो ऽन्तरिक्षं बाणौघैः शलभैर् इव पादपम्  
०८,०४४।०५५द्@०१७_०००९	छादयाम् आस समरे गजान् निघ्नन् वृकोदरः  
०८,०४४।०५५द्@०१७_००१०	ततः कुञ्जरयूथानि समेतानि सहस्रशः  
०८,०४४।०५५द्@०१७_००११	व्यधमत् तरसा भीमो मेघसङ्घान् इवानिलः  
०८,०४४।०५५द्@०१७_००१२	सुवर्णजालापिहिता मणिजालैश् च कुञ्जराः  
०८,०४४।०५५द्@०१७_००१३	रेजुर् अभ्यधिकं सङ्ख्ये विद्युत्वन्त इवाम्बुदाः  
०८,०४४।०५५द्@०१७_००१४	ते वध्यमाना भीमेन गजा राजन् विदुद्रुवुः  
०८,०४४।०५५द्@०१७_००१५	के चिद् विभिन्नहृदयाः कुञ्जरा न्यपतन् भुवि  
०८,०४४।०५५द्@०१७_००१६	पतितैर् निपतद्भिश् च गजैर् हेमविभूषितैः  
०८,०४४।०५५द्@०१७_००१७	अशोभत मही तत्र विशीर्णैर् इव पर्वतैः  
०८,०४४।०५५द्@०१७_००१८	दीप्ताभै रत्नवद्भिश् च पतितैर् गजयोधिभिः  
०८,०४४।०५५द्@०१७_००१९	रराज भूमिः पतितैः क्षीणपुण्यैर् इव ग्रहैः  
०८,०४४।०५५द्@०१७_००२०	ततो भिन्नकटा नागा भिन्नकुम्भकरास् तथा  
०८,०४४।०५५द्@०१७_००२१	दुद्रुवुः शतशः सङ्ख्ये भीमसेनशराहताः  
०८,०४४।०५५द्@०१७_००२२	के चिद् वमन्तो रुधिरं भयार्ताः पर्वतोपमाः  
०८,०४४।०५५द्@०१७_००२३	व्यद्रवञ् शरविद्धाङ्गा धातुचित्रा इवाचलाः  
०८,०४४।०५५द्@०१७_००२४	महाभुजगसङ्काशौ चन्दनागरुरूषितौ  
०८,०४४।०५५द्@०१७_००२५	अपश्यं भीमसेनस्य धनुर् विक्षिपतो भुजौ  
०८,०४४।०५५द्@०१७_००२६	तस्य ज्यातलनिर्घोषं श्रुत्वाशनिसमस्वनम्  
०८,०४४।०५५द्@०१७_००२७	विमुञ्चन्तः शकृन्मूत्रं गजाः प्रादुद्रुवुर् भृशम्  
०८,०४४।०५५द्@०१७_००२८	भीमसेनस्य तत् कर्म राजन्न् एकस्य धीमतः  
०८,०४४।०५५द्@०१७_००२९	निघ्नतः सर्वभूतानि रुद्रस्येव च निर्बभौ  
०८,०४४।०५५द्@०१८_००००	सञ्जय उवाच  
०८,०४४।०५५द्@०१८_०००१	ततः श्वेताश्वसंयुक्ते नारायणसमाहिते  
०८,०४४।०५५द्@०१८_०००२	तिष्ठन् रथवरे श्रीमान् अर्जुनः समपद्यत  
०८,०४४।०५५द्@०१८_०००३	तद् बलं नृपतिश्रेष्ठ तावकं विजयो रणे  
०८,०४४।०५५द्@०१८_०००४	व्यक्षोभयद् उदीर्णाश्वं महोदधिम् इवानलः  
०८,०४४।०५५द्@०१८_०००५	दुर्योधनस् तव सुतः प्रमत्ते श्वेतवाहने  
०८,०४४।०५५द्@०१८_०००६	अभ्येत्य सहसा क्रुद्धः सैन्यार्धेनाभिसंवृतः  
०८,०४४।०५५द्@०१८_०००७	पर्यवारयद् आयान्तं युधिष्ठिरम् अमर्षणम्  
०८,०४४।०५५द्@०१८_०००८	क्षुरप्राणां त्रिसप्तत्या ततो ऽविध्यत पाण्डवम्  
०८,०४४।०५५द्@०१८_०००९	अक्रुध्यत भृशं तत्र कुन्तीपुत्रो युधिष्ठिरः  
०८,०४४।०५५द्@०१८_००१०	स भल्लांस् त्रिंशतस् तूर्णं तव पुत्रे न्यवेशयत्  
०८,०४४।०५५द्@०१८_००११	ततो ऽधावन्त कौरव्या जिघृक्षन्तो युधिष्ठिरम्  
०८,०४४।०५५द्@०१८_००१२	दुष्टभावान् पराञ् ज्ञात्वा समवेता महारथाः  
०८,०४४।०५५द्@०१८_००१३	आजग्मुस् तं परीप्सन्तः कुन्तीपुत्रं युधिष्ठिरम्  
०८,०४४।०५५द्@०१८_००१४	नकुलः सहदेवश् च धृष्टद्युम्नश् च पार्षतः  
०८,०४४।०५५द्@०१८_००१५	अक्षौहिण्या परिवृतास् ते ऽभ्यधावन् युधिष्ठिरम्  
०८,०४४।०५५द्@०१८_००१६	भीमसेनश् च समरे मृद्नंस् तव महारथान्  
०८,०४४।०५५द्@०१८_००१७	अभ्यधावद् अभिप्रेप्सू राजानं शत्रुभिर् वृतम्  
०८,०४४।०५५द्@०१८_००१८	तांस् तु सर्वान् महेष्वासान् कर्णो वैकर्तनो नृप  
०८,०४४।०५५द्@०१८_००१९	शरवर्षेण महता प्रत्यवारयद् आगतान्  
०८,०४४।०५५द्@०१८_००२०	शरौघान् विसृजन्तस् ते प्रेरयन्तश् च तोमरान्  
०८,०४४।०५५द्@०१८_००२१	न शेकुर् यत्नवन्तो ऽपि राधेयं प्रतिवीक्षितुम्  
०८,०४४।०५५द्@०१८_००२२	तांश् च सर्वान् महेष्वासान् सर्वशस्त्रास्त्रपारगः  
०८,०४४।०५५द्@०१८_००२३	महता शरवर्षेण राधेयः प्रत्यवारयत्  
०८,०४४।०५५द्@०१८_००२४	दुर्योधनं तु विंशत्या शीघ्रम् अस्त्रम् उदीरयन्  
०८,०४४।०५५द्@०१८_००२५	अविध्यत् तूर्णम् अभ्येत्य सहदेवो महामनाः  
०८,०४४।०५५द्@०१८_००२६	स विद्धः सहदेवेन रराजाचलसन्निभः  
०८,०४४।०५५द्@०१८_००२७	प्रभिन्न इव मातङ्गो रुधिरेण परिप्लुतः  
०८,०४४।०५५द्@०१८_००२८	दृष्ट्वा तव सुतं तत्र गाढविद्धं सुतेजनैः  
०८,०४४।०५५द्@०१८_००२९	अभ्यधावद् दृढं क्रुद्धो राधेयो रथिनां वरः  
०८,०४४।०५५द्@०१८_००३०	दुर्योधनं तथा दृष्ट्वा शीघ्रम् अस्त्रम् उदीर्य सः  
०८,०४४।०५५द्@०१८_००३१	तेन यौधिष्ठिरं सैन्यम् अवधीत् पार्षतं तथा  
०८,०४४।०५५द्@०१८_००३२	ततो यौधिष्ठिरं सैन्यं वध्यमानं महात्मना  
०८,०४४।०५५द्@०१८_००३३	सहसा प्राद्रवद् राजन् सूतपुत्रशरार्दितम्  
०८,०४४।०५५द्@०१८_००३४	विविधा विशिखास् तत्र सम्पतन्तः परस्परम्  
०८,०४४।०५५द्@०१८_००३५	फलैः पुङ्खान् समाजघ्नुः सूतपुत्रधनुश्च्युताः  
०८,०४४।०५५द्@०१८_००३६	अन्तरिक्षे शरौघाणां पततां च परस्परम्  
०८,०४४।०५५द्@०१८_००३७	सङ्घर्षेण महाराज पावकः समजायत  
०८,०४४।०५५द्@०१८_००३८	ततो दश दिशः कर्णः शलभैर् इव यायिभिः  
०८,०४४।०५५द्@०१८_००३९	अभ्यघ्नंस् तरसा राजञ् शरैः परशरीरगैः  
०८,०४४।०५५द्@०१८_००४०	रक्तचन्दनसन्दिग्धौ मणिहेमविभूषितौ  
०८,०४४।०५५द्@०१८_००४१	बाहू व्यत्यक्षिपत् कर्णः परमास्त्रं विदर्शयन्  
०८,०४४।०५५द्@०१८_००४२	ततः सर्वा दिशो राजन् सायकैर् विप्रमोहयन्  
०८,०४४।०५५द्@०१८_००४३	अपीडयद् भृशं कर्णो धर्मराजं युधिष्ठिरम्  
०८,०४४।०५५द्@०१८_००४४	ततः क्रुद्धो महाराज धर्मपुत्रो युधिष्ठिरः  
०८,०४४।०५५द्@०१८_००४५	निशितैर् इषुभिः कर्णं पञ्चाशद्भिः समार्पयत्  
०८,०४४।०५५द्@०१८_००४६	बाणान्धकारम् अभवत् तद् युद्धं घोरदर्शनम्  
०८,०४४।०५५द्@०१८_००४७	हाहाकारो महान् आसीत् तावकानां विशां पते  
०८,०४४।०५५द्@०१८_००४८	वध्यमाने तदा सैन्ये धर्मपुत्रेण मारिष  
०८,०४४।०५५द्@०१८_००४९	सायकैर् विविधैस् तीक्ष्णैः कङ्कपत्रैः शिलाशितैः  
०८,०४४।०५५द्@०१८_००५०	भल्लैर् अनेकैर् विविधैः शक्त्यृष्टिमुसलैर् अपि  
०८,०४४।०५५द्@०१८_००५१	यत्र यत्र स धर्मात्मा दुष्टां दृष्टिं व्यसर्जयत्  
०८,०४४।०५५द्@०१८_००५२	तत्र तत्र व्यशीर्यन्त तावका भरतर्षभ  
०८,०४४।०५५द्@०१८_००५३	कर्णो ऽपि भृशसङ्क्रुद्धो धर्मराजं युधिष्ठिरम्  
०८,०४४।०५५द्@०१८_००५४	नाराचैर् अर्धचन्द्रैश् च वत्सदन्तैश् च संयुगे  
०८,०४४।०५५द्@०१८_००५५	अमर्षी क्रोधनश् चैव रोषप्रस्फुरिताननः  
०८,०४४।०५५द्@०१८_००५६	सायकैर् अप्रमेयात्मा युधिष्ठिरम् अभिद्रवत्  
०८,०४४।०५५द्@०१८_००५७	युधिष्ठिरश् चापि शतं स्वर्णपुङ्खैः शितैः शरैः  
०८,०४४।०५५द्@०१८_००५८	प्रहसन्न् इव तं कर्णः कङ्कपत्रैः शिलाशितैः  
०८,०४४।०५५द्@०१८_००५९	उरस्य् अविध्यद् राजानं त्रिभिर् भल्लैश् च पाण्डवम्  
०८,०४४।०५५द्@०१८_००६०	स पीडितो भृशं तेन धर्मराजो युधिष्ठिरः  
०८,०४४।०५५द्@०१८_००६१	उपविश्य रथोपस्थे सूतं याहीत्य् अचोदयत्  
०८,०४४।०५५द्@०१८_००६२	प्राक्रोशन्त ततः सर्वे धार्तराष्ट्राः सराजकाः  
०८,०४४।०५५द्@०१८_००६३	गृहीध्वम् इति राजानम् अभ्यधावन्त सर्वशः  
०८,०४४।०५५द्@०१८_००६४	ततः शताः सप्तदश केकयानां प्रहारिणाम्  
०८,०४४।०५५द्@०१८_००६५	पाञ्चालैः सहिता राजन् धार्तराष्ट्रान् न्यवारयन्  
०८,०४४।०५५द्@०१८_००६६	तस्मिन् सुतुमुले युद्धे वर्तमाने जनक्षये  
०८,०४४।०५५द्@०१८_००६७	दुर्योधनश् च भीमश् च समेयातां महाबलौ  
०८,०४४।०५५द्@०१८_००६८	कर्णो ऽथ शरजालेन केकयानां महारथान्  
०८,०४४।०५५द्@०१८_००६९	व्यधमत् परमेष्वासान् अग्रतः पर्यवस्थितान्  
०८,०४४।०५५द्@०१८_००७०	तेषां प्रयतमानानां राधेयस्य निवारणे  
०८,०४४।०५५द्@०१८_००७१	रथान् पञ्चशतान् कर्णः प्राहिणोद् यमसादनम्  
०८,०४४।०५५द्@०१८_००७२	अविषह्यं ततो दृष्ट्वा राधेयं युधि योधिनः  
०८,०४४।०५५द्@०१८_००७३	भीमसेनम् उपागच्छन् कर्णबाणप्रपीडिताः  
०८,०४४।०५५द्@०१८_००७४	रथानीकं विदार्यैव शरजालैर् अनेकधा  
०८,०४४।०५५द्@०१८_००७५	कर्ण एकरथेनैव युधिष्ठिरम् उपाद्रवत्  
०८,०४४।०५५द्@०१८_००७६	सेनानिवेशम् आर्छन्तं मार्गणैः क्षतविक्षतम्  
०८,०४४।०५५द्@०१८_००७७	यमयोर् मध्यगं वीरं शनैर् यान्तं विचेतसम्  
०८,०४४।०५५द्@०१८_००७८	समासाद्य तु राजानं दुर्योधनहितेप्सया  
०८,०४४।०५५द्@०१८_००७९	सूतपुत्रस् त्रिभिस् तीक्ष्णैर् विव्याध परमेषुभिः  
०८,०४४।०५५द्@०१८_००८०	तथैव राजा राधेयं प्रत्यविध्यत् स्तनान्तरे  
०८,०४४।०५५द्@०१८_००८१	शरैस् त्रिभिश् च यन्तारं चतुर्भिश् चतुरो हयान्  
०८,०४४।०५५द्@०१८_००८२	चक्ररक्षौ तु पार्थस्य माद्रीपुत्रौ परन्तपौ  
०८,०४४।०५५द्@०१८_००८३	ताव् अप्य् अधावतां कर्णं राजानं मा वधीर् इति  
०८,०४४।०५५द्@०१८_००८४	तौ पृथक् शरवर्षाभ्यां राधेयम् अभ्यवर्षताम्  
०८,०४४।०५५द्@०१८_००८५	नकुलः सहदेवश् च परमं यत्नम् आस्थितौ  
०८,०४४।०५५द्@०१८_००८६	तथैव तौ प्रत्यविध्यत् सूतपुत्रः प्रतापवान्  
०८,०४४।०५५द्@०१८_००८७	भल्लाभ्यां शितधाराभ्यां महात्मानाव् अरिन्दमौ  
०८,०४४।०५५द्@०१८_००८८	दन्तवर्णांस् तु राधेयो निजघान मनोजवान्  
०८,०४४।०५५द्@०१८_००८९	युधिष्ठिरस्य सङ्ग्रामे कालवालान् हयोत्तमान्  
०८,०४४।०५५द्@०१८_००९०	ततो ऽपरेण भल्लेन शिरस्त्राणम् अपातयत्  
०८,०४४।०५५द्@०१८_००९१	कौन्तेयस्य महेष्वासः प्रहसन्न् इव सूतजः  
०८,०४४।०५५द्@०१८_००९२	तथैव नकुलस्यापि हयान् हत्वा प्रतापवान्  
०८,०४४।०५५द्@०१८_००९३	ईषां धनुश् च चिच्छेद माद्रीपुत्रस्य धीमतः  
०८,०४४।०५५द्@०१८_००९४	तौ हताश्वौ हतरथौ पाण्डवौ भृशविक्षतौ  
०८,०४४।०५५द्@०१८_००९५	भ्रातराव् आरुरुहतुः सहदेवरथं तदा  
०८,०४४।०५५द्@०१८_००९६	तौ दृष्ट्वा मातुलस् तत्र विरथौ परवीरहा  
०८,०४४।०५५द्@०१८_००९७	अभ्यभाषत राधेयं मद्रराजो ऽनुकम्पया  
०८,०४४।०५५द्@०१८_००९८	योद्धव्यम् अद्य पार्थेन फल्गुनेन त्वया सह  
०८,०४४।०५५द्@०१८_००९९	किमर्थं धर्मराजेन युधय्से भृशरोषितः  
०८,०४४।०५५द्@०१८_०१००	क्षीणशस्त्रास्त्रकवचः क्षीणबाणो विबाणधिः  
०८,०४४।०५५द्@०१८_०१०१	श्रान्तसारथिवाहश् च छन्नो ऽस्त्रैर् अरिभिस् तथा  
०८,०४४।०५५द्@०१८_०१०२	पार्थम् आसाद्य राधेय उपहास्यो भविष्यसि  
०८,०४४।०५५द्@०१८_०१०३	एवम् उक्तो ऽपि कर्णस् तु मद्रराजेन संयुगे  
०८,०४४।०५५द्@०१८_०१०४	तथैव कर्णः संरब्धो युधिष्ठिरम् अताडयत्  
०८,०४४।०५५द्@०१८_०१०५	शरैस् तीक्ष्णैः पराविध्य माद्रीपुत्रौ च पाण्डवौ  
०८,०४४।०५५द्@०१८_०१०६	प्रहस्य समरे कर्णश् चकार विमुखं शरैः  
०८,०४४।०५५द्@०१८_०१०७	ततः शल्यः प्रहस्येदं कर्णं पुनर् उवाच ह  
०८,०४४।०५५द्@०१८_०१०८	रथस्थम् अतिसंरब्धं युधिष्ठिरवधे धृतम्  
०८,०४४।०५५द्@०१८_०१०९	यदर्थं धार्तराष्ट्रेण सततं मानितो भवान्  
०८,०४४।०५५द्@०१८_०११०	तं पार्थं जहि राधेय किं ते हत्वा युधिष्ठिरम्  
०८,०४४।०५५द्@०१८_०१११	शङ्खयोर् ध्मायतोः शब्दः सुमहान् एष कृष्णयोः  
०८,०४४।०५५द्@०१८_०११२	श्रूयते चापघोषो ऽयं प्रावृषीवाम्बुदस्य ह  
०८,०४४।०५५द्@०१८_०११३	असौ निघ्नन् रथोदारान् अर्जुनः शरवृष्टिभिः  
०८,०४४।०५५द्@०१८_०११४	सर्वां ग्रसति नः सेनां कर्ण पश्यैनम् आहवे  
०८,०४४।०५५द्@०१८_०११५	पृष्ठरक्षौ च शूरस्य युधामन्यूत्तमौजसौ  
०८,०४४।०५५द्@०१८_०११६	उत्तरं चास्य वै शूरश् चक्रं रक्षति सात्यकिः  
०८,०४४।०५५द्@०१८_०११७	धृष्टद्युम्नस् तथा चास्य चक्रं रक्षति दक्षिणम्  
०८,०४४।०५५द्@०१८_०११८	भीमसेनश् च वै राज्ञा धार्तराष्ट्रेण युध्यते  
०८,०४४।०५५द्@०१८_०११९	यथा न हन्यात् तं भीमः सर्वेषां नो ऽद्य पश्यताम्  
०८,०४४।०५५द्@०१८_०१२०	तथा राधेय क्रियतां राजा मुच्येत नो यथा  
०८,०४४।०५५द्@०१८_०१२१	पश्यैनं भीमसेनेन ग्रस्तम् आहवशोभिनम्  
०८,०४४।०५५द्@०१८_०१२२	यदि त्व् आसाद्य मुच्येत विस्मयः सुमहान् भवेत्  
०८,०४४।०५५द्@०१८_०१२३	परित्राह्य् एनम् अभ्येत्य संशयं परमं गतम्  
०८,०४४।०५५द्@०१८_०१२४	किं नु माद्रीसुतौ हत्वा राजानं च युधिष्ठिरम्  
०८,०४४।०५५द्@०१८_०१२५	इति शल्यवचः श्रुत्वा राधेयः पृथिवीपते  
०८,०४४।०५५द्@०१८_०१२६	दृष्ट्वा दुर्योधनं चैव भीमग्रस्तं महाहवे  
०८,०४४।०५५द्@०१८_०१२७	राजगृद्धी भृशं चैव शल्यवाक्यप्रचोदितः  
०८,०४४।०५५द्@०१८_०१२८	अजातशत्रुम् उत्सृज्य माद्रीपुत्रौ च पाण्डवौ  
०८,०४४।०५५द्@०१८_०१२९	तव पुत्रं परित्रातुम् अभ्यधावत वीर्यवान्  
०८,०४४।०५५द्@०१८_०१३०	मद्रराजप्रणुदितैर् अश्वैर् आकाशगैर् इव  
०८,०४४।०५५द्@०१८_०१३१	गते कर्णे तु कौन्तेयः पाण्डुपुत्रो युधिष्ठिरः  
०८,०४४।०५५द्@०१८_०१३२	अपायाज् जवनैर् अश्वैः सहदेवस्य मारिष  
०८,०४४।०५५द्@०१८_०१३३	ताभ्यां स सहितस् तूर्णं व्रीडन्न् इव नरेश्वरः  
०८,०४४।०५५द्@०१८_०१३४	प्राप्य सेनानिवेशं च मार्गणैः क्षतविक्षतः  
०८,०४४।०५५द्@०१८_०१३५	अवतीर्णो रथात् तूर्णम् आविशच् छयनं शुभम्  
०८,०४४।०५५द्@०१८_०१३६	अपनीतशल्यः सुभृशं हृच्छल्याभिनिपीडितः  
०८,०४४।०५५द्@०१८_०१३७	सो ऽब्रवीद् भ्रातरौ राजा माद्रीपुत्रौ महारथौ  
०८,०४४।०५५द्@०१८_०१३८	अनीकं भीमसेनस्य पाण्डवाव् आशु गच्छताम्  
०८,०४४।०५५द्@०१८_०१३९	जीमूत इव नर्दंस् तु युध्यते स वृकोदरः  
०८,०४४।०५५द्@०१८_०१४०	ततो ऽन्यं रथम् आस्थाय नकुलो रथपुङ्गवः  
०८,०४४।०५५द्@०१८_०१४१	सहदेवश् च तेजस्वी भ्रातरौ शत्रुकर्शनौ  
०८,०४४।०५५द्@०१८_०१४२	तुरगैर् अग्र्यरंहोभिर् यात्वा भीमस्य शुष्मिणौ  
०८,०४४।०५५द्@०१८_०१४३	अनीकं सहितौ तत्र भ्रातरौ पर्यवस्थितौ  
०८,०४५।००१	सञ्जय उवाच  
०८,०४५।००१अ	द्रौणिस् तु रथवंशेन महता परिवारितः  
०८,०४५।००१च्	आपतत् सहसा राजन् यत्र राजा व्यवस्थितः  
०८,०४५।००२अ	तम् आपतन्तं सहसा शूरः शौरिसहायवान्  
०८,०४५।००२च्	दधार सहसा पार्थो वेलेव मकरालयम्  
०८,०४५।००३अ	ततः क्रुद्धो महाराज द्रोणपुत्रः प्रतापवान्  
०८,०४५।००३च्	अर्जुनं वासुदेवं च छादयाम् आस पत्रिभिः  
०८,०४५।००४अ	अवच्छन्नौ ततः कृष्णौ दृष्ट्वा तत्र महारथाः  
०८,०४५।००४च्	विस्मयं परमं गत्वा प्रैक्षन्त कुरवस् तदा  
०८,०४५।००५अ	अर्जुनस् तु ततो दिव्यम् अस्त्रं चक्रे हसन्न् इव  
०८,०४५।००५च्	तद् अस्त्रं ब्राह्मणो युद्धे वारयाम् आस भारत  
०८,०४५।००६अ	यद् यद् धि व्याक्षिपद् युद्धे पाण्डवो ऽस्त्रं जिघांसया  
०८,०४५।००६च्	तत् तद् अस्त्रं महेष्वासो द्रोणपुत्रो व्यशातयत्  
०८,०४५।००७अ	अस्त्रयुद्धे ततो राजन् वर्तमाने भयावहे  
०८,०४५।००७च्	अपश्याम रणे द्रौणिं व्यात्ताननम् इवान्तकम्  
०८,०४५।००८अ	स दिशो विदिशश् चैव छादयित्वा विजिह्मगैः  
०८,०४५।००८च्	वासुदेवं त्रिभिर् बाणैर् अविध्यद् दक्षिणे भुजे  
०८,०४५।००९अ	ततो ऽर्जुनो हयान् हत्वा सर्वांस् तस्य महात्मनः  
०८,०४५।००९च्	चकार समरे भूमिं शोणितौघतरङ्गिणीम्  
०८,०४५।००९द्*०६१६_०१	सर्वलोकवहां रौद्रां परलोकवहां नदीम्  
०८,०४५।००९द्*०६१७_०१	सरथान् रथिनः सर्वान् पार्थचापच्युतैः शरैः  
०८,०४५।००९द्*०६१७_०२	द्रौणेर् अपहतान् सङ्ख्ये ददृशुः स च तां तथा  
०८,०४५।००९द्*०६१७_०३	प्रावर्तयन् महाघोरां नदीं परवहां तथा  
०८,०४५।००९द्*०६१७_०४	तयोस् तु व्याकुले युद्धे द्रौणेः पार्थस्य दारुणे  
०८,०४५।००९द्*०६१७_०५	अमर्यादं योधयन्तः पर्यधावन्न् इतस् ततः  
०८,०४५।००९द्*०६१७_०६	रथैर् हताश्वसूतैश् च हतारोहैश् च वाजिभिः  
०८,०४५।००९द्*०६१७_०७	द्विरदैश् च हतारोहैर् महामात्रैर् हतद्विपैः  
०८,०४५।००९द्*०६१७_०८	पार्थेन समरे राजन् कृतो घोरो जनक्षयः  
०८,०४५।०१०अ	निहता रथिनः पेतुः पार्थचापच्युतैः शरैः  
०८,०४५।०१०च्	हयाश् च पर्यधावन्त मुक्तयोक्त्रास् ततस् ततः  
०८,०४५।०११अ	तद् दृष्ट्वा कर्म पार्थस्य द्रौणिर् आहवशोभिनः  
०८,०४५।०११ब्*०६१८_०१	अर्जुनं जयतां श्रेष्ठं त्वरितो ऽभ्येत्य वीर्यवान्  
०८,०४५।०११ब्*०६१८_०२	विधुन्वानो महच् चापं कार्तस्वरविभूषितम्  
०८,०४५।०११च्	अवाकिरद् रणे कृष्णं समन्तान् निशितैः शरैः  
०८,०४५।०१२अ	ततो ऽर्जुनं महाराज द्रौणिर् आयम्य पत्रिणा  
०८,०४५।०१२च्	वक्षोदेशे समासाद्य ताडयाम् आस संयुगे  
०८,०४५।०१३अ	सो ऽतिविद्धो रणे तेन द्रोणपुत्रेण भारत  
०८,०४५।०१३ब्*०६१९_०१	गाण्डीवधन्वा प्रसभं शरवर्षैर् उदारधीः  
०८,०४५।०१३ब्*०६१९_०२	सञ्छाद्य समरे द्रौणिं चिच्छेदास्य च चार्मुकम्  
०८,०४५।०१३ब्*०६१९_०३	स छिन्नधन्वा परिघं वज्रस्पर्शसमं युधि  
०८,०४५।०१३च्	आदत्त परिघं घोरं द्रौणेश् चैनम् अवाक्षिपत्  
०८,०४५।०१३द्*०६२०_०१	आदाय चिक्षेप तदा द्रोणपुत्रः किरीटिने  
०८,०४५।०१४अ	तम् आपतन्तं परिघं कार्तस्वरविभूषितम्  
०८,०४५।०१४अ*०६२१_०१	**** **** जाम्बूनदपरिष्कृतम्  
०८,०४५।०१४अ*०६२१_०२	चिच्छेद सहसा राजन् प्रहसन्न् इव पाण्डवः  
०८,०४५।०१४च्	द्रौणिश् चिच्छेद सहसा तत उच्चुक्रुशुर् जनाः  
०८,०४५।०१५अ	सो ऽनेकधापतद् भूमौ भारद्वाजस्य सायकैः  
०८,०४५।०१५च्	विशीर्णः पर्वतो राजन् यथा स्यान् मातरिश्वना  
०८,०४५।०१५द्*०६२२_०१	ततः क्रुद्धो महाराज द्रोणपुत्रो महारथः  
०८,०४५।०१५द्*०६२२_०२	ऐन्द्रेण चास्त्रवेगेन बीभत्सुं समवाकिरत्  
०८,०४५।०१५द्*०६२२_०३	तस्येन्द्रजालावततं समीक्ष्य  
०८,०४५।०१५द्*०६२२_०४	पार्थो राजन् गाण्डिवम् आददे सः  
०८,०४५।०१५द्*०६२२_०५	ऐन्द्रं जालं प्रत्यहनत् तरस्वी  
०८,०४५।०१५द्*०६२२_०६	वरास्त्रम् आदाय महेन्द्रसृष्टम्  
०८,०४५।०१५द्*०६२२_०७	विदार्य तज् जालम् अथेन्द्रमुक्तं  
०८,०४५।०१५द्*०६२२_०८	पार्थस् ततो द्रौणिरथं क्षणेन  
०८,०४५।०१५द्*०६२२_०९	प्रच्छादयाम् आस तथाभ्युपेत्य  
०८,०४५।०१५द्*०६२२_१०	द्रौणिस् तदा पार्थशराभिभूतः  
०८,०४५।०१५द्*०६२२_११	विगाह्य तां पाण्डवबाणवृष्टिं  
०८,०४५।०१५द्*०६२२_१२	शरैः परं नाम ततः प्रकाश्य  
०८,०४५।०१५द्*०६२२_१३	शतेन कृष्णं सहसाभ्यविध्यत्  
०८,०४५।०१५द्*०६२२_१४	त्रिभिः शतैर् अर्जुनं क्षुद्रकाणाम्  
०८,०४५।०१५द्*०६२२_१५	ततो ऽर्जुनः सायकानां शतेन  
०८,०४५।०१५द्*०६२२_१६	गुरोः सुतं मर्मसु निर्बिभेद  
०८,०४५।०१५द्*०६२२_१७	अश्वांश् च सूतं च तथा धनुर् ज्याम्  
०८,०४५।०१५द्*०६२२_१८	अवाकिरत् पश्यतां तावकानाम्  
०८,०४५।०१६अ	ततो ऽर्जुनो रणे द्रौणिं विव्याध दशभिः शरैः  
०८,०४५।०१६ब्*०६२३_०१	स विद्ध्वा मर्मसु द्रौणिं पाण्डवः परवीरहा  
०८,०४५।०१६च्	सारथिं चास्य भल्लेन रथनीडाद् अपाहरत्  
०८,०४५।०१७अ	स सङ्गृह्य स्वयं वाहान् कृष्णौ प्राच्छादयच् छरैः  
०८,०४५।०१७च्	तत्राद्भुतम् अपश्याम द्रौणेर् आशु पराक्रमम्  
०८,०४५।०१८अ	अयच्छत् तुरगान् यच् च फल्गुनं चाप्य् अयोधयत्  
०८,०४५।०१८च्	तद् अस्य समरे राजन् सर्वे योधा अपूजयन्  
०८,०४५।०१८द्*०६२४_०१	तेनास्य समरे राजंस् तुष्टुवुः सर्वसैनिकाः  
०८,०४५।०१८द्*०६२५_०१	ततः प्रहस्य बीभत्सुर् द्रोणपुत्रस्य संयुगे  
०८,०४५।०१९अ	यदा त्व् अग्रस्यत रणे द्रोणपुत्रेण फल्गुनः  
०८,०४५।०१९च्	ततो रश्मीन् रथाश्वानां क्षुरप्रैश् चिच्छिदे जयः  
०८,०४५।०२०अ	प्राद्रवंस् तुरगास् ते तु शरवेगप्रबाधिताः  
०८,०४५।०२०च्	ततो ऽभून् निनदो भूयस् तव सैन्यस्य भारत  
०८,०४५।०२१अ	पाण्डवास् तु जयं लब्ध्वा तव सैन्यम् उपाद्रवन्  
०८,०४५।०२१च्	समन्तान् निशितान् बाणान् विमुञ्चन्तो जयैषिणः  
०८,०४५।०२२अ	पाण्डवैस् तु महाराज धार्तराष्ट्री महाचमूः  
०८,०४५।०२२च्	पुनः पुनर् अथो वीरैर् अभज्यत जयोद्धतैः  
०८,०४५।०२३अ	पश्यतां ते महाराज पुत्राणां चित्रयोधिनाम्  
०८,०४५।०२३च्	शकुनेः सौबलेयस्य कर्णस्य च महात्मनः  
०८,०४५।०२४अ	वार्यमाणा महासेना पुत्रैस् तव जनेश्वर  
०८,०४५।०२४च्	नावतिष्ठत सङ्ग्रामे ताड्यमाना समन्ततः  
०८,०४५।०२५अ	ततो योधैर् महाराज पलायद्भिस् ततस् ततः  
०८,०४५।०२५च्	अभवद् व्याकुलं भीतैः पुत्राणां ते महद् बलम्  
०८,०४५।०२६अ	तिष्ठ तिष्ठेति सततं सूतपुत्रस्य जल्पतः  
०८,०४५।०२६च्	नावतिष्ठत सा सेना वध्यमाना महात्मभिः  
०८,०४५।०२७अ	अथोत्क्रुष्टं महाराज पाण्डवैर् जितकाशिभिः  
०८,०४५।०२७च्	धार्तराष्ट्रबलं दृष्ट्वा द्रवमाणं समन्ततः  
०८,०४५।०२८अ	ततो दुर्योधनः कर्णम् अब्रवीत् प्रणयाद् इव  
०८,०४५।०२८च्	पश्य कर्ण यथा सेना पाण्डवैर् अर्दिता भृशम्  
०८,०४५।०२९अ	त्वयि तिष्ठति सन्त्रासात् पलायति समन्ततः  
०८,०४५।०२९च्	एतज् ज्ञात्वा महाबाहो कुरु प्राप्तम् अरिन्दम  
०८,०४५।०३०अ	सहस्राणि च योधानां त्वाम् एव पुरुषर्षभ  
०८,०४५।०३०च्	क्रोशन्ति समरे वीर द्राव्यमाणानि पाण्डवैः  
०८,०४५।०३१अ	एतच् छ्रुत्वा तु राधेयो दुर्योधनवचो महत्  
०८,०४५।०३१च्	मद्रराजम् इदं वाक्यम् अब्रवीत् सूतनन्दनः  
०८,०४५।०३२अ	पश्य मे भुजयोर् वीर्यम् अस्त्राणां च जनेश्वर  
०८,०४५।०३२च्	अद्य हन्मि रणे सर्वान् पाञ्चालान् पाण्डुभिः सह  
०८,०४५।०३२ए	वाहयाश्वान् नरव्याघ्र भद्रेणैव जनेश्वर  
०८,०४५।०३३अ	एवम् उक्त्वा महाराज सूतपुत्रः प्रतापवान्  
०८,०४५।०३३च्	प्रगृह्य विजयं वीरो धनुःश्रेष्ठं पुरातनम्  
०८,०४५।०३३ए	सज्यं कृत्वा महाराज सम्मृज्य च पुनः पुनः  
०८,०४५।०३४अ	सन्निवार्य च योधान् स्वान् सत्येन शपथेन च  
०८,०४५।०३४च्	प्रायोजयद् अमेयात्मा भार्गवास्त्रं महाबलः  
०८,०४५।०३५अ	ततो राजन् सहस्राणि प्रयुतान्य् अर्बुदानि च  
०८,०४५।०३५च्	कोटिशश् च शरास् तीक्ष्णा निरगच्छन् महामृधे  
०८,०४५।०३६अ	ज्वलितैस् तैर् महाघोरैः कङ्कबर्हिणवाजितैः  
०८,०४५।०३६च्	सञ्छन्ना पाण्डवी सेना न प्राज्ञायत किं चन  
०८,०४५।०३७अ	हाहाकारो महान् आसीत् पाञ्चालानां विशां पते  
०८,०४५।०३७च्	पीडितानां बलवता भार्गवास्त्रेण संयुगे  
०८,०४५।०३८अ	निपतद्भिर् गजै राजन् नरैश् चापि सहस्रशः  
०८,०४५।०३८च्	रथैश् चापि नरव्याघ्र हयैश् चापि समन्ततः  
०८,०४५।०३९अ	प्राकम्पत मही राजन् निहतैस् तैस् ततस् ततः  
०८,०४५।०३९च्	व्याकुलं सर्वम् अभवत् पाण्डवानां महद् बलम्  
०८,०४५।०४०अ	कर्णस् त्व् एको युधां श्रेष्ठो विधूम इव पावकः  
०८,०४५।०४०च्	दहञ् शत्रून् नरव्याघ्र शुशुभे स परन्तपः  
०८,०४५।०४१अ	ते वध्यमानाः कर्णेन पाञ्चालाश् चेदिभिः सह  
०८,०४५।०४१च्	तत्र तत्र व्यमुह्यन्त वनदाहे यथा द्विपाः  
०८,०४५।०४१ए	चुक्रुशुस् ते नरव्याघ्र यथाप्राग् वा नरोत्तमाः  
०८,०४५।०४२अ	तेषां तु क्रोशतां श्रुत्वा भीतानां रणमूर्धनि  
०८,०४५।०४२च्	धावतां च दिशो राजन् वित्रस्तानां समन्ततः  
०८,०४५।०४२ए	आर्तनादो महांस् तत्र प्रेतानाम् इव सम्प्लवे  
०८,०४५।०४३अ	वध्यमानांस् तु तान् दृष्ट्वा सूतपुत्रेण मारिष  
०८,०४५।०४३च्	वित्रेसुः सर्वभूतानि तिर्यग्योनिगतान्य् अपि  
०८,०४५।०४४अ	ते वध्यमानाः समरे सूतपुत्रेण सृञ्जयाः  
०८,०४५।०४४च्	अर्जुनं वासुदेवं च व्याक्रोशन्त मुहुर् मुहुः  
०८,०४५।०४४द्*०६२६_०१	श्रुत्वा तु निनदं तेषां वध्यतां कर्णसायकैः  
०८,०४५।०४४ए	प्रेतराजपुरे यद्वत् प्रेतराजं विचेतसः  
०८,०४५।०४४ड़्*०६२७_०१	अथार्जुनो महाबाहुः सर्वशस्त्रभृतां वरः  
०८,०४५।०४४ड़्*०६२७_०२	दुःसहो वज्रिणाप्य् आजौ पराजित्य गुरोः सुतम्  
०८,०४५।०४५अ	अथाब्रवीद् वासुदेवं कुन्तीपुत्रो धनञ्जयः  
०८,०४५।०४५च्	भार्गवास्त्रं महाघोरं दृष्ट्वा तत्र सभीरितम्  
०८,०४५।०४६अ	पश्य कृष्ण महाबाहो भार्गवास्त्रस्य विक्रमम्  
०८,०४५।०४६च्	नैतद् अस्त्रं हि समरे शक्यं हन्तुं कथं चन  
०८,०४५।०४७अ	सूतपुत्रं च संरब्धं पश्य कृष्ण महारणे  
०८,०४५।०४७च्	अन्तकप्रतिमं वीरं कुर्वाणं कर्म दारुणम्  
०८,०४५।०४८अ	सुतीक्ष्णं चोदयन्न् अश्वान् प्रेक्षते मां मुहुर् मुहुः  
०८,०४५।०४८च्	न च पश्यामि समरे कर्णस्य प्रपलायितम्  
०८,०४५।०४९अ	जीवन् प्राप्नोति पुरुषः सङ्ख्ये जयपराजयौ  
०८,०४५।०४९च्	जितस्य तु हृषीकेश वध एव कुतो जयः  
०८,०४५।०४९द्*०६२८_०१	एवम् उक्तस् तु पार्थेन कृष्णो मतिमतां वरम्  
०८,०४५।०४९द्*०६२८_०२	धनञ्जयम् उवाचेदं प्राप्तकालम् अरिन्दमम्  
०८,०४५।०४९द्*०६२९_०१	कर्णेन हि दृढं राजा कुन्तीपुत्रः परिक्षतः  
०८,०४५।०४९द्*०६२९_०२	तं दृष्ट्वाश्वास्य च पुनः कर्णं पार्थ वधिष्यसि  
०८,०४५।०४९द्*०६३०_०१	प्रतिपद्यस्व कौन्तेय प्राप्तकालम् अनन्तरम्  
०८,०४५।०४९द्*०६३०_०२	कर्णम् एकाकिनं हत्वा रथानीकेन भारत  
०८,०४५।०४९द्*०६३१_०१	एष कर्णो रणे भाति मध्याह्न इव भास्करः  
०८,०४५।०४९द्*०६३१_०२	निवर्तय रथं कृष्ण जीवन् भद्राणि पश्यति  
०८,०४५।०५०अ	ततो जनार्दनः प्रायाद् द्रष्टुम् इच्छन् युधिष्ठिरम्  
०८,०४५।०५०ब्*०६३२_००	सञ्जय उवाच  
०८,०४५।०५०ब्*०६३२_०१	ततो जनार्दनः श्रुत्वा तस्य वाक्यं विशां पते  
०८,०४५।०५०ब्*०६३३_०१	रथेनापययौ क्षिप्रं सङ्ग्रामाद् इति भारत  
०८,०४५।०५०ब्*०६३३_०२	प्रत्यनीकम् अवस्थाप्य भीमं भीमपराक्रमम्  
०८,०४५।०५०ब्*०६३३_०३	अलं विषहितुं ह्य् एष कुरूणां सम्प्रपद्यताम्  
०८,०४५।०५०च्	श्रमेण ग्राहयिष्यंश् च कर्णं युद्धेन मारिष  
०८,०४५।०५०द्*०६३४_०१	कर्णं च समरे राजन् ग्राहयिष्यञ् श्रमं प्रति  
०८,०४५।०५०द्*०६३५_०१	विश्रमार्थं च कौरव्य पाण्डवस्य महात्मनः  
०८,०४५।०५०द्*०६३५_०२	अपयातो रणाद् वीरो राजानं द्रष्टुम् एव च  
०८,०४५।०५१अ	अर्जुनं चाब्रवीत् कृष्णो भृशं राजा परिक्षतः  
०८,०४५।०५१च्	तम् आश्वास्य कुरुश्रेष्ठ ततः कर्णं हनिष्यसि  
०८,०४५।०५२अ	ततो धनञ्जयो द्रष्टुं राजानं बाणपीडितम्  
०८,०४५।०५२ब्*०६३६_०१	याहि याहीति बहुशो वासुदेवम् अचोदयत्  
०८,०४५।०५२ब्*०६३६_०२	राजानं प्रति वार्ष्णेय दूयते मे दृढं मनः  
०८,०४५।०५२ब्*०६३६_०३	स चोद्यमानः पार्थेन केशिघ्नो वृष्णिनन्दनः  
०८,०४५।०५२च्	रथेन प्रययौ क्षिप्रं सङ्ग्रामे केशवाज्ञया  
०८,०४५।०५३अ	गच्छन्न् एव तु कौन्तेयो धर्मराजदिदृक्षया  
०८,०४५।०५३च्	सैन्यम् आलोकयाम् आस नापश्यत् तत्र चाग्रजम्  
०८,०४५।०५४अ	युद्धं कृत्वा तु कौन्तेयो द्रोणपुत्रेण भारत  
०८,०४५।०५४च्	दुःसहं वज्रिणा सङ्ख्ये पराजिग्ये भृगोः सुतम्  
०८,०४५।०५५अ	द्रौणिं पराजित्य ततोग्रधन्वा; कृत्वा महद् दुष्करम् आर्यकर्म  
०८,०४५।०५५च्	आलोकयाम् आस ततः स्वसैन्यं; धनञ्जयः शत्रुभिर् अप्रधृष्यः  
०८,०४५।०५६अ	स युध्यमानः पृतनामुखस्थाञ्; शूराञ् शूरो हर्षयन् सव्यसाची  
०८,०४५।०५६च्	पूर्वापदानैः प्रथितैः प्रशंसन्; स्थिरांश् चकारात्मरथान् अनीके  
०८,०४५।०५७अ	अपश्यमानस् तु किरीटमाली; युधि ज्येष्ठं भ्रातरम् आजमीढम्  
०८,०४५।०५७च्	उवाच भीमं तरसाभ्युपेत्य; राज्ञः प्रवृत्तिस् त्व् इह केति राजन्  
०८,०४५।०५८	भीम उवाच  
०८,०४५।०५८अ	अपयात इतो राजा धर्मपुत्रो युधिष्ठिरः  
०८,०४५।०५८च्	कर्णबाणविभुग्नाङ्गो यदि जीवेत् कथं चन  
०८,०४५।०५९	अर्जुन उवाच  
०८,०४५।०५९अ	तस्माद् भवाञ् शीघ्रम् इतः प्रयातु; राज्ञः प्रवृत्त्यै कुरुसत्तमस्य  
०८,०४५।०५९च्	नूनं हि विद्धो ऽतिभृशं पृषत्कैः; कर्णेन राजा शिबिरं गतो ऽसौ  
०८,०४५।०६०अ	यः सम्प्रहारे निशि सम्प्रवृत्ते; द्रोणेन विद्धो ऽतिभृशं तरस्वी  
०८,०४५।०६०च्	तस्थौ च तत्रापि जयप्रतीक्षो; द्रोणेन यावन् न हतः किलासीत्  
०८,०४५।०६१अ	स संशयं गमितः पाण्डवाग्र्यः; सङ्ख्ये ऽद्य कर्णेन महानुभावः  
०८,०४५।०६१च्	ज्ञातुं प्रयाह्य् आशु तम् अद्य भीम; स्थास्याम्य् अहं शत्रुगणान् निरुध्य  
०८,०४५।०६२	भीम उवाच  
०८,०४५।०६२अ	त्वम् एव जानीहि महानुभाव; राज्ञः प्रवृत्तिं भरतर्षभस्य  
०८,०४५।०६२च्	अहं हि यद्य् अर्जुन यामि तत्र; वक्ष्यन्ति मां भीत इति प्रवीराः  
०८,०४५।०६३अ	ततो ऽब्रवीद् अर्जुनो भीमसेनं; संशप्तकाः प्रत्यनीकं स्थिता मे  
०८,०४५।०६३च्	एतान् अहत्वा न मया तु शक्यम्; इतो ऽपयातुं रिपुसङ्घगोष्ठात्  
०८,०४५।०६४अ	अथाब्रवीद् अर्जुनं भीमसेनः; स्ववीर्यम् आश्रित्य कुरुप्रवीर  
०८,०४५।०६४च्	संशप्तकान् प्रतियोत्स्यामि सङ्ख्ये; सर्वान् अहं याहि धनञ्जयेति  
०८,०४५।०६५अ	तद् भीमसेनस्य वचो निशम्य; सुदुर्वचं भ्रातुर् अमित्रमध्ये  
०८,०४५।०६५ब्*०६३७_०१	संशप्तकानीकम् असह्यम् एकः  
०८,०४५।०६५ब्*०६३७_०२	सुदुष्करं धारयामीति पार्थः  
०८,०४५।०६५ब्*०६३७_०३	उवाच नारायणम् अप्रमेयं  
०८,०४५।०६५ब्*०६३७_०४	कपिध्वजः सत्यपराक्रमस्य  
०८,०४५।०६५ब्*०६३७_०५	श्रुत्वा वचो भ्रातुर् अदीनसत्त्वस्  
०८,०४५।०६५ब्*०६३७_०६	तदाहवे सत्यवचो महात्मा  
०८,०४५।०६५च्	द्रष्टुं कुरुश्रेष्ठम् अभिप्रयातुं; प्रोवाच वृष्णिप्रवरं तदानीम्  
०८,०४५।०६५द्*०६३८_०१	राजानं प्रति वार्ष्णेय दूयते मे दृढं मनः  
०८,०४५।०६६अ	चोदयाश्वान् हृषीकेश विगाह्यैतं रथार्णवम्  
०८,०४५।०६६च्	अजातशत्रुं राजानं द्रष्टुम् इच्छामि केशव  
०८,०४५।०६६द्*०६३९_०१	तं रथं चोदयाम् आस बीभत्सोर् वचनाद् धरिः  
०८,०४५।०६७अ	ततो हयान् सर्वदाशार्हमुख्यः; प्राचोदयद् भीमम् उवाच चेदम्  
०८,०४५।०६७च्	नैतच् चित्रं तव कर्माद्य वीर; यास्यामहे जहि भीमारिसङ्घान्  
०८,०४५।०६८अ	ततो ययौ हृषीकेशो यत्र राजा युधिष्ठिरः  
०८,०४५।०६८च्	शीघ्राच् छीघ्रतरं राजन् वाजिभिर् गरुडोपमैः  
०८,०४५।०६९अ	प्रत्यनीके व्यवस्थाप्य भीमसेनम् अरिन्दमम्  
०८,०४५।०६९च्	सन्दिश्य चैव राजेन्द्र युद्धं प्रति वृकोदरम्  
०८,०४५।०६९द्*०६४०_०१	क्षणेनैव तु राजानम् आसेदतुर् अरिन्दमौ  
०८,०४५।०७०अ	ततस् तु गत्वा पुरुषप्रवीरौ; राजानम् आसाद्य शयानम् एकम्  
०८,०४५।०७०च्	रथाद् उभौ प्रत्यवरुह्य तस्माद्; ववन्दतुर् धर्मराजस्य पादौ  
०८,०४५।०७०द्*०६४१_०१	जवेन गत्वा तु दाशार्हमुख्यः  
०८,०४५।०७०द्*०६४१_०२	शयानम् एकं कुरुराजं ददर्श  
०८,०४५।०७०द्*०६४१_०३	प्रहर्षवेगेरितमानसाव् उभौ  
०८,०४५।०७०द्*०६४१_०४	राजानम् आसाद्य परिस्रवद् व्रणम्  
०८,०४५।०७०द्*०६४२_०१	इत्य् एवम् अभिसङ्गृह्य उभौ तु प्राञ्जली स्थितौ  
०८,०४५।०७०द्*०६४२_०२	शस्त्रक्षतौ महाराज रुधिरेण समुक्षितौ  
०८,०४५।०७०द्*०६४२_०३	निहत्य वाहिनीं तुभ्यम् अपयातौ रणाजिरात्  
०८,०४५।०७१अ	तौ दृष्ट्वा पुरुषव्याघ्रौ क्षेमिणौ पुरुषर्षभ  
०८,०४५।०७१च्	मुदाभ्युपगतौ कृष्णाव् अश्विनाव् इव वासवम्  
०८,०४५।०७२अ	ताव् अभ्यनन्दद् राजा हि विवस्वान् अश्विनाव् इव  
०८,०४५।०७२च्	हते महासुरे जम्भे शक्रविष्णू यथा गुरुः  
०८,०४५।०७३अ	मन्यमानो हतं कर्णं धर्मराजो युधिष्ठिरः  
०८,०४५।०७३अ*०६४३_०१	**** **** प्रीतः परपुरञ्जयः  
०८,०४५।०७३अ*०६४३_०२	स भूत्वा पुरुषव्याघ्रौ  
०८,०४५।०७३च्	हर्षगद्गदया वाचा प्रीतः प्राह परन्तपौ  
०८,०४६।००१	सञ्जय उवाच  
०८,०४६।००१*०६४४_०१	अथोपयातौ पृथुलोहिताक्षौ  
०८,०४६।००१*०६४४_०२	शराचिताङ्गौ रुधिरप्रदिग्धौ  
०८,०४६।००१*०६४५_०१	युधिष्ठिरस्य प्रतिवेदयन्तौ  
०८,०४६।००१*०६४५_०२	प्रियं तदानीं पुरुषप्रवीरौ  
०८,०४६।००१*०६४५_०३	ताव् आगतौ प्रेक्ष्य महेन्द्रकल्पौ  
०८,०४६।००१*०६४५_०४	युधिष्ठिरो दुःखपरीतचेताः  
०८,०४६।००१*०६४५_०५	कृच्छ्रेण राजा प्रतिलभ्य सञ्ज्ञां  
०८,०४६।००१*०६४५_०६	ततः पुनः प्रीतमना बभूव  
०८,०४६।००१*०६४६_०१	समीक्ष्य सेनाग्रनरप्रवीरौ  
०८,०४६।००१*०६४६_०२	युधिष्ठिरो वाक्यम् इदं बभाषे  
०८,०४६।००१अ	महासत्त्वौ तु तौ दृष्ट्वा सहितौ केशवार्जुनौ  
०८,०४६।००१च्	हतम् आधिरथिं मेने सङ्ख्ये गाण्डीवधन्वना  
०८,०४६।००२अ	ताव् अभ्यनन्दत् कौन्तेयः साम्ना परमवल्गुना  
०८,०४६।००२च्	स्मितपूर्वम् अमित्रघ्नः पूजयन् भरतर्षभ  
०८,०४६।००३	युधिष्ठिर उवाच  
०८,०४६।००३अ	स्वागतं देवकीपुत्र स्वागतं ते धनञ्जय  
०८,०४६।००३च्	प्रियं मे दर्शनं बाढं युवयोर् अच्युतार्जुनौ  
०८,०४६।००४अ	अक्षताभ्याम् अरिष्टाभ्यां कथं युध्य महारथम्  
०८,०४६।००४च्	आशीविषसमं युद्धे सर्वशस्त्रविशारदम्  
०८,०४६।००५अ	अग्रगं धार्तराष्ट्राणां सर्वेषां शर्म वर्म च  
०८,०४६।००५च्	रक्षितं वृषसेनेन सुषेणेन च धन्विना  
०८,०४६।००६अ	अनुज्ञातं महावीर्यं रमेणास्त्रेषु दुर्जयम्  
०८,०४६।००६ब्*०६४७_०१	रामेण जामदग्न्येन अनुज्ञातं यशस्विना  
०८,०४६।००६ब्*०६४८_०१	मुख्यं सर्वस्य लोकस्य रथिनं लोकविश्रुतम्  
०८,०४६।००६च्	त्रातारं धार्तराष्ट्राणां गन्तारं वाहिनीमुखे  
०८,०४६।००७अ	हन्तारम् अरिसैन्यानाम् अमित्रगणमर्दनम्  
०८,०४६।००७च्	दुर्योधनहिते युक्तम् अस्मद्युद्धाय चोद्यतम्  
०८,०४६।००८अ	अप्रधृष्यं महायुद्धे देवैर् अपि सवासवैः  
०८,०४६।००८च्	अनलानिलयोस् तुल्यं तेजसा च बलेन च  
०८,०४६।००९अ	पातालम् इव गम्भीरं सुहृदानन्दवर्धनम्  
०८,०४६।००९च्	अन्तकाभम् अमित्राणां कर्णं हत्वा महाहवे  
०८,०४६।००९ए	दिष्ट्या युवाम् अनुप्राप्तौ जित्वासुरम् इवामरौ  
०८,०४६।०१०अ	तेन युद्धम् अदीनेन मया ह्य् अद्याच्युतार्जुनौ  
०८,०४६।०१०ब्*०६४९_०१	कृतं घोरं महाबाहो धृष्टद्युम्नस्य पश्यतः  
०८,०४६।०१०च्	कुपितेनान्तकेनेव प्रजाः सर्वा जिघांसता  
०८,०४६।०११अ	तेन केतुश् च मे छिन्नो हतौ च पार्ष्णिसारथी  
०८,०४६।०११च्	हतवाहः कृतश् चास्मि युयुधानस्य पश्यतः  
०८,०४६।०१२अ	धृष्टद्युम्नस्य यमयोर् वीरस्य च शिखण्डिनः  
०८,०४६।०१२च्	पश्यतां द्रौपदेयानां पाञ्चालानां च सर्वशः  
०८,०४६।०१३अ	एताञ् जित्वा महावीर्यान् कर्णः शत्रुगणान् बहून्  
०८,०४६।०१३च्	जितवान् मां महाबाहो यतमानं महारणे  
०८,०४६।०१४अ	अनुसृत्य च मां युद्धे परुषाण्य् उक्तवान् बहु  
०८,०४६।०१४च्	तत्र तत्र युधां श्रेष्ठः परिभूय न संशयः  
०८,०४६।०१५अ	भीमसेनप्रभावात् तु यज् जीवामि धनञ्जय  
०८,०४६।०१५च्	बहुनात्र किम् उक्तेन नाहं तत् सोढुम् उत्सहे  
०८,०४६।०१६अ	त्रयोदशाहं वर्षाणि यस्माद् भीतो धनञ्जय  
०८,०४६।०१६च्	न स्म निद्रां लभे रात्रौ न चाहनि सुखं क्व चित्  
०८,०४६।०१७अ	तस्य द्वेषेण संयुक्तः परिदह्ये धनञ्जय  
०८,०४६।०१७च्	आत्मनो मरणं जानन् वाध्रीणस इव द्विपः  
०८,०४६।०१७द्*०६५०_०१	कृष्णग्रीवो रक्तशिराः श्वेतपक्षो विहङ्गमः  
०८,०४६।०१७द्*०६५०_०२	स वै वाध्रीणसः प्रोक्तो याज्ञिकैः पितृकर्मसु  
०८,०४६।०१८अ	यस्यायम् अगमत् कालश् चिन्तयानस्य मे विभो  
०८,०४६।०१८च्	कथं शक्यो मया कर्णो युद्धे क्षपयितुं भवेत्  
०८,०४६।०१९अ	जाग्रत् स्वपंश् च कौन्तेय कर्णम् एव सदा ह्य् अहम्  
०८,०४६।०१९च्	पश्यामि तत्र तत्रैव कर्णभूतम् इदं जगत्  
०८,०४६।०२०अ	यत्र यत्र हि गच्छामि कर्णाद् भीतो धनञ्जय  
०८,०४६।०२०च्	तत्र तत्र हि पश्यामि कर्णम् एवाग्रतः स्थितम्  
०८,०४६।०२१अ	सो ऽहं तेनैव वीरेण समरेष्व् अपलायिना  
०८,०४६।०२१च्	सहयः सरथः पार्थ जित्वा जीवन् विसर्जितः  
०८,०४६।०२२अ	को नु मे जीवितेनार्थो राज्येनार्थो ऽथ वा पुनः  
०८,०४६।०२२च्	ममैवं धिक्कृतस्येह कर्णेनाहवशोभिना  
०८,०४६।०२३अ	न प्राप्तपूर्वं यद् भीष्मात् कृपाद् द्रोणाच् च संयुगे  
०८,०४६।०२३च्	तत् प्राप्तम् अद्य मे युद्धे सूतपुत्रान् महारथात्  
०८,०४६।०२४अ	तत् त्वा पृच्छामि कौन्तेय यथा ह्य् अकुशलस् तथा  
०८,०४६।०२४च्	तन् ममाचक्ष्व कार्त्स्न्येन यथा कर्णस् त्वया हतः  
०८,०४६।०२५अ	शक्रवीर्यसमो युद्धे यमतुल्यपराक्रमः  
०८,०४६।०२५च्	रामतुल्यस् तथास्त्रे यः स कथं वै निषूदितः  
०८,०४६।०२६अ	महारथः समाख्यातः सर्वयुद्धविशारदः  
०८,०४६।०२६च्	धनुर्धराणां प्रवरः सर्वेषाम् एकपूरुषः  
०८,०४६।०२७अ	पूजितो धृतराष्ट्रेण सपुत्रेण विशां पते  
०८,०४६।०२७च्	सदा त्वदर्थं राधेयः स कथं निहतस् त्वया  
०८,०४६।०२८अ	धृतराष्ट्रो हि योधेषु सर्वेष्व् एव सदार्जुन  
०८,०४६।०२८च्	तव मृत्युं रणे कर्णं मन्यते पुरुषर्षभः  
०८,०४६।०२९अ	स त्वया पुरुषव्याघ्र कथं युद्धे निषूदितः  
०८,०४६।०२९च्	तं ममाचक्ष्व बीभत्सो यथा कर्णो हतस् त्वया  
०८,०४६।०३०अ	सोत्सेधम् अस्य च शिरः पश्यतां सुहृदां हृतम्  
०८,०४६।०३०च्	त्वया पुरुषशार्दूल शार्दूलेन यथा रुरोः  
०८,०४६।०३१अ	यः पर्युपासीत् प्रदिशो दिशश् च; त्वां सूतपुत्रः समरे परीप्सन्  
०८,०४६।०३१च्	दित्सुः कर्णः समरे हस्तिपूगं; स हीदानीं कङ्कपत्रैः सुतीक्ष्णैः  
०८,०४६।०३१द्*०६५१_०१	दित्सन् नृणां शकटं रत्नपूर्णं  
०८,०४६।०३१द्*०६५१_०२	कथं त्वयासौ निहतो ऽद्य कर्णः  
०८,०४६।०३२अ	त्वया रणे निहतः सूतपुत्रः; कच्चिच् छेते भूमितले दुरात्मा  
०८,०४६।०३२च्	कच्चित् प्रियं मे परमं त्वयाद्य; कृतं रणे सूतपुत्रं निहत्य  
०८,०४६।०३३अ	यः सर्वतः पर्यपतत् त्वदर्थे; मदान्वितो गर्वितः सूतपुत्रः  
०८,०४६।०३३च्	स शूरमानी समरे समेत्य; कच्चित् त्वया निहतः संयुगे ऽद्य  
०८,०४६।०३४अ	रौक्मं रथं हस्तिवरैश् च युक्तं; रथं दित्सुर् यः परेभ्यस् त्वदर्थे  
०८,०४६।०३४च्	सदा रणे स्पर्धते यः स पापः; कच्चित् त्वया निहतस् तात युद्धे  
०८,०४६।०३५अ	यो ऽसौ नित्यं शूरमदेन मत्तो; विकत्थते संसदि कौरवाणाम्  
०८,०४६।०३५च्	प्रियो ऽत्यर्थं तस्य सुयोधनस्य; कच्चित् स पापो निहतस् त्वयाद्य  
०८,०४६।०३६अ	कच्चित् समागम्य धनुःप्रमुक्तैस्; त्वत्प्रेषितैर् लोहितार्थैर् विहङ्गैः  
०८,०४६।०३६च्	शेते ऽद्य पापः स विभिन्नगात्रः; कच्चिद् भग्नो धार्तराष्ट्रस्य बाहुः  
०८,०४६।०३७अ	यो ऽसौ सदा श्लाघते राजमध्ये; दुर्योधनं हर्षयन् दर्पपूर्णः  
०८,०४६।०३७च्	अहं हन्ता फल्गुनस्येति मोहात्; कच्चिद् धतस् तस्य न वै तथा रथः  
०८,०४६।०३७द्*०६५२_०१	कच्चिद् वचो ऽस्य वितथं त्वया कृतं  
०८,०४६।०३७द्*०६५२_०२	यत् तत् प्रियाम् अवदत् तात कर्णः  
०८,०४६।०३७द्*०६५२_०३	सभामध्ये रूक्षम् अनेकरूपं  
०८,०४६।०३७द्*०६५२_०४	धिक् पाण्डवान् अपतिस् त्वं हि कृष्णे  
०८,०४६।०३७द्*०६५२_०५	कच्चिद् ध्रुवं शत्रुर् अयं महात्मा  
०८,०४६।०३७द्*०६५२_०६	ह्य् अधारयद् द्वादश यः समास्तु  
०८,०४६।०३७द्*०६५२_०७	कर्णो व्रतं घोरम् अमित्रसाहो  
०८,०४६।०३७द्*०६५२_०८	दुर्योधनस्यार्थनिविष्टबुद्धिः  
०८,०४६।०३८अ	नाहं पादौ धावयिष्ये कदा चिद्; यावत् स्थितः पार्थ इत्य् अल्पबुद्धिः  
०८,०४६।०३८च्	व्रतं तस्यैतत् सर्वदा शक्रसूनो; कच्चित् त्वया निहतः सो ऽद्य कर्णः  
०८,०४६।०३८द्*०६५३_०१	पादौ न धावे यावद् अहं न हन्मि  
०८,०४६।०३८द्*०६५३_०२	धनञ्जयं समरेषूग्रवेगम्  
०८,०४६।०३८द्*०६५३_०३	कच्चिद् रणे फल्गुन तं निहत्य  
०८,०४६।०३८द्*०६५३_०४	कच्चिद् व्रतं तस्य भग्नं त्वयाद्य  
०८,०४६।०३९अ	यो ऽसौ कृष्णाम् अब्रवीद् दुष्टबुद्धिः; कर्णः सभायां कुरुवीरमध्ये  
०८,०४६।०३९च्	किं पाण्डवांस् त्वं न जहासि कृष्णे; सुदुर्बलान् पतितान् हीनसत्त्वान्  
०८,०४६।०४०अ	यत् तत् कर्णः प्रत्यजानात् त्वदर्थे; नाहत्वाहं सह कृष्णेन पार्थम्  
०८,०४६।०४०अ*०६५४_०१	महाबलः संयुगे शत्रुहन्ता  
०८,०४६।०४०च्	इहोपयातेति स पापबुद्धिः; कच्चिच् छेते शरसम्भिन्नगात्रः  
०८,०४६।०४१अ	कच्चित् सङ्ग्रामे विदितो वा तदायं; समागमः सृञ्जयकौरवाणाम्  
०८,०४६।०४१च्	यत्रावस्थाम् ईदृशीं प्रापितो ऽहं; कच्चित् त्वया सो ऽद्य हतः समेत्य  
०८,०४६।०४२अ	कच्चित् त्वया तस्य सुमन्दबुद्धेर्; गाण्डीवमुक्तैर् विशिखैर् ज्वलद्भिः  
०८,०४६।०४२च्	सकुण्डलं भानुमद् उत्तमाङ्गं; कायात् प्रकृत्तं युधि सव्यसाचिन्  
०८,०४६।०४३अ	यत् तन् मया बाणसमर्पितेन; ध्यातो ऽसि कर्णस्य वधाय वीर  
०८,०४६।०४३च्	तन् मे त्वया कच्चिद् अमोघम् अद्य; ध्यातं कृतं कर्णनिपातनेन  
०८,०४६।०४४अ	यद् दर्पपूर्णः स सुयोधनो ऽस्मान्; अवेक्षते कर्णसमाश्रयेण  
०८,०४६।०४४च्	कच्चित् त्वया सो ऽद्य समाश्रयो ऽस्य; भग्नः पराक्रम्य सुयोधनस्य  
०८,०४६।०४५अ	यो नः पुरा षण्ढतिलान् अवोचत्; सभामध्ये पार्थिवानां समक्षम्  
०८,०४६।०४५च्	स दुर्मतिः कच्चिद् उपेत्य सङ्ख्ये; त्वया हतः सूतपुत्रो ऽत्यमर्षी  
०८,०४६।०४६अ	यः सूतपुत्रः प्रहसन् दुरात्मा; पुराब्रवीन् निर्जितां सौबलेन  
०८,०४६।०४६च्	स्वयं प्रसह्यानय याज्ञसेनीम्; अपीह कच्चित् स हतस् त्वयाद्य  
०८,०४६।०४६द्*०६५५_०१	यः प्राहिणोत् सूतपुत्रो दुरात्मा  
०८,०४६।०४६द्*०६५५_०२	कृष्णां जितां सौबलेनानयेति  
०८,०४६।०४६द्*०६५५_०३	स मन्दबुद्धिर् निहतः प्रसह्य  
०८,०४६।०४६द्*०६५५_०४	वैकर्तनस् त्व् अद्य कच्चिन् महात्मन्  
०८,०४६।०४६द्*०६५६_०१	अनवाप्यां प्राप्तुम् इच्छन्न् अचिन्त्यं  
०८,०४६।०४६द्*०६५६_०२	शिशुर् यथा चन्द्रमसं ग्रहीतुम्  
०८,०४६।०४६द्*०६५६_०३	स पापात्मा स तु नो विद्विषाणः  
०८,०४६।०४६द्*०६५६_०४	कच्चित् कर्णो निहतो वा त्वया धिक्  
०८,०४६।०४६द्*०६५६_०५	अस्मिन् सङ्ग्रामे भीमरूपे त्वयाद्य  
०८,०४६।०४६द्*०६५६_०६	व्रतं तु भग्नं सूतपुत्रस्य पार्थ  
०८,०४६।०४६द्*०६५६_०७	कच्चित् पापं वचनं द्यूतकाले  
०८,०४६।०४६द्*०६५६_०८	यच् चाप्य् असौ समितौ वासुदेवम्  
०८,०४६।०४६द्*०६५६_०९	तदोक्तवान् परुषं सो ऽतिकामम्  
०८,०४६।०४६द्*०६५६_१०	हितं चरन् यः सततं कुरूणाम्  
०८,०४६।०४६द्*०६५६_११	कच्चित् स कर्णो निहतो ऽद्य सङ्खे  
०८,०४६।०४६द्*०६५६_१२	यो धार्तराष्ट्रं परिपालयन् रणे  
०८,०४६।०४६द्*०६५६_१३	एकः सदा शोषयन् मामकं बलं  
०८,०४६।०४६द्*०६५६_१४	स पाञ्चालान् केकयांश् चैव सर्वान्  
०८,०४६।०४६द्*०६५६_१५	श्रियं दिदित्सन् धार्तराष्ट्रीं स कर्णः  
०८,०४६।०४६द्*०६५६_१६	कच्चिन् मह्यं प्रत्यवधीस् त्वम् अद्य  
०८,०४६।०४६द्*०६५६_१७	अथो भासाश् च सृगालाश् च गृध्रा  
०८,०४६।०४६द्*०६५६_१८	हतस्य मांसान्य् उद्धरन्ति स्म कायात्  
०८,०४६।०४७अ	यः शस्त्रभृच् छ्रेष्ठतमं पृथिव्यां; पितामहं व्याक्षिपद् अल्पचेताः  
०८,०४६।०४७च्	सङ्ख्यायमानो ऽर्धरथः स कच्चित्; त्वया हतो ऽद्याधिरथिर् दुरात्मा  
०८,०४६।०४७द्*०६५७_०१	यत् तत् त्वया संश्रुतं मे किरीटिन्  
०८,०४६।०४७द्*०६५७_०२	सभामध्ये द्वैरथेनेह भूयः  
०८,०४६।०४७द्*०६५७_०३	अहं कर्णं सूदयिष्ये सपुत्रं  
०८,०४६।०४७द्*०६५७_०४	तत् कर्म कृत्वा ह्य् अनृणो ऽसि कच्चित्  
०८,०४६।०४८अ	अमर्षणं निकृतिसमीरणेरितं; हृदि श्रितं ज्वलनम् इमं सदा मम  
०८,०४६।०४८च्	हतो मया सो ऽद्य समेत्य पापधीर्; इति ब्रुवन् प्रशमय मे ऽद्य फल्गुन  
०८,०४६।०४८द्*०६५८_०१	ब्रवीहि मे दुर्लभम् एतद् अद्य  
०८,०४६।०४८द्*०६५८_०२	कथं त्वया निहतः सूतपुत्रः  
०८,०४६।०४८द्*०६५८_०३	अनुध्याये त्वां सततं प्रवीर  
०८,०४६।०४८द्*०६५८_०४	वृत्रे हते ऽसौ भगवान् इवेन्द्रः  
०८,०४७।००१	सञ्जय उवाच  
०८,०४७।००१अ	तद् धर्मशीलस्य वचो निशम्य; राज्ञः क्रुद्धस्याधिरथौ महात्मा  
०८,०४७।००१च्	उवाच दुर्धर्षम् अदीनसत्त्वं; युधिष्ठिरं जिष्णुर् अनन्तवीर्यः  
०८,०४७।००१द्*०६५९_०१	द्रोणं हतं पार्थ कर्णो विदित्वा  
०८,०४७।००१द्*०६५९_०२	भिन्नां नावम् इवात्यगाधे कुरूणाम्  
०८,०४७।००१द्*०६५९_०३	सम्मुह्यमानान् धार्तराष्ट्रान् विदित्वा  
०८,०४७।००१द्*०६५९_०४	निरुत्साहांश् च विजये परेषाम्  
०८,०४७।००१द्*०६५९_०५	सोदर्यवत् त्वरितो ऽमितौजा  
०८,०४७।००१द्*०६५९_०६	उत्तारयिष्यन् धृतराष्ट्रस्य पुत्रान्  
०८,०४७।००१द्*०६५९_०७	रणे रथेनाधिरथिर् महात्मा  
०८,०४७।००१द्*०६५९_०८	ततो हि मां त्वरितः सो ऽभ्यधावत्  
०८,०४७।००२अ	संशप्तकैर् युध्यमानस्य मे ऽद्य; सेनाग्रयायी कुरुसैन्यस्य राजन्  
०८,०४७।००२च्	आशीविषाभान् खगमान् प्रमुञ्चन्; द्रौणिः पुरस्तात् सहसा व्यतिष्ठत्  
०८,०४७।००३अ	दृष्ट्वा रथं मेघनिभं ममेमम्; अम्बष्ठसेना मरणे व्यतिष्ठत्  
०८,०४७।००३च्	तेषाम् अहं पञ्च शतानि हत्वा; ततो द्रौणिम् अगमं पार्थिवाग्र्य  
०८,०४७।००३द्*०६६०_०१	स मे दृष्ट्वा शूरतमो ध्वजाग्रं  
०८,०४७।००३द्*०६६०_०२	समादिशद् रथसङ्घान् अनेकान्  
०८,०४७।००३द्*०६६०_०३	तेषाम् अहं पञ्चशतान् निहत्य  
०८,०४७।००३द्*०६६०_०४	आसादयं द्रोणपुत्रं नदन्तम्  
०८,०४७।००३द्*०६६१_०१	स द्रोणपुत्रः सदृशं महात्मा  
०८,०४७।००३द्*०६६१_०२	माम् अप्य् अरौत्सीत् तदनीकमध्ये  
०८,०४७।००३द्*०६६१_०३	किरञ् शरौघान् बहुरूपान् विचित्रांश्  
०८,०४७।००३द्*०६६१_०४	चित्रां गतः शुक्र इवातिवर्षन्  
०८,०४७।००३द्*०६६१_०५	स मे शरान् सर्वतः कङ्कपत्रान्  
०८,०४७।००३द्*०६६१_०६	अवासृजद् वै पृथिवीप्रकाशान्  
०८,०४७।००३द्*०६६१_०७	निवार्य तूर्णं परमाजिमध्ये  
०८,०४७।००३द्*०६६१_०८	ततो हि मां बाणगणैः समर्पयत्  
०८,०४७।००३द्*०६६१_०९	आकर्षणं वापि विकृष्य मुक्तं  
०८,०४७।००३द्*०६६१_१०	न दृश्यते तस्य महारथस्य  
०८,०४७।००३द्*०६६२_०१	स मां समासाद्य नरेन्द्र यत्तः  
०८,०४७।००३द्*०६६२_०२	समभ्ययात् सिंह इव द्विपेन्द्रः  
०८,०४७।००३द्*०६६२_०३	अकार्षीच् च रथिनाम् उज्जिहीर्षां  
०८,०४७।००३द्*०६६२_०४	महाराज वध्यतां कौरवाणाम्  
०८,०४७।००३द्*०६६२_०५	ततो रणे भारत दुष्प्रकम्प्य  
०८,०४७।००३द्*०६६२_०६	आचार्यपुत्रः प्रवरः कुरूणाम्  
०८,०४७।००३द्*०६६२_०७	माम् अर्दयाम् आस शितैः पृषत्कैर्  
०८,०४७।००३द्*०६६२_०८	जनार्दनं चैव विषाग्निकल्पैः  
०८,०४७।००३द्*०६६२_०९	अष्टौ गवाम् अष्टशतानि बाणान्  
०८,०४७।००३द्*०६६२_१०	मया प्रयुद्धस्य वहन्ति तस्य  
०८,०४७।००३द्*०६६२_११	तांस् तेन मुक्तान् अहम् अस्य बाणैर्  
०८,०४७।००३द्*०६६२_१२	व्यनाशयं वायुर् इवाभ्रजालम्  
०८,०४७।००४अ	ततो ऽपरान् बाणसङ्घान् अनेकान्; आकर्णपूर्णायतविप्रमुक्तान्  
०८,०४७।००४च्	ससर्ज शिक्षास्त्रबलप्रयत्नैस्; तथा यथा प्रावृषि कालमेघः  
०८,०४७।००५अ	नैवाददानं न च सन्दधानं; जानीमहे कतरेणास्यतीति  
०८,०४७।००५च्	वामेन वा यदि वा दक्षिणेन; स द्रोणपुत्रः समरे पर्यवर्तत्  
०८,०४७।००५द्*०६६३_०१	न सन्दधानः कुत आदधानो  
०८,०४७।००५द्*०६६३_०२	न व्याक्षिपन्न् आविकर्षन् विमुञ्चन्  
०८,०४७।००५द्*०६६३_०३	सव्येन वा यदि वा दक्षिणेन  
०८,०४७।००५द्*०६६३_०४	न ज्ञायते कतरेणास्यतीति  
०८,०४७।००५द्*०६६४_०१	आचार्यवत् समरे पर्यवर्तन्  
०८,०४७।००५द्*०६६४_०२	महच् चित्रं दृश्यते सर्वतः स्म  
०८,०४७।००५द्*०६६४_०३	दृष्टिर् विषं चासुकरं परेषां  
०८,०४७।००५द्*०६६४_०४	सर्वा दिशः पूरयानं शरौघैः  
०८,०४७।००५द्*०६६४_०५	अलातचक्रप्रतिमं महात्मनः  
०८,०४७।००५द्*०६६४_०६	सदा नतं कार्मुकं ब्रह्मबन्धोः  
०८,०४७।००५द्*०६६५_०१	तस्याततं मण्डलम् एव सज्यं  
०८,०४७।००५द्*०६६५_०२	प्रदृश्यते कार्मुकं द्रोणसूनोः  
०८,०४७।००६अ	अविध्यन् मां पञ्चभिर् द्रोणपुत्रः; शितैः शरैः पञ्चभिर् वासुदेवम्  
०८,०४७।००६च्	अहं तु तं त्रिंशता वज्रकल्पैः; समार्दयं निमिषस्यान्तरेण  
०८,०४७।००६द्*०६६६_०१	अभ्यघ्नं बाणैस् तम् अहं सुधारैर्  
०८,०४७।००६द्*०६६६_०२	निमेषमात्रेण सुवर्णपुङ्खैः  
०८,०४७।००६द्*०६६७_०१	क्षणाच् छ्वावित्समरूपो बभूव  
०८,०४७।००६द्*०६६७_०२	समार्दितो मद्विसृष्टैः पृषत्कैः  
०८,०४७।००७अ	स विक्षरन् रुधिरं सर्वगात्रै; रथानीकं सूतसूनोर् विवेश  
०८,०४७।००७च्	मयाभिभूतः सैनिकानां प्रबर्हान्; असाव् अपश्यन् रुधिरेण प्रदिग्धान्  
०८,०४७।००७द्*०६६८_०१	स निर्विद्धो विक्षरन् द्रोणपुत्रो  
०८,०४७।००७द्*०६६८_०२	रथानीकं चातिरथेर् विवेश  
०८,०४७।००७द्*०६६८_०३	मयाभिभूतान् स्वरथप्रबर्हान्  
०८,०४७।००७द्*०६६८_०४	अस्त्रं च पश्यन् रुधिरप्रदिग्धम्  
०८,०४७।००८अ	ततो ऽभिभूतं युधि वीक्ष्य सैन्यं; विध्वस्तयोधं द्रुतवाजिनागम्  
०८,०४७।००८च्	पञ्चाशता रथमुख्यैः समेतः; कर्णस् त्वरन् माम् उपायात् प्रमाथी  
०८,०४७।००९अ	तान् सूदयित्वाहम् अपास्य कर्णं; द्रष्टुं भवन्तं त्वरयाभियातः  
०८,०४७।००९च्	सर्वे पाञ्चाला ह्य् उद्विजन्ते स्म कर्णाद्; गन्धाद् गावः केसरिणो यथैव  
०८,०४७।०१०अ	महाझषस्येव मुखं प्रपन्नाः; प्रभद्रकाः कर्णम् अभि द्रवन्ति  
०८,०४७।०१०च्	मृत्योर् आस्यं व्यात्तम् इवान्वपद्यन्; प्रभद्रकाः कर्णम् आसाद्य राजन्  
०८,०४७।०१०द्*०६६९_०१	यास्यामि तांस् तारयिष्यन् बलौघान्  
०८,०४७।०१०द्*०६६९_०२	दिष्ट्या भवान् स्वस्तिमान् पार्थ दृष्टः  
०८,०४७।०१०द्@०१९_०००१	रथांस् तु तान् सप्तशतान् निमग्नांस्  
०८,०४७।०१०द्@०१९_०००२	तदा कर्णः प्राहिणोन् मृत्युसद्म  
०८,०४७।०१०द्@०१९_०००३	न चाप्य् अभूत् क्लान्तमनाः स राजन्  
०८,०४७।०१०द्@०१९_०००४	यावन् नास्मान् दृष्टवान् सूतपुत्रः  
०८,०४७।०१०द्@०१९_०००५	श्रुत्वा तु त्वां तेन दृष्टं समेतम्  
०८,०४७।०१०द्@०१९_०००६	अश्वत्थाम्ना पूर्वतरं क्षतं च  
०८,०४७।०१०द्@०१९_०००७	मन्ये कालम् अपयानस्य राजन्  
०८,०४७।०१०द्@०१९_०००८	क्रूरात् कर्णात् ते ऽहम् अचिन्त्यकर्मन्  
०८,०४७।०१०द्@०१९_०००९	न मे कर्णस्यास्त्रम् इदं पुरस्ताद्  
०८,०४७।०१०द्@०१९_००१०	युद्धे दृष्टं पाण्डव चित्ररूपम्  
०८,०४७।०१०द्@०१९_००११	न ह्य् अन्ययोद्धा विद्यते सृञ्जयानां  
०८,०४७।०१०द्@०१९_००१२	महारथं यो ऽद्य सहेत कर्णम्  
०८,०४७।०१०द्@०१९_००१३	शैनेयो मे सात्यकिश् चक्ररक्षौ  
०८,०४७।०१०द्@०१९_००१४	धृष्टद्युम्नश् चापि तथैव राजन्  
०८,०४७।०१०द्@०१९_००१५	युधामन्युश् चोत्तमौजाश् च शूरौ  
०८,०४७।०१०द्@०१९_००१६	पृष्ठतो मां रक्षतां राजपुत्रौ  
०८,०४७।०१०द्@०१९_००१७	रथप्रवीरेण महानुभाव  
०८,०४७।०१०द्@०१९_००१८	द्विषत्सैन्ये वर्तता दुस्तरेण  
०८,०४७।०११अ	आयाहि पश्याद्य युयुत्समानं; मां सूतपुत्रं च वृतौ जयाय  
०८,०४७।०११च्	षट्साहस्रा भारत राजपुत्राः; स्वर्गाय लोकाय रथा निमग्नाः  
०८,०४७।०११द्*०६७०_०१	तान् अद्य यास्यामि रणाद् विमोक्तुं  
०८,०४७।०११द्*०६७०_०२	सर्वात्मना सूतपुत्रं च हन्तुम्  
०८,०४७।०११द्*०६७०_०३	रथप्रवीरेण महानुभाव  
०८,०४७।०११द्*०६७०_०४	द्विषत् सैन्यं निर्दहन् विस्तरेण  
०८,०४७।०१२अ	समेत्याहं सूतपुत्रेण सङ्ख्ये; वृत्रेण वज्रीव नरेन्द्रमुख्य  
०८,०४७।०१२ब्*०६७१_०१	एवं गते किं च मयाद्य शक्यं  
०८,०४७।०१२ब्*०६७१_०२	कार्यं कर्तुं निग्रहे सूतजस्य  
०८,०४७।०१२ब्*०६७१_०३	तथैव राज्ञश् च सुयोधनस्य  
०८,०४७।०१२ब्*०६७१_०४	ये चापि मां योद्धुकामाः समेताः  
०८,०४७।०१२च्	योत्स्ये भृशं भारत सूतपुत्रम्; अस्मिन् सङ्ग्रामे यदि वै दृश्यते ऽद्य  
०८,०४७।०१३अ	कर्णं न चेद् अद्य निहन्मि राजन्; सबान्धवं युध्यमानं प्रसह्य  
०८,०४७।०१३च्	प्रतिश्रुत्याकुर्वतां वै गतिर् या; कष्टां गच्छेयं ताम् अहं राजसिंह  
०८,०४७।०१४अ	आमन्त्रये त्वां ब्रूहि जयं रणे मे; पुरा भीमं धार्तराष्ट्रा ग्रसन्ते  
०८,०४७।०१४च्	सौतिं हनिष्यामि नरेन्द्रसिंह; सैन्यं तथा शत्रुगणांश् च सर्वान्  
०८,०४८।००१	सञ्जय उवाच  
०८,०४८।००१अ	श्रुत्वा कर्णं कल्यम् उदारवीर्यं; क्रुद्धः पार्थः फल्गुनस्यामितौजाः  
०८,०४८।००१च्	धनञ्जयं वाक्यम् उवाच चेदं; युधिष्ठिरः कर्णशराभितप्तः  
०८,०४८।००१द्*०६७२_०१	विप्रद्रुता तात चमूस् त्वदीया  
०८,०४८।००१द्*०६७२_०२	तिरस्कृता चाद्य यथा न साधु  
०८,०४८।००१द्*०६७३_०१	भीतो भीमं त्यज्य चायास् तथा त्वं  
०८,०४८।००१द्*०६७३_०२	यन् नाशकः कर्णम् अथो निहन्तुम्  
०८,०४८।००१द्*०६७३_०३	स्तेयं त्वया पार्थ कृतं पृथाया  
०८,०४८।००१द्*०६७३_०४	गर्भं समाविश्य यथा न साधु  
०८,०४८।००१द्*०६७४_०१	रौद्रं रणे दुष्प्रतिवार्यवीर्यः  
०८,०४८।००१द्*०६७४_०२	सौतिस् त्वया नाद्य शक्यो निहन्तुम्  
०८,०४८।००१द्*०६७५_०१	त्यक्त्वा रणे यद् अपायाः स भीमं  
०८,०४८।००१द्*०६७५_०२	यन् नाशकः सूतपुत्रं निहन्तुम्  
०८,०४८।००१द्*०६७६_०१	यत् तद् वाक्यं द्वैतवने त्वयोक्तं  
०८,०४८।००१द्*०६७६_०२	हन्ता कर्णम् एकरथेन सत्यम्  
०८,०४८।००१द्*०६७६_०३	त्यक्त्वा तं वै कथम् अद्यापयातः  
०८,०४८।००१द्*०६७६_०४	कर्णाद् भीतो भीमसेनं विहाय  
०८,०४८।००१द्*०६७७_०१	इमां च वसतिं प्राप्तो भयात् कर्णेन बाधितः  
०८,०४८।००१द्*०६७७_०२	अहं त्वं भीमसेनश् च माद्रीपुत्रौ च पाण्डवौ  
०८,०४८।००१द्*०६७७_०३	वासुदेवेन सहिता वयं कर्णेन निर्जिताः  
०८,०४८।००१द्*०६७७_०४	पुनर् एव वनं प्राप्य तपश्चर्यां चरामहे  
०८,०४८।००१द्*०६७७_०५	अथ वा धार्तराष्ट्राणां परिचर्यां चरामहे  
०८,०४८।००१द्*०६७७_०६	इत्य् एवम् उक्त्वा बीभत्सुं रोषात् संरक्तलोचनः  
०८,०४८।००१द्*०६७७_०७	अब्रवीत् पुनर् एवात्र धर्मराजो युधिष्ठिरः  
०८,०४८।००२अ	इदं यदि द्वैतवने ह्य् अवक्ष्यः; कर्णं योद्धुं न प्रसहे नृपेति  
०८,०४८।००२च्	वयं तदा प्राप्तकालानि सर्वे; वृत्तान्य् उपैष्याम तदैव पार्थ  
०८,०४८।००३अ	मयि प्रतिश्रुत्य वधं हि तस्य; बलस्य चाप्तस्य तथैव वीर  
०८,०४८।००३च्	आनीय नः शत्रुमध्यं स कस्मात्; समुत्क्षिप्य स्थण्डिले प्रत्यपिंष्ठाः  
०८,०४८।००४अ	अन्वाशिष्म वयम् अर्जुन त्वयि; यियासवो बहु कल्याणम् इष्टम्  
०८,०४८।००४च्	तन् नः सर्वं विफलं राजपुत्र; फलार्थिनां निचुल इवातिपुष्पः  
०८,०४८।००४द्*०६७८_०१	अन्वास्य सत्येन यद् आत्थ पार्थ  
०८,०४८।००४द्*०६७८_०२	सत्यं शपन् वासुदेवेन सार्धम्  
०८,०४८।००४द्*०६७८_०३	तं नः सत्यम् अफलम् अकार्षीस् त्वं  
०८,०४८।००४द्*०६७८_०४	फलकाले पुष्पवृक्षं निकृन्तः  
०८,०४८।००५अ	प्रच्छादितं बडिशम् इवामिषेण; प्रच्छादितो गवय इवापवाचा  
०८,०४८।००५च्	अनर्थकं मे दर्शितवान् असि त्वं; राज्यार्थिनो राज्यरूपं विनाशम्  
०८,०४८।००५द्*०६७९_०१	प्रच्छादितस् त्वं बालिश दुर्यशेना-  
०८,०४८।००५द्*०६७९_०२	नर्थवाक्यो ऽस्यर्जुन नैव साधुः  
०८,०४८।००५द्*०६७९_०३	त्यक्त्वा भीमं सर्वभीमेषु भीमं  
०८,०४८।००५द्*०६७९_०४	संयोजितस् त्वं सूतपुत्रं निहन्तुम्  
०८,०४८।००५द्*०६८०_०१	त्रयोदशेमा हि समाः सदा वयं  
०८,०४८।००५द्*०६८०_०२	त्वाम् अन्वजीविष्म धनञ्जयाशया  
०८,०४८।००५द्*०६८०_०३	काले वर्षं देवम् इवोप्तबीजं  
०८,०४८।००५द्*०६८०_०४	तन् नः सर्वान् नरके त्वं न्यमज्जयः  
०८,०४८।००६अ	यत् तत् पृथां वाग् उवाचान्तरिक्षे; सप्ताहजाते त्वयि मन्दबुद्धौ  
०८,०४८।००६च्	जातः पुत्रो वासवविक्रमो ऽयं; सर्वाञ् शूराञ् शात्रवाञ् जेष्यतीति  
०८,०४८।००६द्*०६८१_०१	अपापीयान् वासवात् कुन्तिजातो  
०८,०४८।००६द्*०६८१_०२	बहून् सङ्ग्रामान् अयम् एव जेता  
०८,०४८।००७अ	अयं जेता खाण्डवे देवसङ्घान्; सर्वाणि भूतान्य् अपि चोत्तमौजाः  
०८,०४८।००७च्	अयं जेता मद्रकलिङ्गकेकयान्; अयं कुरून् हन्ति च राजमध्ये  
०८,०४८।००७च्*०६८२_०१	दैत्यांश् च रक्षांसि समागतानि  
०८,०४८।००७च्*०६८२_०२	भूमिं च सर्वान् निखिलेन जेता  
०८,०४८।००८अ	अस्मात् परो न भविता धनुर्धरो; न वै भूतः कश् चन जातु जेता  
०८,०४८।००८च्	इच्छन्न् आर्यः सर्वभूतानि कुर्याद्; वशे वशी सर्वसमाप्तविद्यः  
०८,०४८।००९अ	कान्त्या शशाङ्कस्य जवेन वायोः; स्थैर्येण मेरोः क्षमया पृथिव्याः  
०८,०४८।००९च्	सूर्यस्य भासा धनदस्य लक्ष्म्या; शौर्येण शक्रस्य बलेन विष्णोः  
०८,०४८।०१०अ	तुल्यो महात्मा तव कुन्ति पुत्रो; जातो ऽदितेर् विष्णुर् इवारिहन्ता  
०८,०४८।०१०च्	स्वेषां जयाय द्विषतां वधाय; ख्यातो ऽमितौजाः कुलतन्तुकर्ता  
०८,०४८।०११अ	इत्य् अन्तरिक्षे शतशृङ्गमूर्ध्नि; तपस्विनां शृण्वतां वाग् उवाच  
०८,०४८।०११च्	एवंविधं त्वां तच् च नाभूत् तवाद्य; देवा हि नूनम् अनृतं वदन्ति  
०८,०४८।०१२अ	तथापरेषाम् ऋषिसत्तमानां; श्रुत्वा गिरं पूजयतां सदैव  
०८,०४८।०१२च्	न सन्नतिं प्रैमि सुयोधनस्य; न त्वा जानाम्य् आधिरथेर् भयार्तम्  
०८,०४८।०१३अ	त्वष्ट्रा कृतं वाहम् अकूजनाक्षं; शुभं समास्थाय कपिध्वजं त्वम्  
०८,०४८।०१३च्	खड्गं गृहीत्वा हेमचित्रं समिद्धं; धनुश् चेदं गाण्डिवं तालमात्रम्  
०८,०४८।०१३ए	स केशवेनोह्यमानः कथं नु; कर्णाद् भीतो व्यपयातो ऽसि पार्थ  
०८,०४८।०१३ड़्@०२०_०००१	पूर्वं यद् उक्तं हि सुयोधनेन  
०८,०४८।०१३ड़्@०२०_०००२	न फल्गुनः प्रमुखे स्थास्यतीति  
०८,०४८।०१३ड़्@०२०_०००३	कर्णस्य युद्धे हि महाबलस्य  
०८,०४८।०१३ड़्@०२०_०००४	मौर्ख्यात् तु तन् नावबुद्धं मयासीत्  
०८,०४८।०१३ड़्@०२०_०००५	तेनाद्य तप्स्ये भृशम् अप्रमेयं  
०८,०४८।०१३ड़्@०२०_०००६	यन् मित्रवर्गो नरकं प्रविष्टः  
०८,०४८।०१३ड़्@०२०_०००७	तदैव वाच्यो ऽस्मि ननु त्वयाहं  
०८,०४८।०१३ड़्@०२०_०००८	न योत्स्ये ऽहं सूतपुत्रं कथं चित्  
०८,०४८।०१३ड़्@०२०_०००९	ततो नाहं सृञ्जयान् केकयांश् च  
०८,०४८।०१३ड़्@०२०_००१०	समानयेयं सुहृदो रणाय  
०८,०४८।०१३ड़्@०२०_००११	एवं गते किं च मयाद्य शक्यं  
०८,०४८।०१३ड़्@०२०_००१२	कार्यं कर्तुं निग्रहे सूतजस्य  
०८,०४८।०१३ड़्@०२०_००१३	तथैव राज्ञश् च सुयोधनस्य  
०८,०४८।०१३ड़्@०२०_००१४	ये चापि मां योद्धुकामाः समेताः  
०८,०४८।०१३ड़्@०२०_००१५	धिग् अस्तु मज्जीवितम् अद्य कृष्ण  
०८,०४८।०१३ड़्@०२०_००१६	यो ऽहं वशं सूतपुत्रस्य यातः  
०८,०४८।०१३ड़्@०२०_००१७	मध्ये कुरूणां ससुयोधनानां  
०८,०४८।०१३ड़्@०२०_००१८	ये चाप्य् अन्ये योद्धुकामाः समेताः  
०८,०४८।०१३ड़्@०२०_००१९	एकस् तु मे भीमसेनो ऽद्य नाथो  
०८,०४८।०१३ड़्@०२०_००२०	येनाभिपन्नो ऽस्मि रणे महाभये  
०८,०४८।०१३ड़्@०२०_००२१	विमोच्य मां चापि रुषान्वितस् ततः  
०८,०४८।०१३ड़्@०२०_००२२	शरेण तीक्ष्णेन बिभेद कर्णम्  
०८,०४८।०१३ड़्@०२०_००२३	त्यक्त्वा प्राणान् समरे भीमसेनश्  
०८,०४८।०१३ड़्@०२०_००२४	चक्रे युद्धं कुरुमुख्यैः समेतैः  
०८,०४८।०१३ड़्@०२०_००२५	गदाग्रहस्तो रुधिरोक्षिताङ्गश्  
०८,०४८।०१३ड़्@०२०_००२६	चरन् रणे काल इवान्तकाले  
०८,०४८।०१३ड़्@०२०_००२७	असौ हि भीमस्य महान् निनादो  
०८,०४८।०१३ड़्@०२०_००२८	मुहुर् मुहुः श्रूयते धार्तराष्ट्रैः  
०८,०४८।०१३ड़्@०२०_००२९	यदि स्म जीवेत् समरे निहन्ता  
०८,०४८।०१३ड़्@०२०_००३०	महारथानां प्रवरो नरोत्तमः  
०८,०४८।०१३ड़्@०२०_००३१	तवाभिमन्युस् तनयो ऽद्य पार्थ  
०८,०४८।०१३ड़्@०२०_००३२	न चास्मि गन्ता समरे पराभवम्  
०८,०४८।०१३ड़्@०२०_००३३	अथापि जीवेत् समरे घटोत्कचस्  
०८,०४८।०१३ड़्@०२०_००३४	तथापि नाहं समरे पराङ्मुखः  
०८,०४८।०१३ड़्@०२०_००३५	भीमस्य पुत्रः समराग्रयायी  
०८,०४८।०१३ड़्@०२०_००३६	महास्त्रविच् चापि तवानुरूपः  
०८,०४८।०१३ड़्@०२०_००३७	यत्नं समासाद्य रिपोर् बलं नो  
०८,०४८।०१३ड़्@०२०_००३८	निमीलिताक्षं भयविप्लुतं भवेत्  
०८,०४८।०१३ड़्@०२०_००३९	चकार यो ऽसौ निशि युद्धम् एकस्  
०८,०४८।०१३ड़्@०२०_००४०	त्यक्त्वा रणं यस्य भयाद् द्रवन्ते  
०८,०४८।०१३ड़्@०२०_००४१	स चेत् समासाद्य महानुभावः  
०८,०४८।०१३ड़्@०२०_००४२	कर्णं रणे बाणगणैः प्रमोह्य  
०८,०४८।०१३ड़्@०२०_००४३	धैर्ये स्थितेनापि च सूतजेन  
०८,०४८।०१३ड़्@०२०_००४४	शक्त्या हतो वासवदत्तया तया  
०८,०४८।०१३ड़्@०२०_००४५	ममैव भाग्यानि पुरा कृतानि  
०८,०४८।०१३ड़्@०२०_००४६	पापानि नूनं फलवन्ति युद्धे  
०८,०४८।०१३ड़्@०२०_००४७	तृणं च कृत्वा समरे भवन्तं  
०८,०४८।०१३ड़्@०२०_००४८	ततो ऽहम् एवं निकृतो दुरात्मना  
०८,०४८।०१३ड़्@०२०_००४९	वैकर्तनेनेह तथा कृतो ऽहं  
०८,०४८।०१३ड़्@०२०_००५०	यथा ह्य् अशक्तः क्रियते ह्य् अबान्धवः  
०८,०४८।०१३ड़्@०२०_००५१	आपद्गतं यश् च नरं विमोक्षयेत्  
०८,०४८।०१३ड़्@०२०_००५२	स बान्धवः स्नेहयुतः सुहृद् वै  
०८,०४८।०१३ड़्@०२०_००५३	एवं पुराणा ऋषयो वदन्ति  
०८,०४८।०१३ड़्@०२०_००५४	धर्मः सदा सद्भिर् अनुष्ठितश् च  
०८,०४८।०१४अ	धनुश् चैतत् केशवाय प्रदाय; यन्ताभविष्यस् त्वं रणे चेद् दुरात्मन्  
०८,०४८।०१४च्	ततो ऽहनिष्यत् केशवः कर्णम् उग्रं; मरुत्पतिर् वृत्रम् इवात्तवज्रः  
०८,०४८।०१४द्*०६८३_०१	राधेयम् एवं यदि चाप्य् अशक्तश्  
०८,०४८।०१४द्*०६८३_०२	चरन्तम् उग्रं प्रतिबोधनाय  
०८,०४८।०१४द्*०६८३_०३	यच्छान्यस्मै गाण्डिवम् एतद् अद्य  
०८,०४८।०१४द्*०६८३_०४	त्वत्तो यो ऽस्त्रैर् अभ्यधिको नरेन्द्रः  
०८,०४८।०१४द्*०६८४_०१	तस्मान् नैवं पुत्रदारैर् विहीनान्  
०८,०४८।०१४द्*०६८४_०२	सुखाद् भ्रष्टान् राज्यनाशाच् च भूयः  
०८,०४८।०१४द्*०६८४_०३	द्रष्टा लोकः पतितान् अप्य् अगाधे  
०८,०४८।०१४द्*०६८४_०४	पापैर् जुष्टे नरके पाण्डवेय  
०८,०४८।०१४द्*०६८५_०१	रथे स्थितः फाल्गुन केशवस् ते  
०८,०४८।०१४द्*०६८५_०२	रश्मी समादाय रणे प्रयातु  
०८,०४८।०१४द्*०६८५_०३	जहि त्वम् अद्यैव समेत्य कर्णं  
०८,०४८।०१४द्*०६८५_०४	चैद्यं यथा केशवो राजमध्ये  
०८,०४८।०१५अ	मासे ऽपतिष्यः पञ्चमे त्वं प्रकृच्छ्रे; न वा गर्भो ऽप्य् अभविष्यः पृथायाः  
०८,०४८।०१५च्	तत् ते श्रमो राजपुत्राभविष्यन्; न सङ्ग्रामाद् अपयातुं दुरात्मन्  
०८,०४८।०१५द्*०६८६_०१	धिग् गाण्डिवं धिक् च ते बाहुवीर्यम्  
०८,०४८।०१५द्*०६८६_०२	असङ्ख्येयान् बाणगणांश् च धिक् ते  
०८,०४८।०१५द्*०६८६_०३	धिक् ते केतुः केसरिणः सुतस्य  
०८,०४८।०१५द्*०६८६_०४	कृशानुदत्तं च रथं च ते धिक्  
०८,०४९।००१	सञ्जय उवाच  
०८,०४९।००१अ	युधिष्ठिरेणैवम् उक्तः कौन्तेयः श्वेतवाहनः  
०८,०४९।००१च्	असिं जग्राह सङ्क्रुद्धो जिघांसुर् भरतर्षभम्  
०८,०४९।००२अ	तस्य कोपं समुद्वीक्ष्य चित्तज्ञः केशवस् तदा  
०८,०४९।००२च्	उवाच किम् इदं पार्थ गृहीतः खड्ग इत्य् उत  
०८,०४९।००३अ	नेह पश्यामि योद्धव्यं तव किं चिद् धनञ्जय  
०८,०४९।००३च्	ते ध्वस्ता धार्तराष्ट्रा हि सर्वे भीमेन धीमता  
०८,०४९।००४अ	अपयातो ऽसि कौन्तेय राजा द्रष्टव्य इत्य् अपि  
०८,०४९।००४च्	स राजा भवता दृष्टः कुशली च युधिष्ठिरः  
०८,०४९।००५अ	तं दृष्ट्वा नृपशार्दूलं शार्दूलसमविक्रमम्  
०८,०४९।००५च्	हर्षकाले तु सम्प्राप्ते कस्मात् त्वा मन्युर् आविशत्  
०८,०४९।००६अ	न तं पश्यामि कौन्तेय यस् ते वध्यो भवेद् इह  
०८,०४९।००६ब्*०६८७_०१	प्रहर्तुम् इच्छसे कस्मात् किं वा ते चित्तविभ्रमः  
०८,०४९।००६च्	कस्माद् भवान् महाखड्गं परिगृह्णाति सत्वरम्  
०८,०४९।००७अ	तत् त्वा पृच्छामि कौन्तेय किम् इदं ते चिकीर्षितम्  
०८,०४९।००७च्	परामृशसि यत् क्रुद्धः खड्गम् अद्भुतविक्रम  
०८,०४९।००८अ	एवम् उक्तस् तु कृष्णेन प्रेक्षमाणो युधिष्ठिरम्  
०८,०४९।००८च्	अर्जुनः प्राह गोविन्दं क्रुद्धः सर्प इव श्वसन्  
०८,०४९।००९अ	दद गाण्डीवम् अन्यस्मा इति मां यो ऽभिचोदयेत्  
०८,०४९।००९च्	छिन्द्याम् अहं शिरस् तस्य इत्य् उपांशुव्रतं मम  
०८,०४९।००९द्*०६८८_०१	युधिष्ठिरेण तेनाहम् उक्तश् चास्मि जनार्दन  
०८,०४९।०१०अ	तद् उक्तो ऽहम् अदीनात्मन् राज्ञामितपराक्रम  
०८,०४९।०१०च्	समक्षं तव गोविन्द न तत् क्षन्तुम् इहोत्सहे  
०८,०४९।०११अ	तस्माद् एनं वधिष्यामि राजानं धर्मभीरुकम्  
०८,०४९।०११च्	प्रतिज्ञां पालयिष्यामि हत्वेमं नरसत्तमम्  
०८,०४९।०११ए	एतदर्थं मया खड्गो गृहीतो यदुनन्दन  
०८,०४९।०१२अ	सो ऽहं युधिष्ठिरं हत्वा सत्ये ऽप्य् आनृण्यतां गतः  
०८,०४९।०१२च्	विशोको विज्वरश् चापि भविष्यामि जनार्दन  
०८,०४९।०१३अ	किं वा त्वं मन्यसे प्राप्तम् अस्मिन् काले समुत्थिते  
०८,०४९।०१३च्	त्वम् अस्य जगतस् तात वेत्थ सर्वं गतागतम्  
०८,०४९।०१३द्*०६८९_०१	जातस् त्वत्तो हि धर्मश् चाधर्मश् चेति परा श्रुतिः  
०८,०४९।०१३ए	तत् तथा प्रकरिष्यामि यथा मां वक्ष्यते भवान्  
०८,०४९।०१३ड़्*०६९०_००	सञ्जय उवाच  
०८,०४९।०१३ड़्*०६९०_०१	धिग् धिग् इत्य् एव गोविन्दः पार्थम् उक्त्वाब्रवीत् पुनः  
०८,०४९।०१४	कृष्ण उवाच  
०८,०४९।०१४अ	इदानीं पार्थ जानामि न वृद्धाः सेवितास् त्वया  
०८,०४९।०१४च्	अकाले पुरुषव्याघ्र संरम्भक्रिययानया  
०८,०४९।०१४ए	न हि धर्मविभागज्ञः कुर्याद् एवं धनञ्जय  
०८,०४९।०१४ड़्*०६९१_०१	यथा त्वं पाण्डवाद्येह धर्मभीरुर् अपण्डितः  
०८,०४९।०१५अ	अकार्याणां च कार्याणां संयोगं यः करोति वै  
०८,०४९।०१५च्	कार्याणाम् अक्रियाणां च स पार्थ पुरुषाधमः  
०८,०४९।०१६अ	अनुसृत्य तु ये धर्मं कवयः समुपस्थिताः  
०८,०४९।०१६च्	समासविस्तरविदां न तेषां वेत्थ निश्चयम्  
०८,०४९।०१७अ	अनिश्चयज्ञो हि नरः कार्याकार्यविनिश्चये  
०८,०४९।०१७च्	अवशो मुह्यते पार्थ यथा त्वं मूढ एव तु  
०८,०४९।०१८अ	न हि कार्यम् अकार्यं वा सुखं ज्ञातुं कथं चन  
०८,०४९।०१८च्	श्रुतेन ज्ञायते सर्वं तच् च त्वं नावबुध्यसे  
०८,०४९।०१९अ	अविज्ञानाद् भवान् यच् च धर्मं रक्षति धर्मवित्  
०८,०४९।०१९च्	प्राणिनां हि वधं पार्थ धार्मिको नावबुध्यते  
०८,०४९।०२०अ	प्राणिनाम् अवधस् तात सर्वज्यायान् मतो मम  
०८,०४९।०२०च्	अनृतं तु भवेद् वाच्यं न च हिंस्यात् कथं चन  
०८,०४९।०२१अ	स कथं भ्रातरं ज्येष्ठं राजानं धर्मकोविदम्  
०८,०४९।०२१च्	हन्याद् भवान् नरश्रेष्ठ प्राकृतो ऽन्यः पुमान् इव  
०८,०४९।०२२अ	अयुध्यमानस्य वधस् तथाशस्त्रस्य भारत  
०८,०४९।०२२च्	पराङ्मुखस्य द्रवतः शरणं वाभिगच्छतः  
०८,०४९।०२२ए	कृताञ्जलेः प्रपन्नस्य न वधः पूज्यते बुधैः  
०८,०४९।०२२ए*०६९२_०१	**** **** प्रमत्तस्य तथैव च  
०८,०४९।०२२ए*०६९२_०२	न वधः पूज्यते सद्भिस् तच् च सर्वं गुरौ तव  
०८,०४९।०२३अ	त्वया चैव व्रतं पार्थ बालेनैव कृतं पुरा  
०८,०४९।०२३च्	तस्माद् अधर्मसंयुक्तं मौढ्यात् कर्म व्यवस्यसि  
०८,०४९।०२४अ	स गुरुं पार्थ कस्मात् त्वं हन्या धर्मम् अनुस्मरन्  
०८,०४९।०२४च्	असम्प्रधार्य धर्माणां गतिं सूक्ष्मां दुरन्वयाम्  
०८,०४९।०२५अ	इदं धर्मरहस्यं च वक्ष्यामि भरतर्षभ  
०८,०४९।०२५च्	यद् ब्रूयात् तव भीष्मो वा धर्मज्ञो वा युधिष्ठिरः  
०८,०४९।०२६अ	विदुरो वा तथा क्षत्ता कुन्ती वापि यशस्विनी  
०८,०४९।०२६ब्*०६९३_०१	कुन्ती वा भरतश्रेष्ठ द्रौपदी वा यशस्विनी  
०८,०४९।०२६च्	तत् ते वक्ष्यामि तत्त्वेन तन् निबोध धनञ्जय  
०८,०४९।०२७अ	सत्यस्य वचनं साधु न सत्याद् विद्यते परम्  
०८,०४९।०२७च्	तत्त्वेनैतत् सुदुर्ज्ञेयं यस्य सत्यम् अनुष्ठितम्  
०८,०४९।०२८अ	भवेत् सत्यम् अवक्तव्यं वक्तव्यम् अनृतं भवेत्  
०८,०४९।०२८च्	सर्वस्वस्यापहारे तु वक्तव्यम् अनृतं भवेत्  
०८,०४९।०२९अ	प्राणात्यये विवाहे च वक्तव्यम् अनृतं भवेत्  
०८,०४९।०२९च्	यत्रानृतं भवेत् सत्यं सत्यं चाप्य् अनृतं भवेत्  
०८,०४९।०२९द्*०६९४_०१	विवाहकाले रतिसम्प्रयोगे  
०८,०४९।०२९द्*०६९४_०२	प्राणात्यये सर्वधनापहारे  
०८,०४९।०२९द्*०६९४_०३	विप्रस्य चार्थे ह्य् अनृतं वदेत  
०८,०४९।०२९द्*०६९४_०४	पञ्चानृतान्य् आहुर् अपातकानि  
०८,०४९।०३०अ	तादृशं पश्यते बालो यस्य सत्यम् अनुष्ठितम्  
०८,०४९।०३०ब्*०६९५_०१	भवेत् सत्यम् अवक्तव्यं न वक्तव्यम् अनुष्ठितम्  
०८,०४९।०३०च्	सत्यानृते विनिश्चित्य ततो भवति धर्मवित्  
०८,०४९।०३१अ	किम् आश्चर्यं कृतप्रज्ञः पुरुषो ऽपि सुदारुणः  
०८,०४९।०३१च्	सुमहत् प्राप्नुयात् पुण्यं बलाको ऽन्धवधाद् इव  
०८,०४९।०३२अ	किम् आश्चर्यं पुनर् मूढो धर्मकामो ऽप्य् अपण्डितः  
०८,०४९।०३२च्	सुमहत् प्राप्नुयात् पापम् आपगाम् इव कौशिकः  
०८,०४९।०३३	अर्जुन उवाच  
०८,०४९।०३३अ	आचक्ष्व भगवन्न् एतद् यथा विद्याम् अहं तथा  
०८,०४९।०३३च्	बलाकान्धाभिसम्बद्धं नदीनां कौशिकस्य च  
०८,०४९।०३४	कृष्ण उवाच  
०८,०४९।०३४अ	मृगव्याधो ऽभवत् कश् चिद् बलाको नाम भारत  
०८,०४९।०३४च्	यात्रार्थं पुत्रदारस्य मृगान् हन्ति न कामतः  
०८,०४९।०३५अ	सो ऽन्धौ च मातापितरौ बिभर्त्य् अन्यांश् च संश्रितान्  
०८,०४९।०३५च्	स्वधर्मनिरतो नित्यं सत्यवाग् अनसूयकः  
०८,०४९।०३६अ	स कदा चिन् मृगांल् लिप्सुर् नान्वविन्दत् प्रयत्नवान्  
०८,०४९।०३६च्	अथापश्यत् स पीतोदं श्वापदं घ्राणचक्षुषम्  
०८,०४९।०३७अ	अदृष्टपूर्वम् अपि तत् सत्त्वं तेन हतं तदा  
०८,०४९।०३७च्	अन्व् एव च ततो व्योम्नः पुष्पवर्षम् अवापतत्  
०८,०४९।०३८अ	अप्सरोगीतवादित्रैर् नादितं च मनोरमम्  
०८,०४९।०३८च्	विमानम् आगमत् स्वर्गान् मृगव्याधनिनीषया  
०८,०४९।०३९अ	तद् भूतं सर्वभूतानाम् अभावाय किलार्जुन  
०८,०४९।०३९च्	तपस् तप्त्वा वरं प्राप्तं कृतम् अन्धं स्वयम्भुवा  
०८,०४९।०४०अ	तद् धत्वा सर्वभूतानाम् अभावकृतनिश्चयम्  
०८,०४९।०४०च्	ततो बलाकः स्वरगाद् एवं धर्मः सुदुर्विदः  
०८,०४९।०४१अ	कौशिको ऽप्य् अभवद् विप्रस् तपस्वी न बहुश्रुतः  
०८,०४९।०४१च्	नदीनां सङ्गमे ग्रामाद् अदूरे स किलावसत्  
०८,०४९।०४२अ	सत्यं मया सदा वाच्यम् इति तस्याभवद् व्रतम्  
०८,०४९।०४२च्	सत्यवादीति विख्यातः स तदासीद् धनञ्जय  
०८,०४९।०४३अ	अथ दस्युभयात् के चित् तदा तद् वनम् आविशन्  
०८,०४९।०४३च्	दस्यवो ऽपि गताः क्रूरा व्यमार्गन्त प्रयत्नतः  
०८,०४९।०४४अ	अथ कौशिकम् अभ्येत्य प्राहुस् तं सत्यवादिनम्  
०८,०४९।०४४च्	कतमेन पथा याता भगवन् बहवो जनाः  
०८,०४९।०४४ए	सत्येन पृष्टः प्रब्रूहि यदि तान् वेत्थ शंस नः  
०८,०४९।०४५अ	स पृष्टः कौशिकः सत्यं वचनं तान् उवाच ह  
०८,०४९।०४५ब्*०६९६_०१	सत्यस्य त्व् अविभागज्ञः सत्यं तेभ्यः शशंस सः  
०८,०४९।०४५च्	बहुवृक्षलतागुल्मम् एतद् वनम् उपाश्रिताः  
०८,०४९।०४५द्*०६९७_०१	इति तान् ख्यापयाम् आस स तेभ्यः पार्थ कौशिकः  
०८,०४९।०४५ए	ततस् ते तान् समासाद्य क्रूरा जघ्नुर् इति श्रुतिः  
०८,०४९।०४६अ	तेनाधर्मेण महता वाग्दुरुक्तेन कौशिकः  
०८,०४९।०४६च्	गतः सुकष्टं नरकं सूक्ष्मधर्मेष्व् अकोविदः  
०८,०४९।०४६ए	अप्रभूतश्रुतो मूढो धर्माणाम् अविभागवित्  
०८,०४९।०४७अ	वृद्धान् अपृष्ट्वा सन्देहं महच् छ्वभ्रम् इतो ऽर्हति  
०८,०४९।०४७च्	तत्र ते लक्षणोद्देशः कश् चिद् एव भविष्यति  
०८,०४९।०४८अ	दुष्करं परमज्ञानं तर्केणात्र व्यवस्यति  
०८,०४९।०४८च्	श्रुतिर् धर्म इति ह्य् एके वदन्ति बहवो जनाः  
०८,०४९।०४९अ	न त्व् एतत् प्रतिसूयामि न हि सर्वं विधीयते  
०८,०४९।०४९ब्*०६९८_०१	श्रुतिर् धार्येयम् इत्य् एके वदन्ति बहवो जनाः  
०८,०४९।०४९ब्*०६९८_०२	न तान् पार्थाभ्यसूयामि न च सर्वत्र शिष्यति  
०८,०४९।०४९ब्*०६९८_०३	स्मृतिर् धार्या इति त्व् एके वदन्ति बहवो जनाः  
०८,०४९।०४९ब्*०६९८_०४	न तु तान् प्रत्यसूयामि नात्र सर्वं विधीयते  
०८,०४९।०४९च्	प्रभवार्थाय भूतानां धर्मप्रवचनं कृतम्  
०८,०४९।०४९द्*०६९९_०१	एवंविधा गतिर् वीर धर्मस्यातीव दुर्दृशा  
०८,०४९।०४९द्*०६९९_०२	विद्याशीलवयोवृद्धान् अनुपास्यानधीत्य वा  
०८,०४९।०४९द्*०६९९_०३	मन्वादीनां तु कृत्स्नं वै को धर्मं वक्तुम् अर्हति  
०८,०४९।०४९द्*०६९९_०४	अधर्माद् एव भवति धर्मे ऽपि च महान् यथा  
०८,०४९।०४९द्*०६९९_०५	व्याधकौशिकयोर् यद्वद् धर्माधर्मविरुद्धयोः  
०८,०४९।०४९द्*०६९९_०६	वेदो मूलं हि धर्माणाम् इति सन्तो यद् अब्रुवन्  
०८,०४९।०४९द्*०६९९_०७	जिज्ञासते हि विद्यानां साधनान्य् एव तत्त्ववित्  
०८,०४९।०४९द्*०६९९_०८	वेदं ब्राह्मणम् आसाद्य पुण्यपापे परन्तप  
०८,०४९।०४९द्*०६९९_०९	स तु वेत्ति परं धर्मम् अहिंसां वेत्ति भारत  
०८,०४९।०४९द्*०७००_०१	यत् स्याद् अहिंसासंयुक्तं स धर्म इति निश्चयः  
०८,०४९।०४९द्*०७००_०२	अहिंसार्थाय भूतानां धर्मप्रवचनं कृतम्  
०८,०४९।०५०अ	धारणाद् धर्मम् इत्य् आहुर् धर्मो धारयति प्रजाः  
०८,०४९।०५०च्	यः स्याद् धारणसंयुक्तः स धर्म इति निश्चयः  
०८,०४९।०५१अ	ये ऽन्यायेन जिहीर्षन्तो जना इच्छन्ति कर्हि चित्  
०८,०४९।०५१च्	अकूजनेन चेन् मोक्षो नात्र कूजेत् कथं चन  
०८,०४९।०५२अ	अवश्यं कूजितव्यं वा शङ्केरन् वाप्य् अकूजतः  
०८,०४९।०५२च्	श्रेयस् तत्रानृतं वक्तुं सत्याद् इति विचारितम्  
०८,०४९।०५२द्*०७०१_०१	यः कार्येभ्यो व्रतं कृत्वा कर्मणा नोपपादयेत्  
०८,०४९।०५२द्*०७०१_०२	न तत् फलम् अवाप्नोति एवम् आहुर् मनीषिणः  
०८,०४९।०५२द्*०७०२_०१	सत्ये सति न पापेभ्यो धनं देयं कदा चन  
०८,०४९।०५३अ	प्राणात्यये विवाहे वा सर्वज्ञातिधनक्षये  
०८,०४९।०५३च्	नर्मण्य् अभिप्रवृत्ते वा प्रवक्तव्यं मृषा भवेत्  
०८,०४९।०५३ए	अधर्मं नात्र पश्यन्ति धर्मतत्त्वार्थदर्शिनः  
०८,०४९।०५३ड़्*०७०३_०१	सर्वदा हि वदेत् तत् तु नानृतः स्याद् विचक्षणः  
०८,०४९।०५४अ	यः स्तेनैः सह सम्बन्धान् मुच्यते शपथैर् अपि  
०८,०४९।०५४च्	श्रेयस् तत्रानृतं वक्तुं तत् सत्यम् अविचारितम्  
०८,०४९।०५५अ	न च तेभ्यो धनं देयं शक्ये सति कथं चन  
०८,०४९।०५५च्	पापेभ्यो हि धनं दत्तं दातारम् अपि पीडयेत्  
०८,०४९।०५५ए	तस्माद् धर्मार्थम् अनृतम् उक्त्वा नानृतवाग् भवेत्  
०८,०४९।०५६अ	एष ते लक्षणोद्देशः समुद्दिष्टो यथाविधि  
०८,०४९।०५६ब्*०७०४_०१	यथाधर्मं यथाबुद्धि मया पार्थार्थितस् तव  
०८,०४९।०५६च्	एतच् छ्रुत्वा ब्रूहि पार्थ यदि वध्यो युधिष्ठिरः  
०८,०४९।०५७	अर्जुन उवाच  
०८,०४९।०५७अ	यथा ब्रूयान् महाप्राज्ञो यथा ब्रूयान् महामतिः  
०८,०४९।०५७च्	हितं चैव यथास्माकं तथैतद् वचनं तव  
०८,०४९।०५८अ	भवान् मातृसमो ऽस्माकं तथा पितृसमो ऽपि च  
०८,०४९।०५८च्	गतिश् च परमा कृष्ण तेन ते वाक्यम् अद्भुतम्  
०८,०४९।०५९अ	न हि ते त्रिषु लोकेषु विद्यते ऽविदितं क्व चित्  
०८,०४९।०५९च्	तस्माद् भवान् परं धर्मं वेद सर्वं यथातथम्  
०८,०४९।०६०अ	अवध्यं पाण्डवं मन्ये धर्मराजं युधिष्ठिरम्  
०८,०४९।०६०च्	तस्मिन् समयसंयोगे ब्रूहि किं चिद् अनुग्रहम्  
०८,०४९।०६०ए	इदं चापरम् अत्रैव शृणु हृत्स्थं विवक्षितम्  
०८,०४९।०६१अ	जानासि दाशार्ह मम व्रतं त्वं; यो मां ब्रूयात् कश् चन मानुषेषु  
०८,०४९।०६१च्	अन्यस्मै त्वं गाण्डिवं देहि पार्थ; यस् त्वत्तो ऽस्त्रैर् भविता वा विशिष्टः  
०८,०४९।०६२अ	हन्याम् अहं केशव तं प्रसह्य; भीमो हन्यात् तूबरकेति चोक्तः  
०८,०४९।०६२च्	तन् मे राजा प्रोक्तवांस् ते समक्षं; धनुर् देहीत्य् असकृद् वृष्णिसिंह  
०८,०४९।०६३अ	तं हत्वा चेत् केशव जीवलोके; स्थाता कालं नाहम् अप्य् अल्पमात्रम्  
०८,०४९।०६३ब्*०७०५_०१	एवं त्वं मां कृष्ण जानासि सर्वं  
०८,०४९।०६३ब्*०७०५_०२	कालं लोके हीनधर्मो हि जीवन्  
०८,०४९।०६३ब्*०७०५_०३	सत्याच् च्युतो लोकम् इमं त्यजेयं  
०८,०४९।०६३ब्*०७०५_०४	तस्मात् क्रोधात् प्रतिक्षपेयं धर्मपुत्रम्  
०८,०४९।०६३ब्*०७०६_०१	ध्यात्वा नूनं ह्य् एनसा चापि मुक्तो  
०८,०४९।०६३ब्*०७०६_०२	वधं राज्ञो भ्रष्टवीर्यो विचेताः  
०८,०४९।०६३च्	सा च प्रतिज्ञा मम लोकप्रबुद्धा; भवेत् सत्या धर्मभृतां वरिष्ठ  
०८,०४९।०६३ए	यथा जीवेत् पाण्डवो ऽहं च कृष्ण; तथा बुद्धिं दातुम् अद्यार्हसि त्वम्  
०८,०४९।०६३ड़्*०७०७_०१	एवं ज्ञात्वा यद् धितं मे सदैव  
०८,०४९।०६३ड़्*०७०७_०२	तथार्हसि त्वं तु निबोधितुं च  
०८,०४९।०६४	वासुदेव उवाच  
०८,०४९।०६४अ	राजा श्रान्तो जगतो विक्षतश् च; कर्णेन सङ्ख्ये निशितैर् बाणसङ्घैः  
०८,०४९।०६४अ*०७०८_०१	शरार्दितः सूतपुत्रेण चैव  
०८,०४९।०६४ब्*०७०९_०१	यश् चानिशं सूतपुत्रेण वीर  
०८,०४९।०६४ब्*०७०९_०२	शरैर् भृशं ताडितो युध्यमानः  
०८,०४९।०६४ब्*०७०९_०३	अतस् त्वम् एतेन सरोषमुक्तो  
०८,०४९।०६४ब्*०७०९_०४	दुःखान्विते नेदम् अयुक्तरूपम्  
०८,०४९।०६४ब्*०७०९_०५	अकोपितो ह्य् एष यदि स्म सङ्ख्ये  
०८,०४९।०६४ब्*०७०९_०६	कर्णं न हन्याद् इति चाब्रवीच् च  
०८,०४९।०६४ब्*०७०९_०७	जानाति तं पाण्डव एष चापि  
०८,०४९।०६४ब्*०७०९_०८	पापं लोके कर्णम् असह्यम् अन्यैः  
०८,०४९।०६४ब्*०७०९_०९	ततस् त्वम् उक्तो भृशरोषितेन  
०८,०४९।०६४ब्*०७०९_१०	राज्ञा समक्षं परुषाणि पार्थ  
०८,०४९।०६४ब्*०७१०_०१	भृशार्दितश् चापि महामनस्वी  
०८,०४९।०६४च्	तस्मात् पार्थ त्वां परुषाण्य् अवोचत्; कर्णे द्यूतं ह्य् अद्य रणे निबद्धम्  
०८,०४९।०६५अ	तस्मिन् हते कुरवो निर्जिताः स्युर्; एवम्बुद्धिः पार्थिवो धर्मपुत्रः  
०८,०४९।०६५ब्*०७११_०१	ततो वधं नार्हति धर्मपुत्रस्  
०८,०४९।०६५ब्*०७११_०२	त्वया प्रतिज्ञार्जुन पालनीया  
०८,०४९।०६५ब्*०७११_०३	जीवन्न् अयं येन मृतो भवेद् धि  
०८,०४९।०६५ब्*०७११_०४	तन् मे निबोधेह तवानुरूपम्  
०८,०४९।०६५ब्*०७१२_०१	यदा मानं लभते माननार्हस्  
०८,०४९।०६५ब्*०७१२_०२	तदा स वै जीवति जीवलोके  
०८,०४९।०६५च्	यदावमानं लभते महान्तं; तदा जीवन् मृत इत्य् उच्यते सः  
०८,०४९।०६६अ	तन् मानितः पार्थिवो ऽयं सदैव; त्वया सभीमेन तथा यमाभ्याम्  
०८,०४९।०६६च्	वृद्धैश् च लोके पुरुषप्रवीरैस्; तस्यावमानं कलया त्वं प्रयुङ्क्ष्व  
०८,०४९।०६६द्*०७१३_०१	यद् इदं धर्मशास्त्रार्थं वेदेषु च निदर्शनम्  
०८,०४९।०६६द्*०७१४_०१	शृणु पार्थ यथा नित्यो हतः स्याद् भवता गुरुः  
०८,०४९।०६६द्*०७१४_०२	हतो भवेत्य् एवम् उक्तो गुरुः शस्त्रभृतां वरः  
०८,०४९।०६७अ	त्वम् इत्य् अत्रभवन्तं त्वं ब्रूहि पार्थ युधिष्ठिरम्  
०८,०४९।०६७च्	त्वम् इत्य् उक्तो हि निहतो गुरुर् भवति भारत  
०८,०४९।०६८अ	एवम् आचर कौन्तेय धर्मराजे युधिष्ठिरे  
०८,०४९।०६८च्	अधर्मयुक्तं संयोगं कुरुष्वैवं कुरूद्वह  
०८,०४९।०६९अ	अथर्वाङ्गिरसी ह्य् एषा श्रुतीनाम् उत्तमा श्रुतिः  
०८,०४९।०६९च्	अविचार्यैव कार्यैषा श्रेयःकामैर् नरैः सदा  
०८,०४९।०६९द्*०७१५_०१	अवधेन वधः प्रोक्तो यद् गुरुस् त्वम् इति प्रभुः  
०८,०४९।०६९द्*०७१५_०२	तद् ब्रूहि त्वं यन् मयोक्तं धर्मराजस्य धर्मवित्  
०८,०४९।०७०अ	वधो ह्य् अयं पाण्डव धर्मराज्ञस्; त्वत्तो युक्तो वेत्स्यते चैवम् एषः  
०८,०४९।०७०च्	ततो ऽस्य पादाव् अभिवाद्य पश्चाच्; छमं ब्रूयाः सान्त्वपूर्वं च पार्थम्  
०८,०४९।०७१अ	भ्राता प्राज्ञस् तव कोपं न जातु; कुर्याद् राजा कं चन पाण्डवेयः  
०८,०४९।०७१च्	मुक्तो ऽनृताद् भ्रातृवधाच् च पार्थ; हृष्टः कर्णं त्वं जहि सूतपुत्रम्  
०८,०४९।०७२	सञ्जय उवाच  
०८,०४९।०७२अ	इत्य् एवम् उक्तस् तु जनार्दनेन; पार्थः प्रशस्याथ सुहृद्वधं तम्  
०८,०४९।०७२च्	ततो ऽब्रवीद् अर्जुनो धर्मराजम्; अनुक्तपूर्वं परुषं प्रसह्य  
०८,०४९।०७३अ	मा त्वं राजन् व्याहर व्याहरत्सु; न तिष्ठसे क्रोशमात्रे रणार्धे  
०८,०४९।०७३ब्*०७१६_०१	मा वोचस् त्वं किं चिद् इहाद्य राजंस्  
०८,०४९।०७३ब्*०७१६_०२	त्यक्त्वा युद्धं य इह व्यवस्थितस् त्वम्  
०८,०४९।०७३च्	भीमस् तु माम् अर्हति गर्हणाय; यो युध्यते सर्वयोधप्रवीरः  
०८,०४९।०७४अ	काले हि शत्रून् प्रतिपीड्य सङ्ख्ये; हत्वा च शूरान् पृथिवीपतींस् तान्  
०८,०४९।०७४ब्*०७१७_०१	रथप्रधानोत्तमनागमुख्यान्  
०८,०४९।०७४ब्*०७१७_०२	सादिप्रवेकान् अमितांश् च शूरान्  
०८,०४९।०७४च्	यः कुञ्जराणाम् अधिकं सहस्रं; हत्वानदत् तुमुलं सिंहनादम्  
०८,०४९।०७४द्*०७१८_०१	काम्बोजानाम् अयुत पार्वतीयान्  
०८,०४९।०७४द्*०७१८_०२	मृगान् सिंहो विनिहत्येव चाजौ  
०८,०४९।०७५अ	सुदुष्करं कर्म करोति वीरः; कर्तुं यथा नार्हसि त्वं कदा चित्  
०८,०४९।०७५च्	रथाद् अवप्लुत्य गदां परामृशंस्; तया निहन्त्य् अश्वनरद्विपान् रणे  
०८,०४९।०७६अ	वरासिना वाजिरथाश्वकुञ्जरांस्; तथा रथाङ्गैर् धनुषा च हन्त्य् अरीन्  
०८,०४९।०७६च्	प्रमृद्य पद्भ्याम् अहितान् निहन्ति यः; पुनश् च दोर्भ्यां शतमन्युविक्रमः  
०८,०४९।०७७अ	महाबलो वैश्रवणान्तकोपमः; प्रसह्य हन्ता द्विषतां यथार्हम्  
०८,०४९।०७७च्	स भीमसेनो ऽर्हति गर्हणां मे; न त्वं नित्यं रक्ष्यसे यः सुहृद्भिः  
०८,०४९।०७८अ	महारथान् नागवरान् हयांश् च; पदातिमुख्यान् अपि च प्रमथ्य  
०८,०४९।०७८च्	एको भीमो धार्तराष्ट्रेषु मग्नः; स माम् उपालब्धुम् अरिन्दमो ऽर्हति  
०८,०४९।०७९अ	कलिङ्गवङ्गाङ्गनिषादमागधान्; सदामदान् नीलबलाहकोपमान्  
०८,०४९।०७९च्	निहन्ति यः शत्रुगणान् अनेकशः; स माभिवक्तुं प्रभवत्य् अनागसम्  
०८,०४९।०८०अ	सुयुक्तम् आस्थाय रथं हि काले; धनुर् विकर्षञ् शरपूर्णमुष्टिः  
०८,०४९।०८०च्	सृजत्य् असौ शरवर्षाणि वीरो; महाहवे मेघ इवाम्बुधाराः  
०८,०४९।०८०द्*०७१९_०१	शतान्य् अष्टौ वारणानाम् अपश्यं  
०८,०४९।०८०द्*०७१९_०२	विशातितैः कुम्भकराग्रहस्तैः  
०८,०४९।०८०द्*०७२०_०१	भीमेनाजौ निहतान्य् अद्य बाणैः  
०८,०४९।०८०द्*०७२०_०२	स मां क्रूरं वक्तुम् अर्हत्य् अरिघ्नः  
०८,०४९।०८०द्*०७२१_०१	महारथानाम् अयुतं सुपूर्णम्  
०८,०४९।०८०द्*०७२१_०२	अथाश्वानाम् अयुतानि षट् च  
०८,०४९।०८०द्*०७२१_०३	पदातिसङ्घान् बहुशो विमृद्य  
०८,०४९।०८०द्*०७२१_०४	वीरान् हत्वा शतशो ऽथाप्रमादी  
०८,०४९।०८०द्*०७२१_०५	प्राणांस् त्यक्त्वा दुस्त्यजान् आजिमध्ये  
०८,०४९।०८०द्*०७२१_०६	संयुद्धे यो वैरिभिर् भीमसेनः  
०८,०४९।०८०द्*०७२२_०१	यो भीमसेनो निहतारिसङ्घः  
०८,०४९।०८०द्*०७२२_०२	स माम् उपालब्धुम् अरिन्दमो ऽर्हति  
०८,०४९।०८०द्@०२१_०००१	रथाश् च नागाश् च हयाश् च राजन्  
०८,०४९।०८०द्@०२१_०००२	भीमेनाजौ निहताः सङ्घशो ऽद्य  
०८,०४९।०८०द्@०२१_०००३	राजानश् च बहवो महाबलाः  
०८,०४९।०८०द्@०२१_०००४	स माम् उपालब्धुम् अरिन्दमो ऽर्हति  
०८,०४९।०८०द्@०२१_०००५	धृतराष्ट्रपुत्रा बलिनश् च येन  
०८,०४९।०८०द्@०२१_०००६	महाबला निहताः प्रायशो वै  
०८,०४९।०८०द्@०२१_०००७	शूरो युद्धेष्व् अप्रतिवार्यवीर्यः  
०८,०४९।०८०द्@०२१_०००८	स माम् उपालब्धुम् अरिन्दमो ऽर्हति  
०८,०४९।०८०द्@०२१_०००९	प्रतापयंस् तद् बलम् उग्ररूपं  
०८,०४९।०८०द्@०२१_००१०	यो ऽसौ रणे धार्तराष्ट्रस्य वीरः  
०८,०४९।०८०द्@०२१_००११	एकः सहेताप्रतिसह्यपौरुषस्  
०८,०४९।०८०द्@०२१_००१२	तेनास्मि वाच्यो न त्वया वै कदा चित्  
०८,०४९।०८०द्@०२१_००१३	महारथा यत्र यत्रैव युद्धे  
०८,०४९।०८०द्@०२१_००१४	भिन्दन्ति सैन्यं तव कामतो ऽद्य  
०८,०४९।०८०द्@०२१_००१५	तत्रैव तत्रैव रणे महात्मा  
०८,०४९।०८०द्@०२१_००१६	दृढं भीमः परसङ्घान् अमृद्नात्  
०८,०४९।०८०द्@०२१_००१७	तेनास्मि वाच्यो न त्वयाहं कदा चित्  
०८,०४९।०८०द्@०२१_००१८	मा मा वोचः क्रूरम् इहाद्य पार्थ  
०८,०४९।०८०द्@०२१_००१९	नास्मद्विधो वै भवता तु वाच्यो  
०८,०४९।०८०द्@०२१_००२०	यथा भवान् सर्वलोकस्य वाच्यः  
०८,०४९।०८०द्@०२१_००२१	एवं हि मा ते ब्रुवतो नरेन्द्र  
०८,०४९।०८०द्@०२१_००२२	कथं न दीर्येच् छतधाद्य जिह्वा  
०८,०४९।०८०द्@०२१_००२३	अहो बतेदं सुनृशंसरूपं  
०८,०४९।०८०द्@०२१_००२४	भवान् अपि ह्य् अत्र कर्णाद् बिभेति  
०८,०४९।०८१अ	बलं तु वाचि द्विजसत्तमानां; क्षात्रं बुधा बाहुबलं वदन्ति  
०८,०४९।०८१च्	त्वं वाग्बलो भारत निष्ठुरश् च; त्वम् एव मां वेत्सि यथाविधो ऽहम्  
०८,०४९।०८१द्@०२२_०००१	नकुलेन राजन् गजवाजियोधा  
०८,०४९।०८१द्@०२२_०००२	हताश् च शूराः सहसा समेत्य  
०८,०४९।०८१द्@०२२_०००३	त्यक्त्वा प्राणान् समरे युद्धकाङ्क्षी  
०८,०४९।०८१द्@०२२_०००४	स माम् उपालब्धुम् अरिन्दमो ऽर्हति  
०८,०४९।०८१द्@०२२_०००५	कृतं कर्म सहदेवेन दुष्करं  
०८,०४९।०८१द्@०२२_०००६	यो युध्यते परसैन्यावमर्दी  
०८,०४९।०८१द्@०२२_०००७	न चाब्रवीत् किं चिद् इहागतो बली  
०८,०४९।०८१द्@०२२_०००८	पश्यान्तरं तस्य चैवात्मनश् च  
०८,०४९।०८१द्@०२२_०००९	धृष्टद्युम्नः सात्यकिर् द्रौपदेया  
०८,०४९।०८१द्@०२२_००१०	युधामन्युश् चोत्तमौजाः शिखण्डी  
०८,०४९।०८१द्@०२२_००११	एते ऽद्य सर्वे युधि सम्प्रपीडितास्  
०८,०४९।०८१द्@०२२_००१२	ते माम् उपालब्धुम् अर्हन्ति न त्वम्  
०८,०४९।०८१द्@०२२_००१३	त्वन्मूलम् अस्माभिर् इदं हि वैरं  
०८,०४९।०८१द्@०२२_००१४	प्राप्तं तथा व्यसनं चातिघोरम्  
०८,०४९।०८१द्@०२२_००१५	द्यूते प्रमत्तेन कृतं त्वयासकृत्  
०८,०४९।०८१द्@०२२_००१६	कस्माद् उपालब्धुम् इहार्हसि त्वम्  
०८,०४९।०८१द्@०२२_००१७	त्वम् एव राजन् सततं प्रमत्तस्  
०८,०४९।०८१द्@०२२_००१८	त्वम् एव मूढो भारतानाम् असाधुः  
०८,०४९।०८१द्@०२२_००१९	त्वां प्राप्य राज्यं च विनष्टम् एतत्  
०८,०४९।०८१द्@०२२_००२०	प्राप्ता महत् पाण्डवाश् चैव दास्यम्  
०८,०४९।०८१द्@०२२_००२१	त्वत्तः कृते स्याद् वनवासदुःखं  
०८,०४९।०८१द्@०२२_००२२	राज्यस्य नाशो ह्य् अभिमन्योश् च घोरः  
०८,०४९।०८१द्@०२२_००२३	आत्मानम् एवं सुनृशंसरूपं  
०८,०४९।०८१द्@०२२_००२४	ज्ञात्वा किमर्थं गर्हसे माद्य वीर  
०८,०४९।०८१द्@०२२_००२५	लज्जस्व राजन् यदि ते ऽस्ति लज्जा  
०८,०४९।०८१द्@०२२_००२६	तूष्णीं भूतः पश्य सर्वं कृतं नः  
०८,०४९।०८१द्@०२२_००२७	भीमो नित्यं समरस्य कर्ता  
०८,०४९।०८१द्@०२२_००२८	दर्पस्य भेत्ता पुनर् एव नित्यम्  
०८,०४९।०८१द्@०२२_००२९	स्वयं ह्य् अशक्तेन नरेन्द्र युद्धे  
०८,०४९।०८१द्@०२२_००३०	नरेण कार्या सततं क्षमैव  
०८,०४९।०८२अ	यतामि नित्यं तव कर्तुम् इष्टं; दारैः सुतैर् जीवितेनात्मना च  
०८,०४९।०८२च्	एवं च मां वाग्विशिखैर् निहंसि; त्वत्तः सुखं न वयं विद्म किं चित्  
०८,०४९।०८३अ	अवामंस्था मां द्रौपदीतल्पसंस्थो; महारथान् प्रतिहन्मि त्वदर्थे  
०८,०४९।०८३च्	तेनातिशङ्की भारत निष्ठुरो ऽसि; त्वत्तः सुखं नाभिजानामि किं चित्  
०८,०४९।०८४अ	प्रोक्तः स्वयं सत्यसन्धेन मृत्युस्; तव प्रियार्थं नरदेव युद्धे  
०८,०४९।०८४च्	वीरः शिखण्डी द्रौपदो ऽसौ महात्मा; मयाभिगुप्तेन हतश् च तेन  
०८,०४९।०८४द्*०७२३_०१	द्रोणो हतो यः सततोपकारी  
०८,०४९।०८४द्*०७२३_०२	धृष्टद्युम्नेन स्यन्दनाद् विप्रकृष्य  
०८,०४९।०८४द्*०७२३_०३	द्रौणिश् च क्रुद्धो सगणो महात्मा  
०८,०४९।०८४द्*०७२३_०४	तथापि ते वै वचनं नृशंसवत्  
०८,०४९।०८४द्*०७२४_०१	दुःखं प्रियं ते नरदेव कर्तुं  
०८,०४९।०८४द्*०७२४_०२	यस्य प्रियं ते न करोम्य् अहं वै  
०८,०४९।०८४द्*०७२४_०३	न मुच्यते वै दिवि चेह वा पुमान्  
०८,०४९।०८४द्*०७२४_०४	यस् ते मद् अन्यो ऽप्रियम् आरभेत  
०८,०४९।०८५अ	न चाभिनन्दामि तवाधिराज्यं; यतस् त्वम् अक्षेष्व् अहिताय सक्तः  
०८,०४९।०८५च्	स्वयं कृत्वा पापम् अनार्यजुष्टम्; एभिर् युद्धे तर्तुम् इच्छस्य् अरींस् तु  
०८,०४९।०८६अ	अक्षेषु दोषा बहवो विधर्माः; श्रुतास् त्वया सहदेवो ऽब्रवीद् यान्  
०८,०४९।०८६च्	तान् नैषि सन्तर्तुम् असाधुजुष्टान्; येन स्म सर्वे निरयं प्रपन्नाः  
०८,०४९।०८६द्*०७२५_०१	सुखं त्वत्तो नाभिजानीम किं चिद्  
०८,०४९।०८६द्*०७२५_०२	यतस् त्वम् अक्षैर् देवितुं सम्प्रवृत्तः  
०८,०४९।०८६द्*०७२५_०३	स्वयं कृत्वा परुषं पाण्डव त्वं  
०८,०४९।०८६द्*०७२५_०४	भूयस् तीक्ष्णाः श्रावयस्य् अद्य वाचः  
०८,०४९।०८६द्*०७२५_०५	शेते ऽस्माभिर् निहता शत्रुसेना  
०८,०४९।०८६द्*०७२५_०६	छिन्नैर् गात्रैर् भूमितले नदन्ती  
०८,०४९।०८६द्*०७२५_०७	त्वया हि तत् कर्म कृतं नृशंसं  
०८,०४९।०८६द्*०७२५_०८	यस्माद् दोषः कौरवाणां वधश् च  
०८,०४९।०८६द्*०७२५_०९	हता उदीच्या निहताः प्रतीच्या  
०८,०४९।०८६द्*०७२५_१०	नष्टाः प्राच्या दाक्षिणात्या विशस्ताः  
०८,०४९।०८६द्*०७२५_११	कृतं कर्माप्रतिरूपं महद्भिस्  
०८,०४९।०८६द्*०७२५_१२	तेषां योधैर् अस्मदीयैश् च युद्धे  
०८,०४९।०८७अ	त्वं देविता त्वत्कृते राज्यनाशस्; त्वत् सम्भवं व्यसनं नो नरेन्द्र  
०८,०४९।०८७च्	मास्मान् क्रूरैर् वाक्प्रतोदैस् तुद त्वं; भूयो राजन् कोपयन्न् अल्पभाग्यान्  
०८,०४९।०८८अ	एता वाचः परुषाः सव्यसाची; स्थिरप्रज्ञं श्रावयित्वा ततक्ष  
०८,०४९।०८८ब्*०७२६_०१	बभूवासौ विमना धर्मभीरुः  
०८,०४९।०८८ब्*०७२६_०२	कृत्वा प्राज्ञः पातकं किं चिद् एवम्  
०८,०४९।०८८ब्*०७२७_०१	विनिश्वसञ् ज्येष्ठम् अनिष्टम् उक्त्वा  
०८,०४९।०८८ब्*०७२७_०२	ततस् तु कोशाद् असिम् उद्बबर्ह  
०८,०४९।०८८ब्*०७२८_०१	समुद्दधारासिम् उदारकर्मा  
०८,०४९।०८८ब्*०७२८_०२	निहन्तुम् आत्मानम् अमित्रसाहम्  
०८,०४९।०८८च्	तदानुतेपे सुरराजपुत्रो; विनिःश्वसंश् चाप्य् असिम् उद्बबर्ह  
०८,०४९।०८९अ	तम् आह कृष्णः किम् इदं पुनर् भवान्; विकोशम् आकाशनिभं करोत्य् असिम्  
०८,०४९।०८९च्	प्रब्रूहि सत्यं पुनर् उत्तरं विधेर्; वचः प्रवक्ष्याम्य् अहम् अर्थसिद्धये  
०८,०४९।०९०अ	इत्य् एव पृष्टः पुरुषोत्तमेन; सुदुःखितः केशवम् आह वाक्यम्  
०८,०४९।०९०च्	अहं हनिष्ये स्वशरीरम् एव; प्रसह्य येनाहितम् आचरं वै  
०८,०४९।०९१अ	निशम्य तत् पार्थवचो ऽब्रवीद् इदं; धनञ्जयं धर्मभृतां वरिष्ठः  
०८,०४९।०९१ब्*०७२९_०१	राजानम् एनं त्वम् इतीदम् उक्त्वा  
०८,०४९।०९१ब्*०७२९_०२	किं कश्मलं प्राविशः पार्थ घोरम्  
०८,०४९।०९१ब्*०७२९_०३	त्वं चात्मानं हन्तुम् इच्छस्य् अरिघ्न  
०८,०४९।०९१ब्*०७२९_०४	नेदं सद्भिः सेवितं वै किरीटिन्  
०८,०४९।०९१ब्*०७२९_०५	धर्मात्मानं भ्रातरं ज्येष्ठम् अद्य  
०८,०४९।०९१ब्*०७२९_०६	खड्गेन चैनं यदि हन्या नृवीर  
०८,०४९।०९१ब्*०७२९_०७	धर्माद् भीतस् तत् कथं नाम ते स्यात्  
०८,०४९।०९१ब्*०७२९_०८	किं चोत्तरं वाकरिष्यस् त्वम् एव  
०८,०४९।०९१ब्*०७२९_०९	सूक्ष्मो धर्मो दुर्विदश् चापि पार्थ  
०८,०४९।०९१ब्*०७२९_१०	विशेषतो ऽज्ञैः प्रोच्यमानं निबोध  
०८,०४९।०९१ब्*०७२९_११	हत्वात्मानम् आत्मना प्राप्नुयास् त्वं  
०८,०४९।०९१ब्*०७२९_१२	वधाद् भ्रातुर् नरकं चातिघोरम्  
०८,०४९।०९१च्	प्रब्रूहि पार्थ स्वगुणान् इहात्मनस्; तथा स्वहार्दं भवतीह सद्यः  
०८,०४९।०९२अ	तथास्तु कृष्णेत्य् अभिनन्द्य वाक्यं; धनञ्जयः प्राह धनुर् विनाम्य  
०८,०४९।०९२च्	युधिष्ठिरं धर्मभृतां वरिष्ठं; शृणुष्व राजन्न् इति शक्रसूनुः  
०८,०४९।०९३अ	न मादृशो ऽन्यो नरदेव विद्यते; धनुर्धरो देवम् ऋते पिनाकिनम्  
०८,०४९।०९३च्	अहं हि तेनानुमतो महात्मना; क्षणेन हन्यां सचराचरं जगत्  
०८,०४९।०९४अ	मया हि राजन् सदिगीश्वरा दिशो; विजित्य सर्वा भवतः कृता वशे  
०८,०४९।०९४च्	स राजसूयश् च समाप्तदक्षिणः; सभा च दिव्या भवतो ममौजसा  
०८,०४९।०९५अ	पाणौ पृषत्का लिखिता ममेमे; धनुश् च सङ्ख्ये विततं सबाणम्  
०८,०४९।०९५च्	पादौ च मे सशरौ सहध्वजौ; न मादृशं युद्धगतं जयन्ति  
०८,०४९।०९६अ	हता उदीच्या निहताः प्रतीच्याः; प्राच्या निरस्ता दाक्षिणात्या विशस्ताः  
०८,०४९।०९६च्	संशप्तकानां किं चिद् एवावशिष्टं; सर्वस्य सैन्यस्य हतं मयार्धम्  
०८,०४९।०९७अ	शेते मया निहता भारती च; चमू राजन् देवचमूप्रकाशा  
०८,०४९।०९७च्	ये नास्त्रज्ञास् तान् अहं हन्मि शस्त्रैस्; तस्माल् लोकं नेह करोमि भस्मसात्  
०८,०४९।०९७द्*०७३०_०१	जैत्रं रथं भीमम् आस्थाय कृष्ण  
०८,०४९।०९७द्*०७३०_०२	प्रयाव शीघ्रं सूतपुत्रं निहन्तुम्  
०८,०४९।०९७द्*०७३०_०३	राजा भवत्व् अद्य सुनिर्वृतो ऽयं  
०८,०४९।०९७द्*०७३०_०४	कर्णं रणे नाशयितास्मि बाणैः  
०८,०४९।०९८अ	इत्य् एवम् उक्त्वा पुनर् आह पार्थो; युधिष्ठिरं धर्मभृतां वरिष्ठम्  
०८,०४९।०९८ब्*०७३१_०१	विमुक्तशस्त्रास्त्रधनुर् विसृज्य  
०८,०४९।०९८ब्*०७३१_०२	कोशे च खड्गं विनिधाय तूर्णम्  
०८,०४९।०९८ब्*०७३१_०३	स व्रीडया नम्रशिराः किरीटी  
०८,०४९।०९८ब्*०७३१_०४	युधिष्ठिरं प्राञ्जलिर् अभ्युवाच  
०८,०४९।०९८च्	अप्य् अपुत्रा तेन राधा भवित्री; कुन्ती मया वा तद् ऋतं विद्धि राजन्  
०८,०४९।०९८द्*०७३२_०१	सत्यं वदाम्य् अद्य न कर्णम् आजौ  
०८,०४९।०९८द्*०७३२_०२	शरैर् अहत्वा कवचं विमोक्ष्ये  
०८,०४९।०९८ए	प्रसीद राजन् क्षम यन् मयोक्तं; काले भवान् वेत्स्यति तन् नमस् ते  
०८,०४९।०९९अ	प्रसाद्य राजानम् अमित्रसाहं; स्थितो ऽब्रवीच् चैनम् अभिप्रपन्नः  
०८,०४९।०९९च्	याम्य् एष भीमं समरात् प्रमोक्तुं; सर्वात्मना सूतपुत्रं च हन्तुम्  
०८,०४९।१००अ	तव प्रियार्थं मम जीवितं हि; ब्रवीमि सत्यं तद् अवेहि राजन्  
०८,०४९।१००च्	इति प्रायाद् उपसङ्गृह्य पादौ; समुत्थितो दीप्ततेजाः किरीटी  
०८,०४९।१००ए	नेदं चिरात् क्षिप्रम् इदं भविष्यत्य्; आवर्तते ऽसाव् अभियामि चैनम्  
०८,०४९।१०१अ	एतच् छ्रुत्वा पाण्डवो धर्मराजो; भ्रातुर् वाक्यं परुषं फल्गुनस्य  
०८,०४९।१०१च्	उत्थाय तस्माच् छयनाद् उवाच; पार्थं ततो दुःखपरीतचेताः  
०८,०४९।१०२अ	कृतं मया पार्थ यथा न साधु; येन प्राप्तं व्यसनं वः सुघोरम्  
०८,०४९।१०२च्	तस्माच् छिरश् छिन्द्धि ममेदम् अद्य; कुलान्तकस्याधमपूरुषस्य  
०८,०४९।१०३अ	पापस्य पापव्यसनान्वितस्य; विमूढबुद्धेर् अलसस्य भीरोः  
०८,०४९।१०३च्	वृद्धावमन्तुः परुषस्य चैव; किं ते चिरं माम् अनुवृत्य रूक्षम्  
०८,०४९।१०४अ	गच्छाम्य् अहं वनम् एवाद्य पापः; सुखं भवान् वर्ततां मद्विहीनः  
०८,०४९।१०४च्	योग्यो राजा भीमसेनो महात्मा; क्लीबस्य वा मम किं राज्यकृत्यम्  
०८,०४९।१०५अ	न चास्मि शक्तः परुषाणि सोढुं; पुनस् तवेमानि रुषान्वितस्य  
०८,०४९।१०५च्	भीमो ऽस्तु राजा मम जीवितेन; किं कार्यम् अद्यावमतस्य वीर  
०८,०४९।१०६अ	इत्य् एवम् उक्त्वा सहसोत्पपात; राजा ततस् तच् छयनं विहाय  
०८,०४९।१०६च्	इयेष निर्गन्तुम् अथो वनाय; तं वासुदेवः प्रणतो ऽभ्युवाच  
०८,०४९।१०७अ	राजन् विदितम् एतत् ते यथा गाण्डीवधन्वनः  
०८,०४९।१०७च्	प्रतिज्ञा सत्यसन्धस्य गाण्डीवं प्रति विश्रुता  
०८,०४९।१०८अ	ब्रूयाद् य एवं गाण्डीवं देह्य् अन्यस्मै त्वम् इत्य् उत  
०८,०४९।१०८च्	स वध्यो ऽस्य पुमांल् लोके त्वया चोक्तो ऽयम् ईदृशम्  
०८,०४९।१०९अ	अतः सत्यां प्रतिज्ञां तां पार्थेन परिरक्षता  
०८,०४९।१०९च्	मच्छन्दाद् अवमानो ऽयं कृतस् तव महीपते  
०८,०४९।१०९ए	गुरूणाम् अवमानो हि वध इत्य् अभिधीयते  
०८,०४९।११०अ	तस्मात् त्वं वै महाबाहो मम पार्थस्य चोभयोः  
०८,०४९।११०च्	व्यतिक्रमम् इमं राजन् सङ्क्षमस्वार्जुनं प्रति  
०८,०४९।१११अ	शरणं त्वां महाराज प्रपन्नौ स्व उभाव् अपि  
०८,०४९।१११च्	क्षन्तुम् अर्हसि मे राजन् प्रणतस्याभियाचतः  
०८,०४९।११२अ	राधेयस्याद्य पापस्य भूमिः पास्यति शोणितम्  
०८,०४९।११२च्	सत्यं ते प्रतिजानामि हतं विद्ध्य् अद्य सूतजम्  
०८,०४९।११२ए	यस्येच्छसि वधं तस्य गतम् एवाद्य जीवितम्  
०८,०४९।११३अ	इति कृष्णवचः श्रुत्वा धर्मराजो युधिष्ठिरः  
०८,०४९।११३च्	ससम्भ्रमं हृषीकेशम् उत्थाप्य प्रणतं तदा  
०८,०४९।११३ए	कृताञ्जलिम् इदं वाक्यम् उवाचानन्तरं वचः  
०८,०४९।११४अ	एवम् एतद् यथात्थ त्वम् अस्त्य् एषो ऽतिक्रमो मम  
०८,०४९।११४च्	अनुनीतो ऽस्मि गोविन्द तारितश् चाद्य माधव  
०८,०४९।११४ए	मोक्षिता व्यसनाद् घोराद् वयम् अद्य त्वयाच्युत  
०८,०४९।११५अ	भवन्तं नाथम् आसाद्य आवां व्यसनसागरात्  
०८,०४९।११५च्	घोराद् अद्य समुत्तीर्णाव् उभाव् अज्ञानमोहितौ  
०८,०४९।११६अ	त्वद्बुद्धिप्लवम् आसाद्य दुःखशोकार्णवाद् वयम्  
०८,०४९।११६च्	समुत्तीर्णाः सहामात्याः सनाथाः स्म त्वयाच्युत  
०८,०५०।००१	सञ्जय उवाच  
०८,०५०।००१*०७३३_०१	धर्मराजस्य तच् छ्रुत्वा प्रीतियुक्तं वचस् ततः  
०८,०५०।००१*०७३३_०२	पार्थं प्रोवाच धर्मात्मा गोविन्दो यदुनन्दनः  
०८,०५०।००१अ	इति स्म कृष्णवचनात् प्रत्युच्चार्य युधिष्ठिरम्  
०८,०५०।००१च्	बभूव विमनाः पार्थः किं चित् कृत्वेव पातकम्  
०८,०५०।००२अ	ततो ऽब्रवीद् वासुदेवः प्रहसन्न् इव पाण्डवम्  
०८,०५०।००२च्	कथं नाम भवेद् एतद् यदि त्वं पार्थ धर्मजम्  
०८,०५०।००२ए	असिना तीक्ष्णधारेण हन्या धर्मे व्यवस्थितम्  
०८,०५०।००३अ	त्वम् इत्य् उक्त्वैव राजानम् एवं कश्मलम् आविशः  
०८,०५०।००३च्	हत्वा तु नृपतिं पार्थ अकरिष्यः किम् उत्तरम्  
०८,०५०।००३ए	एवं सुदुर्विदो धर्मो मन्दप्रज्ञैर् विशेषतः  
०८,०५०।००४अ	स भवान् धर्मभीरुत्वाद् ध्रुवम् ऐष्यन् महत्तमः  
०८,०५०।००४च्	नरकं घोररूपं च भ्रातुर् ज्येष्ठस्य वै वधात्  
०८,०५०।००५अ	स त्वं धर्मभृतां श्रेष्ठं राजानं धर्मसंहितम्  
०८,०५०।००५च्	प्रसादय कुरुश्रेष्ठम् एतद् अत्र मतं मम  
०८,०५०।००६अ	प्रसाद्य भक्त्या राजानं प्रीतं चैव युधिष्ठिरम्  
०८,०५०।००६च्	प्रयामस् त्वरिता योद्धुं सूतपुत्ररथं प्रति  
०८,०५०।००७अ	हत्वा सुदुर्जयं कर्णं त्वम् अद्य निशितैः शरैः  
०८,०५०।००७च्	विपुलां प्रीतिम् आधत्स्व धर्मपुत्रस्य मानद  
०८,०५०।००८अ	एतद् अत्र महाबाहो प्राप्तकालं मतं मम  
०८,०५०।००८च्	एवं कृते कृतं चैव तव कार्यं भविष्यति  
०८,०५०।००९अ	ततो ऽर्जुनो महाराज लज्जया वै समन्वितः  
०८,०५०।००९च्	धर्मराजस्य चरणौ प्रपेदे शिरसानघ  
०८,०५०।०१०अ	उवाच भरतश्रेष्ठ प्रसीदेति पुनः पुनः  
०८,०५०।०१०च्	क्षमस्व राजन् यत् प्रोक्तं धर्मकामेन भीरुणा  
०८,०५०।०११अ	पादयोः पतितं दृष्ट्वा धर्मराजो युधिष्ठिरः  
०८,०५०।०११च्	धनञ्जयम् अमित्रघ्नं रुदन्तं भरतर्षभ  
०८,०५०।०१२अ	उत्थाप्य भ्रातरं राजा धर्मराजो धनञ्जयम्  
०८,०५०।०१२च्	समाश्लिष्य च सस्नेहं प्ररुरोद महीपतिः  
०८,०५०।०१३अ	रुदित्वा तु चिरं कालं भ्रातरौ सुमहाद्युती  
०८,०५०।०१३च्	कृतशौचौ नरव्याघ्रौ प्रीतिमन्तौ बभूवतुः  
०८,०५०।०१४अ	तत आश्लिष्य स प्रेम्णा मूर्ध्नि चाघ्राय पाण्डवम्  
०८,०५०।०१४च्	प्रीत्या परमया युक्तः प्रस्मयंश् चाब्रवीज् जयम्  
०८,०५०।०१४द्*०७३४_०१	अब्रवीत् तं महेष्वासं धर्मराजो धनञ्जयम्  
०८,०५०।०१५अ	कर्णेन मे महाबाहो सर्वसैन्यस्य पश्यतः  
०८,०५०।०१५च्	कवचं च ध्वजश् चैव धनुः शक्तिर् हया गदा  
०८,०५०।०१५द्*०७३५_०१	हतः सूतो धनुश् चैव रथः शक्तिर् ध्वजः शराः  
०८,०५०।०१५ए	शरैः कृत्ता महेष्वास यतमानस्य संयुगे  
०८,०५०।०१६अ	सो ऽहं ज्ञात्वा रणे तस्य कर्म दृष्ट्वा च फल्गुन  
०८,०५०।०१६च्	व्यवसीदामि दुःखेन न च मे जीवितं प्रियम्  
०८,०५०।०१७अ	तम् अद्य यदि वै वीर न हनिष्यसि सूतजम्  
०८,०५०।०१७च्	प्राणान् एव परित्यक्ष्ये जीवितार्थो हि को मम  
०८,०५०।०१८अ	एवम् उक्तः प्रत्युवाच विजयो भरतर्षभ  
०८,०५०।०१८च्	सत्येन ते शपे राजन् प्रसादेन तवैव च  
०८,०५०।०१८ए	भीमेन च नरश्रेष्ठ यमाभ्यां च महीपते  
०८,०५०।०१८ड़्*०७३६_०१	अहम् एनं नरश्रेष्ठ सामात्यं च महीपते  
०८,०५०।०१९अ	यथाद्य समरे कर्णं हनिष्यामि हतो ऽथ वा  
०८,०५०।०१९च्	महीतले पतिष्यामि सत्येनायुधम् आलभे  
०८,०५०।०२०अ	एवम् आभाष्य राजानम् अब्रवीन् माधवं वचः  
०८,०५०।०२०च्	अद्य कर्णं रणे कृष्ण सूदयिष्ये न संशयः  
०८,०५०।०२०ए	तद् अनुध्याहि भद्रं ते वधं तस्य दुरात्मनः  
०८,०५०।०२१अ	एवम् उक्तो ऽब्रवीत् पार्थं केशवो राजसत्तम  
०८,०५०।०२१च्	शक्तो ऽस्मि भरतश्रेष्ठ यत्नं कर्तुं यथाबलम्  
०८,०५०।०२२अ	एवं चापि हि मे कामो नित्यम् एव महारथ  
०८,०५०।०२२च्	कथं भवान् रणे कर्णं निहन्याद् इति मे मतिः  
०८,०५०।०२२द्*०७३७_०१	एवम् उक्तस् ततो राजन् पार्थो वचनम् अब्रवीत्  
०८,०५०।०२३अ	भूयश् चोवाच मतिमान् माधवो धर्मनन्दनम्  
०८,०५०।०२३च्	युधिष्ठिरेमं बीभत्सुं त्वं सान्त्वयितुम् अर्हसि  
०८,०५०।०२३ए	अनुज्ञातुं च कर्णस्य वधायाद्य दुरात्मनः  
०८,०५०।०२४अ	श्रुत्वा ह्य् अयम् अहं चैव त्वां कर्णशरपीडितम्  
०८,०५०।०२४च्	प्रवृत्तिं ज्ञातुम् आयाताव् इह पाण्डवनन्दन  
०८,०५०।०२५अ	दिष्ट्यासि राजन् निरुजो दिष्ट्या न ग्रहणं गतः  
०८,०५०।०२५च्	परिसान्त्वय बीभत्सुं जयम् आशाधि चानघ  
०८,०५०।०२६	युधिष्ठिर उवाच  
०८,०५०।०२६अ	एह्य् एहि पार्थ बीभत्सो मां परिष्वज पाण्डव  
०८,०५०।०२६च्	वक्तव्यम् उक्तो ऽस्म्य् अहितं त्वया क्षान्तं च तन् मया  
०८,०५०।०२७अ	अहं त्वाम् अनुजानामि जहि कर्णं धनञ्जय  
०८,०५०।०२७च्	मन्युं च मा कृथाः पार्थ यन् मयोक्तो ऽसि दारुणम्  
०८,०५०।०२८	सञ्जय उवाच  
०८,०५०।०२८अ	ततो धनञ्जयो राजञ् शिरसा प्रणतस् तदा  
०८,०५०।०२८च्	पादौ जग्राह पाणिभ्यां भ्रातुर् ज्येष्ठस्य मारिष  
०८,०५०।०२९अ	समुत्थाप्य ततो राजा परिष्वज्य च पीडितम्  
०८,०५०।०२९च्	मूर्ध्न्य् उपाघ्राय चैवैनम् इदं पुनर् उवाच ह  
०८,०५०।०३०अ	धनञ्जय महाबाहो मानितो ऽस्मि दृढं त्वया  
०८,०५०।०३०च्	माहात्म्यं विजयं चैव भूयः प्राप्नुहि शाश्वतम्  
०८,०५०।०३१	अर्जुन उवाच  
०८,०५०।०३१अ	अद्य तं पापकर्माणं सानुबन्धं रणे शरैः  
०८,०५०।०३१च्	नयाम्य् अन्तं समासाद्य राधेयं बलगर्वितम्  
०८,०५०।०३२अ	येन त्वं पीडितो बाणैर् दृढम् आयम्य कार्मुकम्  
०८,०५०।०३२च्	तस्याद्य कर्मणः कर्णः फलं प्राप्स्यति दारुणम्  
०८,०५०।०३३अ	अद्य त्वाम् अहम् एष्यामि कर्णं हत्वा महीपते  
०८,०५०।०३३च्	सभाजयितुम् आक्रन्दाद् इति सत्यं ब्रवीमि ते  
०८,०५०।०३४अ	नाहत्वा विनिवर्ते ऽहं कर्णम् अद्य रणाजिरात्  
०८,०५०।०३४च्	इति सत्येन ते पादौ स्पृशामि जगतीपते  
०८,०५०।०३४द्*०७३८_००	सञ्जय उवाच  
०८,०५०।०३४द्*०७३८_०१	इति ब्रुवाणं सुमनाः किरीटिनं  
०८,०५०।०३४द्*०७३८_०२	युधिष्ठिरः प्राह वचो बृहत्तरम्  
०८,०५०।०३४द्*०७३८_०३	यशो ऽक्षयं जीवितम् ईप्सितं ते  
०८,०५०।०३४द्*०७३८_०४	जयं सदा वीर्यम् अरिक्षयं तदा  
०८,०५०।०३४द्*०७३८_०५	प्रयाहि वृद्धिं च दिशन्तु देवता  
०८,०५०।०३४द्*०७३८_०६	यथाहम् इच्छामि तवास्तु तत् तथा  
०८,०५०।०३४द्*०७३८_०७	प्रयाहि शीघ्रं जहि कर्णम् आहवे  
०८,०५०।०३४द्*०७३८_०८	पुरन्दरो वृत्र इवात्मवृद्धये  
०८,०५०।०३४द्*०७३९_०१	रथे स्थितः फाल्गुन केशवस् ते  
०८,०५०।०३४द्*०७३९_०२	रश्मीन् समादाय रणे प्रयातु  
०८,०५०।०३४द्*०७३९_०३	जहि त्वम् अद्यैव समेत्य कर्णं  
०८,०५०।०३४द्*०७३९_०४	दैत्यं यथा केशवो राजमध्ये  
०८,०५०।०३५	सञ्जय उवाच  
०८,०५०।०३५अ	प्रसाद्य धर्मराजानं प्रहृष्टेनान्तरात्मना  
०८,०५०।०३५च्	पार्थः प्रोवाच गोविन्दं सूतपुत्रवधोद्यतः  
०८,०५०।०३६अ	कल्प्यतां च रथो भूयो युज्यन्तां च हयोत्तमाः  
०८,०५०।०३६च्	आयुधानि च सर्वाणि सज्ज्यन्तां वै महारथे  
०८,०५०।०३७अ	उपावृत्ताश् च तुरगाः शिक्षिताश् चाश्वसादिनः  
०८,०५०।०३७च्	रथोपकरणैः सर्वैर् उपायान्तु त्वरान्विताः  
०८,०५०।०३७द्*०७४०_०१	प्रयातौ स्वो ऽद्य गोविन्द सूतपुत्रजिघांसया  
०८,०५०।०३८अ	एवम् उक्ते महाराज फल्गुनेन महात्मना  
०८,०५०।०३८च्	उवाच दारुकं कृष्णः कुरु सर्वं यथाब्रवीत्  
०८,०५०।०३८ए	अर्जुनो भरतश्रेष्ठः श्रेष्ठः सर्वधनुष्मताम्  
०८,०५०।०३९अ	आज्ञप्तस् त्व् अथ कृष्णेन दारुको राजसत्तम  
०८,०५०।०३९च्	योजयाम् आस स रथं वैयाघ्रं शत्रुतापनम्  
०८,०५०।०३९द्*०७४१_०१	सज्जं निवेदयाम् आस पाण्डवस्य महात्मनः  
०८,०५०।०४०अ	युक्तं तु रथम् आस्थाय दारुकेण महात्मना  
०८,०५०।०४०ब्*०७४२_०१	उपस्थितं रथं दृष्ट्वा पद्मनाभो रणान्तकृत्  
०८,०५०।०४०च्	आपृच्छ्य धर्मराजानं ब्राह्मणान् स्वस्ति वाच्य च  
०८,०५०।०४०ए	समङ्गलस्वस्त्ययनम् आरुरोह रथोत्तमम्  
०८,०५०।०४१अ	तस्य राजा महाप्राज्ञो धर्मराजो युधिष्ठिरः  
०८,०५०।०४१च्	आशिषो ऽयुङ्क्त परमा युक्ताः कर्णवधं प्रति  
०८,०५०।०४२अ	तं प्रयान्तं महेष्वासं दृष्ट्वा भूतानि भारत  
०८,०५०।०४२च्	निहतं मेनिरे कर्णं पाण्डवेन महात्मना  
०८,०५०।०४३अ	बभूवुर् विमलाः सर्वा दिशो राजन् समन्ततः  
०८,०५०।०४३च्	चाषाश् च शतपत्राश् च क्रौञ्चाश् चैव जनेश्वर  
०८,०५०।०४३ए	प्रदक्षिणम् अकुर्वन्त तदा वै पाण्डुनन्दनम्  
०८,०५०।०४४अ	बहवः पक्षिणो राजन् पुन्नामानः शुभाः शिवाः  
०८,०५०।०४४च्	त्वरयन्तो ऽर्जुनं युद्धे हृष्टरूपा ववाशिरे  
०८,०५०।०४५अ	कङ्का गृध्रा वडाश् चैव वायसाश् च विशां पते  
०८,०५०।०४५च्	अग्रतस् तस्य गच्छन्ति भक्ष्यहेतोर् भयानकाः  
०८,०५०।०४६अ	निमित्तानि च धन्यानि पार्थस्य प्रशशंसिरे  
०८,०५०।०४६च्	विनाशम् अरिसैन्यानां कर्णस्य च वधं तथा  
०८,०५०।०४६द्*०७४३_०१	निमित्तानि च शुभ्राणि रुतं च मृगपक्षिणाम्  
०८,०५०।०४७अ	प्रयातस्याथ पार्थस्य महान् स्वेदो व्यजायत  
०८,०५०।०४७च्	चिन्ता च विपुला जज्ञे कथं न्व् एतद् भविष्यति  
०८,०५०।०४७द्*०७४४_०१	विषण्णं तु ततो ज्ञात्वा सव्यसाचिनम् अच्युतः  
०८,०५०।०४७द्*०७४४_०२	सञ्चोदयति तेजस्वी मधुहा वानरध्वजम्  
०८,०५०।०४८अ	ततो गाण्डीवधन्वानम् अब्रवीन् मधुसूदनः  
०८,०५०।०४८च्	दृष्ट्वा पार्थं तदायस्तं चिन्तापरिगतं तदा  
०८,०५०।०४९अ	गाण्डीवधन्वन् सङ्ग्रामे ये त्वया धनुषा जिताः  
०८,०५०।०४९च्	न तेषां मानुषो जेता त्वद् अन्य इह विद्यते  
०८,०५०।०५०अ	दृष्टा हि बहवः शूराः शक्रतुल्यपराक्रमाः  
०८,०५०।०५०च्	त्वां प्राप्य समरे वीरं ये गताः परमां गतिम्  
०८,०५०।०५१अ	को हि द्रोणं च भीष्मं च भगदत्तं च मारिष  
०८,०५०।०५१च्	विन्दानुविन्दाव् आवन्त्यौ काम्बोजं च सुदक्षिणम्  
०८,०५०।०५२अ	श्रुतायुषं महावीर्यम् अच्युतायुषम् एव च  
०८,०५०।०५२च्	प्रत्युद्गम्य भवेत् क्षेमी यो न स्यात् त्वम् इव क्षमी  
०८,०५०।०५३अ	तव ह्य् अस्त्राणि दिव्यानि लाघवं बलम् एव च  
०८,०५०।०५३च्	वेधः पातश् च लक्षश् च योगश् चैव तवार्जुन  
०८,०५०।०५३ए	असम्मोहश् च युद्धेषु विज्ञानस्य च सन्नतिः  
०८,०५०।०५४अ	भवान् देवासुरान् सर्वान् हन्यात् सहचराचरान्  
०८,०५०।०५४च्	पृथिव्यां हि रणे पार्थ न योद्धा त्वत्समः पुमान्  
०८,०५०।०५४द्*०७४५_०१	न चाभिमुखतो वाच्यो भवान् एतद् वचो मया  
०८,०५०।०५४द्*०७४५_०२	मानितस्य महादर्पो भविष्यति रणे ऽर्जुन  
०८,०५०।०५४द्*०७४५_०३	अवश्यम् एव वक्तव्यम् अतस् त्वां प्रब्रवीम्य् अहम्  
०८,०५०।०५४द्*०७४६_०१	अतिमानाच् च तेनात्मा मन्तव्यो वै कथं चन  
०८,०५०।०५४द्*०७४६_०२	जीवमाने रणे कर्णे सूतपुत्रे महारथे  
०८,०५०।०५४द्*०७४७_०१	बहुनात्र किम् उक्तेन सङ्क्षेपाच् छृणु पाण्डव  
०८,०५०।०५४द्*०७४७_०२	त्वत्समं त्वद्विशिष्टं वा कर्णं मन्ये महारथम्  
०८,०५०।०५४द्*०७४७_०३	परमं यत्नम् आस्थाय त्वया वध्यो महाहवे  
०८,०५०।०५४द्*०७४८_०१	न हि कर्णं रणे प्राप्य शक्तो हि स्यात् पुरन्दरः  
०८,०५०।०५४द्*०७४८_०२	क्षेमी प्रत्यागमेत् पार्थ तादृशो ऽस्य पराक्रमः  
०८,०५०।०५४द्*०७४८_०३	त्वां तु प्राप्य महारङ्गे यत्नवान् अपि भारत  
०८,०५०।०५४द्*०७४८_०४	निवर्तेत रणात् कर्ण इति मे धीयते मतिः  
०८,०५०।०५५अ	धनुर्ग्रहा हि ये के चित् क्षत्रिया युद्धदुर्मदाः  
०८,०५०।०५५च्	आ देवात् त्वत्समं तेषां न पश्यामि शृणोमि वा  
०८,०५०।०५६अ	ब्रह्मणा च प्रजाः सृष्टा गाण्डीवं च महाद्भुतम्  
०८,०५०।०५६च्	येन त्वं युध्यसे पार्थ तस्मान् नास्ति त्वया समः  
०८,०५०।०५७अ	अवश्यं तु मया वाच्यं यत् पथ्यं तव पाण्डव  
०८,०५०।०५७च्	मावमंस्था महाबाहो कर्णम् आहवशोभिनम्  
०८,०५०।०५८अ	कर्णो हि बलवान् धृष्टः कृतास्त्रश् च महारथः  
०८,०५०।०५८च्	कृती च चित्रयोधी च देशे काले च कोविदः  
०८,०५०।०५९अ	तेजसा वह्निसदृशो वायुवेगसमो जवे  
०८,०५०।०५९च्	अन्तकप्रतिमः क्रोधे सिंहसंहननो बली  
०८,०५०।०६०अ	अयोरत्निर् महाबाहुर् व्यूढोरस्कः सुदुर्जयः  
०८,०५०।०६०च्	अतिमानी च शूरश् च प्रवीरः प्रियदर्शनः  
०८,०५०।०६१अ	सर्वैर् योधगुणैर् युक्तो मित्राणाम् अभयङ्करः  
०८,०५०।०६१च्	सततं पाण्डवद्वेषी धार्तराष्ट्रहिते रतः  
०८,०५०।०६१द्*०७४९_०१	न भीषये त्वां पार्थाहं हर्षं सञ्जनयामि ते  
०८,०५०।०६२अ	सर्वैर् अवध्यो राधेयो देवैर् अपि सवासवैः  
०८,०५०।०६२च्	ऋते त्वाम् इति मे बुद्धिस् त्वम् अद्य जहि सूतजम्  
०८,०५०।०६३अ	देवैर् अपि हि संयत्तैर् बिभ्रद्भिर् मांसशोणितम्  
०८,०५०।०६३च्	अशक्यः समरे जेतुं सर्वैर् अपि युयुत्सुभिः  
०८,०५०।०६३द्*०७५०_०१	देवैर् अपि हि संरब्धैः सर्वलोकेश्वरैर् अपि  
०८,०५०।०६३द्*०७५०_०२	अशक्यं तं रणे मन्ये सर्वैर् अपि युयुत्सुभिः  
०८,०५०।०६४अ	दुरात्मानं पापमतिं नृशंसं; दुष्टप्रज्ञं पाण्डवेयेषु नित्यम्  
०८,०५०।०६४च्	हीनस्वार्थं पाण्डवेयैर् विरोधे; हत्वा कर्णं धिष्ठितार्थो भवाद्य  
०८,०५०।०६४द्*०७५१_०१	तं सूतपुत्रं रथिनां वरिष्ठं  
०८,०५०।०६४द्*०७५१_०२	निष्कालिकं कालवशं नयाद्य  
०८,०५०।०६४द्*०७५२_०१	तं सूतपुत्रं रथिनां वरिष्ठं  
०८,०५०।०६४द्*०७५२_०२	हत्वा प्रीतिं धर्मराजे कुरुष्व  
०८,०५०।०६४द्*०७५२_०३	जानामि ते पार्थ वीर्यं यथावद्  
०८,०५०।०६४द्*०७५२_०४	दुर्वारणीयं च सुरासुरैश् च  
०८,०५०।०६४द्*०७५३_०१	सदावजानाति हि पाण्डुपुत्रान्  
०८,०५०।०६४द्*०७५३_०२	असौ दर्पात् सूतपुत्रो दुरात्मा  
०८,०५०।०६५अ	वीरं मन्यत आत्मानं येन पापः सुयोधनः  
०८,०५०।०६५च्	तम् अद्य मूलं पापानां जय सौतिं धनञ्जय  
०८,०५०।०६५द्*०७५४_०१	खड्गजिह्वं धनुरास्यं शरदंष्ट्रं तरस्विनम्  
०८,०५०।०६५द्*०७५४_०२	दृप्तं पुरुषशार्दूलं जहि कर्णं धनञ्जय  
०८,०५०।०६५द्*०७५४_०३	अहं त्वाम् अनुजानामि वीर्येण च बलेन च  
०८,०५०।०६५द्*०७५४_०४	जहि कर्णं रणे शूरं मातङ्गम् इव केसरी  
०८,०५०।०६५द्*०७५४_०५	यस्य वीर्येण वीर्यं ते धार्तराष्ट्रो ऽवमन्यते  
०८,०५०।०६५द्*०७५४_०६	तम् अद्य पार्थ सङ्ग्रामे कर्णं वैकर्तनं जहि  
०८,०५१।००१	सञ्जय उवाच  
०८,०५१।००१अ	ततः पुनर् अमेयात्मा केशवो ऽर्जुनम् अब्रवीत्  
०८,०५१।००१च्	कृतसङ्कल्पम् आयस्तं वधे कर्णस्य सर्वशः  
०८,०५१।००२अ	अद्य सप्तदशाहानि वर्तमानस्य भारत  
०८,०५१।००२च्	विनाशस्यातिघोरस्य नरवारणवाजिनाम्  
०८,०५१।००३अ	भूत्वा हि विपुला सेना तावकानां परैः सह  
०८,०५१।००३च्	अन्योन्यं समरे प्राप्य किञ्चिच्छेषा विशां पते  
०८,०५१।००४अ	भूत्वा हि कौरवाः पार्थ प्रभूतगजवाजिनः  
०८,०५१।००४च्	त्वां वै शत्रुं समासाद्य विनष्टा रणमूर्धनि  
०८,०५१।००५अ	एते च सर्वे पाञ्चालाः सृञ्जयाश् च सहान्वयाः  
०८,०५१।००५च्	त्वां समासाद्य दुर्धर्षं पाण्डवाश् च व्यवस्थिताः  
०८,०५१।००६अ	पाञ्चालैः पाण्डवैर् मत्स्यैः कारूषैश् चेदिकेकयैः  
०८,०५१।००६ब्*०७५५_०१	मागधैः पारिजातैश् च दाक्षिणात्यैश् च केरलैः  
०८,०५१।००६च्	त्वया गुप्तैर् अमित्रघ्न कृतः शत्रुगणक्षयः  
०८,०५१।००७अ	को हि शक्तो रणे जेतुं कौरवांस् तात सङ्गतान्  
०८,०५१।००७च्	अन्यत्र पाण्डवान् युद्धे त्वया गुप्तान् महारथान्  
०८,०५१।००८अ	त्वं हि शक्तो रणे जेतुं ससुरासुरमानुषान्  
०८,०५१।००८च्	त्रींल् लोकान् समम् उद्युक्तान् किं पुनः कौरवं बलम्  
०८,०५१।००९अ	भगदत्तं हि राजानं को ऽन्यः शक्तस् त्वया विना  
०८,०५१।००९च्	जेतुं पुरुषशार्दूल यो ऽपि स्याद् वासवोपमः  
०८,०५१।०१०अ	तथेमां विपुलां सेनां गुप्तां पार्थ त्वयानघ  
०८,०५१।०१०च्	न शेकुः पार्थिवाः सर्वे चक्षुर्भिर् अभिवीक्षितुम्  
०८,०५१।०११अ	तथैव सततं पार्थ रक्षिताभ्यां त्वया रणे  
०८,०५१।०११ब्*०७५६_०१	हत्वा तु बलनिष्पिष्टौ भीष्मद्रोणौ महारणे  
०८,०५१।०११च्	धृष्टद्युम्नशिखण्डिभ्यां भीष्मद्रोणौ निपातितौ  
०८,०५१।०१२अ	को हि शक्तो रणे पार्थ पाञ्चालानां महारथौ  
०८,०५१।०१२च्	भीष्मद्रोणौ युधा जेतुं शक्रतुल्यपराक्रमौ  
०८,०५१।०१३अ	को हि शान्तनवं सङ्ख्ये द्रोणं वैकर्तनं कृपम्  
०८,०५१।०१३च्	द्रौणिं च सौमदत्तिं च कृतवर्माणम् एव च  
०८,०५१।०१३ए	सैन्धवं मद्रराजं च राजानं च सुयोधनम्  
०८,०५१।०१४अ	वीरान् कृतास्त्रान् समरे सर्वान् एवानुवर्तिनः  
०८,०५१।०१४च्	अक्षौहिणीपतीन् उग्रान् संरब्धान् युद्धदुर्मदान्  
०८,०५१।०१४द्*०७५७_०१	त्वाम् ऋते पुरुषव्याघ्र जेतुं शक्तः पुमान् इह  
०८,०५१।०१५अ	श्रेण्यश् च बहुलाः क्षीणाः प्रदीर्णाश्वरथद्विपाः  
०८,०५१।०१५च्	नानाजनपदाश् चोग्राः क्षत्रियाणाम् अमर्षिणाम्  
०८,०५१।०१६अ	गोवासदासमीयानां वसातीनां च भारत  
०८,०५१।०१६ब्*०७५८_०१	नानादेशसमुत्थाश् च नानादेशसमुद्भवाः  
०८,०५१।०१६ब्*०७५८_०२	त्वां समासाद्य बीभत्सो हता नागाश् च संयुगे  
०८,०५१।०१६च्	व्रात्यानां वाटधानानां भोजानां चापि मानिनाम्  
०८,०५१।०१७अ	उदीर्णाश् च महासेना ब्रह्मक्षत्रस्य भारत  
०८,०५१।०१७च्	त्वां समासाद्य निधनं गताः साश्वरथद्विपाः  
०८,०५१।०१८अ	उग्राश् च क्रूरकर्माणस् तुखारा यवनाः खशाः  
०८,०५१।०१८च्	दार्वाभिसारा दरदाः शका रमठतङ्गणाः  
०८,०५१।०१९अ	अन्ध्रकाश् च पुलिन्दाश् च किराताश् चोग्रविक्रमाः  
०८,०५१।०१९च्	म्लेच्छाश् च पार्वतीयाश् च सागरानूपवासिनः  
०८,०५१।०१९ए	संरम्भिणो युद्धशौण्डा बलिनो दृब्धपाणयः  
०८,०५१।०२०अ	एते सुयोधनस्यार्थे संरब्धाः कुरुभिः सह  
०८,०५१।०२०च्	न शक्या युधि निर्जेतुं त्वद् अन्येन परन्तप  
०८,०५१।०२१अ	धार्तराष्ट्रम् उदग्रं हि व्यूढं दृष्ट्वा महाबलम्  
०८,०५१।०२१च्	यस्य त्वं न भवेस् त्राता प्रतीयात् को नु मानवः  
०८,०५१।०२२अ	तत् सागरम् इवोद्धूतं रजसा संवृतं बलम्  
०८,०५१।०२२च्	विदार्य पाण्डवैः क्रुद्धैस् त्वया गुप्तैर् हतं विभो  
०८,०५१।०२३अ	मागधानाम् अधिपतिर् जयत्सेनो महाबलः  
०८,०५१।०२३च्	अद्य सप्तैव चाहानि हतः सङ्ख्ये ऽभिमन्युना  
०८,०५१।०२४अ	ततो दश सहस्राणि गजानां भीमकर्मणाम्  
०८,०५१।०२४च्	जघान गदया भीमस् तस्य राज्ञः परिच्छदम्  
०८,०५१।०२४ए	ततो ऽन्ये ऽपि हता नागा रथाश् च शतशो बलात्  
०८,०५१।०२५अ	तद् एवं समरे तात वर्तमाने महाभये  
०८,०५१।०२५च्	भीमसेनं समासाद्य त्वां च पाण्डव कौरवाः  
०८,०५१।०२५ए	सवाजिरथनागाश् च मृत्युलोकम् इतो गताः  
०८,०५१।०२६अ	तथा सेनामुखे तत्र निहते पार्थ पाण्डवैः  
०८,०५१।०२६च्	भीष्मः प्रासृजद् उग्राणि शरवर्षाणि मारिष  
०८,०५१।०२७अ	स चेदिकाशिपाञ्चालान् करूषान् मत्स्यकेकयान्  
०८,०५१।०२७च्	शरैः प्रच्छाद्य निधनम् अनयत् परुषास्त्रवित्  
०८,०५१।०२८अ	तस्य चापच्युतैर् बाणैः परदेहविदारणैः  
०८,०५१।०२८च्	पूर्णम् आकाशम् अभवद् रुक्मपुङ्खैर् अजिह्मगैः  
०८,०५१।०२८द्*०७५९_०१	हन्याद् रथसहस्राणि एकेनैव तु मुष्टिना  
०८,०५१।०२८द्*०७५९_०२	लक्षं नरद्विपान् हत्वा समेतान् स महाबलान्  
०८,०५१।०२८द्*०७६०_०१	हत्वा दशसहस्राणि सन्नाहं स्वशरीरतः  
०८,०५१।०२८द्*०७६०_०२	प्रोत्सारयति गाङ्गेय इति तस्याभवद् व्रतम्  
०८,०५१।०२८द्*०७६०_०३	निहत्य नानानृपतीन् आयुधान्य् आहवे त्यजेत्  
०८,०५१।०२८द्*०७६१_०१	तेन शूरेण बलिना मुक्तास् त्व् अयुतशः शराः  
०८,०५१।०२९अ	गत्या दशम्या ते गत्वा जघ्नुर् वाजिरथद्विपान्  
०८,०५१।०२९च्	हित्वा नव गतीर् दुष्टाः स बाणान् व्यायतो ऽमुचत्  
०८,०५१।०३०अ	दिनानि दश भीष्मेण निघ्नता तावकं बलम्  
०८,०५१।०३०च्	शून्याः कृता रथोपस्था हताश् च गजवाजिनः  
०८,०५१।०३०द्*०७६१अ_०१	दशमे ऽहनि सम्प्राप्ते कृत्वा घोरं पराक्रमम्  
०८,०५१।०३१अ	दर्शयित्वात्मनो रूपं रुद्रोपेन्द्रसमं युधि  
०८,०५१।०३१च्	पाण्डवानाम् अनीकानि प्रविगाह्य व्यशातयत्  
०८,०५१।०३२अ	विनिघ्नन् पृथिवीपालांश् चेदिपाञ्चालकेकयान्  
०८,०५१।०३२च्	व्यदहत् पाण्डवीं सेनां नराश्वगजसङ्कुलाम्  
०८,०५१।०३३अ	मज्जन्तम् अप्लवे मन्दम् उज्जिहीर्षुः सुयोधनम्  
०८,०५१।०३३च्	तथा चरन्तं समरे तपन्तम् इव भास्करम्  
०८,०५१।०३३द्*०७६२_०१	पदातिकोटिसाहस्राः प्रवरायुधपाणयः  
०८,०५१।०३३ए	न शेकुः सृञ्जया द्रष्टुं तथैवान्ये महीक्षितः  
०८,०५१।०३४अ	विचरन्तं तथा तं तु सङ्ग्रामे जितकाशिनम्  
०८,०५१।०३४च्	सर्वोद्योगेन सहसा पाण्डवाः समुपाद्रवन्  
०८,०५१।०३५अ	स तु विद्राव्य समरे पाण्डवान् सृञ्जयान् अपि  
०८,०५१।०३५च्	एक एव रणे भीष्म एकवीरत्वम् आगतः  
०८,०५१।०३६अ	तं शिखण्डी समासाद्य त्वया गुप्तो महारथम्  
०८,०५१।०३६च्	जघान पुरुषव्याघ्रं शरैः सन्नतपर्वभिः  
०८,०५१।०३६द्*०७६३_०१	मृत्युर् जातो ऽवधीद् भीष्मं शरौघैः पातयन् रथात्  
०८,०५१।०३७अ	स एष पतितः शेते शरतल्पे पितामहः  
०८,०५१।०३७च्	त्वां प्राप्य पुरुषव्याघ्र गृध्रः प्राप्येव वायसम्  
०८,०५१।०३८अ	द्रोणः पञ्च दिनान्य् उग्रो विधम्य रिपुवाहिनीः  
०८,०५१।०३८च्	कृत्वा व्यूहं महायुद्धे पातयित्वा महारथान्  
०८,०५१।०३९अ	जयद्रथस्य समरे कृत्वा रक्षां महारथः  
०८,०५१।०३९च्	अन्तकप्रतिमश् चोग्रां रात्रिं युद्ध्वादहत् प्रजाः  
०८,०५१।०४०अ	अद्येति द्वे दिने वीरो भारद्वाजः प्रतापवान्  
०८,०५१।०४०च्	धृष्टद्युम्नं समासाद्य स गतः परमां गतिम्  
०८,०५१।०४१अ	यदि चैव परान् युद्धे सूतपुत्रमुखान् रथान्  
०८,०५१।०४१च्	नावारयिष्यः सङ्ग्रामे न स्म द्रोणो व्यनङ्क्ष्यत  
०८,०५१।०४२अ	भवता तु बलं सर्वं धार्तराष्ट्रस्य वारितम्  
०८,०५१।०४२च्	ततो द्रोणो हतो युद्धे पार्षतेन धनञ्जय  
०८,०५१।०४३अ	क इवान्यो रणे कुर्यात् त्वद् अन्यः क्षत्रियो युधि  
०८,०५१।०४३ब्*०७६४_०१	कश् च शक्तो रणे कर्तुं त्वद् अन्यः पुरुषब्रुवः  
०८,०५१।०४३च्	यादृशं ते कृतं पार्थ जयद्रथवधं प्रति  
०८,०५१।०४४अ	निवार्य सेनां महतीं हत्वा शूरांश् च पार्थिवान्  
०८,०५१।०४४च्	निहतः सैन्धवो राजा त्वयास्त्रबलतेजसा  
०८,०५१।०४५अ	आश्चर्यं सिन्धुराजस्य वधं जानन्ति पार्थिवाः  
०८,०५१।०४५च्	अनाश्चर्यं हि तत् त्वत्तस् त्वं हि पार्थ महारथः  
०८,०५१।०४६अ	त्वां हि प्राप्य रणे क्षत्रम् एकाहाद् इति भारत  
०८,०५१।०४६च्	तप्यमानम् असंयुक्तं न भवेद् इति मे मतिः  
०८,०५१।०४७अ	सेयं पार्थ चमूर् घोरा धार्तराष्ट्रस्य संयुगे  
०८,०५१।०४७च्	हता ससर्ववीरा हि भीष्मद्रोणौ यदा हतौ  
०८,०५१।०४८अ	शीर्णप्रवरयोधाद्य हतवाजिनरद्विपा  
०८,०५१।०४८च्	हीना सूर्येन्दुनक्षत्रैर् द्यौर् इवाभाति भारती  
०८,०५१।०४९अ	विध्वस्ता हि रणे पार्थ सेनेयं भीमविक्रमात्  
०८,०५१।०४९च्	आसुरीव पुरा सेना शक्रस्येव पराक्रमैः  
०८,०५१।०५०अ	तेषां हतावशिष्टास् तु पञ्च सन्ति महारथाः  
०८,०५१।०५०च्	अश्वत्थामा कृतवर्मा कर्णो मद्राधिपः कृपः  
०८,०५१।०५१अ	तांस् त्वम् अद्य नरव्याघ्र हत्वा पञ्च महारथान्  
०८,०५१।०५१च्	हतामित्रः प्रयच्छोर्वीं राज्ञः सद्वीपपत्तनाम्  
०८,०५१।०५१द्*०७६५_०१	द्रोणपुत्रं कृपं शल्यं भोजम् आधिरथिं तथा  
०८,०५१।०५१द्*०७६५_०२	एतांस् तु वै नरव्याघ्र हत्वा वीरान् महारथान्  
०८,०५१।०५२अ	साकाशजलपातालां सपर्वतमहावनाम्  
०८,०५१।०५२च्	प्राप्नोत्व् अमितवीर्यश्रीर् अद्य पार्थो वसुन्धराम्  
०८,०५१।०५३अ	एतां पुरा विष्णुर् इव हत्वा दैतेयदानवान्  
०८,०५१।०५३च्	प्रयच्छ मेदिनीं राज्ञे शक्रायेव यथा हरिः  
०८,०५१।०५४अ	अद्य मोदन्तु पाञ्चाला निहतेष्व् अरिषु त्वया  
०८,०५१।०५४च्	विष्णुना निहतेष्व् एव दानवेयेषु देवताः  
०८,०५१।०५५अ	यदि वा द्विपदां श्रेष्ठ द्रोणं मानयतो गुरुम्  
०८,०५१।०५५च्	अश्वत्थाम्नि कृपा ते ऽस्ति कृपे चाचार्यगौरवात्  
०८,०५१।०५६अ	अत्यन्तोपचितान् वा त्वं मानयन् भ्रातृबान्धवान्  
०८,०५१।०५६च्	कृतवर्माणम् आसाद्य न नेष्यसि यमक्षयम्  
०८,०५१।०५६द्*०७६६_०१	युद्ध्वा याम्य् अद्य तौ पार्थ संरब्धाव् आततायिनौ  
०८,०५१।०५७अ	भ्रातरं मातुर् आसाद्य शल्यं मद्रजनाधिपम्  
०८,०५१।०५७च्	यदि त्वम् अरविन्दाक्ष दयावान् न जिघांससि  
०८,०५१।०५८अ	इमं पापमतिं क्षुद्रम् अत्यन्तं पाण्डवान् प्रति  
०८,०५१।०५८च्	कर्णम् अद्य नरश्रेष्ठ जह्य् आशु निशितैः शरैः  
०८,०५१।०५९अ	एतत् ते सुकृतं कर्म नात्र किं चिन् न युज्यते  
०८,०५१।०५९च्	वयम् अप्य् अत्र जानीमो नात्र दोषो ऽस्ति कश् चन  
०८,०५१।०६०अ	दहने यत् सपुत्राया निशि मातुस् तवानघ  
०८,०५१।०६०च्	द्यूतार्थे यच् च युष्मासु प्रावर्तत सुयोधनः  
०८,०५१।०६०ए	तत्र सर्वत्र दुष्टात्मा कर्णो मूलम् इहार्जुन  
०८,०५१।०६१अ	कर्णाद् धि मन्यते त्राणं नित्यम् एव सुयोधनः  
०८,०५१।०६१च्	ततो माम् अपि संरब्धो निग्रहीतुं प्रचक्रमे  
०८,०५१।०६१द्*०७६७_०१	व्यनाशेय च युष्मासु अचर्मितः सुयोधनः (सिच्)  
०८,०५१।०६२अ	स्थिरा बुद्धिर् नरेन्द्रस्य धार्तराष्ट्रस्य मानद  
०८,०५१।०६२च्	कर्णः पार्थान् रणे सर्वान् विजेष्यति न संशयः  
०८,०५१।०६३अ	कर्णम् आश्रित्य कौन्तेय धार्तराष्ट्रेण विग्रहः  
०८,०५१।०६३च्	रोचितो भवता सार्धं जानतापि बलं तव  
०८,०५१।०६४अ	कर्णो हि भाषते नित्यम् अहं पार्थान् समागतान्  
०८,०५१।०६४च्	वासुदेवं सराजानं विजेष्यामि महारणे  
०८,०५१।०६५अ	प्रोत्साहयन् दुरात्मानं धार्तराष्ट्रं सुदुर्मतिः  
०८,०५१।०६५च्	समितौ गर्जते कर्णस् तम् अद्य जहि भारत  
०८,०५१।०६६अ	यच् च युष्मासु पापं वै धार्तराष्ट्रः प्रयुक्तवान्  
०८,०५१।०६६ब्*०७६८_०१	सर्वत्रानृजुर् अप्राज्ञः कर्णम् आश्रित्य वै पुरा  
०८,०५१।०६६च्	तत्र सर्वत्र दुष्टात्मा कर्णः पापमतिर् मुखम्  
०८,०५१।०६७अ	यच् च तद् धार्तराष्ट्राणां क्रूरैः षड्भिर् महारथैः  
०८,०५१।०६७च्	अपश्यं निहतं वीरं सौभद्रम् ऋषभेक्षणम्  
०८,०५१।०६८अ	द्रोणद्रौणिकृपान् वीरान् कम्पयन्तो महारथान्  
०८,०५१।०६८च्	निर्मनुष्यांश् च मातङ्गान् विरथांश् च महारथान्  
०८,०५१।०६८द्*०७६९_०१	प्राद्रवन्ति स्म समरे दिशो भीताभिमन्यवे  
०८,०५१।०६९अ	व्यश्वारोहांश् च तुरगान् पत्तीन् व्यायुधजीवितान्  
०८,०५१।०६९च्	कुर्वन्तम् ऋषभस्कन्धं कुरुवृष्णियशस्करम्  
०८,०५१।०७०अ	विधमन्तम् अनीकानि व्यथयन्तं महारथान्  
०८,०५१।०७०च्	मनुष्यवाजिमातङ्गान् प्रहिण्वन्तं यमक्षयम्  
०८,०५१।०७१अ	शरैः सौभद्रम् आयस्तं दहन्तम् इव वाहिनीम्  
०८,०५१।०७१च्	तन् मे दहति गात्राणि सखे सत्येन ते शपे  
०८,०५१।०७२अ	यत् तत्रापि च दुष्टात्मा कर्णो ऽभ्यद्रुह्यत प्रभो  
०८,०५१।०७२च्	अशक्नुवंश् चाभिमन्योः कर्णः स्थातुं रणे ऽग्रतः  
०८,०५१।०७३अ	सौभद्रशरनिर्भिन्नो विसञ्ज्ञः शोणितोक्षितः  
०८,०५१।०७३च्	निःश्वसन् क्रोधसन्दीप्तो विमुखः सायकार्दितः  
०८,०५१।०७४अ	अपयानकृतोत्साहो निराशश् चापि जीविते  
०८,०५१।०७४ब्*०७७०_०१	दुर्योधनं रणे दृष्ट्वा लज्जमानो मुहुर् मुहुः  
०८,०५१।०७४ब्*०७७०_०२	नापयासीत् ततः पार्थः सो ऽभिमन्योर् महारणे  
०८,०५१।०७४ब्*०७७०_०३	दृष्ट्वा द्रोणं वधोपायम् अभिमन्योस् तु पृष्टवान्  
०८,०५१।०७४च्	तस्थौ सुविह्वलः सङ्ख्ये प्रहारजनितश्रमः  
०८,०५१।०७५अ	अथ द्रोणस्य समरे तत् कालसदृशं तदा  
०८,०५१।०७५च्	श्रुत्वा कर्णो वचः क्रूरं ततश् चिच्छेद कार्मुकम्  
०८,०५१।०७६अ	ततश् छिन्नायुधं तेन रणे पञ्च महारथाः  
०८,०५१।०७६च्	स चैव निकृतिप्रज्ञः प्रावधीच् छरवृष्टिभिः  
०८,०५१।०७६द्*०७७१_०१	तस्मिन् विनिहते वीरे सर्वेषां दुःखम् आविशत्  
०८,०५१।०७६द्*०७७२_०१	प्राहसत् स तु दुष्टात्मा कर्णः स च सुयोधनः  
०८,०५१।०७७अ	यच् च कर्णो ऽब्रवीत् कृष्णां सभायां परुषं वचः  
०८,०५१।०७७च्	प्रमुखे पाण्डवेयानां कुरूणां च नृशंसवत्  
०८,०५१।०७८अ	विनष्टाः पाण्डवाः कृष्णे शाश्वतं नरकं गताः  
०८,०५१।०७८च्	पतिम् अन्यं पृथुश्रोणि वृणीष्व मितभाषिणि  
०८,०५१।०७९अ	लेखाभ्रु धृतराष्ट्रस्य दासी भूत्वा निवेशनम्  
०८,०५१।०७९च्	प्रविशारालपक्ष्माक्षि न सन्ति पतयस् तव  
०८,०५१।०७९द्*०७७३_०१	न पाण्डवाः प्रभवन्ति तव कृष्णे कथं चन  
०८,०५१।०७९द्*०७७३_०२	दासभार्यासि पाञ्चालि स्वयं दासी च शोभने  
०८,०५१।०७९द्*०७७३_०३	अद्य दुर्योधनो ह्य् एकः पृथिव्यां नृपतिः स्मृतः  
०८,०५१।०७९द्*०७७३_०४	सर्वे चास्य महीपाला योगक्षेमम् उपासते  
०८,०५१।०७९द्*०७७३_०५	पश्येदानीं यथा भद्रे विनष्टाः पाण्डवाः समम्  
०८,०५१।०७९द्*०७७३_०६	अन्योन्यं समुदीक्षन्ते धार्तराष्ट्रस्य तेजसा  
०८,०५१।०७९द्*०७७३_०७	व्यक्तं षण्ढतिला ह्य् एते नरके च निमज्जिताः  
०८,०५१।०७९द्*०७७३_०८	प्रेष्यवच् चापि राजानम् उपस्थास्यन्ति कौरवम्  
०८,०५१।०८०अ	इत्य् उक्तवान् अधर्मज्ञस् तदा परमदुर्मतिः  
०८,०५१।०८०च्	पापः पापं वचः कर्णः शृण्वतस् तव भारत  
०८,०५१।०८१अ	तस्य पापस्य तद् वाक्यं सुवर्णविकृताः शराः  
०८,०५१।०८१च्	शमयन्तु शिलाधौतास् त्वयास्ता जीवितच्छिदः  
०८,०५१।०८१द्@०२३_०००१	अद्य कर्णं रणे ग्रस्तं पश्यन्तु कुरवस् त्वया  
०८,०५१।०८१द्@०२३_०००२	प्रतपन्तम् इवादित्यं स्वर्गद्वारगतं यथा  
०८,०५१।०८१द्@०२३_०००३	अद्य ते समरे वीर्यं पश्यन्तु कुरुयोधिनः  
०८,०५१।०८१द्@०२३_०००४	सूतपुत्रे हते पार्थ जानन्तु त्वां महारथम्  
०८,०५१।०८१द्@०२३_०००५	अद्य कङ्का वला गृध्रा वायसा जम्बुकास् तथा  
०८,०५१।०८१द्@०२३_०००६	विप्रकर्षन्तु गात्राणि सूतपुत्रस्य भारत  
०८,०५१।०८१द्@०२३_०००७	अद्यातिरथिर् आक्षिप्तो निहतश् च त्वया रणे  
०८,०५१।०८१द्@०२३_०००८	कुरूणां शोकम् आधत्तां पाण्डवानां मुदं तथा  
०८,०५१।०८१द्@०२३_०००९	अद्य त्वां प्रतिनन्दन्तु पाञ्चालाः पाण्डवैः सह  
०८,०५१।०८१द्@०२३_००१०	यथा वृत्रवधे वृत्ते देवाः सर्वे शतक्रतुम्  
०८,०५१।०८१द्@०२३_००११	अद्य कर्णं रणे हत्वा प्राप्य चैवोत्तमं यशः  
०८,०५१।०८१द्@०२३_००१२	विशोको विज्वरः पार्थ भव बन्धुपुरस्कृतः  
०८,०५१।०८१द्@०२३_००१३	नारसिंहवपुः कृत्वा यथा शस्तो महासुरः  
०८,०५१।०८१द्@०२३_००१४	हिरण्यकशिपुर् दैत्यो विष्णुना प्रभविष्णुना  
०८,०५१।०८१द्@०२३_००१५	तथा त्वम् अपि राधेयं घोरं कृत्वा महद् वपुः  
०८,०५१।०८१द्@०२३_००१६	जहि युद्धे महाबाहो त्रायस्व च भयात् स्वकान्  
०८,०५१।०८२अ	यानि चान्यानि दुष्टात्मा पापानि कृतवांस् त्वयि  
०८,०५१।०८२च्	तान्य् अद्य जीवितं चास्य शमयन्तु शरास् तव  
०८,०५१।०८२द्*०७७४_०१	शान्तं कुरु परिक्लेशं कृष्णायाः शत्रुतापन  
०८,०५१।०८२द्*०७७४_०२	हत्वा शत्रुं रणे ऽश्लाघ्यं गर्जन्तम् अतिपौरुषम्  
०८,०५१।०८२द्*०७७४_०३	अद्य चाधिरथिर् विद्धस् तव बाणैः समन्ततः  
०८,०५१।०८२द्*०७७४_०४	मन्यतां त्वां नरव्याघ्र प्रवरं सर्वधन्विनाम्  
०८,०५१।०८२द्*०७७४_०५	गाण्डीवप्रसृतान् घोरान् अद्य गात्रैः स्पृशञ् शरान्  
०८,०५१।०८२द्*०७७४_०६	एतु कर्णो रणे पार्थः श्वाविच्छललितो यथा  
०८,०५१।०८३अ	गाण्डीवप्रहितान् घोरान् अद्य गात्रैः स्पृशञ् शरान्  
०८,०५१।०८३च्	कर्णः स्मरतु दुष्टात्मा वचनं द्रोणभीष्मयोः  
०८,०५१।०८४अ	सुवर्णपुङ्खा नाराचाः शत्रुघ्ना वैद्युतप्रभाः  
०८,०५१।०८४च्	त्वयास्तास् तस्य मर्माणि भित्त्वा पास्यन्ति शोणितम्  
०८,०५१।०८५अ	उग्रास् त्वद्भुजनिर्मुक्ता मर्म भित्त्वा शिताः शराः  
०८,०५१।०८५च्	अद्य कर्णं महावेगाः प्रेषयन्तु यमक्षयम्  
०८,०५१।०८५द्*०७७५_०१	गाण्डीवप्रेषितैर् भल्लैः शितैश् छिन्नतनुच्छदः  
०८,०५१।०८५द्*०७७५_०२	न चेत् स्मरति राधेयो वचनं द्रोणभीष्मयोः  
०८,०५१।०८५द्*०७७५_०३	सुवर्णपुङ्खाः शत्रुघ्ना नाराचा वैद्युतप्रभाः  
०८,०५१।०८५द्*०७७५_०४	न चेद् आधिरथेर् वर्म भित्त्वा पास्यन्ति शोणितम्  
०८,०५१।०८५द्*०७७५_०५	उग्रास् त्वद्बाहुनिर्मुक्ता न चेन् मर्मच्छिदः शराः  
०८,०५१।०८५द्*०७७५_०६	अद्य कर्णं महावेगाः प्रहिण्वन्ति यमक्षयम्  
०८,०५१।०८६अ	अद्य हाहाकृता दीना विषण्णास् त्वच्छरार्दिताः  
०८,०५१।०८६ब्*०७७६_०१	तं च हाहाकृतं दीनं विषण्णं शरपीडितम्  
०८,०५१।०८६च्	प्रपतन्तं रथात् कर्णं पश्यन्तु वसुधाधिपाः  
०८,०५१।०८७अ	अद्य स्वशोणिते मग्नं शयानं पतितं भुवि  
०८,०५१।०८७च्	अपविद्धायुधं कर्णं पश्यन्तु सुहृदो निजाः  
०८,०५१।०८७द्*०७७७_०१	तच् चैवाद्य महद् वर्म गाण्डीवप्रेषितैः शरैः  
०८,०५१।०८७द्*०७७७_०२	रथोपस्थे विशीर्येत ताराजालम् इवाम्बरात्  
०८,०५१।०८७द्*०७७७_०३	आशु चाद्य शरास् तस्य सम्पतन्तो महाहवे  
०८,०५१।०८७द्*०७७७_०४	त्वच्छरैः सन्निकृत्ताग्रा विशीर्यन्तां महीतले  
०८,०५१।०८७द्*०७७७_०५	त्वया चाद्य हते तस्य विक्रमे भरतर्षभ  
०८,०५१।०८७द्*०७७७_०६	विमुखाः सर्वराजानो भवन्तु गतजीविताः  
०८,०५१।०८७द्*०७७७_०७	तथा चाधिरथौ याते प्रयान्तु कुरवो दिशः  
०८,०५१।०८७द्*०७७७_०८	मन्वानास् त्वां रथश्रेष्ठं सर्वलोकेषु धन्विनम्  
०८,०५१।०८७द्*०७७७_०९	स चैवाद्य भयात् त्यक्त्वा धार्तराष्ट्रो महाचमूम्  
०८,०५१।०८७द्*०७७७_१०	दुर्योधनो भयोद्विग्नो द्रवतु स्वपुरं प्रति  
०८,०५१।०८७द्*०७७७_११	तथाद्य तं हतं श्रुत्वा धार्तराष्ट्रो जनेश्वरः  
०८,०५१।०८७द्*०७७७_१२	मोहेन निपतेद् भूमौ निःसञ्ज्ञो वै महीपतिः  
०८,०५१।०८७द्*०७७७_१३	अद्य जानन्तु ते पार्थ विक्रमं सर्वधन्विनः  
०८,०५१।०८७द्*०७७७_१४	यान् अवोचत् सभामध्ये परुषान् भारत त्वयि  
०८,०५१।०८८अ	हस्तिकक्ष्यो महान् अस्य भल्लेनोन्मथितस् त्वया  
०८,०५१।०८८च्	प्रकम्पमानः पततु भूमाव् आधिरथेर् ध्वजः  
०८,०५१।०८९अ	त्वया शरशतैश् छिन्नं रथं हेमविभूषितम्  
०८,०५१।०८९च्	हतयोधं समुत्सृज्य भीतः शल्यः पलायताम्  
०८,०५१।०८९द्*०७७८_०१	न चेत् कर्णसुतं पार्थ सूतपुत्रस्य पश्यतः  
०८,०५१।०८९द्*०७७८_०२	प्रतिज्ञापालनार्थाय निहनिष्यसि सायकैः  
०८,०५१।०८९द्*०७७९_०१	हतं कर्णः सुतं दृष्ट्वा प्रियं पुत्रं दुरात्मवान्  
०८,०५१।०८९द्*०७७९_०२	स्मरतां द्रोणभीष्माभ्यां वचः क्षत्तुश् च मानद  
०८,०५१।०९०अ	ततः सुयोधनो दृष्ट्वा हतम् आधिरथिं त्वया  
०८,०५१।०९०च्	निराशो जीविते त्व् अद्य राज्ये चैव धनञ्जय  
०८,०५१।०९०द्*०७८०_०१	असौ हि तावकान् पार्थ कर्णो निघ्नति संयुगे  
०८,०५१।०९०द्*०७८०_०२	शक्रतुल्यबलो वीर्याच् छङ्करप्रतिमो ऽपि वा  
०८,०५१।०९१अ	एते द्रवन्ति पाञ्चाला वध्यमानाः शितैः शरैः  
०८,०५१।०९१च्	कर्णेन भरतश्रेष्ठ पाण्डवान् उज्जिहीर्षवः  
०८,०५१।०९२अ	पाञ्चालान् द्रौपदेयांश् च धृष्टद्युम्नशिखण्डिनौ  
०८,०५१।०९२च्	धृष्टद्युम्नतनूजांश् च शतानीकं च नाकुलिम्  
०८,०५१।०९३अ	नकुलं सहदेवं च दुर्मुखं जनमेजयम्  
०८,०५१।०९३च्	सुवर्माणं सात्यकिं च विद्धि कर्णवशं गतान्  
०८,०५१।०९४अ	अभ्याहतानां कर्णेन पाञ्चालानां महारणे  
०८,०५१।०९४च्	श्रूयते निनदो घोरस् त्वद्बन्धूनां परन्तप  
०८,०५१।०९५अ	न त्व् एव भीताः पाञ्चालाः कथं चित् स्युः पराङ्मुखाः  
०८,०५१।०९५च्	न हि मृत्युं महेष्वासा गणयन्ति महारथाः  
०८,०५१।०९६अ	य एकः पाण्डवीं सेनां शरौघैः समवेष्टयत्  
०८,०५१।०९६च्	तं समासाद्य पाञ्चाला भीष्मं नासन् पराङ्मुखाः  
०८,०५१।०९६द्*०७८१_०१	ते कथं कर्णम् आसाद्य विद्रवेयुर् महाबलाः  
०८,०५१।०९६द्*०७८१_०२	यस् त्व् एकः सर्वपाञ्चालान् अहन्य् अहनि नाशयन्  
०८,०५१।०९६द्*०७८१_०३	कालवच् चरते वीरः पाञ्चालानां रथव्रजे  
०८,०५१।०९६द्*०७८१_०४	तम् अप्य् आसाद्य समरे मित्रार्थे मित्रवत्सलाः  
०८,०५१।०९७अ	तथा ज्वलन्तम् अस्त्राग्निं गुरुं सर्वधनुष्मताम्  
०८,०५१।०९७च्	निर्दहन्तं समारोहन् दुर्धर्षं द्रोणम् ओजसा  
०८,०५१।०९८अ	ते नित्यम् उदिता जेतुं युद्धे शत्रून् अरिन्दमाः  
०८,०५१।०९८च्	न जात्व् आधिरथेर् भीताः पाञ्चालाः स्युः पराङ्मुखाः  
०८,०५१।०९९अ	तेषाम् आपततां शूरः पाञ्चालानां तरस्विनाम्  
०८,०५१।०९९च्	आदत्ते ऽसूञ् शरैः कर्णः पतङ्गानाम् इवानलः  
०८,०५१।०९९द्*०७८२_०१	एते द्रवन्ति पाञ्चाला द्राव्यन्ते योधिभिर् द्रुतम्  
०८,०५१।०९९द्*०७८२_०२	कर्णेन भरतश्रेष्ठ पश्य पश्य तथाकृतान्  
०८,०५१।१००अ	तांस् तथाभिमुखान् वीरान् मित्रार्थे त्यक्तजीवितान्  
०८,०५१।१००च्	क्षयं नयति राधेयः पाञ्चालाञ् शतशो रणे  
०८,०५१।१००द्*०७८३_०१	निस्तारय महाबाहो कर्णास्त्रात् पावकोपमात्  
०८,०५१।१००द्*०७८४_०१	तद् भारत महेष्वासान् अगाधे मज्जतो ऽप्लवे  
०८,०५१।१००द्*०७८४_०२	कर्णार्णवे प्लवो भूत्वा पाञ्चालांस् त्रातुम् अर्हसि  
०८,०५१।१०१अ	अस्त्रं हि रामात् कर्णेन भार्गवाद् ऋषिसत्तमात्  
०८,०५१।१०१च्	यद् उपात्तं पुरा घोरं तस्य रूपम् उदीर्यते  
०८,०५१।१०२अ	तापनं सर्वसैन्यानां घोररूपं सुदारुणम्  
०८,०५१।१०२च्	समावृत्य महासेनां ज्वलति स्वेन तेजसा  
०८,०५१।१०३अ	एते चरन्ति सङ्ग्रामे कर्णचापच्युताः शराः  
०८,०५१।१०३च्	भ्रमराणाम् इव व्रातास् तापयन्तः स्म तावकान्  
०८,०५१।१०३द्*०७८५_०१	भ्रमरा इव शत्रूणां पातयाना जनान् प्रभो  
०८,०५१।१०४अ	एते चरन्ति पाञ्चाला दिक्षु सर्वासु भारत  
०८,०५१।१०४च्	कर्णास्त्रं समरे प्राप्य दुर्निवारम् अनात्मभिः  
०८,०५१।१०५अ	एष भीमो दृढक्रोधो वृतः पार्थ समन्ततः  
०८,०५१।१०५च्	सृञ्जयैर् योधयन् कर्णं पीड्यते स्म शितैः शरैः  
०८,०५१।१०६अ	पाण्डवान् सृञ्जयांश् चैव पाञ्चालांश् चैव भारत  
०८,०५१।१०६च्	हन्याद् उपेक्षितः कर्णो रोगो देहम् इवाततः  
०८,०५१।१०७अ	नान्यं त्वत्तो ऽभिपश्यामि योधं यौधिष्ठिरे बले  
०८,०५१।१०७च्	यः समासाद्य राधेयं स्वस्तिमान् आव्रजेद् गृहम्  
०८,०५१।१०८अ	तम् अद्य निशितैर् बाणैर् निहत्य भरतर्षभ  
०८,०५१।१०८च्	यथाप्रतिज्ञं पार्थ त्वं कृत्वा कीर्तिम् अवाप्नुहि  
०८,०५१।१०९अ	त्वं हि शक्तो रणे जेतुं सकर्णान् अपि कौरवान्  
०८,०५१।१०९च्	नान्यो युधि युधां श्रेष्ठ सत्यम् एतद् ब्रवीमि ते  
०८,०५१।११०अ	एतत् कृत्वा महत् कर्म हत्वा कर्णं महारथम्  
०८,०५१।११०च्	कृतार्थः सफलः पार्थ सुखी भव नरोत्तम  
०८,०५२।००१	सञ्जय उवाच  
०८,०५२।००१अ	स केशवस्य बीभत्सुः श्रुत्वा भारत भाषितम्  
०८,०५२।००१च्	विशोकः सम्प्रहृष्टश् च क्षणेन समपद्यत  
०८,०५२।००२अ	ततो ज्याम् अनुमृज्याशु व्याक्षिपद् गाण्डिवं धनुः  
०८,०५२।००२च्	दध्रे कर्णविनाशाय केशवं चाभ्यभाषत  
०८,०५२।००३अ	त्वया नाथेन गोविन्द ध्रुव एष जयो मम  
०८,०५२।००३च्	प्रसन्नो यस्य मे ऽद्य त्वं भूतभव्यभवत्प्रभुः  
०८,०५२।००४अ	त्वत्सहायो ह्य् अहं कृष्ण त्रींल् लोकान् वै समागतान्  
०८,०५२।००४च्	प्रापयेयं परं लोकं किम् उ कर्णं महारणे  
०८,०५२।००५अ	पश्यामि द्रवतीं सेनां पाञ्चालानां जनार्दन  
०८,०५२।००५च्	पश्यामि कर्णं समरे विचरन्तम् अभीतवत्  
०८,०५२।००६अ	भार्गवास्त्रं च पश्यामि विचरन्तं समन्ततः  
०८,०५२।००६च्	सृष्टं कर्णेन वार्ष्णेय शक्रेणेव महाशनिम्  
०८,०५२।००७अ	अयं खलु स सङ्ग्रामो यत्र कृष्ण मया कृतम्  
०८,०५२।००७ब्*०७८६_०१	निर्जिता बहुशो योधाः पलायनपरायणाः  
०८,०५२।००७च्	कथयिष्यन्ति भूतानि यावद् भूमिर् धरिष्यति  
०८,०५२।००८अ	अद्य कृष्ण विकर्णा मे कर्णं नेष्यन्ति मृत्यवे  
०८,०५२।००८च्	गाण्डीवमुक्ताः क्षिण्वन्तो मम हस्तप्रचोदिताः  
०८,०५२।००९अ	अद्य राजा धृतराष्ट्रः स्वां बुद्धिम् अवमंस्यते  
०८,०५२।००९च्	दुर्योधनम् अराज्यार्हं यया राज्ये ऽभ्यषेचयत्  
०८,०५२।००९द्*०७८७_०१	गुणवन्तं हि यो हित्वा निर्गुणं कुरुते प्रभुम्  
०८,०५२।००९द्*०७८७_०२	स शोचति नृपः कृष्ण क्षिप्रम् एवागते क्षये  
०८,०५२।००९द्*०७८७_०३	यथा हि पुरुषः कश् चिच् छित्त्वा चाम्रवणं महत्  
०८,०५२।००९द्*०७८७_०४	पलाशसेचने बुद्धिं कृत्वा शोचति मन्दधीः  
०८,०५२।००९द्*०७८७_०५	दृष्ट्वा पुष्पं फले गृध्नुः फलं दृष्ट्वानुशोचति  
०८,०५२।००९द्*०७८७_०६	तथेदं धृतराष्ट्रस्य पुष्पलुब्धस्य मानद  
०८,०५२।००९द्*०७८७_०७	फलं दृष्ट्वा भृशं दुःखं भविष्यति जनार्दन  
०८,०५२।००९द्*०७८७_०८	सूतपुत्रे हते त्व् अद्य निराशो भविता प्रभुः  
०८,०५२।०१०अ	अद्य राज्यात् सुखाच् चैव श्रियो राष्ट्रात् तथा पुरात्  
०८,०५२।०१०च्	पुत्रेभ्यश् च महाबाहो धृतराष्ट्रो वियोक्ष्यते  
०८,०५२।०१०द्*०७८८_०१	अद्य राज्याच् च पुत्राच् च श्रियश् चैव निराशवान्  
०८,०५२।०१०द्*०७८८_०२	सुखाच् च विपुलात् कृष्ण धृतराष्ट्रो वियोक्ष्यति  
०८,०५२।०११अ	अद्य दुर्योधनो राजा जीविताच् च निराशकः  
०८,०५२।०११च्	भविष्यति हते कर्णे कृष्ण सत्यं ब्रवीमि ते  
०८,०५२।०१२अ	अद्य दृष्ट्वा मया कर्णं शरैर् विशकलीकृतम्  
०८,०५२।०१२ब्*०७८९_०१	पुरा देवासुरे युद्धे वृत्रं बलभिदा यथा  
०८,०५२।०१२च्	स्मरतां तव वाक्यानि शमं प्रति जनेश्वरः  
०८,०५२।०१३अ	अद्यासौ सौबलः कृष्ण ग्लहं जानातु वै शरान्  
०८,०५२।०१३च्	दुरोदरं च गाण्डीवं मण्डलं च रथं मम  
०८,०५२।०१३द्*०७९०_०१	अद्य कुन्तीसुतस्याहं दृढं राज्ञः प्रजागरम्  
०८,०५२।०१३द्*०७९०_०२	व्यपनेष्यामि गोविन्द हत्वा कर्णं शितैः शरैः  
०८,०५२।०१३द्*०७९१_०१	अद्य कुन्तीसुतो राजा हते सूतसुते मया  
०८,०५२।०१३द्*०७९१_०२	सुप्रहृष्टमनाः प्रीतश् चिरं सुखम् अवाप्स्यति  
०८,०५२।०१३द्*०७९१_०३	अद्य चाहम् अनाधृष्यं केशवाप्रतिमं शरम्  
०८,०५२।०१३द्*०७९१_०४	उत्स्रक्ष्यामीह यः कर्णं जीविताद् भ्रंशयिष्यति  
०८,०५२।०१३द्*०७९१_०५	यस्य चैतद् व्रतं मह्यं वधे किल दुरात्मनः  
०८,०५२।०१३द्*०७९१_०६	पादौ न धावये तावद् यावद् धन्यां न फल्गुनम्  
०८,०५२।०१३द्*०७९१_०७	मृषा कृत्वा व्रतं तस्य पापस्य मधुसूदन  
०८,०५२।०१३द्*०७९१_०८	पातयिष्ये रथात् कायं शरैः सन्नतपर्वभिः  
०८,०५२।०१४अ	यो ऽसौ रणे नरं नान्यं पृथिव्याम् अभिमन्यते  
०८,०५२।०१४च्	तस्याद्य सूतपुत्रस्य भूमिः पास्यति शोणितम्  
०८,०५२।०१४द्*०७९२_०१	अपतिर् ह्य् असि कृष्णेति सूतपुत्रो यद् अब्रवीत्  
०८,०५२।०१४द्*०७९३_०१	धृतराष्ट्रमते कर्णः श्लाघमानः स्वकान् गुणान्  
०८,०५२।०१४द्*०७९४_०१	अनृतं तत् करिष्यन्ति मामका निशिताः शराः  
०८,०५२।०१४द्*०७९५_०१	आशीविषा इव क्रुद्धास् तस्य पास्यन्ति शोणितम्  
०८,०५२।०१४द्*०७९६_०१	मया हस्तवता मुक्ता नाराचा वैद्युतत्विषः  
०८,०५२।०१४ए	गाण्डीवसृष्टा दास्यन्ति कर्णस्य परमां गतिम्  
०८,०५२।०१५अ	अद्य तप्स्यति राधेयः पाञ्चालीं यत् तदाब्रवीत्  
०८,०५२।०१५च्	सभामध्ये वचः क्रूरं कुत्सयन् पाण्डवान् प्रति  
०८,०५२।०१६अ	ये वै षण्ढतिलास् तत्र भवितारो ऽद्य ते तिलाः  
०८,०५२।०१६च्	हते वैकर्तने कर्णे सूतपुत्रे दुरात्मनि  
०८,०५२।०१७अ	अहं वः पाण्डुपुत्रेभ्यस् त्रास्यामीति यद् अब्रवीत्  
०८,०५२।०१७ब्*०७९७_०१	धृतराष्ट्रसुतान् कर्णः श्लाघमानो ऽऽत्मनो गुणान्  
०८,०५२।०१७च्	अनृतं तत् करिष्यन्ति मामका निशिताः शराः  
०८,०५२।०१७द्*०७९८_०१	अद्यागः पाण्डुपुत्राणां समाप्तिम् उपयास्यति  
०८,०५२।०१८अ	हन्ताहं पाण्डवान् सर्वान् सपुत्रान् इति यो ऽब्रवीत्  
०८,०५२।०१८च्	तम् अद्य कर्णं हन्तास्मि मिषतां सर्वधन्विनाम्  
०८,०५२।०१९अ	यस्य वीर्ये समाश्वस्य धार्तराष्ट्रो बृहन्मनाः  
०८,०५२।०१९च्	अवामन्यत दुर्बुद्धिर् नित्यम् अस्मान् दुरात्मवान्  
०८,०५२।०१९द्*०७९९_०१	हत्वाहं कर्णम् आजौ हि तोषयिष्यामि भ्रातरम्  
०८,०५२।०१९द्*०७९९_०२	शरान् नानाविधान् मुक्त्वा त्रासयिष्यामि शात्रवान्  
०८,०५२।०१९द्*०७९९_०३	आकर्णमुक्तैर् इषुभिर् यमराष्ट्रविवर्धनैः  
०८,०५२।०१९द्*०७९९_०४	भूमिशोभां करिष्यामि पातितै रथकुञ्जरैः  
०८,०५२।०१९द्*०७९९_०५	तत्राहवे महत्सङ्ख्ये संयते युद्धदुर्मदे  
०८,०५२।०१९द्*०८००_०१	हनिष्ये तस्य सैन्यं तु रथेभाश्वपदातिमत्  
०८,०५२।०१९ए	तम् अद्य कर्णं राधेयं हन्तास्मि मधुसूदन  
०८,०५२।०२०अ	अद्य कर्णे हते कृष्ण धार्तराष्ट्राः सराजकाः  
०८,०५२।०२०च्	विद्रवन्तु दिशो भीताः सिंहत्रस्ता मृगा इव  
०८,०५२।०२१अ	अद्य दुर्योधनो राजा पृथिवीम् अन्ववेक्षताम्  
०८,०५२।०२१च्	हते कर्णे मया सङ्ख्ये सपुत्रे ससुहृज्जने  
०८,०५२।०२२अ	अद्य कर्णं हतं दृष्ट्वा धार्तराष्ट्रो ऽत्यमर्षणः  
०८,०५२।०२२च्	जानातु मां रणे कृष्ण प्रवरं सर्वधन्विनाम्  
०८,०५२।०२२द्*०८०१_०१	सपुत्रपुत्रौ सामात्यं सभृत्यं च निराशिषम्  
०८,०५२।०२२द्*०८०२_०१	पित्र्ये राज्ये निराशश् च धार्तराष्ट्रो जनाधिपः  
०८,०५२।०२२द्@०२४_०००१	अद्य राज्ये करिष्यामि धृतराष्ट्रं जनेश्वरम्  
०८,०५२।०२२द्@०२४_०००२	अद्य कर्णस्य चक्राङ्गाः क्रव्यादाश् च पृथग्विधाः  
०८,०५२।०२२द्@०२४_०००३	शरैश् छिन्नानि गात्राणि विचरिष्यन्ति केशव  
०८,०५२।०२२द्@०२४_०००४	अद्य राधासुतस्याहं सङ्ग्रामे मधुसूदन  
०८,०५२।०२२द्@०२४_०००५	शिरश् छेत्स्यामि कर्णस्य मिषतां सर्वधन्विनाम्  
०८,०५२।०२२द्@०२४_०००६	अद्य तीक्ष्णैर् विपाठैश् च क्षुरैश् च मधुसूदन  
०८,०५२।०२२द्@०२४_०००७	रणे छेत्स्यामि गात्राणि राधेयस्य दुरात्मनः  
०८,०५२।०२२द्@०२४_०००८	अद्य राजा महत् कृच्छ्रं सन्त्यक्ष्यति युधिष्ठिरः  
०८,०५२।०२२द्@०२४_०००९	सन्तापं मानसं वीरश् चिरसम्भृतम् आत्मनः  
०८,०५२।०२२द्@०२४_००१०	अद्य केशव राधेयम् अहं हत्वा सबान्धवम्  
०८,०५२।०२२द्@०२४_००११	नन्दयिष्यामि राजानं धर्मपुत्रं युधिष्ठिरम्  
०८,०५२।०२२द्@०२४_००१२	अद्याहम् अनुगान् कृष्ण कर्णस्य कृपणान् युधि  
०८,०५२।०२२द्@०२४_००१३	हन्ता ज्वलनसङ्काशैः शरैः सर्पविषोपमैः  
०८,०५२।०२२द्@०२४_००१४	अद्याहं हेमकवचैर् आबद्धमणिकुण्डलैः  
०८,०५२।०२२द्@०२४_००१५	संस्तरिष्यामि गोविन्द वसुधां वसुधाधिपैः  
०८,०५२।०२२द्@०२४_००१६	अद्याभिमन्योः शत्रूणां सर्वेषां मधुसूदन  
०८,०५२।०२२द्@०२४_००१७	प्रमथिष्यामि गात्राणि शिरांसि च शितैः शरैः  
०८,०५२।०२२द्@०२४_००१८	अद्य निर्धार्तराष्ट्रां च भ्रात्रे दास्यामि मेदिनीम्  
०८,०५२।०२२द्@०२४_००१९	निरर्जुनां वा पृथिवीं केशवानुचरिष्यसि  
०८,०५२।०२२द्@०२५_०००१	अद्य राजा धर्मपुत्रो हतामित्रो भविष्यति  
०८,०५२।०२२द्@०२५_०००२	अद्य दुर्योधनो दीप्तां श्रियं राज्यं च हास्यति  
०८,०५२।०२२द्@०२५_०००३	हते वैकर्तने कर्णे भीष्मे द्रोणे च संयुगे  
०८,०५२।०२२द्@०२५_०००४	कतरत् तद् बलं कृष्ण प्रविष्टं मोक्ष्यते तु यत्  
०८,०५२।०२२द्@०२५_०००५	अद्यप्रभृति राजानं धर्मशीलं युधिष्ठिरम्  
०८,०५२।०२२द्@०२५_०००६	अनुमोदन्तु सुहृदो ज्ञातपूर्वाश् च ब्राह्मणाः  
०८,०५२।०२२द्@०२५_०००७	अद्य तं निहतं श्रुत्वा कर्णं वैकर्तनं मया  
०८,०५२।०२२द्@०२५_०००८	करोतु पटहोन्मिश्रं देवतास्थानपूजनम्  
०८,०५२।०२२द्@०२५_०००९	अद्य कृष्ण हते कर्णे कुरुतां चिरसम्भृतम्  
०८,०५२।०२२द्@०२५_००१०	याजनं वै महाबाहो देवतानां यथाविधि  
०८,०५२।०२२द्@०२५_००११	अद्य त्व् अम्बा च कृष्णा च त्वरमाणे परस्परम्  
०८,०५२।०२२द्@०२५_००१२	सस्वजेतां हृषीकेश सम्पूर्णे ऽस्मिन् मनोरथे  
०८,०५२।०२२द्@०२५_००१३	अद्य त्वां पाण्डवो ज्येष्ठस् तथार्यश् च वृकोदरः  
०८,०५२।०२२द्@०२५_००१४	उदीक्षेतां हते कर्णे कृष्ण सौम्येन चक्षुषा  
०८,०५२।०२२द्@०२५_००१५	अभिवाद्य गुरून् अद्य कनिष्ठैश् चाभिवादितः  
०८,०५२।०२२द्@०२५_००१६	सस्वजानो ह्य् अहं दोर्भ्यां प्राप्स्यामि विपुलं यशः  
०८,०५२।०२२द्@०२५_००१७	अद्य कर्णे हते कृष्ण प्रशंसन्तो ऽर्जुनं सुराः  
०८,०५२।०२२द्@०२५_००१८	त्रिदिवं यान्तु संहृष्टाः सङ्गताश् च तपोधनाः  
०८,०५२।०२२द्@०२५_००१९	अद्य लोकास् त्रयः कृष्ण जानन्तु मम पौरुषम्  
०८,०५२।०२२द्@०२५_००२०	दृष्ट्वा कर्णं हतं युद्धे द्वैरथे सव्यसाचिना  
०८,०५२।०२३अ	अद्याहम् अनृणः कृष्ण भविष्यामि धनुर्भृताम्  
०८,०५२।०२३च्	क्रोधस्य च कुरूणां च शराणां गाण्डिवस्य च  
०८,०५२।०२४अ	अद्य दुःखम् अहं मोक्ष्ये त्रयोदशसमार्जितम्  
०८,०५२।०२४च्	हत्वा कर्णं रणे कृष्ण शम्बरं मघवान् इव  
०८,०५२।०२५अ	अद्य कर्णे हते युद्धे सोमकानां महारथाः  
०८,०५२।०२५च्	कृतं कार्यं च मन्यन्तां मित्रकार्येप्सवो युधि  
०८,०५२।०२६अ	न जाने च कथं प्रीतिः शैनेयस्याद्य माधव  
०८,०५२।०२६च्	भविष्यति हते कर्णे मयि चापि जयाधिके  
०८,०५२।०२७अ	अहं हत्वा रणे कर्णं पुत्रं चास्य महारथम्  
०८,०५२।०२७च्	प्रीतिं दास्यामि भीमस्य यमयोः सात्यकेर् अपि  
०८,०५२।०२८अ	धृष्टद्युम्नशिखण्डिभ्यां पाञ्चालानां च माधव  
०८,०५२।०२८ब्*०८०३_०१	धृष्टद्युम्नस्य वीरस्य तथैव च शिखण्डिनः  
०८,०५२।०२८च्	अध्यानृण्यं गमिष्यामि हत्वा कर्णं महारणे  
०८,०५२।०२८द्*०८०४_०१	धर्मराजस्य वार्ष्णेय संश्रुत्य शपथं मिथः  
०८,०५२।०२९अ	अद्य पश्यन्तु सङ्ग्रामे धनञ्जयम् अमर्षणम्  
०८,०५२।०२९च्	युध्यन्तं कौरवान् सङ्ख्ये पातयन्तं च सूतजम्  
०८,०५२।०२९ए	भवत्सकाशे वक्ष्ये च पुनर् एवात्मसंस्तवम्  
०८,०५२।०२९ड़्*०८०५_०१	इत्य् अप्य् अमित्रप्रवरम् अद्याहं हन्मि सूतजम्  
०८,०५२।०३०अ	धनुर्वेदे मत्समो नास्ति लोके; पराक्रमे वा मम को ऽस्ति तुल्यः  
०८,०५२।०३०च्	को वाप्य् अन्यो मत्समो ऽस्ति क्षमायां; तथा क्रोधे सदृशो ऽन्यो न मे ऽस्ति  
०८,०५२।०३१अ	अहं धनुष्मान् असुरान् सुरांश् च; सर्वाणि भूतानि च सङ्गतानि  
०८,०५२।०३१च्	स्वबाहुवीर्याद् गमये पराभवं; मत्पौरुषं विद्धि परः परेभ्यः  
०८,०५२।०३२अ	शरार्चिषा गाण्डिवेनाहम् एकः; सर्वान् कुरून् बाह्लिकांश् चाभिपत्य  
०८,०५२।०३२च्	हिमात्यये कक्षगतो यथाग्निस्; तहा दहेयं सगणान् प्रसह्य  
०८,०५२।०३३अ	पाणौ पृषत्का लिखिता ममैते; धनुश् च सव्ये निहितं सबाणम्  
०८,०५२।०३३च्	पादौ च मे सरथौ सध्वजौ च; न मादृशं युद्धगतं जयन्ति  
०८,०५२।०३३द्*०८०६_०१	इत्य् एवम् उक्त्वाच्युतम् एकवीरः  
०८,०५२।०३३द्*०८०६_०२	क्षिप्रं रिपुक्षित् क्षतजोपमाक्षः  
०८,०५२।०३३द्*०८०६_०३	भीमं मुमुक्षुः समरे प्रयातः  
०८,०५२।०३३द्*०८०६_०४	कर्णस्य कायाच् च शिरो जिहीर्षुः  
०८,०५३।०००*०८०७_००	धृतराष्ट्र उवाच  
०८,०५३।०००*०८०७_०१	महाभये पाण्डवसृञ्जयानां  
०८,०५३।०००*०८०७_०२	महाभये मामकानाम् अगाधे  
०८,०५३।०००*०८०७_०३	धनञ्जये तात रणाय याते  
०८,०५३।०००*०८०७_०४	बभूव तद् युद्धम् अथो नु कीदृक्  
०८,०५३।००१	सञ्जय उवाच  
०८,०५३।००१अ	तेषाम् अनीकानि बृहद्ध्वजानि; रणे समृद्धानि समागतानि  
०८,०५३।००१च्	गर्जन्ति भेरीनिनदोन्मुखानि; मेघैर् यथा मेघगणास् तपान्ते  
०८,०५३।००१द्*०८०८_०१	भेरीनिनादैर् मुखराण्य् अगर्जन्  
०८,०५३।००१द्*०८०८_०२	मेघा यथा प्रावृषि मारुतास् ताः  
०८,०५३।००२अ	महागजाभ्राकुलम् अस्त्रतोयं; वादित्रनेमीतलशब्दवच् च  
०८,०५३।००२च्	हिरण्यचित्रायुधवैद्युतं च; महारथैर् आवृतशब्दवच् च  
०८,०५३।००३अ	तद् भीमवेगं रुधिरौघवाहि; खड्गाकुलं क्षत्रियजीववाहि  
०८,०५३।००३च्	अनार्तवं क्रूरम् अनिष्टवर्षं; बभूव तत् संहरणं प्रजानाम्  
०८,०५३।००३द्*०८०९_०१	एकं रथं सम्परिवार्य मृत्युं  
०८,०५३।००३द्*०८०९_०२	नयन्त्य् अनेके च रथाः समेताः  
०८,०५३।००३द्*०८०९_०३	एकस् तथैकं रथिनं रथाग्र्यांस्  
०८,०५३।००३द्*०८०९_०४	तथा रथश् चापि रथान् अनेकान्  
०८,०५३।००३द्*०८०९_०५	रथं ससूतं सहयं च कं चित्  
०८,०५३।००३द्*०८०९_०६	कश् चिद् रथी मृत्युवशं निनाय  
०८,०५३।००३द्*०८०९_०७	निनाय चाप्य् एकगजेन कश् चिद्  
०८,०५३।००३द्*०८०९_०८	रथान् बहून् मृत्युवशे तथाश्वान्  
०८,०५३।००४अ	रथान् ससूतान् सहयान् गजांश् च; सर्वान् अरीन् मृत्युवशं शरौघैः  
०८,०५३।००४च्	निन्ये हयांश् चैव तथा ससादीन्; पदातिसङ्घांश् च तथैव पार्थः  
०८,०५३।००४द्*०८१०_०१	निनाय पार्थो बलगर्विताक्षो  
०८,०५३।००४द्*०८१०_०२	यथान्तकः सर्वहरो महौजाः  
०८,०५३।००५अ	कृपः शिखण्डी च रणे समेतौ; दुर्योधनं सात्यकिर् अभ्यगच्छत  
०८,०५३।००५च्	श्रुतश्रवा द्रोणसुतेन सार्धं; युधामन्युश् चित्रसेनेन चापि  
०८,०५३।००६अ	कर्णस्य पुत्रस् तु रथी सुषेणं; समागतः सृञ्जयांश् चोत्तमौजाः  
०८,०५३।००६च्	गान्धारराजं सहदेवः क्षुधार्तो; महर्षभं सिंह इवाभ्यधावत्  
०८,०५३।००७अ	शतानीको नाकुलिः कर्णपुत्रं; युवा युवानं वृषसेनं शरौघैः  
०८,०५३।००७च्	समार्दयत् कर्णसुतश् च वीरः; पाञ्चालेयं शरवर्षैर् अनेकैः  
०८,०५३।००८अ	रथर्षभः कृतवर्माणम् आर्च्छन्; माद्रीपुत्रो नकुलश् चित्रयोधी  
०८,०५३।००८च्	पाञ्चालानाम् अधिपो याज्ञसेनिः; सेनापतिं कर्णम् आर्च्छत् ससैन्यम्  
०८,०५३।००९अ	दुःशासनो भारत भारती च; संशप्तकानां पृतना समृद्धा  
०८,०५३।००९च्	भीमं रणे शस्त्रभृतां वरिष्ठं; तदा समार्च्छत् तम् असह्यवेगम्  
०८,०५३।००९द्*०८११_०१	व्यात्ताननः क्रूर इवान्तकाभः  
०८,०५३।००९द्*०८११_०२	समासदद् भारत भीमसेनम्  
०८,०५३।०१०अ	कर्णात्मजं तत्र जघान शूरस्; तथाच्छिनच् चोत्तमौजाः प्रसह्य  
०८,०५३।०१०च्	तस्योत्तमाङ्गं निपपात भूमौ; निनादयद् गां निनदेन खं च  
०८,०५३।०११अ	सुषेणशीर्षं पतितं पृथिव्यां; विलोक्य कर्णो ऽथ तदार्तरूपः  
०८,०५३।०११च्	क्रोधाद् धयांस् तस्य रथं ध्वजं च; बाणैः सुधारैर् निशितैर् न्यकृन्तत्  
०८,०५३।०१२अ	स तूत्तमौजा निशितैः पृषत्कैर्; विव्याध खड्गेन च भास्वरेण  
०८,०५३।०१२च्	पार्ष्णिं हयांश् चैव कृपस्य हत्वा; शिखण्डिवाहं स ततो ऽभ्यरोहत्  
०८,०५३।०१२द्*०८१२_०१	पाञ्चालराजस्य सुतस् तरस्वी  
०८,०५३।०१२द्*०८१२_०२	चक्रे शिखण्डी विरथं कृपं वै  
०८,०५३।०१३अ	कृपं तु दृष्ट्वा विरथं रथस्थो; नैच्छच् छरैस् ताडयितुं शिखण्डी  
०८,०५३।०१३च्	तं द्रौणिर् आवार्य रथं कृपं स्म; समुज्जह्रे पङ्कगतां यथा गाम्  
०८,०५३।०१४अ	हिरण्यवर्मा निशितैः पृषत्कैस्; तवात्मजानाम् अनिलात्मजो वै  
०८,०५३।०१४च्	अतापयत् सैन्यम् अतीव भीमः; काले शुचौ मध्यगतो यथार्कः  
०८,०५४।००१	सञ्जय उवाच  
०८,०५४।००१अ	अथ त्व् इदानीं तुमुले विमर्दे; द्विषद्भिर् एको बहुभिः समावृतः  
०८,०५४।००१च्	महाभये सारथिम् इत्य् उवाच; भीमश् चमूं वारयन् धार्तराष्ट्रीम्  
०८,०५४।००१ए	त्वं सारथे याहि जवेन वाहैर्; नयाम्य् एतान् धार्तराष्ट्रान् यमाय  
०८,०५४।००२अ	सञ्चोदितो भीमसेनेन चैवं; स सारथिः पुत्रबलं त्वदीयम्  
०८,०५४।००२च्	प्रायात् ततः सारथिर् उग्रवेगो; यतो भीमस् तद् बलं गन्तुम् ऐच्छत्  
०८,०५४।००३अ	ततो ऽपरे नागरथाश्वपत्तिभिः; प्रत्युद्ययुः कुरवस् तं समन्तात्  
०८,०५४।००३च्	भीमस्य वाहाग्र्यम् उदारवेगं; समन्ततो बाणगणैर् निजघ्नुः  
०८,०५४।००४अ	ततः शरान् आपततो महात्मा; चिच्छेद बाणैस् तपनीयपुङ्खैः  
०८,०५४।००४च्	ते वै निपेतुस् तपनीयपुङ्खा; द्विधा त्रिधा भीमशरैर् निकृत्ताः  
०८,०५४।००५अ	ततो राजन् नागरथाश्वयूनां; भीमाहतानां तव राजमध्ये  
०८,०५४।००५च्	घोरो निनादः प्रबभौ नरेन्द्र; वज्राहतानाम् इव पर्वतानाम्  
०८,०५४।००६अ	ते वध्यमानाश् च नरेन्द्रमुख्या; निर्भिन्ना वै भीमसेनप्रवेकैः  
०८,०५४।००६च्	भीमं समन्तात् समरे ऽध्यरोहन्; वृक्षं शकुन्ता इव पुष्पहेतोः  
०८,०५४।००७अ	ततो ऽभिपातं तव सैन्यमध्ये; प्रादुश्चक्रे वेगम् इवात्तवेगः  
०८,०५४।००७च्	यथान्तकाले क्षपयन् दिधक्षुर्; भूतान्तकृत्काल इवात्तदण्डः  
०८,०५४।००८अ	तस्यातिवेगस्य रणे ऽतिवेगं; नाशक्नुवन् धारयितुं त्वदीयाः  
०८,०५४।००८च्	व्यात्ताननस्यापततो यथैव; कालस्य काले हरतः प्रजा वै  
०८,०५४।००९अ	ततो बलं भारत भारतानां; प्रदह्यमानं समरे महात्मन्  
०८,०५४।००९च्	भीतं दिशो ऽकीर्यत भीमनुन्नं; महानिलेनाभ्रगणो यथैव  
०८,०५४।००९द्*०८१३_०१	तद् विप्रकीर्णं त्व् अथ भारतं बलं  
०८,०५४।००९द्*०८१३_०२	पुनश् च भीमं परिवारयद् रणे  
०८,०५४।०१०अ	ततो धीमान् सारथिम् अब्रवीद् बली; स भीमसेनः पुनर् एव हृष्टः  
०८,०५४।०१०ब्*०८१४_०१	त्वर त्वर ह्य् अद्य विशोक शीघ्रम्  
०८,०५४।०१०ब्*०८१४_०२	एतान् ध्वजाग्रांश् च रथांश् च पश्य  
०८,०५४।०१०च्	सूताभिजानीहि परान् स्वकान् वा; रथान् ध्वजांश् चापततः समेतान्  
०८,०५४।०१०ए	युध्यन्न् अहं नाभिजानामि किं चिन्; मा सैन्यं स्वं छादयिष्ये पृषत्कैः  
०८,०५४।०११अ	अरीन् विशोकाभिनिरीक्ष्य सर्वतो; मनस् तु चिन्ता प्रदुनोति मे भृशम्  
०८,०५४।०११च्	राजातुरो नागमद् यत् किरीटी; बहूनि दुःखान्य् अभिजातो ऽस्मि सूत  
०८,०५४।०१२अ	एतद् दुःखं सारथे धर्मराजो; यन् मां हित्वा यातवाञ् शत्रुमध्ये  
०८,०५४।०१२च्	नैनं जीवन् नापि जानाम्य् अजीवन्; बीभत्सुं वा तन् ममाद्यातिदुःखम्  
०८,०५४।०१३अ	सो ऽहं द्विषत्सैन्यम् उदग्रकल्पं; विनाशयिष्ये परमप्रतीतः  
०८,०५४।०१३च्	एतान् निहत्याजिमध्ये समेतान्; प्रीतो भविष्यामि सह त्वयाद्य  
०८,०५४।०१४अ	सर्वांस् तूणीरान् मार्गणान् वान्ववेक्ष्य; किं शिष्टं स्यात् सायकानां रथे मे  
०८,०५४।०१४ब्*०८१५_०१	कियन्तो मे इषवः सद्य एव  
०८,०५४।०१४ब्*०८१६_०१	अवेक्षस्व मे इषुधी विशोक  
०८,०५४।०१४ब्*०८१६_०२	कियन्तो वा इषवो मे ऽवशिष्टाः  
०८,०५४।०१४च्	का वा जातिः किं प्रमाणं च तेषां; ज्ञात्वा व्यक्तं तन् ममाचक्ष्व सूत  
०८,०५४।०१४द्*०८१७_०१	कति वा सहस्राणि कति वा शतानि  
०८,०५४।०१४द्*०८१७_०२	विशोक उवाच  
०८,०५४।०१४द्*०८१७_०२	ह्य् आचक्ष्व मे सारथे क्षिप्रम् एव  
०८,०५४।०१४द्*०८१७_०३	सर्वं विदित्वैवम् अहं वदामि  
०८,०५४।०१४द्*०८१७_०४	तवार्थसिद्धिप्रदम् अद्य वीर  
०८,०५४।०१४द्*०८१७_०५	कैकेयकाम्भोजसुराष्ट्रबाह्लिका  
०८,०५४।०१४द्*०८१७_०६	म्लेच्छाश् च सुह्माः परतङ्कणाश् च  
०८,०५४।०१४द्*०८१७_०७	मद्राश् च वङ्गा मगधाः कुणिन्दा  
०८,०५४।०१४द्*०८१७_०८	आनर्तकावर्तकाः पार्वतीयाः  
०८,०५४।०१४द्*०८१७_०९	सर्वे गृहीतप्रवरायुधास् त्वां  
०८,०५४।०१४द्*०८१७_१०	संवेष्ट्य संवेष्ट्य ततो विनेदुः  
०८,०५४।०१४द्*०८१७_११	रथे तवास्मिन् निशिताः सुपीतास्  
०८,०५४।०१४द्*०८१७_१२	ततो भल्ला द्वादश वै सहस्राः  
०८,०५४।०१५	विशोक उवाच  
०८,०५४।०१५अ	षण्मार्गणानाम् अयुतानि वीर; क्षुराश् च भल्लाश् च तथायुताख्याः  
०८,०५४।०१५च्	नाराचानां द्वे सहस्रे तु वीर; त्रीण्य् एव च प्रदराणां च पार्थ  
०८,०५४।०१५च्*०८१८_०१	वत्सदन्तानां दश कर्णिनां च  
०८,०५४।०१५च्*०८१८_०२	अर्धचन्द्रा द्वादश षट्शतं च  
०८,०५४।०१५च्*०८१८_०३	विपाठानां प्रवराणां च सप्त  
०८,०५४।०१५च्*०८१८_०४	शिलीमुखानां दश च त्रिंशतं च  
०८,०५४।०१५च्*०८१८_०५	अयोमुखानां क्षुद्रकाणां च त्रिंशत्  
०८,०५४।०१६अ	अस्त्य् आयुधं पाण्डवेयावशिष्टं; न यद् वहेच् छकटं षड्गवीयम्  
०८,०५४।०१६ब्*०८१९_०१	अस्त्रायुतं पाण्डव ते ऽवशिष्टम्  
०८,०५४।०१६ब्*०८१९_०२	एतद् वहेच् छकटं षड्गवं यत्  
०८,०५४।०१६ब्*०८२१_०१	प्रासाश् च मुद्गराः शक्तयस् तोमराश् च  
०८,०५४।०१६ब्*०८२१_०२	मा भैषीस् त्वं सङ्क्षयाद् आयुधानाम्  
०८,०५४।०१६च्	एतद् विद्वन् मुञ्च सहस्रशो ऽपि; गदासिबाहुद्रविणं च ते ऽस्ति  
०८,०५४।०१६च्*०८२०_०१	शत्रूञ् जयस्वाशुसहस्रवीर  
०८,०५४।०१७	भीम उवाच  
०८,०५४।०१७*०८२२_०१	अद्यैव नूनं कथयन्तु सिद्धां  
०८,०५४।०१७*०८२२_०२	मम प्रतिज्ञां सर्वलोके विशोक  
०८,०५४।०१७*०८२२_०३	न मोक्ष्यते वा समरे भीमसेन  
०८,०५४।०१७*०८२२_०४	एकः शत्रून् समरे वाप्य् अजैषीत्  
०८,०५४।०१७*०८२२_०५	आशंसितानाम् इदम् एकम् अस्तु  
०८,०५४।०१७*०८२२_०६	तन् मे देवाः सकलं साधयन्तु  
०८,०५४।०१७अ	सूताद्येमं पश्य भीमप्रमुक्तैः; सम्भिन्दद्भिः पार्थिवान् आशुवेगैः  
०८,०५४।०१७च्	उग्रैर् बाणैर् आहवं घोररूपं; नष्टादित्यं मृत्युलोकेन तुल्यम्  
०८,०५४।०१८अ	अद्यैव तद् विदितं पार्थिवानां; भविष्यति आकुमारं च सूत  
०८,०५४।०१८च्	निमग्नो वा समरे भीमसेन; एकः कुरून् वा समरे विजेता  
०८,०५४।०१९अ	सर्वे सङ्ख्ये कुरवो निष्पतन्तु; मां वा लोकाः कीर्तयन्त्व् आकुमारम्  
०८,०५४।०१९च्	सर्वान् एकस् तान् अहं पातयिष्ये; ते वा सर्वे भीमसेनं तुदन्तु  
०८,०५४।०२०अ	आशास्तारः कर्म चाप्य् उत्तमं वा; तन् मे देवाः केवलं साधयन्तु  
०८,०५४।०२०च्	आयात्व् इहाद्यार्जुनः शत्रुघाती; शक्रस् तूर्णं यज्ञ इवोपहूतः  
०८,०५४।०२०द्*०८२३_०१	आयातीह केशवसारथी रथ  
०८,०५४।०२०द्*०८२३_०२	इन्द्रो यज्ञे सहसैवोपहूतः  
०८,०५४।०२०द्*०८२४_०१	पश्यस्व पश्यस्व विशोक मे बलं  
०८,०५४।०२०द्*०८२४_०२	बलं परेषाम् अभितश् च भिन्नम्  
०८,०५४।०२०द्*०८२४_०३	नानास्वरान् पश्य विमुच्य सर्वे  
०८,०५४।०२०द्*०८२४_०४	तथा द्रवन्ते बलिनो धार्तराष्ट्राः  
०८,०५४।०२१अ	ईक्षस्वैतां भारतीं दीर्यमाणाम्; एते कस्माद् विद्रवन्ते नरेन्द्राः  
०८,०५४।०२१च्	व्यक्तं धीमान् सव्यसाची नराग्र्यः; सैन्यं ह्य् एतच् छादयत्य् आशु बाणैः  
०८,०५४।०२१द्*०८२५_०१	धनञ्जयो नूनम् आयाति सूत  
०८,०५४।०२१द्*०८२५_०२	तस्माद् एषा दीर्यते भारती चमूः  
०८,०५४।०२२अ	पश्य ध्वजांश् च द्रवतो विशोक; नागान् हयान् पत्तिसङ्घांश् च सङ्ख्ये  
०८,०५४।०२२च्	रथान् विशीर्णाञ् शरशक्तिताडितान्; पश्यस्वैतान् रथिनश् चैव सूत  
०८,०५४।०२३अ	आपूर्यते कौरवी चाप्य् अभीक्ष्णं; सेना ह्य् असौ सुभृशं हन्यमाना  
०८,०५४।०२३च्	धनञ्जयस्याशनितुल्यवेगैर्; ग्रस्ता शरैर् बर्हिसुवर्णवाजैः  
०८,०५४।०२४अ	एते द्रवन्ति स्म रथाश्वनागाः; पदातिसङ्घान् अवमर्दयन्तः  
०८,०५४।०२४च्	सम्मुह्यमानाः कौरवाः सर्व एव; द्रवन्ति नागा इव दावभीताः  
०८,०५४।०२४ए	हाहाकृताश् चैव रणे विशोक; मुञ्चन्ति नादान् विपुलान् गजेन्द्राः  
०८,०५४।०२५	विशोक उवाच  
०८,०५४।०२५*०८२६_०१	किं भीम नैनं त्वम् इहाशृणोषि  
०८,०५४।०२५*०८२६_०२	विस्फारितं गाण्डिवस्यातिघोरम्  
०८,०५४।०२५*०८२६_०३	क्रुद्धेन पार्थेन विकृष्यतो ऽद्य  
०८,०५४।०२५*०८२६_०४	कच्चिन् नेमौ तव कर्णौ विनष्टौ  
०८,०५४।०२५अ	सर्वे कामाः पाण्डव ते समृद्धाः; कपिध्वजो दृश्यते हस्तिसैन्ये  
०८,०५४।०२५च्	नीलाद् धनाद् विद्युतम् उच्चरन्तीं; तथापश्यं विस्फुरद् वै धनुस् तत्  
०८,०५४।०२५द्*०८२७_०१	दोधूयमानस्य धनञ्जयेन  
०८,०५४।०२६अ	कपिर् ह्य् असौ वीक्ष्यते सर्वतो वै; ध्वजाग्रम् आरुह्य धनञ्जयस्य  
०८,०५४।०२६ब्*०८२८_०१	वित्रासयन् द्विपसङ्घान् विमर्दे  
०८,०५४।०२६ब्*०८२८_०२	बिभेम्य् अस्माद् आत्मनैवाभिवीक्ष्य  
०८,०५४।०२६ब्*०८२८_०३	विभ्राजते चातिमात्रं किरीटं  
०८,०५४।०२६ब्*०८२८_०४	विचित्रम् एतच् च धनञ्जयस्य  
०८,०५४।०२६च्	दिवाकराभो मणिर् एष दिव्यो; विभ्राजते चैव किरीटसंस्थः  
०८,०५४।०२७अ	पार्श्वे भीमं पाण्डुराभ्रप्रकाशं; पश्येमं त्वं देवदत्तं सुघोषम्  
०८,०५४।०२७ब्*०८२९_०१	महाबलं भीम विराजमानं  
०८,०५४।०२७ब्*०८२९_०२	पश्यस्व सङ्ख्ये द्विषतां निहन्तुः  
०८,०५४।०२७ब्*०८३०_०१	पार्श्वे स्थितं पार्थ धनञ्जयस्य  
०८,०५४।०२७ब्*०८३०_०२	दिव्यं शङ्खं पाञ्चजन्यं च पश्य  
०८,०५४।०२७च्	अभीशुहस्तस्य जनार्दनस्य; विगाहमानस्य चमूं परेषाम्  
०८,०५४।०२८अ	रविप्रभं वज्रनाभं क्षुरान्तं; पार्श्वे स्थितं पश्य जनार्दनस्य  
०८,०५४।०२८ब्*०८३१_०१	चक्रं च पश्य ज्वलनप्रकाशं  
०८,०५४।०२८ब्*०८३१_०२	पार्श्वे स्थितं पार्थ धनञ्जयस्य  
०८,०५४।०२८च्	चक्रं यशो वर्धयत् केशवस्य; सदार्चितं यदुभिः पश्य वीर  
०८,०५४।०२८द्*०८३२_०१	तथैव कृष्णस्य च पाञ्चजन्यं  
०८,०५४।०२८द्*०८३२_०२	महार्हम् एतद् विजमाजवर्णम् (?)  
०८,०५४।०२८द्*०८३२_०३	कौन्तेय पश्योरसि कौस्तुभं च  
०८,०५४।०२८द्*०८३२_०४	जाज्वल्यमानां विजयस्रजं च  
०८,०५४।०२८द्*०८३२_०५	कृष्णस्येमां पश्य च भीमसेन  
०८,०५४।०२८द्*०८३३_०१	सविद्युतश् चैव घनस्य शब्दं  
०८,०५४।०२८द्*०८३३_०२	विष्फार्यतो धनुषो गाण्डिवस्य  
०८,०५४।०२८द्*०८३३_०३	धनञ्जयेनाभिपन्नस्य काले  
०८,०५४।०२८द्*०८३३_०४	शब्दो घोरः श्रूयते तस्य नास्मिन्  
०८,०५४।०२८द्*०८३३_०५	कच्चिच् छ्रोताहो बधिरो ऽसि पार्थ  
०८,०५४।०२८द्@०२६_०००१	महाद्विपानां सरलद्रुमोपमाः  
०८,०५४।०२८द्@०२६_०००२	करा निकृत्ताः प्रपतन्त्य् अमी क्षुरैः  
०८,०५४।०२८द्@०२६_०००३	किरीटिना तेन पुनः ससादिनः  
०८,०५४।०२८द्@०२६_०००४	शरैर् निकृत्ताः कुलिशैर् इवाद्रयः  
०८,०५४।०२८द्@०२६_०००५	तथैव कृष्णस्य च पाञ्चजन्यं  
०८,०५४।०२८द्@०२६_०००६	महार्हम् एतद् द्विजराजवर्णम्  
०८,०५४।०२८द्@०२६_०००७	कौन्तेय पश्योरसि कौस्तुभं च  
०८,०५४।०२८द्@०२६_०००८	जाज्वल्यमानं विजयां स्रजं च  
०८,०५४।०२८द्@०२६_०००९	ध्रुवं रथाग्र्यः समुपैति पार्थो  
०८,०५४।०२८द्@०२६_००१०	विद्रावयन् सैन्यम् इदं परेषाम्  
०८,०५४।०२८द्@०२६_००११	सिताभ्रवर्णैर् असितप्रयुक्तैः  
०८,०५४।०२८द्@०२६_००१२	हयैर् महार्है रथिनां वरिष्ठः  
०८,०५४।०२८द्@०२६_००१३	रथान् हयान् पत्तिगणांश् च सायकैर्  
०८,०५४।०२८द्@०२६_००१४	विदारितान् पश्य पतन्त्य् अमी यथा  
०८,०५४।०२८द्@०२६_००१५	तवानुजेनामरराजतेजसा  
०८,०५४।०२८द्@०२६_००१६	महावनानीव सुपर्णवायुना  
०८,०५४।०२८द्@०२६_००१७	चतुःशतान् पश्य रथान् इमान् हतान्  
०८,०५४।०२८द्@०२६_००१८	सवाजिसूतान् समरे किरीटिना  
०८,०५४।०२८द्@०२६_००१९	महेषुभिः सप्त शतानि दन्तिनां  
०८,०५४।०२८द्@०२६_००२०	पदातिसादींश् च रथान् अनेकशः  
०८,०५४।०२८द्@०२६_००२१	अयं समभ्येति तवान्तिकं बली  
०८,०५४।०२८द्@०२६_००२२	निघ्नन् कुरूंश् चित्र इव ग्रहो ऽर्जुनः  
०८,०५४।०२८द्@०२६_००२३	समृद्धकामो ऽसि हतास् तवाहिता  
०८,०५४।०२८द्@०२६_००२४	बलं तवायुश् च चिराय वर्धताम्  
०८,०५४।०२९	भीम उवाच  
०८,०५४।०२९अ	ददामि ते ग्रामवरांश् चतुर्दश; प्रियाख्याने सारथे सुप्रसन्नः  
०८,०५४।०२९च्	दसीशतं चापि रथांश् च विंशतिं; यद् अर्जुनं वेदयसे विशोक  
०८,०५५।००१	सञ्जय उवाच  
०८,०५५।००१अ	श्रुत्वा च रथनिर्घोषं सिंहनादं च संयुगे  
०८,०५५।००१च्	अर्जुनः प्राह गोविन्दं शीघ्रं चोदय वाजिनः  
०८,०५५।००१द्*०८३४_०१	जयतु भुवनभर्ता धर्मविद् धर्मराजो  
०८,०५५।००१द्*०८३४_०२	दिशतु शिवम् इदानीं केशवः पाण्डवेभ्यः  
०८,०५५।००१द्*०८३४_०३	विपुलविजयवाजी जृम्भतां वै किरीटी  
०८,०५५।००१द्*०८३४_०४	रिपुकुलवनदाहौ माद्रिपुत्रौ भवेताम्  
०८,०५५।००२अ	अर्जुनस्य वचः श्रुत्वा गोविन्दो ऽर्जुनम् अब्रवीत्  
०८,०५५।००२च्	एष गच्छामि सुक्षिप्रं यत्र भीमो व्यवस्थितः  
०८,०५५।००३अ	आयान्तम् अश्वैर् हिमशङ्खवर्णैः; सुवर्णमुक्तामणिजालनद्धैः  
०८,०५५।००३च्	जम्भं जिघांसुं प्रगृहीतवज्रं; जयाय देवेन्द्रम् इवोग्रमन्युम्  
०८,०५५।००४अ	रथाश्वमातङ्गपदातिसङ्घा; बाणस्वनैर् नेमिखुरस्वनैश् च  
०८,०५५।००४च्	सन्नादयन्तो वसुधां दिशश् च; क्रुद्धा नृसिंहा जयम् अभ्युदीयुः  
०८,०५५।००५अ	तेषां च पार्थस्य महत् तदासीद्; देहासुपाप्मक्षपणं सुयुद्धम्  
०८,०५५।००५च्	त्रैलोक्यहेतोर् असुरैर् यथासीद्; देवस्य विष्णोर् जयतां वरस्य  
०८,०५५।००५द्*०८३५_०१	त्रैलोकनाथस्य च चक्रपाणेः  
०८,०५५।००६अ	तैर् अस्तम् उच्चावचम् आयुधौघम्; एकः प्रचिच्छेद किरीटमाली  
०८,०५५।००६च्	क्षुरार्धचन्द्रैर् निशितैश् च बाणैः; शिरांसि तेषां बहुधा च बाहून्  
०८,०५५।००७अ	छत्राणि वालव्यजनानि केतून्; अश्वान् रथान् पत्तिगणान् द्विपांश् च  
०८,०५५।००७च्	ते पेतुर् उर्व्यां बहुधा विरूपा; वातप्रभग्नानि यथा वनानि  
०८,०५५।००८अ	सुवर्णजालावतता महागजाः; सवैजयन्तीध्वजयोधकल्पिताः  
०८,०५५।००८च्	सुवर्णपुङ्खैर् इषुभिः समाचिताश्; चकाशिरे प्रज्वलिता यथाचलाः  
०८,०५५।००८द्*०८३६_०१	विदीर्यमाणा वलिनात्र नागाः  
०८,०५५।००८द्*०८३७_०१	दवाग्निदग्धैर् इव वंशदग्धैः  
०८,०५५।००९अ	विदार्य नागांश् च रथांश् च वाजिनः; शरोत्तमैर् वासववज्रसन्निभैः  
०८,०५५।००९च्	द्रुतं ययौ कर्णजिघांसया तथा; यथा मरुत्वान् बलभेदने पुरा  
०८,०५५।०१०अ	ततः स पुरुषव्याघ्रः सूतसैन्यम् अरिन्दम  
०८,०५५।०१०च्	प्रविवेश महाबाहुर् मकरः सागरं यथा  
०८,०५५।०११अ	तं दृष्ट्वा तावका राजन् रथपत्तिसमन्विताः  
०८,०५५।०११च्	गजाश्वसादिबहुलाः पाण्डवं समुपाद्रवन्  
०८,०५५।०१२अ	तत्राभिद्रवतां पार्थम् आरावः सुमहान् अभूत्  
०८,०५५।०१२च्	सागरस्येव मत्तस्य यथा स्यात् सलिलस्वनः  
०८,०५५।०१३अ	ते तु तं पुरुषव्याघ्रं व्याघ्रा इव महारथाः  
०८,०५५।०१३च्	अभ्यद्रवन्त सङ्ग्रामे त्यक्त्वा प्राणकृतं भयम्  
०८,०५५।०१४अ	तेषाम् आपततां तत्र शरवर्षाणि मुञ्चताम्  
०८,०५५।०१४च्	अर्जुनो व्यधमत् सैन्यं महावातो घनान् इव  
०८,०५५।०१५अ	ते ऽर्जुनं सहिता भूत्वा रथवंशैः प्रहारिणः  
०८,०५५।०१५च्	अभियाय महेष्वासा विव्यधुर् निशितैः शरैः  
०८,०५५।०१५द्*०८३८_०१	शक्तिभिस् तोमरैर् बाणैः कुणपैः कुरमुद्गरैः  
०८,०५५।०१५द्*०८३८_०२	शूलैस् त्रिमूलैः परिघैर् भिण्डिपालैः परश्वधैः  
०८,०५५।०१५द्*०८३८_०३	करनालैर् गडैः खड्गैर् इष्टिभिर् मुशलैस् तथा  
०८,०५५।०१५द्*०८३८_०४	परिघैः पट्टिशैश् चैव गदाभिश् च परश्वधैः  
०८,०५५।०१५द्*०८३८_०५	महायोधनरैः क्षिप्तैः सशर्करजपांशुभिः  
०८,०५५।०१५द्*०८३८_०६	सशक्राशनिसम्पातं जालैः पाशैः कडङ्गरैः  
०८,०५५।०१५द्*०८३८_०७	प्रदीप्तशिखरावर्षैः शिलाभिः काष्ठशङ्कुभिः  
०८,०५५।०१५द्*०८३८_०८	महार्ष्टिकाभिः कान्ताभिर् अयस्कान्तैर् विनाशिनैः  
०८,०५५।०१५द्*०८३८_०९	प्रदुष्टचक्रेभहयैः ससङ्घैर् गूढम् आयुधैः  
०८,०५५।०१५द्*०८३८_१०	शिबिराद् एकम् आयान्तम् अर्जुनं सहकेशवम्  
०८,०५५।०१५द्*०८३८_११	नानादेश्या नृपवरा म्लेच्छाश् चायुतशो ऽभ्ययुः  
०८,०५५।०१६अ	ततो ऽर्जुनः सहस्राणि रथवारणवाजिनाम्  
०८,०५५।०१६च्	प्रेषयाम् आस विशिखैर् यमस्य सदनं प्रति  
०८,०५५।०१७अ	ते वध्यमानाः समरे पार्थचापच्युतैः शरैः  
०८,०५५।०१७च्	तत्र तत्र स्म लीयन्ते भये जाते महारथाः  
०८,०५५।०१८अ	तेषां चतुःशतान् वीरान् यतमानान् महारथान्  
०८,०५५।०१८च्	अर्जुनो निशितैर् बाणैर् अनयद् यमसादनम्  
०८,०५५।०१९अ	ते वध्यमानाः समरे नानालिङ्गैः शितैः शरैः  
०८,०५५।०१९च्	अर्जुनं समभित्यज्य दुद्रुवुर् वै दिशो भयात्  
०८,०५५।०२०अ	तेषां शब्दो महान् आसीद् द्रवतां वाहिनीमुखे  
०८,०५५।०२०च्	महौघस्येव भद्रं ते गिरिम् आसाद्य दीर्यतः  
०८,०५५।०२१अ	तां तु सेनां भृशं विद्ध्वा द्रावयित्वार्जुनः शरैः  
०८,०५५।०२१च्	प्रायाद् अभिमुखः पार्थः सूतानीकानि मारिष  
०८,०५५।०२२अ	तस्य शब्दो महान् आसीत् परान् अभिमुखस्य वै  
०८,०५५।०२२ब्*०८३९_०१	तस्याभिद्रवतः कर्णं रथघोषो महान् अभूत्  
०८,०५५।०२२च्	गरुडस्येव पततः पन्नगार्थे यथा पुरा  
०८,०५५।०२३अ	तं तु शब्दम् अभिश्रुत्य भीमसेनो महाबलः  
०८,०५५।०२३च्	बभूव परमप्रीतः पार्थदर्शनलालसः  
०८,०५५।०२४अ	श्रुत्वैव पार्थम् आयान्तं भीमसेनः प्रतापवान्  
०८,०५५।०२४च्	त्यक्त्वा प्राणान् महाराज सेनां तव ममर्द ह  
०८,०५५।०२५अ	स वायुवेगप्रतिमो वायुवेगसमो जवे  
०८,०५५।०२५च्	वायुवद् व्यचरद् भीमो वायुपुत्रः प्रतापवान्  
०८,०५५।०२६अ	तेनार्द्यमाना राजेन्द्र सेना तव विशां पते  
०८,०५५।०२६च्	व्यभ्राम्यत महाराज भिन्ना नौर् इव सागरे  
०८,०५५।०२७अ	तां तु सेनां तदा भीमो दर्शयन् पाणिलाघवम्  
०८,०५५।०२७ब्*०८४०_०१	रथं रथेनाभ्यहनत् तुरगांस् तुरगैस् तथा  
०८,०५५।०२७ब्*०८४०_०२	गजान् गजैर् नरवरान् नरैर् एवानयत् क्षयम्  
०८,०५५।०२७ब्*०८४०_०३	कं चिद् गजं समुत्क्षिप्य गजं भीमो ऽभ्यधावत  
०८,०५५।०२७ब्*०८४०_०४	महौषधिसमायुक्तं हनुमान् इव पर्वतम्  
०८,०५५।०२७ब्*०८४०_०५	स तु तेनाहनत् क्रुद्धो गिरिणेव महागिरिम्  
०८,०५५।०२७ब्*०८४०_०६	कस्य चिद् दन्तम् उत्पाट्य दन्तेनैवाहनद् गजम्  
०८,०५५।०२७ब्*०८४०_०७	यथैरावतम् आसाद्य कुम्भकर्णः पुरा रणे  
०८,०५५।०२७ब्*०८४०_०८	गजौ सङ्गृह्य पाणिभ्यां सन्निपातैर् अमारयत्  
०८,०५५।०२७ब्*०८४०_०९	रथान् हयान् नृपवरान् आविष्ट इव पाण्डवः  
०८,०५५।०२७च्	शरैर् अवचकर्तोग्रैः प्रेषयिष्यन् यमक्षयम्  
०८,०५५।०२८अ	तत्र भारत भीमस्य बलं दृष्ट्वातिमानुषम्  
०८,०५५।०२८च्	व्यत्रस्यन्त रणे योधाः कालस्येव युगक्षये  
०८,०५५।०२९अ	तथार्दितान् भीमबलान् भीमसेनेन भारत  
०८,०५५।०२९च्	दृष्ट्वा दुर्योधनो राजा इदं वचनम् अब्रवीत्  
०८,०५५।०३०अ	सैनिकान् स महेष्वासो योधांश् च भरतर्षभ  
०८,०५५।०३०च्	समादिशद् रणे सर्वान् हत भीमम् इति स्म ह  
०८,०५५।०३०ए	तस्मिन् हते हतं मन्ये सर्वसैन्यम् अशेषतः  
०८,०५५।०३१अ	प्रतिगृह्य च ताम् आज्ञां तव पुत्रस्य पार्थिवाः  
०८,०५५।०३१च्	भीमं प्रच्छादयाम् आसुः शरवर्षैः समन्ततः  
०८,०५५।०३१द्*०८४१_०१	तस्मिन् रणे महाराज महेष्वासा नरास् तथा  
०८,०५५।०३२अ	गजाश् च बहुला राजन् नराश् च जयगृद्धिनः  
०८,०५५।०३२च्	रथा हयाश् च राजेन्द्र परिवव्रुर् वृकोदरम्  
०८,०५५।०३३अ	स तैः परिवृतः शूरैः शूरो राजन् समन्ततः  
०८,०५५।०३३च्	शुशुभे भरतश्रेष्ठ नक्षत्रैर् इव चन्द्रमाः  
०८,०५५।०३३द्*०८४२_०१	परिवेषी यथा सोमः परिपूर्णो विराजते  
०८,०५५।०३४अ	स रराज तथा सङ्ख्ये दर्शनीयो नरोत्तमः  
०८,०५५।०३४च्	निर्विशेषं महाराज यथा हि विजयस् तथा  
०८,०५५।०३५अ	तत्र ते पार्थिवाः सर्वे शरवृष्टीः समासृजन्  
०८,०५५।०३५च्	क्रोधरक्तेक्षणाः क्रूरा हन्तुकामा वृकोदरम्  
०८,०५५।०३६अ	स विदार्य महासेनां शरैः सन्नतपर्वभिः  
०८,०५५।०३६च्	निश्चक्राम रणाद् भीमो मत्स्यो जालाद् इवाम्भसि  
०८,०५५।०३७अ	हत्वा दश सहस्राणि गजानाम् अनिवर्तिनाम्  
०८,०५५।०३७च्	नृणां शतसहस्रे द्वे द्वे शते चैव भारत  
०८,०५५।०३८अ	पञ्च चाश्वसहस्राणि रथानां शतम् एव च  
०८,०५५।०३८च्	हत्वा प्रास्यन्दयद् भीमो नदीं शोणितकर्दमाम्  
०८,०५५।०३९अ	शोणितोदां रथावर्तां हस्तिग्राहसमाकुलाम्  
०८,०५५।०३९च्	नरमीनाम् अश्वनक्रां केशशैवलशाद्वलाम्  
०८,०५५।०४०अ	सञ्छिन्नभुजनागेन्द्रां बहुरत्नापहारिणीम्  
०८,०५५।०४०च्	ऊरुग्राहां मज्जपङ्कां शीर्षोपलसमाकुलाम्  
०८,०५५।०४१अ	धनुष्काशां शरावापां गदापरिघकेतनाम्  
०८,०५५।०४१ब्*०८४३_०१	हंसच्छत्रध्वजोपेताम् उष्णीषवरफेनिलाम्  
०८,०५५।०४१ब्*०८४३_०२	हारपद्माकरां चैव भूमिरेणूर्मिमालिनीम्  
०८,०५५।०४१ब्*०८४३_०३	आर्यवृत्तवतीं सङ्ख्ये सुतरां भीरुदुस्तराम्  
०८,०५५।०४१च्	योधव्रातवतीं सङ्ख्ये वहन्तीं यमसादनम्  
०८,०५५।०४२अ	क्षणेन पुरुषव्याघ्रः प्रावर्तयत निम्नगाम्  
०८,०५५।०४२च्	यथा वैतरणीम् उग्रां दुस्तराम् अकृतात्मभिः  
०८,०५५।०४२द्*०८४४_०१	तथा दुस्तरणीं घोरां भीरूणां भयवर्धनीम्  
०८,०५५।०४२द्*०८४५_०१	तथा प्रावर्तयद् भीमो वीरयोधापहारिणीम्  
०८,०५५।०४३अ	यतो यतः पाण्डवेयः प्रवृत्तो रथसत्तमः  
०८,०५५।०४३च्	ततस् ततो ऽपातयत योधाञ् शतसहस्रशः  
०८,०५५।०४४अ	एवं दृष्ट्वा कृतं कर्म भीमसेनेन संयुगे  
०८,०५५।०४४च्	दुर्योधनो महाराज शकुनिं वाक्यम् अब्रवीत्  
०८,०५५।०४५अ	जय मातुल सङ्ग्रामे भीमसेनं महाबलम्  
०८,०५५।०४५च्	अस्मिञ् जिते जितं मन्ये पाण्डवेयं महाबलम्  
०८,०५५।०४६अ	ततः प्रायान् महाराज सौबलेयः प्रतापवान्  
०८,०५५।०४६च्	रणाय महते युक्तो भ्रातृभिः परिवारितः  
०८,०५५।०४७अ	स समासाद्य सङ्ग्रामे भीमं भीमपराक्रमम्  
०८,०५५।०४७च्	वारयाम् आस तं वीरो वेलेव मकरालयम्  
०८,०५५।०४७ए	स न्यवर्तत तं भीमो वार्यमाणः शितैः शरैः  
०८,०५५।०४७ड़्*०८४६_०१	भागिनेयवचः श्रुत्वा शकुनिः शठकृत्तमः  
०८,०५५।०४८अ	शकुनिस् तस्य राजेन्द्र वामे पार्श्वे स्तनान्तरे  
०८,०५५।०४८च्	प्रेषयाम् आस नाराचान् रुक्मपुङ्खाञ् शिलाशितान्  
०८,०५५।०४९अ	वर्म भित्त्वा तु सौवर्णं बाणास् तस्य महात्मनः  
०८,०५५।०४९च्	न्यमज्जन्त महाराज कङ्कबर्हिणवाससः  
०८,०५५।०५०अ	सो ऽतिविद्धो रणे भीमः शरं हेमविभूषितम्  
०८,०५५।०५०च्	प्रेषयाम् आस सहसा सौबलं प्रति भारत  
०८,०५५।०५१अ	तम् आयान्तं शरं घोरं शकुनिः शत्रुतापनः  
०८,०५५।०५१च्	चिच्छेद शतधा राजन् कृतहस्तो महाबलः  
०८,०५५।०५२अ	तस्मिन् निपतिते भूमौ भीमः क्रुद्धो विशां पते  
०८,०५५।०५२च्	धनुश् चिच्छेद भल्लेन सौबलस्य हसन्न् इव  
०८,०५५।०५३अ	तद् अपास्य धनुश् छिन्नं सौबलेयः प्रतापवान्  
०८,०५५।०५३च्	अन्यद् आदत्त वेगेन धनुर् भल्लांश् च षोडश  
०८,०५५।०५४अ	तैस् तस्य तु महाराज भल्लैः सन्नतपर्वभिः  
०८,०५५।०५४च्	चतुर्भिः सारथिं ह्य् आर्च्छद् भीमं पञ्चभिर् एव च  
०८,०५५।०५५अ	ध्वजम् एकेन चिच्छेद छत्रं द्वाभ्यां विशां पते  
०८,०५५।०५५च्	चतुर्भिश् चतुरो वाहान् विव्याध सुबलात्मजः  
०८,०५५।०५५द्*०८४७_०१	ततो हृष्टो महाराज तव पुत्रो महीपतिः  
०८,०५५।०५५द्*०८४७_०२	साधु साधु महाबाहो जहि भीमं शितैः शरैः  
०८,०५५।०५५द्*०८४७_०३	अयम् एव सुदुष्टात्मा सर्वदास्मान् प्रबाधते  
०८,०५५।०५५द्*०८४७_०४	मर्दयैनं महाबाहो विनिहत्य सुखी भव  
०८,०५५।०५६अ	ततः क्रुद्धो महाराज भीमसेनः प्रतापवान्  
०८,०५५।०५६च्	शक्तिं चिक्षेप समरे रुक्मदण्डाम् अयस्मयीम्  
०८,०५५।०५७अ	सा भीमभुजनिर्मुक्ता नागजिह्वेव चञ्चला  
०८,०५५।०५७च्	निपपात रथे तूर्णं सौबलस्य महात्मनः  
०८,०५५।०५८अ	ततस् ताम् एव सङ्गृह्य शक्तिं कनकभूषणाम्  
०८,०५५।०५८च्	भीमसेनाय चिक्षेप क्रुद्धरूपो विशां पते  
०८,०५५।०५८द्*०८४८_०१	भीमो ऽपि परमामर्षी तां शक्तिं सन्निवार्य च  
०८,०५५।०५८द्*०८४८_०२	मुमोच शरवर्षाणि शकुनेः सर्वमर्मसु  
०८,०५५।०५८द्*०८४८_०३	सौबलः सो ऽपि दुष्टात्मा भीमसेनशरार्दितः  
०८,०५५।०५८द्*०८४८_०४	पपात च रथोपस्थे पश्यतां सर्वभूभृताम्  
०८,०५५।०५९अ	सा निर्भिद्य भुजं सव्यं पाण्डवस्य महात्मनः  
०८,०५५।०५९च्	पपात च ततो भूमौ यथा विद्युन् नभश्च्युता  
०८,०५५।०६०अ	अथोत्क्रुष्टं महाराज धार्तराष्ट्रैः समन्ततः  
०८,०५५।०६०च्	न तु तं ममृषे भीमः सिंहनादं तरस्विनाम्  
०८,०५५।०६१अ	स सङ्गृह्य धनुः सज्यं त्वरमाणो महारथः  
०८,०५५।०६१च्	मुहूर्ताद् इव राजेन्द्र छादयाम् आस सायकैः  
०८,०५५।०६१ए	सौबलस्य बलं सङ्ख्ये त्यक्त्वात्मानं महाबलः  
०८,०५५।०६२अ	तस्याश्वांश् चतुरो हत्वा सूतं चैव विशां पते  
०८,०५५।०६२च्	ध्वजं चिच्छेद भल्लेन त्वरमाणः पराक्रमी  
०८,०५५।०६३अ	हताश्वं रथम् उत्सृज्य त्वरमाणो नरोत्तमः  
०८,०५५।०६३च्	तस्थौ विस्फारयंश् चापं क्रोधरक्तेक्षणः श्वसन्  
०८,०५५।०६३ए	शरैश् च बहुधा राजन् भीमम् आर्च्छत् समन्ततः  
०८,०५५।०६४अ	प्रतिहत्य तु वेगेन भीमसेनः प्रतापवान्  
०८,०५५।०६४च्	धनुश् चिच्छेद सङ्क्रुद्धो विव्याध च शितैः शरैः  
०८,०५५।०६५अ	सो ऽतिविद्धो बलवता शत्रुणा शत्रुकर्शनः  
०८,०५५।०६५च्	निपपात ततो भूमौ किं चित् प्राणो नराधिप  
०८,०५५।०६६अ	ततस् तं विह्वलं ज्ञात्वा पुत्रस् तव विशां पते  
०८,०५५।०६६च्	अपोवाह रथेनाजौ भीमसेनस्य पश्यतः  
०८,०५५।०६७अ	रथस्थे तु नरव्याघ्रे धार्तराष्ट्राः पराङ्मुखाः  
०८,०५५।०६७च्	प्रदुद्रुवुर् दिशो भीता भीमाज् जाते महाभये  
०८,०५५।०६८अ	सौबले निर्जिते राजन् भीमसेनेन धन्विना  
०८,०५५।०६८च्	भयेन महता भग्नः पुत्रो दुर्योधनस् तव  
०८,०५५।०६८ए	अपायाज् जवनैर् अश्वैः सापेक्षो मातुलं प्रति  
०८,०५५।०६९अ	पराङ्मुखं तु राजानं दृष्ट्वा सैन्यानि भारत  
०८,०५५।०६९च्	विप्रजग्मुः समुत्सृज्य द्वैरथानि समन्ततः  
०८,०५५।०७०अ	तान् दृष्ट्वातिरथान् सर्वान् धार्तराष्ट्रान् पराङ्मुखान्  
०८,०५५।०७०च्	जवेनाभ्यपतद् भीमः किरञ् शरशतान् बहून्  
०८,०५५।०७१अ	ते वध्यमाना भीमेन धार्तराष्ट्राः पराङ्मुखाः  
०८,०५५।०७१च्	कर्णम् आसाद्य समरे स्थिता राजन् समन्ततः  
०८,०५५।०७१ए	स हि तेषां महावीर्यो द्वीपो ऽभूत् सुमहाबलः  
०८,०५५।०७२अ	भिन्ननौका यथा राजन् द्वीपम् आसाद्य निर्वृताः  
०८,०५५।०७२च्	भवन्ति पुरुषव्याघ्र नाविकाः कालपर्यये  
०८,०५५।०७३अ	तथा कर्णं समासाद्य तावका भरतर्षभ  
०८,०५५।०७३ब्*०८४९_०१	अगाधे मज्जतां तेषां कर्णो द्वीपो ऽभवत् तदा  
०८,०५५।०७३च्	समाश्वस्ताः स्थिता राजन् सम्प्रहृष्टाः परस्परम्  
०८,०५५।०७३ए	समाजग्मुश् च युद्धाय मृत्युं कृत्वा निवर्तनम्  
०८,०५६।००१	धृतराष्ट्र उवाच  
०८,०५६।००१अ	ततो भग्नेषु सैन्येषु भीमसेनेन संयुगे  
०८,०५६।००१च्	दुर्योधनो ऽब्रवीत् किं नु सौबलो वापि सञ्जय  
०८,०५६।००२अ	कर्णो वा जयतां श्रेष्ठो योधा वा मामका युधि  
०८,०५६।००२च्	कृपो वा कृतवर्मा च द्रौणिर् दुःशासनो ऽपि वा  
०८,०५६।००३अ	अत्यद्भुतम् इदं मन्ये पाण्डवेयस्य विक्रमम्  
०८,०५६।००३ब्*०८५०_०१	यद् एकः समरे सर्वान् योधमायास मामकान्  
०८,०५६।००३च्	यथाप्रतिज्ञं योधानां राधेयः कृतवान् अपि  
०८,०५६।००४अ	कुरूणाम् अपि सर्वेषां कर्णः शत्रुनिषूदनः  
०८,०५६।००४ब्*०८५१_०१	सर्वेषां कुरुयौधानां कर्णो वै शत्रुसूदनः  
०८,०५६।००४च्	शर्म वर्म प्रतिष्ठा च जीविताशा च सञ्जय  
०८,०५६।००५अ	तत् प्रभग्नं बलं दृष्ट्वा कौन्तेयेनामितौजसा  
०८,०५६।००५च्	राधेयानाम् अधिरथः कर्णः किम् अकरोद् युधि  
०८,०५६।००६अ	पुत्रा वा मम दुर्धर्षा राजानो वा महारथाः  
०८,०५६।००६च्	एतन् मे सर्वम् आचक्ष्व कुशलो ह्य् असि सञ्जय  
०८,०५६।००७	सञ्जय उवाच  
०८,०५६।००७अ	अपराह्णे महाराज सूतपुत्रः प्रतापवान्  
०८,०५६।००७च्	जघान सोमकान् सर्वान् भीमसेनस्य पश्यतः  
०८,०५६।००७ए	भीमो ऽप्य् अतिबलः सैन्यं धार्तराष्ट्रं व्यपोथयत्  
०८,०५६।००७ड़्*०८५२_०१	अथ कर्णो ऽब्रवीच् छल्यं पाञ्चालान् प्रापयस्व माम्  
०८,०५६।००८अ	द्राव्यमाणं बलं दृष्ट्वा भीमसेनेन धीमता  
०८,०५६।००८च्	यन्तारम् अब्रवीत् कर्णः पाञ्चालान् एव मा वह  
०८,०५६।००९अ	मद्रराजस् ततः शल्यः श्वेतान् अश्वान् महाजवान्  
०८,०५६।००९च्	प्राहिणोच् चेदिपाञ्चालान् करूषांश् च महाबलः  
०८,०५६।०१०अ	प्रविश्य च स तां सेनां शल्यः परबलार्दनः  
०८,०५६।०१०च्	न्ययच्छत् तुरगान् हृष्टो यत्र यत्रैच्छद् अग्रणीः  
०८,०५६।०११अ	तं रथं मेघसङ्काशं वैयाघ्रपरिवारणम्  
०८,०५६।०११च्	सन्दृश्य पाण्डुपाञ्चालास् त्रस्ता आसन् विशां पते  
०८,०५६।०१२अ	ततो रथस्य निनदः प्रादुरासीन् महारणे  
०८,०५६।०१२च्	पर्जन्यसमनिर्घोषः पर्वतस्येव दीर्यतः  
०८,०५६।०१३अ	ततः शरशतैस् तीक्ष्णैः कर्णो ऽप्य् आकर्णनिःसृतैः  
०८,०५६।०१३च्	जघान पाण्डवबलं शतशो ऽथ सहस्रशः  
०८,०५६।०१४अ	तं तथा समरे कर्म कुर्वाणम् अतिमानुषम्  
०८,०५६।०१४च्	परिवव्रुर् महेष्वासाः पाण्डवानां महारथाः  
०८,०५६।०१५अ	तं शिखण्डी च भीमश् च धृष्टद्युम्नश् च पार्षतः  
०८,०५६।०१५च्	नकुलः सहदेवश् च द्रौपदेयाः ससात्यकाः  
०८,०५६।०१५ए	परिवव्रुर् जिघांसन्तो राधेयं शरवृष्टिभिः  
०८,०५६।०१६अ	सात्यकिस् तु ततः कर्णं विंशत्या निशितैः शरैः  
०८,०५६।०१६च्	अताडयद् रणे शूरो जत्रुदेशे नरोत्तमः  
०८,०५६।०१७अ	शिखण्डी पञ्चविंशत्या धृष्टद्युम्नश् च पञ्चभिः  
०८,०५६।०१७च्	द्रौपदेयाश् चतुःषष्ट्या सहदेवश् च सप्तभिः  
०८,०५६।०१७ए	नकुलश् च शतेनाजौ कर्णं विव्याध सायकैः  
०८,०५६।०१८अ	भीमसेनस् तु राधेयं नवत्या नतपर्वणाम्  
०८,०५६।०१८च्	विव्याध समरे क्रुद्धो जत्रुदेशे महाबलः  
०८,०५६।०१९अ	ततः प्रहस्याधिरथिर् विक्षिपन् धनुर् उत्तमम्  
०८,०५६।०१९च्	मुमोच निशितान् बाणान् पीडयन् सुमहाबलः  
०८,०५६।०१९ए	तान् प्रत्यविध्यद् राधेयः पञ्चभिः पञ्चभिः शरैः  
०८,०५६।०२०अ	सात्यकेस् तु धनुश् छित्त्वा ध्वजं च पुरुषर्षभः  
०८,०५६।०२०च्	अथैनं नवभिर् बाणैर् आजघान स्तनान्तरे  
०८,०५६।०२१अ	भीमसेनस् तु तं क्रुद्धो विव्याध त्रिंशता शरैः  
०८,०५६।०२१ब्*०८५३_०१	सहदेवस्य भल्लेन ध्वजं चिच्छेद मारिष  
०८,०५६।०२१च्	सारथिं च त्रिभिर् बाणैर् आजघान परन्तपः  
०८,०५६।०२२अ	विरथान् द्रौपदेयांश् च चकार पुरुषर्षभः  
०८,०५६।०२२च्	अक्ष्णोर् निमेषमात्रेण तद् अद्भुतम् इवाभवत्  
०८,०५६।०२३अ	विमुखीकृत्य तान् सर्वाञ् शरैः सन्नतपर्वभिः  
०८,०५६।०२३च्	पाञ्चालान् अहनच् छूरश् चेदीनां च महारथान्  
०८,०५६।०२४अ	ते वध्यमानाः समरे चेदिमत्स्या विशां पते  
०८,०५६।०२४च्	कर्णम् एकम् अभिद्रुत्य शरसङ्घैः समार्दयन्  
०८,०५६।०२४ए	ताञ् जघान शितैर् बाणैः सूतपुत्रो महारथः  
०८,०५६।०२४ड़्*०८५४_०१	प्राद्रवन्त रणे भीताः सिंहत्रस्ता मृगा इव  
०८,०५६।०२४ड़्*०८५५_०१	ततस् तान् प्रहसन् वीरो विजिग्ये पाण्डवान् रणे  
०८,०५६।०२५अ	एतद् अत्यद्भुतं कर्णे दृष्टवान् अस्मि भारत  
०८,०५६।०२५च्	यद् एकः समरे शूरान् सूतपुत्रः प्रतापवान्  
०८,०५६।०२५च्*०८५६_०१	**** **** यतमानान् महारथान्  
०८,०५६।०२५च्*०८५६_०२	योधयाम् आस समरे  
०८,०५६।०२६अ	यतमानान् परं शक्त्यायोधयत् तांश् च धन्विनः  
०८,०५६।०२६च्	पाण्डवेयान् महाराज शरैर् वारितवान् रणे  
०८,०५६।०२७अ	तत्र भारत कर्णस्य लाघवेन महात्मनः  
०८,०५६।०२७च्	तुतुषुर् देवताः सर्वाः सिद्धाश् च परमर्षयः  
०८,०५६।०२८अ	अपूजयन् महेष्वासा धार्तराष्ट्रा नरोत्तमम्  
०८,०५६।०२८च्	कर्णं रथवरश्रेष्ठं श्रेष्ठं सर्वधनुष्मताम्  
०८,०५६।०२९अ	ततः कर्णो महाराज ददाह रिपुवाहिनीम्  
०८,०५६।०२९ब्*०८५७_०१	एकवीरो महेष्वासो विघ्नस्तापरिवाहिणम् (सिच्)  
०८,०५६।०२९ब्*०८५८_०१	समर्दयञ् छरैस् तीक्ष्णैः पाञ्चालानां प्रवाहिनीम्  
०८,०५६।०२९च्	कक्षम् इद्धो यथा वह्निर् निदाघे ज्वलितो महान्  
०८,०५६।०३०अ	ते वध्यमानाः कर्णेन पाण्डवेयास् ततस् ततः  
०८,०५६।०३०च्	प्राद्रवन्त रणे भीताः कर्णं दृष्ट्वा महाबलम्  
०८,०५६।०३१अ	तत्राक्रन्दो महान् आसीत् पाञ्चालानां महारणे  
०८,०५६।०३१च्	वध्यतां सायकैस् तीक्ष्णैः कर्णचापवरच्युतैः  
०८,०५६।०३२अ	तेन शब्देन वित्रस्ता पाण्डवानां महाचमूः  
०८,०५६।०३२च्	कर्णम् एकं रणे योधं मेनिरे तत्र शात्रवाः  
०८,०५६।०३३अ	तत्राद्भुतं परं चक्रे राधेयः शत्रुकर्शनः  
०८,०५६।०३३च्	यद् एकं पाण्डवाः सर्वे न शेकुर् अभिवीक्षितुम्  
०८,०५६।०३४अ	यथौघः पर्वतश्रेष्ठम् आसाद्याभिप्रदीर्यते  
०८,०५६।०३४च्	तथा तत् पाण्डवं सैन्यं कर्णम् आसाद्य दीर्यते  
०८,०५६।०३५अ	कर्णो ऽपि समरे राजन् विधूमो ऽग्निर् इव ज्वलन्  
०८,०५६।०३५च्	दहंस् तस्थौ महाबाहुः पाण्डवानां महाचमूम्  
०८,०५६।०३६अ	शिरांसि च महाराज कर्णांश् चञ्चलकुण्डलान्  
०८,०५६।०३६च्	बाहूंश् च वीरो वीराणां चिच्छेद लघु चेषुभिः  
०८,०५६।०३७अ	हस्तिदन्तान् त्सरून् खड्गान् ध्वजाञ् शक्तीर् हयान् गजान्  
०८,०५६।०३७च्	रथांश् च विविधान् राजन् पताका व्यजनानि च  
०८,०५६।०३८अ	अक्षेषायुगयोक्त्राणि चक्राणि विविधानि च  
०८,०५६।०३८च्	चिच्छेद शतधा कर्णो योधव्रतम् अनुष्ठितः  
०८,०५६।०३९अ	तत्र भारत कर्णेन निहतैर् गजवाजिभिः  
०८,०५६।०३९च्	अगम्यरूपा पृथिवी मांसशोणितकर्दमा  
०८,०५६।०४०अ	विषमं च समं चैव हतैर् अश्वपदातिभिः  
०८,०५६।०४०च्	रथैश् च कुञ्जरैश् चैव न प्राज्ञायत किं चन  
०८,०५६।०४१अ	नापि स्वे न परे योधाः प्राज्ञायन्त परस्परम्  
०८,०५६।०४१च्	घोरे शरान्धकारे तु कर्णास्त्रे च विजृम्भिते  
०८,०५६।०४२अ	राधेयचापनिर्मुक्तैः शरैः काञ्चनभूषितैः  
०८,०५६।०४२च्	सञ्छादिता महाराज यतमाना महारथाः  
०८,०५६।०४३अ	ते पाण्डवेयाः समरे कर्णेन स्म पुनः पुनः  
०८,०५६।०४३च्	अभज्यन्त महाराज यतमाना महारथाः  
०८,०५६।०४४अ	मृगसङ्घान् यथा क्रुद्धः सिंहो द्रावयते वने  
०८,०५६।०४४ब्*०८५९_०१	पाञ्चालानां रथश्रेष्ठान् द्रावयञ् छात्रवांस् तथा  
०८,०५६।०४४च्	कर्णस् तु समरे योधांस् तत्र तत्र महायशाः  
०८,०५६।०४४ए	कालयाम् आस तत् सैन्यं यथा पशुगणान् वृकः  
०८,०५६।०४५अ	दृष्ट्वा तु पाण्डवीं सेनां धार्तराष्ट्राः पराङ्मुखीम्  
०८,०५६।०४५च्	अभिजग्मुर् महेष्वासा रुवन्तो भैरवान् रवान्  
०८,०५६।०४६अ	दुर्योधनो हि राजेन्द्र मुदा परमया युतः  
०८,०५६।०४६च्	वादयाम् आस संहृष्टो नानावाद्यानि सर्वशः  
०८,०५६।०४७अ	पाञ्चालापि महेष्वासा भग्ना भग्ना नरोत्तमाः  
०८,०५६।०४७च्	न्यवर्तन्त यथा शूरा मृत्युं कृत्वा निवर्तनम्  
०८,०५६।०४८अ	तान् निवृत्तान् रणे शूरान् राधेयः शत्रुतापनः  
०८,०५६।०४८च्	अनेकशो महाराज बभञ्ज पुरुषर्षभः  
०८,०५६।०४९अ	तत्र भारत कर्णेन पाञ्चाला विंशती रथाः  
०८,०५६।०४९च्	निहताः सादयः क्रोधाच् चेदयश् च परःशताः  
०८,०५६।०५०अ	कृत्वा शून्यान् रथोपस्थान् वाजिपृष्ठांश् च भारत  
०८,०५६।०५०च्	निर्मनुष्यान् गजस्कन्धान् पादातांश् चैव विद्रुतान्  
०८,०५६।०५१अ	आदित्य इव मध्याह्ने दुर्निरीक्ष्यः परन्तपः  
०८,०५६।०५१च्	कालान्तकवपुः क्रूरः सूतपुत्रश् चचार ह  
०८,०५६।०५२अ	एवम् एतान् महाराज नरवाजिरथद्विपान्  
०८,०५६।०५२च्	हत्वा तस्थौ महेष्वासः कर्णो ऽरिगणसूदनः  
०८,०५६।०५३अ	यथा भूतगणान् हत्वा कालस् तिष्ठेन् महाबलः  
०८,०५६।०५३च्	तथा स सोमकान् हत्वा तस्थाव् एको महारथः  
०८,०५६।०५४अ	तत्राद्भुतम् अपश्याम पाञ्चालानां पराक्रमम्  
०८,०५६।०५४च्	वध्यमानापि कर्णेन नाजहू रणमूर्धनि  
०८,०५६।०५५अ	राजा दुःशासनश् चैव कृपः शारद्वतस् तथा  
०८,०५६।०५५च्	अश्वत्थामा कृतवर्मा शकुनिश् चापि सौबलः  
०८,०५६।०५५ए	न्यहनन् पाण्डवीं सेनां शतशो ऽथ सहस्रशः  
०८,०५६।०५६अ	कर्णपुत्रौ च राजेन्द्र भ्रातरौ सत्यविक्रमौ  
०८,०५६।०५६च्	अनाशयेतां बलिनः पाञ्चालान् वै ततस् ततः  
०८,०५६।०५६ए	तत्र युद्धं तदा ह्य् आसीत् क्रूरं विशसनं महत्  
०८,०५६।०५७अ	तथैव पाण्डवाः शूरा धृष्टद्युम्नशिखण्डिनौ  
०८,०५६।०५७च्	द्रौपदेयाश् च सङ्क्रुद्धा अभ्यघ्नंस् तावकं बलम्  
०८,०५६।०५८अ	एवम् एष क्षयो वृत्तः पाण्डवानां ततस् ततः  
०८,०५६।०५८च्	तावकानाम् अपि रणे भीमं प्राप्य महाबलम्  
०८,०५७।००१	सञ्जय उवाच  
०८,०५७।००१अ	अर्जुनस् तु महाराज कृत्वा सैन्यं पृथग्विधम्  
०८,०५७।००१च्	सूतपुत्रं सुसंरब्धं दृष्ट्वा चैव महारणे  
०८,०५७।००१द्*०८६०_०१	हत्वा तु फल्गुनः सैन्यं कौरवाणां पृथक् पृथक्  
०८,०५७।००१द्*०८६०_०२	सूतपुत्रस्य संरम्भं दृष्ट्वा चापि महाहवे  
०८,०५७।००२अ	शोणितोदां महीं कृत्वा मांसमज्जास्थिवाहिनीम्  
०८,०५७।००२ब्*०८६१_०१	मनुष्यशीर्षपाषाणां हस्त्यश्वकृतरोधसम्  
०८,०५७।००२ब्*०८६१_०२	शूरास्थिचयसङ्कीर्णां काकगृध्रानुनादिताम्  
०८,०५७।००२ब्*०८६१_०३	छत्रहंसप्लवोपेतां वीरवृक्षापहारिणीम्  
०८,०५७।००२ब्*०८६१_०४	हारपद्माकरवतीम् उष्णीषवरफेनिलाम्  
०८,०५७।००२ब्*०८६१_०५	धनुःशरध्वजोपेतां नरक्षुद्रकपालिनीम्  
०८,०५७।००२ब्*०८६१_०६	चर्मवर्मभ्रमोपेतां रथोडुपसमाकुलाम्  
०८,०५७।००२ब्*०८६१_०७	जयैषिणां च सुतरां भीरूणां च सुदुस्तराम्  
०८,०५७।००२ब्*०८६१_०८	तां नदीं प्रापयित्वा तु बीभत्सुः परवीरहा  
०८,०५७।००२च्	वासुदेवम् इदं वाक्यम् अब्रवीत् पुरुषर्षभ  
०८,०५७।००३अ	एष केतू रणे कृष्ण सूतपुत्रस्य दृश्यते  
०८,०५७।००३च्	भीमसेनादयश् चैते योधयन्ति महारथान्  
०८,०५७।००३ए	एते द्रवन्ति पाञ्चालाः कर्णात् त्रस्ता जनार्दन  
०८,०५७।००४अ	एष दुर्योधनो राजा श्वेतच्छत्रेण भास्वता  
०८,०५७।००४च्	कर्णेन भग्नान् पाञ्चालान् द्रावयन् बहु शोभते  
०८,०५७।००५अ	कृपश् च कृतवर्मा च द्रौणिश् चैव महाबलः  
०८,०५७।००५च्	एते रक्षन्ति राजानं सूतपुत्रेण रक्षिताः  
०८,०५७।००५ए	अवध्यमानास् ते ऽस्माभिर् घातयिष्यन्ति सोमकान्  
०८,०५७।००६अ	एष शल्यो रथोपस्थे रश्मिसञ्चारकोविदः  
०८,०५७।००६च्	सूतपुत्ररथं कृष्ण वाहयन् बहु शोभते  
०८,०५७।००७अ	तत्र मे बुद्धिर् उत्पन्ना वाहयात्र महारथम्  
०८,०५७।००७च्	नाहत्वा समरे कर्णं निवर्तिष्ये कथं चन  
०८,०५७।००८अ	राधेयो ऽप्य् अन्यथा पार्थान् सृञ्जयांश् च महारथान्  
०८,०५७।००८च्	निःशेषान् समरे कुर्यात् पश्यतोर् नौ जनार्दन  
०८,०५७।००८द्*०८६२_०१	एवम् उक्तस् तु पार्थेन कृष्णो राजंस् त्वरान्वितः  
०८,०५७।००९अ	ततः प्रायाद् रथेनाशु केशवस् तव वाहिनीम्  
०८,०५७।००९च्	कर्णं प्रति महेष्वासं द्वैरथे सव्यसाचिना  
०८,०५७।०१०अ	प्रयातश् च महाबाहुः पाण्डवानुज्ञया हरिः  
०८,०५७।०१०ब्*०८६३_०१	स प्रयातो रथेनाशु कृष्णो राजन् महाहवे  
०८,०५७।०१०च्	आश्वासयन् रथेनैव पाण्डुसैन्यानि सर्वशः  
०८,०५७।०११अ	रथघोषः स सङ्ग्रामे पाण्डवेयस्य सम्बभौ  
०८,०५७।०११च्	वासवाशनितुल्यस्य महौघस्येव मारिष  
०८,०५७।०११द्*०८६४_०१	रथघोषस् ततस् तस्य पाण्डवस्य बभूव ह  
०८,०५७।०११द्*०८६४_०२	वासवास्त्रनिपातेन पर्वतेष्व् इव मारिष  
०८,०५७।०१२अ	महता रथघोषेण पाण्डवः सत्यविक्रमः  
०८,०५७।०१२च्	अभ्ययाद् अप्रमेयात्मा विजयस् तव वाहिनीम्  
०८,०५७।०१३अ	तम् आयान्तं समीक्ष्यैव श्वेताश्वं कृष्णसारथिम्  
०८,०५७।०१३च्	मद्रराजो ऽब्रवीत् कर्णं केतुं दृष्ट्वा महात्मनः  
०८,०५७।०१४अ	अयं स रथ आयाति श्वेताश्वः कृष्णसारथिः  
०८,०५७।०१४च्	निघ्नन्न् अमित्रान् समरे यं कर्ण परिपृच्छसि  
०८,०५७।०१५अ	एष तिष्ठति कौन्तेयः संस्पृशन् गाण्डिवं धनुः  
०८,०५७।०१५च्	तं हनिष्यसि चेद् अद्य तन् नः श्रेयो भविष्यति  
०८,०५७।०१५द्*०८६५_०१	त्वाम् अभिप्रेप्सुर् आयाति कर्ण निघ्नन् वरान् रथान्  
०८,०५७।०१५द्*०८६५_०२	असज्जमानो राधेय तं याहि प्रति भारतम्  
०८,०५७।०१५द्*०८६६_०१	घृणां त्यक्त्वा प्रसादं च भृगोर् अस्त्रं च संस्मरन्  
०८,०५७।०१५द्*०८६६_०२	दृष्टिं मुष्टिं च सन्धानं स्मृत्वा रामोपदेशजम्  
०८,०५७।०१५द्*०८६६_०३	धनञ्जयं जये प्रेप्सुः प्रत्युद्गम्य महारथान्  
०८,०५७।०१५द्*०८६६_०४	वाजिविद्यापरिज्ञाने न मे युद्धे बले हरिः  
०८,०५७।०१५द्*०८६६_०५	न मां विजेष्यते कर्ण गदायुद्धे विशेषतः  
०८,०५७।०१५द्@०२७_०००१	धनुर्ज्या चन्द्रतारार्कपताका किङ्किणीयुता  
०८,०५७।०१५द्@०२७_०००२	पश्य कर्णार्जुनस्यैषा सौदामिन्य् अम्बरे यथा  
०८,०५७।०१५द्@०२७_०००३	एष ध्वजाग्रे पार्थस्य प्रेक्षमाणः समन्ततः  
०८,०५७।०१५द्@०२७_०००४	दृश्यते वानरो भीमो वीक्षतां भयवर्धनः  
०८,०५७।०१५द्@०२७_०००५	एतच् चक्रं गदा शङ्खः शार्ङ्गं कृष्णस्य च प्रभो  
०८,०५७।०१५द्@०२७_०००६	दृश्यते पाण्डवरथे वाहयानस्य वाजिनः  
०८,०५७।०१५द्@०२७_०००७	एतत् कूजति गाण्डीवं विकृष्टं सव्यसाचिना  
०८,०५७।०१५द्@०२७_०००८	एते हस्तवता मुक्ता घ्नन्त्य् अमित्राञ् शिताः शराः  
०८,०५७।०१५द्@०२७_०००९	विशालायतताम्राक्षैः पूर्णचन्द्रनिभाननैः  
०८,०५७।०१५द्@०२७_००१०	एषा भूः कीर्यते राज्ञां शिरोभिर् अपलायिनाम्  
०८,०५७।०१५द्@०२७_००११	एते परिघसङ्काशाः पुण्यगन्धानुलेपनाः  
०८,०५७।०१५द्@०२७_००१२	उद्यता रणशौण्डानां पात्यन्ते सायुधा भुजाः  
०८,०५७।०१५द्@०२७_००१३	निरस्तजिह्वानेत्रान्ता वाजिनः सहसादिभिः  
०८,०५७।०१५द्@०२७_००१४	पतिताः पात्यमानाश् च क्षितौ क्षीणा विशेरते  
०८,०५७।०१५द्@०२७_००१५	एते पर्वतशृङ्गाणां तुल्या हैमवता गजाः  
०८,०५७।०१५द्@०२७_००१६	सञ्छिन्नहस्ताः पार्थेन प्रपतन्त्य् अद्रयो यथा  
०८,०५७।०१५द्@०२७_००१७	गन्धर्वनगराकारा रथा हतनरेश्वराः  
०८,०५७।०१५द्@०२७_००१८	विमानानीव पुण्यान्ते स्वर्गिणां निपतन्त्य् अमी  
०८,०५७।०१५द्@०२७_००१९	व्याकुलीकृतम् अत्यर्थं पश्य सैन्यं किरीटिना  
०८,०५७।०१५द्@०२७_००२०	नानामृगसहस्राणां यूथं केसरिणा यथा  
०८,०५७।०१६अ	एषा विदीर्यते सेना धार्तराष्ट्री समन्ततः  
०८,०५७।०१६च्	अर्जुनस्य भयात् तूर्णं निघ्नतः शात्रवान् बहून्  
०८,०५७।०१७अ	वर्जयन् सर्वसैन्यानि त्वरते हि धनञ्जयः  
०८,०५७।०१७च्	त्वदर्थम् इति मन्ये ऽहं यथास्योदीर्यते वपुः  
०८,०५७।०१८अ	न ह्य् अवस्थाप्यते पार्थो युयुत्सुः केन चित् सह  
०८,०५७।०१८च्	त्वाम् ऋते क्रोधदीप्तो हि पीड्यमाने वृकोदरे  
०८,०५७।०१९अ	विरथं धर्मराजं च दृष्ट्वा सुदृढविक्षतम्  
०८,०५७।०१९च्	शिखण्डिनं सात्यकिं च धृष्टद्युम्नं च पार्षतम्  
०८,०५७।०२०अ	द्रौपदेयान् युधामन्युम् उत्तमौजसम् एव च  
०८,०५७।०२०च्	नकुलं सहदेवं च भ्रातरौ द्वौ समीक्ष्य च  
०८,०५७।०२१अ	सहसैकरथः पार्थस् त्वाम् अभ्येति परन्तप  
०८,०५७।०२१च्	क्रोधरक्तेक्षणः क्रुद्धो जिघांसुः सर्वधन्विनाम्  
०८,०५७।०२२अ	त्वरितो ऽभिपतत्य् अस्मांस् त्यक्त्वा सैन्यान्य् असंशयम्  
०८,०५७।०२२च्	त्वं कर्ण प्रतियाह्य् एनं नास्त्य् अन्यो हि धनुर्धरः  
०८,०५७।०२३अ	न तं पश्यामि लोके ऽस्मिंस् त्वत्तो ऽप्य् अन्यं धनुर्धरम्  
०८,०५७।०२३च्	अर्जुनं समरे क्रुद्धं यो वेलाम् इव धारयेत्  
०८,०५७।०२३द्*०८६७_०१	यो ऽर्जुनं सागरौघाभं क्रुद्धं वेलेव वारयेत्  
०८,०५७।०२४अ	न चास्य रक्षां पश्यामि पृष्ठतो न च पार्श्वतः  
०८,०५७।०२४च्	एक एवाभियाति त्वां पश्य साफल्यम् आत्मनः  
०८,०५७।०२५अ	त्वं हि कृष्णौ रणे शक्तः संसाधयितुम् आहवे  
०८,०५७।०२५च्	तवैष भारो राधेय प्रत्युद्याहि धनञ्जयम्  
०८,०५७।०२६अ	त्वं कृतो ह्य् एव भीष्मेण द्रोणद्रौणिकृपैर् अपि  
०८,०५७।०२६च्	सव्यसाचिप्रतिरथस् तं निवर्तय पाण्डवम्  
०८,०५७।०२६द्*०८६८_०१	सव्यसाचिनम् आयान्तं निवारय महारणे  
०८,०५७।०२७अ	लेलिहानं यथा सर्पं गर्जन्तम् ऋषभं यथा  
०८,०५७।०२७च्	लयस्थितं यथा व्याघ्रं जहि कर्ण धनञ्जयम्  
०८,०५७।०२८अ	एते द्रवन्ति समरे धार्तराष्ट्रा महारथाः  
०८,०५७।०२८च्	अर्जुनस्य भयात् तूर्णं निरपेक्षा जनाधिपाः  
०८,०५७।०२९अ	द्रवताम् अथ तेषां तु युधि नान्यो ऽस्ति मानवः  
०८,०५७।०२९च्	भयहा यो भवेद् वीर त्वाम् ऋते सूतनन्दन  
०८,०५७।०३०अ	एते त्वां कुरवः सर्वे द्वीपम् आसाद्य संयुगे  
०८,०५७।०३०च्	विष्ठिताः पुरुषव्याघ्र त्वत्तः शरणकाङ्क्षिणः  
०८,०५७।०३१अ	वैदेहाम्बष्ठकाम्बोजास् तथा नग्नजितस् त्वया  
०८,०५७।०३१च्	गान्धाराश् च यया धृत्या जिताः सङ्ख्ये सुदुर्जयाः  
०८,०५७।०३२अ	तां धृतिं कुरु राधेय ततः प्रत्येहि पाण्डवम्  
०८,०५७।०३२च्	वासुदेवं च वार्ष्णेयं प्रीयमाणं किरीटिना  
०८,०५७।०३२द्*०८६९_०१	प्रत्युद्याहि महाबाहो पौरुषे महति स्थितः  
०८,०५७।०३२द्*०८७०_०१	यथैकेन त्वया पूर्वं कृतो दिग्विजयो महान्  
०८,०५७।०३२द्*०८७०_०२	कलिङ्गाधिपतिं जित्वा तवानीता तदन्तरे  
०८,०५७।०३२द्*०८७०_०३	दुर्योधनस्य महिषी जरासन्धं विजित्य च  
०८,०५७।०३२द्*०८७०_०४	तद् एव सत्त्वम् आलम्ब्य जहि पार्थं धनञ्जयम्  
०८,०५७।०३३	कर्ण उवाच  
०८,०५७।०३३अ	प्रकृतिस्थो हि मे शल्य इदानीं सम्मतस् तथा  
०८,०५७।०३३च्	प्रतिभासि महाबाहो विभीश् चैव धनञ्जयात्  
०८,०५७।०३४अ	पश्य बाह्वोर् बलं मे ऽद्य शिक्षितस्य च पश्य मे  
०८,०५७।०३४च्	एको ऽद्य निहनिष्यामि पाण्डवानां महाचमूम्  
०८,०५७।०३५अ	कृष्णौ च पुरुषव्याघ्रौ तच् च सत्यं ब्रवीमि ते  
०८,०५७।०३५च्	नाहत्वा युधि तौ वीराव् अपयास्ये कथं चन  
०८,०५७।०३६अ	स्वप्स्ये वा निहतस् ताभ्याम् असत्यो हि रणे जयः  
०८,०५७।०३६च्	कृतार्थो वा भविष्यामि हत्वा ताव् अथ वा हतः  
०८,०५७।०३६द्*०८७१_०१	निहतो वा गमिष्यामि नैकान्तो ऽस्ति रणे जयः  
०८,०५७।०३६द्*०८७१_०२	कृतार्थो वा गमिष्यामि हतो वा स्वगम् आप्नुयाम्  
०८,०५७।०३६द्*०८७२_००	शल्य उवाच  
०८,०५७।०३६द्*०८७२_०१	अजय्यम् एनं प्रवदन्ति युद्धे  
०८,०५७।०३६द्*०८७२_०२	महारथाः कर्ण रथप्रवीरम्  
०८,०५७।०३६द्*०८७२_०३	एकाकिनं किम् उ कृष्णाभिगुप्तं  
०८,०५७।०३६द्*०८७२_०४	विजेतुम् एनं क इहोत्सहेत  
०८,०५७।०३७अ	नैतादृशो जातु बभूव लोके; रथोत्तमो यावद् अनुश्रुतं नः  
०८,०५७।०३७ब्*०८७३_०१	अद्याहं तं निहनिष्यामि सङ्ख्ये  
०८,०५७।०३७ब्*०८७३_०२	धनञ्जयं पश्यतस् ते समृद्धम्  
०८,०५७।०३७च्	तम् ईदृशं प्रतियोत्स्यामि पार्थं; महाहवे पश्य च पौरुषं मे  
०८,०५७।०३८अ	रथे चरत्य् एष रथप्रवीरः; शीघ्रैर् हयैः कौरवराजपुत्रः  
०८,०५७।०३८च्	स वाद्य मां नेष्यति कृच्छ्रम् एतत्; कर्णस्यान्ताद् एतद् अन्ताः स्थ सर्वे  
०८,०५७।०३८द्*०८७४_०१	रथान् वरान् एति रथप्रवीरः  
०८,०५७।०३८द्*०८७४_०२	शीघ्रैर् हयैः कौरवराजपुत्रः  
०८,०५७।०३८द्*०८७४_०३	स चाद्य मां नेष्यति क्षिप्रम् अन्तं  
०८,०५७।०३८द्*०८७४_०४	कर्णो ऽस्यान्ते ऽप्य् अत्र भवेत् समर्थः  
०८,०५७।०३९अ	अस्वेदिनौ राजपुत्रस्य हस्ताव्; अवेपिनौ जातकिणौ बृहन्तौ  
०८,०५७।०३९च्	दृढायुधः कृतिमान् क्षिप्रहस्तो; न पाण्डवेयेन समो ऽस्ति योधः  
०८,०५७।०४०अ	गृह्णात्य् अनेकान् अपि कङ्कपत्रान्; एकं यथा तान् क्षितिपान् प्रमथ्य  
०८,०५७।०४०च्	ते क्रोशमात्रं निपतन्त्य् अमोघाः; कस् तेन योधो ऽस्ति समः पृथिव्याम्  
०८,०५७।०४०द्*०८७५_०१	गृह्णन् विमुञ्चन् स निमेषमात्रात्  
०८,०५७।०४०द्*०८७५_०२	पुरन्दरस्येव च तुल्यवीर्यः  
०८,०५७।०४०द्*०८७५_०३	ते क्रोशमात्रे निपतन्त्य् अमोघा  
०८,०५७।०४०द्*०८७५_०४	न पाण्डवस्य सदृशो ऽस्ति कश् चित्  
०८,०५७।०४०द्*०८७६_०१	अतीवान्यान् धनुषा राजपुत्रस्  
०८,०५७।०४०द्*०८७६_०२	त्व् अतीवान्यान् केशवश् चक्रयुद्धे  
०८,०५७।०४१अ	अतोषयत् पाण्डवेयो हुताशं; कृष्णद्वितीयो ऽतिरथस् तरस्वी  
०८,०५७।०४१च्	लेभे चक्रं यत्र कृष्णो महात्मा; धनुर् गाण्डीवं पाण्डवः सव्यसाची  
०८,०५७।०४२अ	श्वेताश्वयुक्तं च सुघोषम् अग्र्यं; रथं महाबाहुर् अदीनसत्त्वः  
०८,०५७।०४२च्	महेषुधी चाक्षयौ दिव्यरूपौ; शस्त्राणि दिव्यानि च हव्यवाहात्  
०८,०५७।०४३अ	तथेन्द्रलोके निजघान दैत्यान्; असङ्ख्येयान् कालकेयांश् च सर्वान्  
०८,०५७।०४३च्	लेभे शङ्खं देवदत्तं स्म तत्र; को नाम तेनाभ्यधिकः पृथिव्याम्  
०८,०५७।०४४अ	महादेवं तोषयाम् आस चैव; साक्षात् सुयुद्धेन महानुभावः  
०८,०५७।०४४च्	लेभे ततः पाशुपतं सुघोरं; त्रैलोक्यसंहारकरं महास्त्रम्  
०८,०५७।०४५अ	पृथक् पृथग् लोकपालाः समेता; ददुर् ह्य् अस्त्राण्य् अप्रमेयाणि यस्य  
०८,०५७।०४५च्	यैस् ताञ् जघानाशु रणे नृसिंहान्; स कालखञ्जान् असुरान् समेतान्  
०८,०५७।०४६अ	तथा विराटस्य पुरे समेतान्; सर्वान् अस्मान् एकरथेन जित्वा  
०८,०५७।०४६च्	जहार तद् गोधनम् आजिमध्ये; वस्त्राणि चादत्त महारथेभ्यः  
०८,०५७।०४७अ	तम् ईदृशं वीर्यगुणोपपन्नं; कृष्णद्वितीयं वरये रणाय  
०८,०५७।०४७ब्*०८७७_०१	तम् आह्वयन् साहसम् उत्तमं वै  
०८,०५७।०४७ब्*०८७७_०२	जाने स्वयं सर्वलोकस्य शल्य  
०८,०५७।०४७च्	अनन्तवीर्येण च केशवेन; नारायणेनाप्रतिमेन गुप्तम्  
०८,०५७।०४८अ	वर्षायुतैर् यस्य गुणा न शक्या; वक्तुं समेतैर् अपि सर्वलोकैः  
०८,०५७।०४८च्	महात्मनः शङ्खचक्रासिपाणेर्; विष्णोर् जिष्णोर् वसुदेवात्मजस्य  
०८,०५७।०४८ए	भयं मे वै जायते साध्वसं च; दृष्ट्वा कृष्णाव् एकरथे समेतौ  
०८,०५७।०४८ड़्*०८७८_०१	अतीव पार्थो युधि कार्मुकिभ्यो  
०८,०५७।०४८ड़्*०८७८_०२	नारायणश् चाप्रति चक्रयुद्धे  
०८,०५७।०४८ड़्*०८७९_०१	एवंविधौ पाण्डववासुदेवौ  
०८,०५७।०४८ड़्*०८७९_०२	चलेत् स्वदेशाद् धि भवान् न कृष्णौ  
०८,०५७।०४८ड़्*०८८०_००	कर्णः  
०८,०५७।०४८ड़्*०८८०_०१	किं मद्रराजार्जुनवर्णनेन  
०८,०५७।०४८ड़्*०८८०_०२	मां भीषयस्य् अद्य रणे ऽप्रमत्तम्  
०८,०५७।०४८ड़्*०८८०_०३	नाहं त्वया भीषयितुं हि शक्यो  
०८,०५७।०४८ड़्*०८८०_०४	बन्दीव तस्यैव गुणांश् च स्तौषि  
०८,०५७।०४८ड़्*०८८०_०५	वीर्येण युक्तो युधि फल्गुनो ऽसौ  
०८,०५७।०४८ड़्*०८८०_०६	गुप्तो यथा केशवेनाद्य सङ्ख्ये  
०८,०५७।०४८ड़्*०८८०_०७	तथापि ते पश्यतस् तं निहन्मि  
०८,०५७।०४८ड़्*०८८०_०८	तूष्णीं स्थितश् चोदय तावद् अश्वान्  
०८,०५७।०४८ड़्*०८८०_०९	दृष्ट्वा कृष्णाव् एकरथे समेताव्  
०८,०५७।०४८ड़्*०८८०_१०	अतीव हर्षो मम जायते ऽद्य  
०८,०५७।०४९अ	उभौ हि शूरौ कृतिनौ दृढास्त्रौ; महारथौ संहननोपपन्नौ  
०८,०५७।०४९ब्*०८८१_०१	एतादृशौ नरवीरौ समेतौ  
०८,०५७।०४९ब्*०८८१_०२	स्थानाच् च्युतौ देवकुमाररूपौ  
०८,०५७।०४९ब्*०८८१_०३	अग्न्यनिलाव् इन्द्रबृहस्पती वा  
०८,०५७।०४९ब्*०८८१_०४	यमान्तकौ वा शशिपूषणौ वा  
०८,०५७।०४९ब्*०८८१_०५	भगांशमित्रावरुणाश्विनौ वा  
०८,०५७।०४९ब्*०८८१_०६	मरुद्गणा वा वसवः सहेन्द्राः  
०८,०५७।०४९ब्*०८८१_०७	व्यस्ताः समस्ताश् च युधा न शक्ता  
०८,०५७।०४९ब्*०८८१_०८	जेतुं प्रसह्यार्जुनम् अच्युतं च  
०८,०५७।०४९च्	एतादृशौ फल्गुनवासुदेवौ; को ऽन्यः प्रतीयान् मद् ऋते नु शल्य  
०८,०५७।०४९द्*०८८२_०१	मनोरथो यस् तु ममाद्य शल्य  
०८,०५७।०४९द्*०८८२_०२	मद्रेश युद्धं प्रति पाण्डवस्य  
०८,०५७।०४९द्*०८८२_०३	नेदं चिराद् आशु भविष्यतीदम्  
०८,०५७।०४९द्*०८८२_०४	अत्यद्भुतं चित्रम् अतुल्यरूपम्  
०८,०५७।०४९द्*०८८३_०१	सर्वेषां वृष्णिवीराणां कृष्णे लक्ष्मीः प्रतिष्ठिता  
०८,०५७।०४९द्*०८८३_०२	सर्वेषां पाण्डुपुत्राणां जयः पार्थे प्रतिष्ठितः  
०८,०५७।०४९द्*०८८३_०३	ताव् उभौ पुरुषव्याघ्रौ समाने स्यन्दने स्थितौ  
०८,०५७।०४९द्*०८८३_०४	माम् एकम् अभियोद्धारौ सुजातं बत शल्य मे  
०८,०५७।०४९द्*०८८४_०१	नैतच् चिरात् क्षिप्रम् इमं रथं मे  
०८,०५७।०४९द्*०८८४_०२	प्रवर्तयैताव् अभियामि चैव  
०८,०५७।०४९द्*०८८५_०१	अस्मिन् मुहूर्ते निहतौ पश्य कृष्णौ  
०८,०५७।०४९द्*०८८५_०२	ताभ्यां हतं वा युधि मां रिपुभ्याम्  
०८,०५७।०५०अ	एताव् अहं युधि वा पातयिष्ये; मां वा कृष्णौ निहनिष्यतो ऽद्य  
०८,०५७।०५०च्	इति ब्रुवञ् शल्यम् अमित्रहन्ता; कर्णो रणे मेघ इवोन्ननाद  
०८,०५७।०५०द्*०८८६_०१	अस्मिन् मुहूर्ते निहतौ पश्य कृष्णौ  
०८,०५७।०५०द्*०८८६_०२	मया हतं वा युधि माम् अरिभ्याम्  
०८,०५७।०५०द्*०८८६_०३	एवं ब्रुवाणः सहसा महारथस्  
०८,०५७।०५०द्*०८८६_०४	त्व् अभ्यद्रवत् पाण्डवं सूतपुत्रः  
०८,०५७।०५१अ	अभ्येत्य पुत्रेण तवाभिनन्दितः; समेत्य चोवाच कुरुप्रवीरान्  
०८,०५७।०५१च्	कृपं च भोजं च महाभुजाव् उभौ; तथैव गान्धारनृपं सहानुजम्  
०८,०५७।०५१ए	गुरोः सुतं चावरजं तथात्मनः; पदातिनो ऽथ द्विपसादिनो ऽन्यान्  
०८,०५७।०५१ड़्*०८८७_०१	गुरोः सुतस् तत्र तवात्मजस् तथा  
०८,०५७।०५१ड़्*०८८७_०२	पदातिसादिद्विरदा रथास् तथा  
०८,०५७।०५२अ	निरुन्धताभिद्रवताच्युतार्जुनौ; श्रमेण संयोजयताशु सर्वतः  
०८,०५७।०५२च्	यथा भवद्भिर् भृशविक्षताव् उभौ; सुखेन हन्याम् अहम् अद्य भूमिपाः  
०८,०५७।०५३अ	तथेति चोक्त्वा त्वरिताः स्म ते ऽर्जुनं; जिघांसवो वीरतमाः समभ्ययुः  
०८,०५७।०५३ब्*०८८८_०१	शरैश् च जघ्नुर् युधि तं महारथा  
०८,०५७।०५३ब्*०८८८_०२	धनञ्जयं कर्णनिदेशकारिणः  
०८,०५७।०५३च्	नदीनदान् भूरिजलो महार्णवो; यथा तथा तान् समरे ऽर्जुनो ऽग्रसत्  
०८,०५७।०५४अ	न सन्दधानो न तथा शरोत्तमान्; प्रमुञ्चमानो रिपुभिः प्रदृश्यते  
०८,०५७।०५४ब्*०८८९_०१	न सन्दधन् नैव समुद्धरञ् शरान्  
०८,०५७।०५४ब्*०८८९_०२	न चाभिमुञ्चन्न् अरिभिः स दृश्यते  
०८,०५७।०५४च्	धनञ्जयस् तस्य शरैश् च दारिता; हताश् च पेतुर् नरवाजिकुञ्जराः  
०८,०५७।०५५अ	शरार्चिषं गाण्डिवचारुमण्डलं; युगान्तसूर्यप्रतिमानतेजसम्  
०८,०५७।०५५च्	न कौरवाः शेकुर् उदीक्षितुं जयं; यथा रविं व्याधितचक्षुषो जनाः  
०८,०५७।०५५द्*०८९०_०१	शरोत्तमान् स प्रहितान् महारथैश्  
०८,०५७।०५५द्*०८९०_०२	चिच्छेद पार्थः प्रहसञ् शरौघैः  
०८,०५७।०५५द्*०८९०_०३	भूयश् च तान् अहनद् बाणसङ्घान्  
०८,०५७।०५५द्*०८९०_०४	गाण्डीवधन्वायतपूर्णमण्डलम्  
०८,०५७।०५५द्*०८९०_०५	यथोग्ररश्मिः शुचिशुक्रमध्यगः  
०८,०५७।०५५द्*०८९०_०६	सुखं विवस्वान् हरते जलौघान्  
०८,०५७।०५५द्*०८९०_०७	तथार्जुनो बाणगणान् निरस्य  
०८,०५७।०५५द्*०८९०_०८	ददाह सेनां तव पार्थिवेन्द्र  
०८,०५७।०५६अ	तम् अभ्यधावद् विसृजञ् शरान् कृपस्; तथैव भोजस् तव चात्मजः स्वयम्  
०८,०५७।०५६ब्*०८९१_०१	महारथो द्रोणसुतश् च सायकैर्  
०८,०५७।०५६ब्*०८९१_०२	अवाकिरंस् तोयधरा यथाचलम्  
०८,०५७।०५६ब्*०८९२_०१	जिघांसवः पाथम् असह्यविक्रमं  
०८,०५७।०५६ब्*०८९२_०२	यथैव वह्निं शलभा महार्चिषम्  
०८,०५७।०५६च्	जिघांसुभिस् तान् कुशलैः शरोत्तमान्; महाहवे सञ्जवितान् प्रयत्नतः  
०८,०५७।०५६ए	शरैः प्रचिच्छेद च पाण्डवस् त्वरन्; पराभिनद् वक्षसि च त्रिभिस् त्रिभिः  
०८,०५७।०५७अ	स गाण्डिवाभ्यायतपूर्णमण्डलस्; तपन् रिपून् अर्जुनभास्करो बभौ  
०८,०५७।०५७च्	शरोग्ररश्मिः शुचिशुक्रमध्यगो; यथैव सूर्यः परिवेषगस् तथा  
०८,०५७।०५८अ	अथाग्र्यबाणैर् दशभिर् धनञ्जयं; पराभिनद् द्रोणसुतो ऽच्युतं त्रिभिः  
०८,०५७।०५८च्	चतुर्भिर् अश्वांश् चतुरः कपिं तथा; शरैः स नाराचवरैर् अवाकिरत्  
०८,०५७।०५९अ	तथा तु तत् तत् स्फुरद् आत्तकार्मुकं; त्रिभिः शरैर् यन्तृशिरः क्षुरेण  
०८,०५७।०५९च्	हयांश् चतुर्भिश् चतुरस् त्रिभिर् ध्वजं; धनञ्जयो द्रौणिरथान् न्यपातयत्  
०८,०५७।०५९द्*०८९३_०१	स द्रोणपुत्रस्य शरासनं बली  
०८,०५७।०५९द्*०८९३_०२	भल्लेन सञ्छिद्य च तद् व्यपातयत्  
०८,०५७।०६०अ	स रोषपूर्णो ऽशनिवज्रहाटकैर्; अलङ्कृतं तक्षकभोगवर्चसम्  
०८,०५७।०६०च्	सुबन्धनं कार्मुकम् अन्यद् आददे; यथा महाहिप्रवरं गिरेस् तथा  
०८,०५७।०६१अ	स्वम् आयुधं चोपविकीर्य भूतले; धनुश् च कृत्वा सगुणं गुणाधिकः  
०८,०५७।०६१च्	समानयानाव् अजितौ नरोत्तमौ; शरोत्तमैर् द्रौणिर् अविध्यद् अन्तिकात्  
०८,०५७।०६२अ	कृपश् च भोजश् च तथात्मजश् च ते; तमोनुदं वारिधरा इवापतन्  
०८,०५७।०६२ब्*०८९४_०१	शरैर् अनेकैर् युधि पाण्डवर्षभम्  
०८,०५७।०६२ब्*०८९४_०२	महारथाः संयुगमूर्धनि स्थिताः  
०८,०५७।०६२ब्*०८९५_०१	महाबला वीतभया रणाजिरे  
०८,०५७।०६२च्	कृपस्य पार्थः सशरं शरासनं; हयान् ध्वजं सारथिम् एव पत्रिभिः  
०८,०५७।०६२द्*०८९६_०१	समार्पयद् बाहुसहस्रविक्रमस्  
०८,०५७।०६२द्*०८९६_०२	तथा यथा वज्रधरः पुरा बलेः  
०८,०५७।०६२द्*०८९६_०३	स पार्थबाणैर् विनिपातितायुधो  
०८,०५७।०६२द्*०८९६_०४	ध्वजावमर्दे च कृते महाहवे  
०८,०५७।०६२द्*०८९६_०५	कृतः कृपो बाणसहस्रयन्त्रितो  
०८,०५७।०६२द्*०८९६_०६	यथापगेयः प्रथमं किरीटिना  
०८,०५७।०६३अ	शरैः प्रचिच्छेद तवात्मजस्य; ध्वजं धनुश् च प्रचकर्त नर्दतः  
०८,०५७।०६३च्	जघान चाश्वान् कृतवर्मणः शुभान्; ध्वजं च चिच्छेद ततः प्रतापवान्  
०८,०५७।०६४अ	सवाजिसूतेष्व् असनान् सकेतनाञ्; जघान नागाश्वरथांस् त्वरंश् च सः  
०८,०५७।०६४च्	ततः प्रकीर्णं सुमहद् बलं तव; प्रदारितं सेतुर् इवाम्भसा यथा  
०८,०५७।०६४ए	ततो ऽर्जुनस्याशु रथेन केशवश्; चकार शत्रून् अपसव्यम् आतुरान्  
०८,०५७।०६५अ	ततः प्रयान्तं त्वरितं धनञ्जयं; शतक्रतुं वृत्रनिजघ्नुषं यथा  
०८,०५७।०६५च्	समन्वधावन् पुनर् उच्छ्रितैर् ध्वजै; रथैः सुयुक्तैर् अपरे युयुत्सवः  
०८,०५७।०६६अ	अथाभिसृत्य प्रतिवार्य तान् अरीन्; धनञ्जयस्याभि रथं महारथाः  
०८,०५७।०६६च्	शिखण्डिशैनेययमाः शितैः शरैर्; विदारयन्तो व्यनदन् सुभैरवम्  
०८,०५७।०६७अ	ततो ऽभिजघ्नुः कुपिताः परस्परं; शरैस् तदाञ्जोगतिभिः सुतेजनैः  
०८,०५७।०६७च्	कुरुप्रवीराः सह सृञ्जयैर् यथा;सुराः पुरा देववरैर् अयोधयन्  
०८,०५७।०६८अ	जयेप्सवः स्वर्गमनाय चोत्सुकाः; पतन्ति नागाश्वरथाः परन्तप  
०८,०५७।०६८च्	जगर्जुर् उच्चैर् बलवच् च विव्यधुः; शरैः सुमुक्तैर् इतरेतरं पृथक्  
०८,०५७।०६९अ	शरान्धकारे तु महात्मभिः कृते; महामृधे योधवरैः परस्परम्  
०८,०५७।०६९च्	बभुर् दशाशा न दिवं च पार्थिव; प्रभा च सूर्यस्य तमोवृताभवत्  
०८,०५७।०६९द्*०८९७_०१	शरान्धकारं च कृतं महात्मभिस्  
०८,०५७।०६९द्*०८९७_०२	तदा दिशो न प्रबभुः शरार्दिताः  
०८,०५८।००१	सञ्जय उवाच  
०८,०५८।००१अ	राजन् कुरूणां प्रवरैर् बलैर् भीमम् अभिद्रुतम्  
०८,०५८।००१च्	मज्जन्तम् इव कौन्तेयम् उज्जिहीर्षुर् धनञ्जयः  
०८,०५८।००२अ	विमृद्य सूतपुत्रस्य सेनां भारत सायकैः  
०८,०५८।००२च्	प्राहिणोन् मृत्युलोकाय परवीरान् धनञ्जयः  
०८,०५८।००३अ	ततो ऽस्याम्बरम् आवृत्य शरजालानि भागशः  
०८,०५८।००३च्	अदृश्यन्त तथान्ये च निघ्नन्तस् तव वाहिनीम्  
०८,०५८।००४अ	स पक्षिसङ्घाचरितम् आकाशं पूरयञ् शरैः  
०८,०५८।००४च्	धनञ्जयो महाराज कुरूणाम् अन्तको ऽभवत्  
०८,०५८।००५अ	ततो भल्लैः क्षुरप्रैश् च नाराचैर् निर्मलैर् अपि  
०८,०५८।००५च्	गात्राणि प्राक्षिणोत् पार्थः शिरांसि च चकर्त ह  
०८,०५८।००६अ	छिन्नगात्रैर् विकवचैर् विशिरस्कैः समन्ततः  
०८,०५८।००६च्	पतितैश् च पतद्भिश् च योधैर् आसीत् समावृतम्  
०८,०५८।००७अ	धनञ्जयशराभ्यस्तैः स्यन्दनाश्वनरद्विपैः  
०८,०५८।००७ब्*०८९८_०१	सञ्छिन्नभिन्नविध्वस्तैर् व्यङ्गाङ्गावयवैः स्तृता  
०८,०५८।००७ब्*०८९८_०२	सुदुर्गमा सुविषमा घोरात्यर्थं सुदुर्दृशा  
०८,०५८।००७च्	रणभूमिर् अभूद् राजन् महावैतरणी यथा  
०८,०५८।००७ड़्*०८९९_०१	गतसत्त्वैः ससत्त्वैश् च संवृतासीद् वसुन्धरा  
०८,०५८।००८अ	ईषाचक्राक्षभङ्गैश् च व्यश्वैः साश्वैश् च युध्यताम्  
०८,०५८।००८च्	ससूतैर् हतसूतैश् च रथैः स्तीर्णाभवन् मही  
०८,०५८।००८द्*०९००_०१	ससूतैर् हतसूतैश् च सादिहीनैश् च वाजिभिः  
०८,०५८।००८द्*०९००_०२	ईषाचक्राक्षभग्नैश् च रथैः स्तीर्णा वसुन्धरा  
०८,०५८।००९अ	सुवर्णवर्मसन्नाहैर् योधैः कनकभूषणैः  
०८,०५८।००९च्	आस्थिताः कृतवर्माणो भद्रा नित्यमदा द्विपाः  
०८,०५८।००९ए	क्रुद्धाः क्रुद्धैर् महामात्रैः प्रेषितार्जुनम् अभ्ययुः  
०८,०५८।०१०अ	चतुःशताः शरवर्षैर् हताः पेतुः किरीटिना  
०८,०५८।०१०च्	पर्यस्तानीव शृङ्गाणि ससत्त्वानि महागिरेः  
०८,०५८।०११अ	धनञ्जयशराभ्यस्तैः स्तीर्णा भूर् वरवारणैः  
०८,०५८।०११ब्*०९०१_०१	समन्ताज् जलदप्रख्यान् वारणान् मदवर्षिणः  
०८,०५८।०११च्	अभिपेदे ऽर्जुनरथो घनान् भिन्दन्न् इवांशुमान्  
०८,०५८।०१२अ	हतैर् गजमनुष्याश्वैर् भग्नैश् च बहुधा रथैः  
०८,०५८।०१२च्	विशस्त्रपत्रकवचैर् युद्धशौण्डैर् गतासुभिः  
०८,०५८।०१२ए	अपविद्धायुधैर् मार्गः स्तीर्णो ऽभूत् फल्गुनेन वै  
०८,०५८।०१३अ	व्यस्फूर्जयच् च गाण्डीवं सुमहद् भैरवस्वनम्  
०८,०५८।०१३च्	घोरो वज्रविनिष्पेषः स्तनयित्नोर् इवाम्बरे  
०८,०५८।०१४अ	ततः प्रादीर्यत चमूर् धनञ्जयशराहता  
०८,०५८।०१४च्	महावातसमाविद्धा महानौर् इव सागरे  
०८,०५८।०१५अ	नानारूपाः प्रहरणाः शरा गाण्डीवचोदिताः  
०८,०५८।०१५च्	अलातोल्काशनिप्रख्यास् तव सैन्यं विनिर्दहन्  
०८,०५८।०१६अ	महागिरौ वेणुवनं निशि प्रज्वलितं यथा  
०८,०५८।०१६च्	तथा तव महत् सैन्यं प्रास्फुरच् छरपीडितम्  
०८,०५८।०१७अ	सम्पिष्टदग्धविध्वस्तं तव सैन्यं किरीटिना  
०८,०५८।०१७च्	हतं प्रविहतं बाणैः सर्वतः प्रद्रुतं दिशः  
०८,०५८।०१८अ	महावने मृगगणा दावाग्निग्रसिता यथा  
०८,०५८।०१८च्	कुरवः पर्यवर्तन्त निर्दग्धाः सव्यसाचिना  
०८,०५८।०१९अ	उत्सृज्य हि महाबाहुं भीमसेनं तदा रणे  
०८,०५८।०१९च्	बलं कुरूणाम् उद्विग्नं सर्वम् आसीत् पराङ्मुखम्  
०८,०५८।०२०अ	ततः कुरुषु भग्नेषु बीभत्सुर् अपराजितः  
०८,०५८।०२०च्	भीमसेनं समासाद्य मुहूर्तं सो ऽभ्यवर्तत  
०८,०५८।०२१अ	समागम्य स भीमेन मन्त्रयित्वा च फल्गुनः  
०८,०५८।०२१च्	विशल्यम् अरुजं चास्मै कथयित्वा युधिष्ठिरम्  
०८,०५८।०२२अ	भीमसेनाभ्यनुज्ञातस् ततः प्रायाद् धनञ्जयः  
०८,०५८।०२२च्	नादयन् रथघोषेण पृथिवीं द्यां च भारत  
०८,०५८।०२३अ	ततः परिवृतो भीमैर् दशभिः शत्रुपुङ्गवैः  
०८,०५८।०२३च्	दुःशासनाद् अवरजैस् तव पुत्रैर् धनञ्जयः  
०८,०५८।०२४अ	ते तम् अभ्यर्दयन् बाणैर् उल्काभिर् इव कुञ्जरम्  
०८,०५८।०२४च्	आततेष्व् असनाः क्रूरा नृत्यन्त इव भारत  
०८,०५८।०२५अ	अपसव्यांस् तु तांश् चक्रे रथेन मधुसूदनः  
०८,०५८।०२५ब्*०९०२_०१	नियुक्तान् हि स तान् मेने यमायाशु किरीटिना  
०८,०५८।०२५च्	ततस् ते प्राद्रवञ् शूराः पराङ्मुखरथे ऽर्जुने  
०८,०५८।०२६अ	तेषाम् आपततां केतून् रथांश् चापानि सायकान्  
०८,०५८।०२६च्	नाराचैर् अर्धचन्द्रैश् च क्षिप्रं पार्थो न्यपातयत्  
०८,०५८।०२७अ	अथान्यैर् दशभिर् भल्लैः शिरांस्य् एषां न्यपातयत्  
०८,०५८।०२७च्	रोषसंरक्तनेत्राणि सन्दष्टौष्ठानि भूतले  
०८,०५८।०२७ए	तानि वक्त्राणि विबभुर् व्योम्नि तारागणा इव  
०८,०५८।०२८अ	तांस् तु भल्लैर् महावेगैर् दशभिर् दश कौरवान्  
०८,०५८।०२८च्	रुक्माङ्गदान् रुक्मपुङ्खैर् विद्ध्वा प्रायाद् अमित्रहा  
०८,०५९।००१	सञ्जय उवाच  
०८,०५९।००१अ	तं तु यान्तं महावेगैर् अश्वैः कपिवरध्वजम्  
०८,०५९।००१च्	युद्धायाभ्यद्रवन् वीराः कुरूणां नवती रथाः  
०८,०५९।००१द्*०९०३_०१	कृत्वा संशप्तका घोराञ् शपथान् ब्राह्मलौकिकान्  
०८,०५९।००१ए	परिवव्रुर् नरव्याघ्रा नरव्याघ्रं रणे ऽर्जुनम्  
०८,०५९।००२अ	कृष्णः श्वेतान् महावेगान् अश्वान् कनकभूषणान्  
०८,०५९।००२च्	मुक्ताजालप्रतिच्छन्नान् प्रैषीत् कर्णरथं प्रति  
०८,०५९।००३अ	ततः कर्णरथं यान्तम् अरीन् घ्नन्तं धनञ्जयम्  
०८,०५९।००३च्	बाणवर्षैर् अभिघ्नन्तः संशप्तकरथा ययुः  
०८,०५९।००४अ	त्वरमाणांस् तु तान् सर्वान् ससूतेष्वसनध्वजान्  
०८,०५९।००४च्	जघान नवतिं वीरान् अर्जुनो निशितैः शरैः  
०८,०५९।००५अ	ते ऽपतन्त हता बाणैर् नानारूपैः किरीटिना  
०८,०५९।००५च्	सविमाना यथा सिद्धाः स्वर्गात् पुण्यक्षये तथा  
०८,०५९।००६अ	ततः सरथनागाश्वाः कुरवः कुरुसत्तम  
०८,०५९।००६ब्*०९०४_०१	क्षिप्रम् एवाभिसङ्क्रुद्धाः समरे ऽरिजिघांसया  
०८,०५९।००६च्	निर्भया भरतश्रेष्ठम् अभ्यवर्तन्त फल्गुनम्  
०८,०५९।००७अ	तद् आयस्तम् अमुक्तास्त्रम् उदीर्णवरवारणम्  
०८,०५९।००७च्	पुत्राणां ते महत् सैन्यं समरौत्सीद् धनञ्जयः  
०८,०५९।००८अ	शक्त्यृष्टितोमरप्रासैर् गदानिस्त्रिंशसायकैः  
०८,०५९।००८च्	प्राच्छादयन् महेष्वासाः कुरवः कुरुनन्दनम्  
०८,०५९।००९अ	तां कुरूणां प्रविततां शस्त्रवृष्टिं समुद्यताम्  
०८,०५९।००९च्	व्यधमत् पाण्डवो बाणैस् तमः सूर्य इवांशुभिः  
०८,०५९।०१०अ	ततो म्लेच्छाः स्थितैर् मत्तैस् त्रयोदशशतैर् गजैः  
०८,०५९।०१०च्	पार्श्वतो ऽभ्यहनन् पार्थं तव पुत्रस्य शासनात्  
०८,०५९।०११अ	कर्णिनालीकनाराचैस् तोमरैः प्रासशक्तिभिः  
०८,०५९।०११च्	कम्पनैर् भिण्डिपालैश् च रथस्थं पार्थम् आर्दयन्  
०८,०५९।०१२अ	ताम् अस्त्रवृष्टिं प्रहितां द्विपस्थैर् यवनैः स्मयन्  
०८,०५९।०१२च्	चिच्छेद निशितैर् भल्लैर् अर्धचन्द्रैश् च फल्गुनः  
०८,०५९।०१३अ	अथ तान् द्विरदान् सर्वान् नानालिङ्गैर् महाशरैः  
०८,०५९।०१३च्	सपताकान् सहारोहान् गिरीन् वज्रैर् इवाभिनत्  
०८,०५९।०१४अ	ते हेमपुङ्खैर् इषुभिर् आचिता हेममालिनः  
०८,०५९।०१४च्	हताः पेतुर् महानागाः साग्निज्वाला इवाद्रयः  
०८,०५९।०१५अ	ततो गाण्डीवनिर्घोषो महान् आसीद् विशां पते  
०८,०५९।०१५च्	स्तनतां कूजतां चैव मनुष्यगजवाजिनाम्  
०८,०५९।०१६अ	कुञ्जराश् च हता राजन् प्राद्रवंस् ते समन्ततः  
०८,०५९।०१६च्	अश्वाश् च पर्यधावन्त हतारोहा दिशो दश  
०८,०५९।०१७अ	रथा हीना महाराज रथिभिर् वाजिभिस् तथा  
०८,०५९।०१७च्	गन्धर्वनगराकारा दृश्यन्ते स्म सहस्रशः  
०८,०५९।०१८अ	अश्वारोहा महाराज धावमानास् ततस् ततः  
०८,०५९।०१८ब्*०९०५_०१	नर्दन्तः कूजमानाश् च मनुष्यगजवाजिनः  
०८,०५९।०१८च्	तत्र तत्रैव दृश्यन्ते पतिताः पार्थसायकैः  
०८,०५९।०१९अ	तस्मिन् क्षणे पाण्डवस्य बाह्वोर् बलम् अदृश्यत  
०८,०५९।०१९च्	यत् सादिनो वारणांश् च रथांश् चैको ऽजयद् युधि  
०८,०५९।०१९द्*०९०६_०१	असंयुक्ताश् च ते राजन् परिवृत्ता रणं प्रति  
०८,०५९।०१९द्*०९०६_०२	नरा नागा रथाश् चैव नदन्तो ऽर्जुनम् अभ्ययुः  
०८,०५९।०२०अ	ततस् त्र्यङ्गेण महता बलेन भरतर्षभ  
०८,०५९।०२०च्	दृष्ट्वा परिवृतं राजन् भीमसेनः किरीटिनम्  
०८,०५९।०२१अ	हतावशेषान् उत्सृज्य त्वदीयान् कति चिद् रथान्  
०८,०५९।०२१च्	जवेनाभ्यद्रवद् राजन् धनञ्जयरथं प्रति  
०८,०५९।०२२अ	ततस् तत् प्राद्रवत् सैन्यं हतभूयिष्ठम् आतुरम्  
०८,०५९।०२२च्	दृष्ट्वा यद् अर्जुनं भीमो जगाम भ्रातरं प्रति  
०८,०५९।०२३अ	हतावशिष्टांस् तुरगान् अर्जुनेन महाजवान्  
०८,०५९।०२३च्	भीमो व्यधमद् अभ्रान्तो गदापाणिर् महाहवे  
०८,०५९।०२३द्*०९०७_०१	गदापाणिं तदा भीमं दृष्ट्वा भारत भारताः  
०८,०५९।०२३द्*०९०७_०२	मेनिरे तम् अनुप्राप्तं दण्डहस्तम् इवान्तकम्  
०८,०५९।०२४अ	कालरात्रिम् इवात्युग्रां नरनागाश्वभोजनाम्  
०८,०५९।०२४च्	प्राकाराट्टपुरद्वारदारणीम् अतिदारुणाम्  
०८,०५९।०२५अ	ततो गदां नृनागाश्वेष्व् आशु भीमो व्यवासृजत्  
०८,०५९।०२५ब्*०९०८_०१	गजान् अश्वान् हयारोहान् उद्दिश्योद्दिश्य भारत  
०८,०५९।०२५च्	सा जघान बहून् अश्वान् अश्वारोहांश् च मारिष  
०८,०५९।०२६अ	कांस्यायसतनुत्रांस् तान् नरान् अश्वांश् च पाण्डवः  
०८,०५९।०२६च्	पोथयाम् आस गदया सशब्दं ते ऽपतन् हताः  
०८,०५९।०२६द्*०९०९_०१	क्षणेन भीमः सङ्क्रुद्धस् तान् निन्ये वै यमक्षयम्  
०८,०५९।०२६ड़्*०९१०_०१	ततः स समरश्लाघी गजानीकम् अपातयत्  
०८,०५९।०२६ड़्*०९१०_०२	गदया व्यधमत् सङ्ख्ये दण्डपाणिर् इवान्तकः  
०८,०५९।०२६ड़्*०९१०_०३	गजान् सकङ्कटान् मत्तान् सारोहान् सपताकिनः  
०८,०५९।०२६ड़्*०९१०_०४	न्यहनल् लीलया राजञ् शिक्षया च बलेन च  
०८,०५९।०२६ड़्*०९१०_०५	ते गजा बह्वशोभन्त हन्यमाना महारणे  
०८,०५९।०२६ड़्*०९१०_०६	विनदन्तो यथा तूर्णं पक्षवन्त इवाद्रयः  
०८,०५९।०२६ड़्*०९१०_०७	निपेतुर् उर्व्यां समरे भीमसेनेन पीडिताः  
०८,०५९।०२६ड़्*०९१०_०८	छिन्नपक्षा यथा काले वज्ररुग्णा इवाद्रयः  
०८,०५९।०२६ड़्*०९११_०१	दन्तैर् दशन्तो वसुधां शेरते क्षतजोक्षिताः  
०८,०५९।०२६ड़्*०९११_०२	भग्नमूर्धास्थिचरणाः क्रव्यादगणभोजनाः  
०८,०५९।०२६ड़्*०९११_०३	असृङ्मांसवसाभिश् च तृप्ता मांसवसाशनाः  
०८,०५९।०२६ड़्*०९११_०४	अस्थीन्य् अप्य् अश्नती तस्थौ कालरात्रीव दुर्दृशा  
०८,०५९।०२६ड़्*०९११_०५	सहस्राणि दशाश्वानां हत्वा पत्तींश् च भूयसा  
०८,०५९।०२६ड़्*०९११_०६	भीमो ऽभ्यधावत् सङ्क्रुद्धो गदापाणिर् इतस् ततः  
०८,०५९।०२६ड़्*०९११_०७	गदापाणिं ततो भीमं दृष्ट्वा भारत तावकाः  
०८,०५९।०२६ड़्*०९११_०८	मेनिरे समनुप्राप्तं कालं दण्डोद्यतं यथा  
०८,०५९।०२६ड़्*०९११_०९	स मत्त इव मातङ्गः सङ्क्रुद्धः पाण्डुनन्दनः  
०८,०५९।०२६ड़्*०९११_१०	प्रविवेश गजानीकं मकरः सागरं यथा  
०८,०५९।०२६ड़्*०९११_११	विगाह्य च गजानीकं प्रगृह्य महतीं गदाम्  
०८,०५९।०२६ड़्*०९११_१२	क्षणेन भीमः सङ्क्रुद्धस् तान् निन्ये यमसादनम्  
०८,०५९।०२६ड़्*०९११_१३	गजान् सकङ्कटान् मत्तान् सरोहान् सपताकिनः  
०८,०५९।०२६ड़्*०९११_१४	पततः समपश्याम सपक्षान् पर्वतान् इव  
०८,०५९।०२७अ	हत्वा तु तद् गजानीकं भीमसेनो महाबलः  
०८,०५९।०२७च्	पुनः स्वरथम् आस्थाय पृष्ठतो ऽर्जुनम् अन्वगात्  
०८,०५९।०२८अ	हतं पराङ्मुखप्रायं निरुत्साहं परं बलम्  
०८,०५९।०२८च्	व्यालम्बत महाराज प्रायशः शस्त्रवेष्टितम्  
०८,०५९।०२९अ	विलम्बमानं तत् सैन्यम् अप्रगल्भम् अवस्थितम्  
०८,०५९।०२९च्	दृष्ट्वा प्राच्छादयद् बाणैर् अर्जुनः प्राणतापनैः  
०८,०५९।०२९द्*०९१२_०१	नराश्वरथमातङ्गा युधि गाण्डीवधन्वना  
०८,०५९।०२९द्*०९१२_०२	शरव्रातैश् चिता रेजुः कदम्बा इव केसरैः  
०८,०५९।०३०अ	ततः कुरूणाम् अभवद् आर्तनादो महामृधे  
०८,०५९।०३०ब्*०९१३_०१	शतशो वध्यमानानां निशितैर् अर्जुनेषुभिः  
०८,०५९।०३०च्	रथाश्वनागासुहरैर् वध्यताम् अर्जुनेषुभिः  
०८,०५९।०३०द्*०९१४_०१	कुरूणां तु महाराज आसीद् आर्तस्वरो महान्  
०८,०५९।०३०द्*०९१४_०२	नराश्वनागासुहरान् दृष्ट्वा बाणान् किरीटिनः  
०८,०५९।०३१अ	हाहाकृतं भृशं तस्थौ लीयमानं परस्परम्  
०८,०५९।०३१च्	अलातचक्रवत् सैन्यं तदाभ्रमत तावकम्  
०८,०५९।०३१द्*०९१५_०१	ततस् तद् युद्धम् अभवत् कुरूणां सुमहद् बलम्  
०८,०५९।०३१द्*०९१५_०२	न ह्य् अत्रासीद् अनिर्भिन्नो रथः सादी हयो गजः  
०८,०५९।०३१द्*०९१६_०१	ततः शरध्वस्तम् अभूत् कुरूणां सुमहद् बलम्  
०८,०५९।०३१द्*०९१६_०२	न तत्रासीद् अनिर्भिन्नो रथो वाजी नरो गजः  
०८,०५९।०३२अ	आदीप्तं तव तत् सैन्यं शरैश् छिन्नतनुच्छदम्  
०८,०५९।०३२च्	आसीत् स्वशोणितक्लिन्नं फुल्लाशोकवनं यथा  
०८,०५९।०३२द्*०९१७_०१	तत् सैन्यं भरतश्रेष्ठ वध्यमानं शितैः शरैः  
०८,०५९।०३२द्*०९१७_०२	न जहौ समरं प्राप्य फल्गुनं शत्रुतापनम्  
०८,०५९।०३२द्*०९१७_०३	तत्राद्भुतम् अपश्याम कौरवाणां पराक्रमम्  
०८,०५९।०३२द्*०९१७_०४	वध्यमानापि यत् पार्थं न जहुः समरे प्रभो  
०८,०५९।०३३अ	तद् दृष्ट्वा कुरवस् तत्र विक्रान्तं सव्यसाचिनः  
०८,०५९।०३३च्	निराशाः समपद्यन्त सर्वे कर्णस्य जीविते  
०८,०५९।०३४अ	अविषह्यं तु पार्थस्य शरसम्पातम् आहवे  
०८,०५९।०३४च्	मत्वा न्यवर्तन् कुरवो जिता गाण्डीवधन्वना  
०८,०५९।०३५अ	ते हित्वा समरे पार्थं वध्यमानाश् च सायकैः  
०८,०५९।०३५च्	प्रदुद्रुवुर् दिशो भीताश् चुक्रुशुश् चापि सूतजम्  
०८,०५९।०३६अ	अभ्यद्रवत तान् पार्थः किरञ् शरशतान् बहून्  
०८,०५९।०३६च्	हर्षयन् पाण्डवान् योधान् भीमसेनपुरोगमान्  
०८,०५९।०३७अ	पुत्रास् तु ते महाराज जग्मुः कर्णरथं प्रति  
०८,०५९।०३७च्	अगाधे मज्जतां तेषां द्वीपः कर्णो ऽभवत् तदा  
०८,०५९।०३८अ	कुरवो हि महाराज निर्विषाः पन्नगा इव  
०८,०५९।०३८च्	कर्णम् एवोपलीयन्त भयाद् गाण्डीवधन्वनः  
०८,०५९।०३९अ	यथा सर्वाणि भूतानि मृत्योर् भीतानि भारत  
०८,०५९।०३९च्	धर्मम् एवोपलीयन्ते कर्मवन्ति हि यानि च  
०८,०५९।०४०अ	तथा कर्णं महेष्वासं पुत्रास् तव नराधिप  
०८,०५९।०४०च्	उपालीयन्त सन्त्रासात् पाण्डवस्य महात्मनः  
०८,०५९।०४१अ	ताञ् शोणितपरिक्लिन्नान् विषमस्थाञ् शरातुरान्  
०८,०५९।०४१च्	मा भैष्टेत्य् अब्रवीत् कर्णो ह्य् अभितो माम् इतेति च  
०८,०५९।०४२अ	सम्भग्नं हि बलं दृष्ट्वा बलात् पार्थेन तावकम्  
०८,०५९।०४२च्	धनुर् विस्फारयन् कर्णस् तस्थौ शत्रुजिघांसया  
०८,०५९।०४२द्*०९१८_०१	विष्फारयित्वा दुर्धर्षश् चापम् आधिरथिर् महत्  
०८,०५९।०४२द्*०९१९_०१	तान् विद्रुतान् कुरून् दृष्ट्वा कर्णः शस्त्रभृतां वरः  
०८,०५९।०४२द्*०९२०_०१	सञ्चिन्तयित्वा पार्थस्य वधे दध्रे मनः श्वसन्  
०८,०५९।०४२द्*०९२०_०२	विस्फार्य सुमहच् चापं ततश् चाधिरथिर् वृषः  
०८,०५९।०४२ए	पाञ्चालान् पुनर् आधावत् पश्यतः सव्यसाचिनः  
०८,०५९।०४३अ	ततः क्षणेन क्षितिपाः क्षतजप्रतिमेक्षणाः  
०८,०५९।०४३च्	कर्णं ववर्षुर् बाणौघैर् यथा मेघा महीधरम्  
०८,०५९।०४३द्*०९२१_०१	शरौघैश् छादयाम् आस महामेघ इवाचलम्  
०८,०५९।०४४अ	ततः शरसहस्राणि कर्णमुक्तानि मारिष  
०८,०५९।०४४च्	व्ययोजयन्त पाञ्चालान् प्राणैः प्राणभृतां वर  
०८,०५९।०४४द्*०९२२_०१	पाञ्चालानां हरत् प्राणांस् तमांसीव तमोनुदः  
०८,०५९।०४५अ	ततो रणो महान् आसीत् पाञ्चालानां विशां पते  
०८,०५९।०४५च्	वध्यतां सूतपुत्रेण मित्रार्थे ऽमित्रघातिनाम्  
०८,०६०।००१	सञ्जय उवाच  
०८,०६०।००१अ	ततः कर्णः कुरुषु प्रद्रुतेषु; वरूथिना श्वेतहयेन राजन्  
०८,०६०।००१च्	पाञ्चालपुत्रान् व्यधमत् सूतपुत्रो; महेषुभिर् वात इवाभ्रसङ्घान्  
०८,०६०।००२अ	सूतं रथाद् अञ्जलिकेन पात्य; जघान चाश्वाञ् जनमेजयस्य  
०८,०६०।००२च्	शतानीकं सुतसोमं च भल्लैर्; अवाकिरद् धनुषी चाप्य् अकृन्तत्  
०८,०६०।००३अ	धृष्टद्युम्नं निर्बिभेदाथ षड्भिर्; जघान चाश्वं दक्षिणं तस्य सङ्ख्ये  
०८,०६०।००३च्	हत्वा चाश्वान् सात्यकेः सूतपुत्रः; कैकेयपुत्रं न्यवधीद् विशोकम्  
०८,०६०।००४अ	तम् अभ्यधावन् निहते कुमारे; कैकेयसेनापतिर् उग्रधन्वा  
०८,०६०।००४च्	शरैर् विभिन्नं भृशम् उग्रवेगैः; कर्णात्मजं सो ऽभ्यहनत् सुषेणम्  
०८,०६०।००५अ	तस्यार्धचन्द्रैस् त्रिभिर् उच्चकर्त; प्रसह्य बाहू च शिरश् च कर्णः  
०८,०६०।००५च्	स स्यन्दनाद् गाम् अपतद् गतासुः; परश्वधैः शाल इवावरुग्णः  
०८,०६०।००६अ	हताश्वम् अञ्जोगतिभिः सुषेणः; शिनिप्रवीरं निशितैः पृषत्कैः  
०८,०६०।००६च्	प्रच्छाद्य नृत्यन्न् इव सौतिपुत्रः; शैनेयबाणाभिहतः पपात  
०८,०६०।००७अ	पुत्रे हते क्रोधपरीतचेताः; कर्णः शिनीनाम् ऋषभं जिघांसुः  
०८,०६०।००७च्	हतो ऽसि शैनेय इति ब्रुवन् स; व्यवासृजद् बाणम् अमित्रसाहम्  
०८,०६०।००८अ	स तस्य चिच्छेद शरं शिखण्डी; त्रिभिस् त्रिभिश् च प्रतुतोद कर्णम्  
०८,०६०।००८च्	शिखण्डिनः कार्मुकं स ध्वजं च; च्छित्त्वा शराभ्याम् अहनत् सुजातम्  
०८,०६०।००९अ	शिखण्डिनं षड्भिर् अविध्यद् उग्रो; दान्तो धार्ष्टद्युम्नशिरश् चकर्त  
०८,०६०।००९च्	अथाभिनत् सुतसोमं शरेण; स संशितेनाधिरथिर् महात्मा  
०८,०६०।००९द्*०९२३_०१	ततो ऽपरे भारत दुष्प्रकम्प्याः  
०८,०६०।००९द्*०९२३_०२	पाञ्चालानां रथसङ्घाः समेताः  
०८,०६०।००९द्*०९२३_०३	प्रतिश्रुता ह्य् अन्तरिक्षे गताभा  
०८,०६०।००९द्*०९२३_०४	धनुःप्रवीरास् तु रथप्रवीराः  
०८,०६०।०१०अ	अथाक्रन्दे तुमुले वर्तमाने; धार्ष्टद्युम्ने निहते तत्र कृष्णः  
०८,०६०।०१०च्	अपाञ्चाल्यं क्रियते याहि पार्थ; कर्णं जहीत्य् अब्रवीद् राजसिंह  
०८,०६०।०११अ	ततः प्रहस्याशु नरप्रवीरो; रथं रथेनाधिरथेर् जगाम  
०८,०६०।०११च्	भये तेषां त्राणम् इच्छन् सुबाहुर्; अभ्याहतानां रथयूथपेन  
०८,०६०।०१२अ	विस्फार्य गाण्डीवम् अथोग्रघोषं; ज्यया समाहत्य तले भृशं च  
०८,०६०।०१२च्	बाणान्धकारं सहसैव कृत्वा; जघान नागाश्वरथान् नरांश् च  
०८,०६०।०१२द्*०९२४_०१	प्रीताः शुकाः प्राद्रवन्न् अन्तरिक्षे  
०८,०६०।०१२द्*०९२४_०२	गुहा गिरीणाम् अपतन् वयांसि  
०८,०६०।०१२द्*०९२४_०३	यन् मण्डलज्येन विजृम्भमाणो  
०८,०६०।०१२द्*०९२४_०४	रौद्रे मुहूर्ते ऽभ्यपतत् किरीटी  
०८,०६०।०१३अ	तं भीमसेनो ऽनु ययौ रथेन; पृष्ठे रक्षन् पाण्डवम् एकवीरम्  
०८,०६०।०१३च्	तौ राजपुत्रौ त्वरितौ रथाभ्यां; कर्णाय याताव् अरिभिर् विमुक्तौ  
०८,०६०।०१४अ	अत्रान्तरे सुमहत् सूतपुत्रश्; चक्रे युद्धं सोमकान् सम्प्रमृद्नन्  
०८,०६०।०१४च्	रथाश्वमातङ्गगणाञ् जघान; प्रच्छादयाम् आस दिशः शरैश् च  
०८,०६०।०१५अ	तम् उत्तमौजा जनमेजयश् च; क्रुद्धौ युधामन्युशिखण्डिनौ च  
०८,०६०।०१५च्	कर्णं विनेदुः सहिताः पृषत्कैः; सम्मर्दमानाः सह पार्षतेन  
०८,०६०।०१६अ	ते पञ्च पाञ्चालरथाः सुरूपैर्; वैकर्तनं कर्णम् अभिद्रवन्तः  
०८,०६०।०१६च्	तस्माद् रथाच् च्यावयितुं न शेकुर्; धैर्यात् कृतात्मानम् इवेन्द्रियाणि  
०८,०६०।०१७अ	तेषां धनूंषि ध्वजवाजिसूतांस्; तूणं पताकाश् च निकृत्य बाणैः  
०८,०६०।०१७ब्*०९२५_०१	तेषां ध्वजान् वाजिसूतान् पताकास्  
०८,०६०।०१७ब्*०९२५_०२	तूणीर् धनूंषि प्रचकर्त बाणैः  
०८,०६०।०१७च्	तान् पञ्चभिः स त्व् अहनत् पृषत्कैः; कर्णस् ततः सिंह इवोन्ननाद  
०८,०६०।०१८अ	तस्यास्यतस् तान् अभिनिघ्नतश् च; ज्याबाणहस्तस्य धनुःस्वनेन  
०८,०६०।०१८च्	साद्रिद्रुमा स्यात् पृथिवी विशीर्णा; इत्य् एव मत्वा जनता व्यषीदत्  
०८,०६०।०१९अ	स शक्रचापप्रतिमेन धन्वना; भृशाततेनाधिरथिः शरान् सृजन्  
०८,०६०।०१९च्	बभौ रणे दीप्तमरीचिमण्डलो; यथांशुमाली परिवेषवांस् तथा  
०८,०६०।०२०अ	शिखण्डिनं द्वादशभिः पराभिनच्; छितैः शरैः षड्भिर् अथोत्तमौजसम्  
०८,०६०।०२०च्	त्रिभिर् युधामन्युम् अविध्यद् आशुगैस्; त्रिभिस् त्रिभिः सोमकपार्षतात्मजौ  
०८,०६०।०२१अ	पराजिताः पञ्च महारथास् तु ते; महाहवे सूतसुतेन मारिष  
०८,०६०।०२१च्	निरुद्यमास् तस्थुर् अमित्रमर्दना; यथेन्द्रियार्थात्मवता पराजिताः  
०८,०६०।०२२अ	निमज्जतस् तान् अथ कर्णसागरे; विपन्ननावो वणिजो यथार्णवे  
०८,०६०।०२२च्	उद्दध्रिरे नौभिर् इवार्णवाद् रथैः; सुकल्पितैर् द्रौपदिजाः स्वमातुलान्  
०८,०६०।०२३अ	ततः शिनीनाम् ऋषभः शितैः शरैर्; निकृत्य कर्णप्रहितान् इषून् बहून्  
०८,०६०।०२३च्	विदार्य कर्णं निशितैर् अयस्मयैस्; तवात्मजं ज्येष्ठम् अविध्यद् अष्टभिः  
०८,०६०।०२४अ	कृपो ऽथ भोजश् च तवात्मजस् तथा; स्वयं च कर्णो निशितैर् अताडयत्  
०८,०६०।०२४च्	स तैश् चतुर्भिर् युयुधे यदूत्तमो; दिगीश्वरैर् दैत्यपतिर् यथा तथा  
०८,०६०।०२५अ	समानतेनेष्वसनेन कूजता; भृशाततेनामितबाणवर्षिणा  
०८,०६०।०२५च्	बभूव दुर्धर्षतरः स सात्यकिः; शरन् नभोमध्यगतो यथा रविः  
०८,०६०।०२६अ	पुनः समासाद्य रथान् सुदंशिताः; शिनिप्रवीरं जुगुपुः परन्तपाः  
०८,०६०।०२६च्	समेत्य पाञ्चालरथा महारणे; मरुद्गणाः शक्रम् इवारिनिग्रहे  
०८,०६०।०२७अ	ततो ऽभवद् युद्धम् अतीव दारुणं; तवाहितानां तव सैनिकैः सह  
०८,०६०।०२७च्	रथाश्वमातङ्गविनाशनं तथा; यथा सुराणाम् असुरैः पुराभवत्  
०८,०६०।०२८अ	रथद्विपा वाजिपदातयो ऽपि वा; भ्रमन्ति नानाविधशस्त्रवेष्टिताः  
०८,०६०।०२८च्	परस्परेणाभिहताश् च चस्खलुर्; विनेदुर् आर्ता व्यसवो ऽपतन्त च  
०८,०६०।०२९अ	तथा गते भीमम् अभीस् तवात्मजः; ससार राजावरजः किरञ् शरैः  
०८,०६०।०२९च्	तम् अभ्यधावत् त्वरितो वृकोदरो; महारुरुं सिंह इवाभिपेतिवान्  
०८,०६०।०३०अ	ततस् तयोर् युद्धम् अतीतमानुषं; प्रदीव्यतोः प्राणदुरोदरे ऽभवत्  
०८,०६०।०३०च्	परस्परेणाभिनिविष्टरोषयोर्; उदग्रयोः शम्बरशक्रयोर् यथा  
०८,०६०।०३१अ	शरैः शरीरान्तकरैः सुतेजनैर्; निजघ्नतुस् ताव् इतरेतरं भृशम्  
०८,०६०।०३१च्	सकृत्प्रभिन्नाव् इव वाशितान्तरे; महागजौ मन्मथसक्तचेतसौ  
०८,०६०।०३१द्@०२८_०००१	आलोक्य तौ चैव परस्परं ततः  
०८,०६०।०३१द्@०२८_०००२	समं च शूरौ च ससारथी तदा  
०८,०६०।०३१द्@०२८_०००३	भीमो ऽब्रवीद् याहि दुःशासनाय  
०८,०६०।०३१द्@०२८_०००४	दुःशासनो याहि वृकोदराय  
०८,०६०।०३१द्@०२८_०००५	तयो रथौ सारथिभ्यां प्रचोदितौ  
०८,०६०।०३१द्@०२८_०००६	समं रथौ तौ सहसा समीयतुः  
०८,०६०।०३१द्@०२८_०००७	नानायुधौ चित्रपताकिनध्वजौ  
०८,०६०।०३१द्@०२८_०००८	भीमः  
०८,०६०।०३१द्@०२८_०००८	दिवीव पूर्वं बलशक्रयो रणे  
०८,०६०।०३१द्@०२८_०००९	दिष्ट्यासि दुःशासन अद्य दृष्ट  
०८,०६०।०३१द्@०२८_००१०	ऋणं प्रतीच्छेः सहवृद्धिमूलम्  
०८,०६०।०३१द्@०२८_००११	चिरोदितं तं यन् मया ते सभायां  
०८,०६०।०३१द्@०२८_००१२	कृष्णाभिमर्शेन गृहाण मत्तः  
०८,०६०।०३१द्@०२८_००१३	स एवम् उक्तस् तु ततो महात्मा  
०८,०६०।०३१द्@०२८_००१४	दुःशासनो वाक्यम् उवाच वीरः  
०८,०६०।०३१द्@०२८_००१५	सर्वं स्मरे नैव च विस्मरामि  
०८,०६०।०३१द्@०२८_००१६	उदीर्यमाणं शृणु भीमसेन  
०८,०६०।०३१द्@०२८_००१७	स्मरामि चात्मप्रभवं चिराय  
०८,०६०।०३१द्@०२८_००१८	यज् जातुषे वेश्मनि रात्र्य् अहानि  
०८,०६०।०३१द्@०२८_००१९	विश्वासहीना मृगयां चरन्तो  
०८,०६०।०३१द्@०२८_००२०	वसन्ति सर्वत्र निराकृतास् तु  
०८,०६०।०३१द्@०२८_००२१	महद् भयाद् रात्र्य् अहनि स्मरन्तस्  
०८,०६०।०३१द्@०२८_००२२	तथोपभोगाच् च सुखाच् च हीनाः  
०८,०६०।०३१द्@०२८_००२३	वनेष्व् अटन्तो गिरिगह्वराणि  
०८,०६०।०३१द्@०२८_००२४	पाञ्चालराजस्य पुरं प्रविष्टाः  
०८,०६०।०३१द्@०२८_००२५	मायां यूयं काम् अपि सम्प्रविष्टा  
०८,०६०।०३१द्@०२८_००२६	यतो वृतः कृष्णया फल्गुनो वः  
०८,०६०।०३१द्@०२८_००२७	सम्भूय पापैस् तद् अनार्यवृत्तं  
०८,०६०।०३१द्@०२८_००२८	कृतं तदा मातृकृतानुरूपम्  
०८,०६०।०३१द्@०२८_००२९	एको वृतः पञ्चभिः साभिपन्ना  
०८,०६०।०३१द्@०२८_००३०	ह्य् अलज्जमानैश् च परस्परस्य  
०८,०६०।०३१द्@०२८_००३१	स्मरे सभायां सुबलात्मजेन  
०८,०६०।०३१द्@०२८_००३२	सञ्जयः  
०८,०६०।०३१द्@०२८_००३२	दासीकृताः स्थ सह कृष्णया तु  
०८,०६०।०३१द्@०२८_००३३	तेनैवम् उक्तस् तु तवात्मजेन  
०८,०६०।०३१द्@०२८_००३४	सुबालचित्तेन वृकोदरो ऽपि  
०८,०६०।०३१द्@०२८_००३५	प्रगृह्य चापं भृकुटीं ललाटे  
०८,०६०।०३१द्@०२८_००३६	कृत्वा तु रोषोज्ज्वलताम्रनेत्रः  
०८,०६०।०३२अ	तवात्मजस्याथ वृकोदरस् त्वरन्; धनुः क्षुराभ्यां ध्वजम् एव चाच्छिनत्  
०८,०६०।०३२च्	ललाटम् अप्य् अस्य बिभेद पत्रिणा; शिरश् च कायात् प्रजहार सारथेः  
०८,०६०।०३३अ	स राजपुत्रो ऽन्यद् अवाप्य कार्मुकं; वृकोदरं द्वादशभिः पराभिनत्  
०८,०६०।०३३च्	स्वयं नियच्छंस् तुरगान् अजिह्मगैः; शरैश् च भीमं पुनर् अभ्यवीवृषत्  
०८,०६०।०३३द्*०९२६_०१	ततः शरं सूर्यमरीचिसप्रभं  
०८,०६०।०३३द्*०९२६_०२	सुवर्णवज्रोत्तमरत्नभूषितम्  
०८,०६०।०३३द्*०९२६_०३	महेन्द्रवज्राशनिपातदुःसहं  
०८,०६०।०३३द्*०९२६_०४	मुमोच भीमाङ्गविदारणक्षमम्  
०८,०६०।०३३द्*०९२७_०१	स तेन निर्भिन्नतनुर् वृकोदरो  
०८,०६०।०३३द्*०९२७_०२	निपातितः स्रस्ततनुर् गतासुवत्  
०८,०६०।०३३द्*०९२७_०३	प्रसार्य बाहू रथवर्यम् आश्रितः  
०८,०६०।०३३द्*०९२७_०४	पुनश् च सञ्ज्ञाम् उपलभ्य चानदत्  
०८,०६१।००१	सञ्जय उवाच  
०८,०६१।००१*०९२८_०१	स राजपुत्रेण समार्च्छद् उग्रं  
०८,०६१।००१*०९२८_०२	दुःशासनेन निकृतो निकृत्या  
०८,०६१।००१अ	तत्राकरोद् दुष्करं राजपुत्रो; दुःशासनस् तुमुले युध्यमानः  
०८,०६१।००१ब्*०९२९_०१	यद् भीमसेनं प्रतियोधयद् रणे  
०८,०६१।००१ब्*०९२९_०२	जम्भो यथा शक्रम् उदारवीर्यम्  
०८,०६१।००१च्	चिच्छेद भीमस्य धनुः क्षुरेण; षड्भिः शरैः सारथिम् अप्य् अविध्यत्  
०८,०६१।००१द्*०९३०_०१	स तत् कृत्वा राजपुत्रस् तरस्वी  
०८,०६१।००१द्*०९३०_०२	विव्याध भीमं नवभिः पृषत्कैः  
०८,०६१।००२अ	ततो ऽभिनद् बहुभिः क्षिप्रम् एव; वरेषुभिर् भीमसेनं महात्मा  
०८,०६१।००२ब्@०२९_०००१	ततः क्रुद्धो भीमसेनस् तरस्वी  
०८,०६१।००२ब्@०२९_०००२	शक्तिं चोग्रां प्राहिणोत् ते सुताय  
०८,०६१।००२ब्@०२९_०००३	ताम् आपतन्तीं सहसातिघोरां  
०८,०६१।००२ब्@०२९_०००४	दृष्ट्वा सुतस् ते ज्वलिताम् इवोल्काम्  
०८,०६१।००२ब्@०२९_०००५	आकर्णपूर्णैर् इषुभिर् महात्मा  
०८,०६१।००२ब्@०२९_०००६	चिच्छेद पुत्रो दशभिः पृषत्कैः  
०८,०६१।००२ब्@०२९_०००७	दृष्ट्वा तु तत् कर्म कृतं सुदुष्करं  
०८,०६१।००२ब्@०२९_०००८	प्रापूजयन् सर्वयोधाः प्रहृष्टाः  
०८,०६१।००२ब्@०२९_०००९	अथाशु भीमं च शरेण भूयो  
०८,०६१।००२ब्@०२९_००१०	गाढं स विव्याध सुतस् त्वदीयः  
०८,०६१।००२ब्@०२९_००११	चुक्रोध भीमः पुनर् आशु तस्मै  
०८,०६१।००२ब्@०२९_००१२	भृशं प्रजज्वाल रुषाभिवीक्ष्य  
०८,०६१।००२ब्@०२९_००१३	विद्धो ऽस्मि वीराशु भृशं त्वयाद्य  
०८,०६१।००२ब्@०२९_००१४	सहस्व भूयो ऽपि गदाप्रहारम्  
०८,०६१।००२ब्@०२९_००१५	उक्त्वैवम् उच्चैः कुपितो ऽथ भीमो  
०८,०६१।००२ब्@०२९_००१६	जग्राह तां भीमगदां वधाय  
०८,०६१।००२ब्@०२९_००१७	उवाच चाद्याहम् अहं दुरात्मन्  
०८,०६१।००२ब्@०२९_००१८	पास्यामि ते शोणितम् आजिमध्ये  
०८,०६१।००२ब्@०२९_००१९	अथैवम् उक्तस् तनयस् तवोग्रां  
०८,०६१।००२ब्@०२९_००२०	शक्तिं वेगात् प्राहिणोन् मृत्युरूपाम्  
०८,०६१।००२ब्@०२९_००२१	आविध्य भीमो ऽपि गदां सुघोरां  
०८,०६१।००२ब्@०२९_००२२	विचिक्षिपे रोषपरीतमूर्तिः  
०८,०६१।००२ब्@०२९_००२३	सा तस्य शक्तिं सहसा विरुज्य  
०८,०६१।००२ब्@०२९_००२४	पुत्रं तवाजौ ताडयाम् आस मूर्ध्नि  
०८,०६१।००२ब्@०३०_०००१	स कार्मुकं गृह्य तु भारसाधनं  
०८,०६१।००२ब्@०३०_०००२	भीमस् तदा राजपुत्रं ह्य् अविध्यत्  
०८,०६१।००२ब्@०३०_०००३	पञ्चाशता बाणगणैः स्तनान्तरे  
०८,०६१।००२ब्@०३०_०००४	तोत्त्रैर् यथातीव भिनद् द्विपेन्द्रम्  
०८,०६१।००२ब्@०३०_०००५	ततो ऽतिविद्धो विरथं महात्मा  
०८,०६१।००२ब्@०३०_०००६	दुःशासनो भीमसेनं चकार  
०८,०६१।००२ब्@०३०_०००७	निहत्य सङ्ख्ये चतुरो ऽस्य वाहाञ्  
०८,०६१।००२ब्@०३०_०००८	छित्त्वा रथेषां पुनर् एव चाक्षिपत्  
०८,०६१।००२ब्@०३०_०००९	ततः क्षितिस्थो ह्य् अवरुह्य यानाद्  
०८,०६१।००२ब्@०३०_००१०	वृकोदरो गदया तस्य वाहान्  
०८,०६१।००२ब्@०३०_००११	यमक्षयं प्रेषयित्वा महात्मा  
०८,०६१।००२ब्@०३०_००१२	रथं समाकर्षत राजसूनोः  
०८,०६१।००२ब्@०३०_००१३	तस्माद् अवप्लुत्य रथात् ससर्ज  
०८,०६१।००२ब्@०३०_००१४	दुःशासनस् तोमरम् उग्रवेगम्  
०८,०६१।००२ब्@०३०_००१५	स तेन विद्धो ह्य् उरसि ह्य् अप्रमेयो  
०८,०६१।००२ब्@०३०_००१६	गदां तस्मै विससर्जाप्रमेयाम्  
०८,०६१।००२ब्@०३०_००१७	ततः क्रोधाद् भीमसेनः कृतानि  
०८,०६१।००२ब्@०३०_००१८	सर्वाणि दुःखान्य् अनुसंस्मरन् वै  
०८,०६१।००२ब्@०३०_००१९	संस्मृत्य संस्मृत्य तथा प्रतिज्ञाम्  
०८,०६१।००२ब्@०३०_००२०	उग्राम् अथो राजपुत्रो न्यषीदत्  
०८,०६१।००२ब्@०३०_००२१	सञ्चिन्तयन् रोषम् अतीव कोपात्  
०८,०६१।००२ब्@०३०_००२२	त्रयोदशाब्दं पुरुषप्रवीरः  
०८,०६१।००२ब्@०३०_००२३	प्रगृह्य वज्राशनितुल्यवेगां  
०८,०६१।००२ब्@०३०_००२४	गदां करेणाथ वृकोदरो रुषा  
०८,०६१।००२ब्@०३०_००२५	निपातयित्वा पृथिवीतले भृशं  
०८,०६१।००२ब्@०३०_००२६	सन्ताडयाम् आस बली वृकोदरः  
०८,०६१।००२ब्@०३०_००२७	अतीव सन्ताडितभिन्नगात्रो  
०८,०६१।००२ब्@०३०_००२८	दुःशासनो वै निपपात भूमौ  
०८,०६१।००२ब्@०३०_००२९	आक्रम्य कण्ठे युधि राजपुत्रं  
०८,०६१।००२ब्@०३०_००३०	संरक्तनेत्रो ह्य् अब्रवीद् धार्तराष्ट्रम्  
०८,०६१।००२ब्@०३०_००३१	तद् ब्रूहि किं त्वं परिमार्गमाणो  
०८,०६१।००२ब्@०३०_००३२	ह्य् अस्मान् पराभूय इहागतान् पुनः  
०८,०६१।००२ब्@०३०_००३३	तद् इदम् अद्य भृशसम्भृतं मे  
०८,०६१।००२ब्@०३०_००३४	चिरार्जितं रोषम् अतिप्रदीप्तम्  
०८,०६१।००२ब्@०३०_००३५	मधु प्रपास्ये तव कोष्ठभाजनाद्  
०८,०६१।००२ब्@०३०_००३६	इत्य् अब्रवीद् भीमसेनस् तरस्वी  
०८,०६१।००२ब्@०३०_००३७	दुःशासनं कण्ठदेशे प्रमृद्नंस्  
०८,०६१।००२ब्@०३०_००३८	ततः क्रूरं भीमसेनश् चकार  
०८,०६१।००२ब्@०३०_००३९	तं व्यंसयित्वा सहसा ससार  
०८,०६१।००२ब्@०३०_००४०	बलाद् असौ धार्तराष्ट्रस् तरस्वी  
०८,०६१।००२ब्@०३०_००४१	सपत्नतां दर्शयन् धार्तराष्ट्रे  
०८,०६१।००२ब्@०३०_००४२	भीमो ऽभिदुद्राव सुतं त्वदीयम्  
०८,०६१।००२ब्@०३०_००४३	मृगं मुहुः सिंहशिशुर् यथा वने  
०८,०६१।००२ब्@०३०_००४४	तथाश्व् अभिद्रुत्य महाबलं बली  
०८,०६१।००२ब्@०३०_००४५	निगृह्य चैनं परमेण कर्मणा  
०८,०६१।००२ब्@०३०_००४६	उत्क्षिप्य चोत्क्षिप्य च तूर्णम् एनम्  
०८,०६१।००२ब्@०३०_००४७	भूमौ तदा निष्पिपेषाथ वीरः  
०८,०६१।००२ब्@०३०_००४८	असिं विकोशं विमलं चकार  
०८,०६१।००२ब्@०३०_००४९	कण्ठे समाक्राम्य च वेपमानं  
०८,०६१।००२ब्@०३०_००५०	कृत्वा तु रूपं परमं सुघोरम्  
०८,०६१।००२ब्@०३०_००५१	कालान्तकाभ्यां प्रतिमं तदानीं  
०८,०६१।००२ब्@०३०_००५२	विदार्य वक्षः स महारथस्य  
०८,०६१।००२ब्@०३०_००५३	दुःशासनस्य रिपुशासनस्य  
०८,०६१।००२च्	स विक्षरन् नाग इव प्रभिन्नो; गदाम् अस्मै तुमुले प्राहिणोद् वै  
०८,०६१।००३अ	तयाहरद् दश धन्वन्तराणि; दुःशासनं भीमसेनः प्रसह्य  
०८,०६१।००३च्	तया हतः पतितो वेपमानो; दुःशासनो गदया वेगवत्या  
०८,०६१।००४अ	हयाः ससूताश् च हता नरेन्द्र; चूर्णीकृतश् चास्य रथः पतन्त्या  
०८,०६१।००४च्	विध्वस्तवर्माभरणाम्बरस्रग्; विचेष्टमानो भृशवेदनार्तः  
०८,०६१।००४द्*०९३१_०१	दुःशासनं पाण्डवाः प्रेक्ष्य सर्वे  
०८,०६१।००४द्*०९३१_०२	हृष्टाः पाञ्चालाः सिंहनादान् अमुञ्चन्  
०८,०६१।००४द्*०९३२_०१	तं पातयित्वाथ वृकोदरो ऽयं  
०८,०६१।००४द्*०९३२_०२	जगर्ज हर्षेण विनादयन् दिशः  
०८,०६१।००४द्*०९३२_०३	नादेन तेनाखिलपार्श्ववर्तिनो  
०८,०६१।००४द्*०९३२_०४	मूर्छाकुलाः पतितास् त्व् आजमीढ  
०८,०६१।००४द्*०९३२_०५	स समीपस्थितो भीमो विसज्ञं वीक्ष्य ते सुतम्  
०८,०६१।००४द्*०९३२_०६	चकार खेदं मनसा चिन्तां च परमां ययौ  
०८,०६१।००४द्*०९३२_०७	अचेतनस्य रुधिरं कथं पास्याम्य् अहं रिपोः  
०८,०६१।००४द्*०९३२_०८	अजानतो ऽस्य पापस्य दुर्मतेर् मित्रघातिनः  
०८,०६१।००४द्*०९३२_०९	एवं विचिन्तयद् भीमो ददर्शाथ विचेतनम्  
०८,०६१।००४द्*०९३२_१०	वस्त्रेणावीजयच् चैनं तेन सञ्ज्ञाम् अवाप ह  
०८,०६१।००४द्*०९३२_११	दृष्ट्वा ससञ्ज्ञं सावज्ञं पादेनाक्रम्य वक्षसि  
०८,०६१।००४द्*०९३२_१२	प्रहृष्टरूपो भीमस् तु सासीः प्रोवाच तं तदा  
०८,०६१।००४द्*०९३३_०१	भीमो ऽपि वेगाद् अवतीर्य यानाद्  
०८,०६१।००४द्*०९३३_०२	दुःशासनं वेगवान् अभ्यधावत्  
०८,०६१।००५अ	ततः स्मृत्वा भीमसेनस् तरस्वी; सापत्नकं यत् प्रयुक्तं सुतैस् ते  
०८,०६१।००५ब्@०३१_०००१	तस्मिन् सुघोरे तुमुले वर्तमाने  
०८,०६१।००५ब्@०३१_०००२	प्रधानभूयिष्ठतरैः समन्तात्  
०८,०६१।००५ब्@०३१_०००३	दुःशासनं तत्र समीक्ष्य राजन्  
०८,०६१।००५ब्@०३१_०००४	भीमो महाबाहुर् अचिन्त्यकर्मा  
०८,०६१।००५ब्@०३१_०००५	स्मृत्वाथ केशग्रहणं च देव्या  
०८,०६१।००५ब्@०३१_०००६	वस्त्रापहारं च रजस्वलायाः  
०८,०६१।००५ब्@०३१_०००७	अनागसो भर्तृपराङ्मुखाया  
०८,०६१।००५ब्@०३१_०००८	दुःखानि दत्तान्य् अपि विप्रचिन्त्य  
०८,०६१।००५ब्@०३१_०००९	जज्वाल क्रोधामर्षेण भीम  
०८,०६१।००५ब्@०३१_००१०	आज्यप्रसिक्तो हि यथा हुताशः  
०८,०६१।००५ब्@०३१_००११	तत्राह कर्णं च सुयोधनं च  
०८,०६१।००५ब्@०३१_००१२	कृपं द्रौणिं कृतवर्माणम् एव  
०८,०६१।००५ब्@०३१_००१३	निहन्मि दुःशासनम् अद्य पापं  
०८,०६१।००५ब्@०३१_००१४	संरक्ष्यताम् अद्य समस्तयोधाः  
०८,०६१।००५ब्@०३१_००१५	इत्य् एवम् उक्त्वा सहसाभ्यधावन्  
०८,०६१।००५ब्@०३१_००१६	निहन्तुकामो ऽतिबलस् तरस्वी  
०८,०६१।००५ब्@०३१_००१७	तथा तु विक्रम्य रणे वृकोदरो  
०८,०६१।००५ब्@०३१_००१८	महागजं केसरिणो यथैव  
०८,०६१।००५ब्@०३१_००१९	निगृह्य दुःशासनम् एकवीरः  
०८,०६१।००५ब्@०३१_००२०	सुयोधनस्याधिरथेः समक्षम्  
०८,०६१।००५च्	रथाद् अवप्लुत्य गतः स भूमौ; यत्नेन तस्मिन् प्रणिधाय चक्षुः  
०८,०६१।००५द्*०९३४_०१	ततो भीमस् तम् अब्रवीन् महात्मा  
०८,०६१।००५द्*०९३४_०२	कथं द्रौपदीं केशपक्षे प्रधर्षीः  
०८,०६१।००५द्*०९३४_०३	वदाशु यद् गौर् इति तद् ब्रुवाणो  
०८,०६१।००५द्*०९३४_०४	हृष्टः समं कर्णसुयोधनाभ्याम्  
०८,०६१।००५द्*०९३४_०५	तेषां समीक्ष्यापविते (सिच्) दुरात्मन्  
०८,०६१।००५द्*०९३४_०६	गच्छामि येनाद्य कुलप्रधानः  
०८,०६१।००५द्*०९३४_०७	श्रुत्वा तु तद् भीमवचः सुघोरं  
०८,०६१।००५द्*०९३४_०८	दुःशासनो भीमम् इदं निरीक्ष्य  
०८,०६१।००५द्*०९३४_०९	उवाच भीमं स तदा स्मितेन  
०८,०६१।००५द्*०९३४_१०	सम्पश्यतां कौरवसोमकानाम्  
०८,०६१।००५द्*०९३४_११	स एष मे बाहुवरो ऽस्तु भूय  
०८,०६१।००५द्*०९३४_१२	एष त्वया राज्यहरः समीक्ष्य  
०८,०६१।००५द्*०९३४_१३	द्यूतच्छलाद् वञ्चयिता समेतां  
०८,०६१।००५द्*०९३४_१४	क्लिष्टाम् आर्यां पश्यतस् ते त्व् अनेन  
०८,०६१।००५द्*०९३४_१५	असौ करो गोधनवान् समर्थो  
०८,०६१।००५द्*०९३४_१६	विषस्य दाता भुजगेन्द्रकल्पः  
०८,०६१।००५द्*०९३४_१७	भिक्षाभुजो येन कृताः समस्ता  
०८,०६१।००५द्*०९३४_१८	अष्टादश द्वा च कुरुष्व यत्नम्  
०८,०६१।००५द्*०९३५_००	भीमः  
०८,०६१।००५द्*०९३५_०१	द्रौपद्यास् तु कचग्राहे यः प्रयुक्तस् त्वया करः  
०८,०६१।००५द्*०९३५_०२	दुःशासनः  
०८,०६१।००५द्*०९३५_०२	दिश्यतां च स मे पापिन् कं तम् उत्पाटयाम्य् अहम्  
०८,०६१।००५द्*०९३५_०३	अयं करिकराकारः कामिनीकुचमर्दनः  
०८,०६१।००५द्*०९३५_०४	सञ्जयः  
०८,०६१।००५द्*०९३५_०४	गोसहस्रप्रदाता च क्षत्रियान्तकरः करः  
०८,०६१।००५द्*०९३५_०५	एतच् छ्रुत्वा तु वचनं भीमसेनो ऽत्यमर्षणः  
०८,०६१।००५द्*०९३५_०६	उत्पाटयाम् आस भुजं वामेतरम् अरिन्दम  
०८,०६१।००६अ	असिं समुद्धृत्य शितं सुधारं; कण्ठे समाक्रम्य च वेपमानम्  
०८,०६१।००६ब्@०३२_०००१	ये राजसूयावभृथे पवित्रा  
०८,०६१।००६ब्@०३२_०००२	जाताः कचा याज्ञसेन्या दुरात्मन्  
०८,०६१।००६ब्@०३२_०००३	ते पाणिना कतरेणावकृष्टाः  
०८,०६१।००६ब्@०३२_०००४	प्रब्रूहि त्वां पृच्छते भीमसेनः  
०८,०६१।००६ब्@०३२_०००५	उक्तस् तथाजौ स तदा सरोषं  
०८,०६१।००६ब्@०३२_०००६	जगाद भीमं परिवृत्य नेत्रे  
०८,०६१।००६ब्@०३२_०००७	अयं करिकराकारः पीनस्तनविमर्दनः  
०८,०६१।००६ब्@०३२_०००८	गोसहस्रप्रदाता च क्षत्रियान्तकरः करः  
०८,०६१।००६ब्@०३२_०००९	अनेन याज्ञसेन्या मे भीम केशा विकर्षिताः  
०८,०६१।००६ब्@०३२_००१०	पश्यतां कुरुमुख्यानां युष्माकं च सभासदाम्  
०८,०६१।००६ब्@०३२_००११	एवं त्व् असौ राजसुतं निशम्य  
०८,०६१।००६ब्@०३२_००१२	ब्रुवन्तम् आजौ विनिपीड्य वक्षः  
०८,०६१।००६ब्@०३२_००१३	भीमो बलाद् बाहुम् उधृत्य दोर्भ्याम्  
०८,०६१।००६ब्@०३२_००१४	उच्चैर् ननादाथ समस्तयोधान्  
०८,०६१।००६ब्@०३२_००१५	उवाच यस्यास्ति बलं कुलं च  
०८,०६१।००६ब्@०३२_००१६	रक्षत्व् असौ मे ऽद्य निरस्तबाहुः  
०८,०६१।००६ब्@०३२_००१७	दुःशासनं जीवितम् उत्सृजन्तम्  
०८,०६१।००६ब्@०३२_००१८	आक्षिप्य योधास् तरसा महाबलम्  
०८,०६१।००६ब्@०३२_००१९	क्रुद्धो रणे ऽतीव करं करेण  
०८,०६१।००६ब्@०३२_००२०	उत्पाट्य वीरः सहसैव राजन्  
०८,०६१।००६ब्@०३२_००२१	दुःशासनं तेन तु वीरमध्ये  
०८,०६१।००६ब्@०३२_००२२	जघान वज्राशनिसन्निभेन  
०८,०६१।००६च्	उत्कृत्य वक्षः पतितस्य भूमाव्; अथापिबच् छोणितम् अस्य कोष्णम्  
०८,०६१।००६द्*०९३६_०१	ततो निपात्यास्य शिरो ऽपहृत्य  
०८,०६१।००६द्*०९३६_०२	तेनासिना तव पुत्रस्य राजन्  
०८,०६१।००६द्*०९३६_०३	सत्यां चिकीर्षुर् मतिमन् प्रतिज्ञां  
०८,०६१।००६द्*०९३६_०४	भीमो ऽपिबच् छोणितम् अस्य कोष्णम्  
०८,०६१।००६ए	आस्वाद्य चास्वाद्य च वीक्षमाणः; क्रुद्धो ऽतिवेलं प्रजगाद वाक्यम्  
०८,०६१।००७अ	स्तन्यस्य मातुर् मधुसर्पिषो वा; माध्वीकपानस्य च सत्कृतस्य  
०८,०६१।००७च्	दिव्यस्य वा तोयरसस्य पानात्; पयोदधिभ्यां मथिताच् च मुख्यात्  
०८,०६१।००७द्*०९३७_०१	अन्यानि पानानि च यानि लोके  
०८,०६१।००७द्*०९३७_०२	सुधामृतस्वादुरसानि तेभ्यः  
०८,०६१।००७द्*०९३८_०१	तथेक्षुसारस्य मनोहरस्य  
०८,०६१।००७ए	सर्वेभ्य एवाभ्यधिको रसो ऽयं; मतो ममाद्याहितलोहितस्य  
०८,०६१।००७ड़्*०९३९_०१	अथाह भीमः पुनर् उग्रकर्मा  
०८,०६१।००७ड़्*०९३९_०२	दुःशासनं क्रोधपरीतचेताः  
०८,०६१।००७ड़्*०९३९_०३	गतासुम् आलोक्य विहस्य सुस्वरं  
०८,०६१।००७ड़्*०९३९_०४	किं वा कुर्यां मृत्युना रक्षितो ऽसि  
०८,०६१।००८अ	एवं ब्रुवाणं पुनर् आद्रवन्तम्; आस्वाद्य वल्गन्तम् अतिप्रहृष्टम्  
०८,०६१।००८च्	ये भीमसेनं ददृशुस् तदानीं; भयेन ते ऽपि व्यथिता निपेतुः  
०८,०६१।००९अ	ये चापि तत्रापतिता मनुष्यास्; तेषां करेभ्यः पतितं च शस्त्रम्  
०८,०६१।००९च्	भयाच् च सञ्चुक्रुशुर् उच्चकैस् ते; निमीलिताक्षा ददृशुश् च तन् न  
०८,०६१।०१०अ	ये तत्र भीमं ददृशुः समन्ताद्; दौःशासनं तद्रुधिरं पिबन्तम्  
०८,०६१।०१०च्	सर्वे पलायन्त भयाभिपन्ना; नायं मनुष्य इति भाषमाणाः  
०८,०६१।०१०द्*०९४०_००	सञ्जयः  
०८,०६१।०१०द्*०९४०_०१	स पीत्वा रुधिरं तस्य चरणौ गृह्य भारत  
०८,०६१।०१०द्@०३३_०००१	तस्मिन् कृते भीमसेनेन रूपे  
०८,०६१।०१०द्@०३३_०००२	दृष्ट्वा च तच् च्छोणितं पीयमानम्  
०८,०६१।०१०द्@०३३_०००३	सम्प्राद्रवंश् चित्रसेनेन सार्धं  
०८,०६१।०१०द्@०३३_०००४	भीमं रक्षो भाषमाणा भयार्ताः  
०८,०६१।०१०द्@०३३_०००५	युधामन्युः प्रद्रुतं चित्रसेनं  
०८,०६१।०१०द्@०३३_०००६	महानीकं स्माभ्ययाद् राजपुत्रः  
०८,०६१।०१०द्@०३३_०००७	विव्याध चैनं निशितैः पृषत्कैर्  
०८,०६१।०१०द्@०३३_०००८	व्यपेतभीः सप्तभिर् आशुमुक्तैः  
०८,०६१।०१०द्@०३३_०००९	पदाक्रान्तः सर्पवल् लेलिहानो  
०८,०६१।०१०द्@०३३_००१०	महोरगः क्रोधविषं सिसृक्षुः  
०८,०६१।०१०द्@०३३_००११	निवृत्य पाञ्चालजम् अभ्यविध्यत्  
०८,०६१।०१०द्@०३३_००१२	त्रिभिः शरैः सारथिं चाप्य् अविध्यत्  
०८,०६१।०१०द्@०३३_००१३	ततः सुपुङ्खेन सुपत्रितेन  
०८,०६१।०१०द्@०३३_००१४	सुसंशिताग्रेण शरेण शूरः  
०८,०६१।०१०द्@०३३_००१५	आकर्णमुक्तेन समाहितेन  
०८,०६१।०१०द्@०३३_००१६	युधामन्युस् तस्य शिरो जहार  
०८,०६१।०१०द्@०३३_००१७	तस्मिन् हते भ्रातरि चित्रसेने  
०८,०६१।०१०द्@०३३_००१८	क्रुद्धः कर्णः पौरुषं दर्शयानः  
०८,०६१।०१०द्@०३३_००१९	दुद्राव तत् पाण्डवानाम् अनीकं  
०८,०६१।०१०द्@०३३_००२०	प्रत्युद्यातो नकुलेनामितौजाः  
०८,०६१।०१०द्@०३३_००२१	भीमो ऽपि हत्वा तत्रैव दुःशासनम् अमर्षणम्  
०८,०६१।०१०द्@०३३_००२२	पूरयित्वाञ्जलिं भूयो रुधिरस्योग्रनिस्वनः  
०८,०६१।०११अ	शृण्वतां लोकवीराणाम् इदं वचनम् अब्रवीत्  
०८,०६१।०११ब्*०९४१_०१	इत्य् उच्चैर् वचनं प्राह प्रतिनृत्य वृकोदरः  
०८,०६१।०११च्	एष ते रुधिरं कण्ठात् पिबामि पुरुषाधम  
०८,०६१।०११ए	ब्रूहीदानीं सुसंरब्धः पुनर् गौर् इति गौर् इति  
०८,०६१।०११ड़्*०९४२_०१	ये तदास्मान् प्रनृत्यन्ति पुनर् गौर् इति गौर् इति  
०८,०६१।०११ड़्*०९४२_०२	तान् वयं प्रतिनृत्यामः पुनर् गौर् इति गौर् इति  
०८,०६१।०१२अ	प्रमाणकोट्यां शयनं कालकूटस्य भोजनम्  
०८,०६१।०१२च्	दशनं चाहिभिः कष्टं दाहं च जतुवेश्मनि  
०८,०६१।०१३अ	द्यूतेन राज्यहरणम् अरण्ये वसतिश् च या  
०८,०६१।०१३ब्*०९४३_०१	द्रौपद्याः केशपक्षस्य ग्रहणं च सुदारुणम्  
०८,०६१।०१३च्	इष्वस्त्राणि च सङ्ग्रामेष्व् असुखानि च वेश्मनि  
०८,०६१।०१३द्*०९४४_०१	विराटभवने यश् च क्लेशो ऽस्माकं पृथग्विधः  
०८,०६१।०१३द्*०९४५_०१	शकुनेर् धार्तराष्ट्रस्य राधेयस्य च मन्त्रिते  
०८,०६१।०१३द्*०९४५_०२	अनुभूतानि दुःखानि तेषां हेतुस् त्वम् एव हि  
०८,०६१।०१४अ	दुःखान्य् एतानि जानीमो न सुखानि कदा चन  
०८,०६१।०१४च्	धृतराष्ट्रस्य दौरात्म्यात् सपुत्रस्य सदा वयम्  
०८,०६१।०१४द्*०९४६_०१	सुखान्य् एतानि जानीमो लब्धवन्तो न संशयः  
०८,०६१।०१५अ	इत्य् उक्त्वा वचनं राजञ् जयं प्राप्य वृकोदरः  
०८,०६१।०१५च्	पुनर् आह महाराज स्मयंस् तौ केशवार्जुनौ  
०८,०६१।०१५द्*०९४७_०१	असृग्दिग्धो विस्रवल्लोहितास्यः  
०८,०६१।०१५द्*०९४७_०२	क्रुद्धो ऽत्यर्थं भीमसेनस् तरस्वी  
०८,०६१।०१५द्*०९४८_०१	रक्तार्द्रगात्रस् तु ततो महात्मा  
०८,०६१।०१५द्*०९४८_०२	गदापाणिः काल इवान्तकाले  
०८,०६१।०१५द्*०९४८_०३	विभीषयानस् तव पुत्रसैन्यम्  
०८,०६१।०१५द्*०९४८_०४	इतस् ततो धावति वाहिनीं ते  
०८,०६१।०१५द्*०९४८_०५	ततः क्षणाद् भारत शून्यम् आसीद्  
०८,०६१।०१५द्*०९४८_०६	आयोधनं घोरतरं कुरूणाम्  
०८,०६१।०१५द्*०९४८_०७	यत्राजिमध्ये प्रापिबद् भीमसेनो  
०८,०६१।०१५द्*०९४८_०८	दुःशासनस्य रुधिरं क्रोधदीप्तः  
०८,०६१।०१५द्*०९४८_०९	स हत्वा समरे राजन् राजपुत्रं महाबलम्  
०८,०६१।०१५द्*०९४८_१०	पूर्णकामो मदोदग्रः सिंहो रुरुम् इवोत्कटम्  
०८,०६१।०१५द्*०९४८_११	रुधिरार्द्रो महाराज ह्य् अशोभत परन्तपः  
०८,०६१।०१५द्*०९४८_१२	सपुष्पः किंशुक इव रक्ताद् रक्ततरो बभौ  
०८,०६१।०१५द्*०९४८_१३	रुधिरार्द्रवपुर् घोरः क्रुद्धो राजन् वचो ऽब्रवीत्  
०८,०६१।०१५द्*०९४९_०१	ब्रूहीदानीं पापमते नृशंस पतितो ह्य् असि  
०८,०६१।०१५द्*०९५०_०१	ब्रूहीदानीं पापमते नृशंस  
०८,०६१।०१५द्*०९५०_०२	अपतिर् ह्य् असि द्रुपदस्यात्मजा त्वम्  
०८,०६१।०१६अ	दुःशासने यद् रणे संश्रुतं मे; तद् वै सर्वं कृतम् अद्येह वीरौ  
०८,०६१।०१६च्	अद्यैव दास्याम्य् अपरं द्वितीयं; दुर्योधनं यज्ञपशुं विशस्य  
०८,०६१।०१६ए	शिरो मृदित्वा च पदा दुरात्मनः; शान्तिं लप्स्ये कौरवाणां समक्षम्  
०८,०६१।०१६ड़्*०९५१_०१	या चापतिः सा सपतिर् हि जाता  
०८,०६१।०१६ड़्*०९५१_०२	यास् ताः सपतयो ऽपतयस् तु जाताः  
०८,०६१।०१६ड़्*०९५१_०३	पश्यन्तु चित्रं विविधं हि लोके  
०८,०६१।०१६ड़्*०९५१_०४	ये वै तिलाः षण्डतिला बभूवुः  
०८,०६१।०१६ड़्*०९५१_०५	ते चेत् सिद्धा निधनं गताः परे  
०८,०६१।०१६ड़्*०९५१_०६	किं चित्ररूपं बत जीवलोके  
०८,०६१।०१७अ	एतावद् उक्त्वा वचनं प्रहृष्टो; ननाद चोच्चै रुधिरार्द्रगात्रः  
०८,०६१।०१७च्	ननर्त चैवातिबलो महात्मा; वृत्रं निहत्येव सहस्रनेत्रः  
०८,०६१।०१७द्*०९५२_०१	दृष्ट्वा तु नृत्यन्तम् उदग्ररूपं  
०८,०६१।०१७द्*०९५२_०२	कालं यथा त्व् अन्तकाले प्रजानाम्  
०८,०६१।०१७द्*०९५२_०३	महद् भयं चाधिरथिं विवेश  
०८,०६१।०१७द्*०९५२_०४	जये निराशाश् च सुतास् त्वदीयाः  
०८,०६२।००१	सञ्जय उवाच  
०८,०६२।००१अ	दुःशासने तु निहते पुत्रास् तव महारथाः  
०८,०६२।००१च्	महाक्रोधविषा वीराः समरेष्व् अपलायिनः  
०८,०६२।००१ए	दश राजन् महावीर्यो भीमं प्राच्छादयञ् शरैः  
०८,०६२।००२अ	कवची निषङ्गी पाशी दण्डधारो धनुर्धरः  
०८,०६२।००२च्	अलोलुपः शलः सन्धो वातवेगसुवर्चसौ  
०८,०६२।००३अ	एते समेत्य सहिता भ्रातृव्यसनकर्शिताः  
०८,०६२।००३च्	भीमसेनं महाबाहुं मार्गणैः समवारयन्  
०८,०६२।००४अ	स वार्यमाणो विशिखैः समन्तात् तैर् महारथैः  
०८,०६२।००४च्	भीमः क्रोधाभिरक्ताक्षः क्रुद्धः काल इवाबभौ  
०८,०६२।००४द्*०९५३_०१	ततः परिवृतो राजन् नवभिः शत्रुतापनैः  
०८,०६२।००४द्*०९५३_०२	दुःशासनाद् अवरजैः पुत्रैस् तव वृकोदरः  
०८,०६२।००५अ	तांस् तु भल्लैर् महावेगैर् दशभिर् दशभिः शितैः  
०८,०६२।००५च्	रुक्माङ्गदो रुक्मपुङ्खैः पार्थो निन्ये यमक्षयम्  
०८,०६२।००६अ	हतेषु तेषु वीरेषु प्रदुद्राव बलं तव  
०८,०६२।००६च्	पश्यतः सूतपुत्रस्य पाण्डवस्य भयार्दितम्  
०८,०६२।००७अ	ततः कर्णो महाराज प्रविवेश महारणम्  
०८,०६२।००७च्	दृष्ट्वा भीमस्य विक्रान्तम् अन्तकस्य प्रजास्व् इव  
०८,०६२।००८अ	तस्य त्व् आकारभावज्ञः शल्यः समितिशोभनः  
०८,०६२।००८च्	उवाच वचनं कर्णं प्राप्तकालम् अरिन्दम  
०८,०६२।००८ए	मा व्यथां कुरु राधेय नैतत् त्वय्य् उपपद्यते  
०८,०६२।००९अ	एते द्रवन्ति राजानो भीमसेनभयार्दिताः  
०८,०६२।००९च्	दुर्योधनश् च सम्मूढो भ्रातृव्यसनदुःखितः  
०८,०६२।०१०अ	दुःशासनस्य रुधिरे पीयमाने महात्मना  
०८,०६२।०१०च्	व्यापन्नचेतसश् चैव शोकोपहतमन्यवः  
०८,०६२।०११अ	दुर्योधनम् उपासन्ते परिवार्य समन्ततः  
०८,०६२।०११च्	कृपप्रभृतयः कर्ण हतशेषाश् च सोदराः  
०८,०६२।०१२अ	पाण्डवा लब्धलक्षाश् च धनञ्जयपुरोगमाः  
०८,०६२।०१२च्	त्वाम् एवाभिमुखाः शूरा युद्धाय समुपास्थिताः  
०८,०६२।०१३अ	स त्वं पुरुषशार्दूल पौरुषे महति स्थितः  
०८,०६२।०१३च्	क्षत्रधर्मं पुरस्कृत्य प्रत्युद्याहि धनञ्जयम्  
०८,०६२।०१४अ	भारो हि धार्तराष्ट्रेण त्वयि सर्वः समर्पितः  
०८,०६२।०१४च्	तम् उद्वह महाबाहो यथाशक्ति यथाबलम्  
०८,०६२।०१४ए	जये स्याद् विपुला कीर्तिर् ध्रुवः स्वर्गः पराजये  
०८,०६२।०१५अ	वृषसेनश् च राधेय सङ्क्रुद्धस् तनयस् तव  
०८,०६२।०१५च्	त्वयि मोहसमापन्ने पाण्डवान् अभिधावति  
०८,०६२।०१६अ	एतच् छ्रुत्वा तु वचनं शल्यस्यामिततेजसः  
०८,०६२।०१६च्	हृदि मानुष्यकं भावं चक्रे युद्धाय सुस्थिरम्  
०८,०६२।०१७अ	ततः क्रुद्धो वृषसेनो ऽभ्यधावद्; आतस्थिवांसं स्वरथं हतारिम्  
०८,०६२।०१७च्	वृकोदरं कालम् इवात्तदण्डं; गदाहस्तं पोथमानं त्वदीयान्  
०८,०६२।०१७द्*०९५४_०१	भीमं समायान्तम् अमित्रसाहम्  
०८,०६२।०१७द्*०९५४_०२	बाणैः किरन्तं प्रतियात्य चोग्रं  
०८,०६२।०१७द्*०९५४_०३	व्यात्ताननं कालम् इवापतन्तम्  
०८,०६२।०१८अ	तम् अभ्यधावन् नकुलः प्रवीरो; रोषाद् अमित्रं प्रतुदन् पृषत्कैः  
०८,०६२।०१८च्	कर्णस्य पुत्रं समरे प्रहृष्टं; जिष्णुर् जिघांसुर् मघवेव जम्भम्  
०८,०६२।०१९अ	ततो ध्वजं स्फाटिकचित्रकम्बुं; चिच्छेद वीरो नकुलः क्षुरेण  
०८,०६२।०१९च्	कर्णात्मजस्येष्वसनं च चित्रं; भल्लेन जाम्बूनदपट्टनद्धम्  
०८,०६२।०२०अ	अथान्यद् आदाय धनुः सुशीघ्रं; कर्णात्मजः पाण्डवम् अभ्यविध्यत्  
०८,०६२।०२०च्	दिव्यैर् महास्त्रैर् नकुलं महास्त्रो; दुःशासनस्यापचितिं यियासुः  
०८,०६२।०२१अ	ततः क्रुद्धो नकुलस् तं महात्मा; शरैर् महोल्काप्रतिमैर् अविध्यत्  
०८,०६२।०२१च्	दिव्यैर् अस्त्रैर् अभ्यविध्यच् च सो ऽपि; कर्णस्य पुत्रो नकुलं कृतास्त्रः  
०८,०६२।०२१द्*०९५५_०१	शराभिघाताच् च रुषा च राजन्  
०८,०६२।०२१द्*०९५५_०२	स्वयं च भासास्त्रसमीरणाच् च  
०८,०६२।०२१द्*०९५५_०३	जज्वाल कर्णस्य सुतो ऽतिमात्रम्  
०८,०६२।०२१द्*०९५५_०४	इद्धो यथा ज्याहुतिभिर् हुताशः  
०८,०६२।०२२अ	कर्णस्य पुत्रो नकुलस्य राजन्; सर्वान् अश्वान् अक्षिणोद् उत्तमास्त्रैः  
०८,०६२।०२२ब्*०९५६_०१	आसीत् सुघोरं भरतप्रवीर  
०८,०६२।०२२ब्*०९५६_०२	युद्धं तदा कर्णजपाण्डवाभ्याम्  
०८,०६२।०२२च्	वनायुजान् सुकुमारस्य शुभ्रान्; अलङ्कृताञ् जातरूपेण शीघ्रान्  
०८,०६२।०२२द्*०९५७_०१	जघान चाश्वान् नकुलस्य वीरो  
०८,०६२।०२२द्*०९५७_०२	रणाजिरे सूतपुत्रस्य पुत्रः  
०८,०६२।०२३अ	ततो हताश्वाद् अवरुह्य यानाद्; आदाय चर्म रुचिरं चाष्टचन्द्रम्  
०८,०६२।०२३च्	आकाशसङ्काशम् असिं गृहीत्वा; पोप्लूयमानः खगवच् चचार  
०८,०६२।०२४अ	ततो ऽन्तरिक्षे नृवराश्वनागांश्; चिच्छेद मार्गान् विचरन् विचित्रान्  
०८,०६२।०२४ब्*०९५८_०१	ततो ऽस्य पक्षान् अनयद् यमाय  
०८,०६२।०२४ब्*०९५८_०२	द्विसाहस्रान् नकुलः क्षिप्रकारी  
०८,०६२।०२४च्	ते प्रापतन्न् असिना गां विशस्ता; यथाश्वमेधे पशवः शमित्रा  
०८,०६२।०२५अ	द्विसाहस्रा विदिता युद्धशौण्डा; नानादेश्याः सुभृताः सत्यसन्धाः  
०८,०६२।०२५च्	एकेन शीघ्रं नकुलेन कृत्ताः; सारेप्सुनेवोत्तमचन्दनास् ते  
०८,०६२।०२६अ	तम् आपतन्तं नकुलं सो ऽभिपत्य; समन्ततः सायकैर् अभ्यविध्यत्  
०८,०६२।०२६अ*०९५९_०१	कर्णस्य पुत्रः सहसाभिपत्य च  
०८,०६२।०२६अ*०९५९_०२	रणे जिघांसुं निशितैर् अनेकैः  
०८,०६२।०२६ब्*०९६०_०१	भूमौ चरन्तं नकुलं रथस्थाः  
०८,०६२।०२६ब्*०९६०_०२	समन्ततः सायकैः प्रत्यगृह्णन्  
०८,०६२।०२६च्	स तुद्यमानो नकुलः पृषत्कैर्; विव्याध वीरं स चुकोप विद्धः  
०८,०६२।०२६द्*०९६१_०१	महाभये रक्ष्यमाणो महात्मा  
०८,०६२।०२६द्*०९६१_०२	भ्रात्रा भीमेनाकरोत् तत्र भीमम्  
०८,०६२।०२७अ	तं कर्णपुत्रो विधमन्तम् एकं; नराश्वमातङ्गरथप्रवेकान्  
०८,०६२।०२७च्	क्रीडन्तम् अष्टादशभिः पृषत्कैर्; विव्याध वीरं स चुकोप विद्धः  
०८,०६२।०२७द्*०९६२_०१	स तेन विद्धो ऽतिभृशं तरस्वी  
०८,०६२।०२७द्*०९६२_०२	महाहवे वृषसेनेन राजन्  
०८,०६२।०२८अ	ततो ऽभ्यधावत् समरे जिघांसुः; कर्णात्मजं पाण्डुसुतो नृवीरः  
०८,०६२।०२८ब्*०९६३_०१	वितत्य पक्षौ सहसा पतन्तं  
०८,०६२।०२८ब्*०९६३_०२	श्येनं यथैवामिषलुब्धम् आजौ  
०८,०६२।०२८ब्*०९६३_०३	अवाकिरद् वृषसेनस् ततस् तं  
०८,०६२।०२८ब्*०९६३_०४	शितैः शरैर् नकुलम् उदारवीर्यम्  
०८,०६२।०२८ब्*०९६३_०५	स तान् मोघांस् तस्य कुर्वञ् शरौघांश्  
०८,०६२।०२८ब्*०९६३_०६	चचार मार्गान् नकुलश् चित्ररूपान्  
०८,०६२।०२८ब्*०९६३_०७	अथास्य तूर्णं चरतो नरेन्द्र  
०८,०६२।०२८ब्*०९६३_०८	खड्गेन चित्रं नकुलस्य तस्य  
०८,०६२।०२८च्	तस्येषुभिर् व्यधमत् कर्णपुत्रो; महारणे चर्म सहस्रतारम्  
०८,०६२।०२९अ	तस्यायसं निशितं तीक्ष्णधारम्; असिं विकोशं गुरुभारसाहम्  
०८,०६२।०२९च्	द्विषच्छरीरापहरं सुघोरम्; आधुन्वतः सर्पम् इवोग्ररूपम्  
०८,०६२।०३०अ	क्षिप्रं शरैः षड्भिर् अमित्रसाहश्; चकर्त खड्गं निशितैः सुधारैः  
०८,०६२।०३०च्	पुनश् च पीतैर् निशितैः पृषत्कैः; स्तनान्तरे गाढम् अथाभ्यविध्यत्  
०८,०६२।०३०द्*०९६४_०१	कृत्वा तु तद् दुष्करम् आर्यजुष्टं  
०८,०६२।०३०द्*०९६४_०२	नरैर् अन्यैः कर्म रणे महात्मा  
०८,०६२।०३०द्*०९६४_०३	ययौ रथं भीमसेनस्य राजञ्  
०८,०६२।०३०द्*०९६४_०४	शराभितप्तो नकुलो महात्मा  
०८,०६२।०३१अ	स भीमसेनस्य रथं हताश्वो; माद्रीसुतः कर्णसुताभितप्तः  
०८,०६२।०३१च्	आपुप्लुवे सिंह इवाचलाग्रं; सम्प्रेक्षमाणस्य धनञ्जयस्य  
०८,०६२।०३१द्*०९६५_०१	स भीमसेनस्य रथं च हत्वा  
०८,०६२।०३१द्*०९६५_०२	ववर्ष वै शरवर्षं सुघोरम्  
०८,०६२।०३१द्@०३४_०००१	ततः क्रुद्धो वृषसेनो महात्मा  
०८,०६२।०३१द्@०३४_०००२	ववर्ष ताव् इषुजालेन वीरः  
०८,०६२।०३१द्@०३४_०००३	महारथाव् एकरथे समेतौ  
०८,०६२।०३१द्@०३४_०००४	शरैः प्रभिन्दन्न् इव पाण्डवेयौ  
०८,०६२।०३१द्@०३४_०००५	तस्मिन् रथे निहते पाण्डवस्य  
०८,०६२।०३१द्@०३४_०००६	क्षिप्रं च खड्गे विशिखैर् निकृत्ते  
०८,०६२।०३१द्@०३४_०००७	भीमार्जुनौ वृषसेनाय क्रुद्धौ  
०८,०६२।०३१द्@०३४_०००८	ववर्षतुः शरवर्षं सुघोरम्  
०८,०६२।०३१द्@०३४_०००९	अथाब्रवीन् मारुतिः फल्गुनं तु  
०८,०६२।०३१द्@०३४_००१०	पश्यस्वैनं नकुलं पीडयन्तम्  
०८,०६२।०३१द्@०३४_००११	अयं च नो बाधते कर्णपुत्रस्  
०८,०६२।०३१द्@०३४_००१२	तस्माद् भवान् प्रत्युपयातु कार्णिम्  
०८,०६२।०३१द्@०३४_००१३	स तन् निशम्यैव वचः किरीटी  
०८,०६२।०३१द्@०३४_००१४	रथं समासाद्य वृकोदरस्य  
०८,०६२।०३१द्@०३४_००१५	कपिध्वजं केशवसङ्गृहीतं  
०८,०६२।०३१द्@०३४_००१६	प्रैषीद् उग्रो वृषसेनाय वाहम्  
०८,०६२।०३२अ	नकुलम् अथ विदित्वा छिन्नबाणासनासिं; विरथम् अरिशरार्तं कर्णपुत्रास्त्रभग्नम्  
०८,०६२।०३२च्	पवनधुतपताका ह्रादिनो वल्गिताश्वा; वरपुरुषनियत्तास् ते रथाः शीघ्रम् ईयुः  
०८,०६२।०३३अ	द्रुपदसुतवरिष्ठाः पञ्च शैनेयषष्ठा; द्रुपददुहितृपुत्राः पञ्च चामित्रसाहाः  
०८,०६२।०३३च्	द्विरदरथनराश्वान् सूदयन्तस् त्वदीयान्; भुजगपतिनिकाशैर् मार्गणैर् आत्तशस्त्राः  
०८,०६२।०३४अ	अथ तव रथमुख्यास् तान् प्रतीयुस् त्वरन्तो; हृदिकसुतकृपौ च द्रौणिदुर्योधनौ च  
०८,०६२।०३४च्	शकुनिशुकवृकाश् च क्राथदेवावृधौ च; द्विरदजलदघोषैः स्यन्दनैः कार्मुकैश् च  
०८,०६२।०३५अ	तव नरवरवर्यास् तान् दशैकं च वीरान्; प्रवरशरवराग्र्यैस् ताडयन्तो ऽभ्यरुन्धन्  
०८,०६२।०३५च्	नवजलदसवर्णैर् हस्तिभिस् तान् उदीयुर्; गिरिशिखरनिकाशैर् भीमवेगैः कुणिन्दाः  
०८,०६२।०३६अ	सुकल्पिता हैमवता मदोत्कटा; रणाभिकामैः कृतिभिः समास्थिताः  
०८,०६२।०३६च्	सुवर्णजालावतता बभुर् गजास्; तथा यथा वै जलदाः सविद्युतः  
०८,०६२।०३७अ	कुणिन्दपुत्रो दशभिर् महायसैः; कृपं ससूताश्वम् अपीडयद् भृशम्  
०८,०६२।०३७च्	ततः शरद्वत्सुतसायकैर् हतः; सहैव नागेन पपात भूतले  
०८,०६२।०३८अ	कुणिन्दपुत्रावरजस् तु तोमरैर्; दिवाकरांशुप्रतिमैर् अयस्मयैः  
०८,०६२।०३८च्	रथं च विक्षोभ्य ननाद नर्दतस्; ततो ऽस्य गान्धारपतिः शिरो ऽहरत्  
०८,०६२।०३९अ	ततः कुणिन्देषु हतेषु तेष्व् अथ; प्रहृष्टरूपास् तव ते महारथाः  
०८,०६२।०३९च्	भृशं प्रदध्मुर् लवणाम्बुसम्भवान्; परांश् च बाणासनपाणयो ऽभ्ययुः  
०८,०६२।०४०अ	अथाभवद् युद्धम् अतीव दारुणं; पुनः कुरूणां सह पाण्डुसृञ्जयैः  
०८,०६२।०४०च्	शरासिशक्त्यृष्टिगदापरश्वधैर्; नराश्वनागासुहरं भृशाकुलम्  
०८,०६२।०४१अ	रथाश्वमातङ्गपदातिभिस् ततः; परस्परं विप्रहतापतन् क्षितौ  
०८,०६२।०४१च्	यथा सविद्युत्स्तनिता बलाहकाः; समास्थिता दिग्भ्य इवोग्रमारुतैः  
०८,०६२।०४२अ	ततः शतानीकहतान् महागजांस्; तथा रथान् पत्तिगणांश् च तावकान्  
०८,०६२।०४२च्	जघान भोजश् च हयान् अथापतन्; विशस्त्रकृत्ताः कृतवर्मणा द्विपाः  
०८,०६२।०४३अ	अथापरे द्रौणिशराहता द्विपास्; त्रयः ससर्वायुधयोधकेतवः  
०८,०६२।०४३च्	निपेतुर् उर्व्यां व्यसवः प्रपातितास्; तथा यथा वज्रहता महाचलाः  
०८,०६२।०४४अ	कुणिन्दराजावरजाद् अनन्तरः; स्तनान्तरे पत्रिवरैर् अताडयत्  
०८,०६२।०४४च्	तवात्मजं तस्य तवात्मजः शरैः; शितैः शरीरं बिभिदे द्विपं च तम्  
०८,०६२।०४५अ	स नागराजः सह राजसूनुना; पपात रक्तं बहु सर्वतः क्षरन्  
०८,०६२।०४५च्	शचीशवज्रप्रहतो ऽम्बुदागमे; यथा जलं गैरिकपर्वतस् तथा  
०८,०६२।०४६अ	कुणिन्दपुत्रप्रहितो ऽपरद्विपः; शुकं ससूताश्वरथं व्यपोथयत्  
०८,०६२।०४६च्	ततो ऽपतत् क्राथशराभिदारितः; सहेश्वरो वज्रहतो यथा गिरिः  
०८,०६२।०४७अ	रथी द्विपस्थेन हतो ऽपतच् छरैः; क्राथाधिपः पर्वतजेन दुर्जयः  
०८,०६२।०४७च्	सवाजिसूतेष्वसनस् तथापतद्; यथा महावातहतो महाद्रुमः  
०८,०६२।०४८अ	वृको द्विपस्थं गिरिराजवासिनं; भृशं शरैर् द्वादशभिः पराभिनत्  
०८,०६२।०४८च्	ततो वृकं साश्वरथं महाजवं; त्वरंश् चतुर्भिश् चरणे व्यपोथयत्  
०८,०६२।०४९अ	स नागराजः सनियन्तृको ऽपतत्; पराहतो बभ्रुसुतेषुभिर् भृशम्  
०८,०६२।०४९अ*०९६६_०१	समागतो यत्र वृको महाबलः  
०८,०६२।०४९ब्*०९६७_०१	स पोथितो नागवरेण वीर्यवान्  
०८,०६२।०४९ब्*०९६७_०२	पराभिनद् द्वादशभिः शिलीमुखैः  
०८,०६२।०४९ब्*०९६७_०३	वृकेण बाणाभिहतो ऽपतत् क्षितौ  
०८,०६२।०४९ब्*०९६७_०४	स वारणो बभ्रुसुतेन सार्धम्  
०८,०६२।०४९ब्*०९६८_०१	कुणिन्दराजस्य सुतो ऽपरस् तदा  
०८,०६२।०४९ब्*०९६८_०२	द्विपेन देवापृथु[दैवावृध?]म् अभ्यपीडयत्  
०८,०६२।०४९च्	स चापि देवावृधसूनुर् अर्दितः; पपात नुन्नः सहदेवसूनुना  
०८,०६२।०५०अ	विषाणपोत्रापरगात्रघातिना; गजेन हन्तुं शकुनेः कुणिन्दजः  
०८,०६२।०५०ब्*०९६९_०१	निनाय वैवस्वतमन्दिरं रणे  
०८,०६२।०५०च्	जगाम वेगेन भृशार्दयंश् च तं; ततो ऽस्य गान्धारपतिः शिरो ऽहरत्  
०८,०६२।०५१अ	ततः शतानीकहता महागजा; हया रथाः पत्तिगणाश् च तावकाः  
०८,०६२।०५१च्	सुपर्णवातप्रहता यथा नगास्; तथा गता गाम् अवशा विचूर्णिताः  
०८,०६२।०५२अ	ततो ऽभ्यविध्यद् बहुभिः शितैः शरैः; कुणिन्दपुत्रो नकुलात्मजं स्मयन्  
०८,०६२।०५२च्	ततो ऽस्य कायान् निचकर्त नाकुलिः; शिरः क्षुरेणाम्बुजसन्निभाननम्  
०८,०६२।०५३अ	ततः शतानीकम् अविध्यद् आशुगैस्; त्रिभिः शितैः कर्णसुतो ऽर्जुनं त्रिभिः  
०८,०६२।०५३च्	त्रिभिश् च भीमं नकुलं च सप्तभिर्; जनार्दनं द्वादशभिश् च सायकैः  
०८,०६२।०५४अ	तद् अस्य कर्मातिमनुष्यकर्मणः; समीक्ष्य हृष्टाः कुरवो ऽभ्यपूजयन्  
०८,०६२।०५४च्	पराक्रमज्ञास् तु धनञ्जयस्य ते; हुतो ऽयम् अग्नाव् इति तं तु मेनिरे  
०८,०६२।०५५अ	ततः किरीटी परवीरघाती; हताश्वम् आलोक्य नरप्रवीरम्  
०८,०६२।०५५ब्*०९७०_०१	माद्रीसुतं नकुलं लोकमध्ये  
०८,०६२।०५५ब्*०९७०_०२	समीक्ष्य कृष्णं भृशविक्षतं च  
०८,०६२।०५५च्	तम् अभ्यधावद् वृषसेनम् आहवे; स सूतजस्य प्रमुखे स्थितं तदा  
०८,०६२।०५६अ	तम् आपतन्तं नरवीरम् उग्रं; महाहवे बाणसहस्रधारिणम्  
०८,०६२।०५६ब्*०९७१_०१	तम् आपतन्तं तरसोग्ररूपं  
०८,०६२।०५६ब्*०९७१_०२	कुरूत्तमं बाणसहस्रधारम्  
०८,०६२।०५६च्	अभ्यापतत् कर्णसुतो महारथो; यथैव चेन्द्रं नमुचिः पुरातने  
०८,०६२।०५६द्*०९७२_०१	तौ तत्र शूरौ रथकुञ्जरौ रणे  
०८,०६२।०५६द्*०९७२_०२	परस्परस्याभिमुखौ महारथौ  
०८,०६२।०५६द्*०९७२_०३	ससर्जतुः शरसङ्घान् अनेकान्  
०८,०६२।०५६द्*०९७२_०४	सम्भ्रान्तरूपौ सुभृशं तदानीम्  
०८,०६२।०५७अ	ततो ऽद्भुतेनैकशतेन पार्थं; शरैर् विद्ध्वा सूतपुत्रस्य पुत्रः  
०८,०६२।०५७च्	ननाद नादं सुमहानुभावो; विद्ध्वेव शक्रं नमुचिः पुरा वै  
०८,०६२।०५८अ	पुनः स पार्थं वृषसेन उग्रैर्; बाणैर् अविध्यद् भुजमूलमध्ये  
०८,०६२।०५८च्	तथैव कृष्णं नवभिः समार्दयत्; पुनश् च पार्थं दशभिः शिताग्रैः  
०८,०६२।०५८द्*०९७३_०१	पूर्वं तथा वृषसेनेन विद्धो  
०८,०६२।०५८द्*०९७३_०२	महाजवैः श्वेतहयः शरैस् तैः  
०८,०६२।०५८द्*०९७३_०३	संरम्भम् ईषद् गमितो वधाय  
०८,०६२।०५८द्*०९७३_०४	कर्णात्मजस्याथ मनः प्रदध्रे  
०८,०६२।०५९अ	ततः किरीटी रणमूर्ध्नि कोपात्; कृत्वा त्रिशाखां भ्रुकुटिं ललाटे  
०८,०६२।०५९ब्@०३५_०००१	मुमोच तूर्णं विशिखान् महात्मा  
०८,०६२।०५९ब्@०३५_०००२	वधे धृतः कर्णसुतस्य सङ्ख्ये  
०८,०६२।०५९ब्@०३५_०००३	आरक्तनेत्रो ऽन्तकशत्रुहन्ता  
०८,०६२।०५९ब्@०३५_०००४	उवाच कर्णं भृशम् उत्स्मयंस् तदा  
०८,०६२।०५९ब्@०३५_०००५	दुर्योधनं द्रौणिमुखांश् च सर्वान्  
०८,०६२।०५९ब्@०३५_०००६	अहं रणे वृषसेनं तम् उग्रम्  
०८,०६२।०५९ब्@०३५_०००७	सम्पश्यतः कर्ण तवाद्य सङ्ख्ये  
०८,०६२।०५९ब्@०३५_०००८	नयामि लोकं निशितैः पृषत्कैः  
०८,०६२।०५९ब्@०३५_०००९	यमस्य यावद् धि जना वदन्ति  
०८,०६२।०५९ब्@०३५_००१०	भवद्भिः सर्वैर् मम सूनुर् हतो ऽसौ  
०८,०६२।०५९ब्@०३५_००११	एको रथो मद्विहीनस् तरस्वी  
०८,०६२।०५९ब्@०३५_००१२	अहं हनिष्ये भवतां समक्षम्  
०८,०६२।०५९ब्@०३५_००१३	संरक्ष्यतां रथसंस्थाः सुतो ऽयम्  
०८,०६२।०५९ब्@०३५_००१४	अहं हनिष्ये वृषसेनम् एनम्  
०८,०६२।०५९ब्@०३५_००१५	पश्चाद् वधिष्ये त्वाम् अपि सम्प्रमूढम्  
०८,०६२।०५९ब्@०३५_००१६	अहं हनिष्ये ऽर्जुन आजिमध्ये  
०८,०६२।०५९ब्@०३५_००१७	तम् अद्य मूलं कलहस्य सङ्ख्ये  
०८,०६२।०५९ब्@०३५_००१८	दुर्योधनापाश्रयजातदर्पम्  
०८,०६२।०५९ब्@०३५_००१९	त्वाम् अद्य हन्तास्मि रणे प्रसह्य  
०८,०६२।०५९ब्@०३५_००२०	अस्यैव हन्ता युधि भीमसेनः  
०८,०६२।०५९ब्@०३५_००२१	दुर्योधनस्याधमपूरुषस्य  
०८,०६२।०५९ब्@०३५_००२२	यस्यानयाद् एष महान् क्षयो ऽभवत्  
०८,०६२।०५९ब्@०३५_००२३	स एवम् उक्त्वा विनिमृज्य चापं  
०८,०६२।०५९ब्@०३५_००२४	लक्ष्यं हि कृत्वा वृषसेनम् आजौ  
०८,०६२।०५९च्	मुमोच बाणान् विशिखान् महात्मा; वधाय राजन् सूतपुत्रस्य सङ्ख्ये  
०८,०६२।०६०अ	विव्याध चैनं दशभिः पृषत्कैर्; मर्मस्व् असक्तं प्रसभं किरीटी  
०८,०६२।०६०च्	चिच्छेद चास्येष्वसनं भुजौ च; क्षुरैश् चतुर्भिः शिर एव चोग्रैः  
०८,०६२।०६१अ	स पार्थबाणाभिहतः पपात; रथाद् विबाहुर् विशिरा धरायाम्  
०८,०६२।०६१च्	सुपुष्पितः पर्णधरो ऽतिकायो; वातेरितः शाल इवाद्रिशृङ्गात्  
०८,०६२।०६२अ	तं प्रेक्ष्य बाणाभिहतं पतन्तं; रथात् सुतं सूतजः क्षिप्रकारी  
०८,०६२।०६२च्	रथं रथेनाशु जगाम वेगात्; किरीटिनः पुत्रवधाभितप्तः  
०८,०६२।०६२द्@०३६_००००	सञ्जयः  
०८,०६२।०६२द्@०३६_०००१	तम् आयान्तम् अभिप्रेक्ष्य वेलोद्वृत्तम् इवार्णवम्  
०८,०६२।०६२द्@०३६_०००२	गर्जन्तं सुमहाकायं दुर्निवारं सुरैर् अपि  
०८,०६२।०६२द्@०३६_०००३	अर्जुनं प्राह दाशार्हः प्रहस्य पुरुषर्षभः  
०८,०६२।०६२द्@०३६_०००४	अयं स रथ आयाति श्वेताश्वः शल्यसारथिः  
०८,०६२।०६२द्@०३६_०००५	येन ते सह योद्धव्यं स्थिरो भव धनञ्जय  
०८,०६२।०६२द्@०३६_०००६	पश्य चैनं समायुक्तं रथं कर्णस्य पाण्डव  
०८,०६२।०६२द्@०३६_०००७	श्वेतवाजिसमायुक्तं युक्तं राधासुतेन च  
०८,०६२।०६२द्@०३६_०००८	नानापताकाकलिलं किङ्किणीजालमालिनम्  
०८,०६२।०६२द्@०३६_०००९	उह्यमानम् इवाकाशे विमानं पाण्डुरैर् हयैः  
०८,०६२।०६२द्@०३६_००१०	ध्वजं च पश्य कर्णस्य नागकक्षं महात्मनः  
०८,०६२।०६२द्@०३६_००११	आखण्डलधनुःप्रख्यम् उल्लिखन्तम् इवाम्बरम्  
०८,०६२।०६२द्@०३६_००१२	पश्य कर्णं समायान्तं धार्तराष्ट्रप्रियैषिणम्  
०८,०६२।०६२द्@०३६_००१३	शरधारा विमुञ्चन्तं धारासारम् इवाम्बुदम्  
०८,०६२।०६२द्@०३६_००१४	एष मद्रेश्वरो राजा रथाग्रे पर्यवस्थितः  
०८,०६२।०६२द्@०३६_००१५	नियच्छति हयान् अस्य राधेयस्यामितौजसः  
०८,०६२।०६२द्@०३६_००१६	शृणु दुन्दुभिनिर्घोषं शङ्खशब्दं च दारुणम्  
०८,०६२।०६२द्@०३६_००१७	सिंहनादांश् च विविधाञ् शृणु पाण्डव सर्वशः  
०८,०६२।०६२द्@०३६_००१८	अन्तर्धाय महाशब्दान् कर्णेनामिततेजसा  
०८,०६२।०६२द्@०३६_००१९	दोधूयमानस्य भृशं धनुषः शृणु निस्वनम्  
०८,०६२।०६२द्@०३६_००२०	एते दीर्यन्ति सगणाः पाञ्चालानां महारथाः  
०८,०६२।०६२द्@०३६_००२१	दृष्ट्वा केसरिणं क्रुद्धं मृगा इव महावने  
०८,०६२।०६२द्@०३६_००२२	सर्वयत्नेन कौन्तेय हन्तुम् अर्हसि सूतजम्  
०८,०६२।०६२द्@०३६_००२३	न हि कर्णशरान् अन्यः सोढुम् उत्सहते ऽनघ  
०८,०६२।०६२द्@०३६_००२४	सदेवासुरगन्धर्वांस् त्रींल् लोकान् सचराचरान्  
०८,०६२।०६२द्@०३६_००२५	त्वं हि जेतुं रणे शक्तस् तथैव विदितं मम  
०८,०६२।०६२द्@०३६_००२६	भीमम् उग्रं महादेवं त्र्यक्षं शर्वं कपर्दिनम्  
०८,०६२।०६२द्@०३६_००२७	न शक्ता द्रष्टुम् ईशानं किं पुनर् योधितुं प्रभुम्  
०८,०६२।०६२द्@०३६_००२८	त्वया साक्षान् महादेवः सर्वभूतशिवः शिवः  
०८,०६२।०६२द्@०३६_००२९	युद्धेनाराधितः स्थाणुर् देवाश् च वरदास् तव  
०८,०६२।०६२द्@०३६_००३०	तस्य पार्थ प्रसादेन देवदेवस्य शूलिनः  
०८,०६२।०६२द्@०३६_००३१	जहि कर्णं महाबाहो नमुचिं वृत्रहा यथा  
०८,०६२।०६२द्@०३६_००३२	अर्जुन उवाच  
०८,०६२।०६२द्@०३६_००३२	श्रेयस् ते ऽस्तु सदा पार्थ युद्धे जयम् अवाप्नुहि  
०८,०६२।०६२द्@०३६_००३३	ध्रुव एव जयः कृष्ण मम नास्त्य् अत्र संशयः  
०८,०६२।०६२द्@०३६_००३४	सर्वलोकगुरुर् यस् त्वं तुष्टो ऽसि मधुसूदन  
०८,०६२।०६२द्@०३६_००३५	चोदयाश्वान् हृषीकेश रथं मम महारथ  
०८,०६२।०६२द्@०३६_००३६	नाहत्वा समरे शत्रुं निवर्तिष्यति फल्गुनः  
०८,०६२।०६२द्@०३६_००३७	अद्य कर्णं हतं पश्य मच्छरैः शकलीकृतम्  
०८,०६२।०६२द्@०३६_००३८	मां वा द्रक्ष्यसि गोविन्द कर्णेन निहतं शरैः  
०८,०६२।०६२द्@०३६_००३९	उपस्थितम् इदं घोरं युद्धं त्रैलोक्यमोहनम्  
०८,०६२।०६२द्@०३६_००४०	यज् जनाः कथयिष्यन्ति यावद् भूमिर् धरिष्यति  
०८,०६२।०६२द्@०३६_००४१	एवं ब्रुवंस् तदा पार्थः कृष्णम् अक्लिष्टकारिणम्  
०८,०६२।०६२द्@०३६_००४२	प्रत्युद्ययौ रथेनाशु गजं प्रतिगजो यथा  
०८,०६२।०६२द्@०३६_००४३	पुनश् चाह महातेजाः पार्थः कृष्णम् अरिन्दमम्  
०८,०६२।०६२द्@०३६_००४४	चोदयाश्वान् हृषीकेश कालो ऽयम् अतिवर्तते  
०८,०६२।०६२द्@०३६_००४५	एवम् उक्तस् तदा तेन पाण्डवेन महात्मना  
०८,०६२।०६२द्@०३६_००४६	जयेन सम्पूज्य स पाण्डवं तदा  
०८,०६२।०६२द्@०३६_००४७	प्रचोदयाम् आस हयान् मनोजवान्  
०८,०६२।०६२द्@०३६_००४८	स पाण्डुपुत्रस्य रथो मनोजवः  
०८,०६२।०६२द्@०३६_००४९	क्षणेन कर्णस्य रथाग्रतो ऽभवत्  
०८,०६२।०६२द्*०९७४_०१	ततः समक्षं स्वसुतं विलोक्य  
०८,०६२।०६२द्*०९७४_०२	कर्णो हतं श्वेतहयेन सङ्ख्ये  
०८,०६२।०६२द्*०९७४_०३	संरम्भम् आगम्य परं महात्मा  
०८,०६२।०६२द्*०९७४_०४	कृष्णार्जुनौ सहसैवाभ्यधावत्  
०८,०६२।०६२द्*०९७५_०१	शिरः करौ चैव धनुश् च पार्थ  
०८,०६२।०६२द्*०९७५_०२	एकेषुणा वृषसेनस्य सङ्ख्ये  
०८,०६२।०६२द्*०९७५_०३	चिच्छेद पार्थो ह्य् अङ्गराजस्य सैन्यं  
०८,०६२।०६२द्*०९७५_०४	कोपाग्निना चतुरङ्गं ददाह  
०८,०६३।००१	सञ्जय उवाच  
०८,०६३।००१अ	वृषसेनं हतं दृष्ट्वा शोकामर्षसमन्वितः  
०८,०६३।००१च्	मुक्त्वा शोकोद्भवं वारि नेत्राभ्यां सहसा वृषः  
०८,०६३।००२अ	रथेन कर्णस् तेजस्वी जगामाभिमुखो रिपून्  
०८,०६३।००२च्	युद्धायामर्षताम्राक्षः समाहूय धनञ्जयम्  
०८,०६३।००३अ	तौ रथौ सूर्यसङ्काशौ वैयाघ्रपरिवारणौ  
०८,०६३।००३च्	समेतौ ददृशुस् तत्र द्वाव् इवार्कौ समागतौ  
०८,०६३।००४अ	श्वेताश्वौ पुरुषादित्याव् आस्थिताव् अरिमर्दनौ  
०८,०६३।००४ब्*०९७६_०१	रथौ चतुर्भिर् जलदैर् भगमित्राव् इवाम्बरे  
०८,०६३।००४च्	शुशुभाते महात्मानौ चन्द्रादित्यौ यथा दिवि  
०८,०६३।००५अ	तौ दृष्ट्वा विस्मयं जग्मुः सर्वभूतानि मारिष  
०८,०६३।००५च्	त्रैलोक्यविजये यत्ताव् इन्द्रवैरोचनाव् इव  
०८,०६३।००६अ	रथज्यातलनिर्ह्रादैर् बाणशङ्खरवैर् अपि  
०८,०६३।००६च्	तौ रथाव् अभिधावन्तौ समालोक्य महीक्षिताम्  
०८,०६३।००७अ	ध्वजौ च दृष्ट्वा संसक्तौ विस्मयः समपद्यत  
०८,०६३।००७च्	हस्तिकक्ष्यां च कर्णस्य वानरं च किरीटिनः  
०८,०६३।००८अ	तौ रथौ सम्प्रसक्तौ च दृष्ट्वा भारत पार्थिवाः  
०८,०६३।००८च्	सिंहनादरवांश् चक्रुः साधुवादांश् च पुष्कलान्  
०८,०६३।००९अ	श्रुत्वा तु द्वैरथं ताभ्यां तत्र योधाः समन्ततः  
०८,०६३।००९च्	चक्रुर् बाहुवलं चैव तथा चेलवलं महत्  
०८,०६३।०१०अ	आजग्मुः कुरवस् तत्र वादित्रानुगतास् तदा  
०८,०६३।०१०च्	कर्णं प्रहर्षयन्तश् च शङ्खान् दध्मुश् च पुष्कलान्  
०८,०६३।०१०द्*०९७७_०१	राधेयम् अभितो दध्मुः शङ्खाञ् शतसहस्रशः  
०८,०६३।०११अ	तथैव पाण्डवाः सर्वे हर्षयन्तो धनञ्जयम्  
०८,०६३।०११च्	तूर्यशङ्खनिनादेन दिशः सर्वा व्यनादयन्  
०८,०६३।०१२अ	क्ष्वेडितास्फोटितोत्क्रुष्टैस् तुमुलं सर्वतो ऽभवत्  
०८,०६३।०१२च्	बाहुघोषाश् च वीराणां कर्णार्जुनसमागमे  
०८,०६३।०१३अ	तौ दृष्ट्वा पुरुषव्याघ्रौ रथस्थौ रथिनां वरौ  
०८,०६३।०१३च्	प्रगृहीतमहाचापौ शरशक्तिगदायुधौ  
०८,०६३।०१४अ	वर्मिणौ बद्धनिस्त्रिंशौ श्वेताश्वौ शङ्खशोभिनौ  
०८,०६३।०१४ब्*०९७८_०१	कृष्णशल्यरथोपेतौ तुल्यरूपौ महारथौ  
०८,०६३।०१४ब्*०९७८_०२	सिंहस्कन्धौ सिंहभुजौ रक्ताक्षौ हेममालिनौ  
०८,०६३।०१४ब्*०९७८_०३	चापविद्युद्ध्वजोपेतौ शस्त्रसम्पत्तिशोभिनौ  
०८,०६३।०१४ब्*०९७८_०४	चमरव्यजनोपेतौ श्वेतच्छत्त्राभिशोभिनौ  
०८,०६३।०१४च्	तूणीरवरसम्पन्नौ द्वाव् अपि स्म सुदर्शनौ  
०८,०६३।०१५अ	रक्तचन्दनदिग्धाङ्गौ समदौ वृषभाव् इव  
०८,०६३।०१५ब्*०९७९_०१	सिंहस्कन्धप्रतीकाशौ व्यूढोरस्कौ महाबलौ  
०८,०६३।०१५ब्*०९७९_०२	अन्योन्यस्पर्धिनौ राजन्न् अन्योन्यस्य वधैषिणौ  
०८,०६३।०१५ब्*०९७९_०३	अन्योन्यम् अभिधावन्तौ गोष्ठेष्व् इव महर्षभौ  
०८,०६३।०१५ब्*०९७९_०४	प्रभिन्नाव् इव मातङ्गौ संरब्धाव् इव चाचलौ  
०८,०६३।०१५च्	आशीविषसमप्रख्यौ यमकालान्तकोपमौ  
०८,०६३।०१६अ	इन्द्रवृत्राव् इव क्रुद्धौ सूर्याचन्द्रमसप्रभौ  
०८,०६३।०१६च्	महाग्रहाव् इव क्रूरौ युगान्ते समुपस्थितौ  
०८,०६३।०१७अ	देवगर्भौ देवसमौ देवतुल्यौ च रूपतः  
०८,०६३।०१७ब्*०९८०_०१	यदृच्छया समेयातां सूर्याचन्द्रमसाव् इव  
०८,०६३।०१७ब्*०९८०_०२	बलिनौ समरे दृप्तौ नानाशस्त्रधरौ युधि  
०८,०६३।०१७ब्*०९८१_०१	तौ दृष्ट्वा पुरुषव्याघ्रौ शार्दूलाव् इव वेगितौ  
०८,०६३।०१७ब्*०९८१_०२	बभूव परमो हर्षस् तावकानां विशां पते  
०८,०६३।०१७ब्*०९८१_०३	संशयः सर्वभूतानां विजये समपद्यत  
०८,०६३।०१७च्	समेतौ पुरुषव्याघ्रौ प्रेक्ष्य कर्णधनञ्जयौ  
०८,०६३।०१८अ	उभौ वरायुधधराव् उभौ रणकृतश्रमौ  
०८,०६३।०१८ब्*०९८२_०१	उभाव् अस्त्रभृतां श्रेष्ठाव् उभौ सिंहपराक्रमौ  
०८,०६३।०१८च्	उभौ च बाहुशब्देन नादयन्तौ नभस्तलम्  
०८,०६३।०१९अ	उभौ विश्रुतकर्माणौ पौरुषेण बलेन च  
०८,०६३।०१९च्	उभौ च सदृशौ युद्धे शम्बरामरराजयोः  
०८,०६३।०२०अ	कार्तवीर्यसमौ युद्धे तथा दाशरथेः समौ  
०८,०६३।०२०च्	विष्णुवीर्यसमौ वीर्ये तथा भवसमौ युधि  
०८,०६३।०२१अ	उभौ श्वेतहयौ राजन् रथप्रवरवाहिनौ  
०८,०६३।०२१च्	सारथी प्रवरौ चैव तयोर् आस्तां महाबलौ  
०८,०६३।०२२अ	तौ तु दृष्ट्वा महाराज राजमानौ महारथौ  
०८,०६३।०२२च्	सिद्धचारणसङ्घानां विस्मयः समपद्यत  
०८,०६३।०२३अ	धार्तराष्ट्रास् ततः कर्णं सबला भरतर्षभ  
०८,०६३।०२३च्	परिवव्रुर् महात्मानं क्षिप्रम् आहवशोभिनम्  
०८,०६३।०२४अ	तथैव पाण्डवा हृष्टा धृष्टद्युम्नपुरोगमाः  
०८,०६३।०२४ब्*०९८३_०१	यमौ च चेकितानश् च प्रहृष्टाश् च प्रभद्रकाः  
०८,०६३।०२४ब्*०९८३_०२	नानादेश्याश् च ये शूराः शिष्टा युद्धाभिनन्दिनः  
०८,०६३।०२४ब्*०९८३_०३	ते सर्वे सहिता हृष्टाः परिवव्रुर् धनञ्जयम्  
०८,०६३।०२४ब्*०९८३_०४	रिरक्षिषन्तः शत्रुघ्नाः पत्यश्वरथकुञ्जरैः  
०८,०६३।०२४ब्*०९८३_०५	धनञ्जयस्य विजये धृताः कर्णवधे ऽपि च  
०८,०६३।०२४ब्*०९८३_०६	तथैव तावकाः सर्वे यत्ताः सेनाप्रहारिणः  
०८,०६३।०२४ब्*०९८३_०७	दुर्योधनमुखा राजन् कर्णं जुगुपुर् आहवे  
०८,०६३।०२४च्	परिवव्रुर् महात्मानं पार्थम् अप्रतिमं युधि  
०८,०६३।०२५अ	तावकानां रणे कर्णो ग्लह आसीद् विशां पते  
०८,०६३।०२५च्	तथैव पाण्डवेयानां ग्लहः पार्थो ऽभवद् युधि  
०८,०६३।०२६अ	त एव सभ्यास् तत्रासन् प्रेक्षकाश् चाभवन् स्म ते  
०८,०६३।०२६च्	तत्रैषां ग्लहमानानां ध्रुवौ जयपराजयौ  
०८,०६३।०२७अ	ताभ्यां द्यूतं समायत्तं विजयायेतराय वा  
०८,०६३।०२७च्	अस्माकं पण्डवानां च स्थितानां रणमूर्धनि  
०८,०६३।०२८अ	तौ तु स्थितौ महाराज समरे युद्धशालिनौ  
०८,०६३।०२८च्	अन्योन्यं प्रतिसंरब्धाव् अन्योन्यस्य जयैषिणौ  
०८,०६३।०२९अ	ताव् उभौ प्रजिहीर्षेताम् इन्द्रवृत्राव् इवाभितः  
०८,०६३।०२९च्	भीमरूपधराव् आस्तां महाधूमाव् इव ग्रहौ  
०८,०६३।०३०अ	ततो ऽन्तरिक्षे साक्षेपा विवादा भरतर्षभ  
०८,०६३।०३०च्	मिथो भेदाश् च भूतानाम् आसन् कर्णार्जुनान्तरे  
०८,०६३।०३०ए	व्याश्रयन्त दिशो भिन्नाः सर्वलोकाश् च मारिष  
०८,०६३।०३१अ	देवदानवगन्धर्वाः पिशाचोरगराक्षसाः  
०८,०६३।०३१च्	प्रतिपक्षग्रहं चक्रुः कर्णार्जुनसमागमे  
०८,०६३।०३२अ	द्यौर् आसीत् कर्णतो व्यग्रा सनक्षत्रा विशां पते  
०८,०६३।०३२च्	भूमिर् विशाला पार्थस्य माता पुत्रस्य भारत  
०८,०६३।०३३अ	सरितः सागराश् चैव गिरयश् च नरोत्तम  
०८,०६३।०३३च्	वृक्षाश् चौषधयस् तत्र व्याश्रयन्त किरीटिनम्  
०८,०६३।०३४अ	असुरा यातुधानाश् च गुह्यकाश् च परन्तप  
०८,०६३।०३४च्	कर्णतः समपद्यन्त खेचराणि वयांसि च  
०८,०६३।०३४च्*०९८४_०१	**** **** हृष्टरूपाः समन्ततः  
०८,०६३।०३४च्*०९८४_०२	मुनयश् चारणाः सिद्धाः  
०८,०६३।०३५अ	रत्नानि निधयः सर्वे वेदाश् चाख्यानपञ्चमाः  
०८,०६३।०३५च्	सोपवेदोपनिषदः सरहस्याः ससङ्ग्रहाः  
०८,०६३।०३६अ	वासुकिश् चित्रसेनश् च तक्षकश् चोपतक्षकः  
०८,०६३।०३६च्	पर्वताश् च तथा सर्वे काद्रवेयाश् च सान्वयाः  
०८,०६३।०३६ए	विषवन्तो महारोषा नागाश् चार्जुनतो ऽभवन्  
०८,०६३।०३७अ	ऐरावताः सौरभेया वैशालेयाश् च भोगिनः  
०८,०६३।०३७च्	एते ऽभवन्न् अर्जुनतः क्षुद्रसर्पास् तु कर्णतः  
०८,०६३।०३८अ	ईहामृगा व्याडमृगा मङ्गल्याश् च मृगद्विजाः  
०८,०६३।०३८ब्*०९८५_०१	मङ्गऌयाः पशवश् चैव सिंहव्याघ्रास् तथैव च  
०८,०६३।०३८च्	पार्थस्य विजयं राजन् सर्व एवाभिसंश्रिताः  
०८,०६३।०३९अ	वसवो मरुतः साध्या रुद्रा विश्वे ऽश्विनौ तथा  
०८,०६३।०३९ब्*०९८६_०१	अर्जुनस्य जये चास्ताम् अश्विनाव् अपि सप्रियौ  
०८,०६३।०३९च्	अग्निर् इन्द्रश् च सोमश् च पवनश् च दिशो दश  
०८,०६३।०३९द्*०९८७_०१	कर्णतः समपद्यन्त श्वसृगालवयांसि च  
०८,०६३।०३९द्*०९८७_०२	मृगाश् च पशवश् चैव सिंहव्याघ्रास् तथैव च  
०८,०६३।०३९द्*०९८७_०३	वसवश् च महेन्द्रेण मरुतश् च सहाग्निना  
०८,०६३।०३९द्*०९८८_०१	अग्नि(ग्नी ?) रुद्रश् च सोमश् च यमो वैश्रवणस् तदा  
०८,०६३।०३९ए	धनञ्जयम् उपाजग्मुर् आदित्याः कर्णतो ऽभवन्  
०८,०६३।०३९ड़्*०९८९_०१	विशः शूद्राश् च सूताश् च वर्णसङ्करजाश् च ये  
०८,०६३।०३९ड़्*०९८९_०२	सर्वसत्त्वेषु ते राजन् राधेयम् अभजंस् तदा  
०८,०६३।०४०अ	देवास् तु पितृभिः सार्धं सगणार्जुनतो ऽभवन्  
०८,०६३।०४०च्	यमो वैश्रवणश् चैव वरुणश् च यतो ऽर्जुनः  
०८,०६३।०४०द्*०९९०_०१	ब्रह्म क्षत्रं च यज्ञाश् च दक्षिणाश् चार्जुनं श्रिताः  
०८,०६३।०४०द्*०९९०_०२	असुरा यातुधानाश् च क्रव्यादाश् च मृगाण्डजाः  
०८,०६३।०४०द्*०९९०_०३	राक्षसाः सह यादोभिः श्वसृगालाश् च कर्णतः  
०८,०६३।०४१अ	देवब्रह्मनृपर्षीणां गणाः पाण्डवतो ऽभवन्  
०८,०६३।०४१ब्*०९९१_०१	देवर्षिब्रह्मर्षिगणाः सर्वे च खचराश् च ये  
०८,०६३।०४१च्	तुम्बुरुप्रमुखा राजन् गन्धर्वाश् च यतो ऽर्जुनः  
०८,०६३।०४२अ	प्रावेयाः सह मौनेयैर् गन्धर्वाप्सरसां गणाः  
०८,०६३।०४२ब्@०३७_०००१	सहाप्सरोभिः शुभ्राभिर् देवदूताश् च गुह्यकाः  
०८,०६३।०४२ब्@०३७_०००२	किरीटिनं संश्रिताः स्म पुण्यगन्धा मनोरमाः  
०८,०६३।०४२ब्@०३७_०००३	अमनोज्ञाश् च ये गन्धास् ते सर्वे कर्णम् आश्रिताः  
०८,०६३।०४२ब्@०३७_०००४	विपरीतान्य् अनिष्टानि भवन्ति विनशिष्यताम्  
०८,०६३।०४२ब्@०३७_०००५	यान्य् अन्तकाले पुरुषं विपरीतम् उपद्रुतम्  
०८,०६३।०४२ब्@०३७_०००६	प्रविशन्ति नरं क्षिप्रं मृत्युकाले ऽभ्युपागते  
०८,०६३।०४२ब्@०३७_०००७	ते भावाः सहिताः कर्णं प्रविष्टाः सूतनन्दनम्  
०८,०६३।०४२ब्@०३७_०००८	ओजस् तेजश् च सिद्धिश् च प्रहर्षः सत्यविक्रमौ  
०८,०६३।०४२ब्@०३७_०००९	मनस्तुष्टिर् जयश् चापि तथानन्दो नृपोत्तम  
०८,०६३।०४२ब्@०३७_००१०	ईदृशाश् च नरव्याघ्र तस्मिन् सङ्ग्रामसागरे  
०८,०६३।०४२ब्@०३७_००११	निमित्तानि च शुभ्राणि विविशुर् जिष्णुम् आहवे  
०८,०६३।०४२ब्@०३७_००१२	ऋषयो ब्राह्मणैः सार्धम् अभजन्त किरीटिनम्  
०८,०६३।०४२ब्@०३७_००१३	ततो देवगणैः सार्धं सिद्धाश् च सह चारणैः  
०८,०६३।०४२ब्@०३७_००१४	द्विधा भूता महाराज व्याश्रयन्त नरोत्तमौ  
०८,०६३।०४२ब्@०३७_००१५	विमानानि विचित्राणि गुणवन्ति च सर्वतः  
०८,०६३।०४२ब्@०३७_००१६	समारुह्य समाजग्मुर् द्वैरथं कर्णपार्थयोः  
०८,०६३।०४२ब्@०३७_००१७	दिदृक्षवः समाजग्मुः कर्णार्जुनसमागमम्  
०८,०६३।०४२ब्@०३७_००१८	अन्तरिक्षे महाराज देवगन्धर्वराक्षसाः  
०८,०६३।०४२ब्@०३७_००१९	एवं सर्वेषु भूतेषु द्विधाभूतेषु भारत  
०८,०६३।०४२ब्@०३७_००२०	आशंसमानेषु जयं राधेयस्यार्जुनस्य च  
०८,०६३।०४२ब्@०३७_००२१	विमानायुतसम्बाधम् आकाशम् अभवत् तदा  
०८,०६३।०४२च्	ईहामृगव्याडमृगैर् द्विपाश् च रथपत्तिभिः  
०८,०६३।०४३अ	उह्यमानास् तथा मेघैर् वायुना च मनीषिणः  
०८,०६३।०४३च्	दिदृक्षवः समाजग्मुः कर्णार्जुनसमागमम्  
०८,०६३।०४४अ	देवदानवगन्धर्वा नागा यक्षाः पतत्रिणः  
०८,०६३।०४४च्	महर्षयो वेदविदः पितरश् च स्वधाभुजः  
०८,०६३।०४५अ	तपो विद्यास् तथौषध्यो नानारूपाम्बरत्विषः  
०८,०६३।०४५च्	अन्तरिक्षे महाराज विनदन्तो ऽवतस्थिरे  
०८,०६३।०४६अ	ब्रह्मा ब्रह्मर्षिभिः सार्धं प्रजापतिभिर् एव च  
०८,०६३।०४६च्	भवेनावस्थितो यानं दिव्यं तं देशम् अभ्ययात्  
०८,०६३।०४६द्*०९९२_०१	समेतौ तौ महात्मानौ दृष्ट्वा कर्णधनञ्जयौ  
०८,०६३।०४६द्*०९९२_०२	अर्जुनो जयतां कर्णम् इति शक्रो ऽब्रवीत् स्वयम्  
०८,०६३।०४६द्*०९९२_०३	जयताम् अर्जुनं कर्ण इति सूर्यो ऽभ्यभाषत  
०८,०६३।०४६द्*०९९२_०४	हत्वार्जुनं मम सुतः कर्णो जयतु संयुगे  
०८,०६३।०४६द्*०९९२_०५	हत्वा कर्णं जयत्व् अद्य मम पुत्रो धनञ्जयः  
०८,०६३।०४६द्*०९९२_०६	इति सूर्यस्य चैवासीद् विवादो वासवस्य च  
०८,०६३।०४६द्*०९९२_०७	पक्षसंस्थितयोस् तत्र तयोः पुरुषसिंहयोः  
०८,०६३।०४६द्*०९९२_०८	द्वैपक्षम् आसीद् देवानाम् असुराणां तथैव च  
०८,०६३।०४६द्*०९९२_०९	समेतौ तौ महात्मानौ दृष्ट्वा कर्णधनञ्जयौ  
०८,०६३।०४६द्*०९९२_१०	अकम्पन्त त्रयो लोकाः सहदेवर्षिचारणाः  
०८,०६३।०४६द्*०९९२_११	सर्वे देवगणाश् चैव सर्वभूतानि यानि च  
०८,०६३।०४६द्*०९९२_१२	यतः पार्थस् ततो देवा यतः कर्णस् ततो ऽसुराः  
०८,०६३।०४६द्*०९९२_१३	रथयूथपयोः पक्षौ कुरुपाण्डववीरयोः  
०८,०६३।०४६द्*०९९३_०१	ततः प्रजापतिस् तूर्णम् आजगाम महीपते  
०८,०६३।०४६द्*०९९३_०२	द्वैरथं युधि तं द्रष्टुं कर्णपाण्डवयोस् तदा  
०८,०६३।०४६द्*०९९३_०३	विजित्य कर्णः स्विद् इमां वसुन्धराम्  
०८,०६३।०४६द्*०९९३_०४	अथार्जुनः स्वित् प्रतिपद्यते ऽखिलाम्  
०८,०६३।०४६द्*०९९३_०५	इतीश्वरस्यापि बभूव संशयः  
०८,०६३।०४६द्*०९९३_०६	सञ्जयः  
०८,०६३।०४६द्*०९९३_०६	प्रजापतेः प्रेक्ष्य तयोर् महद् बलम्  
०८,०६३।०४६द्*०९९३_०७	प्रजापतिस् तु तं दृष्ट्वा देवभागं समागतम्  
०८,०६३।०४६द्*०९९३_०८	अब्रवीत् तु ततो राजन् पश्यतो वै स्वयम्भुवः  
०८,०६३।०४६द्*०९९३_०९	उभाव् अतिरथौ शूराव् उभौ दृढपराक्रमौ  
०८,०६३।०४६द्*०९९३_१०	उभौ सदृशकर्माणौ वज्रिचक्रायुधोपमौ  
०८,०६३।०४६द्*०९९३_११	अहो बत महद् युद्धं कर्णार्जुनसमागमे  
०८,०६३।०४६द्*०९९३_१२	भविष्यति महाघोरं वृत्रवासवयोर् इव  
०८,०६३।०४७अ	दृष्ट्वा प्रजापतिं देवाः स्वयम्भुवम् उपागमन्  
०८,०६३।०४७ब्*०९९४_०१	को ऽनयोर् विजयी देव कुरुपाण्डवयोधयोः  
०८,०६३।०४७च्	समो ऽस्तु देव विजय एतयोर् नरसिंहयोः  
०८,०६३।०४८अ	तद् उपश्रुत्य मघवा प्रणिपत्य पितामहम्  
०८,०६३।०४८च्	कर्णार्जुनविनाशेन मा नश्यत्व् अखिलं जगत्  
०८,०६३।०४८द्*०९९५_०१	स्वयम्भो ब्रूहि नस् तथ्यम् एतयोर् विजयं प्रभो  
०८,०६३।०४९अ	स्वयम्भो ब्रूहि तद् वाक्यं समो ऽस्तु विजयो ऽनयोः  
०८,०६३।०४९ब्*०९९६_०१	व्यज्ञापयत देवेशम् इदं मतिमतां वरः  
०८,०६३।०४९ब्*०९९६_०२	पूर्वं भगवता प्रोक्तं कृष्णयोर् विजयो ध्रुवः  
०८,०६३।०४९ब्*०९९७_०१	एवम् उक्तस् तु भगवाञ् जये ताभ्याम् अनिश्चिते  
०८,०६३।०४९ब्*०९९७_०२	इत्य् अब्रवीन् महाराज महान् ब्रह्मा प्रजापतिः  
०८,०६३।०४९ब्*०९९७_०३	द्वाव् अप्य् एतौ हि कृतिनौ द्वाव् अप्य् अतिबलोत्कटौ  
०८,०६३।०४९ब्*०९९७_०४	भविष्यत्य् अनयोर् युद्धं त्रैलोक्यस्य भयावहम्  
०८,०६३।०४९ब्*०९९७_०५	ततः प्रजापतिं तत्र सहस्राक्षो ऽभ्यचोदयत्  
०८,०६३।०४९च्	तत् तथास्तु नमस् ते ऽस्तु प्रसीद भगवन् मम  
०८,०६३।०५०अ	ब्रह्मेशानाव् अथो वाक्यम् ऊचतुस् त्रिदशेश्वरम्  
०८,०६३।०५०च्	विजयो ध्रुव एवास्तु विजयस्य महात्मनः  
०८,०६३।०५०द्*०९९८_०१	खाण्डवे येन हुतभुक्तोषितः सव्यसाचिना  
०८,०६३।०५०द्*०९९८_०२	स्वर्गं च समनुप्राप्य साहाय्यं शक्र ते कृतम्  
०८,०६३।०५०द्*०९९८_०३	कर्णश् च दानवः पक्ष अतः कार्यः पराजयः  
०८,०६३।०५०द्*०९९८_०४	एवं कृते भवेत् कार्यं देवानाम् एव निश्चितम्  
०८,०६३।०५०द्*०९९८_०५	आत्मकार्यं च सर्वेषां गरीयस् त्रिदशेश्वर  
०८,०६३।०५०द्*०९९८_०६	महात्मा फल्गुनश् चापि सत्यधर्मरतः सदा  
०८,०६३।०५०द्*०९९८_०७	विजयस् तस्य नियतं जायते नात्र संशयः  
०८,०६३।०५०द्*०९९८_०८	तोषितो भगवान् येन महात्मा वृषभध्वजः  
०८,०६३।०५०द्*०९९८_०९	कथं वा तस्य न जयो जायते शतलोचन  
०८,०६३।०५०द्*०९९९_०१	यस्य चक्रे स्वयं विष्णुः सारथ्यं जगतः प्रभुः  
०८,०६३।०५१अ	मनस्वी बलवाञ् शूरः कृतास्त्रश् च तपोधनः  
०८,०६३।०५१च्	बिभर्ति च महातेजा धनुर्वेदम् अशेषतः  
०८,०६३।०५१द्*१०००_०१	पार्थः सर्वगुणोपेतो देवकार्यम् इदं यतः  
०८,०६३।०५१द्*१०००_०२	क्लिश्यन्ते पाण्डवा नित्यं वनवासादिभिर् भृशम्  
०८,०६३।०५१द्*१०००_०३	सम्पन्नस् तपसा चैव पर्याप्तः पुरुषर्षभः  
०८,०६३।०५२अ	अतिक्रमेच् च माहात्म्याद् दिष्टम् एतस्य पर्ययात्  
०८,०६३।०५२च्	अतिक्रान्ते च लोकानाम् अभावो नियतो भवेत्  
०८,०६३।०५३अ	न विद्यते व्यवस्थानं कृष्णयोः क्रुद्धयोः क्व चित्  
०८,०६३।०५३च्	स्रष्टारौ ह्य् असतश् चोभौ सतश् च पुरुषर्षभौ  
०८,०६३।०५४अ	नरनारायणाव् एतौ पुराणाव् ऋषिसत्तमौ  
०८,०६३।०५४च्	अनियत्तौ नियन्ताराव् अभीतौ स्म परन्तपौ  
०८,०६३।०५४द्*१००१_०१	नैतयोस् तु समः कश् चिद् दिवि वा मानुषेषु वा  
०८,०६३।०५४द्*१००१_०२	अनुगम्य त्रयो लोकाः सह देवर्षिचारणैः  
०८,०६३।०५४द्*१००१_०३	सर्वदेवगणाश् चापि सर्वभूतानि यानि च  
०८,०६३।०५४द्*१००१_०४	अनयोस् तु प्रभावेन वर्तते निखिलं जगत्  
०८,०६३।०५५अ	कर्णो लोकान् अयं मुख्यान् प्राप्नोतु पुरुषर्षभः  
०८,०६३।०५५च्	वीरो वैकर्तनः शूरो विजयस् त्व् अस्तु कृष्णयोः  
०८,०६३।०५६अ	वसूनां च सलोकत्वं मरुतां वा समाप्नुयात्  
०८,०६३।०५६च्	सहितो द्रोणभीष्माभ्यां नाकलोके महीयताम्  
०८,०६३।०५६द्*१००२_०१	क्लेशितो हि वने पार्थो दीर्घकालं पितामह  
०८,०६३।०५६द्*१००२_०२	तस्माद् एष जयेद् युद्धे तपसाभ्यधिको ऽर्जुनः  
०८,०६३।०५६द्*१००२_०३	पूर्वं भगवता प्रोक्तः कृष्णयोर् विजयो ध्रुवः  
०८,०६३।०५६द्*१००२_०४	तत् तथास्तु नमस्ते ऽस्तु प्रभो ब्रूहि पितामह  
०८,०६३।०५६द्*१००२_०५	तत् सहस्राक्षवचनं निशम्य भगवान् प्रभुः  
०८,०६३।०५६द्*१००२_०६	नोवाच तज् जयं तुल्यं तयोः कर्णकिरीटिनोः  
०८,०६३।०५६द्*१००२_०७	तस्माद् आशां गतः शक्रस् तूष्णीम्भूते पितामहे  
०८,०६३।०५६द्*१००२_०८	विजयं पाण्डवेयस्य वधं कर्णस्य चाहवे  
०८,०६३।०५७अ	इत्य् उक्तो देवदेवाभ्यां सहस्राक्षो ऽब्रवीद् वचः  
०८,०६३।०५७च्	आमन्त्र्य सर्वभूतानि ब्रह्मेशानानुशासनात्  
०८,०६३।०५८अ	श्रुतं भवद्भिर् यत् प्रोक्तं भगवद्भ्यां जगद्धितम्  
०८,०६३।०५८च्	तत् तथा नान्यथा तद् धि तिष्ठध्वं गतमन्यवः  
०८,०६३।०५९अ	इति श्रुत्वेन्द्रवचनं सर्वभूतानि मारिष  
०८,०६३।०५९च्	विस्मितान्य् अभवन् राजन् पूजयां चक्रिरे च तत्  
०८,०६३।०५९द्*१००३_०१	नोचुस् तदा जयं तुल्यं तयोः पुरुषसिंहयोः  
०८,०६३।०६०अ	व्यसृजंश् च सुगन्धीनि नानारूपाणि खात् तथा  
०८,०६३।०६०च्	पुष्पवर्षाणि विबुधा देवतूर्याण्य् अवादयन्  
०८,०६३।०६१अ	दिदृक्षवश् चाप्रतिमं द्वैरथं नरसिंहयोः  
०८,०६३।०६१च्	देवदानवगन्धर्वाः सर्व एवावतस्थिरे  
०८,०६३।०६१द्*१००४_०१	विस्मयोत्फुल्लनयना नान्या बुबुधिरे क्रियाः  
०८,०६३।०६१ए	रथौ च तौ श्वेतहयौ युक्तकेतू महास्वनौ  
०८,०६३।०६१ड़्*१००५_०१	यौ तौ कर्णार्जुनौ राजन् प्रहृष्टाव् अभ्यतिष्ठताम्  
०८,०६३।०६२अ	समागता लोकवीराः शङ्खान् दध्मुः पृथक् पृथक्  
०८,०६३।०६२च्	वासुदेवार्जुनौ वीरौ कर्णशल्यौ च भारत  
०८,०६३।०६३अ	तद् भीरुसन्त्रासकरं युद्धं समभवत् तदा  
०८,०६३।०६३च्	अन्योन्यस्पर्धिनोर् वीर्ये शक्रशम्बरयोर् इव  
०८,०६३।०६४अ	तयोर् ध्वजौ वीतमालौ शुशुभाते रथस्थितौ  
०८,०६३।०६४ब्*१००६_०१	राहुकेतू यथाकाशे उदितौ जगतः क्षये  
०८,०६३।०६४च्	पृथग्रूपौ समार्छन्तौ क्रोधं युद्धे परस्परम्  
०८,०६३।०६५अ	कर्णस्याशीविषनिभा रत्नसारवती दृढा  
०८,०६३।०६५च्	पुरन्दरधनुःप्रख्या हस्तिकक्ष्या व्यराजत  
०८,०६३।०६६अ	कपिश्रेष्ठस् तु पार्थस्य व्यादितास्यो भयङ्करः  
०८,०६३।०६६च्	भीषयन्न् एव दंष्ट्राभिर् दुर्निरीक्ष्यो रविर् यथा  
०८,०६३।०६७अ	युद्धाभिलाषुको भूत्वा ध्वजो गाण्डीवधन्वनः  
०८,०६३।०६७च्	कर्णध्वजम् उपातिष्ठत् सो ऽवदीद् अभिनर्दयन्  
०८,०६३।०६८अ	उत्पत्य च महावेगः कक्ष्याम् अभ्यहनत् कपिः  
०८,०६३।०६८च्	नखैश् च दशनैश् चैव गरुडः पन्नगं यथा  
०८,०६३।०६९अ	सुकिङ्किणीकाभरणा कालपाशोपमायसी  
०८,०६३।०६९च्	अभ्यद्रवत् सुसङ्क्रुद्धा नागकक्ष्या महाकपिम्  
०८,०६३।०७०अ	उभयोर् उत्तमे युद्धे द्वैरथे द्यूत आहृते  
०८,०६३।०७०च्	प्रकुर्वाते ध्वजौ युद्धं प्रत्यहेषन् हयान् हयाः  
०८,०६३।०७०द्*१००७_०१	हया हयान् अभ्यहेषन् स्पर्धमानाः परस्परम्  
०८,०६३।०७१अ	अविध्यत् पुण्डरीकाक्षः शल्यं नयनसायकैः  
०८,०६३।०७१च्	स चापि पुण्डरीकाक्षं तथैवाभिसमैक्षत  
०८,०६३।०७२अ	तत्राजयद् वासुदेवः शल्यं नयनसायकैः  
०८,०६३।०७२च्	कर्णं चाप्य् अजयद् दृष्ट्या कुन्तीपुत्रो धनञ्जयः  
०८,०६३।०७३अ	अथाब्रवीत् सूतपुत्रः शल्यम् आभाष्य सस्मितम्  
०८,०६३।०७३ब्*१००८_०१	उवाच प्रणयाद् राजन् सामपूर्वम् इदं वचः  
०८,०६३।०७३च्	यदि पार्थो रणे हन्याद् अद्य माम् इह कर्हि चित्  
०८,०६३।०७३ए	किम् उत्तरं तदा ते स्यात् सखे सत्यं ब्रवीहि मे  
०८,०६३।०७४	शल्य उवाच  
०८,०६३।०७४*१००९_०१	हते त्वयि ह्य् अहं हन्याम् उभौ कृष्णधनञ्जयौ  
०८,०६३।०७४अ	यदि कर्ण रणे हन्याद् अद्य त्वां श्वेतवाहनः  
०८,०६३।०७४च्	उभाव् एकरथेनाहं हन्यां माधवपाण्डवौ  
०८,०६३।०७५	सञ्जय उवाच  
०८,०६३।०७५अ	एवम् एव तु गोविन्दम् अर्जुनः प्रत्यभाषत  
०८,०६३।०७५च्	तं प्रहस्याब्रवीत् कृष्णः पार्थं परम् इदं वचः  
०८,०६३।०७६अ	पतेद् दिवाकरः स्थानाच् छीर्येतानेकधा क्षितिः  
०८,०६३।०७६च्	शैत्यम् अग्निर् इयान् न त्वा कर्णो हन्याद् धनञ्जयम्  
०८,०६३।०७७अ	यदि त्व् एवं कथं चित् स्याल् लोकपर्यसनं यथा  
०८,०६३।०७७च्	हन्यां कर्णं तथा शल्यं बाहुभ्याम् एव संयुगे  
०८,०६३।०७८अ	इति कृष्णवचः श्रुत्वा प्रहसन् कपिकेतनः  
०८,०६३।०७८च्	अर्जुनः प्रत्युवाचेदं कृष्णम् अक्लिष्टकारिणम्  
०८,०६३।०७८ए	ममाप्य् एताव् अपर्याप्तौ कर्णशल्यौ जनार्दन  
०८,०६३।०७९अ	सपताकाध्वजं कर्णं सशल्यरथवाजिनम्  
०८,०६३।०७९च्	सच्छत्रकवचं चैव सशक्तिशरकार्मुकम्  
०८,०६३।०८०अ	द्रष्टास्य् अद्य शरैः कर्णं रणे कृत्तम् अनेकधा  
०८,०६३।०८०च्	अद्यैनं सरथं साश्वं सशक्तिकवचायुधम्  
०८,०६३।०८०द्*१०१०_०१	सञ्चूर्णितम् इवामर्दे पादपं पश्य दन्तिना  
०८,०६३।०८०द्*१०१०_०२	अद्य राधेयभार्याणां वैधव्यं समुपस्थितम्  
०८,०६३।०८०द्*१०१०_०३	ध्रुवं स्वप्नेष्व् अनिष्टानि ताभिर् दृष्टानि माधव  
०८,०६३।०८०द्*१०१०_०४	ध्रुवम् अद्यैव द्रष्टासि विधवाः कर्णयोषितः  
०८,०६३।०८०ए	न हि मे शाम्यते वैरं कृष्णां यत् प्राहसत् पुरा  
०८,०६३।०८०ड़्*१०११_०१	कृष्णां सभागतां दृष्ट्वा मूढेनादीर्घदर्शिना  
०८,०६३।०८०ड़्*१०११_०२	अस्मांस् तथावहसता क्षिपता च पुनः पुनः  
०८,०६३।०८१अ	अद्य द्रष्टासि गोविन्द कर्णम् उन्मथितं मया  
०८,०६३।०८१च्	वारणेनेव मत्तेन पुष्पितं जगतीरुहम्  
०८,०६३।०८२अ	अद्य ता मधुरा वाचः श्रोतासि मधुसूदन  
०८,०६३।०८२ब्*१०१२_०१	दिष्ट्या जयसि वार्ष्णेय इति कर्णे निपातिते  
०८,०६३।०८२च्	अद्याभिमन्युजननीम् अनृणः सान्त्वयिष्यसि  
०८,०६३।०८२ए	कुन्तीं पितृष्वसारं च सम्प्रहृष्टो जनार्दन  
०८,०६३।०८३अ	अद्य बाष्पमुखीं कृष्णां सान्त्वयिष्यसि माधव  
०८,०६३।०८३च्	वाग्भिश् चामृतकल्पाभिर् धर्मराजं युधिष्ठिरम्  
०८,०६४।००१	सञ्जय उवाच  
०८,०६४।००१अ	तद् देवनागासुरसिद्धसङ्घैर्; गन्धर्वयक्षाप्सरसां च सङ्घैः  
०८,०६४।००१च्	ब्रह्मर्षिराजर्षिसुपर्णजुष्टं; बभौ वियद् विस्मयनीयरूपम्  
०८,०६४।००२अ	नानद्यमानं निनदैर् मनोज्ञैर्; वादित्रगीतस्तुतिभिश् च नृत्तैः  
०८,०६४।००२च्	सर्वे ऽन्तरिक्षे ददृशुर् मनुष्याः; खस्थांश् च तान् विस्मयनीयरूपान्  
०८,०६४।००३अ	ततः प्रहृष्टाः कुरुपाण्डुयोधा; वादित्रपत्रायुधसिंहनादैः  
०८,०६४।००३च्	निनादयन्तो वसुधां दिशश् च; स्वनेन सर्वे द्विषतो निजघ्नुः  
०८,०६४।००४अ	नानाश्वमातङ्गरथायुताकुलं; वरासिशक्त्यृष्टिनिपातदुःसहम्  
०८,०६४।००४च्	अभीरुजुष्टं हतदेहसङ्कुलं; रणाजिरं लोहितरक्तम् आबभौ  
०८,०६४।००४द्*१०१३_०१	बभूव युद्धं कुरुपाण्डवानां  
०८,०६४।००४द्*१०१३_०२	यथा सुराणाम् असुरैः सहाभवत्  
०८,०६४।००५अ	तथा प्रवृत्ते ऽस्त्रभृतां पराभवे; धनञ्जयश् चाधिरथिश् च सायकैः  
०८,०६४।००५च्	दिशश् च सैन्यं च शितैर् अजिह्मगैः; परस्परं प्रोर्णुवतुः स्म दंशितौ  
०८,०६४।००६अ	ततस् त्वदीयाश् च परे च सायकैः; कृते ऽन्धकारे विविदुर् न किं चन  
०८,०६४।००६च्	भयात् तु ताव् एव रथौ समाश्रयंस्; तमोनुदौ खे प्रसृता इवांशवः  
०८,०६४।००७अ	ततो ऽस्त्रम् अस्त्रेण परस्परस्य तौ; विधूय वाताव् इव पूर्वपश्चिमौ  
०८,०६४।००७च्	घनान्धकारे वितते तमोनुदौ; यथोदितौ तद्वद् अतीव रेजतुः  
०८,०६४।००८अ	न चाभिमन्तव्यम् इति प्रचोदिताः; परे त्वदीयाश् च तदावतस्थिरे  
०८,०६४।००८च्	महारथौ तौ परिवार्य सर्वतः; सुरासुरा वासवशम्बराव् इव  
०८,०६४।००९अ	मृदङ्गभेरीपणवानकस्वनैर्; निनादिते भारत शङ्खनिस्वनैः  
०८,०६४।००९च्	ससिंहनादौ बभतुर् नरोत्तमौ; शशाङ्कसूर्याव् इव मेघसम्प्लवे  
०८,०६४।००९द्*१०१४_०१	विरेजतुस् तौ पुरुषर्षभौ तदा  
०८,०६४।०१०अ	महाधनुर्मण्डलमध्यगाव् उभौ; सुवर्चसौ बाणसहस्ररश्मिनौ  
०८,०६४।०१०च्	दिधक्षमाणौ सचराचरं जगद्; युगास्तसूर्याव् इव दुःसहौ रणे  
०८,०६४।०११अ	उभाव् अजेयाव् अहितान्तकाव् उभौ; जिघांसतुस् तौ कृतिनौ परस्परम्  
०८,०६४।०११च्	महाहवे वीरवरौ समीयतुर्; यथेन्द्रजम्भाव् इव कर्णपाण्डवौ  
०८,०६४।०१२अ	ततो महास्त्राणि महाधनुर्धरौ; विमुञ्चमानाव् इषुभिर् भयानकैः  
०८,०६४।०१२च्	नराश्वनागान् अमितौ निजघ्नतुः; परस्परं जघ्नतुर् उत्तमेषुभिः  
०८,०६४।०१३अ	ततो विसस्रुः पुनर् अर्दिताः शरैर्; नरोत्तमाभ्यां कुरुपाण्डवाश्रयाः  
०८,०६४।०१३च्	सनागपत्त्यश्वरथा दिशो गतास्; तथा यथा सिंहभयाद् वनौकसः  
०८,०६४।०१४अ	ततस् तु दुर्योधनभोजसौबलाः; कृपश् च शारद्वतसूनुना सह  
०८,०६४।०१४च्	महारथाः पञ्च धनञ्जयाच्युतौ; शरैः शरीरान्तकरैर् अताडयन्  
०८,०६४।०१५अ	धनूंषि तेषाम् इषुधीन् हयान् ध्वजान्; रथांश् च सूतांश् च धनञ्जयः शरैः  
०८,०६४।०१५च्	समं च चिच्छेद पराभिनच् च ताञ्; शरोत्तमैर् द्वादशभिश् च सूतजम्  
०८,०६४।०१५द्*१०१५_०१	ते पञ्च वीराः सततं हता[या]रथाः  
०८,०६४।०१५द्*१०१५_०२	निकृत्तदेहार्जुनबाणवेगैः  
०८,०६४।०१५द्*१०१५_०३	प्रदुद्रुवुस् तत्र पदातयो भृशं  
०८,०६४।०१५द्*१०१५_०४	रुरुह[हू] रथान्येषु पुनर् ययुश् च तम्  
०८,०६४।०१६अ	अथाभ्यधावंस् त्वरिताः शतं रथाः; शतं च नागार्जुनम् आततायिनः  
०८,०६४।०१६च्	शकास् तुखारा यवनाश् च सादिनः; सहैव काम्बोजवरैर् जिघांसवः  
०८,०६४।०१७अ	वरायुधान् पाणिगतान् करैः सह; क्षुरैर् न्यकृन्तंस् त्वरिताः शिरांसि च  
०८,०६४।०१७च्	हयांश् च नागांश् च रथांश् च युध्यतां; धनञ्जयः शत्रुगणं तम् अक्षिणोत्  
०८,०६४।०१७द्*१०१६_०१	तदा स तेषां युधि सव्यसाची  
०८,०६४।०१७द्*१०१६_०२	क्षुरैः प्रचिच्छेद धनञ्जयश् च  
०८,०६४।०१७द्*१०१६_०३	नागान् हयान् रथसूतांश् च तत्र  
०८,०६४।०१७द्*१०१६_०४	शिरांसि तेषाम् इषुभिः किरीटी  
०८,०६४।०१७द्*१०१६_०५	धनञ्जये युध्यमाने च तत्र  
०८,०६४।०१७द्*१०१६_०६	क्षणेन सर्वं क्षयम् आविवेश  
०८,०६४।०१८अ	ततो ऽन्तरिक्षे सुरतूर्यनिस्वनाः; ससाधुवादा हृषितैः समीरिताः  
०८,०६४।०१८च्	निपेतुर् अप्य् उत्तमपुष्पवृष्टयः; सुरूपगन्धाः पवनेरिताः शिवाः  
०८,०६४।०१९अ	तद् अद्भुतं देवमनुष्यसाक्षिकं; समीक्ष्य भूतानि विसिष्मियुर् नृप  
०८,०६४।०१९ब्*१०१७_०१	अहो ऽर्जुनेनैव कृतं महत्तरं  
०८,०६४।०१९ब्*१०१७_०२	यद् एकवीरो युयुधे महारथान्  
०८,०६४।०१९ब्*१०१७_०३	समीक्ष्य देवाश् च नृराजमुख्या[ः]  
०८,०६४।०१९ब्*१०१७_०४	शशंसु[ः] कृष्णार्जुनयोर् महद् यशः  
०८,०६४।०१९च्	तवात्मजः सूतसुतश् च न व्यथां; न विस्मयं जग्मतुर् एकनिश्चयौ  
०८,०६४।०२०अ	अथाब्रवीद् द्रोणसुतस् तवात्मजं; करं करेण प्रतिपीड्य सान्त्वयन्  
०८,०६४।०२०च्	प्रसीद दुर्योधन शाम्य पाण्डवैर्; अलं विरोधेन धिग् अस्तु विग्रहम्  
०८,०६४।०२१अ	हतो गुरुर् ब्रह्मसमो महास्त्रवित्; तथैव भीष्मप्रमुखा नरर्षभाः  
०८,०६४।०२१च्	अहं त्व् अवध्यो मम चापि मातुलः; प्रशाधि राज्यं सह पाण्डवैश् चिरम्  
०८,०६४।०२२अ	धनञ्जयः स्थास्यति वारितो मया; जनार्दनो नैव विरोधम् इच्छति  
०८,०६४।०२२च्	युधिष्ठिरो भूतहिते सदा रतो; वृकोदरस् तद्वशगस् तथा यमौ  
०८,०६४।०२३अ	त्वया च पार्थैश् च परस्परेण; प्रजाः शिवं प्राप्नुयुर् इच्छति त्वयि  
०८,०६४।०२३च्	व्रजन्तु शेषाः स्वपुराणि पार्थिवा; निवृत्तवैराश् च भवन्तु सैनिकाः  
०८,०६४।०२३द्*१०१८_०१	न चेद् धतं श्रोष्यसि चैव कर्णं  
०८,०६४।०२३द्*१०१८_०२	महाबलं पार्थिव सूतपुत्रम्  
०८,०६४।०२३द्*१०१८_०३	विहाय राज्यं त्व् अखिलं समस्तं  
०८,०६४।०२३द्*१०१८_०४	गन्तासि कर्णस्य पथं विचित्रम्  
०८,०६४।०२४अ	न चेद् वचः श्रोष्यसि मे नराधिप; ध्रुवं प्रतप्तासि हतो ऽरिभिर् युधि  
०८,०६४।०२४च्	इदं च दृष्टं जगता सह त्वया; कृतं यद् एकेन किरीटमालिना  
०८,०६४।०२४ए	यथा न कुर्याद् बलभिन्न चान्तको; न च प्रचेता भगवान् न यक्षराट्  
०८,०६४।०२४ड़्@०३८_०००१	वृद्धं पितरम् आलोक्य गान्धारीं च यशस्विनीम्  
०८,०६४।०२४ड़्@०३८_०००२	कृपालुर् धर्मराजो हि याचितः शमम् एष्यति  
०८,०६४।०२४ड़्@०३८_०००३	यथोचितं च वै राज्यम् अनुज्ञास्यति ते प्रभुः  
०८,०६४।०२४ड़्@०३८_०००४	विपश्चित् सुमतिर् वीरः सर्वशास्त्रार्थतत्त्ववित्  
०८,०६४।०२४ड़्@०३८_०००५	वैरं नेष्यति धर्मात्मा स्वजने नास्त्य् अतिक्रमः  
०८,०६४।०२४ड़्@०३८_०००६	न विग्रहमतिः कृष्णः स्वजने प्रतिनन्दति  
०८,०६४।०२४ड़्@०३८_०००७	भीमसेनार्जुनौ चोभौ माद्रीपुत्रौ च पाण्डवौ  
०८,०६४।०२४ड़्@०३८_०००८	वासुदेवमते चैव पाण्डवस्य च धीमतः  
०८,०६४।०२४ड़्@०३८_०००९	स्थास्यन्ति पुरुषव्याघ्रास् तयोर् वचनगौरवात्  
०८,०६४।०२४ड़्@०३८_००१०	रक्ष दुर्योधनात्मानम् आत्मा सर्वस्य भाजनम्  
०८,०६४।०२४ड़्@०३८_००११	जीविते यत्नम् आतिष्ठ जीवन् भद्राणि पश्यति  
०८,०६४।०२४ड़्@०३८_००१२	राज्यं श्रीश् चैव भद्रं ते जीवमाने तु कल्प्यते  
०८,०६४।०२४ड़्@०३८_००१३	मृतस्य खलु कौरव्य नैव राज्यं कुतः सुखम्  
०८,०६४।०२४ड़्@०३८_००१४	लोकवृत्तम् इदं वृत्तं प्रवृत्तं पश्य भारत  
०८,०६४।०२४ड़्@०३८_००१५	शाम्य त्वं पाण्डवैः सार्धं रक्ष शेषं कुलस्य च  
०८,०६४।०२४ड़्@०३८_००१६	मा भूत् स कालः कौरव्य यदाहम् अहितं वचः  
०८,०६४।०२४ड़्@०३८_००१७	ब्रूयां कामं महाबाहो मावमंस्था वचो मम  
०८,०६४।०२४ड़्@०३८_००१८	धर्मिष्ठं हितम् अत्यन्तं राज्ञश् चैव कुलस्य च  
०८,०६४।०२४ड़्@०३८_००१९	एतद् धि परमं श्रेयः कुरुवंशस्य वृद्धये  
०८,०६४।०२४ड़्@०३८_००२०	प्रजाहितं च गान्धारे कुलस्य च सुखावहम्  
०८,०६४।०२४ड़्@०३८_००२१	पथ्यम् आयतिसंयुक्तं कर्णो ह्य् अर्जुनम् आहवे  
०८,०६४।०२४ड़्@०३८_००२२	न जेष्यति नरव्याघ्रम् इति मे धीयते मतिः  
०८,०६४।०२४ड़्@०३८_००२३	रोचतां ते नरश्रेष्ठ ममैतद् वचनं शुभम्  
०८,०६४।०२४ड़्@०३८_००२४	अतो ऽन्यथा हि राजेन्द्र विनाशः सुमहान् भवेत्  
०८,०६४।०२५अ	अतो ऽपि भूयांश् च गुणैर् धनञ्जयः; स चाभिपत्स्यत्य् अखिलं वचो मम  
०८,०६४।०२५च्	तवानुयात्रां च तथा करिष्यति; प्रसीद राजञ् जगतः शमाय वै  
०८,०६४।०२५द्*१०१९_०१	न चातितीव्रं पितृवैरम् उद्यतं  
०८,०६४।०२५द्*१०१९_०२	निहन्तुम् उग्रे रिपुम् उल्बणं युधि  
०८,०६४।०२५द्*१०१९_०३	तथापि तत् पथ्यहितं न चेच्छतः  
०८,०६४।०२५द्*१०१९_०४	प्रकाशितं साधुर् इहाद्य पाण्डवैः  
०८,०६४।०२६अ	ममापि मानः परमः सदा त्वयि; ब्रवीम्य् अतस् त्वां परमाच् च सौहृदात्  
०८,०६४।०२६च्	निवारयिष्यामि हि कर्णम् अप्य् अहं; यदा भवान् सप्रणयो भविष्यति  
०८,०६४।०२७अ	वदन्ति मित्रं सहजं विचक्षणास्; तथैव साम्ना च धनेन चार्जितम्  
०८,०६४।०२७ब्*१०२०_०१	मया हि पूर्वं कथितं कृपादिभिस्  
०८,०६४।०२७ब्*१०२०_०२	तथा हि राजा तव देहदेहजः  
०८,०६४।०२७ब्*१०२०_०३	अन्यैश् च सर्वैर् गुणभावविस्तरैः  
०८,०६४।०२७ब्*१०२०_०४	धनञ्जयान् नास्ति समो धनुर्धरः  
०८,०६४।०२७ब्*१०२०_०५	बभूव लोके परमास्त्रसङ्ग्रही  
०८,०६४।०२७ब्*१०२०_०६	विष्णुः सखा यस्य सखा न विग्रहः  
०८,०६४।०२७ब्*१०२०_०७	कर्माणि यस्याखिलान्य् अद्भुतानि  
०८,०६४।०२७ब्*१०२०_०८	सर्वाणि वः संस्मर तानि पूर्वम्  
०८,०६४।०२७ब्*१०२०_०९	युद्धान्तम् आच्छाद्य सुयोधनाद्य  
०८,०६४।०२७ब्*१०२०_१०	कर्णस्य पुत्रावधि मा व्यनीनशः  
०८,०६४।०२७ब्*१०२०_११	न श्रोष्यसि त्वं यदि मे महारथ  
०८,०६४।०२७ब्*१०२०_१२	तथा हतं द्रक्ष्यसि पाण्डवैर् बलम्  
०८,०६४।०२७ब्*१०२०_१३	अथार्जुनं कालसमप्रभावं  
०८,०६४।०२७ब्*१०२०_१४	कथं न द्रष्टासि रणे चरन्तम्  
०८,०६४।०२७ब्*१०२०_१५	तेजस्विनाम् अद्य रविं महाप्रभं  
०८,०६४।०२७ब्*१०२०_१६	कथं वरास्त्रं समरे न पश्यसि  
०८,०६४।०२७ब्*१०२०_१७	त्वयि प्रनष्टे नरवीरसत्कृतो  
०८,०६४।०२७ब्*१०२०_१८	भोक्ता हि राज्यं भुवि धर्मसूनुः  
०८,०६४।०२७ब्*१०२१_०१	इत्य् एवम् उक्तो गुरुसूनुना कथं  
०८,०६४।०२७ब्*१०२१_०२	स मे स्थितश् चैव तथैव दुर्मनाः  
०८,०६४।०२७ब्*१०२१_०३	सखे त्वम् एवाद्य कथं प्रवक्ता  
०८,०६४।०२७ब्*१०२१_०४	पार्थस्य पक्षाद् युधि जातहर्षात्  
०८,०६४।०२७ब्*१०२१_०५	विमुक्तबाहुः प्रहसन् सुदुर्बलो  
०८,०६४।०२७ब्*१०२१_०६	दुर्योधनो दुर्गतिकालचोदितः  
०८,०६४।०२७ब्*१०२१_०७	वृकोदरं हन्मि सबान्धवं रणे  
०८,०६४।०२७ब्*१०२१_०८	कथं बिभेमि प्रयतो महामृधे  
०८,०६४।०२७च्	प्रतापतश् चोपनतं चतुर्विधं; तद् अस्ति सर्वं त्वयि पाण्डवेषु च  
०८,०६४।०२८अ	निसर्गतस् ते तव वीर बान्धवाः; पुनश् च साम्ना च समाप्नुहि स्थिरम्  
०८,०६४।०२८च्	त्वयि प्रसन्ने यदि मित्रताम् इयुर्; ध्रुवं नरेन्द्रेन्द्र तथा त्वम् आचर  
०८,०६४।०२९अ	स एवम् उक्तः सुहृदा वचो हितं; विचिन्त्य निःश्वस्य च दुर्मनाब्रवीत्  
०८,०६४।०२९च्	यथा भवान् आह सखे तथैव तन्; ममापि च ज्ञापयतो वचः शृणु  
०८,०६४।०२९द्*१०२२_०१	को ऽन्यो ऽस्ति मे दुःखसखः सदैव  
०८,०६४।०२९द्*१०२२_०२	मुक्त्वा भवन्तं मम चैकवीरम्  
०८,०६४।०३०अ	निहत्य दुःशासनम् उक्तवान् बहु; प्रसह्य शार्दूलवद् एष दुर्मतिः  
०८,०६४।०३०च्	वृकोदरस् तद् धृदये मम स्थितं; न तत्परोक्षं भवतः कुतः शमः  
०८,०६४।०३०द्*१०२३_०१	न चापि कर्णं प्रसहेद् रणे ऽर्जुनो  
०८,०६४।०३०द्*१०२३_०२	महागिरिं मेरुम् इवोग्रमारुतः  
०८,०६४।०३०द्*१०२३_०३	न चाश्वसिष्यन्ति पृथात्मजा मयि  
०८,०६४।०३०द्*१०२३_०४	प्रसह्य वैरं बहुशो विचिन्त्य  
०८,०६४।०३१अ	न चापि कर्णं गुरुपुत्र संस्तवाद्; उपारमेत्य् अर्हसि वक्तुम् अच्युत  
०८,०६४।०३१च्	श्रमेण युक्तो महताद्य फल्गुनस्; तम् एष कर्णः प्रसभं हनिष्यति  
०८,०६४।०३१द्*१०२४_०१	वसुन्धरायाः परिवर्तनं भवेद्  
०८,०६४।०३१द्*१०२४_०२	व्रजेच् च शोषं मकरालयो ऽर्णवः  
०८,०६४।०३१द्*१०२४_०३	प्लवेयुर् अप्य् अद्रिवरा महाम्बुधौ  
०८,०६४।०३१द्*१०२४_०४	न चार्जुनो जेष्यति कर्णम् आहवे  
०८,०६४।०३१द्*१०२४_०५	अपां पृथिव्या नभसो नभस्वतः  
०८,०६४।०३१द्*१०२४_०६	सुतिग्मदीप्तेश् च हिरण्यरेतसः  
०८,०६४।०३१द्*१०२४_०७	अभाव एषाम् अपि सर्वतो भवेन्  
०८,०६४।०३१द्*१०२४_०८	न चार्जुनो जेष्यति कर्णम् आहवे  
०८,०६४।०३२अ	तम् एवम् उक्त्वाभ्यनुनीय चासकृत्; तवात्मजः स्वान् अनुशास्ति सैनिकान्  
०८,०६४।०३२च्	समाघ्नताभिद्रवताहितान् इमान्; सबाणशब्दान् किम् उ जोषम् आस्यते  
०८,०६५।००१	सञ्जय उवाच  
०८,०६५।००१अ	तौ शङ्खभेरीनिनदे समृद्धे; समीयतुः श्वेतहयौ नराग्र्यौ  
०८,०६५।००१च्	वैकर्तनः सूतपुत्रो ऽर्जुनश् च; दुर्मन्त्रिते तव पुत्रस्य राजन्  
०८,०६५।००१द्*१०२५_०१	आशीविषाव् अग्निम् इवोत्सृजन्तौ  
०८,०६५।००१द्*१०२५_०२	वैरं मुखाभ्याम् अभिनिश्वसन्तौ  
०८,०६५।००१द्*१०२५_०३	यशस्विनौ जज्वलतुर् मृधे तदा  
०८,०६५।००१द्*१०२५_०४	घृतावसिक्ताव् इव हव्यवाहौ  
०८,०६५।००२अ	यथा गजौ हैमवतौ प्रभिन्नौ; प्रगृह्य दन्ताव् इव वाशितार्थे  
०८,०६५।००२च्	तथा समाजग्मतुर् उग्रवेगौ; धनञ्जयश् चाधिरथिश् च वीरौ  
०८,०६५।००३अ	बलाहकेनेव यथा बलाहको; यदृच्छया वा गिरिणा गिरिर् यथा  
०८,०६५।००३च्	तथा धनुर्ज्यातलनेमिनिस्वनौ; समीयतुस् ताव् इषुवर्षवर्षिणौ  
०८,०६५।००३द्*१०२६_०१	शरास्त्रशक्त्यृष्टिगदासिसर्पौ  
०८,०६५।००३द्*१०२६_०२	रोषानिलोद्भूतमहोर्मिमालौ  
०८,०६५।००३द्*१०२६_०३	यथाचलौ चाचलतस् तथा तौ  
०८,०६५।००३द्*१०२६_०४	यथार्णवौ चाययतुर् युगान्ते  
०८,०६५।००४अ	प्रवृद्धशृङ्गद्रुमवीरुदोषधी; प्रवृद्धनानाविधपर्वतौकसौ  
०८,०६५।००४ब्*१०२७_०१	महामहीध्राव् इव पक्षवन्तौ  
०८,०६५।००४च्	यथाचलौ वा गलितौ महाबलौ; तथा महास्त्रैर् इतरेतरं घ्नतः  
०८,०६५।००५अ	स सन्निपातस् तु तयोर् महान् अभूत्; सुरेशवैरोचनयोर् यथा पुरा  
०८,०६५।००५च्	शरैर् विभुग्नाङ्गनियन्तृवाहनः; सुदुःसहो ऽन्यैः पटुशोणितोदकः  
०८,०६५।००६अ	प्रभूतपद्मोत्पलमत्स्यकच्छपौ; महाह्रदौ पक्षिगणानुनादितौ  
०८,०६५।००६च्	सुसन्निकृष्टाव् अनिलोद्धतौ यथा; तथा रथौ तौ ध्वजिनौ समीयतुः  
०८,०६५।००७अ	उभौ महेन्द्रस्य समानविक्रमाव्; उभौ महेन्द्रप्रतिमौ महारथौ  
०८,०६५।००७च्	महेन्द्रवज्रप्रतिमैश् च सायकैर्; महेन्द्रवृत्राव् इव सम्प्रजह्रतुः  
०८,०६५।००८अ	सनागपत्त्यश्वरथे उभे बले; विचित्रवर्णाभरणाम्बरस्रजे  
०८,०६५।००८च्	चकम्पतुश् चोन्नमतः स्म विस्मयाद्; वियद्गताश् चार्जुनकर्णसंयुगे  
०८,०६५।००९अ	भुजाः सवज्राङ्गुलयः समुच्छ्रिताः; ससिंहनादा हृषितैर् दिदृक्षुभिः  
०८,०६५।००९च्	यदार्जुनं मत्तम् इव द्विपो द्विपं; समभ्ययाद् आधिरथिर् जिघांसया  
०८,०६५।००९द्*१०२८_०१	ततः कुरूणाम् अथ सोमकानां  
०८,०६५।००९द्*१०२८_०२	शब्दो महान् प्रादुरभूत् समन्तात्  
०८,०६५।००९द्*१०२८_०३	यदार्जुनं सूतपुत्रो ऽपराह्णे  
०८,०६५।००९द्*१०२८_०४	महाहवे शैलम् इवाम्बुदो ऽर्छत्  
०८,०६५।००९द्*१०२८_०५	तथैव चासीद् रथयोः समागमो  
०८,०६५।००९द्*१०२८_०६	महारणे शोणितमांसकर्दमे  
०८,०६५।०१०अ	अभ्यक्रोशन् सोमकास् तत्र पार्थं; त्वरस्व याह्य् अर्जुन विध्य कर्णम्  
०८,०६५।०१०च्	छिन्ध्य् अस्य मूर्धानम् अलं चिरेण; श्रद्धां च राज्याद् धृतराष्ट्रसूनोः  
०८,०६५।०११अ	तथास्माकं बहवस् तत्र योधाः; कर्णं तदा याहि याहीत्य् अवोचन्  
०८,०६५।०११च्	जह्य् अर्जुनं कर्ण ततः सचीराः; पुनर् वनं यान्तु चिराय पार्थाः  
०८,०६५।०१२अ	ततः कर्णः प्रथमं तत्र पार्थं; महेषुभिर् दशभिः पर्यविध्यत्  
०८,०६५।०१२च्	तम् अर्जुनः प्रत्यविध्यच् छिताग्रैः; कक्षान्तरे दशभिर् अतीव क्रुद्धः  
०८,०६५।०१२द्*१०२९_०१	कर्णो ऽथ पूर्वं दशभिः पृषत्कैर्  
०८,०६५।०१२द्*१०२९_०२	गाण्डीवधन्वानम् अविध्यद् आशु  
०८,०६५।०१२द्*१०२९_०३	जघान तं चापि ततः किरीटी  
०८,०६५।०१२द्*१०२९_०४	शरैस् तथाष्टादशभिः सुमुक्तैः  
०८,०६५।०१२द्*१०३०_०१	पुनश् च कर्णस् त्वरितो ऽथ पार्थं  
०८,०६५।०१२द्*१०३०_०२	रथेषुभिस् तं दशभिर् जघान  
०८,०६५।०१२द्*१०३०_०३	तं चापि पार्थो दशभिः शिताग्रैः  
०८,०६५।०१२द्*१०३०_०४	कक्ष्यान्तरे तीक्ष्णमुखैर् अविध्यत्  
०८,०६५।०१२द्*१०३०_०५	कर्णस् ततो भारत साम्पराये  
०८,०६५।०१२द्*१०३०_०६	घोरे ऽतिवेलं रणसंविमर्दी  
०८,०६५।०१२द्*१०३०_०७	जघान पार्थं नवभिः शिताग्रैः  
०८,०६५।०१२द्*१०३०_०८	कक्ष्यान्तरे नागम् इव प्रभिन्नम्  
०८,०६५।०१२द्*१०३०_०९	ततो ऽपराभ्यां युधि सूतपुत्रो  
०८,०६५।०१२द्*१०३०_१०	द्वाभ्यां क्षुराभ्यां हरिम् आशुकारी  
०८,०६५।०१२द्*१०३०_११	समाजघान त्वरया महात्मा  
०८,०६५।०१२द्*१०३०_१२	यथा सुरेन्द्रं नमुचिः प्रसह्य  
०८,०६५।०१२द्*१०३०_१३	तं पाण्डवः पञ्चभिर् आयसाग्रैर्  
०८,०६५।०१२द्*१०३०_१४	आकर्णपूर्णैर् निजघान कर्णम्  
०८,०६५।०१२द्*१०३०_१५	ते शोणितं तस्य पपुस् तदानीं  
०८,०६५।०१२द्*१०३०_१६	कालस्य दूता इव पार्थबाणाः  
०८,०६५।०१२द्*१०३०_१७	कर्णो ऽपि पार्थं सहवासुदेवं  
०८,०६५।०१२द्*१०३०_१८	समाचिनोद् भारत वत्सदन्तैः  
०८,०६५।०१३अ	परस्परं तौ विशिखैः सुतीक्ष्णैस्; ततक्षतुः सूतपुत्रो ऽर्जुनश् च  
०८,०६५।०१३च्	परस्परस्यान्तरेप्सू विमर्दे; सुभीमम् अभ्याययतुः प्रहृष्टौ  
०८,०६५।०१३द्*१०३१_०१	ततो ऽर्जुनः प्रासृजद् उग्रधन्वा  
०८,०६५।०१३द्*१०३१_०२	भुजाव् उभौ गाण्डिवं चानुमृज्य  
०८,०६५।०१३द्*१०३१_०३	नाराचनालीकवराहकर्णान्  
०८,०६५।०१३द्*१०३१_०४	क्षुरांस् तथा साञ्जलिकार्धचन्द्रान्  
०८,०६५।०१३द्*१०३१_०५	ते सर्वतः समकीर्यन्त राजन्  
०८,०६५।०१३द्*१०३१_०६	पार्थेषवः कर्णरथं विशन्तः  
०८,०६५।०१३द्*१०३१_०७	अवाङ्मुखाः पक्षिगणा दिनान्ते  
०८,०६५।०१३द्*१०३१_०८	विशन्ति केतार्थम् इवाशु वृक्षम्  
०८,०६५।०१३द्*१०३१_०९	यान् अर्जुनः सभ्रुकुटीकटाक्षः  
०८,०६५।०१३द्*१०३१_१०	कर्णाय राजन्न् असृजज् जितारिः  
०८,०६५।०१३द्*१०३१_११	तान् सायकैर् ग्रसते सूतपुत्रः  
०८,०६५।०१३द्*१०३१_१२	क्षिप्तान् क्षिप्तान् पाण्डवस्येषुसङ्घान्  
०८,०६५।०१३द्*१०३२_०१	ततः कर्णो भार्गवेणाभिसृष्टं  
०८,०६५।०१३द्*१०३२_०२	प्रादुश्चक्रे ब्राह्मम् अस्त्रं महात्मा  
०८,०६५।०१३द्*१०३२_०३	ततः प्रजज्वाल तद् अस्त्रम् उग्रं  
०८,०६५।०१३द्*१०३२_०४	युगान्तसूर्यज्वलनप्रकाशम्  
०८,०६५।०१३द्*१०३३_०१	पातालम् अस्त्रेण निहत्य तेन  
०८,०६५।०१३द्*१०३३_०२	जघान कर्णो नरनागसङ्घान्  
०८,०६५।०१३द्*१०३४_०१	ततो ऽस्त्रम् आग्नेयम् अमित्रतापनं  
०८,०६५।०१३द्*१०३४_०२	मुमोच कर्णाय सुरेश्वरात्मजः  
०८,०६५।०१३द्*१०३५_०१	धनञ्जयः संयुगमूर्धनि ज्वलन्न्  
०८,०६५।०१३द्*१०३५_०२	अथ प्रजज्वाल तद् अस्त्रम् उत्तमम्  
०८,०६५।०१३द्*१०३६_०१	ज्वालाभिर् अत्यर्थविनिःसृताभिर्  
०८,०६५।०१३द्*१०३६_०२	अस्त्रस्य सूरस्य महेन्द्रसूनोः  
०८,०६५।०१३द्*१०३७_०१	भूम्य् अन्तरिक्षे च दिशो ऽर्कमार्गं  
०८,०६५।०१३द्*१०३७_०२	प्रावृत्य देहो ऽस्य बभूव दीप्तः  
०८,०६५।०१३द्*१०३८_०१	योधाश् च सर्वे ज्वलितान्तरार्ताः  
०८,०६५।०१३द्*१०३८_०२	प्रदुद्रुवुस् तत्र विदग्धवस्त्राः  
०८,०६५।०१३द्*१०३८_०३	शब्दश् च घोरो ऽति बभूव तत्र  
०८,०६५।०१३द्*१०३८_०४	यथा वने वेणुवनस्य दह्यतः  
०८,०६५।०१३द्*१०३९_०१	समीक्ष्य कर्णो ज्वलनास्त्रम् उद्यतं  
०८,०६५।०१३द्*१०३९_०२	स वारुणं तत् प्रशमार्थम् आहवे  
०८,०६५।०१३द्*१०३९_०३	समुत्सृजन् सूतसुतः प्रतापवान्  
०८,०६५।०१३द्*१०३९_०४	स तेन वह्निं शमयां बभूव  
०८,०६५।०१३द्*१०३९_०५	बलाहकास्त्रेण दिशस् तरस्वी  
०८,०६५।०१३द्*१०३९_०६	चकार सर्वांस् तिमिरेण संवृताः  
०८,०६५।०१३द्*१०४०_०१	ततो धरित्रीधरतुल्यरोधसः  
०८,०६५।०१३द्*१०४०_०२	समन्ततो वै परिवार्य वारिणा  
०८,०६५।०१३द्*१०४०_०३	तैश् चातिवेगात् स तथाविधो ऽपि  
०८,०६५।०१३द्*१०४०_०४	नीतः शमं वह्निर् अतिप्रचण्डः  
०८,०६५।०१३द्*१०४०_०५	बलाहकैश् चैव दिगन्तराणि  
०८,०६५।०१३द्*१०४०_०६	व्याप्तानि सर्वाणि यथा नभश् च  
०८,०६५।०१३द्*१०४१_०१	तथा च सर्वास् तिमिरेण वै दिशो  
०८,०६५।०१३द्*१०४१_०२	मेघैर् वृता न प्रदृश्येत किं चित्  
०८,०६५।०१३द्*१०४२_०१	अपावहन् मेघगणांस् ततस् तान्  
०८,०६५।०१३द्*१०४२_०२	समीरणास्त्रेण समीरितेन सः  
०८,०६५।०१३द्*१०४२_०३	ततः सो ऽस्त्रं दयितं देवराज्ञः  
०८,०६५।०१३द्*१०४२_०४	प्रादुश्चक्रे वज्रम् अमित्रतापनः  
०८,०६५।०१३द्*१०४२_०५	गाण्डीवज्यां विमृशंश् चातिमन्युर्  
०८,०६५।०१३द्*१०४२_०६	धनञ्जयः शत्रुसङ्घप्रमाथी  
०८,०६५।०१३द्*१०४२_०७	ततः क्षुरप्राञ्जलिकार्धचन्द्रा  
०८,०६५।०१३द्*१०४२_०८	नाराचनाऌईकवराहकर्णाः  
०८,०६५।०१३द्*१०४२_०९	गाण्डीवतः प्रादुरासन् सुतीक्ष्णाः  
०८,०६५।०१३द्*१०४२_१०	सहस्रशो वज्रसमानवेगाः  
०८,०६५।०१३द्*१०४३_०१	ते सर्वतः पर्यधावन्त घोराः  
०८,०६५।०१३द्*१०४३_०२	पार्थेषवः कर्णरथं विहङ्गाः  
०८,०६५।०१३द्*१०४३_०३	अधोमुखाः पक्षिगणा दिनान्ते  
०८,०६५।०१३द्*१०४३_०४	निशानिकेतार्थम् इवाशु वृक्षम्  
०८,०६५।०१३द्*१०४३_०५	जग्राह तान् सूतपुत्रः पृषत्कैः  
०८,०६५।०१३द्*१०४३_०६	क्षिप्तांस् तथा पाण्डवबाणसङ्घान्  
०८,०६५।०१३द्*१०४३_०७	अमृष्यमाणस्य धनञ्जयस्य  
०८,०६५।०१३द्*१०४३_०८	रणाजिरे त्व् अन्तकतुल्यकर्मा  
०८,०६५।०१३द्*१०४३_०९	वैकर्तनो रोषपरीतचेता  
०८,०६५।०१३द्*१०४३_१०	ज्योतिष्प्रभां यद्वद् उदागतः सन्  
०८,०६५।०१३द्*१०४३_११	दिवाकरो नाशयते क्षणेन  
०८,०६५।०१३द्*१०४३_१२	पार्थस्य तान् बाणगणान् समग्रान्  
०८,०६५।०१३द्*१०४३_१३	व्यनाशयद् युध्यत एव कर्णः  
०८,०६५।०१३द्*१०४४_०१	ते कर्णम् आसाद्य महाप्रभावाः  
०८,०६५।०१३द्*१०४४_०२	सुतेजना गार्ध्रपत्राः सुवेगाः  
०८,०६५।०१३द्*१०४४_०३	गात्रेषु सर्वेषु हयेषु चापि  
०८,०६५।०१३द्*१०४४_०४	शरासने युगचक्रे ध्वजे च  
०८,०६५।०१३द्*१०४४_०५	निर्भिद्य तूर्णं विविशुः सुतीक्ष्णास्  
०८,०६५।०१३द्*१०४४_०६	तार्क्ष्यत्रस्ता भूमिम् इवोरगास् ते  
०८,०६५।०१३द्*१०४४_०७	शराचिताङ्गो रुधिरार्द्रगात्रः  
०८,०६५।०१३द्*१०४४_०८	कर्णस् तदा रोषविवृत्तनेत्रः  
०८,०६५।०१३द्*१०४५_०१	दृढज्यमानाम्य समुद्रघोषं  
०८,०६५।०१३द्*१०४५_०२	प्रादुश्चक्रे भार्गवास्त्रं महात्मा  
०८,०६५।०१३द्*१०४५_०३	महेन्द्रशस्त्राभिमुखान् विमुक्तांश्  
०८,०६५।०१३द्*१०४५_०४	छित्त्वा कर्णः पाण्डवस्येषुसङ्घान्  
०८,०६५।०१३द्*१०४६_०१	पार्थास्त्रम् अस्त्रेण निहत्य तेन  
०८,०६५।०१३द्*१०४६_०२	जघान कर्णो नृगजाश्वसङ्घान्  
०८,०६५।०१३द्*१०४६_०३	अमृष्यमाणस् तु महाविमर्दे  
०८,०६५।०१३द्*१०४६_०४	महारथो भार्गवास्त्रप्रभावात्  
०८,०६५।०१३द्*१०४६_०५	पाञ्चालानां प्रवरांश् चापि योधान्  
०८,०६५।०१३द्*१०४६_०६	क्रोधाविष्टः सूतपुत्रस् तरस्वी  
०८,०६५।०१३द्*१०४६_०७	बाणैर् विव्याधाहवे सुप्रमुक्तैः  
०८,०६५।०१३द्*१०४६_०८	प्रहस्य कृष्णौ तु नरप्रवीरः  
०८,०६५।०१३द्*१०४६_०९	ततः पाञ्चालाः सोमकाश् चापि राजन्  
०८,०६५।०१३द्*१०४६_१०	कर्णेनाजौ पीड्यमानाः शरौघैः  
०८,०६५।०१३द्*१०४६_११	क्रोधाविष्टा विव्यधुस् तं समन्तात्  
०८,०६५।०१३द्*१०४६_१२	तीक्ष्णैर् बाणैः सूतपुत्रं समेताः  
०८,०६५।०१३द्*१०४६_१३	तान् अस्तांस् तैः स निकृत्याशु बाणान्  
०८,०६५।०१३द्*१०४६_१४	पाञ्चालानां रथनागाश्वसङ्घान्  
०८,०६५।०१३द्*१०४६_१५	अभ्यर्दयद् बाणगणैः प्रसह्य  
०८,०६५।०१३द्*१०४६_१६	विक्षोभयन् समरे सूतपुत्रः  
०८,०६५।०१३द्*१०४६_१७	ते भिन्नदेहा व्यसवो निपेतुः  
०८,०६५।०१३द्*१०४६_१८	कर्णेषुभिर् भूमितले स्वनन्तः  
०८,०६५।०१३द्*१०४६_१९	क्रुद्धेन सिंहेन यथैव नागा  
०८,०६५।०१३द्*१०४६_२०	महाबला भीमबलेन तद्वत्  
०८,०६५।०१३द्*१०४६_२१	पाञ्चालानां प्रवरान् सन्निहत्य  
०८,०६५।०१३द्*१०४६_२२	प्रस्पर्धमानान् बलिनो योधमुख्यान्  
०८,०६५।०१३द्*१०४६_२३	ततः स राजन् विरराज कर्णः  
०८,०६५।०१३द्*१०४६_२४	शरान् वमन् मेघ इवाम्बुधाराः  
०८,०६५।०१३द्*१०४६_२५	कर्णस्य मत्वा तु जयं त्वदीयाः  
०८,०६५।०१३द्*१०४६_२६	परां मुदं सिंहनादांश् च चक्रुः  
०८,०६५।०१३द्*१०४६_२७	सर्वे ह्य् अमन्यन्त वशे कृतौ तौ  
०८,०६५।०१३द्*१०४६_२८	कर्णेन कृष्णाव् इति कौरवेन्द्र  
०८,०६५।०१३द्*१०४६_२९	तत् तादृशं प्रेक्ष्य महारथस्य  
०८,०६५।०१३द्*१०४६_३०	कर्णस्य वीर्यं च परैर् असह्यम्  
०८,०६५।०१३द्*१०४६_३१	दृष्ट्वा तु कर्णेन धनञ्जयस्य  
०८,०६५।०१३द्*१०४६_३२	सङ्ग्राममध्ये निहतं तद् अस्त्रम्  
०८,०६५।०१४अ	अमृष्यमाणश् च महाविमर्दे; तत्राक्रुध्यद् भीमसेनो महात्मा  
०८,०६५।०१४च्	अथाब्रवीत् पाणिना पाणिम् आघ्नन्; सन्दष्टौष्ठो नृत्यति वादयन्न् इव  
०८,०६५।०१४द्*१०४७_०१	ततस् त्व् अमर्षी क्रोधसन्दीप्तनेत्रो  
०८,०६५।०१४द्*१०४७_०२	वातात्मजः पाणिना पाणिम् आर्छत्  
०८,०६५।०१४द्*१०४७_०३	भीमो ऽब्रवीद् अर्जुनं सत्यसन्धम्  
०८,०६५।०१४द्*१०४७_०४	अमर्षितो निःश्वसञ् जातमन्युः  
०८,०६५।०१४द्*१०४८_०१	रोषात् प्रदीप्तः सुमहान् विमर्दे  
०८,०६५।०१४द्*१०४८_०२	भीमस् ततो ऽक्रुध्यद् अदीनसत्त्वः  
०८,०६५।०१४द्*१०४८_०३	पाणिं स पाणौ विनिपिष्य रोषाद्  
०८,०६५।०१४द्*१०४८_०४	अमर्षितो वाक्यम् उवाच पार्थम्  
०८,०६५।०१४द्*१०४९_०१	कथं नु पापो ऽयम् अपेतधर्मः  
०८,०६५।०१४द्*१०४९_०२	सूतात्मजः समरे ऽद्य प्रसह्य  
०८,०६५।०१४द्*१०४९_०३	पाञ्चालानां योधमुख्यान् अनेकान्  
०८,०६५।०१४द्*१०४९_०४	निजघ्निवांस् तव जिष्णो समक्षम्  
०८,०६५।०१४द्*१०५०_०१	पूर्वं दैत्यैर् अजितं कालकेयैः  
०८,०६५।०१४द्*१०५०_०२	साक्षात् स्थाणोर् बाहुसंस्पर्शम् एत्य  
०८,०६५।०१४ए	कथं नु त्वां सूतपुत्रः किरीटिन्; महेषुभिर् दशभिर् अविध्यद् अग्रे  
०८,०६५।०१४ड़्*१०५१_०१	त्वया क्षिप्तांश् चाग्रसद्बाणसङ्घान्न्  
०८,०६५।०१४ड़्*१०५१_०२	आश्चर्यम् एतत् प्रतिभाति मे ऽद्य  
०८,०६५।०१४ड़्*१०५१_०३	कृष्णापरिक्लेशम् अनुस्मर त्वं  
०८,०६५।०१४ड़्*१०५१_०४	यथाब्रवीत् षण्ढतिलान् स्म वाचः  
०८,०६५।०१४ड़्*१०५१_०५	वाचः सुतीक्ष्णास्थिभिदो ऽमनोज्ञाः  
०८,०६५।०१४ड़्*१०५१_०६	सूतात्मजो ऽयं गतभीर् दुरात्मा  
०८,०६५।०१४ड़्*१०५१_०७	संस्मृत्य सर्वं तद् इहाद्य पापं  
०८,०६५।०१४ड़्*१०५१_०८	जह्य् आशु कर्णं युधि सव्यसाचिन्  
०८,०६५।०१४ड़्*१०५१_०९	कस्माद् उपेक्षां कुरुषे किरीटिन्न्  
०८,०६५।०१४ड़्*१०५१_१०	उपेक्षितुं नायम् इहाद्य कालः  
०८,०६५।०१५अ	यया धृत्या सर्वभूतान्य् अजैषीर्; ग्रासं ददद् वह्नये खाण्डवे त्वम्  
०८,०६५।०१५च्	तया धृत्या सूतपुत्रं जहि त्वम्; अहं वैनं गदया पोथयिष्ये  
०८,०६५।०१५द्*१०५२_०१	समेत्य पार्थं स नृशंसवादी  
०८,०६५।०१५द्*१०५२_०२	जीवन् नायं यास्यति कालपक्वः  
०८,०६५।०१६अ	अथाब्रवीद् वासुदेवो ऽपि पार्थं; दृष्ट्वा रथेषून् प्रतिहन्यमानान्  
०८,०६५।०१६च्	अमीमृदत् सर्वथा ते ऽद्य कर्णो; ह्य् अस्त्रैर् अस्त्राणि किम् इदं किरीटिन्  
०८,०६५।०१७अ	स वीर किं मुह्यसि नावधीयसे; नदन्त्य् एते कुरवः सम्प्रहृष्टाः  
०८,०६५।०१७च्	कर्णं पुरस्कृत्य विदुर् हि सर्वे; त्वदस्त्रम् अस्त्रैर् विनिपात्यमानम्  
०८,०६५।०१८अ	यया धृत्या निहतं तामसास्त्रं; युगे युगे राक्षसाश् चापि घोराः  
०८,०६५।०१८च्	दम्भोद्भवाश् चासुराश् चाहवेषु; तया धृत्या त्वं जहि सूतपुत्रम्  
०८,०६५।०१८च्*१०५३_०१	दर्पोत्सिक्तं वीर्यमन्तं किरीटिन्  
०८,०६५।०१८द्*१०५४_०१	कर्णं समासाद्य रिपुप्रमाथिन्  
०८,०६५।०१८द्*१०५५_०१	पार्थाहवे व्यक्तम् अस्त्रं समर्थम्  
०८,०६५।०१९अ	अनेन वास्य क्षुरनेमिनाद्य; सञ्छिन्द्धि मूर्धानम् अरेः प्रसह्य  
०८,०६५।०१९च्	मया निसृष्टेन सुदर्शनेन; वज्रेण शक्रो नमुचेर् इवारेः  
०८,०६५।०२०अ	किरातरूपी भगवान् यया च; त्वया महत्या परितोषितो ऽभूत्  
०८,०६५।०२०च्	तां त्वं धृतिं वीर पुनर् गृहीत्वा; सहानुबन्धं जहि सूतपुत्रम्  
०८,०६५।०२१अ	ततो महीं सागरमेखलां त्वं; सपत्तनां ग्रामवतीं समृद्धाम्  
०८,०६५।०२१च्	प्रयच्छ राज्ञे निहतारिसङ्घां; यशश् च पार्थातुलम् आप्नुहि त्वम्  
०८,०६५।०२१द्*१०५६_०१	स एवम् उक्तो ऽतिबलो महात्मा  
०८,०६५।०२१द्*१०५६_०२	चकार बुद्धिं हि वधाय सौतेः  
०८,०६५।०२१द्*१०५७_०१	कर्णं पुरस्कृत्य नदन्ति सर्वे  
०८,०६५।०२१द्*१०५७_०२	तवास्त्रम् उर्व्यां प्रतिहत्य वीराः  
०८,०६५।०२१द्*१०५७_०३	कुरु प्रयत्नं भरतप्रवीर  
०८,०६५।०२१द्*१०५७_०४	द्रवन्त्य् अमी सृञ्जयसोमकाश् च  
०८,०६५।०२१द्*१०५७_०५	दृष्ट्वा च कर्णं समरे प्रहृष्टं  
०८,०६५।०२१द्*१०५७_०६	त्वां चापि दृष्ट्वा परिहीयमानम्  
०८,०६५।०२२अ	सञ्चोदितो भीमजनार्दनाभ्यां; स्मृत्वा तदात्मानम् अवेक्ष्य सत्त्वम्  
०८,०६५।०२२च्	महात्मनश् चागमने विदित्वा; प्रयोजनं केशवम् इत्य् उवाच  
०८,०६५।०२३अ	प्रादुष्करोम्य् एष महास्त्रम् उग्रं; शिवाय लोकस्य वधाय सौतेः  
०८,०६५।०२३च्	तन् मे ऽनुजानातु भवान् सुराश् च; ब्रह्मा भवो ब्रह्मविदश् च सर्वे  
०८,०६५।०२३द्*१०५८_०१	इति स्मोक्त्वा पाण्डवः सव्यसाची  
०८,०६५।०२३द्*१०५८_०२	नमस्कृत्वा ब्रह्मणे सो ऽमितात्मा  
०८,०६५।०२४अ	इत्य् ऊचिवान् ब्राह्मम् असह्यम् अस्त्रं; प्रादुश्चक्रे मनसा संविधेयम्  
०८,०६५।०२४ब्*१०५९_०१	तद् अस्य हत्वा विरराज कर्णो  
०८,०६५।०२४ब्*१०५९_०२	मुक्त्वा शरान् मेघ इवाम्बुधाराः  
०८,०६५।०२४ब्*१०५९_०३	समीक्ष्य कर्णेन किरीटिनस् तु  
०८,०६५।०२४ब्*१०५९_०४	तथाजिमध्ये विहितं तद् अस्त्रम्  
०८,०६५।०२४ब्*१०५९_०५	ततो ऽमर्षी बलवान् क्रोधदीप्तो  
०८,०६५।०२४ब्*१०५९_०६	भीमो ऽब्रवीद् अर्जुनं सत्यसन्धम्  
०८,०६५।०२४ब्*१०५९_०७	ननु त्व् आहुर् वेदितारं महास्त्रं  
०८,०६५।०२४ब्*१०५९_०८	ब्राह्मं विधेयं परमं जनास् तत्  
०८,०६५।०२४ब्*१०५९_०९	पुनर् युक्तास्त्रम् अभितः किरीटिन्न्  
०८,०६५।०२४ब्*१०५९_१०	इति स्मोक्तो ऽयोजयत् सव्यसाची  
०८,०६५।०२४च्	ततो दिशश् च प्रदिशश् च सर्वाः; समावृणोत् सायकैर् भूरितेजाः  
०८,०६५।०२४द्*१०६०_०१	गाण्डीवमुक्तैर् भुजगैर् इवोग्रैर्  
०८,०६५।०२४द्*१०६०_०२	दिवाकरांशुप्रतिमैर् ज्वलद्भिः  
०८,०६५।०२४ए	ससर्ज बाणान् भरतर्षभो ऽपि; शतंशतान् एकवद् आशुवेगान्  
०८,०६५।०२४ड़्*१०६१_०१	प्राच्छादयन् कर्णरथं क्षणेन  
०८,०६५।०२४ड़्*१०६१_०२	युगान्तवह्न्यर्ककरप्रकाशाः  
०८,०६५।०२४ड़्*१०६२_०१	ततश् च शूलानि परस्वधानि  
०८,०६५।०२४ड़्*१०६२_०२	चक्राणि नाराचशतानि चैव  
०८,०६५।०२४ड़्*१०६२_०३	निश्चक्रमुर् घोरतराणि योधास्  
०८,०६५।०२४ड़्*१०६२_०४	ततो न्यहन्यन्त समन्ततो ऽपि  
०८,०६५।०२४ड़्*१०६२_०५	छिन्नं शिरः कस्य चिद् आजिमध्ये  
०८,०६५।०२४ड़्*१०६२_०६	पपात योधस्य परस्य कायात्  
०८,०६५।०२४ड़्*१०६२_०७	भयेन सो ऽप्य् आशु पपात भूमाव्  
०८,०६५।०२४ड़्*१०६२_०८	अन्यः प्रनष्टः पतितं विलोक्य  
०८,०६५।०२४ड़्*१०६२_०९	अन्यस्य सासिर् निपपात कृत्तो  
०८,०६५।०२४ड़्*१०६२_१०	योधस्य बाहुः करिहस्ततुल्यः  
०८,०६५।०२४ड़्*१०६२_११	अन्यस्य सव्यः सह चर्मणा च  
०८,०६५।०२४ड़्*१०६२_१२	क्षुरप्रकृत्तः पतितो धरण्याम्  
०८,०६५।०२४ड़्*१०६२_१३	एवं समस्तान् अपि योधमुख्यान्  
०८,०६५।०२४ड़्*१०६२_१४	विध्वंसयाम् आस किरीटमाली  
०८,०६५।०२४ड़्*१०६२_१५	शरैः शरीरान्तकरैः सुघोरैर्  
०८,०६५।०२४ड़्*१०६२_१६	दौर्योधनं सैन्यम् अशेषम् एव  
०८,०६५।०२५अ	वैकर्तनेनापि तथाजिमध्ये; सहस्रशो बाणगणा विसृष्टाः  
०८,०६५।०२५च्	ते घोषिणः पाण्डवम् अभ्युपेयुः; पर्जन्यमुक्ता इव वारिधाराः  
०८,०६५।०२६अ	स भीमसेनं च जनार्दनं च; किरीटिनं चाप्य् अमनुष्यकर्मा  
०८,०६५।०२६च्	त्रिभिस् त्रिभिर् भीमबलो निहत्य; ननाद घोरं महता स्वरेण  
०८,०६५।०२७अ	स कर्णबाणाभिहतः किरीटी; भीमं तथा प्रेक्ष्य जनार्दनं च  
०८,०६५।०२७च्	अमृष्यमाणः पुनर् एव पार्थः; शरान् दशाष्टौ च समुद्बबर्ह  
०८,०६५।०२८अ	सुषेणम् एकेन शरेण विद्ध्वा; शल्यं चतुर्भिस् त्रिभिर् एव कर्णम्  
०८,०६५।०२८च्	ततः सुमुक्तैर् दशभिर् जघान; सभापतिं काञ्चनवर्मनद्धम्  
०८,०६५।०२९अ	स राजपुत्रो विशिरा विबाहुर्; विवाजिसूतो विधनुर् विकेतुः  
०८,०६५।०२९च्	ततो रथाग्राद् अपतत् प्रभग्नः; परश्वधैः शाल इवाभिकृत्तः  
०८,०६५।०३०अ	पुनश् च कर्णं त्रिभिर् अष्टभिश् च; द्वाभ्यां चतुर्भिर् दशभिश् च विद्ध्वा  
०८,०६५।०३०च्	चतुःशतान् द्विरदान् सायुधीयान्; हत्वा रथान् अष्टशतं जघान  
०८,०६५।०३०ए	सहस्रम् अश्वांश् च पुनश् च सादीन्; अष्टौ सहस्राणि च पत्तिवीरान्  
०८,०६५।०३०ड़्*१०६३_०१	कर्णं ससूतं सरथाश्वकेतुम्  
०८,०६५।०३०ड़्*१०६३_०२	अदृश्यम् अञ्जोगतिभिश् च चक्रे  
०८,०६५।०३०ड़्*१०६३_०३	ततो ऽक्रोशन् कुरवो वध्यमाना  
०८,०६५।०३०ड़्*१०६३_०४	धनञ्जयेनाधिरथिं समन्तात्  
०८,०६५।०३०ड़्*१०६३_०५	मुञ्चाभिविद्ध्यार्जुनम् आशु कर्ण  
०८,०६५।०३०ड़्*१०६३_०६	बाणैः पुरा हन्ति कुरून् समग्रान्  
०८,०६५।०३०ड़्*१०६३_०७	स चोदितः सर्वयत्नेन कर्णो  
०८,०६५।०३०ड़्*१०६३_०८	मुमोच बाणान् सुबहून् अभीक्ष्णम्  
०८,०६५।०३०ड़्*१०६३_०९	ते पाण्डुपाञ्चालगणान् निजघ्नुर्  
०८,०६५।०३०ड़्*१०६३_१०	मर्मच्छिदः शोणितमांसदिग्धाः  
०८,०६५।०३०ड़्*१०६३_११	ताव् उत्तमौ सर्वधनुर्धराणां  
०८,०६५।०३०ड़्*१०६३_१२	महाबलौ सर्वसपत्नसाहौ  
०८,०६५।०३०ड़्*१०६३_१३	निजघ्नतुश् चाहितसैन्यम् उग्राव्  
०८,०६५।०३०ड़्*१०६३_१४	अन्योन्यम् अप्य् अस्त्रविदौ महास्त्रैः  
०८,०६५।०३०ड़्*१०६३_१५	अथोपयातस् त्वरितो दिदृक्षुर्  
०८,०६५।०३०ड़्*१०६३_१६	मन्त्रौषधाभ्यां विरुजो विशल्यः  
०८,०६५।०३०ड़्*१०६३_१७	कृतः सुहृद्भिर् भिषजां वरिष्ठैर्  
०८,०६५।०३०ड़्*१०६३_१८	युधिष्ठिरस् तत्र सुवर्णवर्मा  
०८,०६५।०३०ड़्*१०६३_१९	तत्रोपयातं युधि धर्मराजं  
०८,०६५।०३०ड़्*१०६३_२०	दृष्ट्वा मुदा सर्वभूतान्य् अनन्दन्  
०८,०६५।०३०ड़्*१०६३_२१	राहोर् विमुक्तं विमलं समग्रं  
०८,०६५।०३०ड़्*१०६३_२२	चन्द्रं यथैवाभ्युदितं तथैव  
०८,०६५।०३०ड़्*१०६४_०१	नासत्यदस्रात्रिसुतोद्भवाद्यैर्  
०८,०६५।०३०ड़्*१०६४_०२	अष्टाङ्गविद्याश्रमम् उद्वहद्भिः  
०८,०६५।०३०ड़्*१०६४_०३	आबद्धपट्टो व्रणलाघवेन  
०८,०६५।०३०ड़्*१०६४_०४	यथा सुरेशो दितिजैः क्षताङ्गः  
०८,०६५।०३१अ	दृष्ट्वाजिमुख्याव् अथ युध्यमानौ; दिदृक्षवः शूरवराव् अरिघ्नौ  
०८,०६५।०३१च्	कर्णं च पार्थं च नियम्य वाहान्; खस्था महीस्थाश् च जनावतस्थुः  
०८,०६५।०३१द्*१०६५_०१	स कार्मुकज्यातलसन्निपातः  
०८,०६५।०३१द्*१०६५_०२	सुमुक्तबाणस् तुमुलो बभूव  
०८,०६५।०३१द्*१०६५_०३	घ्नतोस् तथान्योन्यम् इषुप्रवैकैर्  
०८,०६५।०३१द्*१०६५_०४	धनञ्जयस्याधिरथेश् च राजन्  
०८,०६५।०३२अ	ततो धनुर्ज्या सहसातिकृष्टा; सुघोषम् आच्छिद्यत पाण्डवस्य  
०८,०६५।०३२च्	तस्मिन् क्षणे सूतपुत्रस् तु पार्थं; समाचिनोत् क्षुद्रकाणां शतेन  
०८,०६५।०३३अ	निर्मुक्तसर्पप्रतिमैश् च तीक्ष्णैस्; तैलप्रधौतैः खगपत्रवाजैः  
०८,०६५।०३३च्	षष्ट्या नाराचैर् वासुदेवं बिभेद; तदन्तरं सोमकाः प्राद्रवन्त  
०८,०६५।०३३द्*१०६६_०१	पूषात्मजो मर्मसु निर्बिभेद  
०८,०६५।०३३द्*१०६६_०२	मरुत्सुतं चायुतशः शराग्रैः  
०८,०६५।०३३द्*१०६६_०३	कृष्णं च पार्थं च तथा ध्वजं च  
०८,०६५।०३३द्*१०६६_०४	पार्थानुजान् सोमकान् पातयंश् च  
०८,०६५।०३३द्*१०६७_०१	प्राच्छादयंस् ते निशितैः पृषत्कैर्  
०८,०६५।०३३द्*१०६७_०२	जीमूतसङ्घा नभसीव सूर्यम्  
०८,०६५।०३३द्*१०६७_०३	आगच्छतस् तान् विशिखैर् अनेकैर्  
०८,०६५।०३३द्*१०६७_०४	व्यष्टम्भयत् सूतपुत्रः कृतास्त्रः  
०८,०६५।०३३द्*१०६७_०५	तैर् अस्तम् अस्त्रं विनिहत्य सर्वं  
०८,०६५।०३३द्*१०६७_०६	जघान तेषां रथवाजिनागान्  
०८,०६५।०३३द्*१०६७_०७	तथा तु सैन्यप्रवरांश् च राजन्न्  
०८,०६५।०३३द्*१०६७_०८	अभ्यर्दयन् मार्गणैः सूतपुत्रः  
०८,०६५।०३३द्*१०६७_०९	ते भिन्नदेहा व्यसवो निपेतुः  
०८,०६५।०३३द्*१०६७_१०	कर्णेषुभिर् भूमितले स्तनन्तः  
०८,०६५।०३३द्*१०६७_११	क्रुद्धेन सिंहेन यथाश्वयूथ्या  
०८,०६५।०३३द्*१०६७_१२	महाबला भीमबलेन तद्वत्  
०८,०६५।०३३द्*१०६७_१३	पुनश् च पाञ्चालवरास् तथान्ये  
०८,०६५।०३३द्*१०६७_१४	तदन्तरं कर्णधनञ्जयाभ्याम्  
०८,०६५।०३३द्*१०६७_१५	प्रस्कन्दन्तो बलिनः साधुमुक्तैः  
०८,०६५।०३३द्*१०६७_१६	कर्णेन बाणैर् निहताः प्रसह्य  
०८,०६५।०३३द्*१०६७_१७	जयं तु मत्वा विपुलं त्वदीयास्  
०८,०६५।०३३द्*१०६७_१८	तलान् निजघ्नुः सिंहनादांश् च नेदुः  
०८,०६५।०३३द्*१०६७_१९	सर्वे ह्य् अमन्यन्त वशे कृतौ तौ  
०८,०६५।०३३द्*१०६७_२०	कर्णेन कृष्णाव् इति ते विनेदुः  
०८,०६५।०३३द्*१०६८_०१	ततो नवज्यां सुदृढां किरीटी  
०८,०६५।०३३द्*१०६८_०२	स्वबाहुविक्षेपणजां प्रगृह्य  
०८,०६५।०३३द्*१०६८_०३	समाददे गाण्डिवे क्षिप्रकारी  
०८,०६५।०३३द्*१०६८_०४	निमेषमात्रेण महाधनुष्मान्  
०८,०६५।०३३द्*१०६८_०५	ज्याच्छेदनं ज्याविधानं च तस्य  
०८,०६५।०३३द्*१०६८_०६	नैवावबुध्यत् सूतपुत्रो लघुत्वात्  
०८,०६५।०३३द्*१०६८_०७	पार्थस्य सङ्ख्ये द्विषतां निहन्तुस्  
०८,०६५।०३३द्*१०६८_०८	तद् अद्भूतं तत्र बभूव राजन्  
०८,०६५।०३४अ	ततो धनुर्ज्याम् अवधम्य शीघ्रं; शरान् अस्तान् आधिरथेर् विधम्य  
०८,०६५।०३४ब्*१०६९_०१	पार्थो ऽपि तां ज्याम् अवधाय तूर्णं  
०८,०६५।०३४ब्*१०६९_०२	शरासनज्याम् आधिरथेर् विधम्य  
०८,०६५।०३४च्	सुसंरब्धः कर्णशरक्षताङ्गो; रणे पार्थः सोमकान् प्रत्यगृह्णात्  
०८,०६५।०३४द्*१०७०_०१	ज्यां चानुमृज्याभ्यहनत् तलत्रे  
०८,०६५।०३४द्*१०७०_०२	बाणान्धकारं त्व् अकरोत् क्षणेन  
०८,०६५।०३४द्*१०७०_०३	शल्यं च कर्णं च कुरूंश् च सर्वान्  
०८,०६५।०३४द्*१०७०_०४	बाणैर् अविध्यद् युगपत् किरीटी  
०८,०६५।०३४ए	न पक्षिणः सम्पतन्त्य् अन्तरिक्षे; क्षेपीयसास्त्रेण कृते ऽन्धकारे  
०८,०६५।०३४ड़्*१०७१_०१	वायुर् वियत्स्थैर् अमरैः समेत्य  
०८,०६५।०३४ड़्*१०७१_०२	व्युवाह बाणान् अवलोकयद्भिः  
०८,०६५।०३५अ	शल्यं च पार्थो दशभिः पृषत्कैर्; भृशं तनुत्रे प्रहसन्न् अविध्यत्  
०८,०६५।०३५च्	ततः कर्णं द्वादशभिः सुमुक्तैर्; विद्ध्वा पुनः सप्तभिर् अभ्यविध्यत्  
०८,०६५।०३६अ	स पार्थबाणासनवेगनुन्नैर्; दृढाहतः पत्रिभिर् उग्रवेगैः  
०८,०६५।०३६च्	विभिन्नगात्रः क्षतजोक्षिताङ्गः; कर्णो बभौ रुद्र इवाततेषुः  
०८,०६५।०३६द्*१०७२_०१	प्रक्रीडमानो ऽथ श्मशानमध्ये  
०८,०६५।०३६द्*१०७२_०२	रौद्रे मुहूर्ते रुधिरार्द्रगात्रः  
०८,०६५।०३७अ	ततस् त्रिभिश् च त्रिदशाधिपोपमं; शरैर् बिभेदाधिरथिर् धनञ्जयम्  
०८,०६५।०३७च्	शरांस् तु पञ्च ज्वलितान् इवोरगान्; प्रवीरयाम् आस जिघांसुर् अच्युते  
०८,०६५।०३८अ	ते वर्म भित्त्वा पुरुषोत्तमस्य; सुवर्णचित्रं न्यपतन् सुमुक्ताः  
०८,०६५।०३८च्	वेगेन गाम् आविविशुः सुवेगाः; स्नात्वा च कर्णाभिमुखाः प्रतीयुः  
०८,०६५।०३९अ	तान् पञ्चभल्लैस् त्वरितैः सुमुक्तैस्; त्रिधा त्रिधैकैकम् अथोच्चकर्त  
०८,०६५।०३९च्	धनञ्जयस् ते न्यपतन् पृथिव्यां; महाहयस् तक्षकपुत्रपक्षाः  
०८,०६५।०४०अ	ततः प्रजज्वाल किरीटमाली; क्रोधेन कक्षं प्रदहन्न् इवाग्निः  
०८,०६५।०४०ब्*१०७३_०१	तथा विनुन्नाङ्गम् अवेक्ष्य कृष्णं  
०८,०६५।०४०ब्*१०७३_०२	सर्पेषुभिः कर्णभुजप्रसृष्टैः  
०८,०६५।०४०च्	स कर्णम् आकर्णविकृष्टसृष्टैः; शरैः शरीरान्तकरैर् ज्वलद्भिः  
०८,०६५।०४०ए	मर्मस्व् अविध्यत् स चचाल दुःखाद्; धैर्यात् तु तस्थाव् अतिमात्रधैर्यः  
०८,०६५।०४०ड़्*१०७४_०१	प्रादुश्चकाराथ शरान् महात्मा  
०८,०६५।०४०ड़्*१०७४_०२	देहं विचिन्वन्न् इव सूतजस्य  
०८,०६५।०४०ड़्*१०७४_०३	शरास् तु ते काञ्चनचित्रपुङ्खाः  
०८,०६५।०४०ड़्*१०७४_०४	सम्पेतुर् उर्व्यां शतशो महान्तः  
०८,०६५।०४१अ	ततः शरौघैः प्रदिशो दिशश् च; रविप्रभा कर्णरथश् च राजन्  
०८,०६५।०४१च्	अदृश्य आसीत् कुपिते धनञ्जये; तुषारनीहारवृतं यथा नभः  
०८,०६५।०४२अ	स चक्ररक्षान् अथ पादरक्षान्; पुरःसरान् पृष्ठगोपांश् च सर्वान्  
०८,०६५।०४२ब्*१०७५_०१	भीता द्रवन्ति स्म निहन्यमाना  
०८,०६५।०४२ब्*१०७५_०२	महेषुभिः पार्थकरप्रणुन्नैः  
०८,०६५।०४२ब्*१०७५_०३	ततो ऽर्जुनो वै भरतप्रवीरो  
०८,०६५।०४२ब्*१०७५_०४	महानुभावः समरे निहन्ता  
०८,०६५।०४२च्	दुर्योधनेनानुमतान् अरिघ्नान्; समुच्चितान् सुरथान् सारभूतान्  
०८,०६५।०४३अ	द्विसाहस्रान् समरे सव्यसाची; कुरुप्रवीरान् ऋषभः कुरूणाम्  
०८,०६५।०४३च्	क्षणेन सर्वान् सरथाश्वसूतान्; निनाय राजन् क्षयम् एकवीरः  
०८,०६५।०४४अ	अथापलायन्त विहाय कर्णं; तवात्मजाः कुरवश् चावशिष्टाः  
०८,०६५।०४४च्	हतान् अवाकीर्य शरक्षतांश् च; लालप्यमानांस् तनयान् पितॄंश् च  
०८,०६५।०४४द्*१०७६_०१	सर्वे प्रणेशुः कुरवो विहीनाः  
०८,०६५।०४४द्*१०७६_०२	पार्थेषुभिः सम्परितप्यमानाः  
०८,०६५।०४४द्*१०७६_०३	सुयोधनेनाथ पुनर् वरिष्ठाः  
०८,०६५।०४४द्*१०७६_०४	प्रचोदिताः कर्णरथानुयाने  
०८,०६५।०४४द्*१०७६_०५	भोः क्षत्रियाः शूरतमाश् च सर्वे  
०८,०६५।०४४द्*१०७६_०६	क्षात्रे च धर्मे निरताः स्थ यूयम्  
०८,०६५।०४४द्*१०७६_०७	न युक्तरूपं भवतां समीपात्  
०८,०६५।०४४द्*१०७६_०८	पलायनं कर्णम् अभिप्रहाय  
०८,०६५।०४४द्*१०७६_०९	तवात्मजेनापि तथोच्यमानाः  
०८,०६५।०४४द्*१०७६_१०	पार्थेषुभिः सम्परितप्यमानाः  
०८,०६५।०४४द्*१०७६_११	नैवावतिष्ठन्त भयाद् विवर्णाः  
०८,०६५।०४४द्*१०७६_१२	क्षणेन नष्टाः प्रदिशो दिशश् च  
०८,०६५।०४५अ	स सर्वतः प्रेक्ष्य दिशो विशून्या; भयावदीर्णैः कुरुभिर् विहीनः  
०८,०६५।०४५च्	न विव्यथे भारत तत्र कर्णः; प्रतीपम् एवार्जुनम् अभ्यधावत्  
०८,०६५।०४५च्*१०७७_०१	महारथः सूतपुत्रस् तथापि  
०८,०६६।००१	सञ्जय उवाच  
०८,०६६।००१अ	ततो ऽपयाताः शरपातमात्रम्; अवस्थिताः कुरवो भिन्नसेनाः  
०८,०६६।००१च्	विद्युत्प्रकाशं ददृशुः समन्ताद्; धनञ्जयास्त्रं समुदीर्यमाणम्  
०८,०६६।००२अ	तद् अर्जुनास्त्रं ग्रसते स्म वीरान्; वियत् तथाकाशम् अनन्तघोषम्  
०८,०६६।००२च्	क्रुद्धेन पार्थेन तदाशु सृष्टं; वधाय कर्णस्य महाविमर्दे  
०८,०६६।००२द्*१०७८_०१	कर्णः सुघोरेष्वसनं दृढज्यं  
०८,०६६।००२द्*१०७८_०२	विस्फारयित्वा विसृजञ् छरौघान्  
०८,०६६।००२द्*१०७८_०३	उदीर्यमाणं स्म कुरून् दहन्तं  
०८,०६६।००२द्*१०७८_०४	सुवर्णपुङ्खैर् इषुभिर् महात्मा  
०८,०६६।००३अ	रामाद् उपात्तेन महामहिम्ना; आथर्वणेनारिविनाशनेन  
०८,०६६।००३च्	तद् अर्जुनास्त्रं व्यधमद् दहन्तं; पार्थं च बाणैर् निशितैर् निजघ्ने  
०८,०६६।००४अ	ततो विमर्दः सुमहान् बभूव; तस्यार्जुनस्याधिरथेश् च राजन्  
०८,०६६।००४च्	अन्योन्यम् आसादयतोः पृषत्कैर्; विषाणघातैर् द्विपयोर् इवोग्रैः  
०८,०६६।००४द्*१०७९_०१	ततो ऽस्त्रसङ्घातसमावृतं तदा  
०८,०६६।००४द्*१०७९_०२	बभूव राजंस् तुमुलं रणाजिरम्  
०८,०६६।००४द्*१०७९_०३	तत् कर्णपार्थौ शरवृष्टिसङ्घैर्  
०८,०६६।००४द्*१०७९_०४	निरन्तरं चक्रतुर् अम्बरं तदा  
०८,०६६।००४द्*१०७९_०५	तद् बाणजालैकमयं महास्त्रं  
०८,०६६।००४द्*१०७९_०६	सर्वे ऽद्राक्षुः कुरवः सोमकाश् च  
०८,०६६।००४द्*१०७९_०७	नान्यं च भूतं ददृशुस् तदा ते  
०८,०६६।००४द्*१०७९_०८	बाणान्धकारे तुमुले च तस्मिन्  
०८,०६६।००४द्*१०८०_०१	ततस् तु तौ वै पुरुषप्रवीरौ  
०८,०६६।००४द्*१०८०_०२	राजन् वरौ सर्वधनुर्धराणाम्  
०८,०६६।००४द्*१०८०_०३	त्यक्त्वात्मदेहौ समरे ऽतिघोरे  
०८,०६६।००४द्*१०८०_०४	प्राप्तश्रमौ शत्रुदुरासदौ हि  
०८,०६६।००४द्*१०८०_०५	दृष्ट्वा तु तौ सम्प्रति सम्प्रयुक्तौ  
०८,०६६।००४द्*१०८०_०६	परस्परं छिद्रनिविष्टदृष्टी  
०८,०६६।००४द्*१०८०_०७	देवर्षिगन्धर्वगणाः सयक्षाः  
०८,०६६।००४द्*१०८०_०८	सन्तुष्टुवुस् तौ पितरश् च हृष्टाः  
०८,०६६।००४द्@०३९_०००१	तौ सन्दधानाव् अनिशं स्म राजन्  
०८,०६६।००४द्@०३९_०००२	समस्यन्तौ चापि शरान् अनेकान्  
०८,०६६।००४द्@०३९_०००३	सन्दर्शयन्तौ युधि मार्गान् विचित्रान्  
०८,०६६।००४द्@०३९_०००४	धनुर्धराणां प्रवरौ कृतास्त्रौ  
०८,०६६।००४द्@०३९_०००५	तयोर् एवं युध्यतोर् आजिमध्ये  
०८,०६६।००४द्@०३९_०००६	सूतात्मजो ऽभूद् अधिकः कदा चित्  
०८,०६६।००४द्@०३९_०००७	पार्थः कदा चित् त्व् अधिकः किरीटी  
०८,०६६।००४द्@०३९_०००८	वीर्यास्त्रसम्यग्बललाघवैस् तु  
०८,०६६।००४द्@०३९_०००९	दृष्ट्वा ततस् तं युधि सम्प्रहारं  
०८,०६६।००४द्@०३९_००१०	परस्परस्यान्तरप्रेक्षिणो ये  
०८,०६६।००४द्@०३९_००११	घोरं तदा दुर्विषहं रणे ऽन्यैर्  
०८,०६६।००४द्@०३९_००१२	योधाः सर्वे विस्मयम् अभ्यगच्छन्  
०८,०६६।००४द्@०३९_००१३	ततो ऽथ भूतान्य् अन्तरिक्षे स्थितानि  
०८,०६६।००४द्@०३९_००१४	कर्णार्जुनौ तौ प्रशशंसुर् नरेन्द्र  
०८,०६६।००४द्@०३९_००१५	भोः कर्ण साध्व् अर्जुन साधु चेति  
०८,०६६।००४द्@०३९_००१६	हृष्टाः प्रोचुः सङ्घशः प्रीतिमन्तः  
०८,०६६।००४द्@०४०_०००१	तस्मिन् विमर्दे रथवाजिनागाः  
०८,०६६।००४द्@०४०_०००२	पदातिसङ्घा वसुधां व्यकम्पयन्  
०८,०६६।००४द्@०४०_०००३	ततस् तु पातालतले शयानो  
०८,०६६।००४द्@०४०_०००४	नागो ऽश्वसेनः कृतवैरो ऽर्जुनेन  
०८,०६६।००४द्@०४०_०००५	राजंस् तदा खाण्डवदाहमुक्तो  
०८,०६६।००४द्@०४०_०००६	कृत्वा सुवेगं वसुधातलस्थः  
०८,०६६।००४द्@०४०_०००७	अथोत्पपातोर्ध्वगतिर् जवेन  
०८,०६६।००४द्@०४०_०००८	सन्दृश्य कर्णार्जुनयोर् विमर्दम्  
०८,०६६।००४द्@०४०_०००९	अयं हि कालो ऽस्य दुरात्मनो वै  
०८,०६६।००४द्@०४०_००१०	पार्थस्य वैरप्रतियातनाय  
०८,०६६।००४द्@०४०_००११	सञ्चिन्त्य तूणं प्रविवेश चैव  
०८,०६६।००४द्@०४०_००१२	कर्णस्य राजञ् शररूपधारी  
०८,०६६।००४द्@०४०_००१३	ततो ऽस्त्रसङ्घातसमाकुलं तदा  
०८,०६६।००४द्@०४०_००१४	बभूव जालं विततांशुजालम्  
०८,०६६।००४द्@०४०_००१५	तत् कर्णपार्थौ शरसङ्घवृष्टिभिर्  
०८,०६६।००४द्@०४०_००१६	निरन्तरं चक्रतुर् अम्बरं तदा  
०८,०६६।००४द्@०४०_००१७	तद्बाणजालैकमयं महान्तं  
०८,०६६।००४द्@०४०_००१८	सर्वे ऽत्रसन् कुरवः सोमकाश् च  
०८,०६६।००४द्@०४०_००१९	नान्यत् किं चिद् ददृशुः सम्पतद् वै  
०८,०६६।००४द्@०४०_००२०	बाणान्धकारे तुमुले ऽतिमात्रम्  
०८,०६६।००४द्@०४०_००२१	ततस् तौ पुरुषव्याघ्रौ सर्वलोकधनुर्धरौ  
०८,०६६।००४द्@०४०_००२२	त्यक्तप्राणौ रणे वीरौ युद्धश्रमम् उपागतौ  
०८,०६६।००४द्@०४०_००२३	समुत्क्षेपैर् वीक्षमाणौ सिक्तौ चन्दनवारिणा  
०८,०६६।००४द्@०४०_००२४	सतालव्यजनैर् दिव्यैर् दिविस्थैर् अप्सरोगणैः  
०८,०६६।००४द्@०४०_००२५	शक्रसूर्यकराब्जाभ्यां प्रमार्जितमुखाव् उभौ  
०८,०६६।००४द्@०४०_००२६	कर्णस् तु पार्थं न विशेषयद् यदा  
०८,०६६।००४द्@०४०_००२७	दृढं च पार्थेन शरैर् निपीडितः  
०८,०६६।००४द्@०४०_००२८	ततः स कर्णः शरविक्षताङ्गो  
०८,०६६।००४द्@०४०_००२९	मनो दधे ह्य् एकशयस्य तस्य  
०८,०६६।००५अ	ततो रिपुघ्नं समधत्त कर्णः; सुसंशितं सर्पमुखं ज्वलन्तम्  
०८,०६६।००५च्	रौद्रं शरं संयति सुप्रधौतं; पार्थार्थम् अत्यर्थचिराय गुप्तम्  
०८,०६६।००६अ	सदार्चितं चन्दनचूर्णशायिनं; सुवर्णनालीशयनं महाविषम्  
०८,०६६।००६ब्*१०८१_०१	आकर्णपूर्णं प्रविकृष्य कर्णः  
०८,०६६।००६ब्*१०८१_०२	पार्थोन्मुखं सन्दधे तिग्ममन्युम्  
०८,०६६।००६च्	प्रदीप्तम् ऐरावतवंशसम्भवं; शिरो जिहीर्षुर् युधि फल्गुनस्य  
०८,०६६।००६च्*१०८२_०१	मुमोच शीघ्रं स रिपुप्रमाथी  
०८,०६६।००६द्*१०८३_०१	ततः प्रजज्वाल दिशो नभश् च  
०८,०६६।००६द्*१०८३_०२	उल्काश् च घोराः सहसा निपेतुः  
०८,०६६।००६द्*१०८३_०३	तस्मिंस् तु नागे धनुषि प्रयुक्ते  
०८,०६६।००६द्*१०८३_०४	हाहाकृताः सर्वलोकाः सशक्राः  
०८,०६६।००६द्*१०८४_०१	न चापि तं बुबुधे सूतपुत्रो  
०८,०६६।००६द्*१०८४_०२	बाणे प्रविष्टं योगबलेन नागम्  
०८,०६६।००६द्*१०८५_०१	दशशतनयनो ऽहिं दृश्य बाणे प्रविष्टं  
०८,०६६।००६द्*१०८५_०२	निहत इति सुतो मे स्रस्तगात्रो बभूव  
०८,०६६।००६द्*१०८५_०३	जलजकुसुमयोनिः श्रेष्ठभावो ऽजितात्मा  
०८,०६६।००६द्*१०८५_०४	त्रिदशपतिम् अवोचन् मा व्यधिष्ठा जये श्रीः  
०८,०६६।००६द्*१०८६_०१	स सूतपुत्रस् तम् अपाङ्गदेशे  
०८,०६६।००६द्*१०८६_०२	अवाङ्मुखं सन्धयति स्म रोषात्  
०८,०६६।००६द्*१०८६_०३	न तं स्म जानाति महानुभावम्  
०८,०६६।००६द्*१०८६_०४	अपाङ्गदेशाभिनिविष्टम् आजौ  
०८,०६६।००७अ	तम् अब्रवीन् मद्रराजो महात्मा; वैकर्तनं प्रेक्ष्य हि संहितेषुम्  
०८,०६६।००७च्	न कर्ण ग्रीवाम् इषुर् एष प्राप्स्यते; संलक्ष्य सन्धत्स्व शरं शिरोघ्नम्  
०८,०६६।००८अ	अथाब्रवीत् क्रोधसंरक्तनेत्रः; कर्णः शल्यं सन्धितेषुः प्रसह्य  
०८,०६६।००८च्	न सन्धत्ते द्विः शरं शल्य कर्णो; न मादृशाः शाठ्ययुक्ता भवन्ति  
०८,०६६।००८द्*१०८७_०१	प्राप्तस्य पार्थः प्रणताः स्व स्वाहाः  
०८,०६६।००८द्*१०८७_०२	संस्थाप्य कृष्णेन पुनस् तदीयम् (सिच्)  
०८,०६६।००९अ	तथैवम् उक्त्वा विससर्ज तं शरं; बलाहकं वर्षघनाभिपूजितम्  
०८,०६६।००९च्	हतो ऽसि वै फल्गुन इत्य् अवोचत्; ततस् त्वरन्न् ऊर्जितम् उत्ससर्ज  
०८,०६६।०१०अ	सन्धीयमानं भुजगं दृष्ट्वा कर्णेन माधवः  
०८,०६६।०१०च्	आक्रम्य स्यन्दनं पद्भ्यां बलेन बलिनां वरः  
०८,०६६।०११अ	अवगाढे रथे भूमौ जानुभ्याम् अगमन् हयाः  
०८,०६६।०११च्	ततः शरः सो ऽभ्यहनत् किरीटं तस्य धीमतः  
०८,०६६।०११द्*१०८८_०१	स सायकः कर्णभुजाभिसृष्टो  
०८,०६६।०११द्*१०८८_०२	हुताशनार्कप्रतिमः सुघोरः  
०८,०६६।०११द्*१०८८_०३	गुणच्युतः प्राज्वलद् अन्तरिक्षे  
०८,०६६।०११द्*१०८८_०४	कुर्वन् सीमन्तं नभसो भीमरूपः  
०८,०६६।०११द्*१०८८_०५	तं प्रेक्ष्य दीप्तं युधि माधवस् तु  
०८,०६६।०११द्*१०८८_०६	त्वरान्वितः कंसरिपुः सलीलम्  
०८,०६६।०११द्*१०८८_०७	पदा विनिष्पिष्य रथोत्तमं तं  
०८,०६६।०११द्*१०८८_०८	प्रावेशयज् जगतीं किष्कुमात्रम्  
०८,०६६।०११द्*१०८८_०९	क्षितिं गता जानुभिस् ते तु वाहास्  
०८,०६६।०११द्*१०८८_१०	ततः शरः सो ऽभ्यहनत् किरीटम्  
०८,०६६।०११द्*१०८९_०१	तम् आपतन्तं ज्वलितं निरीक्ष्य  
०८,०६६।०११द्*१०८९_०२	वियद्गतं वृष्णिकुलप्रवीरः  
०८,०६६।०११द्*१०८९_०३	रथस्य चक्रं सहसा निपीड्य  
०८,०६६।०११द्*१०८९_०४	पञ्चाङ्गुलं मज्जयति स्म वीरः  
०८,०६६।०११द्*१०९०_०१	ततो ऽन्तरिक्षे सुमहान् निनादः  
०८,०६६।०११द्*१०९०_०२	सम्पूजनार्थं मधुसूदनस्य  
०८,०६६।०११द्*१०९०_०३	दिव्याश् च वाचः सहसा बभूवुर्  
०८,०६६।०११द्*१०९०_०४	दिव्यानि पुष्पाण्य् अथ सिंहनादाः  
०८,०६६।०११द्*१०९०_०५	तस्मिंस् तथा वै धरणीं निमग्ने  
०८,०६६।०११द्*१०९०_०६	रथे प्रयोगान् मधुसूदनस्य  
०८,०६६।०११द्*१०९०अ_०१	ततः शरः सो ऽभ्यहनत् किरीटं  
०८,०६६।०११द्*१०९०अ_०२	तस्येन्द्रदत्तं सुदृढं च धीमतः  
०८,०६६।०१२अ	अथार्जुनस्योत्तमगात्रभूषणं; धरावियद्द्योसलिलेषु विश्रुतम्  
०८,०६६।०१२च्	बलास्त्रसर्गोत्तमयत्नमन्युभिः; शरेण मूर्ध्नः स जहार सूतजः  
०८,०६६।०१३अ	दिवाकरेन्दुज्वलनग्रहत्विषं; सुवर्णमुक्तामणिजालभूषितम्  
०८,०६६।०१३च्	पुरन्दरार्थं तपसा प्रयत्नतः; स्वयं कृतं यद् भुवनस्य सूनुना  
०८,०६६।०१४अ	महार्हरूपं द्विषतां भयङ्करं; विभाति चात्यर्थसुखं सुगन्धि तत्  
०८,०६६।०१४च्	निजघ्नुषे देवरिपून् सुरेश्वरः; स्वयं ददौ यत् सुमनाः किरीटिने  
०८,०६६।०१५अ	हराम्बुपाखण्डलवित्तगोप्तृभिः; पिनाकपाशाशनिसायकोत्तमैः  
०८,०६६।०१५ब्*१०९१_०१	क्षतं नयद् रुद्रगणैः पिनाकिना  
०८,०६६।०१५ब्*१०९१_०२	सहायवान् पावकसन्निभैः शरैः  
०८,०६६।०१५च्	सुरोत्तमैर् अप्य् अविषह्यम् अर्दितुं; प्रसह्य नागेन जहार यद् वृषः  
०८,०६६।०१५च्*१०९२_०१	चिरं धृतेनादितिनेह राजन्  
०८,०६६।०१५द्*१०९३_०१	स दुष्टभावो वितथप्रतिज्ञः  
०८,०६६।०१५द्*१०९३_०२	किरीटम् अभ्याहनद् अर्जुनस्य  
०८,०६६।०१५द्*१०९४_०१	विशुद्धजाम्बूनदरत्नभूषितं  
०८,०६६।०१५द्*१०९४_०२	पार्थोत्तमाङ्गाद् अहरत् तरस्वी  
०८,०६६।०१५द्*१०९४_०३	तद् धेमजालावततं सुघोषं  
०८,०६६।०१५द्*१०९४_०४	जाज्वल्यमानं निपपात भूमौ  
०८,०६६।०१६अ	तद् उत्तमेषून् मथितं विषाग्निना; प्रदीप्तम् अर्चिष्मद् अभिक्षिति प्रियम्  
०८,०६६।०१६च्	पपात पार्थस्य किरीटम् उत्तमं; दिवाकरो ऽस्ताद् इव पर्वताज् ज्वलन्  
०८,०६६।०१७अ	ततः किरीटं बहुरत्नमण्डितं; जहार नागो ऽर्जुनमूर्धतो बलात्  
०८,०६६।०१७च्	गिरेः सुजाताङ्कुरपुष्पितद्रुमं; महेन्द्रवज्रः शिखरं यथोत्तमम्  
०८,०६६।०१८अ	मही वियद् द्यौः सलिलानि वायुना; यथा विभिन्नानि विभान्ति भारत  
०८,०६६।०१८च्	तथैव शब्दो भुवनेष्व् अभूत् तदा; जना व्यवस्यन् व्यथिताश् च चस्खलुः  
०८,०६६।०१९अ	ततः समुद्ग्रथ्य सितेन वाससा; स्वमूर्धजानव्यथितः स्थितो ऽर्जुनः  
०८,०६६।०१९ब्*१०९५_०१	विना किरीटं शुशुभे स पार्थः  
०८,०६६।०१९ब्*१०९५_०२	श्यामो युवा शैल इवास्तशृङ्गः  
०८,०६६।०१९च्	विभाति सम्पूर्णमरीचिभास्वता; शिरोगतेनोदयपर्वतो यथा  
०८,०६६।०१९द्@०४१_०००१	ततो ऽर्जुनः कर्णम् अवक्रगैर् नवैः  
०८,०६६।०१९द्@०४१_०००२	सुवर्णपुङ्खैः सुदृढैर् अयस्मयैः  
०८,०६६।०१९द्@०४१_०००३	यमाग्निदण्डप्रतिमैः स्तनान्तरे  
०८,०६६।०१९द्@०४१_०००४	पराभिनत् क्रौञ्चम् इवाद्रिम् अग्निजः  
०८,०६६।०१९द्@०४१_०००५	ततः शरावापम् अपास्य सूतजो  
०८,०६६।०१९द्@०४१_०००६	धनुश् च तच् छक्रशरासनोपमम्  
०८,०६६।०१९द्@०४१_०००७	तताप तस्थौ न मुमोह चस्खले  
०८,०६६।०१९द्@०४१_०००८	दृढाहतः संश् च पुनस् ततस् ततः  
०८,०६६।०१९द्@०४१_०००९	न ह्य् अर्जुनस् तं व्यसने तदेयिवान्  
०८,०६६।०१९द्@०४१_००१०	निहन्तुम् आर्यः पुरुषव्रते स्थितः  
०८,०६६।०१९द्@०४१_००११	ततस् तम् इन्द्रावरजो ऽपि सम्भ्रमाद्  
०८,०६६।०१९द्@०४१_००१२	उवाच किं पाण्डव हे प्रमाद्यसि  
०८,०६६।०१९द्@०४१_००१३	नैवाहितानां सततं विपश्चितः  
०८,०६६।०१९द्@०४१_००१४	क्षणं प्रतीक्षन्त्य् अपि दुर्बलीयसाम्  
०८,०६६।०१९द्@०४१_००१५	विशेषतो ऽरीन् व्यसनेषु पण्डितो  
०८,०६६।०१९द्@०४१_००१६	निहत्य धर्मं च यशश् च विन्दति  
०८,०६६।०१९द्@०४१_००१७	तम् एकवीरं तव चाहितं सदा  
०८,०६६।०१९द्@०४१_००१८	त्वरस्व कर्णं सहसाभिमर्दितुम्  
०८,०६६।०१९द्@०४१_००१९	पुरा समर्थः समुपैति सूतजो  
०८,०६६।०१९द्@०४१_००२०	विध्य त्वम् एनं नमुचिं यथा हरिः  
०८,०६६।०१९द्@०४१_००२१	तथास्तु देवेत्य् अभिपूज्य सत्वरं  
०८,०६६।०१९द्@०४१_००२२	जनार्दनं कर्णम् अविध्यद् अर्जुनः  
०८,०६६।०१९द्@०४१_००२३	शरोत्तमैः सर्वकुरूत्तमस् त्वरंस्  
०८,०६६।०१९द्@०४१_००२४	तथा यथा शम्बरम् अम्बराधिपः  
०८,०६६।०१९द्*१०९६_०१	गोकर्णा सुमुखी कृतेन इषुणा गोपुत्रसम्प्रेषिता  
०८,०६६।०१९द्*१०९६_०२	गोशब्दात्मजभूषणं सुविहितं सुव्यक्तगो ऽसुप्रभम्  
०८,०६६।०१९द्*१०९६_०३	दृष्ट्वा गोगतकं जहार मुकुटं गोशब्दगोपूरि वै  
०८,०६६।०१९द्*१०९६_०४	गोकर्णासनमर्दनश् च न ययाव् अप्राप्य मृत्योर् वशम्  
०८,०६६।०२०अ	बलाहकः कर्णभुजेरितस् ततो; हुताशनार्कप्रतिमद्युतिर् महान्  
०८,०६६।०२०च्	महोरगः कृतवैरो ऽर्जुनेन; किरीटम् आसाद्य समुत्पपात  
०८,०६६।०२०द्*१०९७_०१	किरीटम् आकृष्य तथार्जुनस्य  
०८,०६६।०२०द्*१०९७_०२	महोरगः कृतवैरः स तूर्णम्  
०८,०६६।०२०द्*१०९८_०१	यथासृजत् पार्थवधाय कर्णः  
०८,०६६।०२०द्*१०९८_०२	समीक्ष्य सर्पः पुनर् एति कर्णम्  
०८,०६६।०२०द्*१०९८_०३	व्यावृत्य तस्माच् च ततः किरीटात्  
०८,०६६।०२०द्*१०९९_०१	तम् उत्पतन्तं स किरीटम् ईक्ष्य  
०८,०६६।०२०द्*१०९९_०२	पार्थो ऽब्रवीद् वासुदेवं महात्मा  
०८,०६६।०२०द्*११००_०१	तं चापि दग्ध्वा तपनीयचित्रं  
०८,०६६।०२०द्*११००_०२	किरीटम् आकृष्य तद् अर्जुनस्य  
०८,०६६।०२०द्*११००_०३	पुनः स मत्वा प्रविवेश तूणं  
०८,०६६।०२०द्*११००_०४	पृष्टश् च कर्णेन ततो ऽब्रवीद् इदम्  
०८,०६६।०२०द्*११००_०५	मुक्तस् त्वयाहं न समीक्ष्य कर्ण  
०८,०६६।०२०द्*११००_०६	शिरो हृतं यन् न मयार्जुनस्य  
०८,०६६।०२०द्*११००_०७	समीक्ष्य मां मुञ्च रणे त्वम् आशु  
०८,०६६।०२०द्*११००_०८	हन्तास्मि शत्रुं तव चात्मनश् च  
०८,०६६।०२०द्*११००_०९	इत्य् एवम् उक्तो युधि सूतपुत्रस्  
०८,०६६।०२०द्*११००_१०	तम् अब्रवीत् को भवान् उग्ररूपः  
०८,०६६।०२०द्*११०१_०१	ततः स नागः प्रहसन्न् इवाहितं  
०८,०६६।०२०द्*११०१_०२	पपात चावेक्ष्य तम् अर्जुनस् त्वरन्  
०८,०६६।०२१अ	तम् अब्रवीद् विद्धि कृतागसं मे; कृष्णाद्य मातुर् वधजातवैरम्  
०८,०६६।०२१ब्*११०२_००	नागः  
०८,०६६।०२१ब्*११०२_०१	नागो ऽस्मि श्वेतः कृतवैरो ऽर्जुनेन  
०८,०६६।०२१ब्*११०२_०२	माता पुरा ह्य् उत्पतिता नभस्तः  
०८,०६६।०२१ब्*११०३_०१	यदि स्वयं वज्रधरो ऽस्य गोप्ता  
०८,०६६।०२१ब्*११०३_०२	तथापि याता पितृराजवेश्मनि  
०८,०६६।०२१ब्*११०४_००	कर्णः  
०८,०६६।०२१ब्*११०४_०१	न नाग कर्णो ऽद्य रणे परस्य  
०८,०६६।०२१ब्*११०४_०२	बलं समास्थाय जयं बुभूषेत्  
०८,०६६।०२१ब्*११०४_०३	न सन्दधे द्विः शरम् एव नाग  
०८,०६६।०२१ब्*११०४_०४	यद्य् अर्जुनानां शतम् एव हन्यात्  
०८,०६६।०२१ब्*११०५_०१	तम् आह कर्णः पुनर् एव नागं  
०८,०६६।०२१ब्*११०५_०२	तदाजिमध्ये रविसूनुसत्तमः  
०८,०६६।०२१ब्*११०६_०१	व्यालास्त्रसर्गोत्तमयत्नमन्युभिर्  
०८,०६६।०२१ब्*११०६_०२	हन्तास्मि पार्थं सुसुखी व्रज त्वम्  
०८,०६६।०२१ब्*११०६_०३	स एवम् उक्तो युधि नागराजः  
०८,०६६।०२१ब्*११०६_०४	कर्णेन दीनो ह्य् असहंस् तु वाक्यम्  
०८,०६६।०२१ब्*११०६_०५	स्वयं प्रायात् पार्थवधाय राजन्  
०८,०६६।०२१ब्*११०६_०६	कृत्वेषुरूपं विजिघांसुर् अर्जुनम्  
०८,०६६।०२१ब्*११०७_०१	ततो ऽब्रवीद् वासुदेवं स पार्थः  
०८,०६६।०२१ब्*११०७_०२	दाशार्ह को ह्य् एष महान् हि नागः  
०८,०६६।०२१ब्*११०८_०१	त्वं मावमंस्थाः कुरु मे वचो ऽद्य  
०८,०६६।०२१ब्*११०८_०२	निहन्मि शत्रुं तव मुञ्च मां त्वम्  
०८,०६६।०२१ब्*११०९_०१	त्वया न सन्धानवताहं मुक्तस्  
०८,०६६।०२१ब्*११०९_०२	तेनापि कृष्णेन च वञ्चितो ऽसि  
०८,०६६।०२१ब्*१११०_०१	ममैव बाह्वोस् तु बलेन शक्तो  
०८,०६६।०२१ब्*१११०_०२	युद्धे ऽर्जुनानां शतम् एव हन्तुम्  
०८,०६६।०२१ब्*१११०_०३	व्रतं यद् अत्रापि न वेत्सि मे भवान्  
०८,०६६।०२१ब्*१११०_०४	वदामि कृष्णस्य समक्षम् एव  
०८,०६६।०२१ब्*१११०_०५	एषो ऽद्य हत्वा युधि पाण्डवानां  
०८,०६६।०२१ब्*१११०_०६	हन्तास्मि युद्धे हि स्वति[वि]क्रमेण  
०८,०६६।०२१ब्*१११०_०७	एतद् व्रतं जानमानः प्रयातु  
०८,०६६।०२१ब्*१११०_०८	नागः  
०८,०६६।०२१ब्*१११०_०८	किं वै कृता पाण्डवे ते प्रतिज्ञा  
०८,०६६।०२१ब्*१११०_०९	जित्वा अहं युद्धगतं यमाय  
०८,०६६।०२१ब्*१११०_१०	कर्णः  
०८,०६६।०२१ब्*१११०_१०	प्रवर्तितुं श्वो भवनं प्रयातुम्  
०८,०६६।०२१ब्*१११०_११	मित्रार्थम् एतन् मम जानतो ऽपि  
०८,०६६।०२१ब्*१११०_१२	यत्नः शरीरे यद् अपाति वीर  
०८,०६६।०२१ब्*१११०_१३	हन्ता यदि त्वं रणमूर्ध्नि पार्थं  
०८,०६६।०२१ब्*१११०_१४	नागः  
०८,०६६।०२१ब्*१११०_१४	किं वाभिशक्तो ऽस्मि ह कौरवेयैः  
०८,०६६।०२१ब्*१११०_१५	सकृद् एव हि वै कर्ण वासुदेवं महाबलम्  
०८,०६६।०२१ब्*१११०_१६	अहम् एव हनिष्यामि पार्थं चैव न संशयः  
०८,०६६।०२१च्	ततः कृष्णः पार्थम् उवाच सङ्ख्ये; महोरगं कृतवैरं जहि त्वम्  
०८,०६६।०२१च्*११११_०१	तवाजिमध्ये रविसूनुसत्तमो  
०८,०६६।०२१च्*११११_०२	नागास्त्रम् अङ्गे सुदृढं विमुक्तम्  
०८,०६६।०२१द्*१११२_०१	तम् उत्पतन्तं द्विपदां वरिष्ठो  
०८,०६६।०२१द्*१११२_०२	दृष्ट्वा वचः पार्थम् उवाच कृष्णः  
०८,०६६।०२१द्*१११२_०३	महोरगं पाण्डव पश्य पश्य  
०८,०६६।०२१द्*१११२_०४	प्रयोजितं त्वन् निधनार्थम् उग्रम्  
०८,०६६।०२२अ	स एवम् उक्तो मधुसूदनेन; गाण्डीवधन्वा रिपुषूग्रधन्वा  
०८,०६६।०२२च्	उवाच को न्व् एष ममाद्य नागः; स्वयं य आगाद् गरुडस्य वक्त्रम्  
०८,०६६।०२२द्*१११३_०१	ततो ऽब्रवीद् वासुदेवं महात्मा  
०८,०६६।०२२द्*१११३_०२	दाशार्ह को न्व् एष ममाद्य नागः  
०८,०६६।०२२द्*१११३_०३	धनुश्च्युतः शर इव शीघ्रवेगः  
०८,०६६।०२२द्*१११३_०४	स्वयं य आयाद् गरुडस्येव वक्त्रम्  
०८,०६६।०२३	कृष्ण उवाच  
०८,०६६।०२३अ	यो ऽसौ त्वया खाण्डवे चित्रभानुं; सन्तर्पयानेन धनुर्धरेण  
०८,०६६।०२३च्	वियद्गतो बाणनिकृत्तदेहो; ह्य् अनेकरूपो निहतास्य माता  
०८,०६६।०२३द्*१११४_०१	स एष ते वैरम् अनुस्मरन् वै  
०८,०६६।०२३द्*१११४_०२	त्वाम् अद्य चायाति वधाय पार्थ  
०८,०६६।०२३द्*१११४_०३	नभश्च्युतां प्रज्वलितां महोल्कां  
०८,०६६।०२३द्*१११४_०४	पश्यैनम् आयान्तम् अमित्रसाह  
०८,०६६।०२४अ	ततस् तु जिष्णुः परिहृत्य शेषांश्; चिच्छेद षड्भिर् निशितैः सुधारैः  
०८,०६६।०२४च्	नागं वियत् तिर्यग् इवोत्पतन्तं; स छिन्नगात्रो निपपात भूमौ  
०८,०६६।०२४द्*१११५_०१	हते तु तस्मिन् भुजगे किरीटिना  
०८,०६६।०२४द्*१११५_०२	स्वयं विभुः पार्थिवभूतलाद् अथ  
०८,०६६।०२४द्*१११५_०३	समुज्जहाराशु महाभुजः स तं  
०८,०६६।०२४द्*१११५_०४	रथं भुजाभ्यां पुरुषोत्तमः पुनः  
०८,०६६।०२५अ	तस्मिन् मुहूर्ते दशभिः पृषत्कैः; शिलाशितैर् बर्हिणवाजितैश् च  
०८,०६६।०२५च्	विव्याध कर्णः पुरुषप्रवीरं; धनञ्जयं तिर्यग् अवेक्षमाणम्  
०८,०६६।०२६अ	ततो ऽर्जुनो द्वादशभिर् विमुक्तैर्; आकर्णमुक्तैर् निशितैः समर्प्य  
०८,०६६।०२६च्	नाराचम् आशीविषतुल्यवेगम्; आकर्णपूर्णायतम् उत्ससर्ज  
०८,०६६।०२७अ	स चित्रवर्मेषुवरो विदार्य; प्राणान् निरस्यन्न् इव साधु मुक्तः  
०८,०६६।०२७च्	कर्णस्य पीत्वा रुधिरं विवेश; वसुन्धरां शोणितवाजदिग्धः  
०८,०६६।०२८अ	ततो वृषो बाणनिपातकोपितो; महोरगो दण्डविघट्टितो यथा  
०८,०६६।०२८च्	तथाशुकारी व्यसृजच् छरोत्तमान्; महाविषः सर्प इवोत्तमं विषम्  
०८,०६६।०२९अ	जनार्दनं द्वादशभिः पराभिनन्; नवैर् नवत्या च शरैस् तथार्जुनम्  
०८,०६६।०२९ब्*१११६_०१	सञ्छाद्य बाणैः स तु गार्ध्रपत्रैः  
०८,०६६।०२९च्	शरेण घोरेण पुनश् च पाण्डवं; विभिद्य कर्णो ऽभ्यनदज् जहास च  
०८,०६६।०२९द्*१११७_०१	जगर्ज चाजीवर्हि (?) हर्षयन् कुरुन्  
०८,०६६।०३०अ	तम् अस्य हर्षं ममृषे न पाण्डवो; बिभेद मर्माणि ततो ऽस्य मर्मवित्  
०८,०६६।०३०च्	परं शरैः पत्रिभिर् इन्द्रविक्रमस्; तथा यथेन्द्रो बलम् ओजसाहनत्  
०८,०६६।०३१अ	ततः शराणां नवतीर् नवार्जुनः; ससर्ज कर्णे ऽन्तकदण्डसन्निभाः  
०८,०६६।०३१च्	शरैर् भृशायस्ततनुः प्रविव्यथे; तथा यथा वज्रविदारितो ऽचलः  
०८,०६६।०३१च्*१११८_०१	पुरा रुषा गोत्रसमूहभिद्यता  
०८,०६६।०३२अ	मणिप्रवेकोत्तमवज्रहाटकैर्; अलङ्कृतं चास्य वराङ्गभूषणम्  
०८,०६६।०३२च्	प्रविद्धम् उर्व्यां निपपात पत्रिभिर्; धनञ्जयेनोत्तमकुण्डले ऽपि च  
०८,०६६।०३३अ	महाधनं शिल्पिवरैः प्रयत्नतः; कृतं यद् अस्योत्तमवर्म भास्वरम्  
०८,०६६।०३३च्	सुदीर्घकालेन तद् अस्य पाण्डवः; क्षणेन बाणैर् बहुधा व्यशातयत्  
०८,०६६।०३३द्*१११९_०१	तस्येषुभिः खण्डितकुण्डलान्तः  
०८,०६६।०३३द्*१११९_०२	परिक्षतश् चाभ्यधिकं तदानीम्  
०८,०६६।०३३द्*१११९_०३	स लोहिताङ्गश्रवणश् चकाशे  
०८,०६६।०३३द्*१११९_०४	सलोहिताङ्गश्रवणो यथा दिवि  
०८,०६६।०३४अ	स तं विवर्माणम् अथोत्तमेषुभिः; शरैश् चतुर्भिः कुपितः पराभिनत्  
०८,०६६।०३४च्	स विव्यथे ऽत्यर्थम् अरिप्रहारितो; यथातुरः पित्तकफानिलव्रणैः  
०८,०६६।०३५अ	महाधनुर्मण्डलनिःसृतैः शितैः; क्रियाप्रयत्नप्रहितैर् बलेन च  
०८,०६६।०३५च्	ततक्ष कर्णं बहुभिः शरोत्तमैर्; बिभेद मर्मस्व् अपि चार्जुनस् त्वरन्  
०८,०६६।०३६अ	दृढाहतः पत्रिभिर् उग्रवेगैः; पार्थेन कर्णो विविधैः शिताग्रैः  
०८,०६६।०३६च्	बभौ गिरिर् गैरिकधातुरक्तः; क्षरन् प्रपातैर् इव रक्तम् अम्भः  
०८,०६६।०३७अ	साश्वं तु कर्णं सरथं किरीटी; समाचिनोद् भारत वत्सदन्तैः  
०८,०६६।०३७च्	प्रच्छादयाम् आस दिशश् च बाणैः; सर्वप्रयत्नात् तपनीयपुङ्खैः  
०८,०६६।०३८अ	स वत्सदन्तैः पृथुपीनवक्षाः; समाचितः स्माधिरथिर् विभाति  
०८,०६६।०३८च्	सुपुष्पिताशोकपलाशशाल्मलिर्; यथाचलः स्पन्दनचन्दनायुतः  
०८,०६६।०३९अ	शरैः शरीरे बहुधा समर्पितैर्; विभाति कर्णः समरे विशां पते  
०८,०६६।०३९च्	महीरुहैर् आचितसानुकन्दरो; यथा महेन्द्रः शुभकर्णिकारवान्  
०८,०६६।०४०अ	स बाणसङ्घान् धनुषा व्यवासृजन्; विभाति कर्णः शरजालरश्मिवान्  
०८,०६६।०४०च्	सलोहितो रक्तगभस्तिमण्डलो; दिवाकरो ऽस्ताभिमुखो यथा तथा  
०८,०६६।०४१अ	बाह्वन्तराद् आधिरथेर् विमुक्तान्; बाणान् महाहीन् इव दीप्यमानान्  
०८,०६६।०४१च्	व्यध्वंसयन्न् अर्जुनबाहुमुक्ताः; शराः समासाद्य दिशः शिताग्राः  
०८,०६६।०४१द्*११२०_०१	ततः स कर्णः समवाप्य धैर्यं  
०८,०६६।०४१द्*११२०_०२	बाणान् विमुञ्चन् कुपिताहिकल्पान्  
०८,०६६।०४१द्*११२०_०३	विव्याध पार्थं दशभिः पृषत्कैः  
०८,०६६।०४१द्*११२०_०४	कृष्णं च षड्भिः कुपिताहिकल्पैः  
०८,०६६।०४१द्*११२१_०१	ततो महेन्द्राशनितुल्यनिस्वनं  
०८,०६६।०४१द्*११२१_०२	महाशरं सर्पविषानलोपमम्  
०८,०६६।०४१द्*११२१_०३	अयस्मयं रौद्रमहास्त्रसम्मितं  
०८,०६६।०४१द्*११२१_०४	महाहवे क्षेप्तुमना धनञ्जयः  
०८,०६६।०४१द्*११२२_०१	कालो ह्य् अदृश्यो नृप विप्रशापान्  
०८,०६६।०४१द्*११२२_०२	निदर्शयन् कर्णवधं ब्रुवाणः  
०८,०६६।०४१द्*११२२_०३	भूमिस् तु चक्रं ग्रसतीत्य् अवोचत्  
०८,०६६।०४१द्*११२२_०४	कर्णस्य तस्मिन् वधकाले ऽभ्युपेते  
०८,०६६।०४१द्*११२३_०१	ब्राह्मं महास्त्रं मनसि प्रनष्टं  
०८,०६६।०४१द्*११२३_०२	यद् भार्गवो ऽप्य् अस्य ददौ महात्मा  
०८,०६६।०४१द्*११२३_०३	वामं चक्रं ग्रसते मेदिनी स्म  
०८,०६६।०४१द्*११२३_०४	प्राप्ते तस्मिन् वधकाले नृवीर  
०८,०६६।०४१द्*११२३_०५	ततो रथो घूर्णितवान् नरेन्द्र  
०८,०६६।०४१द्*११२३_०६	शापात् तदा ब्राह्मणसत्तमस्य  
०८,०६६।०४१द्*११२४_०१	न चास्य घोरं प्रतिभाति चास्त्रं  
०८,०६६।०४१द्*११२४_०२	यद् भार्गवो ह्य् अभ्यवदन् महात्मा  
०८,०६६।०४१द्*११२४_०३	चक्रं तु वामं ग्रसते ऽस्य भूमिर्  
०८,०६६।०४१द्*११२४_०४	यथास्य कालो मृत्युपतिर् व्यतिष्ठत्  
०८,०६६।०४१द्*११२४_०५	ततो रथो भारत घूर्णते स्म  
०८,०६६।०४१द्*११२४_०६	शापात् तदा ब्राह्मणसत्तमस्य  
०८,०६६।०४१द्*११२४_०७	प्राप्तं वधं शंसति चाप्य् अथास्त्रं  
०८,०६६।०४१द्*११२४_०८	प्रणश्यमानं द्विजमुख्यशापात्  
०८,०६६।०४२अ	ततश् चक्रमपतत् तस्य भूमौ; स विह्वलः समरे सूतपुत्रः  
०८,०६६।०४२ब्*११२५_०१	सवेदिकश् चैत्य इवातिमात्रः  
०८,०६६।०४२ब्*११२५_०२	सुपुष्पितो भूमितले निमग्नः  
०८,०६६।०४२च्	घूर्णे रथे ब्राह्मणस्याभिशापाद्; रामाद् उपात्ते ऽप्रतिभाति चास्त्रे  
०८,०६६।०४२द्*११२६_०१	छिन्ने शरे सर्पमुखे च घोरे  
०८,०६६।०४२द्*११२६_०२	पार्थेन तस्मिन् विषसाद कर्णः  
०८,०६६।०४३अ	अमृष्यमाणो व्यसनानि तानि; हस्तौ विधुन्वन् स विगर्हमाणः  
०८,०६६।०४३च्	धर्मप्रधानान् अभिपाति धर्म; इत्य् अब्रुवन् धर्मविदः सदैव  
०८,०६६।०४३द्*११२७_०१	वयं च नित्यं प्रयताम धर्मं  
०८,०६६।०४३द्*११२७_०२	चर्तुं यथाशक्ति यथाश्रुतं च  
०८,०६६।०४३ए	ममापि निम्नो ऽद्य न पाति भक्तान्; मन्ये न नित्यं परिपाति धर्मः  
०८,०६६।०४४अ	एवं ब्रुवन् प्रस्खलिताश्वसूतो; विचाल्यमानो ऽर्जुनशस्त्रपातैः  
०८,०६६।०४४च्	मर्माभिघाताच् चलितः क्रियासु; पुनः पुनर् धर्मम् अगर्हद् आजौ  
०८,०६६।०४५अ	ततः शरैर् भीमतरैर् अविध्यत् त्रिभिर् आहवे  
०८,०६६।०४५च्	हस्ते कर्णस् तदा पार्थम् अभ्यविध्यच् च सप्तभिः  
०८,०६६।०४५द्*११२८_०१	ततः शरैर् भीमतरैर् अविध्यत्  
०८,०६६।०४५द्*११२८_०२	स्तनान्तरे कृष्णधनञ्जयौ सः  
०८,०६६।०४६अ	ततो ऽर्जुनः सप्तदश तिग्मतेजान् अजिह्मगान्  
०८,०६६।०४६च्	इन्द्राशनिसमान् घोरान् असृजत् पावकोपमान्  
०८,०६६।०४७अ	निर्भिद्य ते भीमवेगा न्यपतन् पृथिवीतले  
०८,०६६।०४७च्	कम्पितात्मा तथा कर्णः शक्त्या चेष्टाम् अदर्शयत्  
०८,०६६।०४८अ	बलेनाथ स संस्तभ्य ब्रह्मास्त्रं समुदैरयत्  
०८,०६६।०४८च्	ऐन्द्रास्त्रम् अर्जुनश् चापि तद् दृष्ट्वाभिन्यमन्त्रयत्  
०८,०६६।०४९अ	गाण्डीवं ज्यां च बाणांश् च अनुमन्त्र्य धनञ्जयः  
०८,०६६।०४९च्	असृजच् छरवर्षाणि वर्षाणीव पुरन्दरः  
०८,०६६।०५०अ	ततस् तेजोमया बाणा रथात् पार्थस्य निःसृताः  
०८,०६६।०५०च्	प्रादुरासन् महावीर्याः कर्णस्य रथम् अन्तिकात्  
०८,०६६।०५१अ	तान् कर्णस् त्व् अग्रतो ऽभ्यस्तान् मोघांश् चक्रे महारथः  
०८,०६६।०५१च्	ततो ऽब्रवीद् वृष्णिवीरस् तस्मिन्न् अस्त्रे विनाशिते  
०८,०६६।०५२अ	विसृजास्त्रं परं पार्थ राधेयो ग्रसते शरान्  
०८,०६६।०५२च्	ब्रह्मास्त्रम् अर्जुनश् चापि सम्मन्त्र्याथ प्रयोजयत्  
०८,०६६।०५३अ	छादयित्वा ततो बाणैः कर्णं प्रभ्राम्य चार्जुनः  
०८,०६६।०५३च्	तस्य कर्णः शरैः क्रुद्धश् चिच्छेद ज्यां सुतेजनैः  
०८,०६६।०५३द्*११२९_०१	द्वितीयां च तृतीयां च चतुर्थीं पञ्चमीं तथा  
०८,०६६।०५३द्*११२९_०२	षष्ठीम् अथास्य चिच्छेद सप्तमीं च तथाष्टमीम्  
०८,०६६।०५३द्*११२९_०३	नवमीं दशमीं चास्य तथा चैकादशीं वृषः  
०८,०६६।०५३द्*११२९_०४	ज्याशतं शतसन्धानः स कर्णो नावबुध्यते  
०८,०६६।०५४अ	ततो ज्याम् अवधायान्याम् अनुमृज्य च पाण्डवः  
०८,०६६।०५४च्	शरैर् अवाकिरत् कर्णं दीप्यमानैः सहस्रशः  
०८,०६६।०५५अ	तस्य ज्याच्छेदनं कर्णो ज्यावधानं च संयुगे  
०८,०६६।०५५च्	नान्वबुध्यत शीघ्रत्वात् तद् अद्भुतम् इवाभवत्  
०८,०६६।०५६अ	अस्त्रैर् अस्त्राणि राधेयः प्रत्यहन् सव्यसाचिनः  
०८,०६६।०५६च्	चक्रे चाभ्यधिकं पार्थात् स्ववीर्यं प्रतिदर्शयन्  
०८,०६६।०५७अ	ततः कृष्णो ऽर्जुनं दृष्ट्वा कर्णास्त्रेणाभिपीडितम्  
०८,०६६।०५७च्	अभ्यस्येत्य् अब्रवीत् पार्थम् आतिष्ठास्त्रम् अनुत्तमम्  
०८,०६६।०५८अ	ततो ऽन्यम् अग्निसदृशं शरं सर्पविषोपमम्  
०८,०६६।०५८च्	अश्मसारमयं दिव्यम् अनुमन्त्र्य धनञ्जयः  
०८,०६६।०५९अ	रौद्रम् अस्त्रं समादाय क्षेप्तुकामः किरीटवान्  
०८,०६६।०५९च्	ततो ऽग्रसन् मही चक्रं राधेयस्य महामृधे  
०८,०६६।०५९द्*११३०_०१	ततो ऽवतीर्य राधेयो रथाद् आशु समुद्यतः  
०८,०६६।०५९द्*११३०_०२	चक्रं भुजाभ्याम् आलम्ब्य समुत्क्षेप्तुम् इयेष सः  
०८,०६६।०५९द्*११३०_०३	सप्तद्वीपा वसुमती सशैलवनकानना  
०८,०६६।०५९द्*११३०_०४	गीर्णचक्रा समुत्क्षिप्ता कर्णेन चतुरङ्गुलम्  
०८,०६६।०६०अ	ग्रस्तचक्रस् तु राधेयः कोपाद् अश्रूण्य् अवर्तयत्  
०८,०६६।०६०ब्*११३१_०१	अर्जुनं वीक्ष्य संरब्धम् इदं वचनम् अब्रवीत्  
०८,०६६।०६०ब्*११३१_०२	भो भो पार्थ महेष्वास मुहूर्तं परिपालय  
०८,०६६।०६०च्	सो ऽब्रवीद् अर्जुनं चापि मुहूर्तं क्षम पाण्डव  
०८,०६६।०६०द्*११३२_०१	यावच् चक्रम् इदं ग्रस्तम् उद्धरामि महीतलात्  
०८,०६६।०६०द्*११३३_०१	क्षत्रधर्मम् अवेक्षस्व कर्तुम् अर्हसि पाण्डव  
०८,०६६।०६१अ	मध्ये चक्रम् अवग्रस्तं दृष्ट्वा दैवाद् इदं मम  
०८,०६६।०६१च्	पार्थ कापुरुषाचीर्णम् अभिसन्धिं विवर्जय  
०८,०६६।०६१द्*११३४_०१	न त्वं कापुरुषाचीर्णं मार्गम् आस्थातुम् अर्हसि  
०८,०६६।०६१द्*११३४_०२	ख्यातस् त्वम् असि कौन्तेय विशिष्टो रणकर्मसु  
०८,०६६।०६१द्*११३४_०३	विशिष्टतरम् एव त्वं कर्तुम् अर्हसि पाण्डव  
०८,०६६।०६२अ	प्रकीर्णकेशे विमुखे ब्राह्मणे च कृताञ्जलौ  
०८,०६६।०६२च्	शरणागते न्यस्तशस्त्रे तथा व्यसनगे ऽर्जुन  
०८,०६६।०६३अ	अबाणे भ्रष्टकवचे भ्रष्टभग्नायुधे तथा  
०८,०६६।०६३च्	न शूराः प्रहरन्त्य् आजौ न राज्ञे पार्थिवास् तथा  
०८,०६६।०६३ए	त्वं च शूरो ऽसि कौन्तेय तस्मात् क्षम मुहूर्तकम्  
०८,०६६।०६३ड़्*११३५_०१	न विमुञ्चन्ति शस्त्राणि शूराः साधुव्रते स्थिताः  
०८,०६६।०६३ड़्*११३५_०२	त्वं च शूरतमो लोके साधुवृत्तश् च पाण्डव  
०८,०६६।०६३ड़्*११३६_०१	अभिज्ञो युद्धधर्माणां तस्मात् क्षम मम क्षणम्  
०८,०६६।०६३ड़्*११३७_०१	दिव्यास्त्रविद् अमेयात्मा कार्तवीर्यसमो युधि  
०८,०६६।०६४अ	यावच् चक्रम् इदं भूमेर् उद्धरामि धनञ्जय  
०८,०६६।०६४च्	न मां रथस्थो भूमिष्ठम् असज्जं हन्तुम् अर्हसि  
०८,०६६।०६४ए	न वासुदेवात् त्वत्तो वा पाण्डवेय बिभेम्य् अहम्  
०८,०६६।०६४ड़्*११३८_०१	स्मृत्वा तु धर्मं शूराणां मुहूर्तं प्रतिपालय  
०८,०६६।०६५अ	त्वं हि क्षत्रियदायादो महाकुलविवर्धनः  
०८,०६६।०६५च्	स्मृत्वा धर्मोपदेशं त्वं मुहूर्तं क्षम पाण्डव  
०८,०६६।०६५द्*११३९_०१	यावत् करोमि धनुषं सज्जं मतिमतां वर  
०८,०६७।००१	सञ्जय उवाच  
०८,०६७।००१अ	अथाब्रवीद् वासुदेवो रथस्थो; राधेय दिष्ट्या स्मरसीह धर्मम्  
०८,०६७।००१ब्*११४०_०१	धर्मे हि गृद्धाः सततं हि पार्थास्  
०८,०६७।००१ब्*११४०_०२	तेभ्यस् ततो वृद्धिम् असौ ददाति  
०८,०६७।००१ब्*११४०_०३	धर्माद् अपेताः परिबद्धलोभास्  
०८,०६७।००१ब्*११४०_०४	तस्माद् गता वै कुरवो विनाशम्  
०८,०६७।००१च्	प्रायेण नीचा व्यसनेषु मग्ना; निन्दन्ति दैवं कुकृतं न तत् तत्  
०८,०६७।००२अ	यद् द्रौपदीम् एकवस्त्रां सभायाम्; आनाय्य त्वं चैव सुयोधनश् च  
०८,०६७।००२च्	दुःशासनः शकुनिः सौबलश् च; न ते कर्ण प्रत्यभात् तत्र धर्मः  
०८,०६७।००३अ	यदा सभायां कौन्तेयम् अनक्षज्ञं युधिष्ठिरम्  
०८,०६७।००३ब्*११४१_०१	कैतवात् सौवलो ऽजैषीद् दयालुं सर्वजन्तुषु  
०८,०६७।००३च्	अक्षज्ञः शकुनिर् जेता तदा धर्मः क्व ते गतः  
०८,०६७।००३द्*११४२_०१	यद् भीमसेनं सर्पैश् च विषयुक्तैश् च भोजनैः  
०८,०६७।००३द्*११४२_०२	आचरत् त्वन्मते राजा क्व ते धर्मस् तदा गतः  
०८,०६७।००३द्*११४३_०१	यद् वारणावते पार्थान् सुप्ताञ् जतुगृहे तदा  
०८,०६७।००३द्*११४३_०२	आदीपयस् त्वं राधेय क्व ते धर्मस् तदा गतः  
०८,०६७।००३द्*११४४_०१	वनवासे व्यतीते च कर्ण वर्षे त्रयोदशे  
०८,०६७।००३द्*११४४_०२	न प्रयच्छसि यद् राज्यं क्व ते धर्मस् तदा गतः  
०८,०६७।००४अ	यदा रजस्वलां कृष्णां दुःशासनवशे स्थिताम्  
०८,०६७।००४च्	सभायां प्राहसः कर्ण क्व ते धर्मस् तदा गतः  
०८,०६७।००४द्*११४५_०१	यद् अनार्यैः पुरा कृष्णां क्लिश्यमानाम् अनागसम्  
०८,०६७।००४द्*११४५_०२	विनष्टाः पाण्डवाः कृष्णे शाश्वतं नरकं गताः  
०८,०६७।००४द्*११४५_०३	पतिम् अन्यं वृणीष्वेति वदंस् त्वं गजगामिनीम्  
०८,०६७।००४द्*११४५_०४	उपप्रेक्षसि राधेय क्व ते धर्मस् तदा गतः  
०८,०६७।००५अ	राज्यलुब्धः पुनः कर्ण समाह्वयसि पाण्डवम्  
०८,०६७।००५च्	गान्धारराजम् आश्रित्य क्व ते धर्मस् तदा गतः  
०८,०६७।००५द्*११४६_०१	यदाभिमन्युं बहवो युद्धे जघ्नुर् महारथाः  
०८,०६७।००५द्*११४६_०२	परिवार्य रणे बालं क्व ते धर्मस् तदा गतः  
०८,०६७।००५द्*११४७_०१	यद्य् एष धर्मस् तत्र न विद्यते हि  
०८,०६७।००५द्*११४७_०२	किं सर्वथा तालुविशोषणेन  
०८,०६७।००५द्*११४७_०३	अद्यैव धर्माणि विधत्स्व सूत  
०८,०६७।००५द्*११४७_०४	तथापि नैवाद्य विमोक्ष्यसे त्वम्  
०८,०६७।००५द्*११४७_०५	नलो ह्य् अक्षैर् निर्जितः पुष्करेण  
०८,०६७।००५द्*११४७_०६	पुनर् यथा राज्यम् अवाप वीर्यात्  
०८,०६७।००५द्*११४७_०७	प्राप्तास् तथा पाण्डवा बाहुवीर्यात्  
०८,०६७।००५द्*११४७_०८	सर्वे समस्ताः परिवृत्तलोभाः  
०८,०६७।००५द्*११४७_०९	निहत्य शत्रून् समरे प्रवृद्धान्  
०८,०६७।००५द्*११४७_१०	ससोमका राज्यम् अवाप्नुयुस् ते  
०८,०६७।००५द्*११४७_११	तथा गता धार्तराष्ट्रा विनाशं  
०८,०६७।००५द्*११४७_१२	धर्माभिगुप्तैः सततं नृसिंहैः  
०८,०६७।००५द्*११४८_००	सञ्जय उवाच  
०८,०६७।००५द्*११४८_०१	एवम् उक्तस् तदा कर्णो वासुदेवेन भारत  
०८,०६७।००५द्*११४८_०२	लज्जयावनतो भूत्वा नोत्तरं किं चिद् उक्तवान्  
०८,०६७।००५द्*११४८_०३	क्रोधात् प्रस्फुरमाणौष्ठो धनुर् उद्यम्य भारत  
०८,०६७।००५द्*११४८_०४	योधयाम् आस वै पार्थं महावेगपराक्रमः  
०८,०६७।००५द्*११४८_०५	ततो ऽब्रवीद् वासुदेवः फल्गुनं पुरुषर्षभम्  
०८,०६७।००५द्*११४८_०६	दिव्यास्त्रेणैव निर्भिद्य पातयस्व महाबल  
०८,०६७।००६अ	एवम् उक्ते तु राधेये वासुदेवेन पाण्डवम्  
०८,०६७।००६च्	मन्युर् अभ्याविशत् तीव्रः स्मृत्वा तत् तद् धनञ्जयम्  
०८,०६७।००७अ	तस्य क्रोधेन सर्वेभ्यः स्रोतोभ्यस् तेजसो ऽर्चिषः  
०८,०६७।००७च्	प्रादुरासन् महाराज तद् अद्भुतम् इवाभवत्  
०८,०६७।००८अ	तं समीक्ष्य ततः कर्णो ब्रह्मास्त्रेण धनञ्जयम्  
०८,०६७।००८च्	अभ्यवर्षत् पुनर् यत्नम् अकरोद् रथसर्जने  
०८,०६७।००८द्*११४९_०१	ब्रह्मास्त्रेणैव तं पार्थो ववर्ष शरवृष्टिभिः  
०८,०६७।००८द्*११५०_०१	कर्णश् चापि ततो राजन् क्रोधरक्तान्तलोचनः  
०८,०६७।००८ए	तद् अस्त्रम् अस्त्रेणावार्य प्रजहारास्य पाण्डवः  
०८,०६७।००९अ	ततो ऽन्यद् अस्त्रं कौन्तेयो दयितं जातवेदसः  
०८,०६७।००९च्	मुमोच कर्णम् उद्दिश्य तत् प्रजज्वाल वै भृशम्  
०८,०६७।०१०अ	वारुणेन ततः कर्णः शमयाम् आस पावकम्  
०८,०६७।०१०च्	जीमूतैश् च दिशः सर्वाश् चक्रे तिमिरदुर्दिनाः  
०८,०६७।०११अ	पाण्डवेयस् त्व् असम्भ्रान्तो वायव्यास्त्रेण वीर्यवान्  
०८,०६७।०११च्	अपोवाह तदाभ्राणि राधेयस्य प्रपश्यतः  
०८,०६७।०११द्*११५१_०१	तत्राद्भुतं भारत सूतपुत्रश्  
०८,०६७।०११द्*११५१_०२	चक्रे चक्रे भूमिम् अनुप्रविष्टे  
०८,०६७।०११द्*११५१_०३	यद् योधयत् पाण्डवम् उग्रवेगं  
०८,०६७।०११द्*११५१_०४	विव्याध चैनं दशभिः पृषत्कैः  
०८,०६७।०११द्*११५१_०५	ततो ऽतिविद्धो भरतप्रवीरः  
०८,०६७।०११द्*११५१_०६	कर्णेन राजन् समरे ऽर्जुनस् तु  
०८,०६७।०११द्*११५१_०७	बभूव कोपेन भृशं प्रदीप्तो  
०८,०६७।०११द्*११५१_०८	घृतावसिक्तः सदसीव वह्निः  
०८,०६७।०११द्@०४२_०००१	ततः शरं महाघोरं ज्वलन्तम् इव पावकम्  
०८,०६७।०११द्@०४२_०००२	आददे पाण्डुपुत्रस्य सूतपुत्रो जिघांसया  
०८,०६७।०११द्@०४२_०००३	योज्यमाने ततस् तस्मिन् बाणे धनुषि पूजिते  
०८,०६७।०११द्@०४२_०००४	चचाल पृथिवी राजन् सशैलवनकानना  
०८,०६७।०११द्@०४२_०००५	ववौ सशर्करो वायुर् दिशश् च रजसा वृताः  
०८,०६७।०११द्@०४२_०००६	हाहाकारश् च सञ्जज्ञे सुराणां दिवि भारत  
०८,०६७।०११द्@०४२_०००७	तम् इषुं सन्धितं दृष्ट्वा सूतपुत्रेण मारिष  
०८,०६७।०११द्@०४२_०००८	विषादं परमं जग्मुः पाण्डवा दीनचेतसः  
०८,०६७।०११द्@०४२_०००९	स सायकः कर्णभुजप्रमुक्तः  
०८,०६७।०११द्@०४२_००१०	शक्राशनिप्रख्यरुचिः शिताग्रः  
०८,०६७।०११द्@०४२_००११	भुजान्तरं प्राप्य धनञ्जयस्य  
०८,०६७।०११द्@०४२_००१२	विवेश वल्मीकम् इवोरगोत्तमः  
०८,०६७।०११द्@०४२_००१३	स गाढविद्धः समरे महात्मा  
०८,०६७।०११द्@०४२_००१४	विघूर्णमानः श्लथहस्तगाण्डिवः  
०८,०६७।०११द्@०४२_००१५	चचाल बीभत्सुर् अमित्रमर्दनः  
०८,०६७।०११द्@०४२_००१६	क्षितेः प्रकम्पे च यथाचलोत्तमः  
०८,०६७।०११द्@०४२_००१७	तदन्तरं प्राप्य वृषो महारथो  
०८,०६७।०११द्@०४२_००१८	रथाङ्गम् उर्वीगतम् उज्जिहीर्षुः  
०८,०६७।०११द्@०४२_००१९	रथाद् अवप्लुत्य निगृह्य दोर्भ्यां  
०८,०६७।०११द्@०४२_००२०	शशाक दैवान् न महाबलो ऽपि  
०८,०६७।०११द्@०४२_००२१	ततः किरीटी प्रतिलभ्य सञ्ज्ञां  
०८,०६७।०११द्@०४२_००२२	जग्राह बाणं यमदण्डकल्पम्  
०८,०६७।०११द्@०४२_००२३	दीप्तो ऽर्जुनः प्राञ्जलिकं महात्मा  
०८,०६७।०११द्@०४२_००२४	ततो ऽब्रवीद् वासुदेवो ऽपि पार्थम्  
०८,०६७।०११द्@०४२_००२५	छिन्ध्य् अस्य मूर्धानम् अरेः शरेण  
०८,०६७।०११द्@०४२_००२६	न यावद् आरोहति वै रथं वृषः  
०८,०६७।०११द्@०४२_००२७	तथैव सम्पूज्य स तद् वचः प्रभोस्  
०८,०६७।०११द्@०४२_००२८	ततः क्षुरं प्रज्वलितं प्रगृह्य  
०८,०६७।०११द्@०४२_००२९	जघान कक्षाम् अमलार्कवर्णां  
०८,०६७।०११द्@०४२_००३०	महारथे रथचक्रे विमग्ने  
०८,०६७।०१२अ	तं हस्तिकक्ष्याप्रवरं च बाणैः; सुवर्णमुक्तामणिवज्रमृष्टम्  
०८,०६७।०१२च्	कालप्रयत्नोत्तमशिल्पियत्नैः; कृतं सुरूपं वितमस्कम् उच्चैः  
०८,०६७।०१३अ	ऊर्जस्करं तव सैन्यस्य नित्यम्; अमित्रवित्रासनम् ईड्यरूपम्  
०८,०६७।०१३च्	विख्यातम् आदित्यसमस्य लोके; त्विषा समं पावकभानुचन्द्रैः  
०८,०६७।०१४अ	ततः क्षुरेणाधिरथेः किरीटी; सुवर्णपुङ्खेन शितेन यत्तः  
०८,०६७।०१४च्	श्रिया ज्वलन्तं ध्वजम् उन्ममाथ; महारथस्याधिरथेर् महात्मा  
०८,०६७।०१५अ	यशश् च धर्मश् च जयश् च मारिष; प्रियाणि सर्वाणि च तेन केतुना  
०८,०६७।०१५च्	तदा कुरूणां हृदयानि चापतन्; बभूव हाहेति च निस्वनो महान्  
०८,०६७।०१५द्*११५२_०१	दृष्ट्वा ध्वजं तं पतितं पृथिव्यां  
०८,०६७।०१५द्*११५२_०२	कुरुप्रवीरेण निकृत्तम् आशु  
०८,०६७।०१५द्*११५२_०३	नाशंसिरे सूतपुत्रस्य सर्वे  
०८,०६७।०१५द्*११५२_०४	जयं जना भारत ये त्वदीयाः  
०८,०६७।०१६अ	अथ त्वरन् कर्णवधाय पाण्डवो; महेन्द्रवज्रानलदण्डसन्निभम्  
०८,०६७।०१६च्	आदत्त पार्थो ऽञ्जलिकं निषङ्गात्; सहस्ररश्मेर् इव रश्मिम् उत्तमम्  
०८,०६७।०१७अ	मर्मच्छिदं शोणितमांसदिग्धं; वैश्वानरार्कप्रतिमं महार्हम्  
०८,०६७।०१७च्	नराश्वनागासुहरं त्र्यरत्निं; षड्वाजम् अञ्जोगतिम् उग्रवेगम्  
०८,०६७।०१८अ	सहस्रनेत्राशनितुल्यतेजसं; समानक्रव्यादम् इवातिदुःसहम्  
०८,०६७।०१८च्	पिनाकनारायणचक्रसन्निभं; भयङ्करं प्राणभृतां विनाशनम्  
०८,०६७।०१८द्*११५३_०१	सुरेन्द्रसेनापतिशक्तिसन्निभम्  
०८,०६७।०१८द्*११५४_०१	जग्राह पार्थस् तम् अतिप्रहृष्टो  
०८,०६७।०१८द्*११५४_०२	यो देवसङ्घैर् अपि दुर्निवार्यः  
०८,०६७।०१८द्*११५४_०३	सम्पूजितो यः सततं महात्मा  
०८,०६७।०१८द्*११५४_०४	देवासुरान् यो विजयेन् महेषुः  
०८,०६७।०१८द्*११५४_०५	यं वै प्रकृष्टं प्रसमीक्ष्य युद्धे  
०८,०६७।०१८द्*११५४_०६	चचाल सर्वं सचराचरं जगत्  
०८,०६७।०१८द्*११५४_०७	स्वस्ति जगत् स्याद् ऋषयः प्रचुक्रुशुस्  
०८,०६७।०१८द्*११५४_०८	तम् उद्यतं प्रेक्ष्य महाहवेषुम्  
०८,०६७।०१८द्*११५४_०९	ततस् तु तं वै शरम् अप्रमेयं  
०८,०६७।०१८द्*११५४_१०	गाण्डीवधन्वा धनुषि न्ययोजयत्  
०८,०६७।०१९अ	युक्त्वा महास्त्रेण परेण मन्त्रविद्; विकृष्य गाण्डीवम् उवाच सस्वनम्  
०८,०६७।०१९च्	अयं महास्त्रो ऽप्रतिमो धृतः शरः; शरीरभिच् चासुहरश् च दुर्हृदः  
०८,०६७।०२०अ	तपो ऽस्ति तप्तं गुरवश् च तोषिता; मया यद् इष्टं सुहृदां तथा श्रुतम्  
०८,०६७।०२०च्	अनेन सत्येन निहन्त्व् अयं शरः; सुदंशितः कर्णम् अरिं ममाजितः  
०८,०६७।०२०द्*११५५_०१	धर्मात्मा सत्यसन्धश् च धर्मराजो दयापरः  
०८,०६७।०२०द्*११५५_०२	जितेन्द्रियः सत्यवादी तथैनं जहि सूतजम्  
०८,०६७।०२१अ	इत्य् ऊचिवांस् तं स मुमोच बाणं; धनञ्जयः कर्णवधाय घोरम्  
०८,०६७।०२१च्	कृत्याम् अथर्वाङ्गिरसीम् इवोग्रां; दीप्ताम् असह्यां युधि मृत्युनापि  
०८,०६७।०२२अ	ब्रुवन् किरीटी तम् अतिप्रहृष्टो; अयं शरो मे विजयावहो ऽस्तु  
०८,०६७।०२२च्	जिघांसुर् अर्केन्दुसमप्रभावः; कर्णं समाप्तिं नयतां यमाय  
०८,०६७।०२२द्*११५६_०१	ततो विमुक्तो बलिना महेषुः  
०८,०६७।०२२द्*११५६_०२	प्रज्वालयाम् आस दिशो नभश् च  
०८,०६७।०२३अ	तेनेषुवर्येण किरीटमाली; प्रहृष्टरूपो विजयावहेन  
०८,०६७।०२३च्	जिघांसुर् अर्केन्दुसमप्रभेण; चक्रे विषक्तं रिपुम् आततायी  
०८,०६७।०२३द्*११५७_०१	सैन्यान्य् अनेकानि च विप्रमोह्य  
०८,०६७।०२३द्*११५७_०२	गाण्डीवमुक्तैर् विजयेन भल्लैः  
०८,०६७।०२३द्*११५७_०३	तेनार्जुनः सन्नहनीयमध्याच्  
०८,०६७।०२३द्*११५७_०४	छिरो ऽहरत् सूतपुत्रस्य राजन्  
०८,०६७।०२३द्*११५८_०१	छिन्नं पपाताञ्जलिकेन तूर्णं  
०८,०६७।०२३द्*११५८_०२	कायो ऽस्य पश्चाद् धरणीं जगाम  
०८,०६७।०२३द्*११५९_०१	ततो ऽर्जुनस् तस्य शिरो जहार  
०८,०६७।०२३द्*११५९_०२	वृत्रस्य वज्रेण यथा महेन्द्रः  
०८,०६७।०२३द्*११५९_०३	शरोत्तमेनाञ्जलिकेन राजंस्  
०८,०६७।०२३द्*११५९_०४	तदा महास्त्रप्रतिमन्त्रितेन  
०८,०६७।०२३द्*११५९_०५	पार्थो ऽपराह्णे शिर उच्चकर्त  
०८,०६७।०२३द्*११५९_०६	वैकर्तनस्याथ महेन्द्रसूनुः  
०८,०६७।०२३द्*११५९_०७	तत् प्रापतच् चाञ्जलिकेन छिन्नम्  
०८,०६७।०२३द्*११५९_०८	अथास्य कायो निपपात पश्चात्  
०८,०६७।०२४अ	तद् उद्यतादित्यसमानवर्चसं; शरन्नभोमध्यगभास्करोपमम्  
०८,०६७।०२४ब्*११६०_०१	शरेण कर्णस्य शिरो जहार  
०८,०६७।०२४च्	वराङ्गम् उर्व्याम् अपतच् चमूपतेर्; दिवाकरो ऽस्ताद् इव रक्तमण्डलः  
०८,०६७।०२५अ	तद् अस्य देही सततं सुखोदितं; स्वरूपम् अत्यर्थम् उदारकर्मणः  
०८,०६७।०२५च्	परेण कृच्छ्रेण शरीरम् अत्यजद्; गृहं महर्द्धीव ससङ्गम् ईश्वरः  
०८,०६७।०२६अ	शरैर् विभुग्नं व्यसु तद् विवर्मणः; पपात कर्णस्य शरीरम् उच्छ्रितम्  
०८,०६७।०२६च्	स्रवद्व्रणं गैरिकतोयविस्रवं; गिरेर् यथा वज्रहतं शिरस् तथा  
०८,०६७।०२७अ	देहात् तु कर्णस्य निपातितस्य; तेजो दीप्तं खं विगाह्याचिरेण  
०८,०६७।०२७च्	तद् अद्भुतं सर्वमनुष्ययोधाः; पश्यन्ति राजन् निहते स्म कर्णे  
०८,०६७।०२७द्*११६१_०१	ततः शङ्खान् पाण्डवा दध्मुर् उच्चैर्  
०८,०६७।०२७द्*११६१_०२	दृष्ट्वा कर्णं पातितं फाल्गुनेन  
०८,०६७।०२७द्*११६१_०३	तथैव कृष्णश् च धनञ्जयश् च  
०८,०६७।०२७द्*११६१_०४	हृष्टौ तदा दध्मतुर् आशु शङ्खौ  
०८,०६७।०२७द्*११६२_०१	अथान्तरिक्षे ऽपि विगाह्य सूर्यं  
०८,०६७।०२७द्*११६२_०२	विवेश तेजो ज्वलितं हि तस्य  
०८,०६७।०२७द्*११६२_०३	हृतोत्तमाङ्गं च शरीरम् आजौ  
०८,०६७।०२७द्*११६२_०४	पपात कर्णस्य शरावकीर्णम्  
०८,०६७।०२८अ	तं सोमकाः प्रेक्ष्य हतं शयानं; प्रीता नादं सह सैन्यैर् अकुर्वन्  
०८,०६७।०२८च्	तूर्याणि चाजघ्नुर् अतीव हृष्टा; वासांसि चैवादुधुवुर् भुजांश् च  
०८,०६७।०२८द्*११६३_०१	संवर्धयन्तश् च नरेन्द्रयोधाः  
०८,०६७।०२८द्*११६३_०२	पार्थं समाजग्मुर् अतीव हृष्टाः  
०८,०६७।०२८ए	बलान्विताश् चाप्य् अपरे ह्य् अनृत्यन्न्; अन्योन्यम् आश्लिष्य नदन्त ऊचुः  
०८,०६७।०२९अ	दृष्ट्वा तु कर्णं भुवि निष्टनन्तं; हतं रथात् सायकेनावभिन्नम्  
०८,०६७।०२९च्	महानिलेनाग्निम् इवापविद्धं; यज्ञावसाने शयने निशान्ते  
०८,०६७।०२९द्*११६४_०१	रराज कर्णस्य शिरो निकृत्तम्  
०८,०६७।०२९द्*११६४_०२	अस्तं गतं भास्करस्येव बिम्बम्  
०८,०६७।०२९द्*११६५_०१	हतोत्तमाङ्गश् च स तस्य देहः  
०८,०६७।०२९द्*११६५_०२	परिप्लुतः शोणितौघप्रसेकैः  
०८,०६७।०२९द्*११६५_०३	रराज कर्णस्य शरावकीर्णः  
०८,०६७।०२९द्*११६५_०४	स्वरश्मिजातावततो यथार्कः  
०८,०६७।०२९द्*११६६_०१	प्रताप्य सेनां खलु पाण्डवीं रणे  
०८,०६७।०२९द्*११६६_०२	शरांशुभिः पावकतुल्यदीप्तिभिः  
०८,०६७।०२९द्*११६६_०३	किरीटिकालेन तु कर्णभास्करो  
०८,०६७।०२९द्*११६६_०४	व्यनीयतास्तं दिवसावसाने  
०८,०६७।०२९द्*११६७_०१	तद् आननं सूतपुरस्य राजन्  
०८,०६७।०२९द्*११६७_०२	विभ्राजते पद्मम् इवापनालम्  
०८,०६७।०३०अ	शरैर् आचितसर्वाङ्गः शोणितौघपरिप्लुतः  
०८,०६७।०३०च्	विभाति देहः कर्णस्य स्वरश्मिभिर् इवांशुमान्  
०८,०६७।०३१अ	प्रताप्य सेनाम् आमित्रीं दीप्तैः शरगभस्तिभिः  
०८,०६७।०३१च्	बलिनार्जुनकालेन नीतो ऽस्तं कर्णभास्करः  
०८,०६७।०३२अ	अस्तं गच्छन् यथादित्यः प्रभाम् आदाय गच्छति  
०८,०६७।०३२च्	एवं जीवितम् आदाय कर्णस्येषुर् जगाम ह  
०८,०६७।०३३अ	अपराह्णे पराह्णस्य सूतपुत्रस्य मारिष  
०८,०६७।०३३च्	छिन्नम् अञ्जलिकेनाजौ सोत्सेधम् अपतच् छिरः  
०८,०६७।०३४अ	उपर्य् उपरि सैन्यानां तस्य शत्रोस् तद् अञ्जसा  
०८,०६७।०३४च्	शिरः कर्णस्य सोत्सेधम् इषुः सो ऽपाहरद् द्रुतम्  
०८,०६७।०३४द्*११६८_०१	तच् छिरो भरतश्रेष्ठ शोभयाम् आस मेदिनीम्  
०८,०६७।०३४द्*११६८_०२	यदृच्छया महाराज आदित्य इव गां गतः  
०८,०६७।०३४द्*११६८_०३	तं दृष्ट्वा समरविमर्दलब्धनिद्रं  
०८,०६७।०३४द्*११६८_०४	दष्टोष्ठं रुधिरपरीतकातराक्षम्  
०८,०६७।०३४द्*११६८_०५	राधेयं रथवरपृष्ठसन्निषण्णं  
०८,०६७।०३४द्*११६८_०६	हीनांशुर् दिवसकरो मुहूर्तम् आसीत्  
०८,०६७।०३४द्*११६८_०७	निःशब्दतूर्यं हतयौधमुख्यं  
०८,०६७।०३४द्*११६८_०८	प्रशान्तदर्पं धृतराष्ट्रसैन्यम्  
०८,०६७।०३४द्*११६८_०९	न शोभते सूर्यसुतेन हीनं  
०८,०६७।०३४द्*११६८_१०	वृन्दं ग्रहाणाम् इव चन्द्रहीनम्  
०८,०६७।०३५	सञ्जय उवाच  
०८,०६७।०३५अ	कर्णं तु शूरं पतितं पृथिव्यां; शराचितं शोणितदिग्धगात्रम्  
०८,०६७।०३५च्	दृष्ट्वा शयानं भुवि मद्रराजश्; छिन्नध्वजेनापययौ रथेन  
०८,०६७।०३६अ	कर्णे हते कुरवः प्राद्रवन्त; भयार्दिता गाढविद्धाश् च सङ्ख्ये  
०८,०६७।०३६च्	अवेक्षमाणा मुहुर् अर्जुनस्य; ध्वजं महान्तं वपुषा ज्वलन्तम्  
०८,०६७।०३६द्*११६९_०१	हते तु कर्णे कुरवः प्राद्रवन्त भयार्दिताः  
०८,०६७।०३६द्*११६९_०२	गाढविद्धाश् च सङ्ख्ये ते बाणैर् गाण्डीवधन्वना  
०८,०६७।०३६द्*११६९_०३	अवेक्षमाणाः पार्थस्य ध्वजं भीषणवानरम्  
०८,०६७।०३६द्*११६९_०४	प्रतीपसैन्यहन्तारं प्राद्रवंस् ते दिशो दश  
०८,०६७।०३६द्*११७०_०१	कर्णे हते पार्थभयात् प्रदुद्रुवुर्  
०८,०६७।०३६द्*११७०_०२	वैकर्तने धार्तराष्ट्राः सशल्याः  
०८,०६७।०३६द्*११७०_०३	अवेक्षमाणा मुहुर् अर्जुनस्य  
०८,०६७।०३६द्*११७०_०४	केतुं महान्तं यशसा ज्वलन्तम्  
०८,०६७।०३७अ	सहस्रनेत्रप्रतिमानकर्मणः; सहस्रपत्रप्रतिमाननं शुभम्  
०८,०६७।०३७च्	सहस्ररश्मिर् दिनसङ्क्षये यथा; तथापतत् तस्य शिरो वसुन्धराम्  
०८,०६७।०३७द्*११७१_०१	व्यूढोरस्कं कमलनयनं तप्तहेमावभासं  
०८,०६७।०३७द्*११७१_०२	कर्णं दृष्ट्वा भुवि निपतितं पार्थबाणाभितप्तम्  
०८,०६७।०३७द्*११७१_०३	पांसुग्रस्तं मलिनम् असकृत् पुत्रम् अन्वीक्षमाणो  
०८,०६७।०३७द्*११७१_०४	मन्दं मन्दं व्रजति सविता मन्दिरं मन्दरश्मिः  
०८,०६८।००१	सञ्जय उवाच  
०८,०६८।००१अ	शल्यस् तु कर्णार्जुनयोर् विमर्दे; बलानि दृष्ट्वा मृदितानि बाणैः  
०८,०६८।००१च्	दुर्योधनं यान्तम् अवेक्षमाणो; सन्दर्शयद् भारत युद्धभूमिम्  
०८,०६८।००१द्*११७२_०१	निपातिते चाधिरथौ महारथे  
०८,०६८।००१द्*११७२_०२	ध्वज* ये सोमकपाण्डवैश् च  
०८,०६८।००१द्*११७३_०१	ययौ स तेनैव रथेन तूर्णं  
०८,०६८।००१द्*११७३_०२	हेलीकृतः सृञ्जयसोमकैश् च  
०८,०६८।००१द्*११७४_०१	शल्यस् तु कर्णे निहते किरीटिना  
०८,०६८।००१द्*११७४_०२	त्रस्तं बलं प्रसमीक्ष्यार्तरूपम्  
०८,०६८।००१द्*११७४_०३	ययौ हते चाधिरथौ पदानुगे  
०८,०६८।००१द्*११७४_०४	रथेन सञ्च्छिन्नपरिच्छदेन  
०८,०६८।००२अ	निपातितस्यन्दनवाजिनागं; दृष्ट्वा बलं तद् धतसूतपुत्रम्  
०८,०६८।००२च्	दुर्योधनो ऽश्रुप्रतिपूर्णनेत्रो; मुहुर् मुहुर् न्यश्वसद् आर्तरूपः  
०८,०६८।००२द्*११७५_००	धृतराष्ट्र उवाच  
०८,०६८।००२द्*११७५_०१	कथं नु कर्णार्जुनयोर् विमर्दे  
०८,०६८।००२द्*११७५_०२	दग्धस्य रौद्रे ऽहनि विद्रुतस्य  
०८,०६८।००२द्*११७५_०३	बभूव रूपं कुरुसृञ्जयानां  
०८,०६८।००२द्*११७५_०४	बलस्य बाणोन्मथितस्य सङ्ख्ये  
०८,०६८।००३अ	कर्णं तु शूरं पतितं पृथिव्यां; शराचितं शोणितदिग्धगात्रम्  
०८,०६८।००३च्	यदृच्छया सूर्यम् इवावनिस्थं; दिदृक्षवः सम्परिवार्य तस्थुः  
०८,०६८।००४अ	प्रहृष्टवित्रस्तविषण्णविस्मृतास्; तथापरे शोकगता इवाभवन्  
०८,०६८।००४च्	परे त्वदीयाश् च परस्परेण; यथा यथैषां प्रकृतिस् तथाभवन्  
०८,०६८।००५अ	प्रविद्धवर्माभरणाम्बरायुधं; धनञ्जयेनाभिहतं हतौजसम्  
०८,०६८।००५च्	निशम्य कर्णं कुरवः प्रदुद्रुवुर्; हतर्षभा गाव इवाकुलाकुलाः  
०८,०६८।००५द्*११७६_०१	भीमश् च भीमेन महास्वनेन  
०८,०६८।००५द्*११७६_०२	नादं कृत्वा रोदसी कम्पयानः  
०८,०६८।००५द्*११७६_०३	आस्फोटयन् वल्गते नृत्यते च  
०८,०६८।००५द्*११७६_०४	हते कर्णे त्रासयन् धार्तराष्ट्रान्  
०८,०६८।००५द्*११७६_०५	तथैव राजन् सोमकाः सृञ्जयाश् च  
०८,०६८।००५द्*११७६_०६	शङ्खान् दध्मुः सस्वजुश् चापि सर्वे  
०८,०६८।००५द्*११७६_०७	परस्परं क्षत्रिया हृष्टरूपाः  
०८,०६८।००५द्*११७६_०८	सूतात्मजे निहते वै तदानीम्  
०८,०६८।००६अ	कृत्वा विमर्दं भृशम् अर्जुनेन; कर्णं हतं केसरिणेव नागम्  
०८,०६८।००६ब्*११७७_०१	तीर्णा प्रतिज्ञा पुरुषर्षभेण  
०८,०६८।००६ब्*११७७_०२	वैरस्यान्तं गतवांश् चापि पार्थः  
०८,०६८।००६च्	दृष्ट्वा शयानं भुवि मद्रराजो; भीतो ऽपसर्पत् सरथः सुशीघ्रम्  
०८,०६८।००७अ	मद्राधिपश् चापि विमूढचेतास्; तूर्णं रथेनापहृतध्वजेन  
०८,०६८।००७च्	दुर्योधनस्यान्तिकम् एत्य शीघ्रं; सम्भाष्य दुःखार्तम् उवाच वाक्यम्  
०८,०६८।००८अ	विशीर्णनागाश्वरथप्रवीरं; बलं त्वदियं यमराष्ट्रकल्पम्  
०८,०६८।००८च्	अन्योन्यम् आसाद्य हतं महद्भिर्; नराश्वनागैर् गिरिकूटकल्पैः  
०८,०६८।००९अ	नैतादृशं भारत युद्धम् आसीद्; यथाद्य कर्णार्जुनयोर् बभूव  
०८,०६८।००९च्	ग्रस्तौ हि कर्णेन समेत्य कृष्णाव्; अन्ये च सर्वे तव शत्रवो ये  
०८,०६८।०१०अ	दैवं तु यत् तत् स्ववशं प्रवृत्तं; तत् पाण्डवान् पाति हिनस्ति चास्मान्  
०८,०६८।०१०च्	तवार्थसिद्ध्यर्थकरा हि सर्वे; प्रसह्य वीरा निहता द्विषद्भिः  
०८,०६८।०११अ	कुबेरवैवस्वतवासवानां; तुल्यप्रभावाम्बुपतेश् च वीराः  
०८,०६८।०११च्	वीर्येण शौर्येण बलेन चैव; तैस् तैश् च युक्ता विपुलैर् गुणौघैः  
०८,०६८।०१२अ	अवध्यकल्पा निहता नरेन्द्रास्; तवार्थकामा युधि पाण्डवेयैः  
०८,०६८।०१२च्	तन् मा शुचो भारत दिष्टम् एतत्; पर्यायसिद्धिर् न सदास्ति सिद्धिः  
०८,०६८।०१३अ	एतद् वचो मद्रपतेर् निशम्य; स्वं चापनीतं मनसा निरीक्ष्य  
०८,०६८।०१३च्	दुर्योधनो दीनमना विसञ्ज्ञः; पुनः पुनर् न्यश्वसद् आर्तरूपः  
०८,०६८।०१३द्*११७८_००	सञ्जय उवाच  
०८,०६८।०१३द्*११७८_०१	दृष्ट्वा तु सैन्यं विनिवर्त्यमानं  
०८,०६८।०१३द्*११७८_०२	पुत्रेण ते मद्रपतिस् तदानीम्  
०८,०६८।०१३द्*११७८_०३	सन्त्रस्तरूपः परिमूढचेता  
०८,०६८।०१३द्*११७८_०४	दुर्योधनं वाक्यम् इदं बभाषे  
०८,०६८।०१३द्@०४३_००००	धृतराष्ट्र उवाच  
०८,०६८।०१३द्@०४३_०००१	तस्मिंस् तु कर्णार्जुनयोर् विमर्दे  
०८,०६८।०१३द्@०४३_०००२	दग्धस्य रौद्रे ऽहनि विद्रुतस्य  
०८,०६८।०१३द्@०४३_०००३	बभूव रूपं कुरुसृञ्जयानां  
०८,०६८।०१३द्@०४३_०००४	सञ्जय उवाच  
०८,०६८।०१३द्@०४३_०००४	बलस्य बाणोन्मथितस्य कीदृक्  
०८,०६८।०१३द्@०४३_०००५	शृणु राजन्न् अवहितो यथा वृत्तो महाक्षयः  
०८,०६८।०१३द्@०४३_०००६	घोरो मनुष्यदेहानाम् आजौ नरवरक्षयः  
०८,०६८।०१३द्@०४३_०००७	यत्र कर्णे हते पार्थः सिंहनादम् अथाकरोत्  
०८,०६८।०१३द्@०४३_०००८	तदा तव सुतान् राजन्न् आविवेश महद् भयम्  
०८,०६८।०१३द्@०४३_०००९	न सन्धातुम् अनीकानि न चैवाथ पराक्रमे  
०८,०६८।०१३द्@०४३_००१०	आसीद् बुद्धिर् हते कर्णे तव योधस्य कस्य चित्  
०८,०६८।०१३द्@०४३_००११	वणिजो नावि भिन्नायाम् अगाधे ह्य् अप्लवा यथा  
०८,०६८।०१३द्@०४३_००१२	अपारे पारम् इच्छन्तो हते द्वीपे किरीटिना  
०८,०६८।०१३द्@०४३_००१३	सूतपुत्रे हते राजन् वित्रस्ताः शरविक्षताः  
०८,०६८।०१३द्@०४३_००१४	अनाथा नाथम् इच्छन्तो मृगाः सिंहैर् इवार्दिताः  
०८,०६८।०१३द्@०४३_००१५	भग्नशृङ्गा इव वृषा भग्नदष्ट्रा इवोरगाः  
०८,०६८।०१३द्@०४३_००१६	प्रत्यपायाम सायाह्ने निर्जिताः सव्यसाचिना  
०८,०६८।०१३द्@०४३_००१७	हतप्रवीरा विध्वस्ता निकृत्ता निशितैः शरैः  
०८,०६८।०१३द्@०४३_००१८	सूतपुत्रे हते राजन् पुत्रास् ते व्यद्रवन् भयात्  
०८,०६८।०१३द्@०४३_००१९	विशस्त्रकवचाः सर्वे कान्दिशीका विचेतसः  
०८,०६८।०१३द्@०४३_००२०	अन्योन्यम् अवमृद्नन्तो वीक्ष्यमाणा भयार्दिताः  
०८,०६८।०१३द्@०४३_००२१	माम् एव तूर्णं बीभत्सुर् माम् एव च वृकोदरः  
०८,०६८।०१३द्@०४३_००२२	अभियातीति मन्वानाः पेतुर् मम्लुश् च सम्भ्रमात्  
०८,०६८।०१३द्@०४३_००२३	हयान् अन्ये रथान् अन्ये गजान् अन्ये महारथाः  
०८,०६८।०१३द्@०४३_००२४	आहत्य जवसम्पन्नाः पादाताः प्राद्रवन् भयात्  
०८,०६८।०१३द्@०४३_००२५	कुञ्जरैः स्यन्दनाः क्षुण्णाः सादिनश् च महारथैः  
०८,०६८।०१३द्@०४३_००२६	पदातिसङ्घाश् चाश्वौघैः पलायद्भिर् भयार्दिताः  
०८,०६८।०१३द्@०४३_००२७	व्यालतस्करसङ्कीर्णे सार्थहीना यथा वने  
०८,०६८।०१३द्@०४३_००२८	तथा त्वदीया निहते सूतपुत्रे तदाभवन्  
०८,०६८।०१३द्@०४३_००२९	हतारोहास् तथा नागाश् छिन्नहस्तास् तथा नराः  
०८,०६८।०१३द्@०४३_००३०	सर्वं पार्थमयं लोकं सम्पश्यन्तो भयातुराः  
०८,०६८।०१३द्@०४३_००३१	तान् प्रेक्ष्य द्रवतः सर्वान् भीमसेनभयार्दितान्  
०८,०६८।०१३द्@०४३_००३२	दुर्योधनो ऽथ स्वं सूतं वाहेत्य् उक्त्वेदम् अब्रवीत्  
०८,०६८।०१३द्@०४३_००३३	नातिक्रमिष्यते पार्थो धनुष्पाणिर् व्यवस्थितः  
०८,०६८।०१३द्@०४३_००३४	जघन्य एव सैन्यानां शनैर् अश्वान् अचोदयत्  
०८,०६८।०१३द्@०४३_००३५	जघन्ये युध्यमानं हि कौन्तेयो मां न संशयः  
०८,०६८।०१३द्@०४३_००३६	नोत्सहेत व्यतिक्रान्तुं वेलाम् इव महोदधिः  
०८,०६८।०१३द्@०४३_००३७	अद्यार्जुनं सगोविन्दं मानिनं च वृकोदरम्  
०८,०६८।०१३द्@०४३_००३८	निहत्य शिष्टाञ् शत्रूंश् च कर्णस्यानृण्यम् आप्नुयाम्  
०८,०६८।०१३द्@०४३_००३९	तच् छ्रुत्वा कुरुराजस्य शूरार्थसदृशं वचः  
०८,०६८।०१३द्@०४३_००४०	सूतो हेमपरिच्छन्नाञ् शनैर् अश्वान् अचोदयत्  
०८,०६८।०१३द्@०४३_००४१	रथाश्वगजहीनास् तु पादातास् तव मारिष  
०८,०६८।०१३द्@०४३_००४२	पञ्चविंशतिसाहस्रा युद्धायैव व्यवस्थिताः  
०८,०६८।०१३द्@०४३_००४३	तान् भीमसेनः सङ्क्रुद्धो धृष्टद्युम्नश् च पार्षतः  
०८,०६८।०१३द्@०४३_००४४	बलेन चतुरङ्गेण परिक्षिप्य निजघ्नतुः  
०८,०६८।०१३द्@०४३_००४५	प्रत्ययुध्यन्त ते सर्वे भीमसेनं सपार्षतम्  
०८,०६८।०१३द्@०४३_००४६	पार्थपार्षतयोश् चान्ये जगृहुस् तत्र नामनी  
०८,०६८।०१३द्@०४३_००४७	अक्रुध्यत तदा भीमस् तै रणे प्रत्युपस्थितैः  
०८,०६८।०१३द्@०४३_००४८	सो ऽवतीर्य रथात् तूर्णं गदापाणिर् अयुध्यत  
०८,०६८।०१३द्@०४३_००४९	न तान् रथस्थो भूमिष्ठान् धर्मापेक्षी वृकोदरः  
०८,०६८।०१३द्@०४३_००५०	योधयाम् आस कौन्तेयो भुजवीर्यम् उपाश्रितः  
०८,०६८।०१३द्@०४३_००५१	जातरूपपरिच्छन्नां प्रगृह्य महतीं गदाम्  
०८,०६८।०१३द्@०४३_००५२	अवधीत् तावकान् सर्वान् दण्डपाणिर् इवान्तकः  
०८,०६८।०१३द्@०४३_००५३	पदातिनो ऽपि संरब्धास् त्यक्त्वा जीवितम् आत्मनः  
०८,०६८।०१३द्@०४३_००५४	भीमम् अभ्यद्रवन् सङ्ख्ये पतङ्गा इव पावकम्  
०८,०६८।०१३द्@०४३_००५५	आसाद्य भीमसेनं तु संरब्धा युद्धदुर्मदाः  
०८,०६८।०१३द्@०४३_००५६	विनेशुः सहसा दृष्ट्वा भूतग्रामा इवान्तकम्  
०८,०६८।०१३द्@०४३_००५७	श्येनवद् व्यचरद् भीमो गदाहस्तो महाबलः  
०८,०६८।०१३द्@०४३_००५८	पञ्चविंशतिसाहस्रांस् तावकानाम् अपोथयत्  
०८,०६८।०१३द्@०४३_००५९	हत्वा तत् पुरुषानीकं भीमः सत्यपराक्रमः  
०८,०६८।०१३द्@०४३_००६०	धृष्टद्युम्नं पुरस्कृत्य पुनस् तस्थौ महाबलः  
०८,०६८।०१३द्@०४३_००६१	धृष्टद्युम्नो ऽपि च महान् अमित्रगणमर्दनः  
०८,०६८।०१३द्@०४३_००६२	पुत्रः पाञ्चालराजस्य धनुर्धरवरो युधि  
०८,०६८।०१३द्@०४३_००६३	विप्रलीनान् रथाश्वेन पदातीयान् समन्ततः  
०८,०६८।०१३द्@०४३_००६४	पञ्चविंशतिसाहस्रान् अवधीन् निशितैः शरैः  
०८,०६८।०१३द्@०४३_००६५	शरैर् निकृत्ताः समरे धृष्टद्युम्नेन तावकाः  
०८,०६८।०१३द्@०४३_००६६	पञ्चविंशतिसाहस्राः कालम् आर्छन् पदातयः  
०८,०६८।०१३द्@०४३_००६७	हत्वा तत् पुरुषानीकं धृष्टद्युम्नो महाबलः  
०८,०६८।०१३द्@०४३_००६८	भीमसेनं पुरस्कृत्य न चिरात् प्रत्यदृश्यत  
०८,०६८।०१३द्@०४३_००६९	तं पारावतवर्णाश्वं क्रुद्धं क्रुद्धान्तकोपमम्  
०८,०६८।०१३द्@०४३_००७०	धृष्टद्युम्नं रणे दृष्ट्वा त्वदीयाः प्राद्रवन् भयात्  
०८,०६८।०१३द्@०४३_००७१	धनञ्जयो रथानीकम् अभ्यवर्तत वीर्यवान्  
०८,०६८।०१३द्@०४३_००७२	माद्रीपुत्रौ तु शकुनिं सात्यकिश् च महारथः  
०८,०६८।०१३द्@०४३_००७३	जवेनाभ्यपतन् हृष्टा निघ्नन्तः सौबलं बलम्  
०८,०६८।०१३द्@०४३_००७४	तस्याश्ववारान् सुबहून् विनिहत्य शितैः शरैः  
०८,०६८।०१३द्@०४३_००७५	तम् अभ्यधावंस् त्वरितास् ततो युद्धम् अभूत् तदा  
०८,०६८।०१३द्@०४३_००७६	धनञ्जयो ऽपि चाभ्येत्य रथानीकं तव प्रभो  
०८,०६८।०१३द्@०४३_००७७	विश्रुतं त्रिषु लोकेषु व्याक्षिपद् गाण्डिवं धनुः  
०८,०६८।०१३द्@०४३_००७८	कृष्णसारथिम् आयान्तं दृष्ट्वा श्वेतहयं रथम्  
०८,०६८।०१३द्@०४३_००७९	अर्जुनं चापि योद्धारं त्वदीयाः प्राद्रवन् भयात्  
०८,०६८।०१३द्@०४३_००८०	विप्रहीना रथाश्वेन गजैश् च परिवर्जिताः  
०८,०६८।०१३द्@०४३_००८१	पञ्चविंशतिसाहस्राः कालम् आर्छन् पदातयः  
०८,०६८।०१३द्@०४३_००८२	हत्वा तत् पुरुषानीकं पाञ्चालानां महारथः  
०८,०६८।०१३द्@०४३_००८३	पुत्रः पाञ्चालराजस्य धृष्टद्युम्नो महारथः  
०८,०६८।०१३द्@०४३_००८४	भीमसेनं पुरस्कृत्य न चिरात् प्रत्यदृश्यत  
०८,०६८।०१३द्@०४३_००८५	महाधनुर्धरः श्रीमान् अमित्रगणसूदनः  
०८,०६८।०१३द्@०४३_००८६	पारावतसवर्णाश्वं कोविदारमहाध्वजम्  
०८,०६८।०१३द्@०४३_००८७	धृष्टद्युम्नरथं दृष्ट्वा प्राद्रवन्त भयाद् भृशम्  
०८,०६८।०१३द्@०४३_००८८	गान्धारराजं शीघ्रास्त्रम् अनुसृत्य यशस्विनौ  
०८,०६८।०१३द्@०४३_००८९	न चिरात् प्रत्यदृश्येतां माद्रीपुत्रौ ससात्यकी  
०८,०६८।०१३द्@०४३_००९०	चेकितानः शिखण्डी च द्रौपदेयाश् च मारिष  
०८,०६८।०१३द्@०४३_००९१	हत्वा त्वदीयं सुमहत् सैन्यं शङ्खान् अथाधमन्  
०८,०६८।०१३द्@०४३_००९२	ते सर्वे तावकान् प्रेक्ष्य द्रवमाणान् पराङ्मुखान्  
०८,०६८।०१३द्@०४३_००९३	अभ्यद्रवञ् जिघांसन्तो वृषाञ् जित्वा यथा वृषाः  
०८,०६८।०१३द्@०४३_००९४	सेनावशेषं तं दृष्ट्वा तव सैन्यं पराङ्मुखम्  
०८,०६८।०१३द्@०४३_००९५	व्यवस्थितं सव्यसाची चुक्रोध बलवत् तदा  
०८,०६८।०१३द्@०४३_००९६	धनञ्जयो रथानीकम् अभ्यवर्तत वीर्यवान्  
०८,०६८।०१३द्@०४३_००९७	विश्रुतं त्रिषु लोकेषु व्याक्षिपद् गाण्डिवं धनुः  
०८,०६८।०१३द्@०४३_००९८	तत एताञ् शरै राजन् सहस्रान् समवारयन्  
०८,०६८।०१३द्@०४३_००९९	रजसा चोद्धतेनाथ न स्म किं चिद् व्यदृश्यत  
०८,०६८।०१३द्@०४३_०१००	अन्यकारीकृते लोके शरभूते महीतले  
०८,०६८।०१३द्@०४३_०१०१	दिशः सर्वा महाराज तावकाः प्राद्रवन् भयात्  
०८,०६८।०१३द्@०४३_०१०२	भज्यमानेषु सैन्येषु कुरुराजो विशां पते  
०८,०६८।०१३द्@०४३_०१०३	परान् अभिमुखांश् चैव सुतस् ते समुपाद्रवत्  
०८,०६८।०१३द्@०४३_०१०४	ततो दुर्योधनः सर्वान् आजुहावाथ पाण्डवान्  
०८,०६८।०१३द्@०४३_०१०५	युद्धाय भरतश्रेष्ठ देवान् इव पुरा बलिः  
०८,०६८।०१३द्@०४३_०१०६	त एनम् अभिवर्तन्त सहिताः समुपाद्रवन्  
०८,०६८।०१३द्@०४३_०१०७	नानाशस्त्रसृजः सर्वे भर्त्सयन्तो मुहुर् मुहुः  
०८,०६८।०१३द्@०४३_०१०८	दुर्योधनो ऽप्य् असम्भ्रान्तस् तान् अरीन् निशितैः शरैः  
०८,०६८।०१३द्@०४३_०१०९	व्यधमद् युधि राजेन्द्र घोररूपो विशां पते  
०८,०६८।०१३द्@०४३_०११०	तत्राद्भुतम् अपश्याम तव पुत्रस्य पौरुषम्  
०८,०६८।०१३द्@०४३_०१११	यद् एनं पाण्डवाः सर्वे न शेकुर् अतिवर्तितुम्  
०८,०६८।०१३द्@०४३_०११२	नातिदूरापयातं तु कृतबुद्धिं पलायने  
०८,०६८।०१३द्@०४३_०११३	दुर्योधनः स्वकं सैन्यम् अपश्यच् छरविक्षतम्  
०८,०६८।०१३द्@०४३_०११४	ततो ऽवस्थाप्य राजेन्द्र कृतबुद्धिस् तवात्मजः  
०८,०६८।०१३द्@०४३_०११५	हर्षयन्न् इव तान् योधान् इदं वचनम् अब्रवीत्  
०८,०६८।०१३द्@०४३_०११६	न तं देशं प्रपश्यामि पृथिव्यां पर्वतेषु च  
०८,०६८।०१३द्@०४३_०११७	यत्र यातान् न वो हन्युः पाण्डवाः किं सृतेन वः  
०८,०६८।०१३द्@०४३_०११८	अल्पं च बलम् एतेषां कृष्णौ च भृशविक्षतौ  
०८,०६८।०१३द्@०४३_०११९	यदि सर्वे ऽत्र तिष्ठामो ध्रुवो नो विजयो भवेत्  
०८,०६८।०१३द्@०४३_०१२०	विप्रयातांश् च नो भिन्नान् पाण्डवाः कृतकिल्बिषाः  
०८,०६८।०१३द्@०४३_०१२१	अनुसृत्य वधिष्यन्ति श्रेयान् नः समरे वधः  
०८,०६८।०१३द्@०४३_०१२२	सुखं साङ्ग्रामिको मृत्युः क्षत्रधर्मेण युध्यताम्  
०८,०६८।०१३द्@०४३_०१२३	मृतो दुःखं न जानीते प्रेत्य चानन्त्यम् अश्नुते  
०८,०६८।०१३द्@०४३_०१२४	शृणुध्वं क्षत्रियाः सर्वे यावन्तः स्थ समागताः  
०८,०६८।०१३द्@०४३_०१२५	यदा शूरं च भीरुं च मारयत्य् अन्तको यमः  
०८,०६८।०१३द्@०४३_०१२६	को नु मूढो न युध्येत मादृशः क्षत्रियव्रतः  
०८,०६८।०१३द्@०४३_०१२७	द्विषतो भीमसेनस्य क्रुद्धस्य वशम् एष्यथ  
०८,०६८।०१३द्@०४३_०१२८	पितामहैर् आचरितं न धर्मं हातुम् अर्हथ  
०८,०६८।०१३द्@०४३_०१२९	न हि धर्मो ऽस्ति पापीयान् क्षत्रियस्य पलायनात्  
०८,०६८।०१३द्@०४३_०१३०	न युद्धधर्माच् छ्रेयो ऽन्यः पन्थाः स्वर्गस्य कौरवाः  
०८,०६८।०१३द्@०४३_०१३१	अचिरेण हता लोकं सर्वे योधाः समाप्नुत  
०८,०६८।०१३द्@०४३_०१३२	एवं ब्रुवति ते पुत्रे सैनिका भृशविक्षताः  
०८,०६८।०१३द्@०४३_०१३३	अनवेक्ष्यैव तद् वाक्यं प्राद्रवन् सर्वतोमुखम्  
०८,०६८।०१४अ	तं ध्यानमूकं कृपणं भृशार्तम्; आर्तायनिर् दीनम् उवाच वाक्यम्  
०८,०६८।०१४च्	पश्येदम् उग्रं नरवाजिनागैर्; आयोधनं वीरहतैः प्रपन्नम्  
०८,०६८।०१५अ	महीधराभैः पतितैर् महागजैः; सकृत् प्रविद्धैः शरविद्धमर्मभिः  
०८,०६८।०१५च्	तैर् विह्वलद्भिश् च गतासुभिश् च; प्रध्वस्तयन्त्रायुधवर्मयोधैः  
०८,०६८।०१६अ	वज्रापविद्धैर् इव चाचलेन्द्रैर्; विभिन्नपाषाणमृगद्रुमौषधैः  
०८,०६८।०१६च्	प्रविद्धघण्टाङ्कुशतोमरध्वजैः; सहेममालै रुधिरौघसम्प्लुतैः  
०८,०६८।०१७अ	शरावभिन्नैः पतितैश् च वाजिभिः; श्वसद्भिर् अन्यैः क्षतजं वमद्भिः  
०८,०६८।०१७च्	दीनैः स्तनद्भिः परिवृत्तनेत्रैर्; महीं दशद्भिः कृपणं नदद्भिः  
०८,०६८।०१८अ	तथापविद्धैर् गजवाजियोधैर्; मन्दासुभिश् चैव गतासुभिश् च  
०८,०६८।०१८अ*११७९_०१	बलापविद्धै रथवीरसङ्घैः  
०८,०६८।०१८च्	नराश्वनागैश् च रथैश् च मर्दितैर्; मही महावैतरणीव दुर्दृशा  
०८,०६८।०१९अ	गजैर् निकृत्तापरहस्तगात्रैर्; उद्वेपमानैः पतितैः पृथिव्याम्  
०८,०६८।०१९ब्*११८०_०१	विशीर्णदन्तैः क्षतजं वमद्भिः  
०८,०६८।०१९ब्*११८०_०२	स्फुरद्भिर् आर्तैः करुणं रणाजिरे  
०८,०६८।०१९ब्*११८०_०३	सुयोधवर्मायुधपादगोप्तृभिः  
०८,०६८।०१९ब्*११८०_०४	प्रकीर्णतूणीरपताककेतुभिः  
०८,०६८।०१९ब्*११८०_०५	सुवर्णजालावततैर् भृशाहतैर्  
०८,०६८।०१९ब्*११८०_०६	मही वियद् द्यौर् जलदैर् इवावृता  
०८,०६८।०१९ब्*११८१_०१	संयन्तृयोधाचरणैर् महागजैः  
०८,०६८।०१९च्	यशस्विभिर् नागरथाश्वयोधिभिः; पदातिभिश् चाभिमुखैर् हतैः परैः  
०८,०६८।०१९ए	विशीर्णवर्माभरणाम्बरायुधैर्; वृता निशान्तैर् इव पावकैर् मही  
०८,०६८।०२०अ	शरप्रहाराभिहतैर् महाबलैर्; अवेक्ष्यमाणैः पतितैः सहस्रशः  
०८,०६८।०२०च्	प्रनष्टसञ्ज्ञैः पुनर् उच्छ्वसद्भिर्; मही बभूवानुगतैर् इवाग्निभिः  
०८,०६८।०२०द्*११८२_०१	कर्णार्जुनाभ्यां शरभिन्नगात्रैर्  
०८,०६८।०२०द्*११८२_०२	हतैः प्रवीरः कुरुसृञ्जयानाम्  
०८,०६८।०२०ए	दिवश् च्युतैर् भूर् अतिदीप्तिमद्भिर्; नक्तं ग्रहैर् द्यौर् अमलेव दीप्तैः  
०८,०६८।०२१अ	शरास् तु कर्णार्जुनबाहुमुक्ता; विदार्य नागाश्वमनुष्यदेहान्  
०८,०६८।०२१च्	प्राणान् निरस्याशु महीम् अतीयुर्; महोरगा वासम् इवाभितो ऽस्त्रैः  
०८,०६८।०२२अ	हतैर् मनुष्याश्वगजैश् च सङ्ख्ये; शरावभिन्नैश् च रथैर् बभूव  
०८,०६८।०२२च्	धनञ्जयस्याधिरथेश् च मार्गे; गजैर् अगम्या वसुधातिदुर्गा  
०८,०६८।०२३अ	रथैर् वरेषून् मथितैश् च योधैः; संस्यूतसूताश्ववरायुधध्वजैः  
०८,०६८।०२३च्	विशीर्णशस्त्रैर् विनिकृत्तबन्धुरैर्; निकृत्तचक्राक्षयुगत्रिवेणुभिः  
०८,०६८।०२४अ	विमुक्तयन्त्रैर् निहतैर् अयस्मयैर्; हतानुषङ्गैर् विनिषङ्गबन्धुरैः  
०८,०६८।०२४च्	प्रभग्ननीडैर् मणिहेममण्डितैः; स्तृता मही द्यौर् इव शारदैर् घनैः  
०८,०६८।०२५अ	विकृष्यमणैर् जवनैर् अलङ्कृतैर्; हतेश्वरैर् आजिरथैः सुकल्पितैः  
०८,०६८।०२५च्	मनुष्यमातङ्गरथाश्वराशिभिर्; द्रुतं व्रजन्तो बहुधा विचूर्णिताः  
०८,०६८।०२६अ	सहेमपट्टाः परिघाः परश्वधाः; कडङ्गरायोमुसलानि पट्टिशाः  
०८,०६८।०२६च्	पेतुश् च खड्गा विमला विकोशा; गदाश् च जाम्बूनदपट्टबद्धाः  
०८,०६८।०२७अ	चापानि रुक्माङ्गदभूषणानि; शराश् च कार्तस्वरचित्रपुङ्खाः  
०८,०६८।०२७च्	ऋष्ट्यश् च पीता विमला विकोशाः; प्रासाः सखड्गाः कनकावभासाः  
०८,०६८।०२८अ	छत्राणि वालव्यजनानि शङ्खाः; स्रजश् च पुष्पोत्तमहेमचित्राः  
०८,०६८।०२८च्	कुथाः पताकाम्बरवेष्टिताश् च; किरीटमाला मुकुटाश् च शुभ्राः  
०८,०६८।०२९अ	प्रकीर्णका विप्रकीर्णाः कुथाश् च; प्रधानमुक्तातरलाश् च हाराः  
०८,०६८।०२९च्	आपीडकेयूरवराङ्गदानि; ग्रैवेयनिष्काः ससुवर्णसूत्राः  
०८,०६८।०३०अ	मण्युत्तमा वज्रसुवर्णमुक्ता; रत्नानि चोच्चावचमङ्गलानि  
०८,०६८।०३०च्	गात्राणि चात्यन्तसुखोचितानि; शिरांसि चेन्दुप्रतिमाननानि  
०८,०६८।०३१अ	देहांश् च भोगांश् च परिच्छदांश् च; त्यक्त्वा मनोज्ञानि सुखानि चापि  
०८,०६८।०३१च्	स्वधर्मनिष्ठां महतीम् अवाप्य; व्याप्तांश् च लोकान् यशसा समीयुः  
०८,०६८।०३१च्*११८३_०१	गता इतः स्वर्गलोकाय राजन्  
०८,०६८।०३१द्*११८४_०१	निवर्त दुर्योधन यान्तु सैनिका  
०८,०६८।०३१द्*११८४_०२	व्रजस्व राजञ् शिबिराय मानद  
०८,०६८।०३१द्*११८४_०३	दिवाकरो ह्य् एष विलम्बते प्रभो  
०८,०६८।०३१द्*११८४_०४	पुनस् त्वम् एवात्र नरेन्द्र कारणम्  
०८,०६८।०३२अ	इत्य् एवम् उक्त्वा विरराम शल्यो; दुर्योधनः शोकपरीतचेताः  
०८,०६८।०३२च्	हा कर्ण हा कर्ण इति ब्रुवाण; आर्तो विसञ्ज्ञो भृशम् अश्रुनेत्रः  
०८,०६८।०३२द्*११८५_०१	युद्धाय राजन् विनिविष्टबुद्धिं  
०८,०६८।०३२द्*११८५_०२	हा कर्ण हा कर्ण इति ब्रुवाणम्  
०८,०६८।०३३अ	तं द्रोणपुत्रप्रमुखा नरेन्द्राः; सर्वे समाश्वास्य सह प्रयान्ति  
०८,०६८।०३३च्	निरीक्षमाणा मुहुर् अर्जुनस्य; ध्वजं महान्तं यशसा ज्वलन्तम्  
०८,०६८।०३४अ	नराश्वमातङ्गशरीरजेन; रक्तेन सिक्ता रुधिरेण भूमिः  
०८,०६८।०३४च्	रक्ताम्बरस्रक् तपनीययोगान्; नारी प्रकाशा इव सर्वगम्या  
०८,०६८।०३५अ	प्रच्छन्नरूपा रुधिरेण राजन्; रौद्रे मुहूर्ते ऽतिविराजमानाः  
०८,०६८।०३५च्	नैवावतस्थुः कुरवः समीक्ष्य; प्रव्राजिता देवलोकाश् च सर्वे  
०८,०६८।०३६अ	वधेन कर्णस्य सुदुःखितास् ते; हा कर्ण हा कर्ण इति ब्रुवाणाः  
०८,०६८।०३६च्	द्रुतं प्रयाताः शिबिराणि राजन्; दिवाकरं रक्तम् अवेक्षमाणाः  
०८,०६८।०३७अ	गाण्डीवमुक्तैस् तु सुवर्णपुङ्खैः; शितैः शरैः शोणितदिग्धवाजैः  
०८,०६८।०३७च्	शरैश् चिताङ्गो भुवि भाति कर्णो; हतो ऽपि सन् सूर्य इवांशुमाली  
०८,०६८।०३८अ	कर्णस्य देहं रुधिरावसिक्तं; भक्तानुकम्पी भगवान् विवस्वान्  
०८,०६८।०३८च्	स्पृष्ट्वा करैर् लोहितरक्तरूपः; सिष्णासुर् अभ्येति परं समुद्रम्  
०८,०६८।०३९अ	इतीव सञ्चिन्त्य सुरर्षिसङ्घाः; सम्प्रस्थिता यान्ति यथानिकेतम्  
०८,०६८।०३९च्	सञ्चिन्तयित्वा च जना विसस्रुर्; यथासुखं खं च महीतलं च  
०८,०६८।०४०अ	तद् अद्भुतं प्राणभृतां भयङ्करं; निशम्य युद्धं कुरुवीरमुख्ययोः  
०८,०६८।०४०च्	धनञ्जयस्याधिरथेश् च विस्मिताः; प्रशंसमानाः प्रययुस् तदा जनाः  
०८,०६८।०४१अ	शरैः सङ्कृत्तवर्माणं वीरं विशसने हतम्  
०८,०६८।०४१च्	गतासुम् अपि राधेयं नैव लक्ष्मीर् व्यमुञ्चत  
०८,०६८।०४१द्*११८६_०१	निष्टप्तहेमवपुषं ज्वलनार्कसमत्विषम्  
०८,०६८।०४१द्*११८६_०२	जीवन्तम् इव तं शूरं सर्वभूतानि मेनिरे  
०८,०६८।०४१द्*११८६_०३	हतस्यापि महाराज सूतपुत्रस्य संयुगे  
०८,०६८।०४१द्*११८६_०४	वित्रेसुः सर्वभूतानि सिंहस्येवेतरे मृगाः  
०८,०६८।०४१द्*११८७_०१	हतो ऽपि पुरुषव्याघ्रो व्याहरन्न् इव लक्ष्यते  
०८,०६८।०४१द्*११८८_०१	नाभवद् विकृतं किं चिन् मृतस्यापि महात्मनः  
०८,०६८।०४१द्*११८८_०२	चारुवेषधरं राजञ् चारुमौलिशिरोधरम्  
०८,०६८।०४१द्*११८८_०३	तन् मुखं सूतपुत्रस्य पूर्णचन्द्रसमद्युति  
०८,०६८।०४२अ	नानाभरणवान् राजन् मृष्टजाम्बूनदाङ्गदः  
०८,०६८।०४२ब्*११८९_०१	वर्षित्वा शरवर्षाणि प्रताप्य रिपुवाहिनीम्  
०८,०६८।०४२ब्*११८९_०२	श्रीमान् इव सहस्रांशुर् ज्वलन् सर्वान् प्रताप्य च  
०८,०६८।०४२ब्*११९०_०१	हतो वैकर्तनः कर्णः सपुत्रः सहवाहनः  
०८,०६८।०४२ब्*११९०_०२	अर्थिनां पक्षिसङ्घस्य कल्पवृक्षो निपातितः  
०८,०६८।०४२च्	हतो वैकर्तनः शेते पादपो ऽङ्कुरवान् इव  
०८,०६८।०४३अ	कनकोत्तमसङ्काशः प्रदीप्त इव पावकः  
०८,०६८।०४३ब्*११९१_०१	स शान्तः पुरुषव्याघ्रः पार्थसायकवारिणा  
०८,०६८।०४३ब्*११९१_०२	यथा हि ज्वलनो दीप्तो जलम् आसाद्य शाम्यति  
०८,०६८।०४३ब्*११९१_०३	कर्णाग्निः समरे तद्वत् पार्थमेघेन शामितः  
०८,०६८।०४३ब्*११९१_०४	प्रगृह्य च यशो दीप्तं सुयुद्धेनात्मनो भुवि  
०८,०६८।०४३ब्*११९२_०१	विसृज्य शरवर्षाणि प्रताप्य च दिशो दश  
०८,०६८।०४३च्	सपुत्रः पुरुषव्याघ्रः संशान्तः पार्थतेजसा  
०८,०६८।०४३ए	प्रताप्य पाण्डवान् राजन् पाञ्चालांश् चास्त्रतेजसा  
०८,०६८।०४४अ	ददानीत्य् एव यो ऽवोचन् न नास्तीत्य् अर्थितो ऽर्थिभिः  
०८,०६८।०४४च्	सद्भिः सदा सत्पुरुषः स हतो द्वैरथे वृषः  
०८,०६८।०४५अ	यस्य ब्राह्मणसात् सर्वम् आत्मार्थं न महात्मनः  
०८,०६८।०४५च्	नादेयं ब्राह्मणेष्व् आसीद् यस्य स्वम् अपि जीवितम्  
०८,०६८।०४६अ	सदा नॄणां प्रियो दाता प्रियदानो दिवं गतः  
०८,०६८।०४६ब्*११९३_०१	स पार्थास्त्रविनिर्दग्धो गतः परमिकां गतिम्  
०८,०६८।०४६ब्*११९३_०२	यम् आश्रित्याकरोद् वैरं सुतस् ते स गतो दिवम्  
०८,०६८।०४६च्	आदाय तव पुत्राणां जयाशां शर्म वर्म च  
०८,०६८।०४७अ	हते स्म कर्णे सरितो न स्रवन्ति; जगाम चास्तं कलुषो दिवाकरः  
०८,०६८।०४७च्	ग्रहश् च तिर्यग् ज्वलितार्कवर्णो; यमस्य पुत्रो ऽभ्युदियाय राजन्  
०८,०६८।०४८अ	नभः पफालाथ ननाद चोर्वी; ववुश् च वाताः परुषातिवेलम्  
०८,०६८।०४८च्	दिशः सधूमाश् च भृशं प्रजज्वलुर्; महार्णवाश् चुक्षुभिरे च सस्वनाः  
०८,०६८।०४९अ	सकाननाः साद्रिचयाश् चकम्पुः; प्रविव्यथुर् भूतगणाश् च मारिष  
०८,०६८।०४९च्	बृहस्पती रोहिणीं सम्प्रपीड्य; बभूव चन्द्रार्कसमानवर्णः  
०८,०६८।०५०अ	हते कर्णे न दिशो विप्रजज्ञुस्; तमोवृता द्यौर् विचचाल भूमिः  
०८,०६८।०५०च्	पपात चोल्का ज्वलनप्रकाशा; निशाचराश् चाप्य् अभवन् प्रहृष्टाः  
०८,०६८।०५१अ	शशिप्रकाशाननम् अर्जुनो यदा; क्षुरेण कर्णस्य शिरो न्यपातयत्  
०८,०६८।०५१च्	अथान्तरिक्षे दिवि चेह चासकृद्; बभूव हाहेति जनस्य निस्वनः  
०८,०६८।०५२अ	स देवगन्धर्वमनुष्यपूजितं; निहत्य कर्णं रिपुम् आहवे ऽर्जुनः  
०८,०६८।०५२च्	रराज पार्थः परमेण तेजसा; वृत्रं निहत्येव सहस्रलोचनः  
०८,०६८।०५३अ	ततो रथेनाम्बुदवृन्दनादिना; शरन्नभोमध्यगभास्करत्विषा  
०८,०६८।०५३च्	पताकिना भीमनिनादकेतुना; हिमेन्दुशङ्खस्फटिकावभासिना  
०८,०६८।०५३द्*११९४_०१	महेन्द्रवाहप्रतिमेन ताव् उभौ  
०८,०६८।०५३द्*११९४_०२	महेन्द्रवीर्यप्रतिमानपौरुषौ  
०८,०६८।०५३ए	सुवर्णमुक्तामणिवज्रविद्रुमैर्; अलङ्कृतेनाप्रतिमानरंहसा  
०८,०६८।०५४अ	नरोत्तमौ पाण्डवकेशिमर्दनाव्; उदाहिताव् अग्निदिवाकरोपमौ  
०८,०६८।०५४च्	रणाजिरे वीतभयौ विरेजतुः; समानयानाव् इव विष्णुवासवौ  
०८,०६८।०५५अ	ततो धनुर्ज्यातलनेमिनिस्वनैः; प्रसह्य कृत्वा च रिपून् हतप्रभान्  
०८,०६८।०५५च्	संसाधयित्वैव कुरूञ् शरौघैः; कपिध्वजः पक्षिवरध्वजश् च  
०८,०६८।०५५च्*११९५_०१	उभौ तदा यादवपाण्डुनन्दनौ  
०८,०६८।०५५ए	प्रसह्य शङ्खौ धमतुः सुघोषौ; मनांस्य् अरीणाम् अवसादयन्तौ  
०८,०६८।०५६अ	सुवर्णजालावततौ महास्वनौ; हिमावदातौ परिगृह्य पाणिभिः  
०८,०६८।०५६च्	चुचुम्बतुः शङ्खवरौ नृणां वरौ; वराननाभ्यां युगपच् च दध्मतुः  
०८,०६८।०५७अ	पाञ्चजन्यस्य निर्घोषो देवदत्तस्य चोभयोः  
०८,०६८।०५७च्	पृथिवीम् अन्तरिक्षं च द्याम् अपश् चाप्य् अपूरयत्  
०८,०६८।०५७द्*११९६_०१	वित्रस्ताश् चाभवन् सर्वे कुरवो राजसत्तम  
०८,०६८।०५७द्*११९६_०२	शङ्खशब्देन शूरस्य माधवस्यार्जुनस्य च  
०८,०६८।०५८अ	तौ शङ्खशब्देन निनादयन्तौ; वनानि शैलान् सरितो दिशश् च  
०८,०६८।०५८च्	वित्रासयन्तौ तव पुत्रसेनां; युधिष्ठिरं नन्दयतः स्म वीरौ  
०८,०६८।०५९अ	ततः प्रयाताः कुरवो जवेन; श्रुत्वैव शङ्खस्वनम् ईर्यमाणम्  
०८,०६८।०५९च्	विहाय मद्राधिपतिं पतिं च; दुर्योधनं भारत भारतानाम्  
०८,०६८।०६०अ	महाहवे तं बहु शोभमानं; धनञ्जयं भूतगणाः समेताः  
०८,०६८।०६०च्	तदान्वमोदन्त जनार्दनं च; प्रभाकराव् अभ्युदितौ यथैव  
०८,०६८।०६१अ	समाचितौ कर्णशरैः परन्तपाव्; उभौ व्यभातां समरे ऽच्युतार्जुनौ  
०८,०६८।०६१च्	तमो निहत्याभ्युदितौ यथामलौ; शशाङ्कसूर्याव् इव रश्मिमालिनौ  
०८,०६८।०६२अ	विहाय तान् बाणगणान् अथागतौ; सुहृद्वृताव् अप्रतिमानविक्रमौ  
०८,०६८।०६२च्	सुखं प्रविष्टौ शिबिरं स्वम् ईश्वरौ; सदस्यहूताव् इव वासवाच्युतौ  
०८,०६८।०६३अ	सदेवगन्धर्वमनुष्यचारणैर्; महर्षिभिर् यक्षमहोरगैर् अपि  
०८,०६८।०६३च्	जयाभिवृद्ध्या परयाभिपूजितौ; निहत्य कर्णं परमाहवे तदा  
०८,०६८।०६३द्@०४४_००००	सञ्जय उवाच  
०८,०६८।०६३द्@०४४_०००१	हते वैकर्तने कर्णे कुरवो भयपीडिताः  
०८,०६८।०६३द्@०४४_०००२	वीक्षमाणा दिशः सर्वाः पलायन्ते स्म सर्वतः  
०८,०६८।०६३द्@०४४_०००३	वीरं तु निहतं श्रुत्वा शत्रुभिः परमाहवे  
०८,०६८।०६३द्@०४४_०००४	सर्वे दिशो ऽन्वकीर्यन्त तावका भयमोहिताः  
०८,०६८।०६३द्@०४४_०००५	ततो ऽवहारं चक्रुस् ते राजन् योधाः समन्ततः  
०८,०६८।०६३द्@०४४_०००६	वार्यमाणा भयोद्विग्नास् तव पुत्रेण भारत  
०८,०६८।०६३द्@०४४_०००७	तेषां तु मतम् आज्ञाय पुत्रस् ते भरतर्षभ  
०८,०६८।०६३द्@०४४_०००८	अवहारं ततश् चक्रे शल्यस्यानुमते नृप  
०८,०६८।०६३द्@०४४_०००९	योधैर् महारथैः सार्धं वृतो भारत तावकैः  
०८,०६८।०६३द्@०४४_००१०	हतावशेषैस् त्वरितः शिबिरायैव दुद्रुवे  
०८,०६८।०६३द्@०४४_००११	गान्धाराणां सहस्रेण शकुनिः परिवारितः  
०८,०६८।०६३द्@०४४_००१२	हतम् आधिरथिं दृष्ट्वा शिबिरायैव दुद्रुवे  
०८,०६८।०६३द्@०४४_००१३	कृपः शारद्वतो राजन् नागानीकेन संवृतः  
०८,०६८।०६३द्@०४४_००१४	महता मेघकल्पेन शिबिरायैव दुद्रुवे  
०८,०६८।०६३द्@०४४_००१५	अश्वत्थामा ततः शूरो विनिःश्वस्य मुहुर् मुहुः  
०८,०६८।०६३द्@०४४_००१६	पाण्डवानां जयं दृष्ट्वा शिबिरायैव दुद्रुवे  
०८,०६८।०६३द्@०४४_००१७	संशप्तकावशेषेण बलेन महता वृतः  
०८,०६८।०६३द्@०४४_००१८	सुशर्मापि ययौ राजन् वीक्षमाणो भयातुरान्  
०८,०६८।०६३द्@०४४_००१९	दुर्योधनो ऽपि नृपतिर् हतसर्वस्व आतुरः  
०८,०६८।०६३द्@०४४_००२०	ययौ शोकसमाविष्टश् चिन्तयन् विमना बहु  
०८,०६८।०६३द्@०४४_००२१	छिन्नध्वजेन शल्यस् तु रथेन रथिनां वरः  
०८,०६८।०६३द्@०४४_००२२	प्रययौ शिबिरायैव वीक्षमाणो दिशो दश  
०८,०६८।०६३द्@०४४_००२३	ततो ऽपरे सुबहवो भारतानां महारथाः  
०८,०६८।०६३द्@०४४_००२४	प्राद्रवन्त रणं हित्वा भयाविष्टा विचेतसः  
०८,०६८।०६३द्@०४४_००२५	अश्रुकण्ठा भयोद्विग्ना वेपमानाः सुविह्वलाः  
०८,०६८।०६३द्@०४४_००२६	कुरवः प्रद्रुताः सर्वे दृष्ट्वा कर्णं निपातितम्  
०८,०६८।०६३द्@०४४_००२७	प्रशंसन्तो ऽर्जुनं के चित् के चित् कर्णं महारथाः  
०८,०६८।०६३द्@०४४_००२८	व्यद्रवन्त दिशो भीताः कुरवः कुरुसत्तम  
०८,०६८।०६३द्@०४४_००२९	तेषां योधसहस्राणां तावकानां महामृधे  
०८,०६८।०६३द्@०४४_००३०	नासीत् तत्र पुमान् कश् चिद् यो युद्धाय मनो दधे  
०८,०६८।०६३द्@०४४_००३१	हते कर्णे महाराज निराशाः कुरवो ऽभवन्  
०८,०६८।०६३द्@०४४_००३२	जीवितेष्व् अथ राज्येषु दारेषु च धनेषु च  
०८,०६८।०६३द्@०४४_००३३	तान् समानीय पुत्रस् ते यत्नेन महता विभो  
०८,०६८।०६३द्@०४४_००३४	निवेशाय मनो दध्रे दुःखशोकसमन्वितः  
०८,०६८।०६३द्@०४४_००३५	तस्याज्ञां शिरसा ते ऽपि प्रतिगृह्य विशां पते  
०८,०६८।०६३द्@०४४_००३६	विवर्णवदना दीना न्यविशन्त महारथाः  
०८,०६८।०६३द्*११९७_०१	यथानुरूपं प्रतिपूज्य तान् अथ  
०८,०६८।०६३द्*११९७_०२	प्रशस्यमानाव् अतुलैश् च कर्मभिः  
०८,०६८।०६३द्*११९७_०३	ननन्दतुस् तौ ससुहृद्गणौ तदा  
०८,०६८।०६३द्*११९७_०४	बलिं नियम्येव सुरेशकेशवौ  
०८,०६९।००१	सञ्जय उवाच  
०८,०६९।००१अ	तथा निपातिते कर्णे तव सैन्ये च विद्रुते  
०८,०६९।००१च्	आश्लिष्य पार्थं दाशार्हो हर्षाद् वचनम् अब्रवीत्  
०८,०६९।००२अ	हतो बलभिदा वृत्रस् त्वया कर्णो धनञ्जय  
०८,०६९।००२च्	वधं वै कर्णवृत्राभ्यां कथयिष्यन्ति मानवाः  
०८,०६९।००३अ	वज्रिणा निहतो वृत्रः संयुगे भूरितेजसा  
०८,०६९।००३च्	त्वया तु निहतः कर्णो धनुषा निशितैः शरैः  
०८,०६९।००४अ	तम् इमं विक्रमं लोके प्रथितं ते यशोवहम्  
०८,०६९।००४च्	निवेदयावः कौन्तेय धर्मराजाय धीमते  
०८,०६९।००५अ	वधं कर्णस्य सङ्ग्रामे दीर्घकालचिकीर्षितम्  
०८,०६९।००५च्	निवेद्य धर्मराजस्य त्वम् आनृण्यं गमिष्यसि  
०८,०६९।००५द्*११९८_०१	वर्तमाने तु युद्धे वै तव कर्णस्य चोभयोः  
०८,०६९।००५द्*११९८_०२	द्रष्टुम् आयोधनं पूर्वम् आगतो धर्मनन्दनः  
०८,०६९।००५द्*११९८_०३	सुभृशं गाढविद्धत्वान् नाशकत् स्थातुम् आहवे  
०८,०६९।००५द्*११९८_०४	ततः स्वशिबिरं यातः स राजा पुरुषर्षभ  
०८,०६९।००६अ	तथेत्य् उक्ते केशवस् तु पार्थेन यदुपुङ्गवः  
०८,०६९।००६च्	पर्यवर्तयद् अव्यग्रो रथं रथवरस्य तम्  
०८,०६९।००६द्*११९९_०१	एवम् उक्त्वार्जुनं कृष्णः सैनिकान् इदम् अब्रवीत्  
०८,०६९।००७अ	धृष्टद्युम्नं युधामन्युं माद्रीपुत्रौ वृकोदरम्  
०८,०६९।००७च्	युयुधानं च गोविन्द इदं वचनम् अब्रवीत्  
०८,०६९।००८अ	परान् अभिमुखा यत्तास् तिष्ठध्वं भद्रम् अस्तु वः  
०८,०६९।००८च्	यावद् आवेद्यते राज्ञे हतः कर्णो ऽर्जुनेन वै  
०८,०६९।००८द्*१२००_०१	तावद् भवद्भिर् यत् तैस् तु भवितव्यं नराधिपैः  
०८,०६९।००९अ	स तैः शूरैर् अनुज्ञातो ययौ राजनिवेशनम्  
०८,०६९।००९च्	पार्थम् आदाय गोविन्दो ददर्श च युधिष्ठिरम्  
०८,०६९।०१०अ	शयानं राजशार्दूलं काञ्चने शयनोत्तमे  
०८,०६९।०१०च्	अगृह्णीतां च चरणौ मुदितौ पार्थिवस्य तौ  
०८,०६९।०११अ	तयोः प्रहर्षम् आलक्ष्य प्रहारांश् चातिमानुषान्  
०८,०६९।०११च्	राधेयं निहतं मत्वा समुत्तस्थौ युधिष्ठिरः  
०८,०६९।०११द्*१२०१_०१	उत्थाय स महाबाहुः पुनः पुनर् अरिन्दमः  
०८,०६९।०११द्*१२०१_०२	वासुदेवार्जुनौ प्रेम्णा पुनश् च परिषस्वजे  
०८,०६९।०११द्*१२०२_०१	वासुदेवं च वार्ष्णेयं पप्रच्छ कुरुनन्दनः  
०८,०६९।०१२अ	ततो ऽस्मै तद् यथावृत्तं वासुदेवः प्रियंवदः  
०८,०६९।०१२च्	कथयाम् आस कर्णस्य निधनं यदुनन्दनः  
०८,०६९।०१३अ	ईषद् उत्स्मयमानस् तु कृष्णो राजानम् अब्रवीत्  
०८,०६९।०१३च्	युधिष्ठिरं हतामित्रं कृताञ्जलिर् अथाच्युतः  
०८,०६९।०१४अ	दिष्ट्या गाण्डीवधन्वा च पाण्डवश् च वृकोदरः  
०८,०६९।०१४च्	त्वं चापि कुशली राजन् माद्रीपुत्रौ च पाण्डवौ  
०८,०६९।०१५अ	मुक्ता वीरक्षयाद् अस्मात् सङ्ग्रामाल् लोमहर्षणात्  
०८,०६९।०१५च्	क्षिप्रम् उत्तरकालानि कुरु कार्याणि पार्थिव  
०८,०६९।०१६अ	हतो वैकर्तनः क्रूरः सूतपुत्रो महाबलः  
०८,०६९।०१६च्	दिष्ट्या जयसि राजेन्द्र दिष्ट्या वर्धसि पाण्डव  
०८,०६९।०१७अ	यः स द्यूतजितां कृष्णां प्राहसत् पुरुषाधमः  
०८,०६९।०१७च्	तस्याद्य सूतपुत्रस्य भूमिः पिबति शोणितम्  
०८,०६९।०१८अ	शेते ऽसौ शरदीर्णाङ्गः शत्रुस् ते कुरुपुङ्गव  
०८,०६९।०१८च्	तं पश्य पुरुषव्याघ्र विभिन्नं बहुधा शरैः  
०८,०६९।०१८द्*१२०३_०१	हतामित्राम् इमाम् उर्वीम् अनुशाधि महाभुज  
०८,०६९।०१८द्*१२०३_०२	यत्तो भूत्वा सहास्माभिर् भुङ्क्ष्व भोगांश् च पुष्कलान्  
०८,०६९।०१८द्*१२०४_००	सञ्जय उवाच  
०८,०६९।०१८द्*१२०४_०१	इति श्रुत्वा वचस् तस्य केशवस्य महात्मनः  
०८,०६९।०१९अ	युधिष्ठिरस् तु दाशार्हं प्रहृष्टः प्रत्यपूजयत्  
०८,०६९।०१९च्	दिष्ट्या दिष्ट्येति राजेन्द्र प्रीत्या चेदम् उवाच ह  
०८,०६९।०२०अ	नैतच् चित्रं महाबाहो त्वयि देवकिनन्दन  
०८,०६९।०२०च्	त्वया सारथिना पार्थो यत् कुर्याद् अद्य पौरुषम्  
०८,०६९।०२०द्*१२०५_०१	न तच् चित्रं महाबाहो युष्मद् बाहुप्रसादजम्  
०८,०६९।०२१अ	प्रगृह्य च कुरुश्रेष्ठः साङ्गदं दक्षिणं भुजम्  
०८,०६९।०२१च्	उवाच धर्मभृत् पार्थ उभौ तौ केशवार्जुनौ  
०८,०६९।०२२अ	नरनारायणौ देवौ कथितौ नारदेन ह  
०८,०६९।०२२च्	धर्मसंस्थापने युक्तौ पुराणौ पुरुषोत्तमौ  
०८,०६९।०२३अ	असकृच् चापि मेधावी कृष्णद्वैपायनो मम  
०८,०६९।०२३च्	कथाम् एतां महाबाहो दिव्याम् अकथयत् प्रभुः  
०८,०६९।०२४अ	तव कृष्ण प्रभावेण गाण्डीवेन धनञ्जयः  
०८,०६९।०२४च्	जयत्य् अभिमुखाञ् शत्रून् न चासीद् विमुखः क्व चित्  
०८,०६९।०२५अ	जयश् चैव ध्रुवो ऽस्माकं न त्व् अस्माकं पराजयः  
०८,०६९।०२५च्	यदा त्वं युधि पार्थस्य सारथ्यम् उपजग्मिवान्  
०८,०६९।०२५द्*१२०६_०१	भीष्मो द्रोणश् च कर्णश् च महात्मा गौतमः कृपः  
०८,०६९।०२५द्*१२०६_०२	अन्ये च बहवः शूरा ये च तेषां पदानुगाः  
०८,०६९।०२५द्*१२०७_०१	त्वद्बुद्ध्या निहते कर्णे हता गोविन्द सर्वथा  
०८,०६९।०२६अ	एवम् उक्त्वा महाराज तं रथं हेमभूषितम्  
०८,०६९।०२६च्	दन्तवर्णैर् हयैर् युक्तं कालवालैर् महारथः  
०८,०६९।०२७अ	आस्थाय पुरुषव्याघ्रः स्वबलेनाभिसंवृतः  
०८,०६९।०२७च्	कृष्णार्जुनाभ्यां वीराभ्याम् अनुमन्य ततः प्रियम्  
०८,०६९।०२८अ	आगतो बहुवृत्तान्तं द्रष्टुम् आयोधनं तदा  
०८,०६९।०२८च्	आभाषमाणस् तौ वीराव् उभौ माधवफल्गुनौ  
०८,०६९।०२९अ	स ददर्श रणे कर्णं शयानं पुरुषर्षभम्  
०८,०६९।०२९ब्*१२०८_०१	यथा कदम्बकुसुमं केसरैः सर्वतो वृतम्  
०८,०६९।०२९ब्*१२०८_०२	चितं शरशतैः कर्णं धर्मराजो ददर्श ह  
०८,०६९।०२९ब्*१२०८_०३	गन्धतैलावसिक्ताभिः काञ्चनीभिः सहस्रशः  
०८,०६९।०२९ब्*१२०८_०४	दीपिकाभिः कृतोद्द्योतं पश्यते वै वृषं तदा  
०८,०६९।०२९ब्*१२०९_०१	सञ्छिन्नभिन्नकवचं बाणैश् च विदलीकृतम्  
०८,०६९।०२९च्	गाण्डीवमुक्तैर् विशिखैः सर्वतः शकलीकृतम्  
०८,०६९।०३०अ	सपुत्रं निहतं दृष्ट्वा कर्णं राजा युधिष्ठिरः  
०८,०६९।०३०ब्*१२१०_०१	सञ्जातप्रत्ययो ऽतीव वीक्ष्य चैवं पुनः पुनः  
०८,०६९।०३०च्	प्रशशंस नरव्याघ्राव् उभौ माधवपाण्डवौ  
०८,०६९।०३१अ	अद्य राजास्मि गोविन्द पृथिव्यां भ्रातृभिः सह  
०८,०६९।०३१च्	त्वया नाथेन वीरेण विदुषा परिपालितः  
०८,०६९।०३२अ	हतं दृष्ट्वा नरव्याघ्रं राधेयम् अभिमानिनम्  
०८,०६९।०३२च्	निराशो ऽद्य दुरात्मासौ धार्तराष्ट्रो भविष्यति  
०८,०६९।०३२ए	जीविताच् चापि राज्याच् च हते कर्णे महारथे  
०८,०६९।०३३अ	त्वत्प्रसादाद् वयं चैव कृतार्थाः पुरुषर्षभ  
०८,०६९।०३३च्	त्वं च गाण्डीवधन्वा च विजयी यदुनन्दन  
०८,०६९।०३३ए	दिष्ट्या जयसि गोविन्द दिष्ट्या कर्णो निपातितः  
०८,०६९।०३३ड़्*१२११_०१	त्रयोदश समास्तीर्णा जागरेण सुदुःखिताः  
०८,०६९।०३३ड़्*१२११_०२	स्वप्स्यामो ऽद्य सुखं रात्रौ त्वत्प्रसादान् महाभुज  
०८,०६९।०३४अ	एवं स बहुशो हृष्टः प्रशशंस जनार्दनम्  
०८,०६९।०३४च्	अर्जुनं चापि राजेन्द्र धर्मराजो युधिष्ठिरः  
०८,०६९।०३४द्*१२१२_००	सञ्जय उवाच  
०८,०६९।०३४द्*१२१२_०१	दृष्ट्वा च कर्णं निहतं सपुत्रं पार्थसायकैः  
०८,०६९।०३४द्*१२१२_०२	पुनर् जातम् इवात्मानं मेने कुरुकुलोद्वहः  
०८,०६९।०३४द्*१२१३_०१	समेत्य च महाराज कुन्तीपुत्रं युधिष्ठिरम्  
०८,०६९।०३४द्*१२१४_०१	प्रशशंसुस् ततः सर्वे राजानो भूरितेजसः  
०८,०६९।०३५अ	ततो भीमप्रभृतिभिः सर्वैश् च भ्रातृभिर् वृतम्  
०८,०६९।०३५च्	वर्धयन्ति स्म राजानं हर्षयुक्ता महारथाः  
०८,०६९।०३६अ	नकुलः सहदेवश् च पाण्डवश् च वृकोदरः  
०८,०६९।०३६च्	सात्यकिश् च महाराज वृष्णीनां प्रवरो रथः  
०८,०६९।०३७अ	धृष्टद्युम्नः शिखण्डी च पाण्डुपाञ्चालसृञ्जयाः  
०८,०६९।०३७च्	पूजयन्ति स्म कौन्तेयं निहते सूतनन्दने  
०८,०६९।०३८अ	ते वर्धयित्वा नृपतिं पाण्डुपुत्रं युधिष्ठिरम्  
०८,०६९।०३८च्	जितकाशिनो लब्धलक्षा युद्धशौण्डाः प्रहारिणः  
०८,०६९।०३९अ	स्तुवन्तः स्तवयुक्ताभिर् वाग्भिः कृष्णौ परन्तपौ  
०८,०६९।०३९च्	जग्मुः स्वशिबिरायैव मुदा युक्ता महारथाः  
०८,०६९।०४०अ	एवम् एष क्षयो वृत्तः सुमहांल् लोमहर्षणः  
०८,०६९।०४०च्	तव दुर्मन्त्रिते राजन्न् अतीतं किं नु शोचसि  
०८,०६९।०४१	वैशम्पायन उवाच  
०८,०६९।०४१*१२१५_०१	एवम् एतन् महच् चासीद् युद्धं परमदारुणम्  
०८,०६९।०४१अ	श्रुत्वा तद् अप्रियं राजन् धृतराष्ट्रो महीपतिः  
०८,०६९।०४१च्	पपात भूमौ निश्चेष्टः कौरव्यः परमार्तिवान्  
०८,०६९।०४१ए	तथा सत्यव्रता देवी गान्धारी धर्मदर्शिनी  
०८,०६९।०४१ड़्*१२१६_०१	शुशोच बहुलालापैः कर्णस्य निधनं युधि  
०८,०६९।०४२अ	तं प्रत्यगृह्णाद् विदुरो नृपतिं सञ्जयस् तथा  
०८,०६९।०४२च्	पर्याश्वासयतश् चैवं ताव् उभाव् एव भूमिपम्  
०८,०६९।०४३अ	तथैवोत्थापयाम् आसुर् गान्धारीं राजयोषितः  
०८,०६९।०४३ब्*१२१७_०१	स दैवं परमं मत्वा भवितव्यं च पार्थिवः  
०८,०६९।०४३ब्*१२१८_०१	परां पीडां समाश्रित्य नष्टचित्तो महातपाः  
०८,०६९।०४३ब्*१२१८_०२	चिन्ताशोकपरीतात्मा न जज्ञे मोहपीडितः  
०८,०६९।०४३च्	ताभ्याम् आश्वासितो राजा तूष्णीम् आसीद् विचेतनः  
०८,०६९।०४३द्*१२१९_०१	इदं महायुद्धमखं महात्मनोर्  
०८,०६९।०४३द्*१२१९_०२	धनञ्जयस्याधिरथेश् च यः पठेत्  
०८,०६९।०४३द्*१२१९_०३	स सम्यग् इष्टस्य मखस्य यत् फलं  
०८,०६९।०४३द्*१२१९_०४	तद् आप्नुयात् संश्रवणाच् च भारत  
०८,०६९।०४३द्*१२१९_०५	मखो हि विष्णुर् भगवान् सनातनो  
०८,०६९।०४३द्*१२१९_०६	वहन्ति तं चाग्न्यनिलेन्दुभानवः  
०८,०६९।०४३द्*१२१९_०७	अतो ऽनसूयुः शृणुते पठेच् च यः  
०८,०६९।०४३द्*१२१९_०८	स सर्वलोकांश् च जयेत् सुखी भवेत्  
०८,०६९।०४३द्*१२२०_०१	सर्वतीर्थेषु यत् पुण्यं सर्वदानेषु यत् फलम्  
०८,०६९।०४३द्*१२२०_०२	तत् फलं लभते मर्त्यः कर्णाख्यानं शृणोति हि  
०८,०६९।०४३द्*१२२०_०३	हिरण्यवस्त्रधान्यानि गां सवत्साम् उपानहौ  
०८,०६९।०४३द्*१२२०_०४	तेन ब्रह्मा च विष्णुश् च रुद्राश् च वसवस् तथा  
०८,०६९।०४३द्*१२२०_०५	पूजिता मुनयः सर्वे पितरश् च तथाश्विनौ  
०८,०६९।०४३द्*१२२०_०६	यः शृणोति सदा भक्त्या कर्णाख्यानम् अनुत्तमम्  
०८,०६९।०४३द्*१२२०_०७	धर्मार्थकाममोक्षाणां चतुर्विधफलं लभेत्  
०८,०६९।०४३द्*१२२१_०१	तां सर्वदा भक्तिम् उपागता नराः  
०८,०६९।०४३द्*१२२१_०२	पठन्ति पुण्यां वरसंहिताम् इमाम्  
०८,०६९।०४३द्*१२२१_०३	धनेन धान्येन यशसा च मानुषा  
०८,०६९।०४३द्*१२२१_०४	नन्दन्ति ते नात्र विचारणास्ति  
०८,०६९।०४३द्*१२२१_०५	अतो ऽनसूयुः शृणुयात् सदा तु वै  
०८,०६९।०४३द्*१२२१_०६	नरः स सर्वाणि सुखानि चाप्नुयात्  
०८,०६९।०४३द्*१२२१_०७	विष्णुः स्वयम्भूर् भगवान् भवश् च  
०८,०६९।०४३द्*१२२१_०८	तुष्यन्ति ये यस्य नरोत्तमस्य  
०८,०६९।०४३द्*१२२१_०९	वेदावाप्तिर् ब्राह्मणस्येह दृष्टा  
०८,०६९।०४३द्*१२२१_१०	रणे बलं क्षत्रियाणां जयो युधि  
०८,०६९।०४३द्*१२२१_११	धनज्येष्ठाश् चापि भवन्ति वैश्याः  
०८,०६९।०४३द्*१२२१_१२	शूद्रारोग्यं प्राप्नुवन्तीह सर्वे  
०८,०६९।०४३द्*१२२२_०१	तथैव विष्णुर् भगवान् सनातनः  
०८,०६९।०४३द्*१२२२_०२	स चात्र देवः परिकीर्त्यते यतः  
०८,०६९।०४३द्*१२२२_०३	ततः स कामांल् लभते सुखी नरो  
०८,०६९।०४३द्*१२२२_०४	महामुनेस् तस्य वचो ऽर्चितं यथा  
०८,०६९।०४३द्*१२२३_०१	कपिलानां सवत्सानां वर्षम् एकं निरन्तरम्  
०८,०६९।०४३द्*१२२३_०२	यो दद्यात् सुकृतं तद् धि श्रवणात् कर्णपर्वणः  
०८,०६९।०४३द्*१२२४_०१	चिन्तयन्तो वधं घोरं सूतपुत्रस्य संयुगे  
०८,०६९।०४३द्*१२२४_०२	अर्जुनस्य जयं युद्धे चिन्तयानाः पुनः पुनः  
०८,०६९।०४३द्*१२२४_०३	पाण्डवानां महेष्वासा न्यविशन्त परन्तपाः  
०८,०६९।०४३द्*१२२४_०४	प्रहृष्टमनसः सर्वे जित्वा शत्रून् महारथान्  
०८,०६९।०४३द्*१२२४_०५	ततो युधिष्ठिरं तत्र निविष्टं वै मुदान्वितम्  
०८,०६९।०४३द्*१२२४_०६	समेत्य सर्वे पञ्चाला वर्धयन्तो यथाविधि  
०८,०६९।०४३द्*१२२४_०७	अर्जुनस् तु रथात् तूर्णम् अवरुह्य महायशाः  
०८,०६९।०४३द्*१२२४_०८	धर्मराजस्य चरणौ पीडयाम् आस हृष्टवत्  
०८,०६९।०४३द्*१२२४_०९	तम् उत्थाप्य महाराज धर्मपुत्रः प्रतापवान्  
०८,०६९।०४३द्*१२२४_१०	सस्वजे भरतश्रेष्ठम् उपजिघ्रन्न् उपस्पृशन्  
०८,०६९।०४३द्*१२२४_११	नकुलः सहदेवश् च पाण्डवश् च वृकोदरः  
०८,०६९।०४३द्*१२२४_१२	अभिवाद्य महाराजम् अस्वजन्त स्म फल्गुनम्  
०८,०६९।०४३द्*१२२४_१३	धृष्टद्युम्नः शिखण्डी च पाण्डवानां च ये रथाः  
०८,०६९।०४३द्*१२२४_१४	वर्धयन्ते स्म राजानं निहते सूतनन्दने  
०८,०६९।०४३द्*१२२४_१५	ततः कृष्णो महाराज सात्यकिश् चापि सात्वतः  
०८,०६९।०४३द्*१२२४_१६	अवर्धयेतां राजानं निहते सूतनन्दने  
०८,०६९।०४३द्*१२२४_१७	वासुदेवश् च कौन्तेयं प्रणयाद् इदम् अब्रवीत्  
०८,०६९।०४३द्*१२२४_१८	अद्य राजन् हताः सर्वे धार्तराष्ट्राः सराजकाः  
०८,०६९।०४३द्*१२२४_१९	हते वैकर्तने कर्णे रथानां प्रवरे रथे  
०८,०६९।०४३द्*१२२४_२०	यदि लोकास् त्रयः सर्वे योधयेयुः सवासवाः  
०८,०६९।०४३द्*१२२४_२१	तथापि दुर्जयः सूतस् तव कोपात् तु सूदितः  
०८,०६९।०४३द्*१२२४_२२	एवम् उक्तः प्रत्युवाच धर्मराजो जनार्दनम्  
०८,०६९।०४३द्*१२२४_२३	तव प्रसादाद् गोविन्द हतः कर्णो महायशाः  
०८,०६९।०४३द्*१२२४_२४	पाण्डवाश् च जयं प्राप्ता नाशिताश् चापि शत्रवः  
०८,०६९।०४३द्*१२२४_२५	त्वं हि शक्तो भयात् त्रातुं यस्य कस्य चिद् आहवे  
०८,०६९।०४३द्*१२२४_२६	त्वम् अस्य जगतो गोप्ता पाण्डवानां च सर्वदा  
०८,०६९।०४३द्*१२२४_२७	त्वां समासाद्य शक्रो ऽपि मोदते दिवि नित्यशः  
०८,०६९।०४३द्*१२२४_२८	त्वं पाता पाण्डुपुत्राणां यथैव जगतस् तथा  
०८,०६९।०४३द्*१२२४_२९	अनाश्चर्यो जयस् तेषां भक्तिर् येषां त्वयि प्रभो  
०८,०६९।०४३द्*१२२४_३०	त्वया नाथेन गोविन्द नाथवन्तो वयं युधि  
०८,०६९।०४३द्*१२२४_३१	यथेन्द्रेण पुरा देवास् त्वया चापि जनार्दन  
०८,०६९।०४३द्*१२२४_३२	स्वप्स्याम्य् अद्य सुखं कृष्ण निद्रां लप्स्ये वसन् क्षपाम्  
०८,०६९।०४३द्*१२२४_३३	विगतं हि भयं मे ऽद्य त्वत्प्रसादान् न संशयः  
०८,०६९।०४३द्*१२२४_३४	एवम् उक्तस् तु पार्थेन केशवः प्राह पाण्डवम्  
०८,०६९।०४३द्*१२२४_३५	निमित्तमात्रं तु वयं तव ह्य् अस्मिन् मुदागमे  
०८,०६९।०४३द्*१२२४_३६	यस्य ते भ्रातरः शूरा भीमसेनादयो नृप  
०८,०६९।०४३द्*१२२४_३७	सम्बन्धिनश् चेन्द्रवीर्याः पार्षतप्रमुखास् तथा  
०८,०६९।०४३द्*१२२४_३८	अर्हते च भवान् वक्तुं प्रियं नित्यं हि मद्धितम्  
०८,०६९।०४३द्*१२२४_३९	प्रियो हि मे त्वम् एतेन वचनेन नरोत्तम  
०८,०६९।०४३द्*१२२४_४०	इत्य् उक्तो धर्मराजस् तु स्वरथं हेमभूषितम्  
०८,०६९।०४३द्*१२२४_४१	दन्तवर्णैर् हयैर् युक्तं कालवालैर् महीपतिः  
०८,०६९।०४३द्*१२२४_४२	आस्थाय पुरुषव्याघ्रः स्वबलेनाभिसंवृतः  
०८,०६९।०४३द्*१२२४_४३	प्रययौ बहुवृत्तान्तं द्रष्टुम् आयोधनं प्रति  
०८,०६९।०४३द्*१२२४_४४	सम्भाषमाणौ तौ वीराव् उभौ पाण्डवमाधवौ  
०८,०६९।०४३द्*१२२४_४५	स ददर्श रणे कर्णं शयानं पुरुषर्षभ  
०८,०६९।०४३द्*१२२४_४६	गाण्डीवमुक्तैर् विशिखैः सर्वतः सुनिपीडितम्  
०८,०६९।०४३द्*१२२४_४७	सपुत्रं निहतं दृष्ट्वा कर्णं राजा युधिष्ठिरः  
०८,०६९।०४३द्*१२२४_४८	प्रशशंस नरव्याघ्राव् उभौ पाण्डवमाधवौ  
०८,०६९।०४३द्*१२२४_४९	अद्य राजास्मि सर्वस्यां पृथिव्यां मधुसूदन  
०८,०६९।०४३द्*१२२४_५०	दिष्ट्या जयसि गोविन्द दिष्ट्या शत्रुर् निपातितः  
०८,०६९।०४३द्*१२२४_५१	एवं सुबहुशो राजन् प्रशशंस जनार्दनम्  
०८,०६९।०४३द्*१२२४_५२	अर्जुनं च कुरुश्रेष्ठो धर्मराजो युधिष्ठिरः  
०८,०६९।०४३द्*१२२४_५३	दृष्ट्वा च निहतं कर्णं सपुत्रं पार्थसायकैः  
०८,०६९।०४३द्*१२२४_५४	पुनर् जातम् इवात्मानं मेने कुरुकुलोद्वहः  
०८,०६९।०४३द्*१२२४_५५	समेत्य च कुरुश्रेष्ठं कुन्तीपुत्रं युधिष्ठिरम्  
०८,०६९।०४३द्*१२२४_५६	वर्धयन्ति स्म राजानं हर्षयुक्ता महारथाः  
०८,०६९।०४३द्*१२२४_५६	सञ्जय उवाच  
०८,०६९।०४३द्*१२२४_५७	एवम् एष क्षयो वृत्तः सुमहान् रोमहर्षणः  
०८,०६९।०४३द्*१२२४_५८	तव दुर्मन्त्रिते राजन् दिष्ट्या त्वम् अनुशोचसि  
०८,०६९।०४३द्*१२२४_५८	वैशम्पायन उवाच  
०८,०६९।०४३द्*१२२४_५९	श्रुत्वैतद् विप्रियं राजा धृतराष्ट्रो महीपतिः  
०८,०६९।०४३द्*१२२४_६०	पपात भूमौ निश्चेष्टः कौरव्यः परमासनात्  
०८,०६९।०४३द्*१२२४_६१	तथा सत्यव्रता देवी गान्धारी दिव्यदर्शिनी  
०८,०६९।०४३द्*१२२४_६२	ततस् तूर्णं तु विदुरस् तं नृपं सञ्जयस् तथा  
०८,०६९।०४३द्*१२२४_६३	पर्याश्वासयतां चैताव् उभाव् एव तु भूमिपम्  
०८,०६९।०४३द्*१२२४_६४	तथैवाश्वासयाम् आस गान्धारी राजसत्तमम्  
०८,०६९।०४३द्*१२२४_६५	स दैवं परमं मेने भवितव्यं च तत् तथा  
०८,०६९।०४३द्*१२२४_६६	ताभ्याम् आश्वासितो राजा तूष्णीम् आस्ते विशां पते  
०८,०६९।०४३द्*१२२४_६७	एवम् आख्याय राज्ञे च सञ्जयो राजसत्तम  
०८,०६९।०४३द्*१२२४_६८	जगाम शिबिरं भूयो हते कर्णे महात्मनि  
०८,०६९।०४३द्*१२२४_६९	स दृष्ट्वा निहतं शल्यं राजानं च सुयोधनम्  
०८,०६९।०४३द्*१२२४_७०	योधांश् च सुबहून् राजन् सैनिकांश् च सहस्रशः  
०८,०६९।०४३द्*१२२४_७१	तथैव पाण्डवीं सेनां निहतां प्रेक्ष्य सञ्जयः  
०८,०६९।०४३द्*१२२४_७२	सौप्तिके द्रौणिना राजन् हतवाजिनरद्विपान्  
०८,०६९।०४३द्*१२२४_७३	स हि दृष्ट्वा हतान् सर्वान् समन्ताद् युधि सञ्जयः  
०८,०६९।०४३द्*१२२४_७४	प्रयातो हस्तिनपुरं शोकार्तो भयविह्वलः  
०८,०६९।०४३द्*१२२४_७५	हतेषु पुनर् एतेषु प्रभूतगजवाजिषु  
०८,०६९।०४३द्*१२२४_७६	योधैश् चैव महाराज नानादेशसमुद्भवैः  
०८,०६९।०४३द्*१२२४_७७	कुरुक्षेत्रं तु तत् सर्वं शून्यम् आसीज् जगत्पते  
०८,०६९।०४३द्*१२२४_७८	निहतैः पाण्डवेयैश् च धार्तराष्ट्रैश् च संयुगे  
०८,०६९।०४३द्*१२२४_७९	यथाविषयजं वृत्तं धार्तराष्ट्रस्य सञ्जयः  
०८,०६९।०४३द्*१२२४_८०	न्यवेदयत तत् सर्वं यथावृत्तं यथाविधि  
०८,०६९।०४३द्*१२२५_०१	शशंसुर् निहितं कर्णं फल्गुनेन महात्मना  
०८,०६९।०४३द्*१२२६_०१	ययतुस् तत्र तौ तूर्णं यत्रासीद् वीरसङ्क्षयः  
०८,०६९।०४३द्*१२२७_०१	प्रदीपहस्ताः शतशः समन्तात् प्रत्ययुर् नराः  
०८,०६९।०४३द्*१२२८_०१	पुनश् च शिबिरं प्राप्तो भ्रातृभिर् भरतर्षभः  
०८,०६९।०४३द्*१२२८_०२	यत् कृत्वा तु च कर्तव्यं सुखासीनं युधिष्ठिरम्  
  
  
  
  
