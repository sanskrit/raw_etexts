---
title: '% Mahabharata: Aranyakaparvan'

---
## Intro
  
  
  
  
% Mahabharata: Aranyakaparvan  
  
  
  
  
% Mahabharata: Aranyakaparvan  
% Electronic text (C) Bhandarkar Oriental Research Institute,  
% Pune, India, 1999  
  
% Appendix 21A not included!  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  


## पाठः
  
  
  
  
  
  
  
०३,००१।०००*०००१_०१	नारायणं नमस्कृत्य नरं चैव नरोत्तमम्  
०३,००१।०००*०००१_०२	देवीं सरस्वतीं चैव ततो जयम् उदीरयेत्  
०३,००१।०००*०००२_०१	शुक्लाम्बरधरं विष्णुं शशिवर्णं चतुर्भुजम्  
०३,००१।०००*०००२_०२	प्रसन्नवदनं ध्यायेत् सर्वविघ्नोपशान्तये  
०३,००१।०००*०००३_०१	ॐ व्यासं वसिष्ठनप्तारं शक्तेः पौत्रम् अकल्मषम्  
०३,००१।०००*०००३_०२	पराशरात्मजं वन्दे शुकतातं तपोनिधिम्  
०३,००१।०००*०००३_०३	व्यासाय विष्णुरूपाय व्यासरूपाय विष्णवे  
०३,००१।०००*०००३_०४	नमो वै ब्रह्मनिधये वासिष्ठाय नमो नमः  
०३,००१।००१	जनमेजय उवाच  
०३,००१।००१अ	एवं द्यूतजिताः पार्थाः कोपिताश् च दुरात्मभिः  
०३,००१।००१च्	धार्तराष्ट्रैः सहामात्यैर् निकृत्या द्विजसत्तम  
०३,००१।००२अ	श्राविताः परुषा वाचः सृजद्भिर् वैरम् उत्तमम्  
०३,००१।००२च्	किम् अकुर्वन्त कौरव्या मम पूर्वपितामहाः  
०३,००१।००३अ	कथं चैश्वर्यविभ्रष्टाः सहसा दुःखम् एयुषः  
०३,००१।००३च्	वने विजह्रिरे पार्थाः शक्रप्रतिमतेजसः  
०३,००१।००४अ	के चैनान् अन्ववर्तन्त प्राप्तान् व्यसनम् उत्तमम्  
०३,००१।००४च्	किमाहाराः किमाचाराः क्व च वासो महात्मनाम्  
०३,००१।००५अ	कथं द्वादश वर्षाणि वने तेषां महात्मनाम्  
०३,००१।००५च्	व्यतीयुर् ब्राह्मणश्रेष्ठ शूराणाम् अरिघातिनाम्  
०३,००१।००६अ	कथं च राजपुत्री सा प्रवरा सर्वयोषिताम्  
०३,००१।००६च्	पतिव्रता महाभागा सततं सत्यवादिनी  
०३,००१।००६ए	वनवासम् अदुःखार्हा दारुणं प्रत्यपद्यत  
०३,००१।००७अ	एतद् आचक्ष्व मे सर्वं विस्तरेण तपोधन  
०३,००१।००७च्	श्रोतुम् इच्छामि चरितं भूरिद्रविणतेजसाम्  
०३,००१।००७ए	कथ्यमानं त्वया विप्र परं कौतूहलं हि मे  
०३,००१।००८	वैशम्पायन उवाच  
०३,००१।००८अ	एवं द्यूतजिताः पार्थाः कोपिताश् च दुरात्मभिः  
०३,००१।००८च्	धार्तराष्ट्रैः सहामात्यैर् निर्ययुर् गजसाह्वयात्  
०३,००१।००९अ	वर्धमानपुरद्वारेणाभिनिष्क्रम्य ते तदा  
०३,००१।००९च्	उदङ्मुखाः शस्त्रभृतः प्रययुः सह कृष्णया  
०३,००१।०१०अ	इन्द्रसेनादयश् चैनान् भृत्याः परिचतुर्दश  
०३,००१।०१०च्	रथैर् अनुययुः शीघ्रैः स्त्रिय आदाय सर्वशः  
०३,००१।०१०द्*०००४_०१	ततस् ते पुरुषव्याघ्रा रथान् आस्थाय भारत  
०३,००१।०१०द्*०००४_०२	ददृशुर् जाह्नवीतीरे प्रमाणाख्यं महावटम्  
०३,००१।०११अ	व्रजतस् तान् विदित्वा तु पौराः शोकाभिपीडिताः  
०३,००१।०११च्	गर्हयन्तो ऽसकृद् भीष्मविदुरद्रोणगौतमान्  
०३,००१।०११ए	ऊचुर् विगतसन्त्रासाः समागम्य परस्परम्  
०३,००१।०१२अ	नेदम् अस्ति कुलं सर्वं न वयं न च नो गृहाः  
०३,००१।०१२च्	यत्र दुर्योधनः पापः सौबलेयेन पालितः  
०३,००१।०१२ए	कर्णदुःशासनाभ्यां च राज्यम् एतच् चिकीर्षति  
०३,००१।०१३अ	नो चेत् कुलं न चाचारो न धर्मो ऽर्थः कुतः सुखम्  
०३,००१।०१३च्	यत्र पापसहायो ऽयं पापो राज्यं बुभूषते  
०३,००१।०१४अ	दुर्योधनो गुरुद्वेषी त्यक्ताचारसुहृज्जनः  
०३,००१।०१४च्	अर्थलुब्धो ऽभिमानी च नीचः प्रकृतिनिर्घृणः  
०३,००१।०१५अ	नेयम् अस्ति मही कृत्स्ना यत्र दुर्योधनो नृपः  
०३,००१।०१५च्	साधु गच्छामहे सर्वे यत्र गच्छन्ति पाण्डवाः  
०३,००१।०१६अ	सानुक्रोशा महात्मानो विजितेन्द्रियशत्रवः  
०३,००१।०१६च्	ह्रीमन्तः कीर्तिमन्तश् च धर्माचारपरायणाः  
०३,००१।०१७अ	एवम् उक्त्वानुजग्मुस् तान् पाण्डवांस् ते समेत्य च  
०३,००१।०१७च्	ऊचुः प्राञ्जलयः सर्वे तान् कुन्तीमाद्रिनन्दनान्  
०३,००१।०१८अ	क्व गमिष्यथ भद्रं वस् त्यक्त्वास्मान् दुःखभागिनः  
०३,००१।०१८च्	वयम् अप्य् अनुयास्यामो यत्र यूयं गमिष्यथ  
०३,००१।०१९अ	अधर्मेण जिताञ् श्रुत्वा युष्मांस् त्यक्तघृणैः परैः  
०३,००१।०१९च्	उद्विग्नाः स्म भृशं सर्वे नास्मान् हातुम् इहार्हथ  
०३,००१।०२०अ	भक्तानुरक्ताः सुहृदः सदा प्रियहिते रतान्  
०३,००१।०२०च्	कुराजाधिष्ठिते राज्ये न विनश्येम सर्वशः  
०३,००१।०२१अ	श्रूयतां चाभिधास्यामो गुणदोषान् नरर्षभाः  
०३,००१।०२१च्	शुभाशुभाधिवासेन संसर्गं कुरुते यथा  
०३,००१।०२२अ	वस्त्रम् आपस् तिलान् भूमिं गन्धो वासयते यथा  
०३,००१।०२२च्	पुष्पाणाम् अधिवासेन तथा संसर्गजा गुणाः  
०३,००१।०२३अ	मोहजालस्य योनिर् हि मूढैर् एव समागमः  
०३,००१।०२३च्	अहन्य् अहनि धर्मस्य योनिः साधुसमागमः  
०३,००१।०२४अ	तस्मात् प्राज्ञैश् च वृद्धैश् च सुस्वभावैस् तपस्विभिः  
०३,००१।०२४च्	सद्भिश् च सह संसर्गः कार्यः शमपरायणैः  
०३,००१।०२५अ	येषां त्रीण्य् अवदातानि योनिर् विद्या च कर्म च  
०३,००१।०२५च्	तान् सेवेत् तैः समास्या हि शास्त्रेभ्यो ऽपि गरीयसी  
०३,००१।०२६अ	निरारम्भा ह्य् अपि वयं पुण्यशीलेषु साधुषु  
०३,००१।०२६च्	पुण्यम् एवाप्नुयामेह पापं पापोपसेवनात्  
०३,००१।०२७अ	असतां दर्शनात् स्पर्शात् सञ्जल्पनसहासनात्  
०३,००१।०२७च्	धर्माचाराः प्रहीयन्ते न च सिध्यन्ति मानवाः  
०३,००१।०२८अ	बुद्धिश् च हीयते पुंसां नीचैः सह समागमात्  
०३,००१।०२८च्	मध्यमैर् मध्यतां याति श्रेष्ठतां याति चोत्तमैः  
०३,००१।०२८द्*०००५_०१	अनीचैर् नाप्य् अविषयैर् नाधर्मिष्ठैर् विशेषतः  
०३,००१।०२९अ	ये गुणाः कीर्तिता लोके धर्मकामार्थसम्भवाः  
०३,००१।०२९च्	लोकाचारात्मसम्भूता वेदोक्ताः शिष्टसम्मताः  
०३,००१।०३०अ	ते युष्मासु समस्ताश् च व्यस्ताश् चैवेह सद्गुणाः  
०३,००१।०३०च्	इच्छामो गुणवन् मध्ये वस्तुं श्रेयो ऽभिकाङ्क्षिणः  
०३,००१।०३१	युधिष्ठिर उवाच  
०३,००१।०३१अ	धन्या वयं यद् अस्माकं स्नेहकारुण्ययन्त्रिताः  
०३,००१।०३१च्	असतो ऽपि गुणान् आहुर् ब्राह्मणप्रमुखाः प्रजाः  
०३,००१।०३२अ	तद् अहं भ्रातृसहितः सर्वान् विज्ञापयामि वः  
०३,००१।०३२च्	नान्यथा तद् धि कर्तव्यम् अस्मत्स्नेहानुकम्पया  
०३,००१।०३३अ	भीष्मः पितामहो राजा विदुरो जननी च मे  
०३,००१।०३३च्	सुहृज्जनश् च प्रायो मे नगरे नागसाह्वये  
०३,००१।०३४अ	ते त्व् अस्मद्धितकामार्थं पालनीयाः प्रयत्नतः  
०३,००१।०३४च्	युष्माभिः सहितैः सर्वैः शोकसन्तापविह्वलाः  
०३,००१।०३५अ	निवर्ततागता दूरं समागमनशापिताः  
०३,००१।०३५च्	स्वजने न्यासभूते मे कार्या स्नेहान्विता मतिः  
०३,००१।०३६अ	एतद् धि मम कार्याणां परमं हृदि संस्थितम्  
०३,००१।०३६च्	सुकृतानेन मे तुष्टिः सत्कारश् च भविष्यति  
०३,००१।०३७	वैशम्पायन उवाच  
०३,००१।०३७अ	तथानुमन्त्रितास् तेन धर्मराजेन ताः प्रजाः  
०३,००१।०३७च्	चक्रुर् आर्तस्वरं घोरं हा राजन्न् इति दुःखिताः  
०३,००१।०३८अ	गुणान् पार्थस्य संस्मृत्य दुःखार्ताः परमातुराः  
०३,००१।०३८च्	अकामाः सन्न्यवर्तन्त समागम्याथ पाण्डवान्  
०३,००१।०३९अ	निवृत्तेषु तु पौरेषु रथान् आस्थाय पाण्डवाः  
०३,००१।०३९च्	प्रजग्मुर् जाह्नवीतीरे प्रमाणाख्यं महावटम्  
०३,००१।०४०अ	तं ते दिवसशेषेण वटं गत्वा तु पाण्डवाः  
०३,००१।०४०च्	ऊषुस् तां रजनीं वीराः संस्पृश्य सलिलं शुचि  
०३,००१।०४०ए	उदकेनैव तां रात्रिम् ऊषुस् ते दुःखकर्शिताः  
०३,००१।०४१अ	अनुजग्मुश् च तत्रैतान् स्नेहात् के चिद् द्विजातयः  
०३,००१।०४१च्	साग्नयो ऽनग्नयश् चैव सशिष्यगणबान्धवाः  
०३,००१।०४१ए	स तैः परिवृतो राजा शुशुभे ब्रह्मवादिभिः  
०३,००१।०४२अ	तेषां प्रादुष्कृताग्नीनां मुहूर्ते रम्यदारुणे  
०३,००१।०४२च्	ब्रह्मघोषपुरस्कारः सञ्जल्पः समजायत  
०३,००१।०४३अ	राजानं तु कुरुश्रेष्ठं ते हंसमधुरस्वराः  
०३,००१।०४३च्	आश्वासयन्तो विप्राग्र्याः क्षपां सर्वां व्यनोदयन्  
०३,००१।०४३द्*०००६_०१	राजा तु भ्रातृभिः सार्धं तथा सर्वैः सुहृद्गणैः  
०३,००१।०४३द्*०००६_०२	अशेत तां निशां राजा दुःखशोकसमाहतः  
०३,००२।००१	वैशम्पायन उवाच  
०३,००२।००१अ	प्रभातायां तु शर्वर्यां तेषाम् अक्लिष्टकर्मणाम्  
०३,००२।००१च्	वनं यियासतां विप्रास् तस्थुर् भिक्षाभुजो ऽग्रतः  
०३,००२।००१ए	तान् उवाच ततो राजा कुन्तीपुत्रो युधिष्ठिरः  
०३,००२।००२अ	वयं हि हृतसर्वस्वा हृतराज्या हृतश्रियः  
०३,००२।००२च्	फलमूलामिषाहारा वनं यास्याम दुःखिताः  
०३,००२।००३अ	वनं च दोषबहुलं बहुव्यालसरीसृपम्  
०३,००२।००३च्	परिक्लेशश् च वो मन्ये ध्रुवं तत्र भविष्यति  
०३,००२।००४अ	ब्राह्मणानां परिक्लेशो दैवतान्य् अपि सादयेत्  
०३,००२।००४च्	किं पुनर् माम् इतो विप्रा निवर्तध्वं यथेष्टतः  
०३,००२।००५	ब्राह्मणा ऊचुः  
०३,००२।००५अ	गतिर् या भवतां राजंस् तां वयं गन्तुम् उद्यताः  
०३,००२।००५च्	नार्हथास्मान् परित्यक्तुं भक्तान् सद्धर्मदर्शिनः  
०३,००२।००६अ	अनुकम्पां हि भक्तेषु दैवतान्य् अपि कुर्वते  
०३,००२।००६च्	विशेषतो ब्राह्मणेषु सदाचारावलम्बिषु  
०३,००२।००७	युधिष्ठिर उवाच  
०३,००२।००७अ	ममापि परमा भक्तिर् ब्राह्मणेषु सदा द्विजाः  
०३,००२।००७च्	सहायविपरिभ्रंशस् त्व् अयं सादयतीव माम्  
०३,००२।००८अ	आहरेयुर् हि मे ये ऽपि फलमूलमृगांस् तथा  
०३,००२।००८च्	त इमे शोकजैर् दुःखैर् भ्रातरो मे विमोहिताः  
०३,००२।००९अ	द्रौपद्या विप्रकर्षेण राज्यापहरणेन च  
०३,००२।००९च्	दुःखान्वितान् इमान् क्लेशैर् नाहं योक्तुम् इहोत्सहे  
०३,००२।०१०	ब्राह्मणा ऊचुः  
०३,००२।०१०अ	अस्मत्पोषणजा चिन्ता मा भूत् ते हृदि पार्थिव  
०३,००२।०१०च्	स्वयम् आहृत्य वन्यानि अनुयास्यामहे वयम्  
०३,००२।०११अ	अनुध्यानेन जप्येन विधास्यामः शिवं तव  
०३,००२।०११च्	कथाभिश् चानुकूलाभिः सह रंस्यामहे वने  
०३,००२।०१२	युधिष्ठिर उवाच  
०३,००२।०१२अ	एवम् एतन् न सन्देहो रमेयं ब्राह्मणैः सह  
०३,००२।०१२च्	न्यूनभावात् तु पश्यामि प्रत्यादेशम् इवात्मनः  
०३,००२।०१३अ	कथं द्रक्ष्यामि वः सर्वान् स्वयम् आहृतभोजनान्  
०३,००२।०१३च्	मद्भक्त्या क्लिश्यतो ऽनर्हान् धिक् पापान् धृतराष्ट्रजान्  
०३,००२।०१४	वैशम्पायन उवाच  
०३,००२।०१४अ	इत्य् उक्त्वा स नृपः शोचन् निषसाद महीतले  
०३,००२।०१४च्	तम् अध्यात्मरतिर् विद्वाञ् शौनको नाम वै द्विजः  
०३,००२।०१४ए	योगे साङ्ख्ये च कुशलो राजानम् इदम् अब्रवीत्  
०३,००२।०१५अ	शोकस्थानसहस्राणि भयस्थानशतानि च  
०३,००२।०१५च्	दिवसे दिवसे मूढम् आविशन्ति न पण्डितम्  
०३,००२।०१६अ	न हि ज्ञानविरुद्धेषु बहुदोषेषु कर्मसु  
०३,००२।०१६च्	श्रेयोघातिषु सज्जन्ते बुद्धिमन्तो भवद्विधाः  
०३,००२।०१७अ	अष्टाङ्गां बुद्धिम् आहुर् यां सर्वाश्रेयोविघातिनीम्  
०३,००२।०१७च्	श्रुतिस्मृतिसमायुक्तां सा राजंस् त्वय्य् अवस्थिता  
०३,००२।०१७द्*०००७_०१	शुश्रूषा श्रवणं चैव ग्रहणं धारणं तथा  
०३,००२।०१७द्*०००७_०२	ऊहापोहो ऽपि विज्ञानं तत्त्वज्ञानं च धीगुणाः  
०३,००२।०१८अ	अर्थकृच्छ्रेषु दुर्गेषु व्यापत्सु स्वजनस्य च  
०३,००२।०१८च्	शारीरमानसैर् दुःखैर् न सीदन्ति भवद्विधाः  
०३,००२।०१९अ	श्रूयतां चाभिधास्यामि जनकेन यथा पुरा  
०३,००२।०१९च्	आत्मव्यवस्थानकरा गीताः श्लोका महात्मना  
०३,००२।०२०अ	मनोदेहसमुत्थाभ्यां दुःखाभ्याम् अर्दितं जगत्  
०३,००२।०२०च्	तयोर् व्याससमासाभ्यां शमोपायम् इमं शृणु  
०३,००२।०२०द्*०००८_०१	व्याधयो ऽत्र शरीरे ऽस्मिन् वातपित्तकफोद्भवाः  
०३,००२।०२०द्*०००८_०२	अजीर्णप्रभवाः सर्वे दुःखाः पापोद्भवास् तथा  
०३,००२।०२१अ	व्याधेर् अनिष्टसंस्पर्शाच् छ्रमाद् इष्टविवर्जनात्  
०३,००२।०२१च्	दुःखं चतुर्भिः शारीरं कारणैः सम्प्रवर्तते  
०३,००२।०२२अ	तद् आशुप्रतिकाराच् च सततं चाविचिन्तनात्  
०३,००२।०२२च्	आधिव्याधिप्रशमनं क्रियायोगद्वयेन तु  
०३,००२।०२३अ	मतिमन्तो ह्य् अतो वैद्याः शमं प्राग् एव कुर्वते  
०३,००२।०२३च्	मानसस्य प्रियाख्यानैः सम्भोगोपनयैर् नृणाम्  
०३,००२।०२४अ	मानसेन हि दुःखेन शरीरम् उपतप्यते  
०३,००२।०२४च्	अयःपिण्डेन तप्तेन कुम्भसंस्थम् इवोदकम्  
०३,००२।०२५अ	मानसं शमयेत् तस्माज् ज्ञानेनाग्निम् इवाम्बुना  
०३,००२।०२५च्	प्रशान्ते मानसे दुःखे शारीरम् उपशाम्यति  
०३,००२।०२६अ	मनसो दुःखमूलं तु स्नेह इत्य् उपलभ्यते  
०३,००२।०२६च्	स्नेहात् तु सज्जते जन्तुर् दुःखयोगम् उपैति च  
०३,००२।०२७अ	स्नेहमूलानि दुःखानि स्नेहजानि भयानि च  
०३,००२।०२७च्	शोकहर्षौ तथायासः सर्वं स्नेहात् प्रवर्तते  
०३,००२।०२८अ	स्नेहात् करणरागश् च प्रजज्ञे वैषयस् तथा  
०३,००२।०२८च्	अश्रेयस्काव् उभाव् एतौ पूर्वस् तत्र गुरुः स्मृतः  
०३,००२।०२९अ	कोटराग्निर् यथाशेषं समूलं पादपं दहेत्  
०३,००२।०२९च्	धर्मार्थिनं तथाल्पो ऽपि रागदोषो विनाशयेत्  
०३,००२।०३०अ	विप्रयोगे न तु त्यागी दोषदर्शी समागमात्  
०३,००२।०३०च्	विरागं भजते जन्तुर् निर्वैरो निष्परिग्रहः  
०३,००२।०३१अ	तस्मात् स्नेहं स्वपक्षेभ्यो मित्रेभ्यो धनसञ्चयात्  
०३,००२।०३१च्	स्वशरीरसमुत्थं तु ज्ञानेन विनिवर्तयेत्  
०३,००२।०३२अ	ज्ञानान्वितेषु मुख्येषु शास्त्रज्ञेषु कृतात्मसु  
०३,००२।०३२च्	न तेषु सज्जते स्नेहः पद्मपत्रेष्व् इवोदकम्  
०३,००२।०३३अ	रागाभिभूतः पुरुषः कामेन परिकृष्यते  
०३,००२।०३३च्	इच्छा सञ्जायते तस्य ततस् तृष्णा प्रवर्तते  
०३,००२।०३४अ	तृष्णा हि सर्वपापिष्ठा नित्योद्वेगकरी नृणाम्  
०३,००२।०३४च्	अधर्मबहुला चैव घोरा पापानुबन्धिनी  
०३,००२।०३५अ	या दुस्त्यजा दुर्मतिभिर् या न जीर्यति जीर्यतः  
०३,००२।०३५च्	यो ऽसौ प्राणान्तिको रोगस् तां तृष्णां त्यजतः सुखम्  
०३,००२।०३६अ	अनाद्यन्ता तु सा तृष्णा अन्तर्देहगता नृणाम्  
०३,००२।०३६च्	विनाशयति सम्भूता अयोनिज इवानलः  
०३,००२।०३७अ	यथैधः स्वसमुत्थेन वह्निना नाशम् ऋच्छति  
०३,००२।०३७च्	तथाकृतात्मा लोभेन सहजेन विनश्यति  
०३,००२।०३८अ	राजतः सलिलाद् अग्नेश् चोरतः स्वजनाद् अपि  
०३,००२।०३८ब्*०००९_०१	अर्थिभ्यः कालतस् तस्मान् नित्यम् अर्थवतां भयम्  
०३,००२।०३८च्	भयम् अर्थवतां नित्यं मृत्योः प्राणभृताम् इव  
०३,००२।०३९अ	यथा ह्य् आमिषम् आकाशे पक्षिभिः श्वापदैर् भुवि  
०३,००२।०३९च्	भक्ष्यते सलिले मत्स्यैस् तथा सर्वेण वित्तवान्  
०३,००२।०४०अ	अर्थ एव हि केषां चिद् अनर्थो भविता नृणाम्  
०३,००२।०४०च्	अर्थश्रेयसि चासक्तो न श्रेयो विन्दते नरः  
०३,००२।०४०ए	तस्माद् अर्थागमाः सर्वे मनोमोहविवर्धनाः  
०३,००२।०४१अ	कार्पण्यं दर्पमानौ च भयम् उद्वेग एव च  
०३,००२।०४१च्	अर्थजानि विदुः प्राज्ञा दुःखान्य् एतानि देहिनाम्  
०३,००२।०४२अ	अर्थस्योपार्जने दुःखं पालने च क्षये तथा  
०३,००२।०४२च्	नाशे दुःखं व्यये दुःखं घ्नन्ति चैवार्थकारणात्  
०३,००२।०४३अ	अर्था दुःखं परित्यक्तुं पालिताश् चापि ते ऽसुखाः  
०३,००२।०४३च्	दुःखेन चाधिगम्यन्ते तेषां नाशं न चिन्तयेत्  
०३,००२।०४४अ	असन्तोषपरा मूढाः सन्तोषं यान्ति पण्डिताः  
०३,००२।०४४च्	अन्तो नास्ति पिपासायाः सन्तोषः परमं सुखम्  
०३,००२।०४५अ	तस्मात् सन्तोषम् एवेह धनं पश्यन्ति पण्डिताः  
०३,००२।०४५च्	अनित्यं यौवनं रूपं जीवितं द्रव्यसञ्चयः  
०३,००२।०४५ए	ऐश्वर्यं प्रियसंवासो गृध्येद् एषु न पण्डितः  
०३,००२।०४६अ	त्यजेत सञ्चयांस् तस्मात् तज्जं क्लेशं सहेत कः  
०३,००२।०४६च्	न हि सञ्चयवान् कश् चिद् दृश्यते निरुपद्रवः  
०३,००२।०४७अ	अतश् च धर्मिभिः पुम्भिर् अनीहार्थः प्रशस्यते  
०३,००२।०४७ब्*००१०_०१	धर्मार्थं यस्य वित्तेहा वरं तस्य निरीहता  
०३,००२।०४७च्	प्रक्षालनाद् धि पङ्कस्य दूराद् अस्पर्शनं वरम्  
०३,००२।०४८अ	युधिष्ठिरैवम् अर्थेषु न स्पृहां कर्तुम् अर्हसि  
०३,००२।०४८च्	धर्मेण यदि ते कार्यं विमुक्तेच्छो भवार्थतः  
०३,००२।०४९	युधिष्ठिर उवाच  
०३,००२।०४९अ	नार्थोपभोगलिप्सार्थम् इयम् अर्थेप्सुता मम  
०३,००२।०४९च्	भरणार्थं तु विप्राणां ब्रह्मन् काङ्क्षे न लोभतः  
०३,००२।०५०अ	कथं ह्य् अस्मद्विधो ब्रह्मन् वर्तमानो गृहाश्रमे  
०३,००२।०५०च्	भरणं पालनं चापि न कुर्याद् अनुयायिनाम्  
०३,००२।०५१अ	संविभागो हि भूतानां सर्वेषाम् एव शिष्यते  
०३,००२।०५१च्	तथैवापचमानेभ्यः प्रदेयं गृहमेधिना  
०३,००२।०५२अ	तृणानि भूमिर् उदकं वाक् चतुर्थी च सूनृता  
०३,००२।०५२च्	सताम् एतानि गेहेषु नोच्छिद्यन्ते कदा चन  
०३,००२।०५३अ	देयम् आर्तस्य शयनं स्थितश्रान्तस्य चासनम्  
०३,००२।०५३च्	तृषितस्य च पानीयं क्षुधितस्य च भोजनम्  
०३,००२।०५४अ	चक्षुर् दद्यान् मनो दद्याद् वाचं दद्याच् च सूनृताम्  
०३,००२।०५४ब्*००११_०१	उत्थाय चासनं दद्याद् एष धर्मः सनातनः  
०३,००२।०५४च्	प्रत्युद्गम्याभिगमनं कुर्यान् न्यायेन चार्चनम्  
०३,००२।०५५अ	अघिहोत्रम् अनड्वांश् च ज्ञातयो ऽतिथिबान्धवाः  
०३,००२।०५५च्	पुत्रदारभृताश् चैव निर्दहेयुर् अपूजिताः  
०३,००२।०५६अ	नात्मार्थं पाचयेद् अन्नं न वृथा घातयेत् पशून्  
०३,००२।०५६च्	न च तत् स्वयम् अश्नीयाद् विधिवद् यन् न निर्वपेत्  
०३,००२।०५७अ	श्वभ्यश् च श्वपचेभ्यश् च वयोभ्यश् चावपेद् भुवि  
०३,००२।०५७च्	वैश्वदेवं हि नामैतत् सायम्प्रातर् विधीयते  
०३,००२।०५८अ	विघसाशी भवेत् तस्मान् नित्यं चामृतभोजनः  
०३,००२।०५८च्	विघसं भृत्यशेषं तु यज्ञशेषं तथामृतम्  
०३,००२।०५८द्*००१२_०१	चक्षुर् दद्यान् मनो दद्याद् वाचं दद्याच् च सूनृताम्  
०३,००२।०५८द्*००१२_०२	अनुव्रजेद् उपासीत स यज्ञः पञ्चदक्षिणः  
०३,००२।०५८द्*००१२_०३	यो दद्याद् अपरिक्लिष्टम् अध्वनि वर्तते  
०३,००२।०५८द्*००१२_०४	श्रान्तायादृष्टपूर्वाय तस्य पुण्यफलं महत्  
०३,००२।०५९अ	एतां यो वर्तते वृत्तिं वर्तमानो गृहाश्रमे  
०३,००२।०५९च्	तस्य धर्मं परं प्राहुः कथं वा विप्र मन्यसे  
०३,००२।०६०	शौनक उवाच  
०३,००२।०६०अ	अहो बत महत् कष्टं विपरीतम् इदं जगत्  
०३,००२।०६०च्	येनापत्रपते साधुर् असाधुस् तेन तुष्यति  
०३,००२।०६१अ	शिश्नोदरकृते ऽप्राज्ञः करोति विघसं बहु  
०३,००२।०६१च्	मोहरागसमाक्रान्त इन्द्रियार्थवशानुगः  
०३,००२।०६२अ	ह्रियते बुध्यमानो ऽपि नरो हारिभिर् इन्द्रियैः  
०३,००२।०६२च्	विमूढसञ्ज्ञो दुष्टाश्वैर् उद्भ्रान्तैर् इव सारथिः  
०३,००२।०६३अ	षडिन्द्रियाणि विषयं समागच्छन्ति वै यदा  
०३,००२।०६३च्	तदा प्रादुर्भवत्य् एषां पूर्वसङ्कल्पजं मनः  
०३,००२।०६४अ	मनो यस्येन्द्रियग्रामविषयं प्रति चोदितम्  
०३,००२।०६४च्	तस्यौत्सुक्यं सम्भवति प्रवृत्तिश् चोपजायते  
०३,००२।०६५अ	ततः सङ्कल्पवीर्येण कामेन विषयेषुभिः  
०३,००२।०६५च्	विद्धः पतति लोभाग्नौ ज्योतिर् लोभात् पतङ्गवत्  
०३,००२।०६६अ	ततो विहारैर् आहारैर् मोहितश् च विशां पते  
०३,००२।०६६च्	महामोहमुखे मग्नो नात्मानम् अवबुध्यते  
०३,००२।०६७अ	एवं पतति संसारे तासु तास्व् इह योनिषु  
०३,००२।०६७च्	अविद्याकर्मतृष्णाभिर् भ्राम्यमाणो ऽथ चक्रवत्  
०३,००२।०६८अ	ब्रह्मादिषु तृणान्तेषु हूतेषु परिवर्तते  
०३,००२।०६८च्	जले भुवि तथाकाशे जायमानः पुनः पुनः  
०३,००२।०६९अ	अबुधानां गतिस् त्व् एषा बुधानाम् अपि मे शृणु  
०३,००२।०६९च्	ये धर्मे श्रेयसि रता विमोक्षरतयो जनाः  
०३,००२।०७०अ	यद् इदं वेदवचनं कुरु कर्म त्यजेति च  
०३,००२।०७०च्	तस्माद् धर्मान् इमान् सर्वान् नाभिमानात् समाचरेत्  
०३,००२।०७१अ	इज्याध्ययनदानानि तपः सत्यं क्षमा दमः  
०३,००२।०७१च्	अलोभ इति मार्गो ऽयं धर्मस्याष्टविधः स्मृतः  
०३,००२।०७२अ	तत्र पूर्वश् चतुर्वर्गः पितृयानपथे स्थितः  
०३,००२।०७२च्	कर्तव्यम् इति यत् कार्यं नाभिमानात् समाचरेत्  
०३,००२।०७३अ	उत्तरो देवयानस् तु सद्भिर् आचरितः सदा  
०३,००२।०७३च्	अष्टाङ्गेनैव मार्गेण विशुद्धात्मा समाचरेत्  
०३,००२।०७४अ	सम्यक् सङ्कल्पसम्बन्धात् सम्यक् चेन्द्रियनिग्रहात्  
०३,००२।०७४च्	सम्यग् व्रतविशेषाच् च सम्यक् च गुरुसेवनात्  
०३,००२।०७५अ	सम्यग् आहारयोगाच् च सम्यक् चाध्ययनागमात्  
०३,००२।०७५च्	सम्यक् कर्मोपसन्न्यासात् सम्यक् चित्तनिरोधनात्  
०३,००२।०७५ए	एवं कर्माणि कुर्वन्ति संसारविजिगीषवः  
०३,००२।०७६अ	रागद्वेषविनिर्मुक्ता ऐश्वर्यं देवता गताः  
०३,००२।०७६च्	रुद्राः साध्यास् तथादित्या वसवो ऽथाश्विनाव् अपि  
०३,००२।०७६ए	योगैश्वर्येण संयुक्ता धारयन्ति प्रजा इमाः  
०३,००२।०७७अ	तथा त्वम् अपि कौन्तेय शमम् आस्थाय पुष्कलम्  
०३,००२।०७७च्	तपसा सिद्धिम् अन्विच्छ योगसिद्धिं च भारत  
०३,००२।०७८अ	पितृमातृमयी सिद्धिः प्राप्ता कर्ममयी च ते  
०३,००२।०७८च्	तपसा सिद्धिम् अन्विच्छ द्विजानां भरणाय वै  
०३,००२।०७९अ	सिद्धा हि यद् यद् इच्छन्ति कुर्वते तद् अनुग्रहात्  
०३,००२।०७९च्	तस्मात् तपः समास्थाय कुरुष्वात्ममनोरथम्  
०३,००३।००१	वैशम्पायन उवाच  
०३,००३।००१अ	शौनकेनैवम् उक्तस् तु कुन्तीपुत्रो युधिष्ठिरः  
०३,००३।००१च्	पुरोहितम् उपागम्य भ्रातृमध्ये ऽब्रवीद् इदम्  
०३,००३।००२अ	प्रस्थितं मानुयान्तीमे ब्राह्मणा वेदपारगाः  
०३,००३।००२च्	न चास्मि पालने शक्तो बहुदुःखसमन्वितः  
०३,००३।००३अ	परित्यक्तुं न शक्नोमि दानशक्तिश् च नास्ति मे  
०३,००३।००३च्	कथम् अत्र मया कार्यं भगवांस् तद् ब्रवीतु मे  
०३,००३।००४अ	मुहूर्तम् इव स ध्यात्वा धर्मेणान्विष्य तां गतिम्  
०३,००३।००४च्	युधिष्ठिरम् उवाचेदं धौम्यो धर्मभृतां वरः  
०३,००३।००५अ	पुरा सृष्टानि भूतानि पीड्यन्ते क्षुधया भृशम्  
०३,००३।००५च्	ततो ऽनुकम्पया तेषां सविता स्वपिता इव  
०३,००३।००५द्*००१३_०१	सान्त्वयित्वा ततो देवः प्राणिकार्ये युयोज च  
०३,००३।००६अ	गत्वोत्तरायणं तेजोरसान् उद्धृत्य रश्मिभिः  
०३,००३।००६च्	दक्षिणायनम् आवृत्तो महीं निविशते रविः  
०३,००३।००७अ	क्षेत्रभूते ततस् तस्मिन्न् ओषधीर् ओषधीपतिः  
०३,००३।००७च्	दिवस् तेजः समुद्धृत्य जनयाम् आस वारिणा  
०३,००३।००८अ	निषिक्तश् चन्द्रतेजोभिः सूयते भूगतो रविः  
०३,००३।००८च्	ओषध्यः षड्रसा मेध्यास् तदन्नं प्राणिनां भुवि  
०३,००३।००९अ	एवं भानुमयं ह्य् अन्नं भूतानां प्राणधारणम्  
०३,००३।००९च्	पितैष सर्वभूतानां तस्मात् तं शरणं व्रज  
०३,००३।०१०अ	राजानो हि महात्मानो योनिकर्मविशोधिताः  
०३,००३।०१०च्	उद्धरन्ति प्रजाः सर्वास् तप आस्थाय पुष्कलम्  
०३,००३।०११अ	भीमेन कार्तवीर्येण वैन्येन नहुषेण च  
०३,००३।०११च्	तपोयोगसमाधिस्थैर् उद्धृता ह्य् आपदः प्रजाः  
०३,००३।०१२अ	तथा त्वम् अपि धर्मात्मन् कर्मणा च विशोधितः  
०३,००३।०१२च्	तप आस्थाय धर्मेण द्विजातीन् भर भारत  
०३,००३।०१३अ	एवम् उक्तस् तु धौम्येन तत् कालसदृशं वचः  
०३,००३।०१३ब्*००१४_०१	विप्रत्यागसमाधिस्थः संयतात्मा दृढव्रतः  
०३,००३।०१३ब्*००१५_०१	ततस् त्व् अध्यापयाम् आस मन्त्रं सर्वार्थसाधकम्  
०३,००३।०१३ब्*००१५_०२	अष्टाक्षरं परं मन्त्रम् आर्तस्य सततं प्रियम्  
०३,००३।०१३च्	धर्मराजो विशुद्धात्मा तप आतिष्ठद् उत्तमम्  
०३,००३।०१४अ	पुष्पोपहारैर् बलिभिर् अर्चयित्वा दिवाकरम्  
०३,००३।०१४ब्*००१६_०१	सो ऽवगाह्य जलं राजा देवस्याभिमुखो ऽभवत्  
०३,००३।०१४च्	योगम् आस्थाय धर्मात्मा वायुभक्षो जितेन्द्रियः  
०३,००३।०१४ए	गाङ्गेयं वार्य् उपस्पृष्य प्राणायामेन तस्थिवान्  
०३,००३।०१४ड़्@००१_०००१	शुचिः प्रयतवाग् भूत्वा स्तोत्रम् आरब्धवांस् ततः  
०३,००३।०१४ड़्@००१_०००१	युधिष्ठिर उवाच  
०३,००३।०१४ड़्@००१_०००२	त्वं भानो जगतश् चक्षुस् त्वम् आत्मा सर्वदेहिनाम्  
०३,००३।०१४ड़्@००१_०००३	त्वं योनिः सर्वभूतानां त्वम् आचारः क्रियावताम्  
०३,००३।०१४ड़्@००१_०००४	त्वं गतिः सर्वसाङ्ख्यानां योगिनां त्वं परायणम्  
०३,००३।०१४ड़्@००१_०००५	अनावृतार्गलद्वारं त्वं गतिस् त्वं मुमुक्षताम्  
०३,००३।०१४ड़्@००१_०००६	त्वया सन्धार्यते लोकस् त्वया लोकः प्रकाश्यते  
०३,००३।०१४ड़्@००१_०००७	त्वया पवित्रीक्रियते निर्व्याजं पाल्यते त्वया  
०३,००३।०१४ड़्@००१_०००८	त्वाम् उपस्थाय काले तु ब्राह्मणा वेदपारगाः  
०३,००३।०१४ड़्@००१_०००९	स्वशाखाविहितैर् मन्त्रैर् अर्चन्त्य् ऋषिगणार्चितम्  
०३,००३।०१४ड़्@००१_००१०	तव दिव्यं रथं यान्तम् अनुयान्ति वरार्थिनः  
०३,००३।०१४ड़्@००१_००११	सिद्धचारणगन्धर्वा यक्षगुह्यकपन्नगाः  
०३,००३।०१४ड़्@००१_००१२	त्रयस्त्रिंशच् च वै देवास् तथा वैमानिका गणाः  
०३,००३।०१४ड़्@००१_००१३	सोपेन्द्राः समहेन्द्राश् च त्वाम् इष्ट्वा सिद्धिम् आगताः  
०३,००३।०१४ड़्@००१_००१४	उपयान्त्य् अर्चयित्वा तु त्वां वै प्राप्तमनोरथाः  
०३,००३।०१४ड़्@००१_००१५	दिव्यमन्दारमालाभिस् तूर्णं विद्याधरोत्तमाः  
०३,००३।०१४ड़्@००१_००१६	गुह्याः पितृगणाः सप्त ये दिव्या ये च मानुषाः  
०३,००३।०१४ड़्@००१_००१७	ते पूजयित्वा त्वाम् एव गच्छन्त्याशु प्रधानताम्  
०३,००३।०१४ड़्@००१_००१८	वसवो मरुतो रुद्रा ये च साध्या मरीचिपाः  
०३,००३।०१४ड़्@००१_००१९	वालखिल्यादयः सिद्धाः श्रेष्ठत्वं प्राणिनां गताः  
०३,००३।०१४ड़्@००१_००२०	सब्रह्मकेषु लोकेषु सप्तस्व् अप्य् अखिलेषु च  
०३,००३।०१४ड़्@००१_००२१	न तद् भूतम् अहं मन्ये यद् अर्काद् अतिरिच्यते  
०३,००३।०१४ड़्@००१_००२२	सन्ति चान्यानि सत्त्वानि वीर्यवन्ति महान्ति च  
०३,००३।०१४ड़्@००१_००२३	न तु तेषां तथा दीप्तिः प्रभावो वा यथा तव  
०३,००३।०१४ड़्@००१_००२४	ज्योतींषि त्वयि सर्वाणि त्वं सर्वज्योतिषां पतिः  
०३,००३।०१४ड़्@००१_००२५	त्वयि सत्यं च सत्त्वं च सर्वे भावाश् च सात्त्विकाः  
०३,००३।०१४ड़्@००१_००२६	त्वत्तेजसा कृतं चक्रं सुनाभं विश्वकर्मणा  
०३,००३।०१४ड़्@००१_००२७	देवारीणां मदो येन नाशितः शार्ङ्गधन्वना  
०३,००३।०१४ड़्@००१_००२८	त्वम् आदायांशुभिस् तेजो निदाघे सर्वदेहिनाम्  
०३,००३।०१४ड़्@००१_००२९	सर्वौषधिरसानां च पुनर् वर्षासु मुञ्चसि  
०३,००३।०१४ड़्@००१_००३०	तपन्त्य् अन्ये दहन्त्य् अन्ये गर्जन्त्य् अन्ये तथा घनाः  
०३,००३।०१४ड़्@००१_००३१	विद्योतन्ते प्रवर्षन्ति तव प्रावृषि रश्मयः  
०३,००३।०१४ड़्@००१_००३२	न तथा सुखयत्य् अग्निर् न प्रावारा न कम्बलाः  
०३,००३।०१४ड़्@००१_००३३	शीतवातार्दितं लोके यथा तव मरीचयः  
०३,००३।०१४ड़्@००१_००३४	त्रयोदशद्वीपवतीं गोभिर् भासयसे महीम्  
०३,००३।०१४ड़्@००१_००३५	त्रयाणाम् अपि लोकानां हितायैकः प्रवर्तसे  
०३,००३।०१४ड़्@००१_००३६	तव यद्य् उदयो न स्याद् अन्धं जगद् इदं भवेत्  
०३,००३।०१४ड़्@००१_००३७	न च धर्मार्थकामेषु प्रवर्तेरन् मनीषिणः  
०३,००३।०१४ड़्@००१_००३८	आधानपशुबन्धेष्टिमन्त्रयज्ञतपःक्रियाः  
०३,००३।०१४ड़्@००१_००३९	त्वत्प्रसादाद् अवाप्यन्ते ब्रह्मक्षत्रविशां गणैः  
०३,००३।०१४ड़्@००१_००४०	यद् अहर् ब्रह्मणः प्रोक्तं सहस्रयुगसम्मितम्  
०३,००३।०१४ड़्@००१_००४१	तस्य त्वम् आदिर् अन्तश् च कालज्ञैः परिकीर्तितः  
०३,००३।०१४ड़्@००१_००४२	मनूनां मनुपुत्राणां जगतो ऽमानवस्य च  
०३,००३।०१४ड़्@००१_००४३	मन्वन्तराणां सर्वेषाम् ईश्वराणां त्वम् ईश्वरः  
०३,००३।०१४ड़्@००१_००४४	संहारकाले सम्प्राप्ते तव क्रोधविनिःसृतः  
०३,००३।०१४ड़्@००१_००४५	संवर्तकाग्निस् त्रैलोक्यं भस्मीकृत्यावतिष्ठते  
०३,००३।०१४ड़्@००१_००४६	त्वद्दीधितिसमुत्पन्ना नानावर्णा महाघनाः  
०३,००३।०१४ड़्@००१_००४७	सैरावताः साशनयः कुर्वन्त्य् आभूतसम्प्लवम्  
०३,००३।०१४ड़्@००१_००४८	कृत्वा द्वादशधात्मानं द्वादशादित्यतां गतः  
०३,००३।०१४ड़्@००१_००४९	संहृत्यैकार्णवं सर्वं त्वं शोषयसि रश्मिभिः  
०३,००३।०१४ड़्@००१_००५०	त्वाम् इन्द्रम् आहुस् त्वं रुद्रस् त्वं विष्णुस् त्वं प्रजापतिः  
०३,००३।०१४ड़्@००१_००५१	त्वम् अग्निस् त्वं मनः सूक्ष्मं प्रभुस् त्वं ब्रह्म शाश्वतम्  
०३,००३।०१४ड़्@००१_००५२	त्वं हंसः सविता भानुर् अंशुमाली वृषाकपिः  
०३,००३।०१४ड़्@००१_००५३	विवस्वान् मिहिरः पूषा मित्रो धर्मस् तथैव च  
०३,००३।०१४ड़्@००१_००५४	सहस्ररश्मिर् आदित्यस् तपनस् त्वं गवां पतिः  
०३,००३।०१४ड़्@००१_००५५	मार्तण्डो ऽर्को रविः सूर्यः शरण्यो दिनकृत् तथा  
०३,००३।०१४ड़्@००१_००५६	दिवाकरः सप्तसप्तिर् धामकेशी विरोचनः  
०३,००३।०१४ड़्@००१_००५७	आशुगामी तमोघ्नश् च हरिताश्वश् च कीर्त्यसे  
०३,००३।०१४ड़्@००१_००५८	सप्तम्याम् अथ वा षष्ठ्यां भक्त्या पूजां करोति यः  
०३,००३।०१४ड़्@००१_००५९	अनिर्विण्णो ऽनहङ्कारी तं लक्ष्मीर् भजते नरम्  
०३,००३।०१४ड़्@००१_००६०	न तेषाम् आपदः सन्ति नाधयो व्याधयस् तथा  
०३,००३।०१४ड़्@००१_००६१	ये तवानन्यमनसः कुर्वन्त्य् अर्चनवन्दनम्  
०३,००३।०१४ड़्@००१_००६२	सर्वरोगैर् विरहिताः सर्वपापविवर्जिताः  
०३,००३।०१४ड़्@००१_००६३	त्वद्भावभक्ताः सुखिनो भवन्ति चिरजीविनः  
०३,००३।०१४ड़्@००१_००६४	त्वं ममाप्य् अन्नकामस्य सर्वातिथ्यं चिकीर्षतः  
०३,००३।०१४ड़्@००१_००६५	अन्नम् अन्नपते दातुम् अभितः श्रद्धयार्हसि  
०३,००३।०१४ड़्@००१_००६६	ये च ते ऽनुचराः सर्वे पादोपान्तं समाश्रिताः  
०३,००३।०१४ड़्@००१_००६७	माठरारुणदण्डाद्यास् तांस् तान् वन्दे ऽशनिक्षुभान्  
०३,००३।०१४ड़्@००१_००६८	क्षुभया सहिता मैत्री याश् चान्या भूतमातरः  
०३,००३।०१४ड़्@००१_००६९	ताश् च सर्वा नमस्यामि पान्तु मां शरणागतम्  
०३,००३।०१४ड़्@००१_००६९	वैशम्पायन उवाच  
०३,००३।०१४ड़्@००१_००७०	एवं स्तुतो महाराज भास्करो लोकभावनः  
०३,००३।०१५	जनमेजय उवाच  
०३,००३।०१५*००१७_०१	पुष्पोपहारैर् बलिभिर् बहुशश् च यथाविधि  
०३,००३।०१५*००१७_०२	सर्वात्मभूतं सम्पूज्य यतप्राणो जितेन्द्रियः  
०३,००३।०१५अ	कथं कुरूणाम् ऋषभः स तु राजा युधिष्ठिरः  
०३,००३।०१५च्	विप्रार्थम् आराधितवान् सूर्यम् अद्भुतविक्रमम्  
०३,००३।०१५द्*००१८_०१	मयि स्नेहो ऽस्ति चेद् ब्रह्मन् यद्य् अनुग्रहभाग् अहम्  
०३,००३।०१५द्*००१८_०२	भगवन् नास्ति चेद् गुह्यं तच् च मे ब्रूहि साम्प्रतम्  
०३,००३।०१६	वैशम्पायन उवाच  
०३,००३।०१६अ	शृणुष्वावहितो राजञ् शुचिर् भूत्वा समाहितः  
०३,००३।०१६च्	क्षणं च कुरु राजेन्द्र सर्वं वक्ष्याम्य् अशेषतः  
०३,००३।०१७अ	धौम्येन तु यथ प्रोक्तं पार्थाय सुमहात्मने  
०३,००३।०१७च्	नाम्नाम् अष्टशतं पुण्यं तच् छृणुष्व महामते  
०३,००३।०१८अ	सूर्यो ऽर्यमा भगस् त्वष्टा पूषार्कः सविता रविः  
०३,००३।०१८च्	गभस्तिमान् अजः कालो मृत्युर् धाता प्रभाकरः  
०३,००३।०१९अ	पृथिव्य् आपश् च तेजश् च खं वायुश् च परायणम्  
०३,००३।०१९च्	सोमो बृहस्पतिः शुक्रो बुधो ऽङ्गारक एव च  
०३,००३।०२०अ	इन्द्रो विवस्वान् दीप्तांशुः शुचिः शौरिः शनैश्चरः  
०३,००३।०२०च्	ब्रह्मा विष्णुश् च रुद्रश् च स्कन्दो वैश्रवणो यमः  
०३,००३।०२१अ	वैद्युतो जाठरश् चाग्निर् ऐन्धनस् तेजसां पतिः  
०३,००३।०२१च्	धर्मध्वजो वेदकर्ता वेदाङ्गो वेदवाहनः  
०३,००३।०२२अ	कृतं त्रेता द्वापरश् च कलिः सर्वामराश्रयः  
०३,००३।०२२च्	कला काष्ठा मुहूर्ताश् च पक्षा मासा ऋतुस् तथा  
०३,००३।०२३अ	संवत्सरकरो ऽश्वत्थः कालचक्रो विभावसुः  
०३,००३।०२३च्	पुरुषः शाश्वतो योगी व्यक्ताव्यक्तः सनातनः  
०३,००३।०२४अ	लोकाध्यक्षः प्रजाध्यक्षो विश्वकर्मा तमोनुदः  
०३,००३।०२४च्	वरुणः सागरो ऽंशुश् च जीमूतो जीवनो ऽरिहा  
०३,००३।०२५अ	भूताश्रयो भूतपतिः सर्वभूतनिषेवितः  
०३,००३।०२५ब्*००१९_०१	स्रष्टा संवर्तको वह्निः सर्वस्यादिर् अलोलुपः  
०३,००३।०२५ब्*००१९_०२	अनन्तः कपिलो भानुः  
०३,००३।०२५च्	मणिः सुवर्णो भूतादिः कामदः सर्वतोमुखः  
०३,००३।०२६अ	जयो विशालो वरदः शीघ्रगः प्राणधारणः  
०३,००३।०२६अ*००२०_०१	**** **** सर्वधातुनिषेवितः  
०३,००३।०२६च्	धन्वन्तरिर् धूमकेतुर् आदिदेवो ऽदितेः सुतः  
०३,००३।०२७अ	द्वादशात्मारविन्दाक्षः पिता माता पितामहः  
०३,००३।०२७च्	स्वर्गद्वारं प्रजाद्वारं मोक्षद्वारं त्रिविष्टपम्  
०३,००३।०२८अ	देहकर्ता प्रशान्तात्मा विश्वात्मा विश्वतोमुखः  
०३,००३।०२८च्	चराचरात्मा सूक्ष्मात्मा मैत्रेण वपुषान्वितः  
०३,००३।०२९अ	एतद् वै कीर्तनीयस्य सूर्यस्यैव महात्मनः  
०३,००३।०२९च्	नाम्नाम् अष्टशतं पुण्यं शक्रेणोक्तं महात्मना  
०३,००३।०३०अ	शक्राच् च नारदः प्राप्तो धौम्यश् च तदनन्तरम्  
०३,००३।०३०च्	धौम्याद् युधिष्ठिरः प्राप्य सर्वान् कामान् अवाप्तवान्  
०३,००३।०३१अ	सुरपितृगणयक्षसेवितं; ह्य् असुरनिशाचरसिद्धवन्दितम्  
०३,००३।०३१च्	वरकनकहुताशनप्रभं; त्वम् अपि मनस्य् अभिधेहि भास्करम्  
०३,००३।०३२अ	सूर्योदये यस् तु समाहितः पठेत्; स पुत्रलाभं धनरत्नसञ्चयान्  
०३,००३।०३२च्	लभेत जातिस्मरतां सदा नरः; स्मृतिं च मेधां च स विन्दते पराम्  
०३,००३।०३३अ	इमं स्तवं देववरस्य यो नरः; प्रकीर्तयेच् छुचिसुमनाः समाहितः  
०३,००३।०३३च्	स मुच्यते शोकदवाग्निसागराल्; लभेत कामान् मनसा यथेप्सितान्  
०३,००४।००१	वैशम्पायन उवाच  
०३,००४।००१अ	ततो दिवाकरः प्रीतो दर्शयाम् आस पाण्डवम्  
०३,००४।००१च्	दीप्यमानः स्ववपुषा ज्वलन्न् इव हुताशनः  
०३,००४।००२अ	यत् ते ऽभिलषितं राजन् सर्वम् एतद् अवाप्स्यसि  
०३,००४।००२च्	अहम् अन्नं प्रदास्यामि सप्त पञ्च च ते समाः  
०३,००४।००३अ	फलमूलामिषं शाकं संस्कृतं यन् महानसे  
०३,००४।००३ब्*००२१_०१	गृह्णीष्व पिठरं ताम्रं मया दत्तं नराधिप  
०३,००४।००३ब्*००२१_०२	यावद् वाञ्छति पाञ्चाली पात्रेणानेन सुव्रत  
०३,००४।००३च्	चतुर्विधं तदन्नाद्यम् अक्षय्यं ते भविष्यति  
०३,००४।००३द्*००२२_०१	इतश् चतुर्दशे वर्षे भूयो राज्यम् अवाप्स्यसि  
०३,००४।००३ए	धनं च विविधं तुभ्यम् इत्य् उक्त्वान्तरधीयत  
०३,००४।००३ड़्@००२_०००१	इमं स्तवं प्रयतमानाः समाधिना  
०३,००४।००३ड़्@००२_०००२	पठेद् इहान्यो ऽपि वरं समर्थयन्  
०३,००४।००३ड़्@००२_०००३	तत् तस्य दद्याच् च रविर् मनीषितं  
०३,००४।००३ड़्@००२_०००४	तद् आप्नुयाद् यद्य् अपि तत् सुदुर्लभम्  
०३,००४।००३ड़्@००२_०००५	यश् चेदं धारयेन् नित्यं शृणुयाद् वाप्य् अभीक्ष्णशः  
०३,००४।००३ड़्@००२_०००६	पुत्रार्थी लभते पुत्रं धनार्थी लभते धनम्  
०३,००४।००३ड़्@००२_०००७	विद्यार्थी लभते विद्यां पुरुषो ऽप्य् अथ वा स्त्रियः  
०३,००४।००३ड़्@००२_०००८	उभे सन्ध्ये पठेन् नित्यं नारी वा पुरुषो यदि  
०३,००४।००३ड़्@००२_०००९	आपदं प्राप्य मुच्येत बद्धो मुच्येत बन्धनात्  
०३,००४।००३ड़्@००२_००१०	एतद् ब्रह्मा ददौ पूर्वं शक्राय सुमहात्मने  
०३,००४।००३ड़्@००२_००११	शक्राच् च नारदः प्राप्तो धौम्यस् तु तदनन्तरम्  
०३,००४।००३ड़्@००२_००१२	धौम्याद् युधिष्ठिरः प्राप्य सर्वान् कामान् अवाप्तवान्  
०३,००४।००३ड़्@००२_००१३	सङ्ग्रामे च जयेन् नित्यं विपुलं चाप्नुयाद् वसु  
०३,००४।००३ड़्@००२_००१४	मुच्यते सर्वपापेभ्यः सूर्यलोकं स गच्छति  
०३,००४।००४अ	लब्ध्वा वरं तु कौन्तेयो जलाद् उत्तीर्य धर्मवित्  
०३,००४।००४च्	जग्राह पादौ धौम्यस्य भ्रातॄंश् चास्वजताच्युतः  
०३,००४।००४द्*००२३_००	युधिष्ठिर उवाच  
०३,००४।००४द्*००२३_०१	त्वत्प्रसादाद् द्विजश्रेष्ठ यद् इष्टं प्राप्तवान् अहम्  
०३,००४।००५अ	द्रौपद्या सह सङ्गम्य पश्यमानो ऽभ्ययात् प्रभुः  
०३,००४।००५च्	महानसे तदान्नं तु साधयाम् आस पाण्डवः  
०३,००४।००६अ	संस्कृतं प्रसवं याति वन्यम् अन्नं चतुर्विधम्  
०३,००४।००६च्	अक्षय्यं वर्धते चान्नं तेन भोजयते द्विजान्  
०३,००४।००७अ	भुक्तवत्सु च विप्रेषु भोजयित्वानुजान् अपि  
०३,००४।००७च्	शेषं विघससञ्ज्ञं तु पश्चाद् भुङ्क्ते युधिष्ठिरः  
०३,००४।००७ए	युधिष्ठिरं भोजयित्वा शेषम् अश्नाति पार्षती  
०३,००४।००८अ	एवं दिवाकरात् प्राप्य दिवाकरसमद्युतिः  
०३,००४।००८च्	कामान् मनो ऽभिलषितान् ब्राह्मणेभ्यो ददौ प्रभुः  
०३,००४।००९अ	पुरोहितपुरोगाश् च तिथिनक्षत्रपर्वसु  
०३,००४।००९च्	यज्ञियार्थाः प्रवर्तन्ते विधिमन्त्रप्रमाणतः  
०३,००४।०१०अ	ततः कृतस्वस्त्ययना धौम्येन सह पाण्डवाः  
०३,००४।०१०च्	द्विजसङ्घैः परिवृताः प्रययुः काम्यकं वनम्  
०३,००५।००१	वैशम्पायन उवाच  
०३,००५।००१अ	वनं प्रविष्टेष्व् अथ पाण्डवेषु; प्रज्ञाचक्षुस् तप्यमानो ऽम्बिकेयः  
०३,००५।००१च्	धर्मात्मानं विदुरम् अगाधबुद्धिं; सुखासीनो वाक्यम् उवाच राजा  
०३,००५।००२अ	प्रज्ञा च ते भार्गवस्येव शुद्धा; धर्मं च त्वं परमं वेत्थ सूक्ष्मम्  
०३,००५।००२च्	समश् च त्वं सम्मतः कौरवाणां; पथ्यं चैषां मम चैव ब्रवीहि  
०३,००५।००३अ	एवं गते विदुर यद् अद्य कार्यं; पौराश् चेमे कथम् अस्मान् भजेरन्  
०३,००५।००३च्	ते चाप्य् अस्मान् नोद्धरेयुः समूलान्; न कामये तांश् च विनश्यमानान्  
०३,००५।००३द्*००२४_०१	सौबलेनैव पापेन दुर्योधनहितैषिणा  
०३,००५।००३द्*००२४_०२	क्रूरम् आचरितं कर्म न मे प्रियम् अनुष्ठितम्  
०३,००५।००३द्*००२४_०३	तथैवं हि कृते तत्र तद् भवान् वक्तुम् अर्हति  
०३,००५।००३द्*००२४_०४	उत्तरं प्राप्तकालं च किम् अन्यन् मन्यते क्षमम्  
०३,००५।००३द्*००२४_०५	नास्ति धर्मे सहायत्वम् इति मे दीर्यते मनः  
०३,००५।००३द्*००२४_०६	यत्र पाण्डुसुताः सर्वे क्लिश्यन्ति वनम् आगताः  
०३,००५।००४	विदुर उवाच  
०३,००५।००४अ	त्रिवर्गो ऽयं धर्ममूलो नरेन्द्र; राज्यं चेदं धर्ममूलं वदन्ति  
०३,००५।००४च्	धर्मे राजन् वर्तमानः स्वशक्त्या; पुत्रान् सर्वान् पाहि कुन्तीसुतांश् च  
०३,००५।००५अ	स वै धर्मो विप्रलुप्तः सभायां; पापात्मभिः सौबलेयप्रधानैः  
०३,००५।००५च्	आहूय कुन्तीसुतम् अक्षवत्यां; पराजैषीत् सत्यसन्धं सुतस् ते  
०३,००५।००६अ	एतस्य ते दुष्प्रणीतस्य राजञ्; शेषस्याहं परिपश्याम्य् उपायम्  
०३,००५।००६च्	यथा पुत्रस् तव कौरव्य पापान्; मुक्तो लोके प्रतितिष्ठेत साधु  
०३,००५।००७अ	तद् वै सर्वं पाण्डुपुत्रा लभन्तां; यत् तद् राजन्न् अतिसृष्टं त्वयासीत्  
०३,००५।००७च्	एष धर्मः परमो यत् स्वकेन; राजा तुष्येन् न परस्वेषु गृध्येत्  
०३,००५।००७द्*००२५_०१	यशो न नश्येज् ज्ञातिभेदश् च न स्याद्  
०३,००५।००७द्*००२५_०२	धर्मो न स्यान् नैव चैवं कृते त्वाम्  
०३,००५।००८अ	एतत् कार्यं तव सर्वप्रधानं; तेषां तुष्टिः शकुनेश् चावमानः  
०३,००५।००८च्	एवं शेषं यदि पुत्रेषु ते स्याद्; एतद् राजंस् त्वरमाणः कुरुष्व  
०३,००५।००९अ	अथैतद् एवं न करोषि राजन्; ध्रुवं कुरूणां भविता विनाशः  
०३,००५।००९च्	न हि क्रुद्धो भीमसेनो ऽर्जुनो वा; शेषं कुर्याच् छात्रवाणाम् अनीके  
०३,००५।०१०अ	येषां योद्धा सव्यसाची कृतास्त्रो; धनुर् येषां गाण्डिवं लोकसारम्  
०३,००५।०१०च्	येषां भीमो बाहुशाली च योद्धा; तेषां लोके किं नु न प्राप्यम् अस्ति  
०३,००५।०१०द्*००२६_०१	येषां राजा धर्मपुत्रो महात्मा  
०३,००५।०१०द्*००२६_०२	तेषां लोके किं नु दुष्प्रापम् अस्ति  
०३,००५।०११अ	उक्तं पूर्वं जातमात्रे सुते ते; मया यत् ते हितम् आसीत् तदानीम्  
०३,००५।०११च्	पुत्रं त्यजेमम् अहितं कुलस्येत्य्; एतद् राजन् न च तत् त्वं चकर्थ  
०३,००५।०११ए	इदानीं ते हितम् उक्तं न चेत् त्वं; कर्तासि राजन् परितप्तासि पश्चात्  
०३,००५।०१२अ	यद्य् एतद् एवम् अनुमन्ता सुतस् ते; सम्प्रीयमाणः पाण्डवैर् एकराज्यम्  
०३,००५।०१२च्	तापो न ते वै भविता प्रीतियोगात्; त्वं चेन् न गृह्णासि सुतं सहायैः  
०३,००५।०१२ए	अथापरो भवति हि तं निगृह्य; पाण्डोः पुत्रं प्रकुरुष्वाधिपत्ये  
०३,००५।०१२ड़्*००२७_०१	ध्रुवं विनाशस् तव पुत्रेण धीमन्  
०३,००५।०१२ड़्*००२७_०२	सबन्धुवर्गेण सहैव राजभिः  
०३,००५।०१२ड़्*००२७_०३	चतुर्दशे चैव वर्षे नरेन्द्र  
०३,००५।०१२ड़्*००२७_०४	कुलक्षयं प्राप्स्यसि राजसिंह  
०३,००५।०१२ड़्*००२७_०५	तस्मात् कुरुष्वाधिपत्ये नरेन्द्र  
०३,००५।०१२ड़्*००२७_०६	युधिष्ठिरं धर्मवतां वरिष्ठम्  
०३,००५।०१३अ	अजातशत्रुर् हि विमुक्तरागो; धर्मेणेमां पृथिवीं शास्तु राजन्  
०३,००५।०१३च्	ततो राजन् पार्थिवाः सर्व एव; वैश्या इवास्मान् उपतिष्ठन्तु सद्यः  
०३,००५।०१४अ	दुर्योधनः शकुनिः सूतपुत्रः; प्रीत्या राजन् पाण्डुपुत्रान् भजन्ताम्  
०३,००५।०१४च्	दुःशासनो याचतु भीमसेनं; सभामध्ये द्रुपदस्यात्मजां च  
०३,००५।०१५अ	युधिष्ठिरं त्वं परिसान्त्वयस्व; राज्ये चैनं स्थापयस्वाभिपूज्य  
०३,००५।०१५च्	त्वया पृष्टः किम् अहम् अन्यद् वदेयम्; एतत् कृत्वा कृतकृत्यो ऽसि राजन्  
०३,००५।०१६	धृतराष्ट्र उवाच  
०३,००५।०१६अ	एतद् वाक्यं विदुर यत् ते सभायाम्; इह प्रोक्तं पाण्डवान् प्राप्य मां च  
०३,००५।०१६च्	हितं तेषाम् अहितं मामकानाम्; एतत् सर्वं मम नोपैति चेतः  
०३,००५।०१७अ	इदं त्व् इदानीं कुत एव निश्चितं; तेषाम् अर्थे पाण्डवानां यद् आत्थ  
०३,००५।०१७च्	तेनाद्य मन्ये नासि हितो ममेति; कथं हि पुत्रं पाण्डवार्थे त्यजेयम्  
०३,००५।०१८अ	असंशयं ते ऽपि ममैव पुत्रा; दुर्योधनस् तु मम देहात् प्रसूतः  
०३,००५।०१८च्	स्वं वै देहं परहेतोस् त्यजेति; को नु ब्रूयात् समताम् अन्ववेक्षन्  
०३,००५।०१९अ	स मा जिह्मं विदुर सर्वं ब्रवीषि; मानं च ते ऽहम् अधिकं धारयामि  
०३,००५।०१९च्	यथेच्छकं गच्छ वा तिष्ठ वा त्वं; सुसान्त्व्यमानाप्य् असती स्त्री जहाति  
०३,००५।०२०	वैशम्पायन उवाच  
०३,००५।०२०अ	एतावद् उक्त्वा धृतराष्ट्रो ऽन्वपद्यद्; अन्तर्वेश्म सहसोत्थाय राजन्  
०३,००५।०२०च्	नेदम् अस्तीत्य् अथ विदुरो भाषमाणः; सम्प्राद्रवद् यत्र पार्था बभूवुः  
०३,००६।००१	वैशम्पायन उवाच  
०३,००६।००१अ	पाण्डवास् तु वने वासम् उद्दिश्य भरतर्षभाः  
०३,००६।००१च्	प्रययुर् जाह्नवीकूलात् कुरुक्षेत्रं सहानुगाः  
०३,००६।००२अ	सरस्वतीदृषद्वत्यौ यमुनां च निषेव्य ते  
०३,००६।००२च्	ययुर् वनेनैव वनं सततं पश्चिमां दिशम्  
०३,००६।००३अ	ततः सरस्वतीकूले समेषु मरुधन्वसु  
०३,००६।००३च्	काम्यकं नाम ददृशुर् वनं मुनिजनप्रियम्  
०३,००६।००४अ	तत्र ते न्यवसन् वीरा वने बहुमृगद्विजे  
०३,००६।००४च्	अन्वास्यमाना मुनिभिः सान्त्व्यमानाश् च भारत  
०३,००६।००५अ	विदुरस् त्व् अपि पाण्डूनां तदा दर्शनलालसः  
०३,००६।००५च्	जगामैकरथेनैव काम्यकं वनम् ऋद्धिमत्  
०३,००६।००६अ	ततो यात्वा विदुरः काननं तच्; छीघ्रैर् अश्वैर् वाहिना स्यन्दनेन  
०३,००६।००६च्	ददर्शासीनं धर्मराजं विविक्ते; सार्धं द्रौपद्या भ्रातृभिर् ब्राह्मणैश् च  
०३,००६।००७अ	ततो ऽपश्यद् विदुरं तूर्णम् आराद्; अभ्यायान्तं सत्यसन्धः स राजा  
०३,००६।००७च्	अथाब्रवीद् भ्रातरं भीमसेनं; किं नु क्षत्ता वक्ष्यति नः समेत्य  
०३,००६।००८अ	कच्चिन् नायं वचनात् सौबलस्य; समाह्वाता देवनायोपयाति  
०३,००६।००८च्	कच्चित् क्षुद्रः शकुनिर् नायुधानि; जेष्यत्य् अस्मान् पुनर् एवाक्षवत्याम्  
०३,००६।००९अ	समाहूतः केन चिद् आद्रवेति; नाहं शक्तो भीमसेनापयातुम्  
०३,००६।००९च्	गाण्डीवे वा संशयिते कथं चिद्; राज्यप्राप्तिः संशयिता भवेन् नः  
०३,००६।०१०अ	तत उत्थाय विदुरं पाण्डवेयाः; प्रत्यगृह्णन् नृपते सर्व एव  
०३,००६।०१०च्	तैः सत्कृतः स च तान् आजमीढो; यथोचितं पाण्डुपुत्रान् समेयात्  
०३,००६।०११अ	समाश्वस्तं विदुरं ते नरर्षभास्; ततो ऽपृच्छन्न् आगमनाय हेतुम्  
०३,००६।०११च्	स चापि तेभ्यो विस्तरतः शशंस; यथावृत्तो धृतराष्ट्रो ऽऽम्बिकेयः  
०३,००६।०१२	विदुर उवाच  
०३,००६।०१२अ	अवोचन् मां धृतराष्ट्रो ऽनुगुप्तम्; अजातशत्रो परिगृह्याभिपूज्य  
०३,००६।०१२च्	एवं गते समताम् अभ्युपेत्य; पथ्यं तेषां मम चैव ब्रवीहि  
०३,००६।०१३अ	मयाप्य् उक्तं यत् क्षमं कौरवाणां; हितं पथ्यं धृतराष्ट्रस्य चैव  
०३,००६।०१३च्	तद् वै पथ्यं तन् मनो नाभ्युपैति; ततश् चाहं क्षमम् अन्यन् न मन्ये  
०३,००६।०१४अ	परं श्रेयः पाण्डवेया मयोक्तं; न मे तच् च श्रुतवान् आम्बिकेयः  
०३,००६।०१४च्	यथातुरस्येव हि पथ्यम् अन्नं; न रोचते स्मास्य तद् उच्यमानम्  
०३,००६।०१५अ	न श्रेयसे नीयते ऽजातशत्रो; स्त्री श्रोत्रियस्येव गृहे प्रदुष्टा  
०३,००६।०१५च्	ब्रुवन् न रुच्यै भरतर्षभस्य; पतिः कुमार्या इव षष्टिवर्षः  
०३,००६।०१६अ	ध्रुवं विनाशो नृप कौरवाणां; न वै श्रेयो धृतराष्ट्रः परैति  
०३,००६।०१६च्	यथा पर्णे पुष्करस्येव सिक्तं; जलं न तिष्ठेत् पथ्यम् उक्तं तथास्मिन्  
०३,००६।०१७अ	ततः क्रुद्धो धृतराष्ट्रो ऽब्रवीन् मां; यत्र श्रद्धा भारत तत्र याहि  
०३,००६।०१७च्	नाहं भूयः कामये त्वां सहायं; महीम् इमां पालयितुं पुरं वा  
०३,००६।०१८अ	सो ऽहं त्यक्तो धृतराष्ट्रेण राजंस्; त्वां शासितुम् उपयातस् त्वरावान्  
०३,००६।०१८च्	तद् वै सर्वं यन् मयोक्तं सभायां; तद् धार्यतां यत् प्रवक्ष्यामि भूयः  
०३,००६।०१९अ	क्लेशैस् तीव्रैर् युज्यमानः सपत्नैः; क्षमां कुर्वन् कालम् उपासते यः  
०३,००६।०१९च्	सं वर्धयन् स्तोकम् इवाग्निम् आत्मवान्; स वै भुङ्क्ते पृथिवीम् एक एव  
०३,००६।०२०अ	यस्याविभक्तं वसु राजन् सहायैस्; तस्य दुःखे ऽप्य् अंशभाजः सहायाः  
०३,००६।०२०च्	सहायानाम् एष सङ्ग्रहणे ऽभ्युपायः; सहायाप्तौ पृथिवीप्राप्तिम् आहुः  
०३,००६।०२०द्*००२८_०१	तस्मात् सत्यं सततं वै ब्रुवाणो  
०३,००६।०२०द्*००२८_०२	लोकस्य हृद्यो भवतीति सद्यः  
०३,००६।०२१अ	सत्यं श्रेष्ठं पाण्डव निष्प्रलापं; तुल्यं चान्नं सह भोज्यं सहायैः  
०३,००६।०२१च्	आत्मा चैषाम् अग्रतो नातिवर्तेद्; एवंवृत्तिर् वर्धते भूमिपालः  
०३,००६।०२१द्*००२९_०१	मित्रैः पुत्रैर् भूमिहस्त्यश्वभूरि  
०३,००६।०२१द्*००२९_०२	महीम् इमां पालयितुं पुरस्तात्  
०३,००६।०२२	युधिष्ठिर उवाच  
०३,००६।०२२अ	एवं करिष्यामि यथा ब्रवीषि; परां बुद्धिम् उपगम्याप्रमत्तः  
०३,००६।०२२च्	यच् चाप्य् अन्यद् देशकालोपपन्नं; तद् वै वाच्यं तत् करिष्यामि कृत्स्नम्  
०३,००७।००१	वैशम्पायन उवाच  
०३,००७।००१अ	गते तु विदुरे राजन्न् आश्रमं पाण्डवान् प्रति  
०३,००७।००१च्	धृतराष्ट्रो महाप्राज्ञः पर्यतप्यत भारत  
०३,००७।००१द्*००३०_०१	विदुरस्य प्रभावं च सन्धिविग्रहकारितम्  
०३,००७।००१द्*००३०_०२	विवृद्धिं च परां मत्वा पाण्डवानां भविष्यति  
०३,००७।००२अ	स सभाद्वारम् आगम्य विदुरस्मारमोहितः  
०३,००७।००२च्	समक्षं पार्थिवेन्द्राणां पपाताविष्टचेतनः  
०३,००७।००२द्*००३१_०१	पपात सहसा राजा छिन्नद्रुम इवावशः  
०३,००७।००३अ	स तु लब्ध्वा पुनः सञ्ज्ञां समुत्थाय महीतलात्  
०३,००७।००३च्	समीपोपस्थितं राजा सञ्जयं वाक्यम् अब्रवीत्  
०३,००७।००४अ	भ्राता मम सुहृच् चैव साक्षाद् धर्म इवापरः  
०३,००७।००४च्	तस्य स्मृत्वाद्य सुभृशं हृदयं दीर्यतीव मे  
०३,००७।००५अ	तम् आनयस्व धर्मज्ञं मम भ्रातरम् आशु वै  
०३,००७।००५च्	इति ब्रुवन् स नृपतिः करुणं पर्यदेवयत्  
०३,००७।००६अ	पश्चात्तापाभिसन्तप्तो विदुरस्मारकर्शितः  
०३,००७।००६च्	भ्रातृस्नेहाद् इदं राजन् सञ्जयं वाक्यम् अब्रवीत्  
०३,००७।००७अ	गच्छ सञ्जय जानीहि भ्रातरं विदुरं मम  
०३,००७।००७च्	यदि जीवति रोषेण मया पापेन निर्धुतः  
०३,००७।००८अ	न हि तेन मम भ्रात्रा सुसूक्ष्मम् अपि किं चन  
०३,००७।००८च्	व्यलीकं कृतपूर्वं मे प्राज्ञेनामितबुद्धिना  
०३,००७।००९अ	स व्यलीकं कथं प्राप्तो मत्तः परमबुद्धिमान्  
०३,००७।००९च्	न जह्याज् जीवितं प्राज्ञस् तं गच्छानय सञ्जय  
०३,००७।०१०अ	तस्य तद् वचनं श्रुत्वा राज्ञस् तम् अनुमान्य च  
०३,००७।०१०च्	सञ्जयो बाढम् इत्य् उक्त्वा प्राद्रवत् काम्यकं वनम्  
०३,००७।०११अ	सो ऽचिरेण समासाद्य तद् वनं यत्र पाण्डवाः  
०३,००७।०११च्	रौरवाजिनसंवीतं ददर्शाथ युधिष्ठिरम्  
०३,००७।०१२अ	विदुरेण सहासीनं ब्राह्मणैश् च सहस्रशः  
०३,००७।०१२च्	भ्रातृभिश् चाभिसङ्गुप्तं देवैर् इव शतक्रतुम्  
०३,००७।०१३अ	युधिष्ठिरम् अथाभ्येत्य पूजयाम् आस सञ्जयः  
०३,००७।०१३च्	भीमार्जुनयमांश् चापि तदर्हं प्रत्यपद्यत  
०३,००७।०१४अ	राज्ञा पृष्टः स कुशलं सुखासीनश् च सञ्जयः  
०३,००७।०१४च्	शशंसागमने हेतुम् इदं चैवाब्रवीद् वचः  
०३,००७।०१५अ	राजा स्मरति ते क्षत्तर् धृतराष्ट्रो ऽम्बिकासुतः  
०३,००७।०१५च्	तं पश्य गत्वा त्वं क्षिप्रं सञ्जीवय च पार्थिवम्  
०३,००७।०१६अ	सो ऽनुमान्य नरश्रेष्ठान् पाण्डवान् कुरुनन्दनान्  
०३,००७।०१६च्	नियोगाद् राजसिंहस्य गन्तुम् अर्हसि मानद  
०३,००७।०१७अ	एवम् उक्तस् तु विदुरो धीमान् स्वजनवत्सलः  
०३,००७।०१७च्	युधिष्ठिरस्यानुमते पुनर् आयाद् गजाह्वयम्  
०३,००७।०१७द्*००३२_०१	सो ऽभिगत्वा तदा वेश्म राज्ञः समभिवाद्य च  
०३,००७।०१७द्*००३२_०२	उपातिष्ठन् महात्मानं राजानं प्रेष्यवत् तदा  
०३,००७।०१८अ	तम् अब्रवीन् महाप्राज्ञं धृतराष्ट्रः प्रतापवान्  
०३,००७।०१८च्	दिष्ट्या प्राप्तो ऽसि धर्मज्ञ दिष्ट्या स्मरसि मे ऽनघ  
०३,००७।०१९अ	अद्य रात्रौ दिवा चाहं त्वत्कृते भरतर्षभ  
०३,००७।०१९च्	प्रजागरे प्रपश्यामि विचित्रं देहम् आत्मनः  
०३,००७।०२०अ	सो ऽङ्कम् आदाय विदुरं मूर्ध्न्य् उपाघ्राय चैव ह  
०३,००७।०२०च्	क्षम्यताम् इति चोवाच यद् उक्तो ऽसि मया रुषा  
०३,००७।०२०द्*००३३_०१	धृतराष्ट्रो महाराज भ्रातृस्नेहाद् उवाच ह  
०३,००७।०२०द्*००३३_०२	युधिष्ठिरस् तु कुशली भ्रातृभिः सह तिष्ठति  
०३,००७।०२०द्*००३३_०३	अथ रात्रिं दिनं चाहं त्वत्कृते भरतर्षभ  
०३,००७।०२०द्*००३३_०४	प्रीतस् त्वम् एव मे नित्यं भ्राता सर्वगुणान्वितः  
०३,००७।०२१	विदुर उवाच  
०३,००७।०२१अ	क्षान्तम् एव मया राजन् गुरुर् नः परमो भवान्  
०३,००७।०२१च्	तथा ह्य् अस्म्य् आगतः क्षिप्रं त्वद्दर्शनपरायणः  
०३,००७।०२२अ	भवन्ति हि नरव्याघ्र पुरुषा धर्मचेतसः  
०३,००७।०२२च्	दीनाभिपातिनो राजन् नात्र कार्या विचारणा  
०३,००७।०२३अ	पाण्डोः सुता यादृशा मे तादृशा मे सुतास् तव  
०३,००७।०२३च्	दीना इति हि मे बुद्धिर् अभिपन्नाद्य तान् प्रति  
०३,००७।०२४	वैशम्पायन उवाच  
०३,००७।०२४अ	अन्योन्यम् अनुनीयैवं भ्रातरौ तौ महाद्युती  
०३,००७।०२४च्	विदुरो धृतराष्ट्रश् च लेभाते परमां मुदम्  
०३,००८।००१	वैशम्पायन उवाच  
०३,००८।००१अ	श्रुत्वा च विदुरं प्राप्तं राज्ञा च परिसान्त्वितम्  
०३,००८।००१च्	धृतराष्ट्रात्मजो राजा पर्यतप्यत दुर्मतिः  
०३,००८।००२अ	स सौबलं समानाय्य कर्णदुःशासनाव् अपि  
०३,००८।००२च्	अब्रवीद् वचनं राजा प्रविश्याबुद्धिजं तमः  
०३,००८।००३अ	एष प्रत्यागतो मन्त्री धृतराष्ट्रस्य सम्मतः  
०३,००८।००३च्	विदुरः पाण्डुपुत्राणां सुहृद् विद्वान् हिते रतः  
०३,००८।००४अ	यावद् अस्य पुनर् बुद्धिं विदुरो नापकर्षति  
०३,००८।००४च्	पाण्डवानयने तावन् मन्त्रयध्वं हितं मम  
०३,००८।००५अ	अथ पश्याम्य् अहं पार्थान् प्राप्तान् इह कथं चन  
०३,००८।००५च्	पुनः शोषं गमिष्यामि निरासुर् निरवग्रहः  
०३,००८।००६अ	विषम् उद्बन्धनं वापि शस्त्रम् अग्निप्रवेशनम्  
०३,००८।००६च्	करिष्ये न हि तान् ऋद्धान् पुनर् द्रष्टुम् इहोत्सहे  
०३,००८।००७	शकुनिर् उवाच  
०३,००८।००७अ	किं बालिषां मतिं राजन्न् आस्थितो ऽसि विशां पते  
०३,००८।००७च्	गतास् ते समयं कृत्वा नैतद् एवं भविष्यति  
०३,००८।००८अ	सत्यवाक्ये स्थिताः सर्वे पाण्डवा भरतर्षभ  
०३,००८।००८च्	पितुस् ते वचनं तात न ग्रहीष्यन्ति कर्हि चित्  
०३,००८।००९अ	अथ वा ते ग्रहीष्यन्ति पुनर् एष्यन्ति वा पुरम्  
०३,००८।००९ब्*००३४_०१	अथागमिष्यन्ति पुनः पाण्डवा वारणाह्वयम्  
०३,००८।००९च्	निरस्य समयं भूयः पणो ऽस्माकं भविष्यति  
०३,००८।०१०अ	सर्वे भवामो मध्यस्था राज्ञश् छन्दानुवर्तिनः  
०३,००८।०१०च्	छिद्रं बहु प्रपश्यन्तः पाण्डवानां सुसंवृताः  
०३,००८।०११	दुःशासन उवाच  
०३,००८।०११अ	एवम् एतन् महाप्राज्ञ यथा वदसि मातुल  
०३,००८।०११च्	नित्यं हि मे कथयतस् तव बुद्धिर् हि रोचते  
०३,००८।०११द्*००३५_०१	तथा तद् भविता राजन् नान्यथा तद् भविष्यति  
०३,००८।०११द्*००३६_०१	नागमिष्यन्ति ते वीरा अकृत्वा कालसंविदम्  
०३,००८।०११द्*००३६_०२	आगच्छेयुश् च ते मोहात् पुनर् द्यूतं न संशयः  
०३,००८।०१२	कर्ण उवाच  
०३,००८।०१२अ	कामम् ईक्षामहे सर्वे दुर्योधन तवेप्सितम्  
०३,००८।०१२च्	ऐकमत्यं हि नो राजन् सर्वेषाम् एव लक्ष्यते  
०३,००८।०१३	वैशम्पायन उवाच  
०३,००८।०१३अ	एवम् उक्तस् तु कर्णेन राजा दुर्योधनस् तदा  
०३,००८।०१३च्	नातिहृष्टमनाः क्षिप्रम् अभवत् स पराङ्मुखः  
०३,००८।०१४अ	उपलभ्य ततः कर्णो विवृत्य नयने शुभे  
०३,००८।०१४च्	रोषाद् दुःशासनं चैव सौबलेयं च ताव् उभौ  
०३,००८।०१५अ	उवाच परमक्रुद्ध उद्यम्यात्मानम् आत्मना  
०३,००८।०१५च्	अहो मम मतं यत् तन् निबोधत नराधिपाः  
०३,००८।०१६अ	प्रियं सर्वे चिकीर्षामो राज्ञः किङ्करपाणयः  
०३,००८।०१६च्	न चास्य शक्नुमः सर्वे प्रिये स्थातुम् अतन्द्रिताः  
०३,००८।०१७अ	वयं तु शस्त्राण्य् आदाय रथान् आस्थाय दंशिताः  
०३,००८।०१७च्	गच्छामः सहिता हन्तुं पाण्डवान् वनगोचरान्  
०३,००८।०१८अ	तेषु सर्वेषु शान्तेषु गतेष्व् अविदितां गतिम्  
०३,००८।०१८च्	निर्विवादा भविष्यन्ति धार्तराष्ट्रास् तथा वयम्  
०३,००८।०१९अ	यावद् एव परिद्यूना यावच् छोकपरायणाः  
०३,००८।०१९च्	यावन् मित्रविहीनाश् च तावच् छक्या मतं मम  
०३,००८।०२०अ	तस्य तद् वचनं श्रुत्वा पूजयन्तः पुनः पुनः  
०३,००८।०२०च्	बाढम् इत्य् एव ते सर्वे प्रत्यूचुः सूतजं तदा  
०३,००८।०२०द्*००३७_०१	एतत् कृत्यतमं राज्ञः कौरव्यस्य महात्मनः  
०३,००८।०२१अ	एवम् उक्त्वा तु सङ्क्रुद्धा रथैः सर्वे पृथक् पृथक्  
०३,००८।०२१च्	निर्ययुः पाण्डवान् हन्तुं सङ्घशः कृतनिश्चयाः  
०३,००८।०२२अ	तान् प्रस्थितान् परिज्ञाय कृष्णद्वैपायनस् तदा  
०३,००८।०२२च्	आजगाम विशुद्धात्मा दृष्ट्वा दिव्येन चक्षुषा  
०३,००८।०२३अ	प्रतिषिध्याथ तान् सर्वान् भगवांल् लोकपूजितः  
०३,००८।०२३च्	प्रज्ञाचक्षुषम् आसीनम् उवाचाभ्येत्य सत्वरः  
०३,००९।००१	व्यास उवाच  
०३,००९।००१अ	धृतराष्ट्र महाप्राज्ञ निबोध वचनं मम  
०३,००९।००१च्	वक्ष्यामि त्वा कौरवाणां सर्वेषां हितम् उत्तमम्  
०३,००९।००२अ	न मे प्रियं महाबाहो यद् गताः पाण्डवा वनम्  
०३,००९।००२च्	निकृत्या निर्जिताश् चैव दुर्योधनवशानुगैः  
०३,००९।००३अ	ते स्मरन्तः परिक्लेशान् वर्षे पूर्णे त्रयोदशे  
०३,००९।००३च्	विमोक्ष्यन्ति विषं क्रुद्धाः करवेयेषु भारत  
०३,००९।००४अ	तद् अयं किं नु पापात्मा तव पुत्रः सुमन्दधीः  
०३,००९।००४च्	पाण्डवान् नित्यसङ्क्रुद्धो राज्यहेतोर् जिघांसति  
०३,००९।००५अ	वार्यतां साध्व् अयं मूढः शमं गच्छतु ते सुतः  
०३,००९।००५च्	वनस्थांस् तान् अयं हन्तुम् इच्छन् प्राणैर् विमोक्ष्यते  
०३,००९।००६अ	यथाह विदुरः प्राज्ञो यथा भीष्मो यथा वयम्  
०३,००९।००६च्	यथा कृपश् च द्रोणश् च तथा साधु विधीयताम्  
०३,००९।००७अ	विग्रहो हि महाप्राज्ञ स्वजनेन विगर्हितः  
०३,००९।००७च्	अधर्म्यम् अयशस्यं च मा राजन् प्रतिपद्यथाः  
०३,००९।००८अ	समीक्षा यादृशी ह्य् अस्य पाण्डवान् प्रति भारत  
०३,००९।००८च्	उपेक्ष्यमाणा सा राजन् महान्तम् अनयं स्पृशेत्  
०३,००९।००९अ	अथ वायं सुमन्दात्मा वनं गच्छतु ते सुतः  
०३,००९।००९च्	पाण्डवैः सहितो राजन्न् एक एवासहायवान्  
०३,००९।०१०अ	ततः संसर्गजः स्नेहः पुत्रस्य तव पाण्डवैः  
०३,००९।०१०च्	यदि स्यात् कृतकार्यो ऽद्य भवेस् त्वं मनुजेश्वर  
०३,००९।०११अ	अथ वा जायमानस्य यच् छीलम् अनुजायते  
०३,००९।०११च्	श्रूयते तन् महाराज नामृतस्यापसर्पति  
०३,००९।०१२अ	कथं वा मन्यते भीष्मो द्रोणो वा विदुरो ऽपि वा  
०३,००९।०१२च्	भवान् वात्र क्षमं कार्यं पुरा चार्थो ऽतिवर्तते  
०३,०१०।००१	धृतराष्ट्र उवाच  
०३,०१०।००१अ	भगवन् नाहम् अप्य् एतद् रोचये द्यूतसंस्तवम्  
०३,०१०।००१च्	मन्ये तद् विधिनाक्रम्य कारितो ऽस्मीति वै मुने  
०३,०१०।००२अ	नैतद् रोचयते भीष्मो न द्रोणो विदुरो न च  
०३,०१०।००२च्	गान्धारी नेच्छति द्यूतं तच् च मोहात् प्रवर्तितम्  
०३,०१०।००३अ	परित्यक्तुं न शक्नोमि दुर्योधनम् अचेतनम्  
०३,०१०।००३च्	पुत्रस्नेहेन भगवञ् जानन्न् अपि यतव्रत  
०३,०१०।००४	व्यास उवाच  
०३,०१०।००४अ	वैचित्रवीर्य नृपते सत्यम् आह यथा भवान्  
०३,०१०।००४च्	दृढं वेद्मि परं पुत्रं परं पुत्रान् न विद्यते  
०३,०१०।००५अ	इन्द्रो ऽप्य् अश्रुनिपातेन सुरभ्या प्रतिबोधितः  
०३,०१०।००५च्	अन्यैः समृद्धैर् अप्य् अर्थैर् न सुताद् विद्यते परम्  
०३,०१०।००६अ	अत्र ते वर्तयिष्यामि महद् आख्यानम् उत्तमम्  
०३,०१०।००६च्	सुरभ्याश् चैव संवादम् इन्द्रस्य च विशां पते  
०३,०१०।००७अ	त्रिविष्टपगता राजन् सुरभिः प्रारुदत् किल  
०३,०१०।००७च्	गवां मात पुरा तात ताम् इन्द्रो ऽन्वकृपायत  
०३,०१०।००८	इन्द्र उवाच  
०३,०१०।००८अ	किम् इदं रोदिषि शुभे कच्चित् क्षेमं दिवौकसाम्  
०३,०१०।००८च्	मानुषेष्व् अथ वा गोषु नैतद् अल्पं भविष्यति  
०३,०१०।००९	सुरभिर् उवाच  
०३,०१०।००९अ	विनिपातो न वः कश् चिद् दृश्यते त्रिदशाधिप  
०३,०१०।००९च्	अहं तु पुत्रं शोचामि तेन रोदिमि कौशिक  
०३,०१०।०१०अ	पश्यैनं कर्षकं रौद्रं दुर्बलं मम पुत्रकम्  
०३,०१०।०१०च्	प्रतोदेनाभिनिघ्नन्तं लाङ्गलेन निपीडितम्  
०३,०१०।०११अ	एतं दृष्ट्वा भृशं श्रन्तं वध्यमानं सुराधिप  
०३,०१०।०११च्	कृपाविष्टास्मि देवेन्द्र मनश् चोद्विजते मम  
०३,०१०।०१२अ	एकस् तत्र बलोपेतो धुरम् उद्वहते ऽधिकाम्  
०३,०१०।०१२च्	अपरो ऽल्पबलप्राणः कृशो धमनिसन्ततः  
०३,०१०।०१२ए	कृच्छ्राद् उद्वहते भारं तं वै शोचामि वासव  
०३,०१०।०१३अ	वध्यमानः प्रतोदेन तुद्यमानः पुनः पुनः  
०३,०१०।०१३च्	नैव शक्नोति तं भारम् उद्वोढुं पश्य वासव  
०३,०१०।०१४अ	ततो ऽहं तस्य दुःखार्ता विरौमि भृशदुःखिता  
०३,०१०।०१४च्	अश्रूण्य् आवर्तयन्ती च नेत्राभ्यां करुणायती  
०३,०१०।०१५	इन्द्र उवाच  
०३,०१०।०१५अ	तव पुत्रसहस्रेषु पीड्यमानेषु शोभने  
०३,०१०।०१५च्	किं कृपायितम् अस्त्य् अत्र पुत्र एको ऽत्र पीड्यते  
०३,०१०।०१६	सुरभिर् उवाच  
०३,०१०।०१६अ	यदि पुत्रसहस्रं मे सर्वत्र समम् एव मे  
०३,०१०।०१६च्	दीनस्य तु सतः शक्र पुत्रस्याभ्यधिका कृपा  
०३,०१०।०१७	व्यास उवाच  
०३,०१०।०१७अ	तद् इन्द्रः सुरभीवाक्यं निशम्य भृशविस्मितः  
०३,०१०।०१७च्	जीवितेनापि कौरव्य मेने ऽभ्यधिकम् आत्मजम्  
०३,०१०।०१८अ	प्रववर्ष च तत्रैव सहसा तोयम् उल्बणम्  
०३,०१०।०१८च्	कर्षकस्याचरन् विघ्नं भगवान् पाकशासनः  
०३,०१०।०१९अ	तद् यथा सुरभिः प्राह समम् एवास्तु ते तथा  
०३,०१०।०१९च्	सुतेषु राजन् सर्वेषु दीनेष्व् अभ्यधिका कृपा  
०३,०१०।०२०अ	यादृशो मे सुतः पण्डुस् तादृशो मे ऽसि पुत्रक  
०३,०१०।०२०च्	विदुरश् च महाप्राज्ञः स्नेहाद् एतद् ब्रवीम्य् अहम्  
०३,०१०।०२१अ	चिराय तव पुत्राणां शतम् एकश् च पार्थिव  
०३,०१०।०२१च्	पाण्डोः पञ्चैव लक्ष्यन्ते ते ऽपि मन्दाः सुदुःखिताः  
०३,०१०।०२२अ	कथं जीवेयुर् अत्यन्तं कथं वर्धेयुर् इत्य् अपि  
०३,०१०।०२२च्	इति दीनेषु पार्थेषु मनो मे परितप्यते  
०३,०१०।०२३अ	यदि पार्थिव कौरव्याञ् जीवमानान् इहेच्छसि  
०३,०१०।०२३च्	दुर्योधनस् तव सुतः शमं गच्छतु पाण्डवैः  
०३,०११।००१	धृतराष्ट्र उवाच  
०३,०११।००१अ	एवम् एतन् महाप्राज्ञ यथा वदसि नो मुने  
०३,०११।००१च्	अहं चैव विजानामि सर्वे चेमे नराधिपाः  
०३,०११।००२अ	भवांस् तु मन्यते साधु यत् कुरूणां सुखोदयम्  
०३,०११।००२च्	तद् एव विदुरो ऽप्य् आह भीष्मो द्रोणश् च मां मुने  
०३,०११।००३अ	यदि त्व् अहम् अनुग्राह्यः कौरवेषु दया यदि  
०३,०११।००३च्	अनुशाधि दुरात्मानं पुत्रं दुर्योधनं मम  
०३,०११।००४	व्यास उवाच  
०३,०११।००४अ	अयम् आयाति वै राजन् मैत्रेयो भगवान् ऋषिः  
०३,०११।००४च्	अन्वीय पाण्डवान् भ्रातॄन् इहैवास्मद् दिदृक्षया  
०३,०११।००५अ	एष दुर्योधनं पुत्रं तव राजन् महान् ऋषिः  
०३,०११।००५च्	अनुशास्ता यथान्यायं शमायास्य कुलस्य ते  
०३,०११।००६अ	ब्रूयाद् यद् एष राजेन्द्र तत् कार्यम् अविशङ्कया  
०३,०११।००६च्	अक्रियायां हि कार्यस्य पुत्रं ते शप्स्यते रुषा  
०३,०११।००७	वैशम्पायन उवाच  
०३,०११।००७अ	एवम् उक्त्वा ययौ व्यासो मैत्रेयः प्रत्यदृश्यत  
०३,०११।००७ब्*००३८_०१	तम् आगतम् ऋषिं दृष्ट्वा धृतराष्ट्रो जनेश्वरः  
०३,०११।००७ब्*००३८_०२	पूजयित्वा यथान्यायं पप्रच्छागमनक्रियाम्  
०३,०११।००७च्	पूजया प्रतिजग्राह सपुत्रस् तं नराधिपः  
०३,०११।००८अ	दत्त्वार्घ्याद्याः क्रियाः सर्वा विश्रान्तं मुनिपुङ्गवम्  
०३,०११।००८च्	प्रश्रयेणाब्रवीद् राजा धृतराष्ट्रो ऽम्बिकासुतः  
०३,०११।००९अ	सुखेनागमनं कच्चिद् भगवन् कुरुजाङ्गले  
०३,०११।००९च्	कच्चित् कुशलिनो वीरा भ्रातरः पञ्च पाण्डवाः  
०३,०११।०१०अ	समये स्थातुम् इच्छन्ति कच्चिच् च पुरुषर्षभाः  
०३,०११।०१०च्	कच्चित् कुरूणां सौभ्रात्रम् अव्युच्छिन्नं भविष्यति  
०३,०११।०११	मैत्रेय उवाच  
०३,०११।०११अ	तीर्थयात्राम् अनुक्रामन् प्राप्तो ऽस्मि कुरुजाङ्गलम्  
०३,०११।०११च्	यदृच्छया धर्मराजं दृष्टवान् काम्यके वने  
०३,०११।०१२अ	तं जटाजिनसंवीतं तपोवननिवासिनम्  
०३,०११।०१२च्	समाजग्मुर् महात्मानं द्रष्टुं मुनिगणाः प्रभो  
०३,०११।०१३अ	तत्राश्रौषं महाराज पुत्राणां तव विभ्रमम्  
०३,०११।०१३च्	अनयं द्यूतरूपेण महापायम् उपस्थितम्  
०३,०११।०१४अ	ततो ऽहं त्वाम् अनुप्राप्तः कौरवाणाम् अवेक्षया  
०३,०११।०१४च्	सदा ह्य् अभ्यधिकः स्नेहः प्रीतिश् च त्वयि मे प्रभो  
०३,०११।०१५अ	नैतद् औपयिकं राजंस् त्वयि भीष्मे च जीवति  
०३,०११।०१५च्	यद् अन्योन्येन ते पुत्रा विरुध्यन्ते नराधिप  
०३,०११।०१६अ	मेढीभूतः स्वयं राजन् निग्रहे प्रग्रहे भवान्  
०३,०११।०१६च्	किमर्थम् अनयं घोरम् उत्पतन्तम् उपेक्षसे  
०३,०११।०१७अ	दस्यूनाम् इव यद्वृत्तं सभायां कुरुनन्दन  
०३,०११।०१७च्	तेन न भ्राजसे राजंस् तापसानां समागमे  
०३,०११।०१८	वैशम्पायन उवाच  
०३,०११।०१८अ	ततो व्यावृत्य राजानं दुर्योधनम् अमर्षणम्  
०३,०११।०१८च्	उवाच श्लक्ष्णया वाचा मैत्रेयो भगवान् ऋषिः  
०३,०११।०१९अ	दुर्योधन महाबाहो निबोध वदतां वर  
०३,०११।०१९च्	वचनं मे महाप्राज्ञ ब्रुवतो यद् धितं तव  
०३,०११।०२०अ	मा द्रुहः पाण्डवान् राजन् कुरुष्व हितम् आत्मनः  
०३,०११।०२०च्	पाण्डवानां कुरूणां च लोकस्य च नरर्षभ  
०३,०११।०२१अ	ते हि सर्वे नरव्याघ्राः शूरा विक्रान्तयोधिनः  
०३,०११।०२१च्	सर्वे नागायुतप्राणा वज्रसंहनना दृढाः  
०३,०११।०२२अ	सत्यव्रतपराः सर्वे सर्वे पुरुषमानिनः  
०३,०११।०२२च्	हन्तारो देवशत्रूणां रक्षसां कामरूपिणाम्  
०३,०११।०२२ए	हिडिम्बबकमुख्यानां किर्मीरस्य च रक्षसः  
०३,०११।०२३अ	इतः प्रच्यवतां रात्रौ यः स तेषां महात्मनाम्  
०३,०११।०२३च्	आवृत्य मार्गं रौद्रात्मा तस्थौ गिरिर् इवाचलः  
०३,०११।०२४अ	तं भीमः समरश्लाघी बलेन बलिनां वरः  
०३,०११।०२४च्	जघान पशुमारेण व्याघ्रः क्षुद्रमृगं यथा  
०३,०११।०२५अ	पश्य दिग्विजये राजन् यथा भीमेन पातितः  
०३,०११।०२५च्	जरासन्धो महेष्वासो नागायुतबलो युधि  
०३,०११।०२६अ	सम्बन्धी वासुदेवश् च येषां श्यालश् च पार्षतः  
०३,०११।०२६च्	कस् तान् युधि समासीत जरामरणवान् नरः  
०३,०११।०२७अ	तस्य ते शम एवास्तु पाण्डवैर् भरतर्षभ  
०३,०११।०२७च्	कुरु मे वचनं राजन् मा मृत्युवशम् अन्वगाः  
०३,०११।०२८अ	एवं तु ब्रुवतस् तस्य मैत्रेयस्य विशां पते  
०३,०११।०२८च्	ऊरुं गजकराकारं करेणाभिजघान सः  
०३,०११।०२९अ	दुर्योधनः स्मितं कृत्वा चरणेनालिखन् महीम्  
०३,०११।०२९च्	न किं चिद् उक्त्वा दुर्मेधास् तस्थौ किं चिद् अवाङ्मुखः  
०३,०११।०३०अ	तम् अशुश्रूषमाणं तु विलिखन्तं वसुन्धराम्  
०३,०११।०३०च्	दृष्ट्वा दुर्योधनं राजन् मैत्रेयं कोप आविशत्  
०३,०११।०३१अ	स कोपवशम् आपन्नो मैत्रेयो मुनिसत्तमः  
०३,०११।०३१च्	विधिना सम्प्रयुक्तश् च शापायास्य मनो दधे  
०३,०११।०३२अ	ततः स वार्य् उपस्पृश्य कोपसंरक्तलोचनः  
०३,०११।०३२च्	मैत्रेयो धार्तराष्ट्रं तम् अशपद् दुष्टचेतसम्  
०३,०११।०३३अ	यस्मात् त्वं माम् अनादृत्य नेमां वाचं चिकीर्षसि  
०३,०११।०३३च्	तस्माद् अस्याभिमानस्य सद्यः फलम् अवाप्नुहि  
०३,०११।०३४अ	त्वदभिद्रोहसंयुक्तं युद्धम् उत्पत्स्यते महत्  
०३,०११।०३४च्	यत्र भीमो गदापातैस् तवोरुं भेत्स्यते बली  
०३,०११।०३५अ	इत्य् एवम् उक्ते वचने धृतराष्ट्रो महीपतिः  
०३,०११।०३५च्	प्रसादयाम् आस मुनिं नैतद् एवं भवेद् इति  
०३,०११।०३६	मैत्रेय उवाच  
०३,०११।०३६अ	शमं यास्यति चेत् पुत्रस् तव राजन् यथा तथा  
०३,०११।०३६च्	शापो न भविता तात विपरीते भविष्यति  
०३,०११।०३७	वैशम्पायन उवाच  
०३,०११।०३७अ	स विलक्षस् तु राजेन्द्र दुर्योधनपिता तदा  
०३,०११।०३७च्	मैत्रेयं प्राह किर्मीरः कथं भीमेन पातितः  
०३,०११।०३८	मैत्रेय उवाच  
०३,०११।०३८अ	नाहं वक्ष्याम्य् असूया ते न ते शुश्रूषते सुतः  
०३,०११।०३८च्	एष ते विदुरः सर्वम् आख्यास्यति गते मयि  
०३,०११।०३९	वैशम्पायन उवाच  
०३,०११।०३९अ	इत्य् एवम् उक्त्वा मैत्रेयः प्रातिष्ठत यथागतम्  
०३,०११।०३९च्	किर्मीरवधसंविग्नो बहिर् दुर्योधनो ऽगमत्  
०३,०१२।००१	धृतराष्ट्र उवाच  
०३,०१२।००१अ	किर्मीरस्य वधं क्षत्तः श्रोतुम् इच्छामि कथ्यताम्  
०३,०१२।००१च्	रक्षसा भीमसेनस्य कथम् आसीत् समागमः  
०३,०१२।००२	विदुर उवाच  
०३,०१२।००२अ	शृणु भीमस्य कर्मेदम् अतिमानुषकर्मणः  
०३,०१२।००२च्	श्रुतपूर्वं मया तेषां कथान्तेषु पुनः पुनः  
०३,०१२।००२द्*००३९_०१	यं जघानैकचक्रायां भीमो भीमपराक्रमः  
०३,०१२।००२द्*००३९_०२	राक्षसं क्रोधताम्राक्षं दर्पोत्सिक्तं बलाधिकम्  
०३,०१२।००२द्*००३९_०३	तस्य भ्राता महावीर्यः कनीयान् उरुविक्रमः  
०३,०१२।००२द्*००३९_०४	भ्रातृनाशसमुत्थेन छन्नो व्यसनभस्मना  
०३,०१२।००२द्*००३९_०५	भीमसेनान्तरप्रेप्सुश् चचार पृथिवीम् इमाम्  
०३,०१२।००२द्*००३९_०६	स निर्जितान् उपाश्रौषीत् पाण्डवान् अनुलक्षये  
०३,०१२।००३अ	इतः प्रयाता राजेन्द्र पाण्डवा द्यूतनिर्जिताः  
०३,०१२।००३च्	जग्मुस् त्रिभिर् अहोरात्रैः काम्यकं नाम तद् वनम्  
०३,०१२।००४अ	रात्रौ निशीथे स्वाभीले गते ऽर्धसमये नृप  
०३,०१२।००४च्	प्रचारे पुरुषादानां रक्षसां भीमकर्मणाम्  
०३,०१२।००५अ	तद् वनं तापसा नित्यं शेषाश् च वनचारिणः  
०३,०१२।००५च्	दूरात् परिहरन्ति स्म पुरुषादभयात् किल  
०३,०१२।००६अ	तेषां प्रविशतां तत्र मार्गम् आवृत्य भारत  
०३,०१२।००६च्	दीप्ताक्षं भीषणं रक्षः सोल्मुकं प्रत्यदृश्यत  
०३,०१२।००७अ	बाहू महान्तौ कृत्वा तु तथास्यं च भयानकम्  
०३,०१२।००७च्	स्थितम् आवृत्य पन्थानं येन यान्ति कुरूद्वहाः  
०३,०१२।००८अ	दष्टोष्ठदंष्ट्रं ताम्राक्षं प्रदीप्तोर्ध्वशिरोरुहम्  
०३,०१२।००८च्	सार्करश्मितडिच्चक्रं सबलाकम् इवाम्बुदम्  
०३,०१२।००९अ	सृजन्तं राक्षसीं मायां महारावविराविणम्  
०३,०१२।००९च्	मुञ्चन्तं विपुलं नादं सतोयम् इव तोयदम्  
०३,०१२।०१०अ	तस्य नादेन सन्त्रस्ताः पक्षिणः सर्वतोदिशम्  
०३,०१२।०१०च्	विमुक्तनादाः सम्पेतुः स्थलजा जलजैः सह  
०३,०१२।०११अ	सम्प्रद्रुतमृगद्वीपिमहिषर्क्षसमाकुलम्  
०३,०१२।०११च्	तद् वनं तस्य नादेन सम्प्रस्थितम् इवाभवत्  
०३,०१२।०१२अ	तस्योरुवाताभिहता ताम्रपल्लवबाहवः  
०३,०१२।०१२च्	विदूरजाताश् च लताः समाश्लिष्यन्त पादपान्  
०३,०१२।०१३अ	तस्मिन् क्षणे ऽथ प्रववौ मारुतो भृशदारुणः  
०३,०१२।०१३च्	रजसा संवृतं तेन नष्टर्ष्कम् अभवन् नभः  
०३,०१२।०१४अ	पञ्चानां पाण्डुपुत्राणाम् अविज्ञातो महारिपुः  
०३,०१२।०१४च्	पञ्चानाम् इन्द्रियाणां तु शोकवेग इवातुलः  
०३,०१२।०१५अ	स दृष्ट्वा पाण्डवान् दूरात् कृष्णाजिनसमावृतान्  
०३,०१२।०१५च्	आवृणोत् तद् वनद्वारं मैनाक इव पर्वतः  
०३,०१२।०१६अ	तं समासाद्य वित्रस्ता कृष्णा कमललोचना  
०३,०१२।०१६च्	अदृष्टपूर्वं सन्त्रासान् न्यमीलयत लोचने  
०३,०१२।०१७अ	दुःशासनकरोत्सृष्टविप्रकीर्णशिरोरुहा  
०३,०१२।०१७च्	पञ्चपर्वतमध्यस्था नदीवाकुलतां गता  
०३,०१२।०१८अ	मोमुह्यमानां तां तत्र जगृहुः पञ्च पाण्डवाः  
०३,०१२।०१८च्	इन्द्रियाणि प्रसक्तानि विषयेषु यथा रतिम्  
०३,०१२।०१९अ	अथ तां राक्षसीं मायाम् उत्थितां घोरदर्शनाम्  
०३,०१२।०१९च्	रक्षोघ्नैर् विविधैर् मन्त्रैर् धौम्यः सम्यक्प्रयोजितैः  
०३,०१२।०१९ए	पश्यतां पाण्डुपुत्राणां नाशयाम् आस वीर्यवान्  
०३,०१२।०२०अ	स नष्टमायो ऽतिबलः क्रोधविस्फारितेक्षणः  
०३,०१२।०२०च्	काममूर्तिधरः क्षुद्रः कालकल्पो व्यदृश्यत  
०३,०१२।०२१अ	तम् उवाच ततो राजा दीर्घप्रज्ञो युधिष्ठिरः  
०३,०१२।०२१च्	को भवान् कस्य वा किं ते क्रियतां कार्यम् उच्यताम्  
०३,०१२।०२२अ	प्रत्युवाचाथ तद् रक्षो धर्मराजं युधिष्ठिरम्  
०३,०१२।०२२च्	अहं बकस्य वै भ्राता किर्मीर इति विश्रुतः  
०३,०१२।०२२द्*००४०_०१	पैठीनगोत्रे उत्पन्नो नास्तिको वेदनिन्दकः  
०३,०१२।०२३अ	वने ऽस्मिन् काम्यके शून्ये निवसामि गतज्वरः  
०३,०१२।०२३च्	युधि निर्जित्य पुरुषान् आहारं नित्यम् आचरन्  
०३,०१२।०२४अ	के यूयम् इह सम्प्राप्ता भक्ष्यभूता ममान्तिकम्  
०३,०१२।०२४च्	युधि निर्जित्य वः सर्वान् भक्षयिष्ये गतज्वरः  
०३,०१२।०२५अ	युधिष्ठिरस् तु तच् छ्रुत्वा वचस् तस्य दुरात्मनः  
०३,०१२।०२५च्	आचचक्षे ततः सर्वं गोत्रनामादि भारत  
०३,०१२।०२६अ	पाण्डवो धर्मराजो ऽहं यदि ते श्रोत्रम् आगतः  
०३,०१२।०२६च्	सहितो भ्रातृभिः सर्वैर् भीमसेनार्जुनादिभिः  
०३,०१२।०२७अ	हृतराज्यो वने वासं वस्तुं कृतमतिस् ततः  
०३,०१२।०२७च्	वनम् अभ्यागतो घोरम् इदं तव परिग्रहम्  
०३,०१२।०२८अ	किर्मीरस् त्व् अब्रवीद् एनं दिष्ट्या देवैर् इदं मम  
०३,०१२।०२८च्	उपपादितम् अद्येह चिरकालान् मनोगतम्  
०३,०१२।०२८द्*००४१_०१	विस्मयं परमं गत्वा राक्षसो घोरदर्शनः  
०३,०१२।०२९अ	भीमसेनवधार्थं हि नित्यम् अभ्युद्यतायुधः  
०३,०१२।०२९च्	चरामि पृथिवीं कृत्स्नां नैनम् आसादयाम्य् अहम्  
०३,०१२।०३०अ	सो ऽयम् आसादितो दिष्ट्या भ्रातृहा काङ्क्षितश् चिरम्  
०३,०१२।०३०च्	अनेन हि मम भ्राता बको विनिहतः प्रियः  
०३,०१२।०३१अ	वेत्रकीयगृहे राजन् ब्राह्मणच्छद्मरूपिणा  
०३,०१२।०३१च्	विद्याबलम् उपाश्रित्य न ह्य् अस्त्य् अस्यौरसं बलम्  
०३,०१२।०३२अ	हिडिम्बश् च सखा मह्यं दयितो वनगोचरः  
०३,०१२।०३२च्	हतो दुरात्मनानेन स्वसा चास्य हृता पुरा  
०३,०१२।०३३अ	सो ऽयम् अभ्यागतो मूढो ममेदं गहनं वनम्  
०३,०१२।०३३च्	प्रचारसमये ऽस्माकम् अर्धरात्रे समास्थिते  
०३,०१२।०३४अ	अद्यास्य यातयिष्यामि तद् वैरं चिरसम्भृतम्  
०३,०१२।०३४च्	तर्पयिष्यामि च बकं रुधिरेणास्य भूरिणा  
०३,०१२।०३५अ	अद्याहम् अनृणो भूत्वा भ्रातुः सख्युस् तथैव च  
०३,०१२।०३५च्	शान्तिं लब्धास्मि परमां हत्व राक्षसकण्टकम्  
०३,०१२।०३६अ	यदि तेन पुरा मुक्तो भीमसेनो बकेन वै  
०३,०१२।०३६च्	अद्यैनं भक्षयिष्यामि पश्यतस् ते युधिष्ठिर  
०३,०१२।०३७अ	एनं हि विपुलप्राणम् अद्य हत्वा वृकोदरम्  
०३,०१२।०३७च्	सम्भक्ष्य जरयिष्यामि यथागस्त्यो महासुरम्  
०३,०१२।०३८अ	एवम् उक्तस् तु धर्मात्मा सत्यसन्धो युधिष्ठिरः  
०३,०१२।०३८च्	नैतद् अस्तीति सक्रोधो भर्त्सयाम् आस राक्षसम्  
०३,०१२।०३९अ	ततो भीमो महाबाहुर् आरुज्य तरसा द्रुम  
०३,०१२।०३९च्	दशव्यामम् इवोद्विद्धं निष्पत्रम् अकरोत् तदा  
०३,०१२।०४०अ	चकार सज्यं गाण्डीवं वज्रनिष्पेषगौरवम्  
०३,०१२।०४०च्	निमेषान्तरमात्रेण तथैव विजयो ऽर्जुनः  
०३,०१२।०४१अ	निवार्य भीमो जिष्णुं तु तद् रक्षो घोरदर्शनम्  
०३,०१२।०४१च्	अभिद्रुत्याब्रवीद् वाक्यं तिष्ठ तिष्ठेति भारत  
०३,०१२।०४२अ	इत्य् उक्त्वैनम् अभिक्रुद्धः कक्ष्याम् उत्पीड्य पाण्डवः  
०३,०१२।०४२च्	निष्पिष्य पाणिना पाणिं सन्दष्टोष्ठपुटो बली  
०३,०१२।०४२ए	तम् अभ्यधावद् वेगेन भीमो वृक्षायुधस् तदा  
०३,०१२।०४३अ	यमदण्डप्रतीकाशं ततस् तं तस्य मूर्धनि  
०३,०१२।०४३च्	पातयाम् आस वेगेन कुलिशं मघवान् इव  
०३,०१२।०४४अ	असम्भ्रान्तं तु तद् रक्षः समरे प्रत्यदृश्यत  
०३,०१२।०४४च्	चिक्षेप चोल्मुकं दीप्तम् अशनिं ज्वलिताम् इव  
०३,०१२।०४५अ	तद् उदस्तम् अलातं तु भीमः प्रहरतां वरः  
०३,०१२।०४५च्	पदा सव्येन चिक्षेप तद् रक्षः पुनर् आव्रजत्  
०३,०१२।०४६अ	किर्मीरश् चापि सहसा वृक्षम् उत्पाट्य पाण्डवम्  
०३,०१२।०४६च्	दण्डपाणिर् इव क्रुद्धः समरे प्रत्ययुध्यत  
०३,०१२।०४७अ	तद् वृक्षयुद्धम् अभवन् महीरुहविनाशनम्  
०३,०१२।०४७च्	वालिसुग्रीवयोर् भ्रात्रोर् यथा श्रीकाङ्क्षिणोः पुरा  
०३,०१२।०४८अ	शीर्षयोः पतिता वृक्षा बिभिदुर् नैकधा तयोः  
०३,०१२।०४८च्	यथैवोत्पलपद्मानि मत्तयोर् द्विपयोस् तथा  
०३,०१२।०४९अ	मुञ्जवज् जर्जरीभूता बहवस् तत्र पादपाः  
०३,०१२।०४९च्	चीराणीव व्युदस्तानि रेजुस् तत्र महावने  
०३,०१२।०५०अ	तद् वृक्षयुद्धम् अभवत् सुमुहूर्तं विशां पते  
०३,०१२।०५०च्	राक्षसानां च मुख्यस्य नराणाम् उत्तमस्य च  
०३,०१२।०५१अ	ततः शिलां समुत्क्षिप्य भीमस्य युधि तिष्ठतः  
०३,०१२।०५१च्	प्राहिणोद् राक्षसः क्रुद्धो भीमसेनश् चचाल ह  
०३,०१२।०५२अ	तं शिलाताडनजडं पर्यधावत् स राक्षसः  
०३,०१२।०५२च्	बाहुविक्षिप्तकिरणः स्वर्भानुर् इव भास्करम्  
०३,०१२।०५३अ	ताव् अन्योन्यं समाश्लिष्य प्रकर्षन्तौ परस्परम्  
०३,०१२।०५३च्	उभाव् अपि चकाशेते प्रयुद्धौ वृषभाव् इव  
०३,०१२।०५४अ	तयोर् आसीत् सुतुमुलः सम्प्रहारः सुदारुणः  
०३,०१२।०५४च्	नखदंष्ट्रायुधवतोर् व्याघ्रयोर् इव दृप्तयोः  
०३,०१२।०५५अ	दुर्योधननिकाराच् च बाहुवीर्याच् च दर्पितः  
०३,०१२।०५५च्	कृष्णानयनदृष्टश् च व्यवर्धत वृकोदरः  
०३,०१२।०५६अ	अभिपत्याथ बाहुभ्यां प्रत्यगृह्णाद् अमर्षितः  
०३,०१२।०५६च्	मातङ्ग इव मातङ्गं प्रभिन्नकरटामुखः  
०३,०१२।०५७अ	तं चाप्य् आथ ततो रक्षः प्रतिजग्राह वीर्यवान्  
०३,०१२।०५७च्	तम् आक्षिपद् भीमसेनो बलेन बलिनां वरः  
०३,०१२।०५८अ	तयोर् भुजविनिष्पेषाद् उभयोर् बलिनोस् तदा  
०३,०१२।०५८च्	शब्दः समभवद् घोरो वेणुस्फोटसमो युधि  
०३,०१२।०५९अ	अथैनम् आक्षिप्य बलाद् गृह्य मध्ये वृकोदरः  
०३,०१२।०५९च्	धूनयाम् आस वेगेन वायुश् चण्ड इव द्रुमम्  
०३,०१२।०६०अ	स भीमेन परामृष्टो दुर्बलो बलिना रणे  
०३,०१२।०६०च्	व्यस्पन्दत यथाप्राणं विचकर्ष च पाण्डवम्  
०३,०१२।०६१अ	तत एनं परिश्रान्तम् उपलभ्य वृकोदरः  
०३,०१२।०६१च्	योक्त्रयाम् आस बाहुभ्यां पशुं रशनया यथा  
०३,०१२।०६२अ	विनदन्तं महानादं भिन्नभेरीसमस्वनम्  
०३,०१२।०६२च्	भ्रामयाम् आस सुचिरं विस्फुरन्तम् अचेतसम्  
०३,०१२।०६३अ	तं विषीदन्तम् आज्ञाय राक्षसं पाण्डुनन्दनः  
०३,०१२।०६३च्	प्रगृह्य तरसा दोर्भ्यां पशुमारम् अमारयत्  
०३,०१२।०६४अ	आक्रम्य स कटीदेशे जानुना राक्षसाधमम्  
०३,०१२।०६४च्	अपीडयत बाहुभ्यां कण्ठं तस्य वृकोदरः  
०३,०१२।०६५अ	अथ तं जडसर्वाङ्गं व्यावृत्तनयनोल्बणम्  
०३,०१२।०६५च्	भूतले पातयाम् आस वाक्यं चेदम् उवाच ह  
०३,०१२।०६६अ	हिडिम्बबकयोः पाप न त्वम् अश्रुप्रमार्जनम्  
०३,०१२।०६६च्	करिष्यसि गतश् चासि यमस्य सदनं प्रति  
०३,०१२।०६७अ	इत्य् एवम् उक्त्वा पुरुषप्रवीरस्; तं राक्षसं क्रोधविवृत्तनेत्रः  
०३,०१२।०६७च्	प्रस्रस्तवस्त्राभरणं स्फुरन्तम्; उद्भ्रान्तचित्तं व्यसुम् उत्ससर्ज  
०३,०१२।०६८अ	तस्मिन् हते तोयदतुल्यरूपे; कृष्णां पुरस्कृत्य नरेन्द्रपुत्राः  
०३,०१२।०६८च्	भीमं प्रशस्याथ गुणैर् अनेकैर्; हृष्टास् ततो द्वैतवनाय जग्मुः  
०३,०१२।०६९अ	एवं विनिहतः सङ्ख्ये किर्मीरो मनुजाधिप  
०३,०१२।०६९च्	भीमेन वचनात् तस्य धर्मराजस्य कौरव  
०३,०१२।०७०अ	ततो निष्कण्टकं कृत्वा वनं तद् अपराजितः  
०३,०१२।०७०च्	द्रौपद्या सह धर्मज्ञो वसतिं ताम् उवास ह  
०३,०१२।०७१अ	समाश्वास्य च ते सर्वे द्रौपदीं भरतर्षभाः  
०३,०१२।०७१च्	प्रहृष्टमनसः प्रीत्या प्रशशंसुर् वृकोदरम्  
०३,०१२।०७२अ	भीमबाहुबलोत्पिष्टे विनष्टे राक्षसे ततः  
०३,०१२।०७२च्	विविशुस् तद् वनं वीराः क्षेमं निहतकण्टकम्  
०३,०१२।०७३अ	स मया गच्छता मार्गे विनिकीर्णो भयावहः  
०३,०१२।०७३च्	वने महति दुष्टात्मा दृष्टो भीमबलाद् धतः  
०३,०१२।०७४अ	तत्राश्रौषम् अहं चैतत् कर्म भीमस्य भारत  
०३,०१२।०७४च्	ब्राह्मणानां कथयतां ये तत्रासन् समागताः  
०३,०१२।०७५	वैशम्पायन उवाच  
०३,०१२।०७५अ	एवं विनिहतं सङ्ख्ये किर्मीरं राक्षसोत्तमम्  
०३,०१२।०७५च्	श्रुत्वा ध्यानपरो राजा निशश्वासार्तवत् तदा  
०३,०१३।००१	वैशम्पायन उवाच  
०३,०१३।००१अ	भोजाः प्रव्रजिताञ् श्रुत्वा वृष्णयश् चान्धकैः सह  
०३,०१३।००१च्	पाण्डवान् दुःखसन्तप्तान् समाजग्मुर् महावने  
०३,०१३।००२अ	पाञ्चालस्य च दायादा धृष्टकेतुश् च चेदिपः  
०३,०१३।००२अ*००४२_०१	**** **** धृष्टद्युम्नः प्रतापवान्  
०३,०१३।००२अ*००४२_०२	शिशुपालसुतः श्रीमान्  
०३,०१३।००२च्	केकयाश् च महावीर्या भ्रातरो लोकविश्रुताः  
०३,०१३।००३अ	वने ते ऽभिययुः पार्थान् क्रोधामर्शसमन्विताः  
०३,०१३।००३ब्*००४३_०१	केशवः सात्यकिश् चैव धृष्टद्युम्नश् च पार्षतः  
०३,०१३।००३ब्*००४३_०२	अमात्यैः सह मित्रैश् च बलेन स्वजनेन च  
०३,०१३।००३ब्*००४३_०३	वने तेन ययुः पार्थान् ऊचुः किं करवामहे  
०३,०१३।००३च्	गर्हयन्तो धार्तराष्ट्रान् किं कुर्म इति चाब्रुवन्  
०३,०१३।००४अ	वासुदेवं पुरस्कृत्य सर्वे ते क्षत्रियर्षभाः  
०३,०१३।००४च्	परिवार्योपविविशुर् धर्मराजं युधिष्ठिरम्  
०३,०१३।००४द्*००४४_०१	अभिवाद्य कुरुश्रेष्ठं विषण्णः केशवो ऽब्रवीत्  
०३,०१३।००५	वासुदेव उवाच  
०३,०१३।००५अ	दुर्योधनस्य कर्णस्य शकुनेश् च दुरात्मनः  
०३,०१३।००५च्	दुःशासनचतुर्थानां भूमिः पास्यति शोणितम्  
०३,०१३।००५द्*००४५_०१	एतान् निहत्य समरे ये च तेषां पदानुगाः  
०३,०१३।००५द्*००४५_०२	तांश् च सर्वान् विनिर्जित्य सहितान् सनराधिपान्  
०३,०१३।००६अ	ततः सर्वे ऽभिषिञ्चामो धर्मराजं युधिष्ठिरम्  
०३,०१३।००६च्	निकृत्योपचरन् वध्य एष धर्मः सनातनः  
०३,०१३।००७	वैशम्पायन उवाच  
०३,०१३।००७अ	पार्थानाम् अभिषङ्गेण तथा क्रुद्धं जनार्दनम्  
०३,०१३।००७च्	अर्जुनः शमयाम् आसा दिधक्षन्तम् इव प्रजाः  
०३,०१३।००८अ	सङ्क्रुद्धं केशवं दृष्ट्वा पूर्वदेहेषु फल्गुनः  
०३,०१३।००८च्	कीर्तयाम् आस कर्माणि सत्यकीर्तेर् महात्मनः  
०३,०१३।००९अ	पुरुषस्याप्रमेयस्य सत्यस्यामिततेजसः  
०३,०१३।००९च्	प्रजापतिपतेर् विष्णोर् लोकनाथस्य धीमतः  
०३,०१३।०१०	अर्जुन उवाच  
०३,०१३।०१०अ	दश वर्षसहस्राणि यत्रसायङ्गृहो मुनिः  
०३,०१३।०१०च्	व्यचरस् त्वं पुरा कृष्ण पर्वते गन्धमादने  
०३,०१३।०११अ	दश वर्षसहस्राणि दश वर्षशतानि च  
०३,०१३।०११च्	पुष्करेष्व् अवसः कृष्ण त्वम् अपो भक्षयन् पुरा  
०३,०१३।०१२अ	ऊर्ध्वबाहुर् विशालायां बदर्यां मधुसूदन  
०३,०१३।०१२च्	अतिष्ठ एकपादेन वायुभक्षः शतं समाः  
०३,०१३।०१३अ	अपकृष्टोत्तरासङ्गः कृशो धमनिसन्ततः  
०३,०१३।०१३च्	आसीः कृष्ण सरस्वत्यां सत्रे द्वादशवार्षिके  
०३,०१३।०१४अ	प्रभासं चाप्य् अथासाद्य तीर्थं पुण्यजनोचितम्  
०३,०१३।०१४च्	तथा कृष्ण महातेजा दिव्यं वर्षसहस्रकम्  
०३,०१३।०१४ए	आतिष्ठस् तप एकेन पादेन नियमे स्थितः  
०३,०१३।०१४ड़्*००४६_०१	लोकप्रवृत्तिहेतोस् त्वम् इति व्यासो ममाब्रवीत्  
०३,०१३।०१५अ	क्षेत्रज्ञः सर्वभूतानाम् आदिर् अन्तश् च केशव  
०३,०१३।०१५च्	निधानं तपसां कृष्ण यज्ञस् त्वं च सनातनः  
०३,०१३।०१५द्*००४७_०१	योगकर्ता हृषीकेश साङ्ख्यकर्ता सनातनः  
०३,०१३।०१५द्*००४७_०२	शीलस् त्वं सर्वयोगानां वीराणां नियमस्य च  
०३,०१३।०१६अ	निहत्य नरकं भौमम् आहृत्य मणिकुण्डले  
०३,०१३।०१६च्	प्रथमोत्पादितं कृष्ण मेध्यम् अश्वम् अवासृजः  
०३,०१३।०१७अ	कृत्वा तत् कर्म लोकानाम् ऋषभः सर्वलोकजित्  
०३,०१३।०१७च्	अवधीस् त्वं रणे सर्वान् समेतान् दैत्यदानवान्  
०३,०१३।०१८अ	ततः सर्वेश्वरत्वं च सम्प्रदाय शचीपतेः  
०३,०१३।०१८च्	मानुषेषु महाबाहो प्रादुर्भूतो ऽसि केशव  
०३,०१३।०१९अ	स त्वं नारायणो भूत्वा हरिर् आसीः परन्तप  
०३,०१३।०१९च्	ब्रह्मा सोमश् च सूर्यश् च धर्मो धाता यमो ऽनलः  
०३,०१३।०२०अ	वायुर् वैश्रवणो रुद्रः कालः खं पृथिवी दिशः  
०३,०१३।०२०च्	अजश् चराचरगुरुः स्रष्टा त्वं पुरुषोत्तम  
०३,०१३।०२१अ	तुरायणादिभिर् देव क्रतुभिर् भूरिदक्षिणैः  
०३,०१३।०२१च्	अयजो भूरितेजा वै कृष्ण चैत्ररथे वने  
०३,०१३।०२२अ	शतं शतसहस्राणि सुवर्णस्य जनार्दन  
०३,०१३।०२२च्	एकैकस्मिंस् तदा यज्ञे परिपूर्णानि भागशः  
०३,०१३।०२३अ	अदितेर् अपि पुत्रत्वम् एत्य यादवनन्दन  
०३,०१३।०२३च्	त्वं विष्णुर् इति विख्यात इन्द्राद् अवरजो भुवि  
०३,०१३।०२४अ	शिशुर् भूत्वा दिवं खं च पृथिवीं च परन्तप  
०३,०१३।०२४च्	त्रिभिर् विक्रमणैः कृष्ण क्रान्तवान् असि तेजसा  
०३,०१३।०२५अ	सम्प्राप्य दिवम् आकाशम् आदित्यसदने स्थितः  
०३,०१३।०२५च्	अत्यरोचश् च भूतात्मन् भास्करं स्वेन तेजसा  
०३,०१३।०२५द्*००४८_०१	प्रादुर्भावसहस्रेषु तेषु तेषु त्वया विभो  
०३,०१३।०२५द्*००४८_०२	अधर्मरुचयः कृष्ण निहताः शतशो ऽसुराः  
०३,०१३।०२६अ	सादिता मौरवाः पाशा निसुन्दनरकौ हतौ  
०३,०१३।०२६च्	कृतः क्षेमः पुनः पन्थाः पुरं प्राग्ज्योतिषं प्रति  
०३,०१३।०२७अ	जारूथ्याम् आहुतिः क्राथः शिशुपालो जनैः सह  
०३,०१३।०२७च्	भीमसेनश् च शैब्यश् च शतधन्वा च निर्जितः  
०३,०१३।०२८अ	तथा पर्जन्यघोषेण रथेनादित्यवर्चसा  
०३,०१३।०२८च्	अवाक्षीर् महिषीं भोज्यां रणे निर्जित्य रुक्मिणम्  
०३,०१३।०२९अ	इन्द्रद्युम्नो हतः कोपाद् यवनश् च कशेरुमान्  
०३,०१३।०२९च्	हतः सौभपतिः शाल्वस् त्वया सौभं च पातितम्  
०३,०१३।०२९द्*००४९_०१	एवम् एते युधि हता भूयश् चान्याञ् शृणुष्व ह  
०३,०१३।०३०अ	इरावत्यां तथा भोजः कार्तवीर्यसमो युधि  
०३,०१३।०३०च्	गोपतिस् तालकेतुश् च त्वया विनिहताव् उभौ  
०३,०१३।०३१अ	तां च भोगवतीं पुण्याम् ऋषिकान्तां जनार्दन  
०३,०१३।०३१च्	द्वारकाम् आत्मसात् कृत्वा समुद्रं गमयिष्यसि  
०३,०१३।०३२अ	न क्रोधो न च मात्सर्यं नानृतं मधुसूदन  
०३,०१३।०३२च्	त्वयि तिष्ठति दाशार्ह न नृशंस्यं कुतो ऽनृजु  
०३,०१३।०३३अ	आसीनं चित्तमध्ये त्वां दीप्यमानं स्वतेजसा  
०३,०१३।०३३च्	आगम्य ऋषयः सर्वे ऽयाचन्ताभयम् अच्युत  
०३,०१३।०३४अ	युगान्ते सर्वभूतानि सङ्क्षिप्य मधुसूदन  
०३,०१३।०३४च्	आत्मन्य् एवात्मसात् कृत्वा जगद् आस्से परन्तप  
०३,०१३।०३४द्*००५०_०१	युगादौ तव वार्ष्णेय नाभिपद्माद् अजायत  
०३,०१३।०३४द्*००५०_०२	ब्रह्मा चराचरगुरुर् यस्येदं सकलं जगत्  
०३,०१३।०३४द्*००५०_०३	तं हन्तुम् उद्यतौ घोरौ दानवौ मधुकैटभौ  
०३,०१३।०३४द्*००५०_०४	तयोर् व्यतिक्रमं दृष्ट्वा क्रुद्धस्य भवतो हरेः  
०३,०१३।०३४द्*००५०_०५	ललाटाज् जातवाञ् शम्भुः शूलपाणिस् त्रिलोचनः  
०३,०१३।०३४द्*००५०_०६	इत्थं ताव् अपि देवेशौ त्वच्छरीरसमुद्भवौ  
०३,०१३।०३४द्*००५०_०७	त्वन्नियोगकाराव् एताव् इति मे नारदो ऽब्रवीत्  
०३,०१३।०३४द्*००५१_०१	तथा नारायण पुरा क्रतुभिर् भूरिदक्षिणैः  
०३,०१३।०३४द्*००५१_०२	इष्टवांस् त्वं महासत्रं कृष्ण चैत्ररथे वने  
०३,०१३।०३५अ	नैवं पूर्वे नापरे वा करिष्यन्ति कृतानि ते  
०३,०१३।०३५च्	कर्माणि यानि देव त्वं बाल एव महाद्युते  
०३,०१३।०३६अ	कृतवान् पुण्डरीकाक्ष बलदेवसहायवान्  
०३,०१३।०३६च्	वैराजभवने चापि ब्रह्मणा न्यवसः सह  
०३,०१३।०३७	वैशम्पायन उवाच  
०३,०१३।०३७अ	एवम् उक्त्वा तदात्मानम् आत्मा कृष्णस्य पाण्डवः  
०३,०१३।०३७च्	तूष्णीम् आसीत् ततः पार्थम् इत्य् उवाच जनार्दनः  
०३,०१३।०३८अ	ममैव त्वं तवैवाहं ये मदीयास् तवैव ते  
०३,०१३।०३८च्	यस् त्वां द्वेष्टि स मां द्वेष्टि यस् त्वाम् अनु स माम् अनु  
०३,०१३।०३९अ	नरस् त्वम् असि दुर्धर्ष हरिर् नारायणो ह्य् अहम्  
०३,०१३।०३९च्	लोकाल् लोकम् इमं प्राप्तौ नरनारायणाव् ऋषी  
०३,०१३।०४०अ	अनन्यः पार्थ मत्तस् त्वम् अहं त्वत्तश् च भारत  
०३,०१३।०४०च्	नावयोर् अन्तरं शक्यं वेदितुं भरतर्षभ  
०३,०१३।०४१*००५२_०१	एवम् उक्ते तु वचने केशवेन महात्मना  
०३,०१३।०४१*००५३_०१	इत्य् उक्त्वा पुण्डरीकाक्षः पाण्डवं सुप्रियं प्रियम्  
०३,०१३।०४१*००५३_०२	प्रीयमाणो हृषीकेशस् तूष्णीम् आसां बभूव ह  
०३,०१३।०४१अ	तस्मिन् वीरसमावाये संरब्धेष्व् अथ राजसु  
०३,०१३।०४१च्	धृष्टद्युम्नमुखैर् वीरैर् भ्रातृभिः परिवारिता  
०३,०१३।०४२अ	पाञ्चाली पुण्डरीकाक्षम् आसीनं यादवैः सह  
०३,०१३।०४२च्	अभिगम्याब्रवीत् कृष्णा शरण्यं शरणैषिणी  
०३,०१३।०४३*००५४_०१	वासुदेव वसूनां च वासवो बहुधाच्युत  
०३,०१३।०४३*००५४_०२	देवदेवो ऽसि लोकानां कृष्णद्वैपायनो ऽब्रवीत्  
०३,०१३।०४३अ	पूर्वे प्रजानिसर्गे त्वाम् आहुर् एकं प्रजापतिम्  
०३,०१३।०४३च्	स्रष्टारं सर्वभूतानाम् असितो देवलो ऽब्रवीत्  
०३,०१३।०४४अ	विष्णुस् त्वम् असि दुर्धर्ष त्वं यज्ञो मधुसूदन  
०३,०१३।०४४च्	यष्टा त्वम् असि यष्टव्यो जामदग्न्यो यथाब्रवीत्  
०३,०१३।०४५अ	ऋषयस् त्वां क्षमाम् आहुः सत्यं च पुरुषोत्तम  
०३,०१३।०४५च्	सत्याद् यज्ञो ऽसि सम्भूतः कश्यपस् त्वां यथाब्रवीत्  
०३,०१३।०४६अ	साध्यानाम् अपि देवानां वसूनाम् ईश्वरेश्वरः  
०३,०१३।०४६च्	लोकभावन लोकेश यथा त्वां नारदो ऽब्रवीत्  
०३,०१३।०४६द्*००५५_०१	ब्रह्मशङ्करशक्राद्यैर् देववृन्दैः पुनः पुनः  
०३,०१३।०४६द्*००५५_०२	क्रीडसे त्वं नरव्याघ्र बालः क्रीडनकैर् इव  
०३,०१३।०४७अ	दिवं ते शिरसा व्याप्तं पद्भ्यां च पृथिवी विभो  
०३,०१३।०४७च्	जठरं ते इमे लोकाः पुरुषो ऽसि सनातनः  
०३,०१३।०४८अ	विद्यातपो ऽभितप्तानां तपसा भावितात्मनाम्  
०३,०१३।०४८च्	आत्मदर्शनसिद्धानाम् ऋषीणाम् ऋषिसत्तम  
०३,०१३।०४९अ	राजर्षीणां पुण्यकृताम् आहवेष्व् अनिवर्तिनाम्  
०३,०१३।०४९च्	सर्वधर्मोपपन्नानां त्वं गतिः पुरुषोत्तम  
०३,०१३।०५०अ	त्वं प्रभुस् त्वं विभुस् त्वं भूर् आत्मभूस् त्वं सनातनः  
०३,०१३।०५०च्	लोकपालाश् च लोकाश् च नक्षत्राणि दिशो दश  
०३,०१३।०५०ए	नभश् चन्द्रश् च सूर्यश् च त्वयि सर्वं प्रतिष्ठितम्  
०३,०१३।०५१अ	मर्त्यता चैव भूतानाम् अमरत्वं दिवौकसाम्  
०३,०१३।०५१च्	त्वयि सर्वं महाबाहो लोककार्यं प्रतिष्ठितम्  
०३,०१३।०५२अ	सा ते ऽहं दुःखम् आख्यास्ये प्रणयान् मधुसूदन  
०३,०१३।०५२च्	ईशस् त्वं सर्वभूतानां ये दिव्या ये च मानुषाः  
०३,०१३।०५३अ	कथं नु भार्या पार्थानां तव कृष्ण सखी विभो  
०३,०१३।०५३च्	धृष्टद्युम्नस्य भगिनी सभां कृष्येत मादृशी  
०३,०१३।०५४अ	स्त्रीधर्मिणी वेपमाना रुधिरेण समुक्षिता  
०३,०१३।०५४च्	एकवस्त्रा विकृष्टास्मि दुःखिता कुरुसंसदि  
०३,०१३।०५५अ	राजमध्ये सभायां तु रजसाभिसमीरिताम्  
०३,०१३।०५५च्	दृष्ट्वा च मां धार्तराष्ट्राः प्राहसन् पापचेतसः  
०३,०१३।०५५द्*००५६_०१	कृष्यमाणां तथा दीनाम् अनाथाम् इव माधव  
०३,०१३।०५५द्*००५६_०२	आहुश् चैतान् षण्डतिलान् पञ्च चैव तु पाण्डवान्  
०३,०१३।०५५द्*००५६_०३	पतिम् अन्यं वृणीष्वेति सर्वे ते मधुसूदन  
०३,०१३।०५६अ	दासीभावेन भोक्तुं माम् ईषुस् ते मधुसूदन  
०३,०१३।०५६च्	जीवत्सु पाण्डुपुत्रेषु पाञ्चालेष्व् अथ वृष्णिषु  
०३,०१३।०५७अ	नन्व् अहं कृष्ण भीष्मस्य धृतराष्ट्रस्य चोभयोः  
०३,०१३।०५७च्	स्नुषा भवामि धर्मेण साहं दासीकृता बलात्  
०३,०१३।०५८अ	गर्हये पाण्डवांस् त्व् एव युधि श्रेष्ठान् महाबलान्  
०३,०१३।०५८च्	ये क्लिश्यमानां प्रेक्षन्ते धर्मपत्नीं यशस्विनीम्  
०३,०१३।०५९अ	धिग् बलं भीमसेनस्य धिक् पार्थस्य धनुष्मताम्  
०३,०१३।०५९च्	यौ मां विप्रकृतां क्षुद्रैर् मर्षयेतां जनार्दन  
०३,०१३।०६०अ	शाश्वतो ऽयं धर्मपथः सद्भिर् आचरितः सदा  
०३,०१३।०६०च्	यद् भार्यां परिरक्षन्ति भर्तारो ऽल्पबला अपि  
०३,०१३।०६१अ	भार्यायां रक्ष्यमाणायां प्रजा भवति रक्षिता  
०३,०१३।०६१च्	प्रजायां रक्ष्यमाणायाम् आत्मा भवति रक्षितः  
०३,०१३।०६२अ	आत्मा हि जायते तस्यां तस्माज् जाया भवत्य् उत  
०३,०१३।०६२च्	भर्ता च भार्यया रक्ष्यः कथं जायान् ममोदरे  
०३,०१३।०६३अ	नन्व् इमे शरणं प्राप्तान् न त्यजन्ति कदा चन  
०३,०१३।०६३च्	ते मां शरणम् आपन्नां नान्वपद्यन्त पाण्डवाः  
०३,०१३।०६४अ	पञ्चेमे पञ्चभिर् जाताः कुमाराश् चामितौजसः  
०३,०१३।०६४च्	एतेषाम् अप्य् अवेक्षार्थं त्रातव्यास्मि जनार्दन  
०३,०१३।०६५अ	प्रतिविन्ध्यो युधिष्ठिरात् सुतसोमो वृकोदरात्  
०३,०१३।०६५च्	अर्जुनाच् छ्रुतकीर्तिस् तु शतानीकस् तु नाकुलिः  
०३,०१३।०६६अ	कनिष्ठाच् छ्रुतकर्मा तु सर्वे सत्यपराक्रमाः  
०३,०१३।०६६च्	प्रद्युम्नो यादृशः कृष्ण तादृशास् ते महारथाः  
०३,०१३।०६७अ	नन्व् इमे धनुषि श्रेष्ठा अजेया युधि शात्रवैः  
०३,०१३।०६७च्	किमर्थं धार्तराष्ट्राणां सहन्ते दुर्बलीयसाम्  
०३,०१३।०६८अ	अधर्मेण हृतं राज्यं सर्वे दासाः कृतास् तथा  
०३,०१३।०६८च्	सभायां परिकृष्टाहम् एकवस्त्रा रजस्वला  
०३,०१३।०६९अ	नाधिज्यम् अपि यच् छक्यं कर्तुम् अन्येन गाण्डिवम्  
०३,०१३।०६९च्	अन्यत्रार्जुनभीमाभ्यां त्वया वा मधुसूदन  
०३,०१३।०७०अ	धिग् भीमसेनस्य बलं धिक् पार्थस्य च गाण्डिवम्  
०३,०१३।०७०च्	यत्र दुर्योधनः कृष्ण मुहूर्तम् अपि जीवति  
०३,०१३।०७०द्*००५७_०१	कालः सृजति भूतानि कालः संहरते प्रजाः  
०३,०१३।०७०द्*००५७_०२	तत् कालेन कृतं मन्ये न ते पौरुषवर्धनम्  
०३,०१३।०७१अ	य एतान् आक्षिपद् राष्ट्रात् सह मात्राविहिंसकान्  
०३,०१३।०७१च्	अधीयानान् पुरा बालान् व्रतस्थान् मधुसूदन  
०३,०१३।०७२अ	भोजने भीमसेनस्य पापः प्राक्षेपयद् विषम्  
०३,०१३।०७२च्	कालकूटं नवं तीक्ष्णं सम्भृतं लोमहर्षणम्  
०३,०१३।०७३अ	तज् जीर्णम् अविकारेण सहान्नेन जनार्दन  
०३,०१३।०७३च्	सशेषत्वान् महाबाहो भीमस्य पुरुषोत्तम  
०३,०१३।०७४अ	प्रमाणकोट्यां विश्वस्तं तथा सुप्तं वृकोदरम्  
०३,०१३।०७४च्	बद्ध्वैनं कृष्ण गङ्गायां प्रक्षिप्य पुनर् आव्रजत्  
०३,०१३।०७५अ	यदा विबुद्धः कौन्तेयस् तदा सञ्छिद्य बन्धनम्  
०३,०१३।०७५च्	उदतिष्ठन् महाबाहुर् भीमसेनो महाबलः  
०३,०१३।०७६अ	आशीविषैः कृष्णसर्पैः सुप्तं चैनम् अदंशयत्  
०३,०१३।०७६च्	सर्वेष्व् एवाङ्गदेशेषु न ममार च शत्रुहा  
०३,०१३।०७७अ	प्रतिबुद्धस् तु कौन्तेयः सर्वान् सर्पान् अपोथयत्  
०३,०१३।०७७च्	सारथिं चास्य दयितम् अपहस्तेन जघ्निवान्  
०३,०१३।०७८अ	पुनः सुप्तान् उपाधाक्षीद् बालकान् वारणावते  
०३,०१३।०७८च्	शयानान् आर्यया सार्धं को नु तत् कर्तुम् अर्हति  
०३,०१३।०७९अ	यत्रार्या रुदती भीता पाण्डवान् इदम् अब्रवीत्  
०३,०१३।०७९च्	महद् व्यसनम् आपन्ना शिखिना परिवारिता  
०३,०१३।०८०अ	हा हतास्मि कुतो न्व् अद्य भवेच् छान्तिर् इहानलात्  
०३,०१३।०८०च्	अनाथा विनशिष्यामि बालकैः पुत्रकैः सह  
०३,०१३।०८१अ	तत्र भीमो महाबाहुर् वायुवेगपराक्रमः  
०३,०१३।०८१च्	आर्याम् आश्वासयाम् आस भ्रातॄंश् चापि वृकोदरः  
०३,०१३।०८२अ	वैनतेयो यथा पक्षी गरुडः पततां वरः  
०३,०१३।०८२च्	तथैवाभिपतिष्यामि भयं वो नेह विद्यते  
०३,०१३।०८३अ	आर्याम् अङ्केन वामेन राजानं दक्षिणेन च  
०३,०१३।०८३च्	अंसयोश् च यमौ कृत्वा पृष्ठे बीभत्सुम् एव च  
०३,०१३।०८४अ	सहसोत्पत्य वेगेन सर्वान् आदाय वीर्यवान्  
०३,०१३।०८४च्	भ्रातॄन् आर्यां च बलवान् मोक्षयाम् आस पावकात्  
०३,०१३।०८५अ	ते रात्रौ प्रस्थिताः सर्वे मात्रा सह यशस्विनः  
०३,०१३।०८५च्	अभ्यगच्छन् महारण्यं हिडिम्बवनम् अन्तिकात्  
०३,०१३।०८६अ	श्रान्ताः प्रसुप्तास् तत्रेमे मात्रा सह सुदुःखिताः  
०३,०१३।०८६च्	सुप्तांश् चैनान् अभ्यगच्छद् धिडिम्बा नाम राक्षसी  
०३,०१३।०८६द्*००५८_०१	सा दृष्ट्वा पाण्डवं तत्र शयानं भ्रातृभिः सह  
०३,०१३।०८६द्*००५८_०२	हृच्छयेनाभिभूता हि भीमसेनम् अकामयत्  
०३,०१३।०८७अ	भीमस्य पादौ कृत्वा तु स्व उत्सङ्गे ततो बलात्  
०३,०१३।०८७च्	पर्यमर्दत संहृष्टा कल्याणी मृदुपाणिना  
०३,०१३।०८८अ	ताम् अबुध्यद् अमेयात्मा बलवान् सत्यविक्रमः  
०३,०१३।०८८च्	पर्यपृच्छच् च तां भीमः किम् इहेच्छस्य् अनिन्दिते  
०३,०१३।०८८द्*००५९_०१	सैवम् उक्ता तु भीमेन राक्षसी कामरूपिणी  
०३,०१३।०८८द्*००५९_०२	भीमसेनं महात्मानम् इदम् आह शुचिस्मिता  
०३,०१३।०८८द्*००५९_०३	पलायध्वम् इतः क्षिप्रं मम भ्राता सुवीर्यवान्  
०३,०१३।०८८द्*००५९_०४	आगमिष्यति वो हन्तुं तस्माद् गच्छत माचिरम्  
०३,०१३।०८८द्*००५९_०५	अथ भीमो ऽभ्युवाचैनां साभिमानम् इदं वचः  
०३,०१३।०८८द्*००५९_०६	नोद्विजेयम् अहं तस्मान् निहनिष्ये ऽहम् आगतम्  
०३,०१३।०८८द्*००६०_०१	आगतं प्रतियोत्स्यामि राक्षसं भ्रातरं तव  
०३,०१३।०८९अ	तयोः श्रुत्वा तु कथितम् आगच्छद् राक्षसाधमः  
०३,०१३।०८९च्	भीमरूपो महानादान् विसृजन् भीमदर्शनः  
०३,०१३।०९०*००६१_०१	अथैनाम् अब्रवीत् क्रुद्धो राक्षसः पुरुषादकः  
०३,०१३।०९०अ	केन सार्धं कथयसि आनयैनं ममान्तिकम्  
०३,०१३।०९०च्	हिडिम्बे भक्षयिष्यावो न चिरं कर्तुम् अर्हसि  
०३,०१३।०९१अ	सा कृपासङ्गृहीतेन हृदयेन मनस्विनी  
०३,०१३।०९१च्	नैनम् ऐच्छत् तदाख्यातुम् अनुक्रोशाद् अनिन्दिता  
०३,०१३।०९२अ	स नादान् विनदन् घोरान् राक्षसः पुरुषादकः  
०३,०१३।०९२च्	अभ्यद्रवत वेगेन भीमसेनं तदा किल  
०३,०१३।०९२द्*००६२_०१	तम् आगतम् अभिप्रेक्ष्य भीमसेनो महाबलम्  
०३,०१३।०९२द्*००६२_०२	उत्थाय सहसा रक्षो निजग्राह महाबलः  
०३,०१३।०९३अ	तम् अभिद्रुत्य सङ्क्रुद्धो वेगेन महता बली  
०३,०१३।०९३च्	अगृह्णात् पाणिना पाणिं भीमसेनस्य राक्षसः  
०३,०१३।०९४अ	इन्द्राशनिसमस्पर्शं वज्रसंहननं दृढम्  
०३,०१३।०९४च्	संहत्य भीमसेनाय व्याक्षिपत् सहसा करम्  
०३,०१३।०९५अ	गृहीतं पाणिना पाणिं भीमसेनो ऽथ रक्षसा  
०३,०१३।०९५च्	नामृष्यत महाबाहुस् तत्राक्रुध्यद् वृकोदरः  
०३,०१३।०९६अ	तत्रासीत् तुमुलं युद्धं भीमसेनहिडिम्बयोः  
०३,०१३।०९६च्	सर्वास्त्रविदुषोर् घोरं वृत्रवासवयोर् इव  
०३,०१३।०९६द्*००६३_०१	विक्रीड्य सुचिरं भीमो राक्षसेन सहानघ  
०३,०१३।०९६द्*००६३_०२	निजघान महावीर्यस् तं तदा निर्बलं बली  
०३,०१३।०९६द्*००६४_०१	तलैर् अशनिकल्पैश् च मुष्टिभिश् चाहनत् तदा  
०३,०१३।०९६द्*००६५_०१	ततो भीमो महाबाहू रूपम् आस्थाय वै महत्  
०३,०१३।०९६द्*००६५_०२	जघान राक्षसं क्रुद्धो वृत्रं देवपतिर् यथा  
०३,०१३।०९७अ	हत्वा हिडिम्बं भीमो ऽथ प्रस्थितो भ्रातृभिः सह  
०३,०१३।०९७च्	हिडिम्बाम् अग्रतः कृत्वा यस्यां जातो घटोत्कचः  
०३,०१३।०९८अ	ततश् च प्राद्रवन् सर्वे सह मात्रा यशस्विनः  
०३,०१३।०९८च्	एकचक्राम् अभिमुखाः संवृता ब्राह्मणव्रजैः  
०३,०१३।०९९अ	प्रस्थाने व्यास एषां च मन्त्री प्रियहितो ऽभवत्  
०३,०१३।०९९च्	ततो ऽगच्छन्न् एकचक्रां पाण्डवाः संशितव्रताः  
०३,०१३।१००अ	तत्राप्य् आसादयाम् आसुर् बकं नाम महाबलम्  
०३,०१३।१००च्	पुरुषादं प्रतिभयं हिडिम्बेनैव सम्मितम्  
०३,०१३।१०१अ	तं चापि विनिहत्योग्रं भीमः प्रहरतां वरः  
०३,०१३।१०१च्	सहितो भ्रातृभिः सर्वैर् द्रुपदस्य पुरं ययौ  
०३,०१३।१०२अ	लब्धाहम् अपि तत्रैव वसता सव्यसाचिना  
०३,०१३।१०२च्	यथा त्वया जिता कृष्ण रुक्मिणी भीष्मकात्मजा  
०३,०१३।१०३अ	एवं सुयुद्धे पार्थेन जिताहं मधुसूदन  
०३,०१३।१०३च्	स्वयंवरे महत् कर्म कृत्वा नसुकरं परैः  
०३,०१३।१०४अ	एवं क्लेशैः सुबहुभिः क्लिश्यमानाः सुदुःखिताः  
०३,०१३।१०४च्	निवसामार्यया हीनाः कृष्ण धौम्यपुरःसराः  
०३,०१३।१०५अ	त इमे सिंहविक्रान्ता वीर्येणाभ्यधिकाः परैः  
०३,०१३।१०५च्	विहीनैः परिक्लिश्यन्तीं समुपेक्षन्त मां कथम्  
०३,०१३।१०६अ	एतादृशानि दुःखानि सहन्ते दुर्बलीयसाम्  
०३,०१३।१०६च्	दीर्घकालं प्रदीप्तानि पापानां क्षुद्रकर्मणाम्  
०३,०१३।१०७अ	कुले महति जातास्मि दिव्येन विधिना किल  
०३,०१३।१०७च्	पाण्डवानां प्रिया भार्या स्नुषा पाण्डोर् महात्मनः  
०३,०१३।१०८अ	कचग्रहम् अनुप्राप्ता सास्मि कृष्ण वरा सती  
०३,०१३।१०८च्	पञ्चानाम् इन्द्रकल्पानां प्रेक्षतां मधुसूदन  
०३,०१३।१०९अ	इत्य् उक्त्वा प्रारुदत् कृष्णा मुखं प्रच्छाद्य पाणिना  
०३,०१३।१०९च्	पद्मकोशप्रकाशेन मृदुना मृदुभाषिणी  
०३,०१३।११०अ	स्तनाव् अपतितौ पीनौ सुजातौ शुभलक्षणौ  
०३,०१३।११०च्	अभ्यवर्षत पाञ्चाली दुःखजैर् अश्रुबिन्दुभिः  
०३,०१३।१११अ	चक्षुषी परिमार्जन्ती निःश्वसन्ती पुनः पुनः  
०३,०१३।१११च्	बाष्पपूर्णेन कण्ठेन क्रुद्धा वचनम् अब्रवीत्  
०३,०१३।११२अ	नैव मे पतयः सन्ति न पुत्रा मधुसूदन  
०३,०१३।११२च्	न भ्रातरो न च पिता नैव त्वं न च बान्धवाः  
०३,०१३।११३अ	ये मां विप्रकृतां क्षुद्रैर् उपेक्षध्वं विशोकवत्  
०३,०१३।११३च्	न हि मे शाम्यते दुःखं कर्णो यत् प्राहसत् तदा  
०३,०१३।११३द्*००६६_०१	चतुर्भिः कारणैः कृष्ण त्वया रक्ष्यास्मि नित्यशः  
०३,०१३।११३द्*००६६_०२	सम्बन्धाद् गौरवात् सख्यात् प्रभुत्वेनैव केशव  
०३,०१३।११४अ	अथैनाम् अब्रवीत् कृष्णस् तस्मिन् वीरसमागमे  
०३,०१३।११४ब्*००६७_०१	द्रौपद्यास् तद् वचः श्रुत्वा क्रोधामर्षसमन्वितः  
०३,०१३।११४ब्*००६८_०१	सान्त्वयंश् च वरारोहां सुवाक्यैर् भरतर्षभ  
०३,०१३।११४च्	रोदिष्यन्ति स्त्रियो ह्य् एवं येषां क्रुद्धासि भामिनि  
०३,०१३।११५अ	बीभत्सुशरसञ्छन्नाञ् शोणितौघपरिप्लुतान्  
०३,०१३।११५च्	निहताञ् जीवितं त्यक्त्वा शयानान् वसुधातले  
०३,०१३।११५द्*००६९_०१	त्वं श्रोष्यस्य् अनवद्याङ्गि दुर्योधनमुखान् रिपून्  
०३,०१३।११६अ	यत् समर्थं पाण्डवानां तत् करिष्यामि मा शुचः  
०३,०१३।११६च्	सत्यं ते प्रतिजानामि राज्ञां राज्ञी भविष्यसि  
०३,०१३।११७अ	पतेद् द्यौर् हिमवाञ् शीर्येत् पृथिवी शकलीभवेत्  
०३,०१३।११७च्	शुष्येत् तोयनिधिः कृष्णे न मे मोघं वचो भवेत्  
०३,०१३।११७द्*००७०_०१	तच् छ्रुत्वा द्रौपदी वाक्यं प्रतिवाक्यम् अथाच्युतात्  
०३,०१३।११७द्*००७०_०२	साचीकृतम् अवैक्षत् सा पाञ्चाली मध्यमं पतिम्  
०३,०१३।११७द्*००७०_०३	आबभाषे महाराज द्रौपदीम् अर्जुनस् तदा  
०३,०१३।११७द्*००७०_०४	मा रोदीः शुभताम्राक्षि यद् आह मधुसूदनः  
०३,०१३।११७द्*००७०_०५	तथा तद् भविता देवि नान्यथा वरवर्णिनि  
०३,०१३।११८	धृष्टद्युम्न उवाच  
०३,०१३।११८अ	अहं द्रोणं हनिष्यामि शिखण्डी तु पितामहम्  
०३,०१३।११८च्	दुर्योधनं भीमसेनः कर्णं हन्ता धनञ्जयः  
०३,०१३।११८द्*००७१_०१	शकुनिं त्व् अक्षकितवं माद्रीपुत्रो हनिष्यति  
०३,०१३।११९अ	रामकृष्णौ व्यपाश्रित्य अजेयाः स्म शुचिस्मिते  
०३,०१३।११९च्	अपि वृत्रहणा युद्धे किं पुनर् धृतराष्ट्रजैः  
०३,०१३।१२०	वैशम्पायन उवाच  
०३,०१३।१२०अ	इत्य् उक्ते ऽभिमुखा वीरा वासुदेवम् उपस्थिता  
०३,०१३।१२०च्	तेषां मध्ये महाबाहुः केशवो वाक्यम् अब्रवीत्  
०३,०१४।००१	वासुदेव उवाच  
०३,०१४।००१अ	नेदं कृच्छ्रम् अनुप्राप्तो भवान् स्याद् वसुधाधिप  
०३,०१४।००१च्	यद्य् अहं द्वारकायां स्यां राजन् सन्निहितः पुरा  
०३,०१४।००२अ	आगच्छेयम् अहं द्यूतम् अनाहूतो ऽपि कौरवैः  
०३,०१४।००२च्	आम्बिकेयेन दुर्धर्ष राज्ञा दुर्योधनेन च  
०३,०१४।००३अ	वारयेयम् अहं द्यूतं बहून् दोषान् प्रदर्शयन्  
०३,०१४।००३च्	भीष्मद्रोणौ समानाय्य कृपं बाह्लीकम् एव च  
०३,०१४।००४अ	वैचित्रवीर्यं राजानम् अलं द्यूतेन कौरव  
०३,०१४।००४च्	पुत्राणां तव राजेन्द्र त्वन्निमित्तम् इति प्रभो  
०३,०१४।००५अ	तत्र वक्ष्याम्य् अहं दोषान् यैर् भवान् अवरोपितः  
०३,०१४।००५च्	वीरसेनसुतो यैश् च राज्यात् प्रभ्रंशितः पुरा  
०३,०१४।००५द्*००७२_०१	पुष्करेण नरेन्द्रेण ताञ् च वक्ष्यामि तस्य वै  
०३,०१४।००६अ	अभक्षितविनाशं च देवनेन विशां पते  
०३,०१४।००६च्	सातत्यं च प्रसङ्गस्य वर्णयेयं यथातथम्  
०३,०१४।००७अ	स्त्रियो ऽक्षा मृगया पानम् एतत् कामसमुत्थितम्  
०३,०१४।००७च्	व्यसनं चतुष्टयं प्रोक्तं यै राजन् भ्रश्यते श्रियः  
०३,०१४।००८अ	तत्र सर्वत्र वक्तव्यं मन्यन्ते शास्त्रकोविदाः  
०३,०१४।००८च्	विशेषतश् च वक्तव्यं द्यूते पश्यन्ति तद्विदः  
०३,०१४।००९अ	एकाह्ना द्रव्यनाशो ऽत्र ध्रुवं व्यसनम् एव च  
०३,०१४।००९च्	अभुक्तनाशश् चार्थानां वाक्पारुष्यं च केवलम्  
०३,०१४।०१०अ	एतच् चान्यच् च कौरव्य प्रसङ्गि कटुकोदयम्  
०३,०१४।०१०च्	द्यूते ब्रूयां महाबाहो समासाद्याम्बिकासुतम्  
०३,०१४।०११अ	एवम् उक्तो यदि मया गृह्णीयाद् वचनं मम  
०३,०१४।०११च्	अनामयं स्याद् धर्मस्य कुरूणां कुरुनन्दन  
०३,०१४।०१२अ	न चेत् स मम राजेन्द्र गृह्णीयान् मधुरं वचः  
०३,०१४।०१२च्	पथ्यं च भरतश्रेष्ठ निगृह्णीयां बलेन तम्  
०३,०१४।०१३अ	अथैनान् अभिनीयैवं सुहृदो नाम दुर्हृदः  
०३,०१४।०१३च्	सभासदश् च तान् सर्वान् भेदयेयं दुरोदरान्  
०३,०१४।०१३द्*००७३_०१	सर्वांस् तान् अनुगृह्णीम बद्ध्वा पाशैस् तु वारुणैः  
०३,०१४।०१४अ	असान्निध्यं तु कौरव्य ममानर्तेष्व् अभूत् तदा  
०३,०१४।०१४च्	येनेदं व्यसनं प्राप्ता भवन्तो द्यूतकारितम्  
०३,०१४।०१५अ	सो ऽहम् एत्य कुरुश्रेष्ठ द्वारकां पाण्डुनन्दन  
०३,०१४।०१५च्	अश्रौषं त्वां व्यसनिनं युयुधानाद् यथातथम्  
०३,०१४।०१६अ	श्रुत्वैव चाहं राजेन्द्र परमोद्विग्नमानसः  
०३,०१४।०१६च्	तूर्णम् अभ्यागतो ऽस्मि त्वां द्रष्टुकामो विशां पते  
०३,०१४।०१७अ	अहो कृच्छ्रम् अनुप्राप्ताः सर्वे स्म भरतर्षभ  
०३,०१४।०१७च्	ये वयं त्वां व्यसनिनं पश्यामः सह सोदरैः  
०३,०१५।००१	युधिष्ठिर उवाच  
०३,०१५।००१अ	असान्निध्यं कथं कृष्ण तवासीद् वृष्णिनन्दन  
०३,०१५।००१च्	क्व चासीद् विप्रवासस् ते किं वाकार्षीः प्रवासकः  
०३,०१५।००२	कृष्ण उवाच  
०३,०१५।००२अ	शाल्वस्य नगरं सौभं गतो ऽहं भरतर्षभ  
०३,०१५।००२च्	विनिहन्तुं नरश्रेष्ठ तत्र मे शृणु कारणम्  
०३,०१५।००३अ	महातेजा महाबाहुर् यः स राजा महायशाः  
०३,०१५।००३च्	दमघोषात्मजो वीरः शिशुपालो मया हतः  
०३,०१५।००४अ	यज्ञे ते भरतश्रेष्ठ राजसूये ऽर्हणां प्रति  
०३,०१५।००४च्	स रोषवशसम्प्राप्तो नामृष्यत दुरात्मवान्  
०३,०१५।००५अ	श्रुत्वा तं निहतं शाल्वस् तीव्ररोषसमन्वितः  
०३,०१५।००५च्	उपायाद् द्वारकां शून्याम् इहस्थे मयि भारत  
०३,०१५।००६अ	स तत्र योधितो राजन् बालकैर् वृष्णिपुङ्गवैः  
०३,०१५।००६च्	आगतः कामगं सौभम् आरुह्यैव नृशंसकृत्  
०३,०१५।००६द्*००७४_०१	चिरजीवी नृपः सो ऽपि प्रसादात् पद्मजन्मनः  
०३,०१५।००७अ	ततो वृष्णिप्रवीरांस् तान् बालान् हत्वा बहूंस् तदा  
०३,०१५।००७च्	पुरोद्यानानि सर्वाणि भेदयाम् आस दुर्मतिः  
०३,०१५।००८अ	उक्तवांश् च महाबाहो क्वासौ वृष्णिकुलाधमः  
०३,०१५।००८च्	वासुदेवः सुमन्दात्मा वसुदेवसुतो गतः  
०३,०१५।००९अ	तस्य युद्धार्थिनो दर्पं युद्धे नाशयितास्म्य् अहम्  
०३,०१५।००९च्	आनर्ताः सत्यम् आख्यात तत्र गन्तास्मि यत्र सः  
०३,०१५।०१०अ	तं हत्वा विनिवर्तिष्ये कंसकेशिनिषूदनम्  
०३,०१५।०१०च्	अहत्वा न निवर्तिष्ये सत्येनायुधम् आलभे  
०३,०१५।०११अ	क्वासौ क्वासाव् इति पुनस् तत्र तत्र विधावति  
०३,०१५।०११च्	मया किल रणे युद्धं काङ्क्षमाणः स सौभराट्  
०३,०१५।०१२अ	अद्य तं पापकर्माणं क्षुद्रं विश्वासघातिनम्  
०३,०१५।०१२च्	शिशुपालवधामर्षाद् गमयिष्ये यमक्षयम्  
०३,०१५।०१३अ	मम पापस्वभावेन भ्राता येन निपातितः  
०३,०१५।०१३च्	शिशुपालो महीपालस् तं वधिष्ये महीतले  
०३,०१५।०१४अ	भ्राता बालश् च राजा च न च सङ्ग्राममूर्धनि  
०३,०१५।०१४च्	प्रमत्तश् च हतो वीरस् तं हनिष्ये जनार्दनम्  
०३,०१५।०१५अ	एवमादि महाराज विलप्य दिवम् आस्थितः  
०३,०१५।०१५च्	कामगेन स सौभेन क्षिप्त्वा मां कुरुनन्दन  
०३,०१५।०१५द्*००७५_०१	गतः कौरव्य दुष्टात्मा मार्तिकावतिको नृपः  
०३,०१५।०१६अ	तम् अश्रौषम् अहं गत्वा यथा वृत्तः सुदुर्मतिः  
०३,०१५।०१६च्	मयि कौरव्य दुष्टात्मा मार्त्तिकावतको नृपः  
०३,०१५।०१७अ	ततो ऽहम् अपि कौरव्य रोषव्याकुललोचनः  
०३,०१५।०१७च्	निश्चित्य मनसा राजन् वधायास्य मनो दधे  
०३,०१५।०१८अ	आनर्तेषु विमर्दं च क्षेपं चात्मनि कौरव  
०३,०१५।०१८च्	प्रवृद्धम् अवलेपं च तस्य दुष्कृतकर्मणः  
०३,०१५।०१९अ	ततः सौभवधायाहं प्रतस्थे पृथिवीपते  
०३,०१५।०१९च्	स मया सागरावर्ते दृष्ट आसीत् परीप्सता  
०३,०१५।०२०अ	ततः प्रध्माप्य जलजं पाञ्चजन्यम् अहं नृप  
०३,०१५।०२०च्	आहूय शाल्वं समरे युद्धाय समवस्थितः  
०३,०१५।०२१अ	सुमुहूर्तम् अभूद् युद्धं तत्र मे दानवैः सह  
०३,०१५।०२१च्	वशीभूताश् च मे सर्वे भूतले च निपातिताः  
०३,०१५।०२२अ	एतत् कार्यं महाबाहो येनाहं नागमं तदा  
०३,०१५।०२२च्	श्रुत्वैव हास्तिनपुरं द्यूतं चाविनयोत्थितम्  
०३,०१५।०२२द्*००७६_०१	द्रुतम् आगतवान् युष्मान् द्रष्टुकामः सुदुःखितान्  
०३,०१५।०२२द्*००७७_०१	श्रुत्वैव तत् क्षणं वेगाद् आगतो ऽहं नराधिप  
०३,०१६।००१	युधिष्ठिर उवाच  
०३,०१६।००१अ	वासुदेव महाबाहो विस्तरेण महामते  
०३,०१६।००१च्	सौभस्य वधम् आचक्ष्व न हि तृप्यामि कथ्यतः  
०३,०१६।००२	वासुदेव उवाच  
०३,०१६।००२अ	हतं श्रुत्वा महाबाहो मया श्रौतश्रवं नृपम्  
०३,०१६।००२च्	उपायाद् भरतश्रेष्ठ शाल्वो द्वारवतीं पुरीम्  
०३,०१६।००३अ	अरुन्धत् तां सुदुष्टात्मा सर्वतः पाण्डुनन्दन  
०३,०१६।००३च्	शाल्वो वैहायसं चापि तत् पुरं व्यूह्य विष्ठितः  
०३,०१६।००४अ	तत्रस्थो ऽथ महीपालो योधयाम् आस तां पुरीम्  
०३,०१६।००४च्	अभिसारेण सर्वेण तत्र युद्धम् अवर्तत  
०३,०१६।००५अ	पुरी समन्ताद् विहिता सपताका सतोरणा  
०३,०१६।००५च्	सचक्रा सहुडा चैव सयन्त्रखनका तथा  
०३,०१६।००६अ	सोपतल्पप्रतोलीका साट्टाट्टालकगोपुरा  
०३,०१६।००६च्	सकचग्रहणी चैव सोल्कालातावपोथिका  
०३,०१६।००७अ	सोष्ट्रिका भरतश्रेष्ठ सभेरीपणवानका  
०३,०१६।००७च्	समित्तृणकुशा राजन् सशतघ्नीकलाङ्गला  
०३,०१६।००८अ	सभुशुण्ड्यश्मलगुडा सायुधा सपरश्वधा  
०३,०१६।००८च्	लोहचर्मवती चापि साग्निः सहुडशृङ्गिका  
०३,०१६।००९अ	शास्त्रदृष्टेन विधिना संयुक्ता भरतर्षभ  
०३,०१६।००९च्	द्रव्यैर् अनेकैर् विविधैर् गदसाम्बोद्धवादिभिः  
०३,०१६।०१०अ	पुरुषैः कुरुशार्दूल समर्थैः प्रतिबाधने  
०३,०१६।०१०च्	अभिख्यातकुलैर् वीरैर् दृष्टवीर्यैश् च संयुगे  
०३,०१६।०११अ	मध्यमेन च गुल्मेन रक्षिता सारसञ्ज्ञिता  
०३,०१६।०११च्	उत्क्षिप्तगुल्मैश् च तथा हयैश् चैव पदातिभिः  
०३,०१६।०१२अ	आघोषितं च नगरे न पातव्या सुरेति ह  
०३,०१६।०१२च्	प्रमादं परिरक्षद्भिर् उग्रसेनोद्धवादिभिः  
०३,०१६।०१३अ	प्रमत्तेष्व् अभिघातं हि कुर्याच् छाल्वो नराधिपः  
०३,०१६।०१३च्	इति कृत्वाप्रमत्तास् ते सर्वे वृष्ण्यन्धकाः स्थिताः  
०३,०१६।०१४अ	आनर्ताश् च तथा सर्वे नटनर्तकगायनाः  
०३,०१६।०१४च्	बहिर् विवासिताः सर्वे रक्षद्भिर् वित्तसञ्चयान्  
०३,०१६।०१५अ	सङ्क्रमा भेदिताः सर्वे नावश् च प्रतिषेधिताः  
०३,०१६।०१५च्	परिखाश् चापि कौरव्य कीलैः सुनिचिताः कृताः  
०३,०१६।०१६अ	उदपानाः कुरुश्रेष्ठ तथैवाप्य् अम्बरीषकाः  
०३,०१६।०१६च्	समन्तात् क्रोशमात्रं च कारिता विषमा च भूः  
०३,०१६।०१६द्*००७८_०१	सङ्क्रमा भेदिताः सर्वे प्राकाराश् च नवीकृताः  
०३,०१६।०१७अ	प्रकृत्या विषमं दुर्गं प्रकृत्या च सुरक्षितम्  
०३,०१६।०१७च्	प्रकृत्या चायुधोपेतं विशेषेण तदानघ  
०३,०१६।०१८अ	सुरक्षितं सुगुप्तं च सर्वायुधसमन्वितम्  
०३,०१६।०१८च्	तत् पुरं भरतश्रेष्ठ यथेन्द्रभवनं तथा  
०३,०१६।०१९अ	न चामुद्रो ऽभिनिर्याति न चामुद्रः प्रवेश्यते  
०३,०१६।०१९च्	वृष्ण्यन्धकपुरे राजंस् तदा सौभसमागमे  
०३,०१६।०२०अ	अनु रथ्यासु सर्वासु चत्वरेषु च कौरव  
०३,०१६।०२०च्	बलं बभूव राजेन्द्र प्रभूतगजवाजिमत्  
०३,०१६।०२१अ	दत्तवेतनभक्तं च दत्तायुधपरिच्छदम्  
०३,०१६।०२१च्	कृतापदानं च तदा बलम् आसीन् महाभुज  
०३,०१६।०२२अ	न कुप्यवेतनी कश् चिन् न चातिक्रान्तवेतनी  
०३,०१६।०२२च्	नानुग्रहभृतः कश् चिन् न चादृष्टपराक्रमः  
०३,०१६।०२३अ	एवं सुविहिता राजन् द्वारका भूरिदक्षिणैः  
०३,०१६।०२३च्	आहुकेन सुगुप्ता च राज्ञा राजीवलोचन  
०३,०१७।००१	वासुदेव उवाच  
०३,०१७।००१अ	तां तूपयात्वा राजेन्द्र शाल्वः सौभपतिस् तदा  
०३,०१७।००१च्	प्रभूतनरनागेन बलेनोपविवेश ह  
०३,०१७।००२अ	समे निविष्टा सा सेना प्रभूतसलिलाशये  
०३,०१७।००२च्	चतुरङ्गबलोपेता शाल्वराजाभिपालिता  
०३,०१७।००३अ	वर्जयित्वा श्मशानानि देवतायतनानि च  
०३,०१७।००३च्	वल्मीकांश् चैव चैत्यांश् च तन्निविष्टम् अभूद् बलम्  
०३,०१७।००४अ	अनीकानां विभागेन पन्थानः षट् कृताभवन्  
०३,०१७।००४च्	प्रवणा नव चैवासञ् शाल्वस्य शिबिरे नृप  
०३,०१७।००५अ	सर्वायुधसमोपेतं सर्वशस्त्रविशारदम्  
०३,०१७।००५च्	रथनागाश्वकलिलं पदातिध्वजसङ्कुलम्  
०३,०१७।००६अ	तुष्टपुष्टजनोपेतं वीरलक्षणलक्षितम्  
०३,०१७।००६च्	विचित्रध्वजसन्नाहं विचित्ररथकार्मुकम्  
०३,०१७।००७अ	सन्निवेश्य च कौरव्य द्वारकायां नरर्षभ  
०३,०१७।००७च्	अभिसारयाम् आस तदा वेगेन पतगेन्द्रवत्  
०३,०१७।००८अ	तदापतन्तं सन्दृश्य बलं शाल्वपतेस् तदा  
०३,०१७।००८च्	निर्याय योधयाम् आसुः कुमारा वृष्णिनन्दनाः  
०३,०१७।००९अ	असहन्तो ऽभियानं तच् छाल्वराजस्य कौरव  
०३,०१७।००९च्	चारुदेष्णश् च साम्बश् च प्रद्युम्नश् च महारथः  
०३,०१७।०१०अ	ते रथैर् दंशिताः सर्वे विचित्राभरणध्वजाः  
०३,०१७।०१०च्	संसक्ताः शाल्वराजस्य बहुभिर् योधपुङ्गवैः  
०३,०१७।०११अ	गृहीत्वा तु धनुः साम्बः शाल्वस्य सचिवं रणे  
०३,०१७।०११च्	योधयाम् आस संहृष्टः क्षेमवृद्धिं चमूपतिम्  
०३,०१७।०१२अ	तस्य बाणमयं वर्षं जाम्बवत्याः सुतो महत्  
०३,०१७।०१२च्	मुमोच भरतश्रेष्ठ यथा वर्षं सहस्रदृक्  
०३,०१७।०१३अ	तद् बाणवर्षं तुमुलं विषेहे स चमूपतिः  
०३,०१७।०१३च्	क्षेमवृद्धिर् महाराज हिमवान् इव निश्चलः  
०३,०१७।०१४अ	ततः साम्बाय राजेन्द्र क्षेमवृद्धिर् अपि स्म ह  
०३,०१७।०१४च्	मुमोच मायाविहितं शरजालं महत्तरम्  
०३,०१७।०१५अ	ततो मायामयं जालं माययैव विदार्य सः  
०३,०१७।०१५च्	साम्बः शरसहस्रेण रथम् अस्याभ्यवर्षत  
०३,०१७।०१६अ	ततः स विद्धः साम्बेन क्षेमवृद्धिश् चमूपतिः  
०३,०१७।०१६च्	अपायाज् जवनैर् अश्वैः साम्बबाणप्रपीडितः  
०३,०१७।०१७अ	तस्मिन् विप्रद्रुते क्रूरे शाल्वस्याथ चमूपतौ  
०३,०१७।०१७च्	वेगवान् नाम दैतेयः सुतं मे ऽभ्यद्रवद् बली  
०३,०१७।०१८अ	अभिपन्नस् तु राजेन्द्र साम्बो वृष्णिकुलोद्वहः  
०३,०१७।०१८च्	वेगं वेगवतो राजंस् तस्थौ वीरो विधारयन्  
०३,०१७।०१९अ	स वेगवति कौन्तेय साम्बो वेगवतीं गदाम्  
०३,०१७।०१९च्	चिक्षेप तरसा वीरो व्याविध्य सत्यविक्रमः  
०३,०१७।०२०अ	तया त्व् अभिहतो राजन् वेगवान् अपतद् भुवि  
०३,०१७।०२०च्	वातरुग्ण इव क्षुण्णो जीर्णमूलो वनस्पतिः  
०३,०१७।०२१अ	तस्मिन् निपतिते वीरे गदानुन्ने महासुरे  
०३,०१७।०२१च्	प्रविश्य महतीं सेनां योधयाम् आस मे सुतः  
०३,०१७।०२२अ	चारुदेष्णेन संसक्तो विविन्ध्यो नाम दानवः  
०३,०१७।०२२च्	महारथः समाज्ञातो महाराज महाधनुः  
०३,०१७।०२३अ	ततः सुतुमुलं युद्धं चारुदेष्णविविन्ध्ययोः  
०३,०१७।०२३च्	वृत्रवासवयो राजन् यथा पूर्वं तथाभवत्  
०३,०१७।०२४अ	अन्योन्यस्याभिसङ्क्रुद्धाव् अन्योन्यं जघ्नतुः शरैः  
०३,०१७।०२४च्	विनदन्तौ महाराज सिंहाव् इव महाबलौ  
०३,०१७।०२५अ	रौक्मिणेयस् ततो बाणम् अग्न्यर्कोपमवर्चसम्  
०३,०१७।०२५च्	अभिमन्त्र्य महास्त्रेण सन्दधे शत्रुनाशनम्  
०३,०१७।०२६अ	स विविन्ध्याय सक्रोधः समाहूय महारथः  
०३,०१७।०२६च्	चिक्षेप मे सुतो राजन् स गतासुर् अथापतत्  
०३,०१७।०२७अ	विविन्ध्यं निहतं दृष्ट्वा तां च विक्षोभितां चमूम्  
०३,०१७।०२७च्	कामगेन स सौभेन शाल्वः पुनर् उपागमत्  
०३,०१७।०२८अ	ततो व्याकुलितं सर्वं द्वारकावासि तद् बलम्  
०३,०१७।०२८च्	दृष्ट्वा शाल्वं महाबाहो सौभस्थं पृथिवीगतम्  
०३,०१७।०२९अ	ततो निर्याय कौन्तेय व्यवस्थाप्य च तद् बलम्  
०३,०१७।०२९च्	आनर्तानां महाराज प्रद्युम्नो वाक्यम् अब्रवीत्  
०३,०१७।०३०अ	सर्वे भवन्तस् तिष्ठन्तु सर्वे पश्यन्तु मां युधि  
०३,०१७।०३०च्	निवारयन्तं सङ्ग्रामे बलात् सौभं सराजकम्  
०३,०१७।०३१अ	अहं सौभपतेः सेनाम् आयसैर् भुजगैर् इव  
०३,०१७।०३१च्	धनुर्भुजविनिर्मुक्तैर् नाशयाम्य् अद्य यादवाः  
०३,०१७।०३२अ	आश्वसध्वं न भीः कार्या सौभराड् अद्य नश्यति  
०३,०१७।०३२च्	मयाभिपन्नो दुष्टात्मा ससौभो विनशिष्यति  
०३,०१७।०३३अ	एवं ब्रुवति संहृष्टे प्रद्युम्ने पाण्डुनन्दन  
०३,०१७।०३३च्	विष्ठितं तद् बलं वीर युयुधे च यथासुखम्  
०३,०१८।००१	वासुदेव उवाच  
०३,०१८।००१अ	एवम् उक्त्वा रौक्मिणेयो यादवान् भरतर्षभ  
०३,०१८।००१च्	दंशितैर् हरिभिर् युक्तं रथम् आस्थाय काञ्चनम्  
०३,०१८।००२अ	उच्छ्रित्य मकरं केतुं व्यात्ताननम् अलङ्कृतम्  
०३,०१८।००२च्	उत्पतद्भिर् इवाकाशं तैर् हयैर् अन्वयात् परान्  
०३,०१८।००३अ	विक्षिपन् नादयंश् चापि धनुःश्रेष्ठं महाबलः  
०३,०१८।००३च्	तूणखड्गधरः शूरो बद्धगोधाङ्गुलित्रवान्  
०३,०१८।००४अ	स विद्युच्चलितं चापं विहरन् वै तलात् तलम्  
०३,०१८।००४च्	मोहयाम् आस दैतेयान् सर्वान् सौभनिवासिनः  
०३,०१८।००५अ	नास्य विक्षिपतश् चापं सन्दधानस्य चासकृत्  
०३,०१८।००५च्	अन्तरं ददृशे कश् चिन् निघ्नतः शात्रवान् रणे  
०३,०१८।००६अ	मुखस्य वर्णो न विकल्पते ऽस्य; चेलुश् च गात्राणि न चापि तस्य  
०३,०१८।००६च्	सिंहोन्नतं चाप्य् अभिगर्जतो ऽस्य; शुश्राव लोको ऽद्भुतरूपम् अग्र्यम्  
०३,०१८।००७अ	जलेचरः काञ्चनयष्टिसंस्थो; व्यात्ताननः सर्वतिमिप्रमाथी  
०३,०१८।००७च्	वित्रासयन् राजति वाहमुख्ये; शाल्वस्य सेनाप्रमुखे ध्वजाग्र्यः  
०३,०१८।००८अ	ततः स तूर्णं निष्पत्य प्रद्युम्नः शत्रुकर्शनः  
०३,०१८।००८च्	शाल्वम् एवाभिदुद्राव विधास्यन् कलहं नृप  
०३,०१८।००९अ	अभियानं तु वीरेण प्रद्युम्नेन महाहवे  
०३,०१८।००९च्	नामर्षयत सङ्क्रुद्धः शाल्वः कुरुकुलोद्वह  
०३,०१८।०१०अ	स रोषमदमत्तो वै कामगाद् अवरुह्य च  
०३,०१८।०१०च्	प्रद्युम्नं योधयाम् आस शाल्वः परपुरञ्जयः  
०३,०१८।०११अ	तयोः सुतुमुलं युद्धं शाल्ववृष्णिप्रवीरयोः  
०३,०१८।०११च्	समेता ददृशुर् लोका बलिवासवयोर् इव  
०३,०१८।०१२अ	तस्य मायामयो वीर रथो हेमपरिष्कृतः  
०३,०१८।०१२च्	सध्वजः सपताकश् च सानुकर्षः सतूणवान्  
०३,०१८।०१३अ	स तं रथवरं श्रीमान् समारुह्य किल प्रभो  
०३,०१८।०१३च्	मुमोच बाणान् कौरव्य प्रद्युम्नाय महाबलः  
०३,०१८।०१४अ	ततो बाणमयं वर्षं व्यसृजत् तरसा रणे  
०३,०१८।०१४च्	प्रद्युम्नो भुजवेगेन शाल्वं सम्मोहयन्न् इव  
०३,०१८।०१५अ	स तैर् अभिहतः सङ्ख्ये नामर्षयत सौभराट्  
०३,०१८।०१५च्	शरान् दीप्ताग्निसङ्काशान् मुमोच तनये मम  
०३,०१८।०१५द्*००७९_०१	तान् आपतत (सिच्!) बाणौघान् स चिच्छेद महाबलः  
०३,०१८।०१५द्*००७९_०२	ततश् चान्याञ् शरान् दीप्तान् प्रचिक्षेप सुते मम  
०३,०१८।०१६अ	स शाल्वबाणै राजेन्द्र विद्धो रुक्मिणिनन्दनः  
०३,०१८।०१६च्	मुमोच बाणं त्वरितो मर्मभेदिनम् आहवे  
०३,०१८।०१७अ	तस्य वर्म विभिद्याशु स बाणो मत्सुतेरितः  
०३,०१८।०१७च्	बिभेद हृदयं पत्री स पपात मुमोह च  
०३,०१८।०१८अ	तस्मिन् निपतिते वीरे शाल्वराजे विचेतसि  
०३,०१८।०१८च्	सम्प्राद्रवन् दानवेन्द्रा दारयन्तो वसुन्धराम्  
०३,०१८।०१९अ	हाहाकृतम् अभूत् सैन्यं शाल्वस्य पृथिवीपते  
०३,०१८।०१९च्	नष्टसञ्ज्ञे निपतिते तदा सौभपतौ नृप  
०३,०१८।०२०अ	तत उत्थाय कौरव्य प्रतिलभ्य च चेतनाम्  
०३,०१८।०२०च्	मुमोच बाणं तरसा प्रद्युम्नाय महाबलः  
०३,०१८।०२१अ	तेन विद्धो महाबाहुः प्रद्युम्नः समरे स्थितः  
०३,०१८।०२१च्	जत्रुदेशे भृशं वीरो व्यवासीदद् रथे तदा  
०३,०१८।०२२अ	तं स विद्ध्वा महाराज शाल्वो रुक्मिणिनन्दनम्  
०३,०१८।०२२च्	ननाद सिंहनादं वै नादेनापूरयन् महीम्  
०३,०१८।०२३अ	ततो मोहं समापन्ने तनये मम भारत  
०३,०१८।०२३च्	मुमोच बाणांस् त्वरितः पुनर् अन्यान् दुरासदान्  
०३,०१८।०२४अ	स तैर् अभिहतो बाणैर् बहुभिस् तेन मोहितः  
०३,०१८।०२४च्	निश्चेष्टः कौरवश्रेष्ठ प्रद्युम्नो ऽभूद् रणाजिरे  
०३,०१९।००१	वासुदेव उवाच  
०३,०१९।००१अ	शाल्वबाणार्दिते तस्मिन् प्रद्युम्ने बलिनां वरे  
०३,०१९।००१च्	वृष्णयो भग्नसङ्कल्पा विव्यथुः पृतनागताः  
०३,०१९।००२अ	हाहाकृतम् अभूत् सार्वं वृष्ण्यन्धकबलं तदा  
०३,०१९।००२च्	प्रद्युम्ने पतिते राजन् परे च मुदिताभवन्  
०३,०१९।००३अ	तं तथा मोहितं दृष्ट्वा सारथिर् जवनैर् हयैः  
०३,०१९।००३च्	रणाद् अपाहरत् तूर्णं शिक्षितो दारुकिस् ततः  
०३,०१९।००४अ	नातिदूरापयाते तु रथे रथवरप्रणुत्  
०३,०१९।००४च्	धनुर् गृहीत्वा यन्तारं लब्धसञ्ज्ञो ऽब्रवीद् इदम्  
०३,०१९।००५अ	सौते किं ते व्यवसितं कस्माद् यासि पराङ्मुखः  
०३,०१९।००५च्	नैष वृष्णिप्रवीराणाम् आहवे धर्म उच्यते  
०३,०१९।००६अ	कच्चित् सौते न ते मोहः शाल्वं दृष्ट्वा महाहवे  
०३,०१९।००६च्	विषादो वा रणं दृष्ट्वा ब्रूहि मे त्वं यथातथम्  
०३,०१९।००७	सूत उवाच  
०३,०१९।००७अ	जानार्दने न मे मोहो नापि मे भयम् आविशत्  
०३,०१९।००७च्	अतिभारं तु ते मन्ये शाल्वं केशवनन्दन  
०३,०१९।००८अ	सो ऽपयामि शनैर् वीर बलवान् एष पापकृत्  
०३,०१९।००८च्	मोहितश् च रणे शूरो रक्ष्यः सारथिना रथी  
०३,०१९।००९अ	आयुष्मंस् त्वं मया नित्यं रक्षितव्यस् त्वयाप्य् अहम्  
०३,०१९।००९च्	रक्षितव्यो रथी नित्यम् इति कृत्वापयाम्य् अहम्  
०३,०१९।०१०अ	एकश् चासि महाबाहो बहवश् चापि दानवाः  
०३,०१९।०१०च्	नसमं रौक्मिणेयाहं रणं मत्वापयाम्य् अहम्  
०३,०१९।०११	वासुदेव उवाच  
०३,०१९।०११अ	एवं ब्रुवति सूते तु तदा मकरकेतुमान्  
०३,०१९।०११च्	उवाच सूतं कौरव्य निवर्तय रथं पुनः  
०३,०१९।०१२अ	दारुकात्मज मैवं त्वं पुनः कार्षीः कथं चन  
०३,०१९।०१२च्	व्यपयानं रणात् सौते जीवतो मम कर्हि चित्  
०३,०१९।०१३अ	न स वृष्णिकुले जातो यो वै त्यजति सङ्गरम्  
०३,०१९।०१३च्	यो वा निपतितं हन्ति तवास्मीति च वादिनम्  
०३,०१९।०१४अ	तथा स्त्रियं वै यो हन्ति वृद्धं बालं तथैव च  
०३,०१९।०१४च्	विरथं विप्रकीर्णं च भग्नशस्त्रायुधं तथा  
०३,०१९।०१५अ	त्वं च सूतकुले जातो विनीतः सूतकर्मणि  
०३,०१९।०१५च्	धर्मज्ञश् चासि वृष्णीनाम् आहवेष्व् अपि दारुके  
०३,०१९।०१६अ	स जानंश् चरितं कृत्स्नं वृष्णीनां पृतनामुखे  
०३,०१९।०१६च्	अपयानं पुनः सौते मैवं कार्षीः कथं चन  
०३,०१९।०१७अ	अपयातं हतं पृष्ठे भीतं रणपलायिनम्  
०३,०१९।०१७च्	गदाग्रजो दुराधर्षः किं मां वक्ष्यति माधवः  
०३,०१९।०१८अ	केशवस्याग्रजो वापि नीलवासा मदोत्कटः  
०३,०१९।०१८च्	किं वक्ष्यति महाबाहुर् बलदेवः समागतः  
०३,०१९।०१९अ	किं वक्ष्यति शिनेर् नप्ता नरसिंहो महाधनुः  
०३,०१९।०१९च्	अपयातं रणात् सौते साम्बश् च समितिञ्जयः  
०३,०१९।०२०अ	चारुदेष्णश् च दुर्धर्षस् तथैव गदसारणौ  
०३,०१९।०२०च्	अक्रूरश् च महाबाहुः किं मां वक्ष्यति सारथे  
०३,०१९।०२१अ	शूरं सम्भावितं सन्तं नित्यं पुरुषमानिनम्  
०३,०१९।०२१च्	स्त्रियश् च वृष्णीवीराणां किं मां वक्ष्यन्ति सङ्गताः  
०३,०१९।०२२अ	प्रद्युम्नो ऽयम् उपायाति भीतस् त्यक्त्वा महाहवम्  
०३,०१९।०२२च्	धिग् एनम् इति वक्ष्यन्ति न तु वक्ष्यन्ति साध्व् इति  
०३,०१९।०२३अ	धिग् वाचा परिहासो ऽपि मम वा मद्विधस्य वा  
०३,०१९।०२३च्	मृत्युनाभ्यधिकः सौते स त्वं मा व्यपयाः पुनः  
०३,०१९।०२४अ	भारं हि मयि सन्न्यस्य यातो मधुनिहा हरिः  
०३,०१९।०२४च्	यज्ञं भरतसिंहस्य पार्थस्यामिततेजसः  
०३,०१९।०२५अ	कृतवर्मा मया वीरो निर्यास्यन्न् एव वारितः  
०३,०१९।०२५च्	शाल्वं निवारयिष्ये ऽहं तिष्ठ त्वम् इति सूतज  
०३,०१९।०२६अ	स च सम्भावयन् मां वै निवृत्तो हृदिकात्मजः  
०३,०१९।०२६च्	तं समेत्य रणं त्यक्त्वा किं वक्ष्यामि महारथम्  
०३,०१९।०२७अ	उपयातं दुराधर्षं शङ्खचक्रगदाधरम्  
०३,०१९।०२७च्	पुरुषं पुण्डरीकाक्षं किं वक्ष्यामि महाभुजम्  
०३,०१९।०२८अ	सात्यकिं बलदेवं च ये चान्ये ऽन्धकवृष्णयः  
०३,०१९।०२८च्	मया स्पर्धन्ति सततं किं नु वक्ष्यामि तान् अहम्  
०३,०१९।०२९अ	त्यक्त्वा रणम् इमं सौते पृष्ठतो ऽभ्याहतः शरैः  
०३,०१९।०२९च्	त्वयापनीतो विवशो न जीवेयं कथं चन  
०३,०१९।०३०अ	स निवर्त रथेनाशु पुनर् दारुकनन्दन  
०३,०१९।०३०च्	न चैतद् एवं कर्तव्यम् अथापत्सु कथं चन  
०३,०१९।०३१अ	न जीवितम् अहं सौते बहु मन्ये कदा चन  
०३,०१९।०३१च्	अपयातो रणाद् भीतः पृष्ठतो ऽभ्याहतः शरैः  
०३,०१९।०३२अ	कदा वा सूतपुत्र त्वं जानीषे मां भयार्दितम्  
०३,०१९।०३२च्	अपयातं रणं हित्वा यथा कापुरुषं तथा  
०३,०१९।०३३अ	न युक्तं भवता त्यक्तुं सङ्ग्रामं दारुकात्मज  
०३,०१९।०३३च्	मयि युद्धार्थिनि भृशं स त्वं याहि यतो रणम्  
०३,०२०।००१	वासुदेव उवाच  
०३,०२०।००१अ	एवम् उक्तस् तु कौन्तेय सूतपुत्रस् तदा मृधे  
०३,०२०।००१च्	प्रद्युम्नम् अब्रवीच् छ्लक्ष्णं मधुरं वाक्यम् अञ्जसा  
०३,०२०।००२अ	न मे भयं रौक्मिणेय सङ्ग्रामे यच्छतो हयान्  
०३,०२०।००२च्	युद्धज्ञश् चास्मि वृष्णीनां नात्र किं चिद् अतो ऽन्यथा  
०३,०२०।००३अ	आयुष्मन्न् उपदेशस् तु सारथ्ये वर्ततां स्मृतः  
०३,०२०।००३च्	सर्वार्थेषु रथी रक्ष्यस् त्वं चापि भृशपीडितः  
०३,०२०।००४अ	त्वं हि शाल्वप्रयुक्तेन पत्रिणाभिहतो भृशम्  
०३,०२०।००४च्	कश्मलाभिहतो वीर ततो ऽहम् अपयातवान्  
०३,०२०।००५अ	स त्वं सात्वतमुख्याद्य लब्धसञ्ज्ञो यदृच्छया  
०३,०२०।००५च्	पश्य मे हयसंयाने शिक्षां केशवनन्दन  
०३,०२०।००६अ	दारुकेणाहम् उत्पन्नो यथावच् चैव शिक्षितः  
०३,०२०।००६च्	वीतभीः प्रविशाम्य् एतां शाल्वस्य महतीं चमूम्  
०३,०२०।००७अ	एवम् उक्त्वा ततो वीर हयान् सञ्चोद्य सङ्गरे  
०३,०२०।००७च्	रश्मिभिश् च समुद्यम्य जवेनाभ्यपतत् तदा  
०३,०२०।००८अ	मण्डलानि विचित्राणि यमकानीतराणि च  
०३,०२०।००८च्	सव्यानि च विचित्राणि दक्षिणानि च सर्वशः  
०३,०२०।००९अ	प्रतोदेनाहता राजन् रश्मिभिश् च समुद्यताः  
०३,०२०।००९च्	उत्पतन्त इवाकाशं विबभुस् ते हयोत्तमाः  
०३,०२०।०१०अ	ते हस्तलाघवोपेतं विज्ञाय नृप दारुकिम्  
०३,०२०।०१०च्	दह्यमाना इव तदा पस्पृशुश् चरणैर् महीम्  
०३,०२०।०११अ	सो ऽपसव्यां चमूं तस्य शाल्वस्य भरतर्षभ  
०३,०२०।०११च्	चकार नातियत्नेन तद् अद्भुतम् इवाभवत्  
०३,०२०।०१२अ	अमृष्यमाणो ऽपसव्यं प्रद्युम्नेन स सौभराट्  
०३,०२०।०१२च्	यन्तारम् अस्य सहसा त्रिभिर् बाणैः समर्पयत्  
०३,०२०।०१३अ	दारुकस्य सुतस् तं तु बाणवेगम् अचिन्तयन्  
०३,०२०।०१३च्	भूय एव महाबाहो प्रययौ हयसम्मतः  
०३,०२०।०१४अ	ततो बाणान् बहुविधान् पुनर् एव स सौभराट्  
०३,०२०।०१४च्	मुमोच तनये वीरे मम रुक्मिणिनन्दने  
०३,०२०।०१५अ	तान् अप्राप्ताञ् शितैर् बाणैश् चिच्छेद परवीरहा  
०३,०२०।०१५च्	रौक्मिणेयः स्मितं कृत्वा दर्शयन् हस्तलाघवम्  
०३,०२०।०१६अ	छिन्नान् दृष्ट्वा तु तान् बाणान् प्रद्युम्नेन स सौभराट्  
०३,०२०।०१६च्	आसुरीं दारुणीं मायाम् आस्थाय व्यसृजच् छरान्  
०३,०२०।०१७अ	प्रयुज्यमानम् आज्ञाय दैतेयास्त्रं महाबलः  
०३,०२०।०१७च्	ब्रह्मास्त्रेणान्तरा छित्त्वा मुमोचान्यान् पतत्रिणः  
०३,०२०।०१८अ	ते तद् अस्त्रं विधूयाशु विव्यधू रुधिराशनाः  
०३,०२०।०१८च्	शिरस्य् उरसि वक्त्रे च स मुमोह पपात च  
०३,०२०।०१९अ	तस्मिन् निपतिते क्षुद्रे शाल्वे बाणप्रपीडिते  
०३,०२०।०१९च्	रौक्मिणेयो ऽपरं बाणं सन्दधे शत्रुनाशनम्  
०३,०२०।०२०अ	तम् अर्चितं सर्वदाशार्हपूगैर्; आशीर्भिर् अर्कज्वलनप्रकाशम्  
०३,०२०।०२०च्	दृष्ट्वा शरं ज्याम् अभिनीयमानं; बभूव हाहाकृतम् अन्तरिक्षम्  
०३,०२०।०२१अ	ततो देवगणाः सर्वे सेन्द्राः सह धनेश्वराः  
०३,०२०।०२१च्	नारदं प्रेषयाम् आसुः श्वसनं च महाबलम्  
०३,०२०।०२२अ	तौ रौक्मिणेयम् आगम्य वचो ऽब्रूतां दिवौकसाम्  
०३,०२०।०२२च्	नैष वध्यस् त्वया वीर शाल्वराजः कथं चन  
०३,०२०।०२३अ	संहरस्व पुनर् बाणम् अवध्यो ऽयं त्वया रणे  
०३,०२०।०२३च्	एतस्य हि शरस्याजौ नावध्यो ऽस्ति पुमान् क्व चित्  
०३,०२०।०२४अ	मृत्युर् अस्य महाबाहो रणे देवकिनन्दनः  
०३,०२०।०२४च्	कृष्णः सङ्कल्पितो धात्रा तन् न मिथ्या भवेद् इति  
०३,०२०।०२५अ	ततः परमसंहृष्टः प्रद्युम्नः शरम् उत्तमम्  
०३,०२०।०२५च्	सञ्जहार धनुःश्रेष्ठात् तूणे चैव न्यवेशयत्  
०३,०२०।०२६अ	तत उत्थाय राजेन्द्र शाल्वः परमदुर्मनाः  
०३,०२०।०२६च्	व्यपायात् सबलस् तूर्णं प्रद्युम्नशरपीडितः  
०३,०२०।०२७अ	स द्वारकां परित्यज्य क्रूरो वृष्णिभिर् अर्दितः  
०३,०२०।०२७च्	सौभम् आस्थाय राजेन्द्र दिवम् आचक्रमे तदा  
०३,०२१।००१	वासुदेव उवाच  
०३,०२१।००१अ	आनर्तनगरं मुक्तं ततो ऽहम् अगमं तदा  
०३,०२१।००१च्	महाक्रतौ राजसूये निवृत्ते नृपते तव  
०३,०२१।००२अ	अपश्यं द्वारकां चाहं महाराज हतत्विषम्  
०३,०२१।००२च्	निःस्वाध्यायवषट्कारां निर्भूषणवरस्त्रियम्  
०३,०२१।००३अ	अनभिज्ञेयरूपाणि द्वारकोपवनानि च  
०३,०२१।००३च्	दृष्ट्वा शङ्कोपपन्नो ऽहम् अपृच्छं हृदिकात्मजम्  
०३,०२१।००४अ	अस्वस्थनरनारीकम् इदं वृष्णिपुरं भृषम्  
०३,०२१।००४च्	किम् इदं नरशार्दूल श्रोतुम् इच्छामहे वयम्  
०३,०२१।००५अ	एवम् उक्तस् तु स मया विस्तरेणेदम् अब्रवीत्  
०३,०२१।००५च्	रोधं मोक्षं च शाल्वेन हार्दिक्यो राजसत्तम  
०३,०२१।००६अ	ततो ऽहं कौरवश्रेष्ठ श्रुत्वा सर्वम् अशेषतः  
०३,०२१।००६च्	विनाशे शाल्वराजस्य तदैवाकरवं मतिम्  
०३,०२१।००७अ	ततो ऽहं भरतश्रेष्ठ समाश्वास्य पुरे जनम्  
०३,०२१।००७च्	राजानम् आहुकं चैव तथैवानकदुन्दुभिम्  
०३,०२१।००७ए	सर्ववृष्णिप्रवीरांश् च हर्षयन्न् अब्रुवं तदा  
०३,०२१।००८अ	अप्रमादः सदा कार्यो नगरे यादवर्षभाः  
०३,०२१।००८च्	शाल्वराजविनाशाय प्रयातं मां निबोधत  
०३,०२१।००९अ	नाहत्वा तं निवर्तिष्ये पुरीं द्वारवतीं प्रति  
०३,०२१।००९च्	सशाल्वं सौभनगरं हत्वा द्रष्टास्मि वः पुनः  
०३,०२१।००९ए	त्रिसामा हन्यताम् एषा दुन्दुभिः शत्रुभीषणी  
०३,०२१।०१०अ	ते मयाश्वासिता वीरा यथावद् भरतर्षभ  
०३,०२१।०१०च्	सर्वे माम् अब्रुवन् हृष्टाः प्रयाहि जहि शात्रवान्  
०३,०२१।०११अ	तैः प्रहृष्टात्मभिर् वीरैर् आशीर्भिर् अभिनन्दितः  
०३,०२१।०११च्	वाचयित्वा द्विजश्रेष्ठान् प्रणम्य शिरसाहुकम्  
०३,०२१।०१२अ	सैन्यसुग्रीवयुक्तेन रथेनानादयन् दिशः  
०३,०२१।०१२च्	प्रध्माप्य शङ्खप्रवरं पाञ्चजन्यम् अहं नृप  
०३,०२१।०१३अ	प्रयातो ऽस्मि नरव्याघ्र बलेन महता वृतः  
०३,०२१।०१३च्	कॢप्तेन चतुरङ्गेण बलेन जितकाशिना  
०३,०२१।०१४अ	समतीत्य बहून् देशान् गिरींश् च बहुपादपान्  
०३,०२१।०१४च्	सरांसि सरितश् चैव मार्त्तिकावतम् आसदम्  
०३,०२१।०१५अ	तत्राश्रौषं नरव्याघ्र शाल्वं नगरम् अन्तिकात्  
०३,०२१।०१५च्	प्रयातं सौभम् आस्थाय तम् अहं पृष्ठतो ऽन्वयाम्  
०३,०२१।०१५द्*००८०_०१	दृष्टवान् अस्मि राजेन्द्र साल्वराजम् अथान्तिके  
०३,०२१।०१६अ	ततः सागरम् आसाद्य कुक्षौ तस्य महोर्मिणः  
०३,०२१।०१६च्	समुद्रनाभ्यां शाल्वो ऽभूत् सौभम् आस्थाय शत्रुहन्  
०३,०२१।०१६द्*००८१_०१	स माम् आलोक्य सहसा सेनां स्वां प्राहिणोन् मृधे  
०३,०२१।०१६द्*००८१_०२	मद्बाहुना च सेनायां शिष्टायां किं चिद् एव च  
०३,०२१।०१७अ	स समालोक्य दूरान् मां स्मयन्न् इव युधिष्ठिर  
०३,०२१।०१७च्	आह्वयाम् आस दुष्टात्मा युद्धायैव मुहुर् मुहुः  
०३,०२१।०१८अ	तस्य शार्ङ्गविनिर्मुक्तैर् बहुभिर् मर्मभेदिभिः  
०३,०२१।०१८च्	पुरं नासाद्यत शरैस् ततो मां रोष आविशत्  
०३,०२१।०१९अ	स चापि पापप्रकृतिर् दैतेयापसदो नृप  
०३,०२१।०१९च्	मय्य् अवर्षत दुर्धर्षः शरधाराः सहस्रशः  
०३,०२१।०२०अ	सैनिकान् मम सूतं च हयांश् च समवाकिरत्  
०३,०२१।०२०च्	अचिन्तयन्तस् तु शरान् वयं युध्याम भारत  
०३,०२१।०२१अ	ततः शतसहस्राणि शराणां नतपर्वणाम्  
०३,०२१।०२१च्	चिक्षिपुः समरे वीरा मयि शाल्वपदानुगाः  
०३,०२१।०२२अ	ते हयान् मे रथं चैव तदा दारुकम् एव च  
०३,०२१।०२२च्	छादयाम् आसुर् असुरा बाणैर् मर्मविभेदिभिः  
०३,०२१।०२३अ	न हया न रथो वीर न यन्ता मम दारुकः  
०३,०२१।०२३च्	अदृश्यन्त शरैश् छन्नास् तथाहं सैनिकाश् च मे  
०३,०२१।०२४अ	ततो ऽहम् अपि कौरव्य शराणाम् अयुतान् बहून्  
०३,०२१।०२४च्	अभिमन्त्रितानां धनुषा दिव्येन विधिनाक्षिपम्  
०३,०२१।०२५अ	न तत्र विषयस् त्व् आसीन् मम सैन्यस्य भारत  
०३,०२१।०२५च्	खे विषक्तं हि तत् सौभं क्रोशमात्र इवाभवत्  
०३,०२१।०२६अ	ततस् ते प्रेक्षकाः सर्वे रङ्गवाट इव स्थिताः  
०३,०२१।०२६च्	हर्षयाम् आसुर् उच्चैर् मां सिंहनादतलस्वनैः  
०३,०२१।०२७अ	मत्कार्मुकविनिर्मुक्ता दानवानां महारणे  
०३,०२१।०२७च्	अङ्गेषु रुधिराक्तास् ते विविशुः शलभा इव  
०३,०२१।०२८अ	ततो हलहलाशब्दः सौभमध्ये व्यवर्धत  
०३,०२१।०२८च्	वध्यतां विशिखैस् तीक्ष्णैः पततां च महार्णवे  
०३,०२१।०२९अ	ते निकृत्तभुजस्कन्धाः कबन्धाकृतिदर्शनाः  
०३,०२१।०२९च्	नदन्तो भैरवान् नादन् निपतन्ति स्म दानवाः  
०३,०२१।०२९द्*००८२_०१	पतितास् ते ऽपि भक्ष्यन्ते समुद्राम्भोनिवासिभिः  
०३,०२१।०३०अ	ततो गोक्षीरकुन्देन्दुमृणालरजतप्रभम्  
०३,०२१।०३०च्	जलजं पाञ्चजन्यं वै प्राणेनाहम् अपूरयम्  
०३,०२१।०३१अ	तान् दृष्ट्वा पतितांस् तत्र शाल्वः सौभपतिस् तदा  
०३,०२१।०३१च्	मायायुद्धेन महता योधयाम् आस मां युधि  
०३,०२१।०३२अ	ततो हुडहुडाः प्रासाः शक्तिशूलपरश्वधाः  
०३,०२१।०३२ब्*००८३_०१	असयः शक्तिमुशलपाशार्ष्टिकणपाः शराः  
०३,०२१।०३२च्	पट्टिशाश् च भुशुण्ड्यश् च प्रापतन्न् अनिशं मयि  
०३,०२१।०३३अ	तान् अहं माययैवाशु प्रतिगृह्य व्यनाशयम्  
०३,०२१।०३३च्	तस्यां हतायां मायायां गिरिशृङ्गैर् अयोधयत्  
०३,०२१।०३४अ	ततो ऽभवत् तम इव प्रभातम् इव चाभवत्  
०३,०२१।०३४च्	दुर्दिनं सुदिनं चैव शीतम् उष्णं च भारत  
०३,०२१।०३४द्*००८४_०१	अङ्गारपांशुवर्षं च शस्त्रवर्षं च भारत  
०३,०२१।०३५अ	एवं मायां विकुर्वाणो योधयाम् आस मां रिपुः  
०३,०२१।०३५च्	विज्ञाय तद् अहं सर्वं माययैव व्यनाशयम्  
०३,०२१।०३५द्*००८५_०१	स मोहयाम् आस तदा मायया युधि दानवः  
०३,०२१।०३५द्*००८५_०२	ततो हतायां च मया मायायां युधि दानवः  
०३,०२१।०३५ए	यथाकालं तु युद्धेन व्यधमं सर्वतः शरैः  
०३,०२१।०३६अ	ततो व्योम महाराज शतसूर्यम् इवाभवत्  
०३,०२१।०३६च्	शतचन्द्रं च कौन्तेय सहस्रायुततारकम्  
०३,०२१।०३७अ	ततो नाज्ञायत तदा दिवारात्रं तथा दिशः  
०३,०२१।०३७च्	ततो ऽहं मोहम् आपन्नः प्रज्ञास्त्रं समयोजयम्  
०३,०२१।०३७ए	ततस् तद् अस्त्रम् अस्त्रेण विधूतं शरतूलवत्  
०३,०२१।०३८अ	तथा तद् अभवद् युद्धं तुमुलं लोमहर्षणम्  
०३,०२१।०३८च्	लब्धालोकश् च राजेन्द्र पुनः शत्रुम् अयोधयम्  
०३,०२२।००१	वासुदेव उवाच  
०३,०२२।००१अ	एवं स पुरुषव्याघ्र शाल्वो राज्ञां महारिपुः  
०३,०२२।००१च्	युध्यमानो मया सङ्ख्ये वियद् अभ्यागमत् पुनः  
०३,०२२।००२अ	ततः शतघ्नीश् च महागदाश् च; दीप्तांश् च शूलान् मुसलान् असींश् च  
०३,०२२।००२च्	चिक्षेप रोषान् मयि मन्दबुद्धिः; शाल्वो महाराज जयाभिकाङ्क्षी  
०३,०२२।००३अ	तान् आशुगैर् आपततो ऽहम् आशु; निवार्य तूर्णं खगमान् ख एव  
०३,०२२।००३च्	द्विधा त्रिधा चाच्छिनम् आशु मुक्तैस्; ततो ऽन्तरिक्षे निनदो बभूव  
०३,०२२।००४अ	ततः शतसहस्रेण शराणां नतपर्वणाम्  
०३,०२२।००४च्	दारुकं वाजिनश् चैव रथं च समवाकिरत्  
०३,०२२।००५अ	ततो माम् अब्रवीद् वीर दारुको विह्वलन्न् इव  
०३,०२२।००५च्	स्थातव्यम् इति तिष्ठामि शाल्वबाणप्रपीडितः  
०३,०२२।००५द्*००८६_०१	अवस्थातुं न शक्यामि अङ्गं मे व्यवसीदति  
०३,०२२।००६अ	इति तस्य निशम्याहं सारथेः करुणं वचः  
०३,०२२।००६च्	अवेक्षमाणो यन्तारम् अपश्यं शरपीडितम्  
०३,०२२।००७अ	न तस्योरसि नो मूर्ध्नि न काये न भुजद्वये  
०३,०२२।००७च्	अन्तरं पाण्डवश्रेष्ठ पश्यामि नहतं शरैः  
०३,०२२।००८अ	स तु बाणवरोत्पीडाद् विस्रवत्य् असृग् उल्बणम्  
०३,०२२।००८च्	अभिवृष्टो यथा मेघैर् गिरिर् गैरिकधातुमान्  
०३,०२२।००८द्*००८७_०१	शरैर् नानाविधाकारैर् दिव्यास्त्रप्रतिमन्त्रितैः  
०३,०२२।००८द्*००८७_०२	अस्त्रैः शस्त्रैश् च विविधैः खस्था ह्य् अन्तर्हिता अपि  
०३,०२२।००९अ	अभीषुहस्तं तं दृष्ट्वा सीदन्तं सारथिं रणे  
०३,०२२।००९च्	अस्तम्भयं महाबाहो शाल्वबाणप्रपीडितम्  
०३,०२२।०१०अ	अथ मां पुरुषः कश् चिद् द्वारकानिलयो ऽब्रवीत्  
०३,०२२।०१०च्	त्वरितो रथम् अभ्येत्य सौहृदाद् इव भारत  
०३,०२२।०११अ	आहुकस्य वचो वीर तस्यैव परिचारकः  
०३,०२२।०११च्	विषण्णः सन्नकण्ठो वै तन् निबोध युधिष्ठिर  
०३,०२२।०१२अ	द्वारकाधिपतिर् वीर आह त्वाम् आहुको वचः  
०३,०२२।०१२च्	केशवेह विजानीष्व यत् त्वां पितृसखो ऽब्रवीत्  
०३,०२२।०१३अ	उपयात्वाद्य शाल्वेन द्वारकां वृष्णिनन्दन  
०३,०२२।०१३च्	विषक्ते त्वयि दुर्धर्ष हतः शूरसुतो बलात्  
०३,०२२।०१४अ	तद् अलं साधु युद्धेन निवर्तस्व जनार्दन  
०३,०२२।०१४च्	द्वारकाम् एव रक्षस्व कार्यम् एतन् महत् तव  
०३,०२२।०१५अ	इत्य् अहं तस्य वचनं श्रुत्वा परमदुर्मनाः  
०३,०२२।०१५च्	निश्चयं नाधिगच्छामि कर्तव्यस्येतरस्य वा  
०३,०२२।०१६अ	सात्यकिं बलदेवं च प्रद्युम्नं च महारथम्  
०३,०२२।०१६च्	जगर्हे मनसा वीर तच् छ्रुत्वा विप्रियं वचः  
०३,०२२।०१७अ	अहं हि द्वारकायाश् च पितुश् च कुरुनन्दन  
०३,०२२।०१७च्	तेषु रक्षां समाधाय प्रयातः सौभपातने  
०३,०२२।०१८अ	बलदेवो महाबाहुः कच्चिज् जीवति शत्रुहा  
०३,०२२।०१८च्	सात्यकी रौक्मिणेयश् च चारुदेष्णश् च वीर्यवान्  
०३,०२२।०१८ए	साम्बप्रभृतयश् चैवेत्य् अहम् आसं सुदुर्मनाः  
०३,०२२।०१९अ	एतेषु हि नरव्याघ्र जीवत्सु न कथं चन  
०३,०२२।०१९च्	शक्यः शूरसुतो हन्तुम् अपि वज्रभृता स्वयम्  
०३,०२२।०२०अ	हतः शूरसुतो व्यक्तं व्यक्तं ते च परासवः  
०३,०२२।०२०च्	बलदेवमुखाः सर्वे इति मे निश्चिता मतिः  
०३,०२२।०२१अ	सो ऽहं सर्वविनाशं तं चिन्तयानो मुहुर् मुहुः  
०३,०२२।०२१च्	सुविह्वलो महाराज पुनः शाल्वम् अयोधयम्  
०३,०२२।०२२अ	ततो ऽपश्यं महाराज प्रपतन्तम् अहं तदा  
०३,०२२।०२२च्	सौभाच् छूरसुतं वीर ततो मां मोह आविशत्  
०३,०२२।०२३अ	तस्य रूपं प्रपततः पितुर् मम नराधिप  
०३,०२२।०२३च्	ययातेः क्षीणपुण्यस्य स्वर्गाद् इव महीतलम्  
०३,०२२।०२४अ	विशीर्णगलितोष्णीषः प्रकीर्णाम्बरमूर्धजः  
०३,०२२।०२४च्	प्रपतन् दृश्यते ह स्म क्षीणपुण्य इव ग्रहः  
०३,०२२।०२५अ	ततः शार्ङ्गं धनुःश्रेष्ठं करात् प्रपतितं मम  
०३,०२२।०२५च्	मोहात् सन्नश् च कौन्तेय रथोपस्थ उपाविशम्  
०३,०२२।०२६अ	ततो हाहाकृतं सर्वं सैन्यं मे गतचेतनम्  
०३,०२२।०२६च्	मां दृष्ट्वा रथनीडस्थं गतासुम् इव भारत  
०३,०२२।०२७अ	प्रसार्य बाहू पततः प्रसार्य चरणाव् अपि  
०३,०२२।०२७च्	रूपं पितुर् अपश्यं तच् छकुनेः पततो यथा  
०३,०२२।०२८अ	तं पतन्तं महाबाहो शूलपट्टिशपाणयः  
०३,०२२।०२८च्	अभिघ्नन्तो भृशं वीरा मम चेतो व्यकम्पयन्  
०३,०२२।०२९अ	ततो मुहूर्तात् प्रतिलभ्य सञ्ज्ञाम्; अहं तदा वीर महाविमर्दे  
०३,०२२।०२९च्	न तत्र सौभं न रिपुं न शाल्वं; पश्यामि वृद्धं पितरं न चापि  
०३,०२२।०३०अ	ततो ममासीन् मनसि मायेयम् इति निश्चितम्  
०३,०२२।०३०च्	प्रबुद्धो ऽस्मि ततो भूयः शतशो विकिरञ् शरान्  
०३,०२३।००१	वासुदेव उवाच  
०३,०२३।००१अ	ततो ऽहं भरतश्रेष्ठ प्रगृह्य रुचिरं धनुः  
०३,०२३।००१च्	शरैर् अपातयं सौभाच् छिरांसि विबुधद्विषाम्  
०३,०२३।००२अ	शरांश् चाशीविषाकारान् ऊर्ध्वगांस् तिग्मतेजसः  
०३,०२३।००२च्	अप्रैषं शाल्वराजाय शार्ङ्गमुक्तान् सुवाससः  
०३,०२३।००३अ	ततो नादृश्यत तदा सौभं कुरुकुलोद्वह  
०३,०२३।००३च्	अन्तर्हितं माययाभूत् ततो ऽहं विस्मितो ऽभवम्  
०३,०२३।००४अ	अथ दानवसङ्घास् ते विकृताननमूर्धजाः  
०३,०२३।००४च्	उदक्रोशन् महाराज विष्ठिते मयि भारत  
०३,०२३।००५अ	ततो ऽस्त्रं शब्दसाहं वै त्वरमाणो महाहवे  
०३,०२३।००५च्	अयोजयं तद्वधाय ततः शब्द उपारमत्  
०३,०२३।००६अ	हतास् ते दानवाः सर्वे यैः स शब्द उदीरितः  
०३,०२३।००६च्	शरैर् आदित्यसङ्काशैर् ज्वलितैः शब्दसाधनैः  
०३,०२३।००७अ	तस्मिन्न् उपरते शब्दे पुनर् एवान्यतो ऽभवत्  
०३,०२३।००७च्	शब्दो ऽपरो महाराज तत्रापि प्राहरं शरान्  
०३,०२३।००८अ	एवं दश दिशः सर्वास् तिर्यग् ऊर्ध्वं च भारत  
०३,०२३।००८च्	नादयाम् आसुर् असुरास् ते चापि निहता मया  
०३,०२३।००९अ	ततः प्राग्ज्योतिषं गत्वा पुनर् एव व्यदृश्यत  
०३,०२३।००९च्	सौभं कामगमं वीर मोहयन् मम चक्षुषी  
०३,०२३।०१०अ	ततो लोकान्तकरणो दानवो वानराकृतिः  
०३,०२३।०१०च्	शिलावर्षेण सहसा महता मां समावृणोत्  
०३,०२३।०११अ	सो ऽहं पर्वतवर्षेण वध्यमानः समन्ततः  
०३,०२३।०११च्	वल्मीक इव राजेन्द्र पर्वतोपचितो ऽभवम्  
०३,०२३।०१२अ	ततो ऽहं पर्वतचितः सहयः सहसारथिः  
०३,०२३।०१२च्	अप्रख्यातिम् इयां राजन् सध्वजः पर्वतैश् चितः  
०३,०२३।०१३अ	ततो वृष्णिप्रवीरा ये ममासन् सैनिकास् तदा  
०३,०२३।०१३च्	ते भयार्ता दिशः सर्वाः सहसा विप्रदुद्रुवुः  
०३,०२३।०१४अ	ततो हाहाकृतं सर्वम् अभूत् किल विशां पते  
०३,०२३।०१४च्	द्यौश् च भूमिश् च खं चैवादृश्यमाने तथा मयि  
०३,०२३।०१५अ	ततो विषण्णमनसो मम राजन् सुहृज्जनाः  
०३,०२३।०१५च्	रुरुदुश् चुक्रुशुश् चैव दुःखशोकसमन्विताः  
०३,०२३।०१६अ	द्विषतां च प्रहर्षो ऽभूद् आर्तिश् चाद्विषताम् अपि  
०३,०२३।०१६च्	एवं विजितवान् वीर पश्चाद् अश्रौषम् अच्युत  
०३,०२३।०१७अ	ततो ऽहम् अस्त्रं दयितं सर्वपाषाणभेदनम्  
०३,०२३।०१७च्	वज्रम् उद्यम्य तान् सर्वान् पर्वतान् समशातयम्  
०३,०२३।०१८अ	ततः पर्वतभारार्ता मन्दप्राणविचेष्टिताः  
०३,०२३।०१८च्	हया मम महाराज वेपमाना इवाभवन्  
०३,०२३।०१९अ	मेघजालम् इवाकाशे विदार्याभ्युदितं रविम्  
०३,०२३।०१९च्	दृष्ट्वा मां बान्धवाः सर्वे हर्षम् आहारयन् पुनः  
०३,०२३।०२०अ	ततो माम् अब्रवीत् सूतः प्राञ्जलिः प्रणतो नृप  
०३,०२३।०२०च्	साधु सम्पश्य वार्ष्णेय शाल्वं सौभपतिं स्थितम्  
०३,०२३।०२१अ	अलं कृष्णावमन्यैनं साधु यत्नं समाचर  
०३,०२३।०२१च्	मार्दवं सखितां चैव शाल्वाद् अद्य व्यपाहर  
०३,०२३।०२२अ	जहि शाल्वं महाबाहो मैनं जीवय केशव  
०३,०२३।०२२च्	सर्वैः पराक्रमैर् वीर वध्यः शत्रुर् अमित्रहन्  
०३,०२३।०२३अ	न शत्रुर् अवमन्तव्यो दुर्बलो ऽपि बलीयसा  
०३,०२३।०२३च्	यो ऽपि स्यात् पीठगः कश् चित् किं पुनः समरे स्थितः  
०३,०२३।०२४अ	स त्वं पुरुषशार्दूल सर्वयत्नैर् इमं प्रभो  
०३,०२३।०२४च्	जहि वृष्णिकुलश्रेष्ठ मा त्वां कालो ऽत्यगात् पुनः  
०३,०२३।०२४द्*००८८_०१	जितवाञ् जामदग्न्यं यः कोटिवर्षगणान् बहून्  
०३,०२३।०२४द्*००८८_०२	स एष नान्यैर् वध्यो हि त्वाम् ऋते नैव कैश् चन  
०३,०२३।०२५अ	नैष मार्दवसाध्यो वै मतो नापि सखा तव  
०३,०२३।०२५च्	येन त्वं योधितो वीर द्वारका चावमर्दिता  
०३,०२३।०२६अ	एवमादि तु कौन्तेय श्रुत्वाहं सारथेर् वचः  
०३,०२३।०२६च्	तत्त्वम् एतद् इति ज्ञात्वा युद्धे मतिम् अधारयम्  
०३,०२३।०२७अ	वधाय शाल्वराजस्य सौभस्य च निपातने  
०३,०२३।०२७च्	दारुकं चाब्रुवं वीर मुहूर्तं स्थीयताम् इति  
०३,०२३।०२८अ	ततो ऽप्रतिहतं दिव्यम् अभेद्यम् अतिवीर्यवत्  
०३,०२३।०२८च्	आग्नेयम् अस्त्रं दयितं सर्वसाहं महाप्रभम्  
०३,०२३।०२८द्*००८९_०१	योजयं तत्र धनुषा दानवान्तकरं रणे  
०३,०२३।०२९अ	यक्षाणां राक्षसानां च दानवानां च संयुगे  
०३,०२३।०२९च्	राज्ञां च प्रतिलोमानां भस्मान्तकरणं महत्  
०३,०२३।०३०अ	क्षुरान्तम् अमलं चक्रं कालान्तकयमोपमम्  
०३,०२३।०३०च्	अभिमन्त्र्याहम् अतुलं द्विषतां च निबर्हणम्  
०३,०२३।०३१अ	जहि सौभं स्ववीर्येण ये चात्र रिपवो मम  
०३,०२३।०३१च्	इत्य् उक्त्वा भुजवीर्येण तस्मै प्राहिणवं रुषा  
०३,०२३।०३२अ	रूपं सुदर्शनस्यासीद् आकाशे पततस् तदा  
०३,०२३।०३२च्	द्वितीयस्येव सूर्यस्य युगान्ते परिविष्यतः  
०३,०२३।०३३अ	तत् समासाद्य नगरं सौभं व्यपगतत्विषम्  
०३,०२३।०३३च्	मध्येन पाटयाम् आस क्रकचो दार्व् इवोच्छ्रितम्  
०३,०२३।०३४अ	द्विधा कृतं ततः सौभं सुदर्शनबलाद् धतम्  
०३,०२३।०३४च्	महेश्वरशरोद्धूतं पपात त्रिपुरं यथा  
०३,०२३।०३५अ	तस्मिन् निपतिते सौभे चक्रम् आगात् करं मम  
०३,०२३।०३५च्	पुनश् चोद्धूय वेगेन शाल्वायेत्य् अहम् अब्रुवम्  
०३,०२३।०३६अ	ततः शाल्वं गदां गुर्वीम् आविध्यन्तं महाहवे  
०३,०२३।०३६च्	द्विधा चकार सहसा प्रजज्वाल च तेजसा  
०३,०२३।०३७अ	तस्मिन् निपतिते वीरे दानवास् त्रस्तचेतसः  
०३,०२३।०३७च्	हाहाभूता दिशो जग्मुर् अर्दिता मम सायकैः  
०३,०२३।०३८अ	ततो ऽहं समवस्थाप्य रथं सौभसमीपतः  
०३,०२३।०३८च्	शङ्खं प्रध्माप्य हर्षेण सुहृदः पर्यहर्षयम्  
०३,०२३।०३९अ	तन् मेरुशिखराकारं विध्वस्ताट्टालगोपुरम्  
०३,०२३।०३९च्	दह्यमानम् अभिप्रेक्ष्य स्त्रियस् ताः सम्प्रदुद्रुवुः  
०३,०२३।०४०अ	एवं निहत्य समरे शाल्वं सौभं निपात्य च  
०३,०२३।०४०च्	आनर्तान् पुनर् आगम्य सुहृदां प्रीतिम् आवहम्  
०३,०२३।०४१अ	एतस्मात् कारणाद् राजन् नागमं नागसाह्वयम्  
०३,०२३।०४१च्	यद्य् अगां परवीरघ्न न हि जीवेत् सुयोधनः  
०३,०२३।०४१द्*००९०_०१	मय्य् आगते ऽथवा वीर द्यूतं न भविता तथा  
०३,०२३।०४१द्*००९१_०१	अद्याहं किं करिष्यामि भिन्नसेतुर् इवोदकम्  
०३,०२३।०४२	वैशम्पायन उवाच  
०३,०२३।०४२अ	एवम् उक्त्वा महाबाहुः कौरवं पुरुषोत्तमः  
०३,०२३।०४२च्	आमन्त्र्य प्रययौ धीमान् पाण्डवान् मधुसूदनः  
०३,०२३।०४३अ	अभिवाद्य महाबाहुर् धर्मराजं युधिष्ठिरम्  
०३,०२३।०४३च्	राज्ञा मूर्धन्य् उपाघ्रातो भीमेन च महाभुजः  
०३,०२३।०४३द्*००९२_०१	परिष्वक्तश् चार्जुनेन यमाभ्यां चाभिवादितः  
०३,०२३।०४३द्*००९२_०२	सम्मानितश् च धौम्येन द्रौपद्या चार्चितो ऽश्रुभिः  
०३,०२३।०४४अ	सुभद्राम् अभिमन्युं च रथम् आरोप्य काञ्चनम्  
०३,०२३।०४४च्	आरुरोह रथं कृष्णः पाण्डवैर् अभिपूजितः  
०३,०२३।०४५अ	सैन्यसुग्रीवयुक्तेन रथेनादित्यवर्चसा  
०३,०२३।०४५च्	द्वारकां प्रययौ कृष्णः समाश्वास्य युधिष्ठिरम्  
०३,०२३।०४६अ	ततः प्रयाते दाशार्हे धृष्टद्युम्नो ऽपि पार्षतः  
०३,०२३।०४६च्	द्रौपदेयान् उपादाय प्रययौ स्वपुरं तदा  
०३,०२३।०४७अ	धृष्टकेतुः स्वसारं च समादायाथ चेदिराट्  
०३,०२३।०४७च्	जगाम पाण्डवान् दृष्ट्वा रम्यां शुक्तिमतीं पुरीम्  
०३,०२३।०४८अ	केकयाश् चाप्य् अनुज्ञाताः कौन्तेयेनामितौजसा  
०३,०२३।०४८च्	आमन्त्र्य पाण्डवान् सर्वान् प्रययुस् ते ऽपि भारत  
०३,०२३।०४९अ	ब्राह्मणाश् च विशश् चैव तथा विषयवासिनः  
०३,०२३।०४९च्	विसृज्यमानाः सुभृशं न त्यजन्ति स्म पाण्डवान्  
०३,०२३।०५०अ	समवायः स राजेन्द्र सुमहाद्भुतदर्शनः  
०३,०२३।०५०च्	आसीन् महात्मनां तेषां काम्यके भरतर्षभ  
०३,०२३।०५१अ	युधिष्ठिरस् तु विप्रांस् तान् अनुमान्य महामनाः  
०३,०२३।०५१च्	शशास पुरुषान् काले रथान् योजयतेति ह  
०३,०२४।००१	वैशम्पायन उवाच  
०३,०२४।००१अ	तस्मिन् दशार्हाधिपतौ प्रयाते; युधिष्ठिरो भीमसेनार्जुनौ च  
०३,०२४।००१च्	यमौ च कृष्णा च पुरोहितश् च; रथान् महार्हान् परमाश्वयुक्तान्  
०३,०२४।००२अ	आस्थाय वीराः सहिता वनाय; प्रतस्थिरे भूतपतिप्रकाशाः  
०३,०२४।००२च्	हिरण्यनिष्कान् वसनानि गाश् च; प्रदाय शिक्षाक्षरमन्त्रविद्भ्यः  
०३,०२४।००३अ	प्रेष्याः पुरो विंशतिर् आत्तशस्त्रा; धनूंषि वर्माणि शरांश् च पीतान्  
०३,०२४।००३च्	मौर्वीश् च यन्त्राणि च सायकांश् च; सर्वे समादाय जघन्यम् ईयुः  
०३,०२४।००४अ	ततस् तु वासांसि च राजपुत्र्या; धात्र्यश् च दास्यश् च विभूषणं च  
०३,०२४।००४च्	तद् इन्द्रसेनस् त्वरितं प्रगृह्य; जघन्यम् एवोपययौ रथेन  
०३,०२४।००५अ	ततः कुरुश्रेष्ठम् उपेत्य पौराः; प्रदक्षिणं चक्रुर् अदीनसत्त्वाः  
०३,०२४।००५च्	तं ब्राह्मणाश् चाभ्यवदन् प्रसन्ना; मुख्याश् च सर्वे कुरुजाङ्गलानाम्  
०३,०२४।००६अ	स चापि तान् अभ्यवदत् प्रसन्नः; सहैव तैर् भ्रातृभिर् धर्मराजः  
०३,०२४।००६च्	तस्थौ च तत्राधिपतिर् महात्मा; दृष्ट्वा जनौघं कुरुजाङ्गलानाम्  
०३,०२४।००७अ	पितेव पुत्रेषु स तेषु भावं; चक्रे कुरूणाम् ऋषभो महात्मा  
०३,०२४।००७च्	ते चापि तस्मिन् भरतप्रबर्हे; तदा बभूवुः पितरीव पुत्राः  
०३,०२४।००८अ	ततः समासाद्य महाजनौघाः; कुरुप्रवीरं परिवार्य तस्थुः  
०३,०२४।००८च्	हा नाथ हा धर्म इति ब्रुवन्तो; ह्रिया च सर्वे ऽश्रुमुखा बभूवुः  
०३,०२४।००९अ	वरः कुरूणाम् अधिपः प्रजानां; पितेव पुत्रान् अपहाय चास्मान्  
०३,०२४।००९च्	पौरान् इमाञ् जानपदांश् च सर्वान्; हित्वा प्रयातः क्व नु धर्मराजः  
०३,०२४।०१०अ	धिग् धार्तराष्ट्रं सुनृशंसबुद्धिं; ससौबलं पापमतिं च कर्णम्  
०३,०२४।०१०च्	अनर्थम् इच्छन्ति नरेन्द्र पापा; ये धर्मनित्यस्य सतस् तवोग्राः  
०३,०२४।०११अ	स्वयं निवेश्याप्रतिमं महात्मा; पुरं महद् देवपुरप्रकाशम्  
०३,०२४।०११च्	शतक्रतुप्रस्थम् अमोघकर्मा; हित्वा प्रयातः क्व नु धर्मराजः  
०३,०२४।०१२अ	चकार याम् अप्रतिमां महात्मा; सभां मयो देवसभाप्रकाशाम्  
०३,०२४।०१२च्	तां देवगुप्ताम् इव देवमायां; हित्वा प्रयातः क्व नु धर्मराजः  
०३,०२४।०१३अ	तान् धर्मकामार्थविद् उत्तमौजा; बीभत्सुर् उच्चैः सहितान् उवाच  
०३,०२४।०१३च्	आदास्यते वासम् इमं निरुष्य; वनेषु राजा द्विषतां यशांसि  
०३,०२४।०१४अ	द्विजातिमुख्याः सहिताः पृथक् च; भवद्भिर् आसाद्य तपस्विनश् च  
०३,०२४।०१४च्	प्रसाद्य धर्मार्थविदश् च वाच्या; यथार्थसिद्धिः परमा भवेन् नः  
०३,०२४।०१५अ	इत्य् एवम् उक्ते वचने ऽर्जुनेन; ते ब्राह्मणाः सर्ववर्णाश् च राजन्  
०३,०२४।०१५च्	मुदाभ्यनन्दन् सहिताश् च चक्रुः; प्रदक्षिणं धर्मभृतां वरिष्ठम्  
०३,०२४।०१६अ	आमन्त्र्य पार्थं च वृकोदरं च; धनञ्जयं याज्ञसेनीं यमौ च  
०३,०२४।०१६च्	प्रतस्थिरे राष्ट्रम् अपेतहर्षा; युधिष्ठिरेणानुमता यथास्वम्  
०३,०२५।००१	वैशम्पायन उवाच  
०३,०२५।००१अ	ततस् तेषु प्रयातेषु कौन्तेयः सत्यसङ्गरः  
०३,०२५।००१च्	अभ्यभाषत धर्मात्मा भ्रातॄन् सर्वान् युधिष्ठिरः  
०३,०२५।००२अ	द्वादशेमाः समास्माभिर् वस्तव्यं निर्जने वने  
०३,०२५।००२च्	समीक्षध्वं महारण्ये देशं बहुमृगद्विजम्  
०३,०२५।००३अ	बहुपुष्पफलं रम्यं शिवं पुण्यजनोचितम्  
०३,०२५।००३च्	यत्रेमाः शरदः सर्वाः सुखं प्रतिवसेमहि  
०३,०२५।००४अ	एवम् उक्ते प्रत्युवाच धर्मराजं धनञ्जयः  
०३,०२५।००४च्	गुरुवन् मानवगुरुं मानयित्वा मनस्विनम्  
०३,०२५।००५	अर्जुन उवाच  
०३,०२५।००५अ	भवान् एव महर्षीणां वृद्धानां पर्युपासिता  
०३,०२५।००५च्	अज्ञातं मानुषे लोके भवतो नास्ति किं चन  
०३,०२५।००६अ	त्वया ह्य् उपासिता नित्यं ब्राह्मणा भरतर्षभ  
०३,०२५।००६च्	द्वैपायनप्रभृतयो नारदश् च महातपाः  
०३,०२५।००७अ	यः सर्वलोकद्वाराणि नित्यं सञ्चरते वशी  
०३,०२५।००७च्	देवलोकाद् ब्रह्मलोकं गन्धर्वाप्सरसाम् अपि  
०३,०२५।००८अ	सर्वा गतीर् विजानासि ब्राह्मणानां न संशयः  
०३,०२५।००८च्	प्रभावांश् चैव वेत्थ त्वं सर्वेषाम् एव पार्थिव  
०३,०२५।००९अ	त्वम् एव राजञ् जानासि श्रेयःकारणम् एव च  
०३,०२५।००९च्	यत्रेच्छसि महाराज निवासं तत्र कुर्महे  
०३,०२५।०१०अ	इदं द्वैतवनं नाम सरः पुण्यजनोचितम्  
०३,०२५।०१०च्	बहुपुष्पफलं रम्यं नानाद्विजनिषेवितम्  
०३,०२५।०११अ	अत्रेमा द्वादश समा विहरेमेति रोचये  
०३,०२५।०११च्	यदि ते ऽनुमतं राजन् किं वान्यन् मन्यते भवान्  
०३,०२५।०१२	युधिष्ठिर उवाच  
०३,०२५।०१२अ	ममाप्य् एतन् मतं पार्थ त्वया यत् समुदाहृतम्  
०३,०२५।०१२च्	गच्छाम पुण्यं विख्यातं महद् द्वैतवनं सरः  
०३,०२५।०१३	वैशम्पायन उवाच  
०३,०२५।०१३अ	ततस् ते प्रययुः सर्वे पाण्डवा धर्मचारिणः  
०३,०२५।०१३च्	ब्राह्मणैर् बहुभिः सार्धं पुण्यं द्वैतवनं सरः  
०३,०२५।०१४अ	ब्राह्मणाः साग्निहोत्राश् च तथैव च निरग्नयः  
०३,०२५।०१४च्	स्वाध्यायिनो भिक्षवश् च सजपा वनवासिनः  
०३,०२५।०१५अ	बहवो ब्राह्मणास् तत्र परिवव्रुर् युधिष्ठिरम्  
०३,०२५।०१५च्	तपस्विनः सत्यशीलाः शतशः संशितव्रताः  
०३,०२५।०१६अ	ते यात्वा पाण्डवास् तत्र बहुभिर् ब्राह्मणैः सह  
०३,०२५।०१६च्	पुण्यं द्वैतवनं रम्यं विविशुर् भरतर्षभाः  
०३,०२५।०१७अ	तच् छालतालाम्रमधूकनीप; कदम्बसर्जार्जुनकर्णिकारैः  
०३,०२५।०१७च्	तपात्यये पुष्पधरैर् उपेतं; महावनं राष्ट्रपतिर् ददर्श  
०३,०२५।०१८अ	महाद्रुमाणां शिखरेषु तस्थुर्; मनोरमां वाचम् उदीरयन्तः  
०३,०२५।०१८च्	मयूरदात्यूहचकोरसङ्घास्; तस्मिन् वने काननकोकिलाश् च  
०३,०२५।०१९अ	करेणुयूथैः सह यूथपानां; मदोत्कटानाम् अचलप्रभाणाम्  
०३,०२५।०१९च्	महान्ति यूथानि महाद्विपानां; तस्मिन् वने राष्ट्रपतिर् ददर्श  
०३,०२५।०२०अ	मनोरमां भोगवतीम् उपेत्य; धृतात्मनां चीरजटाधराणाम्  
०३,०२५।०२०च्	तस्मिन् वने धर्मभृतां निवासे; ददर्श सिद्धर्षिगणान् अनेकान्  
०३,०२५।०२१अ	ततः स यानाद् अवरुह्य राजा; सभ्रातृकः सजनः काननं तत्  
०३,०२५।०२१च्	विवेश धर्मात्मवतां वरिष्ठस्; त्रिविष्टपं शक्र इवामितौजाः  
०३,०२५।०२२अ	तं सत्यसन्धं सहिताभिपेतुर्; दिदृक्षवश् चारणसिद्धसङ्घाः  
०३,०२५।०२२च्	वनौकसश् चापि नरेन्द्रसिंहं; मनस्विनं सम्परिवार्य तस्थुः  
०३,०२५।०२३अ	स तत्र सिद्धान् अभिवाद्य सर्वान्; प्रत्यर्चितो राजवद् देववच् च  
०३,०२५।०२३च्	विवेश सर्वैः सहितो द्विजाग्र्यैः; कृताञ्जलिर् धर्मभृतां वरिष्ठः  
०३,०२५।०२४अ	स पुण्यशीलः पितृवन् महात्मा; तपस्विभिर् धर्मपरैर् उपेत्य  
०३,०२५।०२४च्	प्रत्यर्चितः पुष्पधरस्य मूले; महाद्रुमस्योपविवेश राजा  
०३,०२५।०२५अ	भीमश् च कृष्णा च धनञ्जयश् च; यमौ च ते चानुचरा नरेन्द्रम्  
०३,०२५।०२५च्	विमुच्य वाहान् अवरुह्य सर्वे; तत्रोपतस्थुर् भरतप्रबर्हाः  
०३,०२५।०२६अ	लतावतानावनतः स पाण्डवैर्; महाद्रुमः पञ्चभिर् उग्रधन्विभिः  
०३,०२५।०२६च्	बभौ निवासोपगतैर् महात्मभिर्; महागिरिर् वारणयूथपैर् इव  
०३,०२६।००१	वैशम्पायन उवाच  
०३,०२६।००१अ	तत् काननं प्राप्य नरेन्द्रपुत्राः; सुखोचिता वासम् उपेत्य कृच्छ्रम्  
०३,०२६।००१च्	विजह्रुर् इन्द्रप्रतिमाः शिवेषु; सरस्वतीशालवनेषु तेषु  
०३,०२६।००२अ	यतींश् च सर्वान् स मुनींश् च राजा; तस्मिन् वने मूलफलैर् उदग्रैः  
०३,०२६।००२च्	द्विजातिमुख्यान् ऋषभः कुरूणां; सन्तर्पयाम् आस महानुभावः  
०३,०२६।००३अ	इष्टीश् च पित्र्याणि तथाग्रियाणि; महावने वसतां पाण्डवानाम्  
०३,०२६।००३च्	पुरोहितः सर्वसमृद्धतेजाश्; चकार धौम्यः पितृवत् कुरूणाम्  
०३,०२६।००४अ	अपेत्य राष्ट्राद् वसतां तु तेषाम्; ऋषिः पुराणो ऽतिथिर् आजगाम  
०३,०२६।००४च्	तम् आश्रमं तीव्रसमृद्धतेजा; मार्कण्डेयः श्रीमतां पाण्डवानाम्  
०३,०२६।००४द्*००९३_०१	तम् आगतं ज्वलितहुताशनप्रभं  
०३,०२६।००४द्*००९३_०२	महामनाः कुरुवृषभो युधिष्ठिरः  
०३,०२६।००४द्*००९३_०३	अपूजयत् सुरऋषिमानवार्चितं  
०३,०२६।००४द्*००९३_०४	महामुनिं ह्य् अनुपमसत्त्ववीर्यवान्  
०३,०२६।००५अ	स सर्वविद् द्रौपदीं प्रेक्ष्य कृष्णां; युधिष्ठिरं भीमसेनार्जुनौ च  
०३,०२६।००५च्	संस्मृत्य रामं मनसा महात्मा; तपस्विमध्ये ऽस्मयतामितौजाः  
०३,०२६।००६अ	तं धर्मराजो विमना इवाब्रवीत्; सर्वे ह्रिया सन्ति तपस्विनो ऽमी  
०३,०२६।००६च्	भवान् इदं किं स्मयतीव हृष्टस्; तपस्विनां पश्यतां माम् उदीक्ष्य  
०३,०२६।००७	मार्कण्डेय उवाच  
०३,०२६।००७अ	न तात हृष्यामि न च स्मयामि; प्रहर्षजो मां भजते न दर्पः  
०३,०२६।००७च्	तवापदं त्व् अद्य समीक्ष्य रामं; सत्यव्रतं दाशरथिं स्मरामि  
०३,०२६।००८अ	स चापि राजा सह लक्ष्मणेन; वने निवासं पितुर् एव शासनात्  
०३,०२६।००८च्	धन्वी चरन् पार्थ पुरा मयैव; दृष्टो गिरेर् ऋष्यमूकस्य सानौ  
०३,०२६।००९अ	सहस्रनेत्रप्रतिमो महात्मा; मयस्य जेत नमुचेश् च हन्ता  
०३,०२६।००९च्	पितुर् निदेशाद् अनघः स्वधर्मं; वने वासं दाशरथिश् चकार  
०३,०२६।०१०अ	स चापि शक्रस्य समप्रभावो; महानुभावः समरेष्व् अजेयः  
०३,०२६।०१०च्	विहाय भोगान् अचरद् वनेषु; नेशे बलस्येति चरेद् अधर्मम्  
०३,०२६।०११अ	नृपाश् च नाभागभगीरथादयो; महीम् इमां सागरान्तां विजित्य  
०३,०२६।०११च्	सत्येन ते ऽप्य् अजयंस् तात लोकान्; नेशे बलस्येति चरेद् अधर्मम्  
०३,०२६।०१२अ	अलर्कम् आहुर् नरवर्य सन्तं; सत्यव्रतं काशिकरूषराजम्  
०३,०२६।०१२च्	विहाय राष्ट्राणि वसूनि चैव; नेशे बलस्येति चरेद् अधर्मम्  
०३,०२६।०१३अ	धात्रा विधिर् यो विहितः पुराणस्; तं पूजयन्तो नरवर्य सन्तः  
०३,०२६।०१३च्	सप्तर्षयः पार्थ दिवि प्रभान्ति; नेशे बलस्येति चरेद् अधर्मम्  
०३,०२६।०१४अ	महाबलान् पर्वतकूटमात्रान्; विषाणिनः पश्य गजान् नरेन्द्र  
०३,०२६।०१४च्	स्थितान् निदेशे नरवर्य धातुर्; नेशे बलस्येति चरेद् अधर्मम्  
०३,०२६।०१५अ	सर्वाणि भूतानि नरेन्द्र पश्य; यथा यथावद् विहितं विधात्रा  
०३,०२६।०१५च्	स्वयोनितस् तत् कुरुते प्रभावान्; नेशे बलस्येति चरेद् अधर्मम्  
०३,०२६।०१६अ	सत्येन धर्मेण यथार्हवृत्त्या; ह्रिया तथा सर्वभूतान्य् अतीत्य  
०३,०२६।०१६च्	यशश् च तेजश् च तवापि दीप्तं; विभावसोर् भास्करस्येव पार्थ  
०३,०२६।०१७अ	यथाप्रतिज्ञं च महानुभाव; कृच्छ्रं वने वासम् इमं निरुष्य  
०३,०२६।०१७च्	ततः श्रियं तेजसा स्वेन दीप्ताम्; आदास्यसे पार्थिव कौरवेभ्यः  
०३,०२६।०१८	वैशम्पायन उवाच  
०३,०२६।०१८अ	तम् एवम् उक्त्वा वचनं महर्षिस्; तपस्विमध्ये सहितं सुहृद्भिः  
०३,०२६।०१८च्	आमन्त्र्य धौम्यं सहितांश् च पार्थांस्; ततः प्रतस्थे दिशम् उत्तरां सः  
०३,०२७।००१	वैशम्पायन उवाच  
०३,०२७।००१अ	वसत्स्व् अथ द्वैतवने पाण्डवेषु महात्मसु  
०३,०२७।००१च्	अनुकीर्णं महारण्यं ब्राह्मणैः समपद्यत  
०३,०२७।००२अ	ईर्यमाणेन सततं ब्रह्मघोषेण सर्वतः  
०३,०२७।००२च्	ब्रह्मलोकसमं पुण्यम् आसीद् द्वैतवनं सरः  
०३,०२७।००३अ	यजुषाम् ऋचां च साम्नां च गद्यानां चैव सर्वशः  
०३,०२७।००३च्	आसीद् उच्चार्यमाणानां निस्वनो हृदयङ्गमः  
०३,०२७।००४अ	ज्याघोषः पाण्डवेयानां ब्रह्मघोषश् च धीमताम्  
०३,०२७।००४च्	संसृष्टं ब्रह्मणा क्षत्रं भूय एव व्यरोचत  
०३,०२७।००५अ	अथाब्रवीद् बको दाल्भ्यो धर्मराजं युधिष्ठिरम्  
०३,०२७।००५च्	सन्ध्यां कौन्तेयम् आसीनम् ऋषिभिः परिवारितम्  
०३,०२७।००६अ	पश्य द्वैतवने पार्थ ब्राह्मणानां तपस्विनाम्  
०३,०२७।००६च्	होमवेलां कुरुश्रेष्ठ सम्प्रज्वलितपावकाम्  
०३,०२७।००७अ	चरन्ति धर्मं पुण्ये ऽस्मिंस् त्वया गुप्ता धृतव्रताः  
०३,०२७।००७च्	भृगवो ऽङ्गिरसश् चैव वासिष्ठाः काश्यपैः सह  
०३,०२७।००८अ	आगस्त्याश् च महाभागा आत्रेयाश् चोत्तमव्रताः  
०३,०२७।००८च्	सर्वस्य जगतः श्रेष्ठा ब्राह्मणाः सङ्गतास् त्वया  
०३,०२७।००९अ	इदं तु वचनं पार्थ शृण्व् एकाग्रमना मम  
०३,०२७।००९च्	भ्रातृभिः सह कौन्तेय यत् त्वां वक्ष्यामि कौरव  
०३,०२७।०१०अ	ब्रह्म क्षत्रेण संसृष्टं क्षत्रं च ब्रह्मणा सह  
०३,०२७।०१०च्	उदीर्णौ दहतः शत्रून् वनानीवाग्निमारुतौ  
०३,०२७।०११अ	नाब्राह्मणस् तात चिरं बुभूषेद्; इच्छन्न् इमं लोकम् अमुं च जेतुम्  
०३,०२७।०११च्	विनीतधर्मार्थम् अपेतमोहं; लब्ध्वा द्विजं नुदति नृपः सपत्नान्  
०३,०२७।०१२अ	चरन् नैःश्रेयसं धर्मं प्रजापालनकारितम्  
०३,०२७।०१२च्	नाध्यगच्छद् बलिर् लोके तीर्थम् अन्यत्र वै द्विजात्  
०३,०२७।०१३अ	अनूनम् आसीद् असुरस्य कामैर्; वैरोचनेः श्रीर् अपि चाक्षयासीत्  
०३,०२७।०१३च्	लब्ध्वा महीं ब्राह्मणसम्प्रयोगात्; तेष्व् आचरन् दुष्टम् अतो व्यनश्यत्  
०३,०२७।०१४अ	नाब्राह्मणं भूमिर् इयं सभूतिर्; वर्णं द्वितीयं भजते चिराय  
०३,०२७।०१४च्	समुद्रनेमिर् नमते तु तस्मै; यं ब्राह्मणः शास्ति नयैर् विनीतः  
०३,०२७।०१५अ	कुञ्जरस्येव सङ्ग्रामे ऽपरिगृह्याङ्कुशग्रहम्  
०३,०२७।०१५च्	ब्राह्मणैर् विप्रहीणस्य क्षत्रस्य क्षीयते बलम्  
०३,०२७।०१६अ	ब्रह्मण्य् अनुपमा दृष्टिः क्षात्रम् अप्रतिमं बलम्  
०३,०२७।०१६च्	तौ यदा चरतः सार्धम् अथ लोकः प्रसीदति  
०३,०२७।०१७अ	यथा हि सुमहान् अग्निः कक्षं दहति सानिलः  
०३,०२७।०१७च्	तथा दहति राजन्यो ब्राह्मणेन समं रिपून्  
०३,०२७।०१८अ	ब्राह्मणेभ्यो ऽथ मेधावी बुद्धिपर्येषणं चरेत्  
०३,०२७।०१८च्	अलब्धस्य च लाभाय लब्धस्य च विवृद्धये  
०३,०२७।०१९अ	अलब्धलाभाय च लब्धवृद्धये; यथार्हतीर्थप्रतिपादनाय  
०३,०२७।०१९च्	यशस्विनं वेदविदं विपश्चितं; बहुश्रुतं ब्राह्मणम् एव वासय  
०३,०२७।०२०अ	ब्राह्मणेषूत्तमा वृत्तिस् तव नित्यं युधिष्ठिर  
०३,०२७।०२०च्	तेन ते सर्वलोकेषु दीप्यते प्रथितं यशः  
०३,०२७।०२१अ	ततस् ते ब्राह्मणाः सर्वे बकं दाल्भ्यम् अपूजयन्  
०३,०२७।०२१च्	युधिष्ठिरे स्तूयमाने भूयः सुमनसो ऽभवन्  
०३,०२७।०२२अ	द्वैपायनो नारदश् च जामदग्न्यः पृथुश्रवाः  
०३,०२७।०२२च्	इन्द्रद्युम्नो भालुकिश् च कृतचेताः सहस्रपात्  
०३,०२७।०२३अ	कर्णश्रवाश् च मुञ्जश् च लवणाश्वश् च काश्यपः  
०३,०२७।०२३च्	हारीतः स्थूणकर्णश् च अग्निवेश्यो ऽथ शौनकः  
०३,०२७।०२४अ	ऋतवाक् च सुवाक् चैव बृहदश्व ऋतावसुः  
०३,०२७।०२४च्	ऊर्ध्वरेता वृषामित्रः सुहोत्रो होत्रवाहनः  
०३,०२७।०२५अ	एते चान्ये च बहवो ब्राह्मणाः संशितव्रताः  
०३,०२७।०२५च्	अजातशत्रुम् आनर्चुः पुरन्दरम् इवर्षयः  
०३,०२८।००१	वैशम्पायन उवाच  
०३,०२८।००१अ	ततो वनगताः पार्थाः सायाह्ने सह कृष्णया  
०३,०२८।००१च्	उपविष्टाः कथाश् चक्रुर् दुःखशोकपरायणाः  
०३,०२८।००२अ	प्रिया च दर्शनीया च पण्डिता च पतिव्रता  
०३,०२८।००२च्	ततः कृष्णा धर्मराजम् इदं वचनम् अब्रवीत्  
०३,०२८।००३अ	न नूनं तस्य पापस्य दुःखम् अस्मासु किं चन  
०३,०२८।००३च्	विद्यते धार्तराष्ट्रस्य नृशंसस्य दुरात्मनः  
०३,०२८।००४अ	यस् त्वां राजन् मया सार्धम् अजिनैः प्रतिवासितम्  
०३,०२८।००४च्	भ्रातृभिश् च तथा सर्वैर् नाभ्यभाषत किं चन  
०३,०२८।००४ए	वनं प्रस्थाप्य दुष्टात्मा नान्वतप्यत दुर्मतिः  
०३,०२८।००५अ	आयसं हृदयं नूनं तस्य दुष्कृतकर्मणः  
०३,०२८।००५च्	यस् त्वां धर्मपरं श्रेष्ठं रूक्षाण्य् अश्रावयत् तदा  
०३,०२८।००५द्*००९४_०१	वचनान्य् अमनोज्ञानि दुर्वाच्यानि च संसदि  
०३,०२८।००६अ	सुखोचितम् अदुःखार्हं दुरात्मा ससुहृद्गणः  
०३,०२८।००६च्	ईदृशं दुःखम् आनीय मोदते पापपूरुषः  
०३,०२८।००७अ	चतुर्णाम् एव पापानाम् अश्रु वै नापतत् तदा  
०३,०२८।००७च्	त्वयि भारत निष्क्रान्ते वनायाजिनवाससि  
०३,०२८।००८अ	दुर्योधनस्य कर्णस्य शकुनेश् च दुरात्मनः  
०३,०२८।००८च्	दुर्भ्रातुस् तस्य चोग्रस्य तथा दुःशासनस्य च  
०३,०२८।००९अ	इतरेषां तु सर्वेषां कुरूणां कुरुसत्तम  
०३,०२८।००९च्	दुःखेनाभिपरीतानां नेत्रेभ्यः प्रापतज् जलम्  
०३,०२८।०१०अ	इदं च शयनं दृष्ट्वा यच् चासीत् ते पुरातनम्  
०३,०२८।०१०च्	शोचामि त्वां महाराज दुःखानर्हं सुखोचितम्  
०३,०२८।०११अ	दान्तं यच् च सभामध्ये आसनं रत्नभूषितम्  
०३,०२८।०११च्	दृष्ट्वा कुशबृसीं चेमां शोको मां रुन्धयत्य् अयम्  
०३,०२८।०१२अ	यद् अपश्यं सभायां त्वां राजभिः परिवारितम्  
०३,०२८।०१२च्	तच् च राजन्न् अपश्यन्त्याः का शान्तिर् हृदयस्य मे  
०३,०२८।०१३अ	या त्वाहं चन्दनादिग्धम् अपश्यं सूर्यवर्चसम्  
०३,०२८।०१३च्	सा त्वा पङ्कमलादिग्धं दृष्ट्वा मुह्यामि भारत  
०३,०२८।०१४अ	या वै त्वा कौशिकैर् वस्त्रैः शुभ्रैर् बहुधनैः पुरा  
०३,०२८।०१४च्	दृष्टवत्य् अस्मि राजेन्द्र सा त्वां पश्यामि चीरिणम्  
०३,०२८।०१५अ	यच् च तद् रुक्मपात्रीभिर् ब्राह्मणेभ्यः सहस्रशः  
०३,०२८।०१५च्	ह्रियते ते गृहाद् अन्नं संस्कृतं सार्वकामिकम्  
०३,०२८।०१६अ	यतीनाम् अगृहाणां ते तथैव गृहमेधिनाम्  
०३,०२८।०१६च्	दीयते भोजनं राजन्न् अतीव गुणवत् प्रभो  
०३,०२८।०१६ए	तच् च राजन्न् अपश्यन्त्याः का शान्तिर् हृदयस्य मे  
०३,०२८।०१६ड़्*००९५_०१	सत्कृतानि सहस्राणि सर्वकामैः पुरा गृहे  
०३,०२८।०१६ड़्*००९५_०२	सर्वकामैः सुविहितैर् यद् अपूजयथा द्विजान्  
०३,०२८।०१७अ	यांस् ते भ्रातॄन् महाराज युवानो मृष्टकुण्डलाः  
०३,०२८।०१७च्	अभोजयन्त मृष्टान्नैः सूदाः परमसंस्कृतैः  
०३,०२८।०१८अ	सर्वांस् तान् अद्य पश्यामि वने वन्येन जीवतः  
०३,०२८।०१८च्	अदुःखार्हान् मनुष्येन्द्र नोपशाम्यति मे मनः  
०३,०२८।०१९अ	भीमसेनम् इमं चापि दुःखितं वनवासिनम्  
०३,०२८।०१९च्	ध्यायन्तं किं न मन्युस् ते प्राप्ते काले विवर्धते  
०३,०२८।०२०अ	भीमसेनं हि कर्माणि स्वयं कुर्वाणम् अच्युत  
०३,०२८।०२०च्	सुखार्हं दुःखितं दृष्ट्वा कस्मान् मन्युर् न वर्धते  
०३,०२८।०२१अ	सत्कृतं विविधैर् यानैर् वस्त्रैर् उच्चावचैस् तथा  
०३,०२८।०२१च्	तं ते वनगतं दृष्ट्वा कस्मान् मन्युर् न वर्धते  
०३,०२८।०२२अ	कुरून् अपि हि यः सर्वान् हन्तुम् उत्सहते प्रभुः  
०३,०२८।०२२च्	त्वत्प्रसादं प्रतीक्षंस् तु सहते ऽयं वृकोदरः  
०३,०२८।०२३अ	यो ऽर्जुनेनार्जुनस् तुल्यो द्विबाहुर् बहुबाहुना  
०३,०२८।०२३च्	शरातिसर्गे शीघ्रत्वात् कालान्तकयमोपमः  
०३,०२८।०२४अ	यस्य शस्त्रप्रतापेन प्रणताः सर्वपार्थिवाः  
०३,०२८।०२४च्	यज्ञे तव महाराज ब्राह्मणान् उपतस्थिरे  
०३,०२८।०२५अ	तम् इमं पुरुषव्याघ्रं पूजितं देवदानवैः  
०३,०२८।०२५च्	ध्यायन्तम् अर्जुनं दृष्ट्वा कस्मान् मन्युर् न वर्धते  
०३,०२८।०२६अ	दृष्ट्वा वनगतं पार्थम् अदुःखार्हं सुखोचितम्  
०३,०२८।०२६च्	न च ते वर्धते मन्युस् तेन मुह्यामि भारत  
०३,०२८।०२७अ	यो देवांश् च मनुष्यांश् च सर्पांश् चैकरथो ऽजयत्  
०३,०२८।०२७च्	तं ते वनगतं दृष्ट्वा कस्मान् मन्युर् न वर्धते  
०३,०२८।०२८अ	यो यानैर् अद्भुताकारैर् हयैर् नागैश् च संवृतः  
०३,०२८।०२८च्	प्रसह्य वित्तान्य् आदत्त पार्थिवेभ्यः परन्तपः  
०३,०२८।०२९अ	क्षिपत्य् एकेन वेगेन पञ्च बाणशतानि यः  
०३,०२८।०२९च्	तं ते वनगतं दृष्ट्वा कस्मान् मन्युर् न वर्धते  
०३,०२८।०३०अ	श्यामं बृहन्तं तरुणं चर्मिणाम् उत्तमं रणे  
०३,०२८।०३०च्	नकुलं ते वने दृष्ट्वा कस्मान् मन्युर् न वर्धते  
०३,०२८।०३१अ	दर्शनीयं च शूरं च माद्रीपुत्रं युधिष्ठिर  
०३,०२८।०३१च्	सहदेवं वने दृष्ट्वा कस्मान् मन्युर् न वर्धते  
०३,०२८।०३१च्*००९६_०१	**** **** कस्मात् क्षमसि पार्थिव  
०३,०२८।०३१च्*००९६_०२	नकुलं सहदेवं च दृष्ट्वा ते दुःखिताव् उभौ  
०३,०२८।०३१च्*००९६_०३	अदुःखार्हौ मनुष्येन्द्र  
०३,०२८।०३२अ	द्रुपदस्य कुले जातां स्नुषां पाण्डोर् महात्मनः  
०३,०२८।०३२ब्*००९७_०१	धृष्टद्युम्नस्य भगिनीं वीरपत्नीम् अनुव्रताम्  
०३,०२८।०३२च्	मां ते वनगतां दृष्ट्वा कस्मान् मन्युर् न वर्धते  
०३,०२८।०३३अ	नूनं च तव नैवास्ति मन्युर् भरतसत्तम  
०३,०२८।०३३ब्*००९८_०१	त्यक्तवांस् त्वं विनाशाय व्यक्तं भृगुपतिर् यथा  
०३,०२८।०३३च्	यत् ते भ्रातॄंश् च मां चैव दृष्ट्वा न व्यथते मनः  
०३,०२८।०३४अ	न निर्मन्युः क्षत्रियो ऽस्ति लोके निर्वचनं स्मृतम्  
०३,०२८।०३४च्	तद् अद्य त्वयि पश्यामि क्षत्रिये विपरीतवत्  
०३,०२८।०३५अ	यो न दर्शयते तेजः क्षत्रियः काल आगते  
०३,०२८।०३५च्	सर्वभूतानि तं पार्थ सदा परिभवन्त्य् उत  
०३,०२८।०३६अ	तत् त्वया न क्षमा कार्या शत्रून् प्रति कथं चन  
०३,०२८।०३६च्	तेजसैव हि ते शक्या निहन्तुं नात्र संशयः  
०३,०२८।०३७अ	तथैव यः क्षमाकाले क्षत्रियो नोपशाम्यति  
०३,०२८।०३७च्	अप्रियः सर्वभूतानां सो ऽमुत्रेह च नश्यति  
०३,०२९।००१	द्रौपद्य् उवाच  
०३,०२९।००१अ	अत्राप्य् उदाहरन्तीमम् इतिहासं पुरातनम्  
०३,०२९।००१च्	प्रह्लादस्य च संवादं बलेर् वैरोचनस्य च  
०३,०२९।००२अ	असुरेन्द्रं महाप्राज्ञं धर्माणाम् आगतागमम्  
०३,०२९।००२च्	बलिः पप्रच्छ दैत्येन्द्रं प्रह्लादं पितरं पितुः  
०३,०२९।००३अ	क्षमा स्विच् छ्रेयसी तात उताहो तेज इत्य् उत  
०३,०२९।००३च्	एतन् मे संशयं तात यथावद् ब्रूहि पृच्छते  
०३,०२९।००४अ	श्रेयो यद् अत्र धर्मज्ञ ब्रूहि मे तद् असंशयम्  
०३,०२९।००४च्	करिष्यामि हि तत् सर्वं यथावद् अनुशासनम्  
०३,०२९।००५अ	तस्मै प्रोवाच तत् सर्वम् एवं पृष्टः पितामहः  
०३,०२९।००५च्	सर्वनिश्चयवित् प्राज्ञः संशयं परिपृच्छते  
०३,०२९।००६	प्रह्लाद उवाच  
०३,०२९।००६अ	न श्रेयः सततं तेजो न नित्यं श्रेयसी क्षमा  
०३,०२९।००६च्	इति तात विजानीहि द्वयम् एतद् असंशयम्  
०३,०२९।००७अ	यो नित्यं क्षमते तात बहून् दोषान् स विन्दति  
०३,०२९।००७च्	भृत्याः परिभवन्त्य् एनम् उदासीनास् तथैव च  
०३,०२९।००८अ	सर्वभूतानि चाप्य् अस्य न नमन्ते कदा चन  
०३,०२९।००८च्	तस्मान् नित्यं क्षमा तात पण्डितैर् अपवादिता  
०३,०२९।००९अ	अवज्ञाय हि तं भृत्या भजन्ते बहुदोषताम्  
०३,०२९।००९च्	आदातुं चास्य वित्तानि प्रार्थयन्ते ऽल्पचेतसः  
०३,०२९।०१०अ	यानं वस्त्राण्य् अलङ्काराञ् शयनान्य् आसनानि च  
०३,०२९।०१०च्	भोजनान्य् अथ पानानि सर्वोपकरणानि च  
०३,०२९।०११अ	आददीरन्न् अधिकृता यथाकामम् अचेतसः  
०३,०२९।०११च्	प्रदिष्टानि च देयानि न दद्युर् भर्तृशासनात्  
०३,०२९।०१२अ	न चैनं भर्तृपूजाभिः पूजयन्ति कदा चन  
०३,०२९।०१२च्	अवज्ञानं हि लोके ऽस्मिन् मरणाद् अपि गर्हितम्  
०३,०२९।०१३अ	क्षमिणं तादृशं तात ब्रुवन्ति कटुकान्य् अपि  
०३,०२९।०१३च्	प्रेष्याः पुत्राश् च भृत्याश् च तथोदासीनवृत्तयः  
०३,०२९।०१४अ	अप्य् अस्य दारान् इच्छन्ति परिभूय क्षमावतः  
०३,०२९।०१४च्	दाराश् चास्य प्रवर्तन्ते यथाकामम् अचेतसः  
०३,०२९।०१५अ	तथा च नित्यम् उदिता यदि स्वल्पम् अपीश्वरात्  
०३,०२९।०१५च्	दण्डम् अर्हन्ति दुष्यन्ति दुष्टाश् चाप्य् अपकुर्वते  
०३,०२९।०१६अ	एते चान्ये च बहवो नित्यं दोषाः क्षमावताम्  
०३,०२९।०१६च्	अथ वैरोचने दोषान् इमान् विद्ध्य् अक्षमावताम्  
०३,०२९।०१७अ	अस्थाने यदि वा स्थाने सततं रजसावृतः  
०३,०२९।०१७च्	क्रुद्धो दण्डान् प्रणयति विविधान् स्वेन तेजसा  
०३,०२९।०१८अ	मित्रैः सह विरोधं च प्राप्नुते तेजसावृतः  
०३,०२९।०१८च्	प्राप्नोति द्वेष्यतां चैव लोकात् स्वजनतस् तथा  
०३,०२९।०१९अ	सो ऽवमानाद् अर्थहानिम् उपालम्भम् अनादरम्  
०३,०२९।०१९च्	सन्तापद्वेषलोभांश् च शत्रूंश् च लभते नरः  
०३,०२९।०२०अ	क्रोधाद् दण्डान् मनुष्येषु विविधान् पुरुषो नयन्  
०३,०२९।०२०च्	भ्रश्यते शीघ्रम् ऐश्वर्यात् प्राणेभ्यः स्वजनाद् अपि  
०३,०२९।०२१अ	यो ऽपकर्तॄंश् च कर्तॄंश् च तेजसैवोपगच्छति  
०३,०२९।०२१च्	तस्माद् उद्विजते लोकः सर्पाद् वेश्मगताद् इव  
०३,०२९।०२२अ	यस्माद् उद्विजते लोकः कथं तस्य भवो भवेत्  
०३,०२९।०२२च्	अन्तरं ह्य् अस्य दृष्ट्वैव लोको विकुरुते ध्रुवम्  
०३,०२९।०२२ए	तस्मान् नात्युत्सृजेत् तेजो न च नित्यं मृदुर् भवेत्  
०३,०२९।०२२ड़्*००९९_०१	काले काले तु सम्प्राप्ते मृदुस् तीक्ष्णो ऽपि वा भवेत्  
०३,०२९।०२३अ	काले मृदुर् यो भवति काले भवति दारुणः  
०३,०२९।०२३च्	स वै सुखम् अवाप्नोति लोके ऽमुष्मिन्न् इहैव च  
०३,०२९।०२४अ	क्षमाकालांस् तु वक्ष्यामि शृणु मे विस्तरेण तान्  
०३,०२९।०२४च्	ये ते नित्यम् असन्त्याज्या यथा प्राहुर् मनीषिणः  
०३,०२९।०२५अ	पूर्वोपकारी यस् तु स्याद् अपराधे ऽगरीयसि  
०३,०२९।०२५च्	उपकारेण तत् तस्य क्षन्तव्यम् अपराधिनः  
०३,०२९।०२६अ	अबुद्धिम् आश्रितानां च क्षन्तव्यम् अपराधिनाम्  
०३,०२९।०२६च्	न हि सर्वत्र पाण्डित्यं सुलभं पुरुषेण वै  
०३,०२९।०२७अ	अथ चेद् बुद्धिजं कृत्वा ब्रूयुस् ते तद् अबुद्धिजम्  
०३,०२९।०२७च्	पापान् स्वल्पे ऽपि तान् हन्याद् अपराधे तथानृजून्  
०३,०२९।०२८अ	सर्वस्यैको ऽपराधस् ते क्षन्तव्यः प्राणिनो भवेत्  
०३,०२९।०२८च्	द्वितीये सति वध्यस् तु स्वल्पे ऽप्य् अपकृते भवेत्  
०३,०२९।०२९अ	अजानता भवेत् कश् चिद् अपराधः कृतो यदि  
०३,०२९।०२९च्	क्षन्तव्यम् एव तस्याहुः सुपरीक्ष्य परीक्षया  
०३,०२९।०३०अ	मृदुना मार्दवं हन्ति मृदुना हन्ति दारुणम्  
०३,०२९।०३०च्	नासाध्यं मृदुना किं चित् तस्मात् तीक्ष्णतरो मृदुः  
०३,०२९।०३१अ	देशकालौ तु सम्प्रेक्ष्य बलाबलम् अथात्मनः  
०३,०२९।०३१ब्*०१००_०१	अन्वीक्ष्य कारणं चैव कार्यं तेजः क्षमापि वा  
०३,०२९।०३१च्	नादेशकाले किं चित् स्याद् देशः कालः प्रतीक्ष्यते  
०३,०२९।०३१ए	तथा लोकभयाच् चैव क्षन्तव्यम् अपराधिनः  
०३,०२९।०३२अ	एत एवंविधाः कालाः क्षमायाः परिकीर्तिताः  
०३,०२९।०३२च्	अतो ऽन्यथानुवर्तत्सु तेजसः काल उच्यते  
०३,०२९।०३३	द्रौपद्य् उवाच  
०३,०२९।०३३अ	तद् अहं तेजसः कालं तव मन्ये नराधिप  
०३,०२९।०३३च्	धार्तराष्ट्रेषु लुब्धेषु सततं चापकारिषु  
०३,०२९।०३४अ	न हि कश् चित् क्षमाकालो विद्यते ऽद्य कुरून् प्रति  
०३,०२९।०३४च्	तेजसश् चागते काले तेज उत्स्रष्टुम् अर्हसि  
०३,०२९।०३५अ	मृदुर् भवत्य् अवज्ञातस् तीक्ष्णाद् उद्विजते जनः  
०३,०२९।०३५च्	काले प्राप्ते द्वयं ह्य् एतद् यो वेद स महीपतिः  
०३,०३०।०००*०१०१_००	वैशम्पायन उवाच  
०३,०३०।०००*०१०१_०१	द्रौपद्या वचनं श्रुत्वा श्लक्ष्णाक्षरपदं शुभम्  
०३,०३०।०००*०१०१_०२	उवाच द्रौपदीं राजा स्मयमानो युधिष्ठिरः  
०३,०३०।०००*०१०१_०३	कारणे भवती क्रुद्धा धार्तराष्ट्रस्य दुर्मतेः  
०३,०३०।०००*०१०१_०४	येन क्रोधं महाप्राज्ञे बहुधा बहु मन्यसे  
०३,०३०।०००*०१०१_०५	क्रोधं मूलहरं शत्रुं कारणैः शृणु तं मम  
०३,०३०।००१	युधिष्ठिर उवाच  
०३,०३०।००१अ	क्रोधो हन्ता मनुष्याणां क्रोधो भावयिता पुनः  
०३,०३०।००१च्	इति विद्धि महाप्राज्ञे क्रोधमूलौ भवाभवौ  
०३,०३०।००२अ	यो हि संहरते क्रोधं भावस् तस्य सुशोभने  
०३,०३०।००२ब्*०१०२_०१	यो न संहरते क्रोधं तस्याभावो भवत्य् उत  
०३,०३०।००२ब्*०१०२_०२	अभावकरणं तस्मात् क्रोधो भवति शोभने  
०३,०३०।००२च्	यः पुनः पुरुषः क्रोधं नित्यं न सहते शुभे  
०३,०३०।००२ए	तस्याभावाय भवति क्रोधः परमदारुणः  
०३,०३०।००३अ	क्रोधमूलो विनाशो हि प्रजानाम् इह दृश्यते  
०३,०३०।००३च्	तत् कथं मादृशः क्रोधम् उत्सृजेल् लोकनाशनम्  
०३,०३०।००४अ	क्रुद्धः पापं नरः कुर्यात् क्रुद्धो हन्याद् गुरून् अपि  
०३,०३०।००४च्	क्रुद्धः परुषया वाचा श्रेयसो ऽप्य् अवमन्यते  
०३,०३०।००५अ	वाच्यावाच्ये हि कुपितो न प्रजानाति कर्हि चित्  
०३,०३०।००५च्	नाकार्यम् अस्ति क्रुद्धस्य नावाच्यं विद्यते तथा  
०३,०३०।००६अ	हिंस्यात् क्रोधाद् अवध्यांश् च वध्यान् सम्पूजयेद् अपि  
०३,०३०।००६च्	आत्मानम् अपि च क्रुद्धः प्रेषयेद् यमसादनम्  
०३,०३०।००७अ	एतान् दोषान् प्रपश्यद्भिर् जितः क्रोधो मनीषिभिः  
०३,०३०।००७च्	इच्छद्भिः परमं श्रेय इह चामुत्र चोत्तमम्  
०३,०३०।००८अ	तं क्रोधं वर्जितं धीरैः कथम् अस्मद्विधश् चरेत्  
०३,०३०।००८च्	एतद् द्रौपदि सन्धाय न मे मन्युः प्रवर्धते  
०३,०३०।००९अ	आत्मानं च परं चैव त्रायते महतो भयात्  
०३,०३०।००९च्	क्रुध्यन्तम् अप्रतिक्रुध्यन् द्वयोर् एष चिकित्सकः  
०३,०३०।०१०अ	मूढो यदि क्लिश्यमानः क्रुध्यते ऽशक्तिमान् नरः  
०३,०३०।०१०च्	बलीयसां मनुष्याणां त्यजत्य् आत्मानम् अन्ततः  
०३,०३०।०११अ	तस्यात्मानं सन्त्यजतो लोका नश्यन्त्य् अनात्मनः  
०३,०३०।०११च्	तस्माद् द्रौपद्य् अशक्तस्य मन्योर् नियमनं स्मृतम्  
०३,०३०।०१२अ	विद्वांस् तथैव यः शक्तः क्लिश्यमानो न कुप्यति  
०३,०३०।०१२च्	स नाशयित्वा क्लेष्टारं परलोके च नन्दति  
०३,०३०।०१३अ	तस्माद् बलवता चैव दुर्बलेन च नित्यदा  
०३,०३०।०१३च्	क्षन्तव्यं पुरुषेणाहुर् आपत्स्व् अपि विजानता  
०३,०३०।०१४अ	मन्योर् हि विजयं कृष्णे प्रशंसन्तीह साधवः  
०३,०३०।०१४च्	क्षमावतो जयो नित्यं साधोर् इह सतां मतम्  
०३,०३०।०१५अ	सत्यं चानृततः श्रेयो नृशंसाच् चानृशंसता  
०३,०३०।०१५च्	तम् एवं बहुदोषं तु क्रोधं साधुविवर्जितम्  
०३,०३०।०१५ए	मादृशः प्रसृजेत् कस्मात् सुयोधनवधाद् अपि  
०३,०३०।०१६अ	तेजस्वीति यम् आहुर् वै पण्डिता दीर्घदर्शिनः  
०३,०३०।०१६च्	न क्रोधो ऽभ्यन्तरस् तस्य भवतीति विनिश्चितम्  
०३,०३०।०१७अ	यस् तु क्रोधं समुत्पन्नं प्रज्ञया प्रतिबाधते  
०३,०३०।०१७च्	तेजस्विनं तं विद्वांसो मन्यन्ते तत्त्वदर्शिनः  
०३,०३०।०१८अ	क्रुद्धो हि कार्यं सुश्रोणि न यथावत् प्रपश्यति  
०३,०३०।०१८च्	न कार्यं न च मर्यादां नरः क्रुद्धो ऽनुपश्यति  
०३,०३०।०१९अ	हन्त्य् अवध्यान् अपि क्रुद्धो गुरून् रूक्षैस् तुदत्य् अपि  
०३,०३०।०१९च्	तस्मात् तेजसि कर्तव्ये क्रोधो दूरात् प्रतिष्ठितः  
०३,०३०।०२०अ	दाक्ष्यं ह्य् अमर्षः शौर्यं च शीघ्रत्वम् इति तेजसः  
०३,०३०।०२०च्	गुणाः क्रोधाभिभूतेन न शक्याः प्राप्तुम् अञ्जसा  
०३,०३०।०२१अ	क्रोधं त्यक्त्वा तु पुरुषः सम्यक् तेजो ऽभिपद्यते  
०३,०३०।०२१च्	कालयुक्तं महाप्राज्ञे क्रुद्धैस् तेजः सुदुःसहम्  
०३,०३०।०२२अ	क्रोधस् त्व् अपण्डितैः शश्वत् तेज इत्य् अभिधीयते  
०३,०३०।०२२च्	रजस् तल् लोकनाशाय विहितं मानुषान् प्रति  
०३,०३०।०२३अ	तस्माच् छश्वत् त्यजेत् क्रोधं पुरुषः सम्यग् आचरन्  
०३,०३०।०२३च्	श्रेयान् स्वधर्मानपगो न क्रुद्ध इति निश्चितम्  
०३,०३०।०२४अ	यदि सर्वम् अबुद्धीनाम् अतिक्रान्तम् अमेधसाम्  
०३,०३०।०२४च्	अतिक्रमो मद्विधस्य कथं स्वित् स्याद् अनिन्दिते  
०३,०३०।०२५अ	यदि न स्युर् मनुष्येषु क्षमिणः पृथिवीसमाः  
०३,०३०।०२५च्	न स्यात् सन्धिर् मनुष्याणां क्रोधमूलो हि विग्रहः  
०३,०३०।०२६अ	अभिषक्तो ह्य् अभिषजेद् आहन्याद् गुरुणा हतः  
०३,०३०।०२६च्	एवं विनाशो भूतानाम् अधर्मः प्रथितो भवेत्  
०३,०३०।०२७अ	आक्रुष्टः पुरुषः सर्वः प्रत्याक्रोशेद् अनन्तरम्  
०३,०३०।०२७च्	प्रतिहन्याद् धतश् चैव तथा हिंस्याच् च हिंसितः  
०३,०३०।०२८अ	हन्युर् हि पितरः पुत्रान् पुत्राश् चापि तथा पितॄन्  
०३,०३०।०२८च्	हन्युश् च पतयो भार्याः पतीन् भार्यास् तथैव च  
०३,०३०।०२९अ	एवं सङ्कुपिते लोके जन्म कृष्णे न विद्यते  
०३,०३०।०२९च्	प्रजानां सन्धिमूलं हि जन्म विद्धि शुभानने  
०३,०३०।०३०अ	ताः क्षीयेरन् प्रजाः सर्वाः क्षिप्रं द्रौपदि तादृशे  
०३,०३०।०३०च्	तस्मान् मन्युर् विनाशाय प्रजानाम् अभवाय च  
०३,०३०।०३१अ	यस्मात् तु लोके दृश्यन्ते क्षमिणः पृथिवीसमाः  
०३,०३०।०३१च्	तस्माज् जन्म च भूतानां भवश् च प्रतिपद्यते  
०३,०३०।०३२अ	क्षन्तव्यं पुरुषेणेह सर्वास्व् आपत्सु शोभने  
०३,०३०।०३२च्	क्षमा भवो हि भूतानां जन्म चैव प्रकीर्तितम्  
०३,०३०।०३३अ	आक्रुष्टस् ताडितः क्रुद्धः क्षमते यो बलीयसा  
०३,०३०।०३३च्	यश् च नित्यं जितक्रोधो विद्वान् उत्तमपूरुषः  
०३,०३०।०३४अ	प्रभाववान् अपि नरस् तस्य लोकाः सनातनाः  
०३,०३०।०३४च्	क्रोधनस् त्व् अल्पविज्ञानः प्रेत्य चेह च नश्यति  
०३,०३०।०३५अ	अत्राप्य् उदाहरन्तीमा गाथा नित्यं क्षमावताम्  
०३,०३०।०३५च्	गीताः क्षमावता कृष्णे काश्यपेन महात्मना  
०३,०३०।०३६अ	क्षमा धर्मः क्षमा यज्ञः क्षमा वेदाः क्षमा श्रुतम्  
०३,०३०।०३६च्	यस् ताम् एवं विजानाति स सर्वं क्षन्तुम् अर्हति  
०३,०३०।०३७अ	क्षमा ब्रह्म क्षमा सत्यं क्षमा भूतं च भावि च  
०३,०३०।०३७च्	क्षमा तपः क्षमा शौचं क्षमया चोद्धृतं जगत्  
०३,०३०।०३८अ	अति ब्रह्मविदां लोकान् अति चापि तपस्विनाम्  
०३,०३०।०३८च्	अति यज्ञविदां चैव क्षमिणः प्राप्नुवन्ति तान्  
०३,०३०।०३९अ	क्षमा तेजस्विनां तेजः क्षमा ब्रह्म तपस्विनाम्  
०३,०३०।०३९च्	क्षमा सत्यं सत्यवतां क्षमा दानं क्षमा यशः  
०३,०३०।०४०अ	तां क्षमाम् ईदृशीं कृष्णे कथम् अस्मद्विधस् त्यजेत्  
०३,०३०।०४०च्	यस्यां ब्रह्म च सत्यं च यज्ञा लोकाश् च विष्ठिताः  
०३,०३०।०४०ए	भुज्यन्ते यज्वनां लोकाः क्षमिणाम् अपरे तथा  
०३,०३०।०४०ड़्*०१०३_०१	क्षमावतां ब्रह्मलोके लोकाः परमपूजिताः  
०३,०३०।०४१अ	क्षन्तव्यम् एव सततं पुरुषेण विजानता  
०३,०३०।०४१च्	यदा हि क्षमते सर्वं ब्रह्म सम्पद्यते तदा  
०३,०३०।०४२अ	क्षमावताम् अयं लोकः परश् चैव क्षमावताम्  
०३,०३०।०४२च्	इह सम्मानम् ऋच्छन्ति परत्र च शुभां गतिम्  
०३,०३०।०४३अ	येषां मन्युर् मनुष्याणां क्षमया निहतः सदा  
०३,०३०।०४३च्	तेषां परतरे लोकास् तस्मात् क्षान्तिः परा मता  
०३,०३०।०४४अ	इति गीताः काश्यपेन गाथा नित्यं क्षमावताम्  
०३,०३०।०४४च्	श्रुत्वा गाथाः क्षमायास् त्वं तुष्य द्रौपदि मा क्रुधः  
०३,०३०।०४५अ	पितामहः शान्तनवः शमं सम्पूजयिष्यति  
०३,०३०।०४५च्	आचार्यो विदुरः क्षत्ता शमम् एव वदिष्यतः  
०३,०३०।०४५द्*०१०४_०१	कृष्णश् च देवकीपुत्रः शमं सम्पूजयिष्यति  
०३,०३०।०४५ए	कृपश् च सञ्जयश् चैव शमम् एव वदिष्यतः  
०३,०३०।०४६अ	सोमदत्तो युयुत्सुश् च द्रोणपुत्रस् तथैव च  
०३,०३०।०४६च्	पितामहश् च नो व्यासः शमं वदति नित्यशः  
०३,०३०।०४७अ	एतैर् हि राजा नियतं चोद्यमानः शमं प्रति  
०३,०३०।०४७च्	राज्यं दातेति मे बुद्धिर् न चेल् लोभान् नशिष्यति  
०३,०३०।०४७द्*०१०५_०१	यत्र पार्थो धनुष्पाणिर् भीमः कृष्णश् च वीर्यवान्  
०३,०३०।०४८अ	कालो ऽयं दारुणः प्राप्तो भरतानाम् अभूतये  
०३,०३०।०४८ब्*०१०६_०१	क्षयः सर्वस्य लोकस्य पृथिव्याम् इति मे मतिः  
०३,०३०।०४८ब्*०१०६_०२	भीष्मो द्रोणश् च कर्णश् च किं शेषं तत्र पश्यसि  
०३,०३०।०४८च्	निश्चितं मे सदैवैतत् पुरस्ताद् अपि भामिनि  
०३,०३०।०४९अ	सुयोधनो नार्हतीति क्षमाम् एवं न विन्दति  
०३,०३०।०४९च्	अर्हस् तस्याहम् इत्य् एव तस्मान् मां विन्दते क्षमा  
०३,०३०।०५०अ	एतद् आत्मवतां वृत्तम् एष धर्मः सनातनः  
०३,०३०।०५०च्	क्षमा चैवानृशंस्यं च तत् कर्तास्म्य् अहम् अञ्जसा  
०३,०३१।००१	द्रौपद्य् उवाच  
०३,०३१।००१अ	नमो धात्रे विधात्रे च यौ मोहं चक्रतुस् तव  
०३,०३१।००१च्	पितृपैतामहे वृत्ते वोढव्ये ते ऽन्यथा मतिः  
०३,०३१।००१द्*०१०७_०१	कर्मभिश् चिन्तितो लोको गत्यागत्या पृथग्विधः  
०३,०३१।००१द्*०१०७_०२	तस्मात् कर्माणि नित्यानि लोभान् मोक्षं यियासति  
०३,०३१।००२अ	नेह धर्मानृशंस्याभ्यां न क्षान्त्या नार्जवेन च  
०३,०३१।००२च्	पुरुषः श्रियम् आप्नोति न घृणित्वेन कर्हि चित्  
०३,०३१।००३अ	त्वां चेद् व्यसनम् अभ्यागाद् इदं भारत दुःसहम्  
०३,०३१।००३च्	यत् त्वं नार्हसि नापीमे भ्रातरस् ते महौजसः  
०३,०३१।००४अ	न हि ते ऽध्यगमज् जातु तदानीं नाद्य भारत  
०३,०३१।००४च्	धर्मात् प्रियतरं किं चिद् अपि चेज् जीविताद् इह  
०३,०३१।००५अ	धर्मार्थम् एव ते राज्यं धर्मार्थं जीवितं च ते  
०३,०३१।००५च्	ब्राह्मणा गुरवश् चैव जानन्त्य् अपि च देवताः  
०३,०३१।००६अ	भीमसेनार्जुनौ चैव माद्रेयौ च मया सह  
०३,०३१।००६च्	त्यजेस् त्वम् इति मे बुद्धिर् न तु धर्मं परित्यजेः  
०३,०३१।००७अ	राजानं धर्मगोप्तारं धर्मो रक्षति रक्षितः  
०३,०३१।००७च्	इति मे श्रुतम् आर्याणां त्वां तु मन्ये न रक्षति  
०३,०३१।००८अ	अनन्या हि नरव्याघ्र नित्यदा धर्मम् एव ते  
०३,०३१।००८च्	बुद्धिः सततम् अन्वेति छायेव पुरुषं निजा  
०३,०३१।००८द्*०१०८_०१	छायेवान्वेति पुरुषं धर्मः साधु मयार्जितः  
०३,०३१।००९अ	नावमंस्था हि सदृशान् नावराञ् श्रेयसः कुतः  
०३,०३१।००९च्	अवाप्य पृथिवीं कृत्स्नां न ते शृङ्गम् अवर्धत  
०३,०३१।०१०अ	स्वाहाकारैः स्वधाभिश् च पूजाभिर् अपि च द्विजान्  
०३,०३१।०१०च्	दैवतानि पितॄंश् चैव सततं पार्थ सेवसे  
०३,०३१।०११अ	ब्राह्मणाः सर्वकामैस् ते सततं पार्थ तर्पिताः  
०३,०३१।०११च्	यतयो मोक्षिणश् चैव गृहस्थाश् चैव भारत  
०३,०३१।०११द्*०१०९_०१	भुञ्जते रुक्मपात्रीभिर् यत्राहं परिचारिका  
०३,०३१।०१२अ	आरण्यकेभ्यो लौहानि भाजनानि प्रयच्छसि  
०३,०३१।०१२च्	नादेयं ब्राह्मणेभ्यस् ते गृहे किं चन विद्यते  
०३,०३१।०१३अ	यद् इदं वैश्वदेवान्ते सायम्प्रातः प्रदीयते  
०३,०३१।०१३च्	तद् दत्त्वातिथिभृत्येभ्यो राजञ् शेषेण जीवसि  
०३,०३१।०१३द्*०११०_०१	श्वभ्यश् च श्वपचेभ्यश् च दत्त्वा शिष्टेन जीवसि  
०३,०३१।०१४अ	इष्टयः पशुबन्धाश् च काम्यनैमित्तिकाश् च ये  
०३,०३१।०१४च्	वर्तन्ते पाकयज्ञाश् च यज्ञकर्म च नित्यदा  
०३,०३१।०१५अ	अस्मिन्न् अपि महारण्ये विजने दस्युसेविते  
०३,०३१।०१५च्	राष्ट्राद् अपेत्य वसतो धार्मस् ते नावसीदति  
०३,०३१।०१६अ	अश्वमेधो राजसूयः पुण्डरीको ऽथ गोसवः  
०३,०३१।०१६च्	एतैर् अपि महायज्ञैर् इष्टं ते भूरिदक्षिणैः  
०३,०३१।०१७अ	राजन् परीतया बुद्ध्या विषमे ऽक्षपराजये  
०३,०३१।०१७च्	राज्यं वसून्य् आयुधानि भ्रातॄन् मां चासि निर्जितः  
०३,०३१।०१८अ	ऋजोर् मृदोर् वदान्यस्य ह्रीमतः सत्यवादिनः  
०३,०३१।०१८च्	कथम् अक्षव्यसनजा बुद्धिर् आपतिता तव  
०३,०३१।०१९अ	अतीव मोहम् आयाति मनश् च परिदूयते  
०३,०३१।०१९च्	निशाम्य ते दुःखम् इदम् इमां चापदम् ईदृशीम्  
०३,०३१।०२०अ	अत्राप्य् उदाहरन्तीमम् इतिहासं पुरातनम्  
०३,०३१।०२०च्	ईश्वरस्य वशे लोकस् तिष्ठते नात्मनो यथा  
०३,०३१।०२१अ	धातैव खलु भूतानां सुखदुःखे प्रियाप्रिये  
०३,०३१।०२१च्	दधाति सर्वम् ईशानः पुरस्ताच् छुक्रम् उच्चरन्  
०३,०३१।०२२अ	यथा दारुमयी योषा नरवीर समाहिता  
०३,०३१।०२२च्	ईरयत्य् अङ्गम् अङ्गानि तथा राजन्न् इमाः प्रजाः  
०३,०३१।०२३अ	आकाश इव भूतानि व्याप्य सर्वाणि भारत  
०३,०३१।०२३च्	ईश्वरो विदधातीह कल्याणं यच् च पापकम्  
०३,०३१।०२४अ	शकुनिस् तन्तुबद्धो वा नियतो ऽयम् अनीश्वरः  
०३,०३१।०२४च्	ईश्वरस्य वशे तिष्ठन् नान्येषां नात्मनः प्रभुः  
०३,०३१।०२५अ	मणिः सूत्र इव प्रोतो नस्योत इव गोवृषः  
०३,०३१।०२५च्	धातुर् आदेशम् अन्वेति तन्मयो हि तदर्पणः  
०३,०३१।०२६अ	नात्माधीनो मनुष्यो ऽयं कालं भवति कं चन  
०३,०३१।०२६च्	स्रोतसो मध्यम् आपन्नः कूलाद् वृक्श इव च्युतः  
०३,०३१।०२७अ	अज्ञो जन्तुर् अनीशो ऽयम् आत्मनः सुखदुःखयोः  
०३,०३१।०२७च्	ईश्वरप्रेरितो गच्छेत् स्वर्गं नरकम् एव च  
०३,०३१।०२८अ	यथा वायोस् तृणाग्राणि वशं यान्ति बलीयसः  
०३,०३१।०२८च्	धातुर् एवं वशं यान्ति सर्वभूतानि भारत  
०३,०३१।०२९अ	आर्यकर्मणि युञ्जानः पापे वा पुनर् ईश्वरः  
०३,०३१।०२९च्	व्याप्य भूतानि चरते न चायम् इति लक्ष्यते  
०३,०३१।०३०अ	हेतुमात्रम् इदं धातुः शरीरं क्षेत्रसञ्ज्ञितम्  
०३,०३१।०३०च्	येन कारयते कर्म शुभाशुभफलं विभुः  
०३,०३१।०३१अ	पश्य मायाप्रभावो ऽयम् ईश्वरेण यथा कृतः  
०३,०३१।०३१च्	यो हन्ति भूतैर् भूतानि मोहयित्वात्ममायया  
०३,०३१।०३२अ	अन्यथा परिदृष्टानि मुनिभिर् वेददर्शिभिः  
०३,०३१।०३२च्	अन्यथा परिवर्तन्ते वेगा इव नभस्वतः  
०३,०३१।०३३अ	अन्यथैव हि मन्यन्ते पुरुषास् तानि तानि च  
०३,०३१।०३३च्	अन्यथैव प्रभुस् तानि करोति विकरोति च  
०३,०३१।०३४अ	यथा काष्ठेन वा काष्ठम् अश्मानं चाश्मना पुनः  
०३,०३१।०३४च्	अयसा चाप्य् अयश् छिन्द्यान् निर्विचेष्टम् अचेतनम्  
०३,०३१।०३५अ	एवं स भगवान् देवः स्वयम्भूः प्रपितामहः  
०३,०३१।०३५च्	हिनस्ति भूतैर् भूतानि छद्म कृत्वा युधिष्ठिर  
०३,०३१।०३६अ	सम्प्रयोज्य वियोज्यायं कामकारकरः प्रभुः  
०३,०३१।०३६च्	क्रीडते भगवन् भूतैर् बालः क्रीडनकैर् इव  
०३,०३१।०३७अ	न मातृपितृवद् राजन् धाता भूतेषु वर्तते  
०३,०३१।०३७च्	रोषाद् इव प्रवृत्तो ऽयं यथायम् इतरो जनः  
०३,०३१।०३८अ	आर्याञ् शीलवतो दृष्ट्वा ह्रीमतो वृत्तिकर्शितान्  
०३,०३१।०३८च्	अनार्यान् सुखिनश् चैव विह्वलामीव चिन्तया  
०३,०३१।०३९अ	तवेमाम् आपदं दृष्ट्वा समृद्धिं च सुयोधने  
०३,०३१।०३९च्	धातारं गर्हये पार्थ विषमं यो ऽनुपश्यति  
०३,०३१।०४०अ	आर्यशास्त्रातिगे क्रूरे लुब्धे धर्मापचायिनि  
०३,०३१।०४०च्	धार्तराष्ट्रे श्रियं दत्त्वा धाता किं फलम् अश्नुते  
०३,०३१।०४१अ	कर्म चेत् कृतम् अन्वेति कर्तारं नान्यम् ऋच्छति  
०३,०३१।०४१च्	कर्मणा तेन पापेन लिप्यते नूनम् ईश्वरः  
०३,०३१।०४२अ	अथ कर्म कृतं पापं न चेत् कर्तारम् ऋच्छति  
०३,०३१।०४२च्	कारणं बलम् एवेह जनाञ् शोचामि दुर्बलान्  
०३,०३२।००१	युधिष्ठिर उवाच  
०३,०३२।००१अ	वल्गु चित्रपदं श्लक्ष्णं याज्ञसेनि त्वया वचः  
०३,०३२।००१च्	उक्तं तच् छ्रुतम् अस्माभिर् नास्तिक्यं तु प्रभाषसे  
०३,०३२।००२अ	नाहं धर्मफलान्वेषी राजपुत्रि चराम्य् उत  
०३,०३२।००२च्	ददामि देयम् इत्य् एव यजे यष्टव्यम् इत्य् उत  
०३,०३२।००३अ	अस्तु वात्र फलं मा वा कर्तव्यं पुरुषेण यत्  
०३,०३२।००३च्	गृहान् आवसता कृष्णे यथाशक्ति करोमि तत्  
०३,०३२।००४अ	धर्मं चरामि सुश्रोणि न धर्मफलकारणात्  
०३,०३२।००४च्	आगमान् अनतिक्रम्य सतां वृत्तम् अवेक्ष्य च  
०३,०३२।००४ए	धर्म एव मनः कृष्णे स्वभावाच् चैव मे धृतम्  
०३,०३२।००४ड़्*०१११_०१	धर्मवाणिज्यको हीनो जघन्यो धर्मवादिनाम्  
०३,०३२।००५अ	न धर्मफलम् आप्नोति यो धर्मं दोग्धुम् इच्छति  
०३,०३२।००५च्	यश् चैनं शङ्कते कृत्वा नास्तिक्यात् पापचेतनः  
०३,०३२।००६अ	अतिवादान् मदाच् चैव मा धर्मम् अतिशङ्किथाः  
०३,०३२।००६च्	धर्मातिशङ्की पुरुषस् तिर्यग्गतिपरायणः  
०३,०३२।००७अ	धर्मो यस्यातिशङ्क्यः स्याद् आर्षं वा दुर्बलात्मनः  
०३,०३२।००७च्	वेदाच् छूद्र इवापेयात् स लोकाद् अजरामरात्  
०३,०३२।००८अ	वेदाध्यायी धर्मपरः कुले जातो यशस्विनि  
०३,०३२।००८च्	स्थविरेषु स योक्तव्यो राजभिर् धर्मचारिभिः  
०३,०३२।००९अ	पापीयान् हि स शूद्रेभ्यस् तस्करेभ्यो विशेषतः  
०३,०३२।००९च्	शास्त्रातिगो मन्दबुद्धिर् यो धर्मम् अतिशङ्कते  
०३,०३२।०१०अ	प्रत्यक्षं हि त्वया दृष्ट ऋषिर् गच्छन् महातपाः  
०३,०३२।०१०च्	मार्कण्डेयो ऽप्रमेयात्मा धर्मेण चिरजीविताम्  
०३,०३२।०११अ	व्यासो वसिष्ठो मैत्रेयो नारदो लोमशः शुकः  
०३,०३२।०११च्	अन्ये च ऋषयः सिद्धा धर्मेणैव सुचेतसः  
०३,०३२।०१२अ	प्रत्यक्षं पश्यसि ह्य् एतान् दिव्ययोगसमन्वितान्  
०३,०३२।०१२च्	शापानुग्रहणे शक्तान् देवैर् अपि गरीयसः  
०३,०३२।०१३अ	एते हि धर्मम् एवादौ वर्णयन्ति सदा मम  
०३,०३२।०१३च्	कर्तव्यम् अमरप्रख्याः प्रत्यक्षागमबुद्धयः  
०३,०३२।०१४अ	अतो नार्हसि कल्याणि धातारं धर्मम् एव च  
०३,०३२।०१४च्	रजोमूढेन मनसा क्षेप्तुं शङ्कितुम् एव च  
०३,०३२।०१४द्*०११२_०१	उन्मत्तान् मन्यते बालः सर्वान् आगतनिश्चयान्  
०३,०३२।०१५अ	धर्मातिशङ्की नान्यस्मिन् प्रमाणम् अधिगच्छति  
०३,०३२।०१५च्	आत्मप्रमाण उन्नद्धः श्रेयसो ह्य् अवमन्यकः  
०३,०३२।०१६अ	इन्द्रियप्रीतिसम्बद्धं यद् इदं लोकसाक्षिकम्  
०३,०३२।०१६च्	एतावान् मन्यते बालो मोहम् अन्यत्र गच्छति  
०३,०३२।०१७अ	प्रायश्चित्तं न तस्यास्ति यो धर्मम् अतिशङ्कते  
०३,०३२।०१७च्	ध्यायन् स कृपणः पापो न लोकान् प्रतिपद्यते  
०३,०३२।०१८अ	प्रमाणान्य् अतिवृत्तो हि वेदशास्त्रार्थनिन्दकः  
०३,०३२।०१८च्	कामलोभानुगो मूढो नरकं प्रतिपद्यते  
०३,०३२।०१९अ	यस् तु नित्यं कृतमतिर् धर्मम् एवाभिपद्यते  
०३,०३२।०१९च्	अशङ्कमानः कल्याणि सो ऽमुत्रानन्त्यम् अश्नुते  
०३,०३२।०२०अ	आर्षं प्रमाणम् उत्क्रम्य धर्मान् अपरिपालयन्  
०३,०३२।०२०च्	सर्वशास्त्रातिगो मूढः शं जन्मसु न विन्दति  
०३,०३२।०२०द्*०११३_०१	यस्य नार्षं प्रमाणं स्याच् छिष्टाचारश् च भामिनि  
०३,०३२।०२०द्*०११३_०२	नैव तस्य परो लोको नायम् अस्तीति निश्चयः  
०३,०३२।०२१अ	शिष्टैर् आचरितं धर्मं कृष्णे मा स्मातिशङ्किथाः  
०३,०३२।०२१च्	पुराणम् ऋषिभिः प्रोक्तं सर्वज्ञैः सर्वदर्शिभिः  
०३,०३२।०२२अ	धर्म एव प्लवो नान्यः स्वर्गं द्रौपदि गच्छताम्  
०३,०३२।०२२च्	सैव नौः सागरस्येव वणिजः पारम् ऋच्छतः  
०३,०३२।०२३अ	अफालो यदि धर्मः स्याच् चरितो धर्मचारिभिः  
०३,०३२।०२३च्	अप्रतिष्ठे तमस्य् एतज् जगन् मज्जेद् अनिन्दिते  
०३,०३२।०२४अ	निर्वाणं नाधिगच्छेयुर् जीवेयुः पशुजीविकाम्  
०३,०३२।०२४च्	विघातेनैव युज्येयुर् न चार्थं किं चिद् आप्नुयुः  
०३,०३२।०२५अ	तपश् च ब्रह्मचर्यं च यज्ञः स्वाध्याय एव च  
०३,०३२।०२५च्	दानम् आर्जवम् एतानि यदि स्युर् अफलानि वै  
०३,०३२।०२६अ	नाचरिष्यन् परे धर्मं परे परतरे च ये  
०३,०३२।०२६च्	विप्रलम्भो ऽयम् अत्यन्तं यदि स्युर् अफलाः क्रियाः  
०३,०३२।०२७अ	ऋषयश् चैव देवाश् च गन्धर्वासुरराक्षसाः  
०३,०३२।०२७च्	ईश्वराः कस्य हेतोस् ते चरेयुर् धर्मम् आदृताः  
०३,०३२।०२८अ	फलदं त्व् इह विज्ञाय धातारं श्रेयसि ध्रुवे  
०३,०३२।०२८च्	धर्मं ते ह्य् आचरन् कृष्णे तद् धि धर्मसनातनम्  
०३,०३२।०२९अ	स चायं सफलो धर्मो न धर्मो ऽफल उच्यते  
०३,०३२।०२९च्	दृश्यन्ते ऽपि हि विद्यानां फलानि तपसां तथा  
०३,०३२।०३०अ	त्वय्य् एतद् वै विजानीहि जन्म कृष्णे यथा श्रुतम्  
०३,०३२।०३०च्	वेत्थ चापि यथा जातो धृष्टद्युम्नः प्रतापवान्  
०३,०३२।०३१अ	एतावद् एव पर्याप्तम् उपमानं शुचिस्मिते  
०३,०३२।०३१च्	कर्मणां फलम् अस्तीति धीरो ऽल्पेनापि तुष्यति  
०३,०३२।०३२अ	बहुनापि ह्य् अविद्वांसो नैव तुष्यन्त्य् अबुद्धयः  
०३,०३२।०३२च्	तेषां न धर्मजं किं चित् प्रेत्य शर्मास्ति कर्म वा  
०३,०३२।०३३अ	कर्मणाम् उत पुण्यानां पापानां च फलोदयः  
०३,०३२।०३३च्	प्रभवश् चाप्ययश् चैव देवगुह्यानि भामिनि  
०३,०३२।०३४अ	नैतानि वेद यः कश् चिन् मुह्यन्त्य् अत्र प्रजा इमाः  
०३,०३२।०३४ब्*०११४_०१	अपि कल्पसहस्रेण नरः श्रेयो ऽधिगच्छति  
०३,०३२।०३४च्	रक्ष्याण्य् एतानि देवानां गूढमाया हि देवताः  
०३,०३२।०३५अ	कृशाङ्गाः सुव्रताश् चैव तपसा दग्धकिल्बिषाः  
०३,०३२।०३५च्	प्रसन्नैर् मानसैर् युक्ताः पश्यन्त्य् एतानि वै द्विजाः  
०३,०३२।०३६अ	न फलादर्शनाद् धर्मः शङ्कितव्यो न देवताः  
०३,०३२।०३६च्	यष्टव्यं चाप्रमत्तेन दातव्यं चानसूयता  
०३,०३२।०३७अ	कर्मणां फलम् अस्तीति तथैतद् धर्म शाश्वतम्  
०३,०३२।०३७च्	ब्रह्मा प्रोवाच पुत्राणां यद् ऋषिर् वेद कश्यपः  
०३,०३२।०३८अ	तस्मात् ते संशयः कृष्णे नीहार इव नश्यतु  
०३,०३२।०३८च्	व्यवस्य सर्वम् अस्तीति नास्तिक्यं भावम् उत्सृज  
०३,०३२।०३९अ	ईश्वरं चापि भूतानां धातारं मा विचिक्षिपः  
०३,०३२।०३९च्	शिक्षस्वैनं नमस्वैनं मा ते भूद् बुद्धिर् ईदृशी  
०३,०३२।०४०अ	यस्य प्रसादात् तद्भक्तो मर्त्यो गच्छत्य् अमर्त्यताम्  
०३,०३२।०४०च्	उत्तमं दैवतं कृष्णे मातिवोचः कथं चन  
०३,०३३।००१	द्रौपद्य् उवाच  
०३,०३३।००१अ	नावमन्ये न गर्हे च धर्मं पार्थ कथं चन  
०३,०३३।००१च्	ईश्वरं कुत एवाहम् अवमंस्ये प्रजापतिम्  
०३,०३३।००२अ	आर्ताहं प्रलपामीदम् इति मां विद्धि भारत  
०३,०३३।००२च्	भूयश् च विलपिष्यामि सुमनास् तन् निबोध मे  
०३,०३३।००३अ	कर्म खल्व् इह कर्तव्यं जातेनामित्रकर्शन  
०३,०३३।००३च्	अकर्माणो हि जीवन्ति स्थावरा नेतरे जनाः  
०३,०३३।००४अ	आ मातृस्तनपानाच् च यावच् छय्योपसर्पणम्  
०३,०३३।००४च्	जङ्गमाः कर्मणा वृत्तिम् आप्नुवन्ति युधिष्ठिर  
०३,०३३।००५अ	जङ्गमेषु विशेषेण मनुष्या भरतर्षभ  
०३,०३३।००५च्	इच्छन्ति कर्मणा वृत्तिम् अवाप्तुं प्रेत्य चेह च  
०३,०३३।००६अ	उत्थानम् अभिजानन्ति सर्वभूतानि भारत  
०३,०३३।००६च्	प्रत्यक्षं फलम् अश्नन्ति कर्मणां लोकसाक्षिकम्  
०३,०३३।००७अ	पश्यामि स्वं समुत्थानम् उपजीवन्ति जन्तवः  
०३,०३३।००७च्	अपि धाता विधाता च यथायम् उदके बकः  
०३,०३३।००७द्*०११५_०१	अकर्मणां वै भूतानां वृत्तिः स्यान् न हि का चन  
०३,०३३।००७द्*०११५_०२	तद् एवाभिप्रपद्येत न विहन्यात् कथं चन  
०३,०३३।००८अ	स्वकर्म कुरु मा ग्लासीः कर्मणा भव दंशितः  
०३,०३३।००८च्	कृत्यं हि यो ऽभिजानाति सहस्रे नास्ति सो ऽस्ति वा  
०३,०३३।००९अ	तस्य चापि भवेत् कार्यं विवृद्धौ रक्षणे तथा  
०३,०३३।००९च्	भक्ष्यमाणो ह्य् अनावापः क्षीयते हिमवान् अपि  
०३,०३३।०१०अ	उत्सीदेरन् प्रजाः सर्वा न कुर्युः कर्म चेद् यदि  
०३,०३३।०१०ब्*०११६_०१	तथा ह्य् एता न वर्धेरन् कर्म चेद् अफलं भवेत्  
०३,०३३।०१०च्	अपि चाप्य् अफलं कर्म पश्यामः कुर्वतो जनान्  
०३,०३३।०१०ए	नान्यथा ह्य् अभिजानन्ति वृत्तिं लोके कथं चन  
०३,०३३।०११अ	यश् च दिष्टपरो लोके यश् चायं हठवादकः  
०३,०३३।०११च्	उभाव् अपसदाव् एतौ कर्मबुद्धिः प्रशस्यते  
०३,०३३।०१२अ	यो हि दिष्टम् उपासीनो निर्विचेष्टः सुखं स्वपेत्  
०३,०३३।०१२च्	अवसीदेत् सुदुर्बुद्धिर् आमो घट इवाम्भसि  
०३,०३३।०१३अ	तथैव हठबुद्धिर् यः शक्तः कर्मण्य् अकर्मकृत्  
०३,०३३।०१३च्	आसीत न चिरं जीवेद् अनाथ इव दुर्बलः  
०३,०३३।०१४अ	अकस्माद् अपि यः कश् चिद् अर्थं प्राप्नोति पूरुषः  
०३,०३३।०१४च्	तं हठेनेति मन्यन्ते स हि यत्नो न कस्य चित्  
०३,०३३।०१५अ	यच् चापि किं चित् पुरुषो दिष्टं नाम लभत्य् उत  
०३,०३३।०१५च्	दैवेन विधिना पार्थ तद् दैवम् इति निश्चितम्  
०३,०३३।०१६अ	यत् स्वयं कर्मणा किं चित् फलम् आप्नोति पूरुषः  
०३,०३३।०१६च्	प्रत्यक्षं चक्षुषा दृष्टं तत् पौरुषम् इति स्मृतम्  
०३,०३३।०१७अ	स्वभावतः प्रवृत्तो ऽन्यः प्राप्नोत्य् अर्थान् अकारणात्  
०३,०३३।०१७च्	तत् स्वभावात्मकं विद्धि फलं पुरुषसत्तम  
०३,०३३।०१८अ	एवं हठाच् च दैवाच् च स्वभावात् कर्मणस् तथा  
०३,०३३।०१८च्	यानि प्राप्नोति पुरुषस् तत् फलं पूर्वकर्मणः  
०३,०३३।०१९अ	धातापि हि स्वकर्मैव तैस् तैर् हेतुभिर् ईश्वरः  
०३,०३३।०१९च्	विदधाति विभज्येह फलं पूर्वकृतं नृणाम्  
०३,०३३।०२०अ	यद् ध्य् अयं पुरुषः किं चित् कुरुते वै शुभाशुभम्  
०३,०३३।०२०च्	तद् धातृविहितं विद्धि पूर्वकर्मफलोदयम्  
०३,०३३।०२१अ	कारणं तस्य देहो ऽयं धातुः कर्मणि कर्मणि  
०३,०३३।०२१च्	स यथा प्रेरयत्य् एनं तथायं कुरुते ऽवशः  
०३,०३३।०२२अ	तेषु तेषु हि कृत्येषु विनियोक्ता महेश्वरः  
०३,०३३।०२२च्	सर्वभूतानि कौन्तेय कारयत्य् अवशान्य् अपि  
०३,०३३।०२३अ	मनसार्थान् विनिश्चित्य पश्चात् प्राप्नोति कर्मणा  
०३,०३३।०२३च्	बुद्धिपूर्वं स्वयं धीरः पुरुषस् तत्र कारणम्  
०३,०३३।०२४अ	सङ्ख्यातुं नैव शक्यानि कर्माणि पुरुषर्षभ  
०३,०३३।०२४च्	अगारनगराणां हि सिद्धिः पुरुषहैतुकी  
०३,०३३।०२५अ	तिले तैलं गवि क्षीरं काष्ठे पावकम् अन्ततः  
०३,०३३।०२५च्	धिया धीरो विजानीयाद् उपायं चास्य सिद्धये  
०३,०३३।०२६अ	ततः प्रवर्तते पश्चात् करणेष्व् अस्य सिद्धये  
०३,०३३।०२६च्	तां सिद्धिम् उपजीवन्ति कर्मणाम् इह जन्तवः  
०३,०३३।०२७अ	कुशलेन कृतं कर्म कर्त्रा साधु विनिश्चितम्  
०३,०३३।०२७च्	इदं त्व् अकुशलेनेति विशेषाद् उपलभ्यते  
०३,०३३।०२८अ	इष्टापूर्तफलं न स्यान् न शिष्यो न गुरुर् भवेत्  
०३,०३३।०२८च्	पुरुषः कर्मसाध्येषु स्याच् चेद् अयम् अकारणम्  
०३,०३३।०२९अ	कर्तृत्वाद् एव पुरुषः कर्मसिद्धौ प्रशस्यते  
०३,०३३।०२९च्	असिद्धौ निन्द्यते चापि कर्मनाशः कथं त्व् इह  
०३,०३३।०३०अ	सर्वम् एव हठेनैके दिष्टेनैके वदन्त्य् उत  
०३,०३३।०३०च्	पुरुषप्रयत्नजं के चित् त्रैधम् एतन् निरुच्यते  
०३,०३३।०३१अ	न चैवैतावता कार्यं मन्यन्त इति चापरे  
०३,०३३।०३१च्	अस्ति सर्वम् अदृश्यं तु दिष्टं चैव तथा हठः  
०३,०३३।०३१ए	दृश्यते हि हठाच् चैव दिष्टाच् चार्थस्य सन्ततिः  
०३,०३३।०३२अ	किं चिद् दैवाद् धठात् किं चित् किं चिद् एव स्वकर्मतः  
०३,०३३।०३२च्	पुरुषः फलम् आप्नोति चतुर्थं नात्र कारणम्  
०३,०३३।०३२ए	कुशलाः प्रतिजानन्ति ये तत्त्वविदुषो जनाः  
०३,०३३।०३३अ	तथैव धाता भूतानाम् इष्टानिष्टफलप्रदः  
०३,०३३।०३३च्	यदि न स्यान् न भूतानां कृपणो नाम कश् चन  
०३,०३३।०३४अ	यं यम् अर्थम् अभिप्रेप्सुः कुरुते कर्म पूरुषः  
०३,०३३।०३४च्	तत् तत् सफलम् एव स्याद् यदि न स्यात् पुराकृतम्  
०३,०३३।०३५अ	त्रिद्वाराम् अर्थसिद्धिं तु नानुपश्यन्ति ये नराः  
०३,०३३।०३५च्	तथैवानर्थसिद्धिं च यथा लोकास् तथैव ते  
०३,०३३।०३६अ	कर्तव्यं त्व् एव कर्मेति मनोर् एष विनिश्चयः  
०३,०३३।०३६ब्*०११७_०१	आ मृत्योः श्रियम् अन्विच्छेन् नैनां मन्येत दुर्लभाम्  
०३,०३३।०३६च्	एकान्तेन ह्य् अनीहो ऽयं पराभवति पूरुषः  
०३,०३३।०३६द्*०११८_०१	तत् तु निःसंशयं न स्यात् त्वय्य् अकर्मण्य् अवस्थिते  
०३,०३३।०३७अ	कुर्वतो हि भवत्य् एव प्रायेणेह युधिष्ठिर  
०३,०३३।०३७च्	एकान्तफलसिद्धिं तु न विन्दत्य् अलसः क्व चित्  
०३,०३३।०३८अ	असम्भवे त्व् अस्य हेतुः प्रायश्चित्तं तु लक्ष्यते  
०३,०३३।०३८च्	कृते कर्मणि राजेन्द्र तथानृण्यम् अवाप्यते  
०३,०३३।०३९अ	अलक्ष्मीर् आविशत्य् एनं शयानम् अलसं नरम्  
०३,०३३।०३९च्	निःसंशयं फलं लब्ध्वा दक्षो भूतिम् उपाश्नुते  
०३,०३३।०४०अ	अनर्थं संशयावस्थं वृण्वते मुक्तसंशयाः  
०३,०३३।०४०च्	धीरा नराः कर्मरता न तु निःसंशयं क्व चित्  
०३,०३३।०४१अ	एकान्तेन ह्य् अनर्थो ऽयं वर्तते ऽस्मासु साम्प्रतम्  
०३,०३३।०४१च्	न तु निःसंशयं न स्यात् त्वयि कर्मण्य् अवस्थिते  
०३,०३३।०४२अ	अथ वा सिद्धिर् एव स्यान् महिमा तु तथैव ते  
०३,०३३।०४२च्	वृकोदरस्य बीभत्सोर् भ्रात्रोश् च यमयोर् अपि  
०३,०३३।०४३अ	अन्येषां कर्म सफलम् अस्माकम् अपि वा पुनः  
०३,०३३।०४३च्	विप्रकर्षेण बुध्येत कृतकर्मा यथा फलम्  
०३,०३३।०४४अ	पृथिवीं लाङ्गलेनैव भित्त्वा बीजं वपत्य् उत  
०३,०३३।०४४च्	आस्ते ऽथ कर्षकस् तूष्णीं पर्जन्यस् तत्र कारणम्  
०३,०३३।०४५अ	वृष्टिश् चेन् नानुगृह्णीयाद् अनेनास् तत्र कर्षकः  
०३,०३३।०४५च्	यद् अन्यः पुरुषः कुर्यात् कृतं तत् सकलं मया  
०३,०३३।०४६अ	तच् चेद् अफलम् अस्माकं नापराधो ऽस्ति नः क्व चित्  
०३,०३३।०४६च्	इति धीरो ऽन्ववेक्ष्यैव नात्मानं तत्र गर्हयेत्  
०३,०३३।०४७अ	कुर्वतो नार्थसिद्धिर् मे भवतीति ह भारत  
०३,०३३।०४७च्	निर्वेदो नात्र गन्तव्यो द्वाव् एतौ ह्य् अस्य कर्मणः  
०३,०३३।०४७ए	सिद्धिर् वाप्य् अथ वासिद्धिर् अप्रवृत्तिर् अतो ऽन्यथा  
०३,०३३।०४८अ	बहूनां समवाये हि भावानां कर्म सिध्यति  
०३,०३३।०४८च्	गुणाभावे फलं न्यूनं भवत्य् अफलम् एव वा  
०३,०३३।०४८ए	अनारम्भे तु न फलं न गुणो दृश्यते ऽच्युत  
०३,०३३।०४९अ	देशकालाव् उपायांश् च मङ्गलं स्वस्ति वृद्धये  
०३,०३३।०४९च्	युनक्ति मेधया धीरो यथाशक्ति यथाबलम्  
०३,०३३।०५०अ	अप्रमत्तेन तत् कार्यम् उपदेष्टा पराक्रमः  
०३,०३३।०५०च्	भूयिष्ठं कर्मयोगेषु सर्व एव पराक्रमः  
०३,०३३।०५१अ	यं तु धीरो ऽन्ववेक्षेत श्रेयांसं बहुभिर् गुणैः  
०३,०३३।०५१च्	साम्नैवार्थं ततो लिप्सेत् कर्म चास्मै प्रयोजयेत्  
०३,०३३।०५२अ	व्यसनं वास्य काङ्क्षेत विनाशं वा युधिष्ठिर  
०३,०३३।०५२च्	अपि सिन्धोर् गिरेर् वापि किं पुनर् मर्त्यधर्मिणः  
०३,०३३।०५३अ	उत्थानयुक्तः सततं परेषाम् अन्तरैषणे  
०३,०३३।०५३च्	आनृण्यम् आप्नोति नरः परस्यात्मन एव च  
०३,०३३।०५४अ	न चैवात्मावमन्तव्यः पुरुषेण कदा चन  
०३,०३३।०५४च्	न ह्य् आत्मपरिभूतस्य भूतिर् भवति भारत  
०३,०३३।०५५अ	एवं संस्थितिका सिद्धिर् इयं लोकस्य भारत  
०३,०३३।०५५च्	चित्रा सिद्धिगतिः प्रोक्ता कालावस्थाविभागतः  
०३,०३३।०५६अ	ब्राह्मणं मे पिता पूर्वं वासयाम् आस पण्डितम्  
०३,०३३।०५६च्	सो ऽस्मा अर्थम् इमं प्राह पित्रे मे भरतर्षभ  
०३,०३३।०५७अ	नीतिं बृहस्पतिप्रोक्तां भ्रातॄन् मे ऽग्राहयत् पुरा  
०३,०३३।०५७च्	तेषां साङ्कथ्यम् अश्रौषम् अहम् एतत् तदा गृहे  
०३,०३३।०५८अ	स मां राजन् कर्मवतीम् आगताम् आह सान्त्वयन्  
०३,०३३।०५८च्	शुश्रूषमाणाम् आसीनां पितुर् अङ्के युधिष्ठिर  
०३,०३४।००१	वैशम्पायन उवाच  
०३,०३४।००१अ	याज्ञसेन्या वचः श्रुत्वा भीमसेनो ऽत्यमर्षणः  
०३,०३४।००१च्	निःश्वसन्न् उपसङ्गम्य क्रुद्धो राजानम् अब्रवीत्  
०३,०३४।००२अ	राज्यस्य पदवीं धर्म्यां व्रज सत्पुरुषोचिताम्  
०३,०३४।००२च्	धर्मकामार्थहीनानां किं नो वस्तुं तपोवने  
०३,०३४।००३अ	नैव धर्मेण तद् राज्यं नार्जवेन न चौजसा  
०३,०३४।००३च्	अक्षकूटम् अधिष्ठाय हृतं दुर्योधनेन नः  
०३,०३४।००४अ	गोमायुनेव सिंहानां दुर्बलेन बलीयसाम्  
०३,०३४।००४च्	आमिषं विघसाशेन तद्वद् राज्यं हि नो हृतम्  
०३,०३४।००५अ	धर्मलेशप्रतिच्छन्नः प्रभवं धर्मकामयोः  
०३,०३४।००५च्	अर्थम् उत्सृज्य किं राजन् दुर्गेषु परितप्यसे  
०३,०३४।००६अ	भवतो ऽनुविधानेन राज्यं नः पश्यतां हृतम्  
०३,०३४।००६च्	अहार्यम् अपि शक्रेण गुप्तं गाण्डीवधन्वना  
०३,०३४।००७अ	कुणीनाम् इव बिल्वानि पङ्गूनाम् इव धेनवः  
०३,०३४।००७च्	हृतम् ऐश्वर्यम् अस्माकं जीवतां भवतः कृते  
०३,०३४।००८अ	भवतः प्रियम् इत्य् एवं महद् व्यसनम् ईदृशम्  
०३,०३४।००८च्	धर्मकामे प्रतीतस्य प्रतिपन्नाः स्म भारत  
०३,०३४।००९अ	कर्शयामः स्वमित्राणि नन्दयामश् च शात्रवान्  
०३,०३४।००९च्	आत्मानं भवतः शास्त्रे नियम्य भरतर्षभ  
०३,०३४।०१०अ	यद् वयं न तदैवैतान् धार्तराष्ट्रान् निहन्महि  
०३,०३४।०१०च्	भवतः शास्त्रम् आदाय तन् नस् तपति दुष्कृतम्  
०३,०३४।०११अ	अथैनाम् अन्ववेक्षस्व मृगचर्याम् इवात्मनः  
०३,०३४।०११च्	अवीराचरितां राजन् न बलस्थैर् निषेविताम्  
०३,०३४।०१२अ	यां न कृष्णो न बीभत्सुर् नाभिमन्युर् न सृञ्जयः  
०३,०३४।०१२च्	न चाहम् अभिनन्दामि न च माद्रीसुताव् उभौ  
०३,०३४।०१३अ	भवान् धर्मो धर्म इति सततं व्रतकर्शितः  
०३,०३४।०१३च्	कच्चिद् राजन् न निर्वेदाद् आपन्नः क्लीबजीविकाम्  
०३,०३४।०१३द्*०११९_०१	अशक्यम् इति वा कश् चित् क्षात्रं नैव स्मरिष्यसि  
०३,०३४।०१३द्*०१२०_०१	दुर्मनुष्या हि निर्वेदाद् आपन्नाः क्लीबजीविकाम्  
०३,०३४।०१४अ	दुर्मनुष्या हि निर्वेदम् अफलं सर्वघातिनम्  
०३,०३४।०१४ब्*०१२१_०१	प्रतिपन्ना विषीदन्ति पङ्के गौर् इव दुर्बला  
०३,०३४।०१४ब्*०१२२_०१	यद् अस्मान् सर्वकार्येषु समर्था धृतराष्ट्रजाः  
०३,०३४।०१४च्	अशक्ताः श्रियम् आहर्तुम् आत्मनः कुर्वते प्रियम्  
०३,०३४।०१५अ	स भवान् दृष्टिमाञ् शक्तः पश्यन्न् आत्मनि पौरुषम्  
०३,०३४।०१५च्	आनृशंस्यपरो राजन् नानर्थम् अवबुध्यसे  
०३,०३४।०१६अ	अस्मान् अमी धार्तराष्ट्राः क्षममाणान् अलं सतः  
०३,०३४।०१६च्	अशक्तान् एव मन्यन्ते तद्दुःखं नाहवे वधः  
०३,०३४।०१७अ	तत्र चेद् युध्यमानानाम् अजिह्मम् अनिवर्तिनाम्  
०३,०३४।०१७च्	सर्वशो हि वधः श्रेयान् प्रेत्य लोकांल् लभेमहि  
०३,०३४।०१८अ	अथ वा वयम् एवैतान् निहत्य भरतर्षभ  
०३,०३४।०१८च्	आददीमहि गां सर्वां तथापि श्रेय एव नः  
०३,०३४।०१९अ	सर्वथा कार्यम् एतन् नः स्वधर्मम् अनुतिष्ठताम्  
०३,०३४।०१९च्	काङ्क्षतां विपुलां कीर्तिं वैरं प्रतिचिकीर्षताम्  
०३,०३४।०२०अ	आत्मार्थं युध्यमानानां विदिते कृत्यलक्षणे  
०३,०३४।०२०च्	अन्यैर् अपहृते राज्ये प्रशंसैव न गर्हणा  
०३,०३४।०२१अ	कर्शनार्थो हि यो धर्मो मित्राणाम् आत्मनस् तथा  
०३,०३४।०२१च्	व्यसनं नाम तद् राजन् न स धर्मः कुधर्म तत्  
०३,०३४।०२२अ	सर्वथा धर्मनित्यं तु पुरुषं धर्मदुर्बलम्  
०३,०३४।०२२च्	जहतस् तात धर्मार्थौ प्रेतं दुःखसुखे यथा  
०३,०३४।०२३अ	यस्य धर्मो हि धर्मार्थं क्लेशभाङ् न स पण्डितः  
०३,०३४।०२३च्	न स धर्मस्य वेदार्थं सूर्यस्यान्धः प्रभाम् इव  
०३,०३४।०२४अ	यस्य चार्थार्थम् एवार्थः स च नार्थस्य कोविदः  
०३,०३४।०२४च्	रक्षते भृतको ऽरण्यं यथा स्यात् तादृग् एव सः  
०३,०३४।०२५अ	अतिवेलं हि यो ऽर्थार्थी नेतराव् अनुतिष्ठति  
०३,०३४।०२५च्	स वध्यः सर्वभूतानां ब्रह्महेव जुगुप्सितः  
०३,०३४।०२६अ	सततं यश् च कामार्थी नेतराव् अनुतिष्ठति  
०३,०३४।०२६च्	मित्राणि तस्य नश्यन्ति धर्मार्थाभ्यां च हीयते  
०३,०३४।०२७अ	तस्य धर्मार्थहीनस्य कामान्ते निधनं ध्रुवम्  
०३,०३४।०२७च्	कामतो रममाणस्य मीनस्येवाम्भसः क्षये  
०३,०३४।०२८अ	तस्माद् धर्मार्थयोर् नित्यं न प्रमाद्यन्ति पण्डिताः  
०३,०३४।०२८च्	प्रकृतिः सा हि कामस्य पावकस्यारणिर् यथा  
०३,०३४।०२९अ	सर्वथा धर्ममूलो ऽर्थो धर्मश् चार्थपरिग्रहः  
०३,०३४।०२९च्	इतरेतरयोनी तौ विद्धि मेघोदधी यथा  
०३,०३४।०३०अ	द्रव्यार्थस्पर्शसंयोगे या प्रीतिर् उपजायते  
०३,०३४।०३०च्	स कामश् चित्तसङ्कल्पः शरीरं नास्य विद्यते  
०३,०३४।०३१अ	अर्थार्थी पुरुषो राजन् बृहन्तं धर्मम् ऋच्छति  
०३,०३४।०३१च्	अर्थम् ऋच्छति कामार्थी न कामाद् अन्यम् ऋच्छती  
०३,०३४।०३१द्*०१२३_०१	कामार्थी चैव यः कामं न कामाद् अन्यम् ऋच्छति  
०३,०३४।०३२अ	न हि कामेन कामो ऽन्यः साध्यते फलम् एव तत्  
०३,०३४।०३२च्	उपयोगात् फलस्येव काष्ठाद् भस्मेव पण्डितः  
०३,०३४।०३३अ	इमाञ् शकुनिकान् राजन् हन्ति वैतंसिको यथा  
०३,०३४।०३३च्	एतद् रूपम् अधर्मस्य भूतेषु च विहिंसताम्  
०३,०३४।०३४अ	कामाल् लोभाच् च धर्मस्य प्रवृत्तिं यो न पश्यति  
०३,०३४।०३४च्	स वध्यः सर्वभूतानां प्रेत्य चेह च दुर्मतिः  
०३,०३४।०३५अ	व्यक्तं ते विदितो राजन्न् अर्थो द्रव्यपरिग्रहः  
०३,०३४।०३५च्	प्रकृतिं चापि वेत्थास्य विकृतिं चापि भूयसीम्  
०३,०३४।०३६अ	तस्य नाशं विनाशं वा जरया मरणेन वा  
०३,०३४।०३६ब्*०१२४_०१	द्रव्यपरिग्रहायार्थो गरीयान् दुर्बलात्मनः  
०३,०३४।०३६च्	अनर्थम् इति मन्यन्ते सो ऽयम् अस्मासु वर्तते  
०३,०३४।०३७अ	इन्द्रियाणां च पञ्चानां मनसो हृदयस्य च  
०३,०३४।०३७च्	विषये वर्तमानानां या प्रीतिर् उपजायते  
०३,०३४।०३७ए	स काम इति मे बुद्धिः कर्मणां फलम् उत्तमम्  
०३,०३४।०३८अ	एवम् एव पृथग् दृष्ट्वा धर्मार्थौ कामम् एव च  
०३,०३४।०३८च्	न धर्मपर एव स्यान् न चार्थपरमो नरः  
०३,०३४।०३८ए	न कामपरमो वा स्यात् सर्वान् सेवेत सर्वदा  
०३,०३४।०३९अ	धर्मं पूर्वं धनं मध्ये जघन्ये कामम् आचरेत्  
०३,०३४।०३९च्	अहन्य् अनुचरेद् एवम् एष शास्त्रकृतो विधिः  
०३,०३४।०४०अ	कामं पूर्वं धनं मध्ये जघन्ये धर्मम् आचरेत्  
०३,०३४।०४०च्	वयस्य् अनुचरेद् एवम् एष शास्त्रकृतो विधिः  
०३,०३४।०४१अ	धर्मं चार्थं च कामं च यथावद् वदतां वर  
०३,०३४।०४१च्	विभज्य काले कालज्ञः सर्वान् सेवेत पण्डितः  
०३,०३४।०४२अ	मोक्षो वा परमं श्रेय एष राजन् सुखार्थिनाम्  
०३,०३४।०४२च्	प्राप्तिर् वा बुद्धिम् आस्थाय सोपायं कुरुनन्दन  
०३,०३४।०४३अ	तद् वाशु क्रियतां राजन् प्राप्तिर् वाप्य् अधिगम्यताम्  
०३,०३४।०४३च्	जीवितं ह्य् आतुरस्येव दुःखम् अन्तरवर्तिनः  
०३,०३४।०४४अ	विदितश् चैव ते धर्मः सततं चरितश् च ते  
०३,०३४।०४४च्	जानते त्वयि शंसन्ति सुहृदः कर्मचोदनाम्  
०३,०३४।०४५अ	दानं यज्ञः सतां पूजा वेदधारणम् आर्जवम्  
०३,०३४।०४५च्	एष धर्मः परो राजन् फलवान् प्रेत्य चेह च  
०३,०३४।०४६अ	एष नार्थविहीनेन शक्यो राजन् निषेवितुम्  
०३,०३४।०४६च्	अखिलाः पुरुषव्याघ्र गुणाः स्युर् यद्य् अपीतरे  
०३,०३४।०४७अ	धर्ममूलं जगद् राजन् नान्यद् धर्माद् विशिष्यते  
०३,०३४।०४७च्	धर्मश् चार्थेन महता शक्यो राजन् निषेवितुम्  
०३,०३४।०४८अ	न चार्थो भैक्षचर्येण नापि क्लैब्येन कर्हि चित्  
०३,०३४।०४८च्	वेत्तुं शक्यः सदा राजन् केवलं धर्मबुद्धिना  
०३,०३४।०४९अ	प्रतिषिद्धा हि ते याच्ञा यया सिध्यति वै द्विजः  
०३,०३४।०४९च्	तेजसैवार्थलिप्सायां यतस्व पुरुषर्षभ  
०३,०३४।०५०अ	भैक्षचर्या न विहिता न च विट्शूद्रजीविका  
०३,०३४।०५०च्	क्षत्रियस्य विशेषेण धर्मस् तु बलम् औरसम्  
०३,०३४।०५०द्*०१२५_०१	स्वधर्मं प्रतिपद्यस्व जहि शत्रून् समागतान्  
०३,०३४।०५०द्*०१२५_०२	धार्तराष्ट्रवनं पार्थ मया पार्थेन नाशय  
०३,०३४।०५१अ	उदारम् एव विद्वांसो धर्मं प्राहुर् मनीषिणः  
०३,०३४।०५१च्	उदारं प्रतिपद्यस्व नावरे स्थातुम् अर्हसि  
०३,०३४।०५२अ	अनुबुध्यस्व राजेन्द्र वेत्थ धर्मान् सनातनान्  
०३,०३४।०५२च्	क्रूरकर्माभिजातो ऽसि यस्माद् उद्विजते जनः  
०३,०३४।०५३अ	प्रजापालनसम्भूतं फलं तव न गर्हितम्  
०३,०३४।०५३च्	एष ते विहितो राजन् धात्रा धर्मः सनातनः  
०३,०३४।०५४अ	तस्माद् विचलितः पार्थ लोके हास्यं गमिष्यसि  
०३,०३४।०५४च्	स्वधर्माद् धि मनुष्याणां चलनं न प्रशस्यते  
०३,०३४।०५५अ	स क्षात्रं हृदयं कृत्वा त्यक्त्वेदं शिथिलं मनः  
०३,०३४।०५५च्	वीर्यम् आस्थाय कौन्तेय धुरम् उद्वह धुर्यवत्  
०३,०३४।०५६अ	न हि केवलधर्मात्मा पृथिवीं जातु कश् चन  
०३,०३४।०५६च्	पार्थिवो व्यजयद् राजन् न भूतिं न पुनः श्रियम्  
०३,०३४।०५७अ	जिह्वां दत्त्वा बहूनां हि क्षुद्राणां लुब्धचेतसाम्  
०३,०३४।०५७च्	निकृत्या लभते राज्यम् आहारम् इव शल्यकः  
०३,०३४।०५८अ	भ्रातरः पूर्वजाताश् च सुसमृद्धाश् च सर्वशः  
०३,०३४।०५८च्	निकृत्या निर्जिता देवैर् असुराः पाण्डवर्षभ  
०३,०३४।०५९अ	एवं बलवतः सर्वम् इति बुद्ध्वा महीपते  
०३,०३४।०५९च्	जहि शत्रून् महाबाहो परां निकृतिम् आस्थितः  
०३,०३४।०६०अ	न ह्य् अर्जुनसमः कश् चिद् युधि योद्धा धनुर्धरः  
०३,०३४।०६०च्	भविता वा पुमान् कश् चिन् मत्समो वा गदाधरः  
०३,०३४।०६१अ	सत्त्वेन कुरुते युद्धं राजन् सुबलवान् अपि  
०३,०३४।०६१च्	न प्रमाणेन नोत्साहात् सत्त्वस्थो भव पाण्डव  
०३,०३४।०६२अ	सत्त्वं हि मूलम् अर्थस्य वितथं यद् अतो ऽन्यथा  
०३,०३४।०६२च्	न तु प्रसक्तं भवति वृक्षच्छायेव हैमनी  
०३,०३४।०६३अ	अर्थत्यागो हि कार्यः स्याद् अर्थं श्रेयांसम् इच्छता  
०३,०३४।०६३च्	बीजौपम्येन कौन्तेय मा ते भूद् अत्र संशयः  
०३,०३४।०६४अ	अर्थेन तु समो ऽनर्थो यत्र लभ्येत नोदयः  
०३,०३४।०६४च्	न तत्र विपणः कार्यः खरकण्डूयितं हि तत्  
०३,०३४।०६५अ	एवम् एव मनुष्येन्द्र धर्मं त्यक्त्वाल्पकं नरः  
०३,०३४।०६५च्	बृहन्तं धर्मम् आप्नोति स बुद्ध इति निश्चितः  
०३,०३४।०६६अ	अमित्रं मित्रसम्पन्नं मित्रैर् भिन्दन्ति पण्डिताः  
०३,०३४।०६६च्	भिन्नैर् मित्रैः परित्यक्तं दुर्बलं कुरुते वशे  
०३,०३४।०६७अ	सत्त्वेन कुरुते युद्धं राजन् सुबलवान् अपि  
०३,०३४।०६७च्	नोद्यमेन न होत्राभिः सर्वाः स्वीकुरुते प्रजाः  
०३,०३४।०६८अ	सर्वथा संहतैर् एव दुर्बलैर् बलवान् अपि  
०३,०३४।०६८च्	अमित्रः शक्यते हन्तुं मधुहा भ्रमरैर् इव  
०३,०३४।०६९अ	यथा राजन् प्रजाः सर्वाः सूर्यः पाति गभस्तिभिः  
०३,०३४।०६९च्	अत्ति चैव तथैव त्वं सवितुः सदृशो भव  
०३,०३४।०७०अ	एतद् ध्य् अपि तपो राजन् पुराणम् इति नः श्रुतम्  
०३,०३४।०७०च्	विधिना पालनं भूमेर् यत् कृतं नः पितामहैः  
०३,०३४।०७०द्*०१२६_०१	न तथा तपसा राजंल् लोकान् प्राप्नोति क्षत्रियः  
०३,०३४।०७०द्*०१२६_०२	यथा सृष्टेन युद्धेन विजयेनेतरेण वा  
०३,०३४।०७१अ	अपेयात् किल भाः सूर्याल् लक्ष्मीश् चन्द्रमसस् तथा  
०३,०३४।०७१च्	इति लोको व्यवसितो दृष्ट्वेमां भवतो व्यथाम्  
०३,०३४।०७२अ	भवतश् च प्रशंसाभिर् निन्दाभिर् इतरस्य च  
०३,०३४।०७२च्	कथायुक्ताः परिषदः पृथग् राजन् समागताः  
०३,०३४।०७३अ	इदम् अभ्यधिकं राजन् ब्राह्मणा गुरवश् च ते  
०३,०३४।०७३च्	समेताः कथयन्तीह मुदिताः सत्यसन्धताम्  
०३,०३४।०७४अ	यन् न मोहान् न कार्पण्यान् न लोभान् न भयाद् अपि  
०३,०३४।०७४च्	अनृतं किं चिद् उक्तं ते न कामान् नार्थकारणात्  
०३,०३४।०७५अ	यद् एनः कुरुते किं चिद् राजा भूमिम् अवाप्नुवन्  
०३,०३४।०७५च्	सर्वं तन् नुदते पश्चाद् यज्ञैर् विपुलदक्षिणैः  
०३,०३४।०७६अ	ब्राह्मणेभ्यो ददद् ग्रामान् गाश् च राजन् सहस्रशः  
०३,०३४।०७६च्	मुच्यते सर्वपापेभ्यस् तमोभ्य इव चन्द्रमाः  
०३,०३४।०७७अ	पौरजानपदाः सर्वे प्रायशः कुरुनन्दन  
०३,०३४।०७७च्	सवृद्धबालाः सहिताः शंसन्ति त्वां युधिष्ठिर  
०३,०३४।०७७द्*०१२७_०१	धार्तराष्ट्रीं महाराज न शंसन्ति मतिं जनाः  
०३,०३४।०७८अ	श्वदृतौ क्षीरम् आसक्तं ब्रह्म वा वृषले यथा  
०३,०३४।०७८च्	सत्यं स्तेने बलं नार्यां राज्यं दुर्योधने तथा  
०३,०३४।०७९अ	इति निर्वचनं लोके चिरं चरति भारत  
०३,०३४।०७९च्	अपि चैतत् स्त्रियो बालाः स्वाध्यायम् इव कुर्वते  
०३,०३४।०७९द्*०१२८_०१	इमाम् अवस्थां च गते सहास्माभिर् अरिन्दम  
०३,०३४।०७९द्*०१२८_०२	हन्त नष्टाः स्म सर्वे वै भवतोपद्रवे सति  
०३,०३४।०८०अ	स भवान् रथम् आस्थाय सर्वोपकरणान्वितम्  
०३,०३४।०८०च्	त्वरमाणो ऽभिनिर्यातु चिरम् अर्थोपपादकम्  
०३,०३४।०८१अ	वाचयित्वा द्विजश्रेष्ठान् अद्यैव गजसाह्वयम्  
०३,०३४।०८१च्	अस्त्रविद्भिः परिवृतो भ्रातृभिर् दृढधन्विभिः  
०३,०३४।०८१ए	आशीविषसमैर् वीरैर् मरुद्भिर् इव वृत्रहा  
०३,०३४।०८२अ	अमित्रांस् तेजसा मृद्नन्न् असुरेभ्य इवारिहा  
०३,०३४।०८२च्	श्रियम् आदत्स्व कौन्तेय धार्तराष्ट्रान् महाबल  
०३,०३४।०८३अ	न हि गाण्डीवमुक्तानां शराणां गार्ध्रवाससाम्  
०३,०३४।०८३च्	स्पर्शम् आशीविषाभानां मर्त्यः कश् चन संसहेत्  
०३,०३४।०८३द्*०१२९_०१	कः परैर् ह्रियमाणानाम् आत्मभावेन संसहेत्  
०३,०३४।०८४अ	न स वीरो न मातङ्गो न सदश्वो ऽस्ति भारत  
०३,०३४।०८४च्	यः सहेत गदावेगं मम क्रुद्धस्य संयुगे  
०३,०३४।०८५अ	सृञ्जयैः सह कैकेयैर् वृष्णीनाम् ऋषभेण च  
०३,०३४।०८५च्	कथं स्विद् युधि कौन्तेय राज्यं न प्राप्नुयामहे  
०३,०३४।०८५द्*०१३०_०१	शत्रुहस्तगतां राजन् कथं स्विन्न् आहरेर् महीम्  
०३,०३४।०८५द्*०१३०_०२	इह यत्नम् उपाहृत्य बलेन महतान्वितः  
०३,०३५।०००*०१३१_००	वैशम्पायन उवाच  
०३,०३५।०००*०१३१_०१	स एवम् उक्तस् तु महानुभावः  
०३,०३५।०००*०१३१_०२	सत्यव्रतो भीमसेनेन राजा  
०३,०३५।०००*०१३१_०३	अजातशत्रुस् तदनन्तरं वै  
०३,०३५।०००*०१३१_०४	धैर्यान्वितो वाक्यम् इदं बभाषे  
०३,०३५।००१	युधिष्ठिर उवाच  
०३,०३५।००१अ	असंशयं भारत सत्यम् एतद्; यन् मा तुदन् वाक्यशल्यैः क्षिणोषि  
०३,०३५।००१च्	न त्वा विगर्हे प्रतिकूलम् एतन्; ममानयाद् धि व्यसनं व आगात्  
०३,०३५।००२अ	अहं ह्य् अक्षान् अन्वपद्यं जिहीर्षन्; राज्यं सराष्ट्रं धृतराष्ट्रस्य पुत्रात्  
०३,०३५।००२च्	तन् मा शठः कितवः प्रत्यदेवीत्; सुयोधनार्थं सुबलस्य पुत्रः  
०३,०३५।००३अ	महामायः शकुनिः पार्वतीयः; सदा सभायां प्रवपन्न् अक्षपूगान्  
०३,०३५।००३च्	अमायिनं मायया प्रत्यदेवीत्; ततो ऽपश्यं वृजिनं भीमसेन  
०३,०३५।००४अ	अक्षान् हि दृष्ट्वा शकुनेर् यथावत्; कामानुलोमान् अयुजो युजश् च  
०३,०३५।००४च्	शक्यं नियन्तुम् अभविष्यद् आत्मा; मन्युस् तु हन्ति पुरुषस्य धैर्यम्  
०३,०३५।००५अ	यन्तुं नात्मा शक्यते पौरुषेण; मानेन वीर्येण च तात नद्धः  
०३,०३५।००५च्	न ते वाचं भीमसेनाभ्यसूये; मन्ये तथा तद् भवितव्यम् आसीत्  
०३,०३५।००६अ	स नो राजा धृतराष्ट्रस्य पुत्रो; न्यपातयद् व्यसने राज्यम् इच्छन्  
०३,०३५।००६च्	दास्यं च नो ऽगमयद् भीमसेन; यत्राभवच् छरणं द्रौपदी नः  
०३,०३५।००७अ	त्वं चापि तद् वेत्थ धनञ्जयश् च; पुनर्द्यूतायागतानां सभां नः  
०३,०३५।००७च्	यन् माब्रवीद् धृतराष्ट्रस्य पुत्र; एकग्लहार्थं भरतानां समक्षम्  
०३,०३५।००८अ	वने समा द्वादश राजपुत्र; यथाकामं विदितम् अजातशत्रो  
०३,०३५।००८च्	अथापरं चाविदितं चरेथाः; सर्वैः सह भ्रातृभिश् छद्मगूढः  
०३,०३५।००९अ	त्वां चेच् छ्रुत्वा तात तथा चरन्तम्; अवभोत्स्यन्ते भारतानां चराः स्म  
०३,०३५।००९च्	अन्यांश् चरेथास् तावतो ऽब्दांस् ततस् त्वं; निश्चित्य तत् प्रतिजानीहि पार्थ  
०३,०३५।०१०अ	चरैश् चेन् नो ऽविदितः कालम् एतं; युक्तो राजन् मोहयित्वा मदीयान्  
०३,०३५।०१०च्	ब्रवीमि सत्यं कुरुसंसदीह; तवैव ता भारत पञ्च नद्यः  
०३,०३५।०११अ	वयं चैवं भ्रातरः सर्व एव; त्वया जिताः कालम् अपास्य भोगान्  
०३,०३५।०११च्	वसेम इत्य् आह पुरा स राजा; मध्ये कुरूणां स मयोक्तस् तथेति  
०३,०३५।०१२अ	तत्र द्यूतम् अभवन् नो जघन्यं; तस्मिञ् जिताः प्रव्रजिताश् च सर्वे  
०३,०३५।०१२च्	इत्थं च देशान् अनुसञ्चरामो; वनानि कृच्छ्राणि च कृच्छ्ररूपाः  
०३,०३५।०१३अ	सुयोधनश् चापि न शान्तिम् इच्छन्; भूयः स मन्योर् वशम् अन्वगच्छत्  
०३,०३५।०१३च्	उद्योजयाम् आस कुरूंश् च सर्वान्; ये चास्य के चिद् वशम् अन्वगच्छन्  
०३,०३५।०१४अ	तं सन्धिम् आस्थाय सतां सकाशे; को नाम जह्याद् इह राज्यहेतोः  
०३,०३५।०१४च्	आर्यस्य मन्ये मरणाद् गरीयो; यद् धर्मम् उत्क्रम्य महीं प्रशिष्यात्  
०३,०३५।०१५अ	तदैव चेद् वीरकर्माकरिष्यो; यदा द्यूते परिघं पर्यमृक्षः  
०३,०३५।०१५च्	बाहू दिधक्षन् वारितः फल्गुनेन; किं दुष्कृतं भीम तदाभविष्यत्  
०३,०३५।०१६अ	प्राग् एव चैवं समयक्रियायाः; किं नाब्रवीः पौरुषम् आविदानः  
०३,०३५।०१६च्	प्राप्तं तु कालं त्व् अभिपद्य पश्चात्; किं माम् इदानीम् अतिवेलम् आत्थ  
०३,०३५।०१७अ	भूयो ऽपि दुःखं मम भीमसेन; दूये विषस्येव रसं विदित्वा  
०३,०३५।०१७च्	यद् याज्ञसेनीं परिकृष्यमाणां; सन्दृश्य तत् क्षान्तम् इति स्म भीम  
०३,०३५।०१८अ	न त्व् अद्य शक्यं भरतप्रवीर; कृत्वा यद् उक्तं कुरुवीरमध्ये  
०३,०३५।०१८च्	कालं प्रतीक्षस्व सुखोदयस्य; पक्तिं फलानाम् इव बीजवापः  
०३,०३५।०१९अ	यदा हि पूर्वं निकृतो निकृत्या; वैरं सपुष्पं सफलं विदित्वा  
०३,०३५।०१९च्	महागुणं हरति हि पौरुषेण; तदा वीरो जीवति जीवलोके  
०३,०३५।०२०अ	श्रियं च लोके लभते समग्रां; मन्ये चास्मै शत्रवः सन्नमन्ते  
०३,०३५।०२०च्	मित्राणि चैनम् अतिरागाद् भजन्ते; देवा इवेन्द्रम् अनुजीवन्ति चैनम्  
०३,०३५।०२१अ	मम प्रतिज्ञां च निबोध सत्यां; वृणे धर्मम् अमृताज् जीविताच् च  
०३,०३५।०२१च्	राज्यं च पुत्राश् च यशो धनं च; सर्वं न सत्यस्य कलाम् उपैति  
०३,०३६।००१	भीमसेन उवाच  
०३,०३६।००१अ	सन्धिं कृत्वैव कालेन अन्तकेन पतत्रिणा  
०३,०३६।००१च्	अनन्तेनाप्रमेयेन स्रोतसा सर्वहारिणा  
०३,०३६।००२अ	प्रत्यक्षं मन्यसे कालं मर्त्यः सन् कालबन्धनः  
०३,०३६।००२च्	फेनधर्मा महाराज फलधर्मा तथैव च  
०३,०३६।००३अ	निमेषाद् अपि कौन्तेय यस्यायुर् अपचीयते  
०३,०३६।००३च्	सूच्येवाञ्जनचूर्णस्य किम् इति प्रतिपालयेत्  
०३,०३६।००४अ	यो नूनम् अमितायुः स्याद् अथ वापि प्रमाणवित्  
०३,०३६।००४च्	स कालं वै प्रतीक्षेत सर्वप्रत्यक्षदर्शिवान्  
०३,०३६।००५अ	प्रतीक्षमाणान् कालो नः समा राजंस् त्रयोदश  
०३,०३६।००५च्	आयुषो ऽपचयं कृत्वा मरणायोपनेष्यति  
०३,०३६।००६अ	शरीरिणां हि मरणं शरीरे नित्यम् आश्रितम्  
०३,०३६।००६च्	प्राग् एव मरणात् तस्माद् राज्यायैव घटामहे  
०३,०३६।००६द्*०१३२_०१	कालो नूनं मनुष्यस्य नित्यं सन्निहितो ऽमृतः  
०३,०३६।००७अ	यो न याति प्रसङ्ख्यानम् अस्पष्टो भूमिवर्धनः  
०३,०३६।००७च्	अयातयित्वा वैराणि सो ऽवसीदति गौर् इव  
०३,०३६।००८अ	यो न यातयते वैरम् अल्पसत्त्वोद्यमः पुमान्  
०३,०३६।००८च्	अफलं तस्य जन्माहं मन्ये दुर्जातजायिनः  
०३,०३६।००९अ	हैरण्यौ भवतो बाहू श्रुतिर् भवति पार्थिव  
०३,०३६।००९च्	हत्वा द्विषन्तं सङ्ग्रामे भुक्त्वा बाह्वर्जितं वसु  
०३,०३६।०१०अ	हत्वा चेत् पुरुषो राजन् निकर्तारम् अरिन्दम  
०३,०३६।०१०च्	अह्नाय नरकं गच्छेत् स्वर्गेणास्य स सम्मितः  
०३,०३६।०११अ	अमर्षजो हि सन्तापः पावकाद् दीप्तिमत्तरः  
०३,०३६।०११च्	येनाहम् अभिसन्तप्तो न नक्तं न दिवा शये  
०३,०३६।०१२अ	अयं च पार्थो बीभत्सुर् वरिष्ठो ज्याविकर्षणे  
०३,०३६।०१२च्	आस्ते परमसन्तप्तो नूनं सिंह इवाशये  
०३,०३६।०१३अ	यो ऽयम् एको ऽभिमनुते सर्वांल् लोके धनुर्भृतः  
०३,०३६।०१३च्	सो ऽयम् आत्मजम् ऊष्माणं महाहस्तीव यच्छति  
०३,०३६।०१४अ	नकुलः सहदेवश् च वृद्धा माता च वीरसूः  
०३,०३६।०१४च्	तवैव प्रियम् इच्छन्त आसते जडमूकवत्  
०३,०३६।०१५अ	सर्वे ते प्रियम् इच्छन्ति बान्धवाः सह सृञ्जयैः  
०३,०३६।०१५च्	अहम् एको ऽभिसन्तप्तो माता च प्रतिविन्ध्यतः  
०३,०३६।०१६अ	प्रियम् एव तु सर्वेषां यद् ब्रवीम्य् उत किं चन  
०३,०३६।०१६च्	सर्वे ही व्यसनं प्राप्ताः सर्वे युद्धाभिनन्दिनः  
०३,०३६।०१७अ	नेतः पापीयसी का चिद् आपद् राजन् भविष्यति  
०३,०३६।०१७च्	यन् नो नीचैर् अल्पबलै राज्यम् आच्छिद्य भुज्यते  
०३,०३६।०१८अ	शीलदोषाद् घृणाविष्ट आनृशंस्यात् परन्तप  
०३,०३६।०१८च्	क्लेशांस् तितिक्षसे राजन् नान्यः कश् चित् प्रशंसति  
०३,०३६।०१८द्*०१३३_०१	श्रोत्रियस्येव ते राजन् मन्दकस्याविपश्चितः  
०३,०३६।०१८द्*०१३३_०२	अनुवाकहता बुद्धिर् नैषा तत्त्वार्थदर्शिनी  
०३,०३६।०१९अ	घृणी ब्राह्मणरूपो ऽसि कथं क्षत्रे अजायथाः  
०३,०३६।०१९च्	अस्यां हि योनौ जायन्ते प्रायशः क्रूरबुद्धयः  
०३,०३६।०२०अ	अश्रौषीस् त्वं राजधर्मान् यथा वै मनुर् अब्रवीत्  
०३,०३६।०२०च्	क्रूरान् निकृतिसंयुक्तान् विहितान् अशमात्मकान्  
०३,०३६।०२०द्*०१३४_०१	धार्तराष्ट्रान् महाराज क्षमसे किं दुरात्मनः  
०३,०३६।०२०द्*०१३५_०१	ज्ञाने तपसि शौर्ये वा यस्य न प्रथितं यशः  
०३,०३६।०२०द्*०१३५_०२	विद्यायाम् अथ लाभे वा मातुर् उच्चार एव सः  
०३,०३६।०२१अ	कर्तव्ये पुरुषव्याघ्र किम् आस्से पीठसर्पवत्  
०३,०३६।०२१च्	बुद्ध्या वीर्येण संयुक्तः श्रुतेनाभिजनेन च  
०३,०३६।०२२अ	तृणानां मुष्टिनैकेन हिमवन्तं तु पर्वतम्  
०३,०३६।०२२च्	छन्नम् इच्छसि कौन्तेय यो ऽस्मान् संवर्तुम् इच्छसि  
०३,०३६।०२३अ	अज्ञातचर्या गूढेन पृथिव्यां विश्रुतेन च  
०३,०३६।०२३च्	दिवीव पार्थ सूर्येण न शक्या चरितुं त्वया  
०३,०३६।०२४अ	बृहच्छाल इवानूपे शाखापुष्पपलाशवान्  
०३,०३६।०२४च्	हस्ती श्वेत इवाज्ञातः कथं जिष्णुश् चरिष्यति  
०३,०३६।०२५अ	इमौ च सिंहसङ्काशौ भ्रातरौ सहितौ शिशू  
०३,०३६।०२५च्	नकुलः सहदेवश् च कथं पार्थ चरिष्यतः  
०३,०३६।०२६अ	पुण्यकीर्ती राजपुत्री द्रौपदी वीरसूर् इयम्  
०३,०३६।०२६च्	विश्रुता कथम् अज्ञाता कृष्णा पार्थ चरिष्यति  
०३,०३६।०२७अ	मां चापि राजञ् जानन्ति आकुमारम् इमाः प्रजाः  
०३,०३६।०२७च्	अज्ञातचर्यां पश्यामि मेरोर् इव निगूहनम्  
०३,०३६।०२८अ	तथैव बहवो ऽस्माभी राष्ट्रेभ्यो विप्रवासिताः  
०३,०३६।०२८च्	राजानो राजपुत्राश् च धृतराष्ट्रम् अनुव्रताः  
०३,०३६।०२९अ	न हि ते ऽप्य् उपशाम्यन्ति निकृतानां निराकृताः  
०३,०३६।०२९च्	अवश्यं तैर् निकर्तव्यम् अस्माकं तत्प्रियैषिभिः  
०३,०३६।०३०अ	ते ऽप्य् अस्मासु प्रयुञ्जीरन् प्रच्छन्नान् सुबहूञ् जनान्  
०३,०३६।०३०च्	आचक्षीरंश् च नो ज्ञात्वा तन् नः स्यात् सुमहद् भयम्  
०३,०३६।०३१अ	अस्माभिर् उषिताः सम्यग् वने मासास् त्रयोदश  
०३,०३६।०३१च्	परिमाणेन तान् पश्य तावतः परिवत्सरान्  
०३,०३६।०३२अ	अस्ति मासः प्रतिनिधिर् यथा प्राहुर् मनीषिणः  
०३,०३६।०३२च्	पूतिकान् इव सोमस्य तथेदं क्रियताम् इति  
०३,०३६।०३३अ	अथ वानडुहे राजन् साधवे साधुवाहिने  
०३,०३६।०३३च्	सौहित्यदानाद् एकस्माद् एनसः प्रतिमुच्यते  
०३,०३६।०३४अ	तस्माच् छत्रुवधे राजन् क्रियतां निश्चयस् त्वया  
०३,०३६।०३४च्	क्षत्रियस्य तु सर्वस्य नान्यो धर्मो ऽस्ति संयुगात्  
०३,०३७।००१	वैशम्पायन उवाच  
०३,०३७।००१अ	भीमसेनवचः श्रुत्वा कुन्तीपुत्रो युधिष्ठिरः  
०३,०३७।००१च्	निःश्वस्य पुरुषव्याघ्रः सम्प्रदध्यौ परन्तपः  
०३,०३७।००१द्*०१३६_०१	श्रुता मे राजधर्माश् च वर्णानां च पृथक् पृथक्  
०३,०३७।००१द्*०१३६_०२	आयत्यां च तदात्वे च यः पश्यति स पश्यति  
०३,०३७।००१द्*०१३६_०३	धर्मस्य जानमानो ऽहं गतिम् अग्र्यां सुदुर्विदाम्  
०३,०३७।००१द्*०१३६_०४	कथं बलात् करिष्यामि मेरोर् इव विमर्दनम्  
०३,०३७।००२अ	स मुहूर्तम् इव ध्यात्वा विनिश्चित्येतिकृत्यताम्  
०३,०३७।००२च्	भीमसेनम् इदं वाक्यम् अपदान्तरम् अब्रवीत्  
०३,०३७।००३अ	एवम् एतन् महाबाहो यथा वदसि भारत  
०३,०३७।००३च्	इदम् अन्यत् समाधत्स्व वाक्यं मे वाक्यकोविद  
०३,०३७।००४अ	महापापानि कर्माणि यानि केवलसाहसात्  
०३,०३७।००४च्	आरभ्यन्ते भीमसेन व्यथन्ते तानि भारत  
०३,०३७।००५अ	सुमन्त्रिते सुविक्रान्ते सुकृते सुविचारिते  
०३,०३७।००५च्	सिध्यन्त्य् अर्था महाबाहो दैवं चात्र प्रदक्षिणम्  
०३,०३७।००६अ	त्वं तु केवलचापल्याद् बलदर्पोच्छ्रितः स्वयम्  
०३,०३७।००६च्	आरब्धव्यम् इदं कर्म मन्यसे शृणु तत्र मे  
०३,०३७।००७अ	भूरिश्रवाः शलश् चैव जलसन्धश् च वीर्यवान्  
०३,०३७।००७च्	भीष्मो द्रोणश् च कर्णश् च द्रोणपुत्रश् च वीर्यवान्  
०३,०३७।००८अ	धार्तराष्ट्रा दुराधर्षा दुर्योधनपुरोगमाः  
०३,०३७।००८च्	सर्व एव कृतास्त्राश् च सततं चाततायिनः  
०३,०३७।००९अ	राजानः पार्थिवाश् चैव ये ऽस्माभिर् उपतापिताः  
०३,०३७।००९च्	संश्रिताः कौरवं पक्षं जातस्नेहाश् च साम्प्रतम्  
०३,०३७।०१०अ	दुर्योधनहिते युक्ता न तथास्मासु भारत  
०३,०३७।०१०च्	पूर्णकोशा बलोपेताः प्रयतिष्यन्ति रक्षणे  
०३,०३७।०११अ	सर्वे कौरवसैन्यस्य सपुत्रामात्यसैनिकाः  
०३,०३७।०११च्	संविभक्ता हि मात्राभिर् भोगैर् अपि च सर्वशः  
०३,०३७।०१२अ	दुर्योधनेन ते वीरा मानिताश् च विशेषतः  
०३,०३७।०१२च्	प्राणांस् त्यक्ष्यन्ति सङ्ग्रामे इति मे निश्चिता मतिः  
०३,०३७।०१३अ	समा यद्य् अपि भीष्मस्य वृत्तिर् अस्मासु तेषु च  
०३,०३७।०१३च्	द्रोणस्य च महाबाहो कृपस्य च महात्मनः  
०३,०३७।०१४अ	अवश्यं राजपिण्डस् तैर् निर्वेश्य इति मे मतिः  
०३,०३७।०१४च्	तस्मात् त्यक्ष्यन्ति सङ्ग्रामे प्राणान् अपि सुदुस्त्यजान्  
०३,०३७।०१५अ	सर्वे दिव्यास्त्रविद्वांसः सर्वे धर्मपरायणाः  
०३,०३७।०१५च्	अजेयाश् चेति मे बुद्धिर् अपि देवैः सवासवैः  
०३,०३७।०१६अ	अमर्षी नित्यसंहृष्टस् तत्र कर्णो महारथः  
०३,०३७।०१६च्	सर्वास्त्रविद् अनाधृष्य अभेद्यकवचावृतः  
०३,०३७।०१७अ	अनिर्जित्य रणे सर्वान् एतान् पुरुषसत्तमान्  
०३,०३७।०१७च्	अशक्यो ह्य् असहायेन हन्तुं दुर्योधनस् त्वया  
०३,०३७।०१८अ	न निद्राम् अधिगच्छामि चिन्तयानो वृकोदर  
०३,०३७।०१८च्	अति सर्वान् धनुर्ग्राहान् सूतपुत्रस्य लाघवम्  
०३,०३७।०१९अ	एतद् वचनम् आज्ञाय भीमसेनो ऽत्यमर्षणः  
०३,०३७।०१९च्	बभूव विमनास् त्रस्तो न चैवोवाच किं चन  
०३,०३७।०२०अ	तयोः संवदतोर् एवं तदा पाण्डवयोर् द्वयोः  
०३,०३७।०२०च्	आजगाम महायोगी व्यासः सत्यवतीसुतः  
०३,०३७।०२१अ	सो ऽभिगम्य यथान्यायं पाण्डवैः प्रतिपूजितः  
०३,०३७।०२१च्	युधिष्ठिरम् इदं वाक्यम् उवाच वदतां वरः  
०३,०३७।०२२अ	युधिष्ठिर महाबाहो वेद्मि ते हृदि मानसम्  
०३,०३७।०२२च्	मनीषया ततः क्षिप्रम् आगतो ऽस्मि नरर्षभ  
०३,०३७।०२३अ	भीष्माद् द्रोणात् कृपात् कर्णाद् द्रोणपुत्राच् च भारत  
०३,०३७।०२३ब्*०१३७_०१	दुर्योधनान् नृपसुतात् तथा दुःशासनाद् अपि  
०३,०३७।०२३च्	यत् ते भयम् अमित्रघ्न हृदि सम्परिवर्तते  
०३,०३७।०२४अ	तत् ते ऽहं नाशयिष्यामि विधिदृष्टेन हेतुना  
०३,०३७।०२४च्	तच् छ्रुत्वा धृतिम् आस्थाय कर्मणा प्रतिपादय  
०३,०३७।०२४द्*०१३८_०१	प्रतिपाद्य तु राजेन्द्र ततः क्षिप्रं ज्वरं जहि  
०३,०३७।०२५अ	तत एकान्तम् उन्नीय पाराशर्यो युधिष्ठिरम्  
०३,०३७।०२५च्	अब्रवीद् उपपन्नार्थम् इदं वाक्यविशारदः  
०३,०३७।०२६अ	श्रेयसस् ते परः कालः प्राप्तो भरतसत्तम  
०३,०३७।०२६च्	येनाभिभविता शत्रून् रणे पार्थो धनञ्जयः  
०३,०३७।०२७अ	गृहाणेमां मया प्रोक्तां सिद्धिं मूर्तिमतीम् इव  
०३,०३७।०२७च्	विद्यां प्रतिस्मृतिं नाम प्रपन्नाय ब्रवीमि ते  
०३,०३७।०२७ए	याम् अवाप्य महाबाहुर् अर्जुनः साधयिष्यति  
०३,०३७।०२८अ	अस्त्रहेतोर् महेन्द्रं च रुद्रं चैवाभिगच्छतु  
०३,०३७।०२८च्	वरुणं च धनेशं च धर्मराजं च पाण्डव  
०३,०३७।०२८ए	शक्तो ह्य् एष सुरान् द्रष्टुं तपसा विक्रमेण च  
०३,०३७।०२९अ	ऋषिर् एष महातेजा नारायणसहायवान्  
०३,०३७।०२९च्	पुराणः शाश्वतो देवो विष्णोर् अंशः सनातनः  
०३,०३७।०३०अ	अस्त्राणीन्द्राच् च रुद्राच् च लोकपालेभ्य एव च  
०३,०३७।०३०च्	समादाय महाबाहुर् महत् कर्म करिष्यति  
०३,०३७।०३१अ	वनाद् अस्माच् च कौन्तेय वनम् अन्यद् विचिन्त्यताम्  
०३,०३७।०३१च्	निवासार्थाय यद् युक्तं भवेद् वः पृथिवीपते  
०३,०३७।०३२अ	एकत्र चिरवासो हि न प्रीतिजननो भवेत्  
०३,०३७।०३२च्	तापसानां च शान्तानां भवेद् उद्वेगकारकः  
०३,०३७।०३३अ	मृगाणाम् उपयोगश् च वीरुदोषधिसङ्क्षयः  
०३,०३७।०३३च्	बिभर्षि हि बहून् विप्रान् वेदवेदाङ्गपारगान्  
०३,०३७।०३४अ	एवम् उक्त्वा प्रपन्नाय शुचये भगवान् प्रभुः  
०३,०३७।०३४च्	प्रोवाच योगतत्त्वज्ञो योगविद्याम् अनुत्तमाम्  
०३,०३७।०३५अ	धर्मराज्ञे तदा धीमान् व्यासः सत्यवतीसुतः  
०३,०३७।०३५च्	अनुज्ञाय च कौन्तेयं तत्रैवान्तरधीयत  
०३,०३७।०३६अ	युधिष्ठिरस् तु धर्मात्मा तद् ब्रह्म मनसा यतः  
०३,०३७।०३६च्	धारयाम् आस मेधावी काले काले समभ्यसन्  
०३,०३७।०३७अ	स व्यासवाक्यमुदितो वनाद् द्वैतवनात् ततः  
०३,०३७।०३७च्	ययौ सरस्वतीतीरे काम्यकं नाम काननम्  
०३,०३७।०३८अ	तम् अन्वयुर् महाराज शिक्षाक्षरविदस् तथा  
०३,०३७।०३८च्	ब्राह्मणास् तपसा युक्ता देवेन्द्रम् ऋषयो यथा  
०३,०३७।०३९अ	ततः काम्यकम् आसाद्य पुनस् ते भरतर्षभाः  
०३,०३७।०३९अ*०१३९_०१	**** **** र्षयो देवपतिं यथा  
०३,०३७।०३९अ*०१३९_०२	सम्प्राप्य तद् वनं रम्यं  
०३,०३७।०३९च्	न्यविशन्त महात्मानः सामात्याः सपदानुगाः  
०३,०३७।०४०अ	तत्र ते न्यवसन् राजन् कं चित् कालं मनस्विनः  
०३,०३७।०४०च्	धनुर्वेदपरा वीराः शृण्वाना वेदम् उत्तमम्  
०३,०३७।०४१अ	चरन्तो मृगयां नित्यं शुद्धैर् बाणैर् मृगार्थिनः  
०३,०३७।०४१च्	पितृदैवतविप्रेभ्यो निर्वपन्तो यथाविधि  
०३,०३८।००१	वैशम्पायन उवाच  
०३,०३८।००१अ	कस्य चित् त्व् अथ कालस्य धर्मराजो युधिष्ठिरः  
०३,०३८।००१च्	संस्मृत्य मुनिसन्देशम् इदं वचनम् अब्रवीत्  
०३,०३८।००२अ	विविक्ते विदितप्रज्ञम् अर्जुनं भरतर्षभम्  
०३,०३८।००२च्	सान्त्वपूर्वं स्मितं कृत्वा पाणिना परिसंस्पृशन्  
०३,०३८।००३अ	स मुहूर्तम् इव ध्यात्वा वनवासम् अरिन्दमः  
०३,०३८।००३च्	धनञ्जयं धर्मराजो रहसीदम् उवाच ह  
०३,०३८।००४अ	भीष्मे द्रोणे कृपे कर्णे द्रोणपुत्रे च भारत  
०३,०३८।००४च्	धनुर्वेदश् चतुष्पाद एतेष्व् अद्य प्रतिष्ठितः  
०३,०३८।००५अ	ब्राह्मं दैवम् आसुरं च सप्रयोगचिकित्सितम्  
०३,०३८।००५च्	सर्वास्त्राणां प्रयोगं च ते ऽभिजानन्ति कृत्स्नशः  
०३,०३८।००६अ	ते सर्वे धृतराष्ट्रस्य पुत्रेण परिसान्त्विताः  
०३,०३८।००६च्	संविभक्ताश् च तुष्टाश् च गुरुवत् तेषु वर्तते  
०३,०३८।००६द्*०१४०_०१	ऐकात्म्यं च गताः सर्वे धार्तराष्ट्रेण भारत  
०३,०३८।००७अ	सर्वयोधेषु चैवास्य सदा वृत्तिर् अनुत्तमा  
०३,०३८।००७ब्*०१४१_०१	आचार्या मानितास् तुष्टाः शान्तिं व्यवहरन्त्य् उत  
०३,०३८।००७च्	शक्तिं न हापयिष्यन्ति ते काले प्रतिपूजिताः  
०३,०३८।००८अ	अद्य चेयं मही कृत्स्ना दुर्योधनवशानुगा  
०३,०३८।००८ब्*०१४२_०१	सग्रामनगरा पार्थ ससागरवनाकरा  
०३,०३८।००८ब्*०१४३_०१	अनेन ब्रह्मणा तात सर्वं सम्प्रतिपद्यते  
०३,०३८।००८च्	त्वयि व्यपाश्रयो ऽस्माकं त्वयि भारः समाहितः  
०३,०३८।००८ए	तत्र कृत्यं प्रपश्यामि प्राप्तकालम् अरिन्दम  
०३,०३८।००९अ	कृष्णद्वैपायनात् तात गृहीतोपनिषन् मया  
०३,०३८।००९च्	तया प्रयुक्तया सम्यग् जगत् सर्वं प्रकाशते  
०३,०३८।००९ए	तेन त्वं ब्रह्मणा तात संयुक्तः सुसमाहितः  
०३,०३८।०१०अ	देवतानां यथाकालं प्रसादं प्रतिपालय  
०३,०३८।०१०च्	तपसा योजयात्मानम् उग्रेण भरतर्षभ  
०३,०३८।०११अ	धनुष्मान् कवची खड्गी मुनिः सारसमन्वितः  
०३,०३८।०११च्	न कस्य चिद् ददन् मार्गं गच्छ तातोत्तरां दिशम्  
०३,०३८।०११ए	इन्द्रे ह्य् अस्त्राणि दिव्यानि समस्तानि धनञ्जय  
०३,०३८।०१२अ	वृत्राद् भीतैस् तदा देवैर् बलम् इन्द्रे समर्पितम्  
०३,०३८।०१२च्	तान्य् एकस्थानि सर्वाणि ततस् त्वं प्रतिपत्स्यसे  
०३,०३८।०१३अ	शक्रम् एव प्रपद्यस्व स ते ऽस्त्राणि प्रदास्यति  
०३,०३८।०१३ब्@००३_०००१	योगयुक्तस्य ते पार्थ तत्र नास्ति विचारणा  
०३,०३८।०१३ब्@००३_०००२	प्रवराम् अतुलां सत्यां निर्दोषां सर्वदा सताम्  
०३,०३८।०१३ब्@००३_०००३	ताम् एकः पाण्डवेष्व् अद्य अस्त्रं प्राप्तो धनञ्जयः  
०३,०३८।०१३ब्@००३_०००४	न चाधर्मम् इमं देवा नासिद्धं नातपस्विनम्  
०३,०३८।०१३ब्@००३_०००५	द्रष्टुम् इच्छन्ति कौन्तेय चलचित्तं कथं चन  
०३,०३८।०१३ब्@००३_०००६	रोरूयमाणं कटुक ईर्षुकः कटुकाक्षरम्  
०३,०३८।०१३ब्@००३_०००७	दुष्टः श्लाघनकः क्षेप्ता हन्ताथ विचिकित्सितः  
०३,०३८।०१३ब्@००३_०००८	विश्वस्तहन्ता मायावी क्रोधनो ऽनृतभाषिता  
०३,०३८।०१३ब्@००३_०००९	अत्याशी नास्तिको ऽदान्तो मित्रधृक् सर्वशङ्कितः  
०३,०३८।०१३ब्@००३_००१०	आक्रोष्टा चातिमानी च रौद्रो लुब्धो ऽथ लोलुपः  
०३,०३८।०१३ब्@००३_००११	स्तेनश् च मद्यपश् चैव भ्रूणहा गुरुतल्पगः  
०३,०३८।०१३ब्@००३_००१२	सम्भावितात्मा चात्यर्थं नृशंसः परुषश् च ह  
०३,०३८।०१३ब्@००३_००१३	नैते लोकान् आप्नुवन्ति निर्लोकास् ते धनञ्जय  
०३,०३८।०१३ब्@००३_००१४	आनृशंस्यम् अनुक्रोशं सत्यं करुणवेदिता  
०३,०३८।०१३ब्@००३_००१५	दमः स्थितिर् धृतिर् धर्मः क्षमा रूपम् अनुत्तमम्  
०३,०३८।०१३ब्@००३_००१६	दया दमश् च धर्मश् च गुरुपूजा कृतज्ञता  
०३,०३८।०१३ब्@००३_००१७	मित्रता द्विजभक्तिश् च वसन्ति त्वयि फाल्गुन  
०३,०३८।०१३ब्@००३_००१८	व्यपेक्षा सर्वभूतेषु क्षमा दानं मतिः स्मृतिः  
०३,०३८।०१३ब्@००३_००१९	तस्मात् कौरव्य शक्रेण समेष्यसि धनञ्जय  
०३,०३८।०१३ब्@००३_००२०	त्वादृशेन हि देवानां श्लाघनीयः समागमः  
०३,०३८।०१३ब्@००३_००२१	सुहृदां सोदराणां च सर्वेषां भरतर्षभ  
०३,०३८।०१३ब्@००३_००२२	त्वं गतिः परमा तात वृत्रहा मरुताम् इव  
०३,०३८।०१३ब्@००३_००२३	तस्मिंस् त्रयोदशे वर्षे भ्रातरः सुहृदश् च ते  
०३,०३८।०१३ब्@००३_००२४	सर्वे ऽभिसंश्रयिष्यन्ति बाहुवीर्यं महाबल  
०३,०३८।०१३ब्@००३_००२५	स पार्थ पितरं गच्छ सहस्राक्षम् अरिन्दम  
०३,०३८।०१३ब्@००३_००२६	मुष्टिग्रहणम् आदत्स्व सर्वास्त्राणि च वासवात्  
०३,०३८।०१३ब्@००३_००२७	शतशृङ्गे महाबाहो मघवान् इदम् अब्रवीत्  
०३,०३८।०१३ब्@००३_००२८	शृण्वतां सर्वभूतानां त्वाम् उपाघ्राय मूर्धनि  
०३,०३८।०१३ब्@००३_००२९	विदितः सर्वभूतानां दिवं तात गमिष्यसि  
०३,०३८।०१३ब्@००३_००३०	प्राप्य पुण्यकृतां लोकान् रंस्यते जयतां वरः  
०३,०३८।०१३ब्@००३_००३१	मानितस् त्रिदशैः पार्थ विहृत्य सुसुखं दिवि  
०३,०३८।०१३ब्@००३_००३२	अवाप्य परमास्त्राणि पृथिवीं पुनर् एष्यसि  
०३,०३८।०१३ब्@००३_००३३	गुणांस् ते वासवस् तात खाण्डवं दह्यतस् तव  
०३,०३८।०१३ब्@००३_००३४	शृण्वतां किल भूतानां पुनः पुनर् अभाषत  
०३,०३८।०१३ब्@००३_००३५	तां प्रतिज्ञां नरश्रेष्ठ कर्तुम् अर्हसि वासवे  
०३,०३८।०१३ब्@००३_००३६	किं चिद् दिशम् इतः प्राप्य तपोयोगमना भव  
०३,०३८।०१३ब्@००३_००३७	कर्तुम् अर्हसि कौन्तेय मघवद्वचनं हितम्  
०३,०३८।०१३च्	दीक्षितो ऽद्यैव गच्छ त्वं द्रष्टुं देवं पुरन्दरम्  
०३,०३८।०१४अ	एवम् उक्त्वा धर्मराजस् तम् अध्यापयत प्रभुः  
०३,०३८।०१४च्	दीक्षितं विधिना तेन यतवाक्कायमानसम्  
०३,०३८।०१४ए	अनुजज्ञे ततो वीरं भ्राता भ्रातरम् अग्रजः  
०३,०३८।०१५अ	निदेशाद् धर्मराजस्य द्रष्टुं देवं पुरन्दरम्  
०३,०३८।०१५च्	धनुर् गाण्डीवम् आदाय तथाक्षय्यौ महेषुधी  
०३,०३८।०१६अ	कवची सतलत्राणो बद्धगोधाङ्गुलित्रवान्  
०३,०३८।०१६च्	हुत्वाग्निं ब्राह्मणान् निष्कैः स्वस्ति वाच्य महाभुजः  
०३,०३८।०१७अ	प्रातिष्ठत महाबाहुः प्रगृहीतशरासनः  
०३,०३८।०१७च्	वधाय धार्तराष्ट्राणां निःश्वस्योर्ध्वम् उदीक्ष्य च  
०३,०३८।०१८अ	तं दृष्ट्वा तत्र कौन्तेयं प्रगृहीतशरासनम्  
०३,०३८।०१८च्	अब्रुवन् ब्राह्मणाः सिद्धा भूतान्य् अन्तर्हितानि च  
०३,०३८।०१८द्@००४_०००१	सिद्धचारणसङ्घाश् च गन्धर्वाश् च तम् अब्रुवन्  
०३,०३८।०१८द्@००४_०००२	स्वस्ति व्रतं समाधत्स्व सङ्कल्पस् तव सिध्यताम्  
०३,०३८।०१८द्@००४_०००३	मनोरथाश् च ते सर्वे समृध्यन्तां महारथ  
०३,०३८।०१८द्@००४_०००४	एवम् उक्तो ऽभिवाद्यैतान् बद्धाञ्जलिपुटस् तथा  
०३,०३८।०१८द्@००४_०००५	तपोयोगमनाः पार्थः पुरोहितम् अवन्दत  
०३,०३८।०१८द्@००४_०००६	ततः प्रीतमना जिष्णुस् ताव् उभाव् अभ्यवन्दत  
०३,०३८।०१८द्@००४_०००७	सहोदराव् अतिरथौ युधिष्ठिरवृकोदरौ  
०३,०३८।०१८द्@००४_०००८	सङ्क्लान्तमनसौ तूर्णम् अभिगम्य महारथौ  
०३,०३८।०१८द्@००४_०००९	यमौ गाण्डीवधन्वानम् अभ्यवादयताम् उभौ  
०३,०३८।०१८द्@००४_००१०	अभिवाद्य तु तौ वीराव् ऊचतुः पाकशासनिम्  
०३,०३८।०१८द्@००४_००११	अवाप्तव्यानि सर्वाणि दिव्यान्य् अस्त्राणि वासवात्  
०३,०३८।०१८द्@००४_००१२	अस्त्राण्य् आप्नुहि कौन्तेय मनसा यद् यद् इच्छसि  
०३,०३८।०१८द्@००४_००१३	गिरो ह्य् अशिथिलाः सर्वा निर्दोषाः सम्मताः सताम्  
०३,०३८।०१८द्@००४_००१४	त्वम् एकः पाण्डवेष्व् अद्य सम्प्राप्तो ऽसि धनञ्जय  
०३,०३८।०१८द्@००४_००१५	न चाधर्मविदं देवा नासिद्धं नातपस्विनम्  
०३,०३८।०१८द्@००४_००१६	द्रष्टुम् इच्छन्ति कौन्तेय चलचित्तं शठं न च  
०३,०३८।०१८द्@००४_००१७	रोरूयमाणः कटुकम् ईर्ष्यकः कटुकाक्षरः  
०३,०३८।०१८द्@००४_००१८	शठकः श्लाघकः क्षेप्ता हन्ता च विचिकित्सिता  
०३,०३८।०१८द्@००४_००१९	विश्वस्तहन्ता मायावी क्रोधनो ऽनृतभाषिता  
०३,०३८।०१८द्@००४_००२०	अत्याशी नास्तिको ऽदाता मित्रधृक् सर्वशङ्कितः  
०३,०३८।०१८द्@००४_००२१	आक्रोष्टा चातिमानी च रौद्रो लुब्धो ऽथ लोलुपः  
०३,०३८।०१८द्@००४_००२२	स्तेनश् च मद्यपश् चैव भ्रूणहा गुरुतल्पगः  
०३,०३८।०१८द्@००४_००२३	सम्भावितात्मा चात्यर्थं नृशंसः पुरुषश् च यः  
०३,०३८।०१८द्@००४_००२४	नैते लोकान् आप्नुवन्ति निर्लोकास् ते धनञ्जय  
०३,०३८।०१८द्@००४_००२५	आनृशंस्यम् अनुक्रोशः सत्यं करुणवेदिता  
०३,०३८।०१८द्@००४_००२६	दमः स्थितिर् धृतिर् धर्मः क्षमा रूपम् अनुत्तमम्  
०३,०३८।०१८द्@००४_००२७	दया शमश् च धर्मश् च गुरुपूजा कृतज्ञता  
०३,०३८।०१८द्@००४_००२८	मैत्रता द्विजभक्तिश् च वसन्ति त्वयि फल्गुन  
०३,०३८।०१८द्@००४_००२९	व्यपेक्षा सर्वभूतेषु कृपा दानं मतिः स्मृतिः  
०३,०३८।०१८द्@००४_००३०	तस्मात् कौरव्य शक्रेण समेष्यसि धनञ्जय  
०३,०३८।०१८द्@००४_००३१	त्वादृशेन हि देवानां श्लाघनीयः समागमः  
०३,०३८।०१८द्@००४_००३२	सुहृदां सोदराणां च सर्वेषां भरतर्षभ  
०३,०३८।०१८द्@००४_००३३	त्वं गतिः परमा तात वृत्रहा मरुताम् इव  
०३,०३८।०१८द्@००४_००३४	तस्मिंस् त्रयोदशे वर्षे भ्रातरः सुहृदश् च ते  
०३,०३८।०१८द्@००४_००३५	सर्वे हि संश्रयिष्यन्ति बाहुवीर्यं महाबल  
०३,०३८।०१८द्@००४_००३६	स पार्थ पितरं गच्छ सहस्राक्षम् अरिन्दमम्  
०३,०३८।०१८द्@००४_००३७	मुष्टिग्रहणम् आदत्स्व सर्वाण्य् अस्त्राणि वासवात्  
०३,०३८।०१८द्@००४_००३८	शतशृङ्गे महाबाहो मघवान् इदम् अब्रवीत्  
०३,०३८।०१८द्@००४_००३९	शृण्वतां सर्वभूतानां त्वाम् उपाघ्राय मूर्धनि  
०३,०३८।०१८द्@००४_००४०	विदितः सर्वभूतानां दिवं तात गमिष्यसि  
०३,०३८।०१८द्@००४_००४१	प्राप्य पुण्यकृतां लोकान् रंस्यसे जयतां वर  
०३,०३८।०१८द्@००४_००४२	मानितस् त्रिदशैः पार्थ विहृत्य सुसुखं दिवि  
०३,०३८।०१८द्@००४_००४३	अवाप्य परमास्त्राणि पृथिवीं पुनर् एष्यसि  
०३,०३८।०१८द्@००४_००४४	गुणांस् ते वासवस् तात खाण्डवं दहति त्वयि  
०३,०३८।०१८द्@००४_००४५	शृण्वतां सर्वभूतानां पुनः पुनर् अभाषत  
०३,०३८।०१८द्@००४_००४६	तां प्रतिज्ञां नरश्रेष्ठ कर्तुम् अर्हसि वासवीम्  
०३,०३८।०१८द्@००४_००४७	कं चिद् देशम् इतः प्राप्य तपोयोगमना भव  
०३,०३८।०१८द्@००४_००४८	कर्तुम् अर्हसि कौरव्य मघवद्वचनं हितम्  
०३,०३८।०१८द्@००४_००४९	दीक्षितो ऽद्यैव गच्छ त्वं द्रष्टासि त्वं पुरन्दरम्  
०३,०३८।०१८द्@००४_००५०	तौ परिष्वज्य बीभत्सुः कृष्णाम् आमन्त्र्य चाभिभो  
०३,०३८।०१८द्@००४_००५१	अभ्यवादयत प्रीतः तपस्विप्रवरान् अपि  
०३,०३८।०१८ए	क्षिप्रं प्राप्नुहि कौन्तेय मनसा यद् यद् इच्छसि  
०३,०३८।०१८ड़्*०१४४_०१	अब्रुवन् ब्राह्मणाः पार्थम् इति कृत्वा जयाशिषः  
०३,०३८।०१८ड़्*०१४५_०१	संसाधयस्व कौन्तेय ध्रुवो ऽस्तु विजयस् तव  
०३,०३८।०१९अ	तं सिंहम् इव गच्छन्तं शालस्कन्धोरुम् अर्जुनम्  
०३,०३८।०१९च्	मनांस्य् आदाय सर्वेषां कृष्णा वचनम् अब्रवीत्  
०३,०३८।०२०अ	यत् ते कुन्ती महाबाहो जातस्यैच्छद् धनञ्जय  
०३,०३८।०२०च्	तत् ते ऽस्तु सर्वं कौन्तेय यथा च स्वयम् इच्छसि  
०३,०३८।०२१अ	मास्माकं क्षत्रियकुले जन्म कश् चिद् अवाप्नुयात्  
०३,०३८।०२१च्	ब्राह्मणेभ्यो नमो नित्यं येषां युद्धे न जीविका  
०३,०३८।०२१द्*०१४६_०१	इदं च मे परं दुःखं यत् त्वां पार्थ सुयोधनः  
०३,०३८।०२१द्*०१४६_०२	दृष्ट्वा मां गौर् इति प्राह प्रहसन् राजसंसदि  
०३,०३८।०२१द्*०१४६_०३	तस्माद् दुःखाद् इदं दुःखं गरीय इति मे मतिः  
०३,०३८।०२१द्*०१४६_०४	यद् अस्मान् प्रति सभ्येषु बह्व् अयुक्तम् अभाषत  
०३,०३८।०२२अ	नूनं ते भ्रातरः सर्वे त्वत्कथाभिः प्रजागरे  
०३,०३८।०२२च्	रंस्यन्ते वीरकर्माणि कीर्तयन्तः पुनः पुनः  
०३,०३८।०२३अ	नैव नः पार्थ भोगेषु न धने नोत जीविते  
०३,०३८।०२३च्	तुष्टिर् बुद्धिर् भवित्री वा त्वयि दीर्घप्रवासिनि  
०३,०३८।०२४अ	त्वयि नः पार्थ सर्वेषां सुखदुःखे समाहिते  
०३,०३८।०२४च्	जीवितं मरणं चैव राज्यम् ऐश्वर्यम् एव च  
०३,०३८।०२४ए	आपृष्टो मे ऽसि कौन्तेय स्वस्ति प्राप्नुहि पाण्डव  
०३,०३८।०२४ड़्*०१४७_०१	बलवद्भिर् विरुद्धेन कार्यम् एतत् त्वयानघ  
०३,०३८।०२४ड़्*०१४७_०२	प्रयाह्य् अविघ्नेनैवाशु विजयाय महाबल  
०३,०३८।०२५अ	नमो धात्रे विधात्रे च स्वस्ति गच्छ ह्य् अनामयम्  
०३,०३८।०२५ब्*०१४८_०१	धर्मस् त्वां द्विषतः पातु भास्करश् च विभावसुः  
०३,०३८।०२५ब्*०१४९_०१	ह्रीः श्रीः कीर्तिर् धृतिः पुष्टिर् उमा लक्ष्मीः सरस्वती  
०३,०३८।०२५ब्*०१४९_०२	इमा वै तव पान्थस्य पालयन्तु धनञ्जय  
०३,०३८।०२५ब्*०१५०_०१	ज्येष्ठापचायी ज्येष्ठस्य भ्रातुर् वचनकारकः  
०३,०३८।०२५ब्*०१५०_०२	प्रपद्ये ऽहं वसून् रुद्रान् आदित्यान् समरुद्गणान्  
०३,०३८।०२५ब्*०१५०_०३	विश्वेदेवांस् तथा साध्याञ् शान्त्यर्थं भरतर्षभ  
०३,०३८।०२५ब्*०१५१_०१	एवम् उक्त्वाशिषः कृष्णा विरराम यशस्विनी  
०३,०३८।०२५ब्*०१५२_०१	अवरोधाद् वने वासात् सर्वस्वहरणाद् अपि  
०३,०३८।०२५ब्*०१५२_०२	इदं दुःखतरं मन्ये पुत्रेभ्यश् च विवासनम्  
०३,०३८।०२५ब्*०१५३_०१	प्राञ्जलिः पाण्डवं कृष्णा देवानां कुर्वती नमः  
०३,०३८।०२५ब्*०१५३_०२	वाग्भिः परमशक्ताभिर् मङ्गलाभिर् अभाषत  
०३,०३८।०२५ब्*०१५३_०३	(२५अब्) नमो धात्रे विधात्रे च स्वस्ति गच्छ वनाद् वनम्  
०३,०३८।०२५ब्*०१५३_०४	धर्मस् त्वां जुषतां पार्थ भास्करश् च विभावसुः  
०३,०३८।०२५ब्*०१५३_०५	ब्रह्मा त्वां ब्राह्मणाश् चैव पालयन्तु धनञ्जय  
०३,०३८।०२५ब्*०१५३_०६	ज्येष्ठापचायी ज्येष्ठस्य भ्रातुर् वचनम् आस्थितः  
०३,०३८।०२५ब्*०१५३_०७	प्रपद्येथा वसून् रुद्रान् आदित्यान् समरुद्गणान्  
०३,०३८।०२५ब्*०१५३_०८	विश्वेदेवांस् तथादित्याञ् शान्त्यर्थं भरतर्षभ  
०३,०३८।०२५ब्*०१५३_०९	(२५च्द्) स्वस्ति ते ऽस्त्व् आन्तरिक्षेभ्यो दिव्येभ्यो भरतर्षभ  
०३,०३८।०२५ब्*०१५३_१०	(२५एड़्) पार्थिवेभ्यश् च सर्वेभ्यो ये के चित् परिपन्थिनः  
०३,०३८।०२५ब्*०१५३_११	अवरोधाद् वने वासात् सर्वस्वहरणाद् अपि  
०३,०३८।०२५ब्*०१५३_१२	इदं दुःखतरं मन्ये पुत्रेभ्यश् च विवासनात्  
०३,०३८।०२५ब्*०१५३_१३	(२१अब्) मा स्माहं क्षत्रियकुले जातु चित् पुनर् आभवम्  
०३,०३८।०२५ब्*०१५३_१४	(२१च्द्) ब्राह्मणेभ्यो नमस्यामि येषां नायुधजीविका  
०३,०३८।०२५ब्*०१५३_१५	ध्वंसितः स्वगृहेभ्यश् च राष्ट्राच् च भरतर्षभ  
०३,०३८।०२५ब्*०१५३_१६	वने प्रतिष्ठितो भूत्वा सौहार्दाद् अवतिष्ठसे  
०३,०३८।०२५ब्*०१५३_१७	जेता यः सर्वशत्रूणां यः पावकम् अतर्पयत्  
०३,०३८।०२५ब्*०१५३_१८	जनस् त्वां पश्यतीदानीं गच्छन्तं भरतर्षभ  
०३,०३८।०२५ब्*०१५३_१९	अस्मिन् नूनं महारण्ये भ्रातरः सुहृदश् च ते  
०३,०३८।०२५ब्*०१५३_२०	त्वत्कथाः कथयिष्यन्ति चारणा ऋषयस् तथा  
०३,०३८।०२५ब्*०१५३_२१	(२०अब्) यत् तत् कुन्ती महाबाहो जातस्यैच्छद् धनञ्जय  
०३,०३८।०२५ब्*०१५३_२२	(२०च्द्) तत् ते सर्वं तथैवास्तु यथा च मनसेच्छसि  
०३,०३८।०२५ब्*०१५३_२३	वसुदेवस्वसा देवी त्वाम् आर्या पुनर् आगतम्  
०३,०३८।०२५ब्*०१५३_२४	सा पश्यतु पृथा पार्थ सहस्राक्षम् इवादितिः  
०३,०३८।०२५ब्*०१५३_२५	(२२अब्) नूनं ते भ्रातरः सर्वे त्वत्कथाभिः प्रजागरे  
०३,०३८।०२५ब्*०१५३_२६	(२२च्द्) रंस्यन्ते तव कर्माणि कीर्तयन्तः पुनः पुनः  
०३,०३८।०२५ब्*०१५३_२७	(२३अब्) नैव नः पार्थ भोगेषु न धने नोत जीविते  
०३,०३८।०२५ब्*०१५३_२८	(२३च्द्) तुष्टा बुद्धिर् भवित्री वा त्वयि दीर्घप्रवासिनि  
०३,०३८।०२५ब्*०१५३_२९	आशा सञ्जायते वीर त्वय्य् अरण्यं प्रपद्यति  
०३,०३८।०२५ब्*०१५३_३०	(२४अब्) त्वयि नः पार्थ सर्वेषां सुखदुःखे प्रतिष्ठिते  
०३,०३८।०२५ब्*०१५३_३१	(२४च्द्) जीवितं मरणं चैव स्वर्गो ऽथ नरकस् तथा  
०३,०३८।०२५ब्*०१५३_३२	(२४एड़्) आपृष्टो मे ऽसि कौन्तेय स्वस्ति प्राप्नुहि पाण्डव  
०३,०३८।०२५ब्*०१५३_३३	कृतास्त्रं स्वस्तिमन्तं त्वां द्रक्ष्यामि पुनर् आगतम्  
०३,०३८।०२५च्	स्वस्ति ते ऽस्त्व् आन्तरिक्षेभ्यः पार्थिवेभ्यश् च भारत  
०३,०३८।०२५ए	दिव्येभ्यश् चैव भूतेभ्यो ये चान्ये परिपन्थिनः  
०३,०३८।०२५ड़्*०१५४_०१	एवम् उक्त्वाशिषः कृष्णा विरराम यशस्विनी  
०३,०३८।०२६अ	ततः प्रदक्षिणं कृत्वा भ्रातॄन् धौम्यं च पाण्डवः  
०३,०३८।०२६ब्*०१५५_०१	कृष्णाकटाक्षपाथेयं हृदि कृत्वा ततो ऽर्जुनः  
०३,०३८।०२६च्	प्रातिष्ठत महाबाहुः प्रगृह्य रुचिरं धनुः  
०३,०३८।०२६द्*०१५६_०१	शनैर् इव दिशं वीर उदीचीं भरतर्षभः  
०३,०३८।०२६द्*०१५६_०२	संहरंस् तरसा वृक्षांल् लतावल्लीश् च भारत  
०३,०३८।०२६द्*०१५६_०३	असज्जमानो वृक्षेषु जगाम सुमहाबलः  
०३,०३८।०२७अ	तस्य मार्गाद् अपाक्रामन् सर्वभूतानि गच्छतः  
०३,०३८।०२७च्	युक्तस्यैन्द्रेण योगेन पराक्रान्तस्य शुष्मिणः  
०३,०३८।०२७द्*०१५७_०१	सो ऽगच्छत् पर्वतांस् तात तपोधननिषेवितान्  
०३,०३८।०२७द्*०१५७_०२	दिव्यं हैमवतं पुण्यं देवजुष्टं परन्तपः  
०३,०३८।०२८अ	सो ऽगच्छत् पर्वतं पुण्यम् एकाह्नैव महामनाः  
०३,०३८।०२८च्	मनोजवगतिर् भूत्वा योगयुक्तो यथानिलः  
०३,०३८।०२९अ	हिमवन्तम् अतिक्रम्य गन्धमादनम् एव च  
०३,०३८।०२९च्	अत्यक्रामत् स दुर्गाणि दिवारात्रम् अतन्द्रितः  
०३,०३८।०३०अ	इन्द्रकीलं समासाद्य ततो ऽतिष्ठद् धनञ्जयः  
०३,०३८।०३०च्	अन्तरिक्षे हि शुश्राव तिष्ठेति स वचस् तदा  
०३,०३८।०३०द्*०१५८_०१	तच् छ्रुत्वा सर्वतो दृष्टिं चारयाम् आस पाण्डवः  
०३,०३८।०३०द्*०१५९_०१	गत्वा स षड् अहोरात्रान् सप्तमे ऽहनि पाण्डवः  
०३,०३८।०३०द्*०१५९_०२	प्रस्थेन्द्रकीलस्य शुभे तपोयोगपरो ऽभवत्  
०३,०३८।०३०द्*०१५९_०३	ऊर्ध्वबाहुर् न चाङ्गानि प्रास्पन्दयत किं चन  
०३,०३८।०३०द्*०१५९_०४	समाहितात्मा नियतः सहस्राक्षसुतो ऽच्युतः  
०३,०३८।०३१अ	ततो ऽपश्यत् सव्यसाची वृक्षमूले तपस्विनम्  
०३,०३८।०३१च्	ब्राह्म्या श्रिया दीप्यमानं पिङ्गलं जटिलं कृशम्  
०३,०३८।०३२अ	सो ऽब्रवीद् अर्जुनं तत्र स्थितं दृष्ट्वा महातपाः  
०३,०३८।०३२च्	कस् त्वं तातेह सम्प्राप्तो धनुष्मान् कवची शरी  
०३,०३८।०३२ए	निबद्धासितलत्राणः क्षत्रधर्मम् अनुव्रतः  
०३,०३८।०३३अ	नेह शस्त्रेण कर्तव्यं शान्तानाम् अयम् आलयः  
०३,०३८।०३३च्	विनीतक्रोधहर्षाणां ब्राह्मणानां तपस्विनाम्  
०३,०३८।०३४अ	नेहास्ति धनुषा कार्यं न सङ्ग्रामेण कर्हि चित्  
०३,०३८।०३४च्	निक्षिपैतद् धनुस् तात प्राप्तो ऽसि परमां गतिम्  
०३,०३८।०३५अ	इत्य् अनन्तौजसं वीरं यथा चान्यं पृथग्जनम्  
०३,०३८।०३५च्	तथा वाचम् अथाभीक्ष्णं ब्राह्मणो ऽर्जुनम् अब्रवीत्  
०३,०३८।०३५ए	न चैनं चालयाम् आस धैर्यात् सुदृढनिश्चयम्  
०३,०३८।०३६अ	तम् उवाच ततः प्रीतः स द्विजः प्रहसन्न् इव  
०३,०३८।०३६च्	वरं वृणीष्व भद्रं ते शक्रो ऽहम् अरिसूदन  
०३,०३८।०३७अ	एवम् उक्तः प्रत्युवाच सहस्राक्षं धनञ्जयः  
०३,०३८।०३७च्	प्राञ्जलिः प्रणतो भूत्वा शूरः कुरुकुलोद्वहः  
०३,०३८।०३८अ	ईप्सितो ह्य् एष मे कामो वरं चैनं प्रयच्छ मे  
०३,०३८।०३८च्	त्वत्तो ऽद्य भगवन्न् अस्त्रं कृत्स्नम् इच्छामि वेदितुम्  
०३,०३८।०३९अ	प्रत्युवाच महेन्द्रस् तं प्रीतात्मा प्रहसन्न् इव  
०३,०३८।०३९च्	इह प्राप्तस्य किं कार्यम् अस्त्रैस् तव धनञ्जय  
०३,०३८।०३९ए	कामान् वृणीष्व लोकांश् च प्राप्तो ऽसि परमां गतिम्  
०३,०३८।०४०अ	एवम् उक्तः प्रत्युवाच सहस्राक्षं धनञ्जयः  
०३,०३८।०४०च्	न लोकान् न पुनः कामान् न देवत्वं कुतः सुखम्  
०३,०३८।०४१अ	न च सर्वामरैश्वर्यं कामये त्रिदशाधिप  
०३,०३८।०४१च्	भ्रातॄंस् तान् विपिने त्यक्त्वा वैरम् अप्रतियात्य च  
०३,०३८।०४१ए	अकीर्तिं सर्वलोकेषु गच्छेयं शाश्वतीः समाः  
०३,०३८।०४२अ	एवम् उक्तः प्रत्युवाच वृत्रहा पाण्डुनन्दनम्  
०३,०३८।०४२च्	सान्त्वयञ् श्लक्ष्णया वाचा सर्वलोकनमस्कृतः  
०३,०३८।०४३अ	यदा द्रक्ष्यसि भूतेशं त्र्यक्षं शूलधरं शिवम्  
०३,०३८।०४३च्	तदा दातास्मि ते तात दिव्यान्य् अस्त्राणि सर्वशः  
०३,०३८।०४४अ	क्रियतां दर्शने यत्नो देवस्य परमेष्ठिनः  
०३,०३८।०४४च्	दर्शनात् तस्य कौन्तेय संसिद्धः स्वर्गम् एष्यसि  
०३,०३८।०४५अ	इत्य् उक्त्वा फल्गुनं शक्रो जगामादर्शनं ततः  
०३,०३८।०४५च्	अर्जुनो ऽप्य् अथ तत्रैव तस्थौ योगसमन्वितः  
०३,०३९।००१	जनमेजय उवाच  
०३,०३९।००१अ	भगवञ् श्रोतुम् इच्छामि पार्थस्याक्लिष्टकर्मणः  
०३,०३९।००१च्	विस्तरेण कथाम् एतां यथास्त्राण्य् उपलब्धवान्  
०३,०३९।००२अ	कथं स पुरुषव्याघ्रो दीर्घबाहुर् धनञ्जयः  
०३,०३९।००२च्	वनं प्रविष्टस् तेजस्वी निर्मनुष्यम् अभीतवत्  
०३,०३९।००३अ	किं च तेन कृतं तत्र वसता ब्रह्मवित्तम  
०३,०३९।००३च्	कथं च भगवान् स्थाणुर् देवराजश् च तोषितः  
०३,०३९।००४अ	एतद् इच्छाम्य् अहं श्रोतुं त्वत्प्रसादाद् द्विजोत्तम  
०३,०३९।००४च्	त्वं हि सर्वज्ञ दिव्यं च मानुषं चैव वेत्थ ह  
०३,०३९।००५अ	अत्यद्भुतं महाप्राज्ञ रोमहर्षणम् अर्जुनः  
०३,०३९।००५च्	भवेन सह सङ्ग्रामं चकाराप्रतिमं किल  
०३,०३९।००५ए	पुरा प्रहरतां श्रेष्ठः सङ्ग्रामेष्व् अपराजितः  
०३,०३९।००६अ	यच् छ्रुत्वा नरसिंहानां दैन्यहर्षातिविस्मयात्  
०३,०३९।००६च्	शूराणाम् अपि पार्थानां हृदयानि चकम्पिरे  
०३,०३९।००७अ	यद् यच् च कृतवान् अन्यत् पार्थस् तद् अखिलं वद  
०३,०३९।००७च्	न ह्य् अस्य निन्दितं जिष्णोः सुसूक्ष्मम् अपि लक्षये  
०३,०३९।००७ए	चरितं तस्य शूरस्य तन् मे सर्वं प्रकीर्तय  
०३,०३९।००८	वैशम्पायन उवाच  
०३,०३९।००८अ	कथयिष्यामि ते तात कथाम् एतां महात्मनः  
०३,०३९।००८च्	दिव्यां कौरवशार्दूल महतीम् अद्भुतोपमाम्  
०३,०३९।००९अ	गात्रसंस्पर्शसम्बन्धं त्र्यम्बकेण सहानघ  
०३,०३९।००९च्	पार्थस्य देवदेवेन शृणु सम्यक् समागमम्  
०३,०३९।०१०अ	युधिष्ठिरनियोगात् स जगामामितविक्रमः  
०३,०३९।०१०च्	शक्रं सुरेश्वरं द्रष्टुं देवदेवं च शङ्करम्  
०३,०३९।०११अ	दिव्यं तद् धनुर् आदाय खड्गं च पुरुषर्षभः  
०३,०३९।०११च्	महाबलो महाबाहुर् अर्जुनः कार्यसिद्धये  
०३,०३९।०११ए	दिशं ह्य् उदीचीं कौरव्यो हिमवच्छिखरं प्रति  
०३,०३९।०१२अ	ऐन्द्रिः स्थिरमना राजन् सर्वलोकमहारथः  
०३,०३९।०१२च्	त्वरया परया युक्तस् तपसे धृतनिश्चयः  
०३,०३९।०१२ए	वनं कण्टकितं घोरम् एक एवान्वपद्यत  
०३,०३९।०१३अ	नानापुष्पफलोपेतं नानापक्षिनिषेवितम्  
०३,०३९।०१३च्	नानामृगगणाकीर्णं सिद्धचारणसेवितम्  
०३,०३९।०१३द्*०१६०_०१	गन्धर्वैर् अप्सरोभिश् च क्रीडद्भिर् उपशोभितम्  
०३,०३९।०१३द्*०१६०_०२	मत्तैः किम्पुरुषैश् चैव पानभूमिगतैस् तथा  
०३,०३९।०१३द्*०१६०_०३	तत् प्रियाभिः समन्ताच् च व्यावृत्य परिवीक्षितः  
०३,०३९।०१३द्*०१६०_०४	जगाम नरशार्दूलो देवं द्रष्टुं पिनाकिनम्  
०३,०३९।०१४अ	ततः प्रयाते कौन्तेये वनं मानुषवर्जितम्  
०३,०३९।०१४च्	शङ्खानां पटहानां च शब्दः समभवद् दिवि  
०३,०३९।०१५अ	पुष्पवर्षं च सुमहन् निपपात महीतले  
०३,०३९।०१५च्	मेघजालं च विततं छादयाम् आस सर्वतः  
०३,०३९।०१६अ	अतीत्य वनदुर्गाणि सन्निकर्षे महागिरेः  
०३,०३९।०१६च्	शुशुभे हिमवत्पृष्ठे वसमानो ऽर्जुनस् तदा  
०३,०३९।०१७अ	तत्रापश्यद् द्रुमान् फुल्लान् विहगैर् वल्गु नादितान्  
०३,०३९।०१७च्	नदीश् च बहुलावर्ता नीलवैडूर्यसन्निभाः  
०३,०३९।०१८अ	हंसकारण्डवोद्गीताः सारसाभिरुतास् तथा  
०३,०३९।०१८च्	पुंस्कोकिलरुताश् चैव क्रौञ्चबर्हिणनादिताः  
०३,०३९।०१९अ	मनोहरवनोपेतास् तस्मिन्न् अतिरथो ऽर्जुनः  
०३,०३९।०१९च्	पुण्यशीतामलजलाः पश्यन् प्रीतमनाभवत्  
०३,०३९।०२०अ	रमणीये वनोद्देशे रममाणो ऽर्जुनस् तदा  
०३,०३९।०२०च्	तपस्य् उग्रे वर्तमान उग्रतेजा महामनाः  
०३,०३९।०२१अ	दर्भचीरं निवस्याथ दण्डाजिनविभूषितः  
०३,०३९।०२१च्	पूर्णे पूर्णे त्रिरात्रे तु मासम् एकं फलाशनः  
०३,०३९।०२१ए	द्विगुणेनैव कालेन द्वितीयं मासम् अत्यगात्  
०३,०३९।०२२अ	तृतीयम् अपि मासं स पक्षेणाहारम् आचरन्  
०३,०३९।०२२च्	शीर्णं च पतितं भूमौ पर्णं समुपयुक्तवान्  
०३,०३९।०२३अ	चतुर्थे त्व् अथ सम्प्राप्ते मासि पूर्णे ततः परम्  
०३,०३९।०२३च्	वायुभक्षो महाबाहुर् अभवत् पाण्डुनन्दनः  
०३,०३९।०२३ए	ऊर्ध्वबाहुर् निरालम्बः पादाङ्गुष्ठाग्रविष्ठितः  
०३,०३९।०२४अ	सदोपस्पर्शनाच् चास्य बभूवुर् अमितौजसः  
०३,०३९।०२४च्	विद्युदम्भोरुहनिभा जटास् तस्य महात्मनः  
०३,०३९।०२५अ	ततो महर्षयः सर्वे जग्मुर् देवं पिनाकिनम्  
०३,०३९।०२५ब्*०१६१_०१	निवेदयिषवः पार्थं तपस्य् उग्रे समास्थितम्  
०३,०३९।०२५च्	शितिकण्ठं महाभागं प्रणिपत्य प्रसाद्य च  
०३,०३९।०२५ए	सर्वे निवेदयाम् आसुः कर्म तत् फल्गुनस्य ह  
०३,०३९।०२६अ	एष पार्थो महातेजा हिमवत्पृष्ठम् आश्रितः  
०३,०३९।०२६च्	उग्रे तपसि दुष्पारे स्थितो धूमाययन् दिशः  
०३,०३९।०२७अ	तस्य देवेश न वयं विद्मः सर्वे चिकीर्षितम्  
०३,०३९।०२७च्	सन्तापयति नः सर्वान् असौ साधु निवार्यताम्  
०३,०३९।०२७द्*०१६२_०१	तेषां तद् वचनं श्रुत्वा मुनीनां भावितात्मनाम्  
०३,०३९।०२७द्*०१६२_०२	उमापतिर् भूतपतिर् वाक्यम् एतद् उवाच ह  
०३,०३९।०२८	महेश्वर उवाच  
०३,०३९।०२८अ	शीघ्रं गच्छत संहृष्टा यथागतम् अतन्द्रिताः  
०३,०३९।०२८च्	अहम् अस्य विजानामि सङ्कल्पं मनसि स्थितम्  
०३,०३९।०२८द्*०१६३_०१	न वो विषादः कर्तव्यः फल्गुनं प्रति सर्वशः  
०३,०३९।०२९अ	नास्य स्वर्गस्पृहा का चिन् नैश्वर्यस्य न चायुषः  
०३,०३९।०२९च्	यत् त्व् अस्य काङ्क्षितं सर्वं तत् करिष्ये ऽहम् अद्य वै  
०३,०३९।०३०	वैशम्पायन उवाच  
०३,०३९।०३०अ	ते श्रुत्व शर्ववचनम् ऋषयः सत्यवादिनः  
०३,०३९।०३०च्	प्रहृष्टमनसो जग्मुर् यथास्वं पुनर् आश्रमान्  
०३,०४०।००१	वैशम्पायन उवाच  
०३,०४०।००१अ	गतेषु तेषु सर्वेषु तपस्विषु महात्मसु  
०३,०४०।००१च्	पिनाकपाणिर् भगवान् सर्वपापहरो हरः  
०३,०४०।००२अ	कैरातं वेषम् आस्थाय काञ्चनद्रुमसन्निभम्  
०३,०४०।००२च्	विभ्राजमानो वपुषा गिरिर् मेरुर् इवापरः  
०३,०४०।००३अ	श्रीमद् धनुर् उपादाय शरांश् चाशीविषोपमान्  
०३,०४०।००३च्	निष्पपात महार्चिष्मान् दहन् कक्षम् इवानलः  
०३,०४०।००४अ	देव्या सहोमया श्रीमान् समानव्रतवेषया  
०३,०४०।००४च्	नानावेषधरैर् हृष्टैर् भूतैर् अनुगतस् तदा  
०३,०४०।००५अ	किरातवेषप्रच्छन्नः स्त्रीभिश् चानु सहस्रशः  
०३,०४०।००५च्	अशोभत तदा राजन् स देवो ऽतीव भारत  
०३,०४०।००६अ	क्षणेन तद् वनं सर्वं निःशब्दम् अभवत् तदा  
०३,०४०।००६च्	नादः प्रस्रवणानां च पक्षिणां चाप्य् उपारमत्  
०३,०४०।००६द्*०१६४_०१	प्रेषयित्वा नु दितिजं मूकं वा पार्थनिश्चितम्  
०३,०४०।००६द्*०१६४_०२	मयेप्सितं मदीयैस् तु वस्तुं सह महाबलः  
०३,०४०।००६द्*०१६४_०३	तस्माद् अर्जुनबाणैस् त्वं निर्विद्धो हि ममैव च  
०३,०४०।००६द्*०१६४_०४	देहं त्यक्त्वा महाबाहो माम् एवैष्यसि दानव  
०३,०४०।००७अ	स सन्निकर्षम् आगम्य पार्थस्याक्लिष्टकर्मणः  
०३,०४०।००७च्	मूकं नाम दितेः पुत्रं ददर्शाद्भुतदर्शनम्  
०३,०४०।००८अ	वाराहं रूपम् आस्थाय तर्कयन्तम् इवार्जुनम्  
०३,०४०।००८च्	हन्तुं परमदुष्टात्मा तम् उवाचाथ फल्गुनः  
०३,०४०।००९अ	गाण्डीवं धनुर् आदाय शरांश् चाशीविषोपमान्  
०३,०४०।००९च्	सज्यं धनुर्वरं कृत्वा ज्याघोषेण निनादयन्  
०३,०४०।०१०अ	यन् मां प्रार्थयसे हन्तुम् अनागसम् इहागतम्  
०३,०४०।०१०च्	तस्मात् त्वां पूर्वम् एवाहं नेष्यामि यमसादनम्  
०३,०४०।०११अ	तं दृष्ट्वा प्रहरिष्यन्तं फल्गुनं दृढधन्विनम्  
०३,०४०।०११च्	किरातरूपी सहसा वारयाम् आस शङ्करः  
०३,०४०।०१२अ	मयैष प्रार्थितः पूर्वं नीलमेघसमप्रभः  
०३,०४०।०१२च्	अनादृत्यैव तद् वाक्यं प्रजहाराथ फल्गुनः  
०३,०४०।०१२द्*०१६५_०१	मुमोच निशितं बाणं वज्राशनिसमं बलम्  
०३,०४०।०१३अ	किरातश् च समं तस्मिन्न् एकलक्ष्ये महाद्युतिः  
०३,०४०।०१३च्	प्रमुमोचाशनिप्रख्यं शरम् अग्निशिखोपमम्  
०३,०४०।०१४अ	तौ मुक्तौ सायकौ ताभ्यां समं तत्र निपेततुः  
०३,०४०।०१४च्	मूकस्य गात्रे विस्तीर्णे शैलसंहनने तदा  
०३,०४०।०१५अ	यथाशनिविनिष्पेषो वज्रस्येव च पर्वते  
०३,०४०।०१५च्	तथा तयोः सन्निपातः शरयोर् अभवत् तदा  
०३,०४०।०१६अ	स विद्धो बहुभिर् बाणैर् दीप्तास्यैः पन्नगैर् इव  
०३,०४०।०१६च्	ममार राक्षसं रूपं भूयः कृत्वा विभीषणम्  
०३,०४०।०१७अ	ददर्शाथ ततो जिष्णुः पुरुषं काञ्चनप्रभम्  
०३,०४०।०१७च्	किरातवेषप्रच्छन्नं स्त्रीसहायम् अमित्रहा  
०३,०४०।०१७ए	तम् अब्रवीत् प्रीतमनाः कौन्तेयः प्रहसन्न् इव  
०३,०४०।०१८अ	को भवान् अटते शून्ये वने स्त्रीगणसंवृतः  
०३,०४०।०१८च्	न त्वम् अस्मिन् वने घोरे बिभेषि कनकप्रभ  
०३,०४०।०१९अ	किमर्थं च त्वया विद्धो मृगो ऽयं मत्परिग्रहः  
०३,०४०।०१९च्	मयाभिपन्नः पूर्वं हि राक्षसो ऽयम् इहागतः  
०३,०४०।०२०अ	कामात् परिभवाद् वापि न मे जीवन् विमोक्ष्यसे  
०३,०४०।०२०च्	न ह्य् एष मृगयाधर्मो यस् त्वयाद्य कृतो मयि  
०३,०४०।०२०ए	तेन त्वां भ्रंशयिष्यामि जीवितात् पर्वताश्रय  
०३,०४०।०२१अ	इत्य् उक्तः पाण्डवेयेन किरातः प्रहसन्न् इव  
०३,०४०।०२१च्	उवाच श्लक्ष्णया वाचा पाण्डवं सव्यसाचिनम्  
०३,०४०।०२१द्*०१६६_०१	न मत्कृते त्वया वीर भीः कार्या वनम् अन्तिकात्  
०३,०४०।०२१द्*०१६६_०२	इयं भूमिः सदास्माकम् उचिता वसतां वने  
०३,०४०।०२१द्*०१६६_०३	त्वया तु दुष्करः कस्माद् इह वासः प्ररोचितः  
०३,०४०।०२१द्*०१६६_०४	वयं तु बहुसत्त्वे ऽस्मिन् निवसामस् तपोधन  
०३,०४०।०२१द्*०१६६_०५	भवांस् तु कृष्णवर्त्माभः सुकुमारः सुखोचितः  
०३,०४०।०२१द्*०१६६_०६	अर्जुन उवाच  
०३,०४०।०२१द्*०१६६_०६	कथं शून्यम् इमं देशम् एकाकी विचरिष्यति  
०३,०४०।०२१द्*०१६६_०७	गाण्डीवम् आश्रयं कृत्वा नाराचांश् चाग्निसन्निभान्  
०३,०४०।०२१द्*०१६६_०८	निवसामि महारण्ये द्वितीय इव पावकिः  
०३,०४०।०२१द्*०१६६_०९	एष चापि मया जन्तुर् मृगरूपं समाश्रितः  
०३,०४०।०२१द्*०१६६_१०	किरात उवाच  
०३,०४०।०२१द्*०१६६_१०	राक्षसो निहतो घोरो हन्तुं माम् इह चागतः  
०३,०४०।०२१द्*०१६६_११	मयैष धनुनिर्मुक्तैस् ताडितः पूर्वम् एव हि  
०३,०४०।०२१द्*०१६६_१२	बाणैर् अभिहतः शेते नीतश् च यमसादनम्  
०३,०४०।०२२अ	ममैवायं लक्ष्यभूतः पूर्वम् एव परिग्रहः  
०३,०४०।०२२च्	ममैव च प्रहारेण जीविताद् व्यवरोपितः  
०३,०४०।०२३अ	दोषान् स्वान् नार्हसे ऽन्यस्मै वक्तुं स्वबलदर्पितः  
०३,०४०।०२३च्	अभिषक्तो ऽस्मि मन्दात्मन् न मे जीवन् विमोक्ष्यसे  
०३,०४०।०२४अ	स्थिरो भवस्व मोक्ष्यामि सायकान् अशनीन् इव  
०३,०४०।०२४च्	घटस्व परया शक्त्या मुञ्च त्वम् अपि सायकान्  
०३,०४०।०२४द्*०१६७_०१	तस्य तद् वचनं श्रुत्वा किरातस्यार्जुनस् तदा  
०३,०४०।०२४द्*०१६७_०२	रोषम् आहारयाम् आस ताडयाम् आस चेषुभिः  
०३,०४०।०२४द्*०१६७_०३	ततो हृष्टेन मनसा प्रतिजग्राह सायकान्  
०३,०४०।०२४द्*०१६७_०४	भूयो भूय इति प्राह मन्द मन्देत्य् उवाच ह  
०३,०४०।०२४द्*०१६७_०५	प्रहरस्व शरैर् एतान् नाराचान् मर्मभेदिनः  
०३,०४०।०२४द्*०१६७_०६	इत्य् उक्तो बाणवर्षं स मुमोच सहसार्जुनः  
०३,०४०।०२५अ	ततस् तौ तत्र संरब्धौ गर्जमानौ मुहुर् मुहुः  
०३,०४०।०२५च्	शरैर् आशीविषाकारैस् ततक्षाते परस्परम्  
०३,०४०।०२६अ	ततो ऽर्जुनः शरवर्षं किराते समवासृजत्  
०३,०४०।०२६च्	तत् प्रसन्नेन मनसा प्रतिजग्राह शङ्करः  
०३,०४०।०२७अ	मुहूर्तं शरवर्षं तत् प्रतिगृह्य पिनाकधृक्  
०३,०४०।०२७च्	अक्षतेन शरीरेण तस्थौ गिरिर् इवाचलः  
०३,०४०।०२८अ	स दृष्ट्वा बाणवर्षं तन् मोघीभूतं धनञ्जयः  
०३,०४०।०२८च्	परमं विस्मयं चक्रे साधु साध्व् इति चाब्रवीत्  
०३,०४०।०२९अ	अहो ऽयं सुकुमाराङ्गो हिमवच्छिखरालयः  
०३,०४०।०२९च्	गाण्डीवमुक्तान् नाराचान् प्रतिगृह्णात्य् अविह्वलः  
०३,०४०।०३०अ	को ऽयं देवो भवेत् साक्षाद् रुद्रो यक्षः सुरेश्वरः  
०३,०४०।०३०च्	विद्यते हि गिरिश्रेष्ठे त्रिदशानां समागमः  
०३,०४०।०३१अ	न हि मद्बाणजालानाम् उत्सृष्टानां सहस्रशः  
०३,०४०।०३१च्	शक्तो ऽन्यः सहितुं वेगम् ऋते देवं पिनाकिनम्  
०३,०४०।०३२अ	देवो वा यदि वा यक्षो रुद्राद् अन्यो व्यवस्थितः  
०३,०४०।०३२च्	अहम् एनं शरैस् तीक्ष्णैर् नयामि यमसादनम्  
०३,०४०।०३३अ	ततो हृष्टमना जिष्णुर् नाराचान् मर्मभेदिनः  
०३,०४०।०३३च्	व्यसृजच् छतधा राजन् मयूखान् इव भास्करः  
०३,०४०।०३४अ	तान् प्रसन्नेन मनसा भगवांल् लोकभावनः  
०३,०४०।०३४च्	शूलपाणिः प्रत्यगृह्णाच् छिलावर्षम् इवाचलः  
०३,०४०।०३५अ	क्षणेन क्षीणबाणो ऽथ संवृत्तः फल्गुनस् तदा  
०३,०४०।०३५च्	वित्रासं च जगामाथ तं दृष्ट्वा शरसङ्क्षयम्  
०३,०४०।०३६अ	चिन्तयाम् आस जिष्णुस् तु भगवन्तं हुताशनम्  
०३,०४०।०३६च्	पुरस्ताद् अक्षयौ दत्तौ तूणौ येनास्य खाण्डवे  
०३,०४०।०३७अ	किं नु मोक्ष्यामि धनुषा यन् मे बाणाः क्षयं गताः  
०३,०४०।०३७च्	अयं च पुरुषः को ऽपि बाणान् ग्रसति सर्वशः  
०३,०४०।०३८अ	अहम् एनं धनुष्कोट्या शूलाग्रेणेव कुञ्जरम्  
०३,०४०।०३८च्	नयामि दण्डधारस्य यमस्य सदनं प्रति  
०३,०४०।०३८द्*०१६८_०१	प्रगृह्याथ धनुष्कोट्या ज्यापाशेनावकृष्य च  
०३,०४०।०३८द्*०१६८_०२	मुष्टिभिश् चापि हतवान् वज्रकल्पैर् महाद्युतिः  
०३,०४०।०३९अ	सम्प्रायुध्यद् धनुष्कोट्या कौन्तेयः परवीरहा  
०३,०४०।०३९च्	तद् अप्य् अस्य धनुर् दिव्यं जग्रास गिरिगोचरः  
०३,०४०।०४०अ	ततो ऽर्जुनो ग्रस्तधनुः खड्गपाणिर् अतिष्ठत  
०३,०४०।०४०च्	युद्धस्यान्तम् अभीप्सन् वै वेगेनाभिजगाम तम्  
०३,०४०।०४१अ	तस्य मूर्ध्नि शितं खड्गम् असक्तं पर्वतेष्व् अपि  
०३,०४०।०४१च्	मुमोच भुजवीर्येण विक्रम्य कुरुनन्दनः  
०३,०४०।०४१ए	तस्य मूर्धानम् आसाद्य पफालासिवरो हि सः  
०३,०४०।०४२अ	ततो वृक्षैः शिलाभिश् च योधयाम् आस फल्गुनः  
०३,०४०।०४२च्	यथा वृक्षान् महाकायः प्रत्यगृह्णाद् अथो शिलाः  
०३,०४०।०४३अ	किरातरूपी भगवांस् ततः पार्थो महाबलः  
०३,०४०।०४३च्	मुष्टिभिर् वज्रसंस्पर्शैर् धूमम् उत्पादयन् मुखे  
०३,०४०।०४३ए	प्रजहार दुराधर्षे किरातसमरूपिणि  
०३,०४०।०४४अ	ततः शक्राशनिसमैर् मुष्टिभिर् भृशदारुणैः  
०३,०४०।०४४च्	किरातरूपी भगवान् अर्दयाम् आस फल्गुनम्  
०३,०४०।०४५अ	ततश् चटचटाशब्दः सुघोरः समजायत  
०३,०४०।०४५च्	पाण्डवस्य च मुष्टीनां किरातस्य च युध्यतः  
०३,०४०।०४६अ	सुमुहूर्तं महद् युद्धम् आसीत् तल् लोमहर्षणम्  
०३,०४०।०४६च्	भुजप्रहारसंयुक्तं वृत्रवासवयोर् इव  
०३,०४०।०४७अ	जहाराथ ततो जिष्णुः किरातम् उरसा बली  
०३,०४०।०४७च्	पाण्डवं च विचेष्टन्तं किरातो ऽप्य् अहनद् बलात्  
०३,०४०।०४८अ	तयोर् भुजविनिष्पेषात् सङ्घर्षेणोरसोस् तथा  
०३,०४०।०४८च्	समजायत गात्रेषु पावको ऽङ्गारधूमवान्  
०३,०४०।०४९अ	तत एनं महादेवः पीड्य गात्रैः सुपीडितम्  
०३,०४०।०४९च्	तेजसा व्याक्रमद् रोषाच् चेतस् तस्य विमोहयन्  
०३,०४०।०५०अ	ततो निपीडितैर् गात्रैः पिण्डीकृत इवाबभौ  
०३,०४०।०५०ब्*०१६९_०१	सुमुहूर्तं तथा ध्यात्वा सचेताः पुनर् उत्थितः  
०३,०४०।०५०ब्*०१६९_०२	ततः प्रीतो भवस् तस्य भगवान् कामनाशनः  
०३,०४०।०५०च्	फल्गुनो गात्रसंरुद्धो देवदेवेन भारत  
०३,०४०।०५१अ	निरुच्छ्वासो ऽभवच् चैव सन्निरुद्धो महात्मना  
०३,०४०।०५१ब्*०१७०_०१	आत्मानं दर्शयाम् आस फाल्गुनः परवीरहा  
०३,०४०।०५१ब्*०१७०_०२	धृतिम् आस्थाय महतीं तोलयाम् आस शङ्करम्  
०३,०४०।०५१ब्*०१७०_०३	तावद् आस्थाय रूपं स्वम् उवाच भगवान् भवः  
०३,०४०।०५१च्	ततः पपात सम्मूढस् ततः प्रीतो ऽभवद् भवः  
०३,०४०।०५१द्*०१७१_०१	स मुहूर्तं तथा भूत्वा सचेताः पुनर् उत्थितः  
०३,०४०।०५१द्*०१७१_०२	रुधिरेणाप्लुताङ्गस् तु पाण्डवो भृशदुःखितः  
०३,०४०।०५१द्*०१७१_०३	शरण्यं शरणं गत्वा भगवन्तं पिनाकिनम्  
०३,०४०।०५१द्*०१७१_०४	मृन्मयं स्थण्डिलं कृत्वा माल्येनापूजयद् भवम्  
०३,०४०।०५१द्*०१७१_०५	तच् च माल्यं तदा पार्थः किरातशिरसि स्थितम्  
०३,०४०।०५१द्*०१७१_०६	अपश्यत् पाण्डवश्रेष्ठो हर्षेण प्रकृतिं गतः  
०३,०४०।०५१द्*०१७१_०७	पपात पादयोस् तस्य ततः प्रीतो ऽभवद् भवः  
०३,०४०।०५१द्*०१७२_०१	उवाच चैनं वचसा मेघगम्भीरगीर् हरः  
०३,०४०।०५१द्*०१७२_०२	जातविस्मयम् आलोक्य ततः क्षीणाङ्गसंहतिम्  
०३,०४०।०५२	भगवान् उवाच  
०३,०४०।०५२अ	भो भो फल्गुन तुष्टो ऽस्मि कर्मणाप्रतिमेन ते  
०३,०४०।०५२च्	शौर्येणानेन धृत्या च क्षत्रियो नास्ति ते समः  
०३,०४०।०५३अ	समं तेजश् च वीर्यं च ममाद्य तव चानघ  
०३,०४०।०५३च्	प्रीतस् ते ऽहं महाबाहो पश्य मां पुरुषर्षभ  
०३,०४०।०५४अ	ददानि ते विशालाक्ष चक्षुः पूर्वऋषिर् भवान्  
०३,०४०।०५४च्	विजेष्यसि रणे शत्रून् अपि सर्वान् दिवौकसः  
०३,०४०।०५४द्*०१७३_०१	प्रीत्या च ते ऽहं दास्यामि यद् अस्त्रम् अनिवारितम्  
०३,०४०।०५४द्*०१७३_०२	त्वं हि शक्तो मदीयं तच् छस्त्रं धारयितुं क्षणात्  
०३,०४०।०५५	वैशम्पायन उवाच  
०३,०४०।०५५अ	ततो देवं महादेवं गिरिशं शूलपाणिनम्  
०३,०४०।०५५च्	ददर्श फल्गुनस् तत्र सह देव्या महाद्युतिम्  
०३,०४०।०५६अ	स जानुभ्यां महीं गत्वा शिरसा प्रणिपत्य च  
०३,०४०।०५६च्	प्रसादयाम् आस हरं पार्थः परपुरञ्जयः  
०३,०४०।०५७	अर्जुन उवाच  
०३,०४०।०५७अ	कपर्दिन् सर्वभूतेश भगनेत्रनिपातन  
०३,०४०।०५७च्	व्यतिक्रमं मे भगवन् क्षन्तुम् अर्हसि शङ्कर  
०३,०४०।०५७द्*०१७४_०१	देवदेव महादेव नीलग्रीव जटाधर  
०३,०४०।०५७द्*०१७४_०२	कारणानां च परमं जाने त्वां त्र्यम्बकं विभुम्  
०३,०४०।०५७द्*०१७४_०३	देवानां च गतिं देवं त्वत्प्रसूतम् इदं जगत्  
०३,०४०।०५७द्*०१७४_०४	अजेयस् त्वं त्रिभिर् लोकैः सदेवासुरमानुषैः  
०३,०४०।०५७द्*०१७४_०५	शिवाय विष्णुरूपाय विष्णवे शिवरूपिणे  
०३,०४०।०५७द्*०१७४_०६	दक्षयज्ञविनाशाय हरिरुद्राय वै नमः  
०३,०४०।०५७द्*०१७४_०७	ललाटाक्षाय शर्वाय मीढुषे शूलपाणये  
०३,०४०।०५७द्*०१७४_०८	पिनाकगोप्त्रे सूर्याय मार्जालीयाय वेधसे  
०३,०४०।०५७द्*०१७४_०९	प्रसादये त्वां भगवन् सर्वभूतमहेश्वर  
०३,०४०।०५७द्*०१७४_१०	गणेशं जगतः शम्भुं लोककारणकारणम्  
०३,०४०।०५७द्*०१७४_११	प्रधानपुरुषातीतं परं सूक्ष्मतरं हरम्  
०३,०४०।०५८अ	भवगद्दर्शनाकाङ्क्षी प्राप्तो ऽस्मीमं महागिरिम्  
०३,०४०।०५८च्	दयितं तव देवेश तापसालयम् उत्तमम्  
०३,०४०।०५९अ	प्रसादये त्वां भगवन् सर्वभूतनमस्कृत  
०३,०४०।०५९च्	न मे स्याद् अपराधो ऽयं महादेवातिसाहसात्  
०३,०४०।०६०अ	कृतो मया यद् अज्ञानाद् विमर्दो ऽयं त्वया सह  
०३,०४०।०६०च्	शरणं सम्प्रपन्नाय तत् क्षमस्वाद्य शङ्कर  
०३,०४०।०६१	वैशम्पायन उवाच  
०३,०४०।०६१अ	तम् उवाच महातेजाः प्रहस्य वृषभध्वजः  
०३,०४०।०६१च्	प्रगृह्य रुचिरं बाहुं क्षान्तम् इत्य् एव फल्गुनम्  
०३,०४०।०६१द्*०१७५_०१	परिष्वज्य च बाहुभ्यां प्रीतात्मा भगवान् हरः  
०३,०४०।०६१द्*०१७५_०२	पुनः पार्थं सान्त्वपूर्वम् उवाच वृषभध्वजः  
०३,०४०।०६१द्*०१७६_०१	गङ्गाङ्कितजटः शर्वः पार्थस्यामिततेजसः  
०३,०४०।०६१द्*०१७६_०२	प्रगृह्य रुचिरं बाहुं वृत्तं ताम्रतलाङ्गुलिम्  
०३,०४१।००१	भगवान् उवाच  
०३,०४१।००१अ	नरस् त्वं पूर्वदेहे वै नारायणसहायवान्  
०३,०४१।००१च्	बदर्यां तप्तवान् उग्रं तपो वर्षायुतान् बहून्  
०३,०४१।००२अ	त्वयि वा परमं तेजो विष्णौ वा पुरुषोत्तमे  
०३,०४१।००२च्	युवाभ्यां पुरुषाग्र्याभ्यां तेजसा धार्यते जगत्  
०३,०४१।००३अ	शक्राभिषेके सुमहद् धनुर् जलदनिस्वनम्  
०३,०४१।००३च्	प्रगृह्य दानवाः शस्तास् त्वया कृष्णेन च प्रभो  
०३,०४१।००४अ	एतत् तद् एव गाण्डीवं तव पार्थ करोचितम्  
०३,०४१।००४च्	मायाम् आस्थाय यद् ग्रस्तं मया पुरुषसत्तम  
०३,०४१।००४ए	तूणौ चाप्य् अक्षयौ भूयस् तव पार्थ यथोचितौ  
०३,०४१।००४ड़्*०१७७_०१	भविष्यति शरीरं च नीरुजं कुरुनन्दन  
०३,०४१।००५अ	प्रीतिमान् अस्मि वै पार्थ तव सत्यपराक्रम  
०३,०४१।००५च्	गृहाण वरम् अस्मत्तः काङ्क्षितं यन् नरर्षभ  
०३,०४१।००६अ	न त्वया सदृशः कश् चित् पुमान् मर्त्येषु मानद  
०३,०४१।००६च्	दिवि वा विद्यते क्षत्रं त्वत्प्रधानम् अरिन्दम  
०३,०४१।००७	अर्जुन उवाच  
०३,०४१।००७अ	भगवन् ददासि चेन् मह्यं कामं प्रीत्या वृषध्वज  
०३,०४१।००७च्	कामये दिव्यम् अस्त्रं तद् घोरं पाशुपतं प्रभो  
०३,०४१।००८अ	यत् तद् ब्रह्मशिरो नाम रौद्रं भीमपराक्रमम्  
०३,०४१।००८च्	युगान्ते दारुणे प्राप्ते कृत्स्नं संहरते जगत्  
०३,०४१।००८द्*०१७८_०१	कर्णभीष्मकृपद्रोणैर् भविता तु महाहवः  
०३,०४१।००८द्*०१७८_०२	त्वत्प्रसादान् महादेव जयेयं तान् यथा युधि  
०३,०४१।००८द्*०१७९_०१	ब्रह्मास्त्रज्ञानसम्पन्नैर् भविता मे महाहवः  
०३,०४१।००९अ	दहेयं येन सङ्ग्रामे दानवान् राक्षसांस् तथा  
०३,०४१।००९च्	भूतानि च पिशाचांश् च गन्धर्वान् अथ पन्नगान्  
०३,०४१।०१०अ	यतः शूलसहस्राणि गदाश् चोग्रप्रदर्शनाः  
०३,०४१।०१०च्	शराश् चाशीविषाकाराः सम्भवन्त्य् अनुमन्त्रिताः  
०३,०४१।०११अ	युध्येयं येन भीष्मेण द्रोणेन च कृपेण च  
०३,०४१।०११च्	सूतपुत्रेण च रणे नित्यं कटुकभाषिणा  
०३,०४१।०१२अ	एष मे प्रथमः कामो भगवन् भगनेत्रहन्  
०३,०४१।०१२च्	त्वत्प्रसादाद् विनिर्वृत्तः समर्थः स्याम् अहं यथा  
०३,०४१।०१३	भगवान् उवाच  
०३,०४१।०१३अ	ददानि ते ऽस्त्रं दयितम् अहं पाशुपतं महत्  
०३,०४१।०१३च्	समर्थो धारणे मोक्षे संहारे चापि पाण्डव  
०३,०४१।०१४अ	नैतद् वेद महेन्द्रो ऽपि न यमो न च यक्षराट्  
०३,०४१।०१४च्	वरुणो वाथ वा वायुः कुतो वेत्स्यन्ति मानवाः  
०३,०४१।०१५अ	न त्व् एतत् सहसा पार्थ मोक्तव्यं पुरुषे क्व चित्  
०३,०४१।०१५च्	जगद् विनिर्दहेत् सर्वम् अल्पतेजसि पातितम्  
०३,०४१।०१६अ	अवध्यो नाम नास्त्य् अस्य त्रैलोक्ये सचराचरे  
०३,०४१।०१६च्	मनसा चक्षुषा वाचा धनुषा च निपात्यते  
०३,०४१।०१७	वैशम्पायन उवाच  
०३,०४१।०१७अ	तच् छ्रुत्वा त्वरितः पार्थः शुचिर् भूत्वा समाहितः  
०३,०४१।०१७च्	उपसङ्गृह्य विश्वेशम् अधीष्वेति च सो ऽब्रवीत्  
०३,०४१।०१८अ	ततस् त्व् अध्यापयाम् आस सरहस्य निवर्तनम्  
०३,०४१।०१८च्	तद् अस्त्रं पाण्डवश्रेष्ठं मूर्तिमन्तम् इवान्तकम्  
०३,०४१।०१९अ	उपतस्थे महात्मानं यथा त्र्यक्षम् उमापतिम्  
०३,०४१।०१९च्	प्रतिजग्राह तच् चापि प्रीतिमान् अर्जुनस् तदा  
०३,०४१।०२०अ	ततश् चचाल पृथिवी सपर्वतवनद्रुमा  
०३,०४१।०२०च्	ससागरवनोद्देशा सग्रामनगराकरा  
०३,०४१।०२१अ	शङ्खदुन्दुभिघोषाश् च भेरीणां च सहस्रशः  
०३,०४१।०२१च्	तस्मिन् मुहूर्ते सम्प्राप्ते निर्घातश् च महान् अभूत्  
०३,०४१।०२२अ	अथास्त्रं जाज्वलद् घोरं पाण्डवस्यामितौजसः  
०३,०४१।०२२च्	मूर्तिमद् विष्ठितं पार्श्वे ददृशुर् देवदानवाः  
०३,०४१।०२३अ	स्पृष्टस्य च त्र्यम्बकेन फल्गुनस्यामितौजसः  
०३,०४१।०२३च्	यत् किं चिद् अशुभं देहे तत् सर्वं नाशम् एयिवत्  
०३,०४१।०२४अ	स्वर्गं गच्छेत्य् अनुज्ञातस् त्र्यम्बकेन तदार्जुनः  
०३,०४१।०२४च्	प्रणम्य शिरसा पार्थः प्राञ्जलिर् देवम् ऐक्षत  
०३,०४१।०२५अ	ततः प्रभुस् त्रिदिवनिवासिनां वशी; महामतिर् गिरिश उमापतिः शिवः  
०३,०४१।०२५च्	धनुर् महद् दितिजपिशाचसूदनं; ददौ भवः पुरुषवराय गाण्डिवम्  
०३,०४१।०२६अ	ततः शुभं गिरिवरम् ईश्वरस् तदा; सहोमया सिततटसानुकन्दरम्  
०३,०४१।०२६च्	विहाय तं पतगमहर्षिसेवितं; जगाम खं पुरुषवरस्य पश्यतः  
०३,०४२।००१	वैशम्पायन उवाच  
०३,०४२।००१अ	तस्य सम्पश्यतस् त्व् एव पिनाकी वृषभध्वजः  
०३,०४२।००१च्	जगामादर्शनं भानुर् लोकस्येवास्तम् एयिवान्  
०३,०४२।००२अ	ततो ऽर्जुनः परं चक्रे विस्मयं परवीरहा  
०३,०४२।००२च्	मया साक्षान् महादेवो दृष्ट इत्य् एव भारत  
०३,०४२।००३अ	धन्यो ऽस्म्य् अनुगृहीतो ऽस्मि यन् मया त्र्यम्बको हरः  
०३,०४२।००३च्	पिनाकी वरदो रूपी दृष्टः स्पृष्टश् च पाणिना  
०३,०४२।००४अ	कृतार्थं चावगच्छामि परम् आत्मानम् आत्मना  
०३,०४२।००४च्	शत्रूंश् च विजितान् सर्वान् निर्वृत्तं च प्रयोजनम्  
०३,०४२।००४द्*०१८०_०१	इत्य् एवं चिन्तयानस्य पार्थस्यामिततेजसः  
०३,०४२।००५अ	ततो वैडूर्यवर्णाभो भासयन् सर्वतो दिशः  
०३,०४२।००५च्	यादोगणवृतः श्रीमान् आजगाम जलेश्वरः  
०३,०४२।००६अ	नागैर् नदैर् नदीभिश् च दैत्यैः साध्यैश् च दैवतैः  
०३,०४२।००६च्	वरुणो यादसां भर्ता वशी तं देशम् आगमत्  
०३,०४२।००७अ	अथ जाम्बूनदवपुर् विमानेन महार्चिषा  
०३,०४२।००७च्	कुबेरः समनुप्राप्तो यक्षैर् अनुगतः प्रभुः  
०३,०४२।००८अ	विद्योतयन्न् इवाकाशम् अद्भुतोपमदर्शनः  
०३,०४२।००८च्	धनानाम् ईश्वरः श्रीमान् अर्जुनं द्रष्टुम् आगतः  
०३,०४२।००९अ	तथा लोकान्तकृच् छ्रीमान् यमः साक्षात् प्रतापवान्  
०३,०४२।००९च्	मूर्त्य् अमूर्तिधरैः सार्धं पितृभिर् लोकभावनैः  
०३,०४२।०१०अ	दण्डपाणिर् अचिन्त्यात्मा सर्वभूतविनाशकृत्  
०३,०४२।०१०च्	वैवस्वतो धर्मराजो विमानेनावभासयन्  
०३,०४२।०११अ	त्रींल् लोकान् गुह्यकांश् चैव गन्धर्वांश् च सपन्नगान्  
०३,०४२।०११च्	द्वितीय इव मार्तण्डो युगान्ते समुपस्थिते  
०३,०४२।०१२अ	भानुमन्ति विचित्राणि शिखराणि महागिरेः  
०३,०४२।०१२च्	समास्थायार्जुनं तत्र ददृशुस् तपसान्वितम्  
०३,०४२।०१३अ	ततो मुहूर्ताद् भगवान् ऐरावतशिरोगतः  
०३,०४२।०१३च्	आजगाम सहेन्द्राण्या शक्रः सुरगणैर् वृतः  
०३,०४२।०१४अ	पाण्डुरेणातपत्रेण ध्रियमाणेन मूर्धनि  
०३,०४२।०१४च्	शुशुभे तारकाराजः सितम् अभ्रम् इवास्थितः  
०३,०४२।०१५अ	संस्तूयमानो गन्धर्वैर् ऋषिभिश् च तपोधनैः  
०३,०४२।०१५च्	शृङ्गं गिरेः समासाद्य तस्थौ सूर्य इवोदितः  
०३,०४२।०१६अ	अथ मेघस्वनो धीमान् व्याजहार शुभां गिरम्  
०३,०४२।०१६च्	यमः परमधर्मज्ञो दक्षिणां दिशम् आस्थितः  
०३,०४२।०१७अ	अर्जुनार्जुन पश्यास्मांल् लोकपालान् समागतान्  
०३,०४२।०१७च्	दृष्टिं ते वितरामो ऽद्य भवान् अर्हो हि दर्शनम्  
०३,०४२।०१८अ	पूर्वर्षिर् अमितात्मा त्वं नरो नाम महाबलः  
०३,०४२।०१८च्	नियोगाद् ब्रह्मणस् तात मर्त्यतां समुपागतः  
०३,०४२।०१८ए	त्वं वासवसमुद्भूतो महावीर्यपराक्रमः  
०३,०४२।०१८ड़्*०१८१_०१	भीष्मः परमधर्मात्मा संसाध्यश् च रणे ऽनघ  
०३,०४२।०१८ड़्*०१८२_०१	त्वया सह समुद्भूतो महावीर्यः पितामहः  
०३,०४२।०१९अ	क्षत्रं चाग्निसमस्पर्शं भारद्वाजेन रक्षितम्  
०३,०४२।०१९च्	दानवाश् च महावीर्या ये मनुष्यत्वम् आगताः  
०३,०४२।०१९ए	निवातकवचाश् चैव संसाध्याः कुरुनन्दन  
०३,०४२।०२०अ	पितुर् ममांशो देवस्य सर्वलोकप्रतापिनः  
०३,०४२।०२०च्	कर्णः स सुमहावीर्यस् त्वया वध्यो धनञ्जय  
०३,०४२।०२१अ	अंशाश् च क्षितिसम्प्राप्ता देवगन्धर्वरक्षसाम्  
०३,०४२।०२१च्	तया निपातिता युद्धे स्वकर्मफलनिर्जिताम्  
०३,०४२।०२१ए	गतिं प्राप्स्यन्ति कौन्तेय यथास्वम् अरिकर्शन  
०३,०४२।०२२अ	अक्षया तव कीर्तिश् च लोके स्थास्यति फल्गुन  
०३,०४२।०२२च्	त्वया साक्षान् महादेवस् तोषितो हि महामृधे  
०३,०४२।०२२ए	लघ्वी वसुमती चापि कर्तव्या विष्णुना सह  
०३,०४२।०२३अ	गृहाणास्त्रं महाबाहो दण्डम् अप्रतिवारणम्  
०३,०४२।०२३च्	अनेनास्त्रेण सुमहत् त्वं हि कर्म करिष्यसि  
०३,०४२।०२४अ	प्रतिजग्राह तत् पार्थो विधिवत् कुरुनन्दनः  
०३,०४२।०२४च्	समन्त्रं सोपचारं च समोक्षं सनिवर्तनम्  
०३,०४२।०२५अ	ततो जलधरश्यामो वरुणो यादसां पतिः  
०३,०४२।०२५च्	पश्चिमां दिशम् आस्थाय गिरम् उच्चारयन् प्रभुः  
०३,०४२।०२६अ	पार्थ क्षत्रियमुख्यस् त्वं क्षत्रधर्मे व्यवस्थितः  
०३,०४२।०२६च्	पश्य मां पृथुताम्राक्ष वरुणो ऽस्मि जलेश्वरः  
०३,०४२।०२७अ	मया समुद्यतान् पाशान् वारुणान् अनिवारणान्  
०३,०४२।०२७च्	प्रतिगृह्णीष्व कौन्तेय सरहस्यनिवर्तनान्  
०३,०४२।०२८अ	एभिस् तदा मया वीर सङ्ग्रामे तारकामये  
०३,०४२।०२८च्	दैतेयानां सहस्राणि संयतानि महात्मनाम्  
०३,०४२।०२९अ	तस्माद् इमान् महासत्त्व मत्प्रसादात् समुत्थितान्  
०३,०४२।०२९च्	गृहाण न हि ते मुच्येद् अन्तको ऽप्य् आततायिनः  
०३,०४२।०३०अ	अनेन त्वं यदास्त्रेण सङ्ग्रामे विचरिष्यसि  
०३,०४२।०३०च्	तदा निःक्षत्रिया भूमिर् भविष्यति न संशयः  
०३,०४२।०३०द्*०१८३_०१	ततस् तान् वारुणान् दिव्यान् अस्त्रान् अस्त्रविदां वरः  
०३,०४२।०३०द्*०१८३_०२	प्रतिजग्राह विधिवद् वरुणाद् वासविस् तदा  
०३,०४२।०३१अ	ततः कैलासनिलयो धनाध्यक्षो ऽभ्यभाषत  
०३,०४२।०३१च्	दत्तेष्व् अस्त्रेषु दिव्येषु वरुणेन यमेन च  
०३,०४२।०३१द्*०१८४_०१	प्रीतो ऽहम् अपि ते प्राज्ञ पाण्डवेय महाबल  
०३,०४२।०३१द्*०१८४_०२	त्वया सह समागम्य अजितेन तथैव च  
०३,०४२।०३२अ	सव्यसाचिन् महाबाहो पूर्वदेव सनातन  
०३,०४२।०३२च्	सहास्माभिर् भवाञ् श्रान्तः पुराकल्पेषु नित्यशः  
०३,०४२।०३२द्*०१८५_०१	दर्शनात् ते त्व् इदं दिव्यं प्रदिशामि नरर्षभ  
०३,०४२।०३२द्*०१८५_०२	अमनुष्यान् महाबाहो दुर्जयान् अपि जेष्यसि  
०३,०४२।०३३अ	मत्तो ऽपि त्वं गृहाणास्त्रम् अन्तर्धानं प्रियं मम  
०३,०४२।०३३ब्*०१८६_०१	गृह्णात्व् अस्त्रम् अनुत्तमम्  
०३,०४२।०३३ब्*०१८६_०२	अनेन त्वम् अनीकानि धार्तराष्ट्रस्य धक्ष्यसि  
०३,०४२।०३३ब्*०१८६_०३	तद् इदं प्रतिगृह्णीष्व  
०३,०४२।०३३च्	ओजस्तेजोद्युतिहरं प्रस्वापनम् अरातिहन्  
०३,०४२।०३३द्*०१८७_०१	महात्मना शङ्करेण त्रिपुरं निहतं यदा  
०३,०४२।०३३द्*०१८७_०२	तदैतद् अस्त्रं निर्मुक्तं येन दग्धा महासुराः  
०३,०४२।०३३द्*०१८७_०३	त्वदर्थम् उद्यतं चेदं मया सत्यपराक्रम  
०३,०४२।०३३द्*०१८७_०४	त्वम् अर्हो धारणे चास्य मेरुप्रतिमगौरव  
०३,०४२।०३४अ	ततो ऽर्जुनो महाबाहुर् विधिवत् कुरुनन्दनः  
०३,०४२।०३४च्	कौबेरम् अपि जग्राह दिव्यम् अस्त्रं महाबलः  
०३,०४२।०३५अ	ततो ऽब्रवीद् देवराजः पार्थम् अक्लिष्टकारिणम्  
०३,०४२।०३५च्	सान्त्वयञ् श्लक्ष्णया वाचा मेघदुन्दुभिनिस्वनः  
०३,०४२।०३६अ	कुन्तीमातर् महाबाहो त्वम् ईशानः पुरातनः  
०३,०४२।०३६च्	परां सिद्धिम् अनुप्राप्तः साक्षाद् देवगतिं गतः  
०३,०४२।०३७अ	देवकार्यं हि सुमहत् त्वया कार्यम् अरिन्दम  
०३,०४२।०३७च्	आरोढव्यस् त्वया स्वर्गः सज्जीभव महाद्युते  
०३,०४२।०३८अ	रथो मातलिसंयुक्त आगन्ता त्वत्कृते महीम्  
०३,०४२।०३८च्	तत्र ते ऽहं प्रदास्यामि दिव्यान्य् अस्त्राणि कौरव  
०३,०४२।०३९अ	तान् दृष्ट्वा लोकपालांस् तु समेतान् गिरिमूर्धनि  
०३,०४२।०३९च्	जगाम विस्मयं धीमान् कुन्तीपुत्रो धनञ्जयः  
०३,०४२।०४०अ	ततो ऽर्जुनो महातेजा लोकपालान् समागतान्  
०३,०४२।०४०च्	पूजयाम् आस विधिवद् वाग्भिर् अद्भिः फलैर् अपि  
०३,०४२।०४१अ	ततः प्रतिययुर् देवाः प्रतिपूज्य धनञ्जयम्  
०३,०४२।०४१च्	यथागतेन विबुधाः सर्वे काममनोजवाः  
०३,०४२।०४२अ	ततो ऽर्जुनो मुदं लेभे लब्धास्त्रः पुरुषर्षभः  
०३,०४२।०४२च्	कृतार्थम् इव चात्मानं स मेने पूर्णमानसः  
०३,०४३।००१	वैशम्पायन उवाच  
०३,०४३।००१अ	गतेषु लोकपालेषु पार्थः शत्रुनिबर्हणः  
०३,०४३।००१च्	चिन्तयाम् आस राजेन्द्र देवराजरथागमम्  
०३,०४३।००२अ	ततश् चिन्तयमानस्य गुडाकेशस्य धीमतः  
०३,०४३।००२च्	रथो मातलिसंयुक्त आजगाम महाप्रभः  
०३,०४३।००३अ	नभो वितिमिरं कुर्वञ् जलदान् पाटयन्न् इव  
०३,०४३।००३च्	दिशः सम्पूरयन् नादैर् महामेघरवोपमैः  
०३,०४३।००४अ	असयः शक्तयो भीमा गदाश् चोग्रप्रदर्शनाः  
०३,०४३।००४च्	दिव्यप्रभावाः प्रासाश् च विद्युतश् च महाप्रभाः  
०३,०४३।००५अ	तथैवाशनयस् तत्र चक्रयुक्ता हुडागुडाः  
०३,०४३।००५च्	वायुस्फोटाः सनिर्घाता बर्हिमेघनिभस्वनाः  
०३,०४३।००६अ	तत्र नागा महाकाया ज्वलितास्याः सुदारुणाः  
०३,०४३।००६च्	सिताभ्रकूटप्रतिमाः संहताश् च यथोपलाः  
०३,०४३।००७अ	दश वाजिसहस्राणि हरीणां वातरंहसाम्  
०३,०४३।००७च्	वहन्ति यं नेत्रमुषं दिव्यं मायामयं रथम्  
०३,०४३।००८अ	तत्रापश्यन् महानीलं वैजयन्तं महाप्रभम्  
०३,०४३।००८च्	ध्वजम् इन्दीवरश्यामं वंशं कनकभूषणम्  
०३,०४३।००९अ	तस्मिन् रथे स्थितं सूतं तप्तहेमविभूषितम्  
०३,०४३।००९च्	दृष्ट्वा पार्थो महाबाहुर् देवम् एवान्वतर्कयत्  
०३,०४३।०१०अ	तथा तर्कयतस् तस्य फल्गुनस्याथ मातलिः  
०३,०४३।०१०च्	सन्नतः प्रश्रितो भूत्वा वाक्यम् अर्जुनम् अब्रवीत्  
०३,०४३।०११अ	भो भो शक्रात्मज श्रीमाञ् शक्रस् त्वां द्रष्टुम् इच्छति  
०३,०४३।०११च्	आरोहतु भवाञ् शीघ्रं रथम् इन्द्रस्य सम्मतम्  
०३,०४३।०१२अ	आह माम् अमरश्रेष्ठः पिता तव शतक्रतुः  
०३,०४३।०१२च्	कुन्तीसुतम् इह प्राप्तं पश्यन्तु त्रिदशालयाः  
०३,०४३।०१३अ	एष शक्रः परिवृतो देवैर् ऋषिगणैस् तथा  
०३,०४३।०१३च्	गन्धर्वैर् अप्सरोभिश् च त्वां दिदृक्षुः प्रतीक्षते  
०३,०४३।०१४अ	अस्माल् लोकाद् देवलोकं पाकशासनशासनात्  
०३,०४३।०१४च्	आरोह त्वं मया सार्धं लब्धास्त्रः पुनर् एष्यसि  
०३,०४३।०१५	अर्जुन उवाच  
०३,०४३।०१५अ	मातले गच्छ शीघ्रं त्वम् आरोहस्व रथोत्तमम्  
०३,०४३।०१५च्	राजसूयाश्वमेधानां शतैर् अपि सुदुर्लभम्  
०३,०४३।०१६अ	पार्थिवैः सुमहाभागैर् यज्वभिर् भूरिदक्षिणैः  
०३,०४३।०१६च्	दैवतैर् वा समारोढुं दानवैर् वा रथोत्तमम्  
०३,०४३।०१७अ	नातप्ततपसा शक्य एष दिव्यो महारथः  
०३,०४३।०१७च्	द्रष्टुं वाप्य् अथ वा स्प्रष्टुम् आरोढुं कुत एव तु  
०३,०४३।०१८अ	त्वयि प्रतिष्ठिते साधो रथस्थे स्थिरवाजिनि  
०३,०४३।०१८च्	पश्चाद् अहम् अथारोक्ष्ये सुकृती सत्पथं यथा  
०३,०४३।०१९	वैशम्पायन उवाच  
०३,०४३।०१९अ	तस्य तद् वचनं श्रुत्वा मातलिः शक्रसारथिः  
०३,०४३।०१९च्	आरुरोह रथं शीघ्रं हयान् येमे च रश्मिभिः  
०३,०४३।०२०अ	ततो ऽर्जुनो हृष्टमना गङ्गायाम् आप्लुतः शुचिः  
०३,०४३।०२०च्	जजाप जप्यं कौन्तेयो विधिवत् कुरुनन्दनः  
०३,०४३।०२१अ	ततः पितॄन् यथान्यायं तर्पयित्वा यथाविधि  
०३,०४३।०२१च्	मन्दरं शैलराजं तम् आप्रष्टुम् उपचक्रमे  
०३,०४३।०२२अ	साधूनां धर्मशीलानां मुनीनां पुण्यकर्मणाम्  
०३,०४३।०२२च्	त्वं सदा संश्रयः शैल स्वर्गमार्गाभिकाङ्क्षिणाम्  
०३,०४३।०२३अ	त्वत्प्रसादात् सदा शैल ब्राह्मणाः क्षत्रिया विशः  
०३,०४३।०२३च्	स्वर्गं प्राप्ताश् चरन्ति स्म देवैः सह गतव्यथाः  
०३,०४३।०२४अ	अद्रिराज महाशैल मुनिसंश्रय तीर्थवन्  
०३,०४३।०२४च्	गच्छाम्य् आमन्त्रयामि त्वां सुखम् अस्म्य् उषितस् त्वयि  
०३,०४३।०२५अ	तव सानूनि कुञ्जाश् च नद्यः प्रस्रवणानि च  
०३,०४३।०२५च्	तीर्थानि च सुपुण्यानि मया दृष्टान्य् अनेकशः  
०३,०४३।०२५द्*०१८८_०१	फलानि च सुगन्धीनि भक्षितानि ततस् ततः  
०३,०४३।०२५द्*०१८८_०२	सुसुगन्धाश् च वार्योघास् त्वच् छरीरविनिःसृताः  
०३,०४३।०२५द्*०१८८_०३	अमृतास्वादनीया मे पीताः प्रस्रवणोदकाः  
०३,०४३।०२५द्*०१८८_०४	शिशुर् यथा पितुर् अङ्के सुसुखं वर्तते नग  
०३,०४३।०२५द्*०१८८_०५	तथा तवाङ्के ललितं शैलराज मया प्रभो  
०३,०४३।०२५द्*०१८८_०६	अप्सरोगणसङ्कीर्णे ब्रह्मघोषानुनादिते  
०३,०४३।०२५द्*०१८८_०७	सुखम् अस्म्य् उषितः शैल तव सानुषु नित्यदा  
०३,०४३।०२६अ	एवम् उक्त्वार्जुनः शैलम् आमन्त्र्य परवीरहा  
०३,०४३।०२६च्	आरुरोह रथं दिव्यं द्योतयन्न् इव भास्करः  
०३,०४३।०२७अ	स तेनादित्यरूपेण दिव्येनाद्भुतकर्मणा  
०३,०४३।०२७च्	ऊर्ध्वम् आचक्रमे धीमान् प्रहृष्टः कुरुनन्दनः  
०३,०४३।०२८अ	सो ऽदर्शनपथं यात्वा मर्त्यानां भूमिचारिणाम्  
०३,०४३।०२८च्	ददर्शाद्भुतरूपाणि विमानानि सहस्रशः  
०३,०४३।०२९अ	न तत्र सूर्यः सोमो वा द्योतते न च पावकः  
०३,०४३।०२९च्	स्वयैव प्रभया तत्र द्योतन्ते पुण्यलब्धया  
०३,०४३।०३०अ	तारारूपाणि यानीह दृश्यन्ते द्युतिमन्ति वै  
०३,०४३।०३०च्	दीपवद् विप्रकृष्टत्वाद् अणूनि सुमहान्त्य् अपि  
०३,०४३।०३१अ	तानि तत्र प्रभास्वन्ति रूपवन्ति च पाण्डवः  
०३,०४३।०३१च्	ददर्श स्वेषु धिष्ण्येषु दीप्तिमन्ति स्वयार्चिषा  
०३,०४३।०३२अ	तत्र राजर्षयः सिद्धा वीराश् च निहता युधि  
०३,०४३।०३२च्	तपसा च जितस्वर्गाः सम्पेतुः शतसङ्घशः  
०३,०४३।०३३अ	गन्धर्वाणां सहस्राणि सूर्यज्वलनतेजसाम्  
०३,०४३।०३३च्	गुह्यकानाम् ऋषीणां च तथैवाप्सरसां गणाः  
०३,०४३।०३४अ	लोकान् आत्मप्रभान् पश्यन् फल्गुनो विस्मयान्वितः  
०३,०४३।०३४च्	पप्रच्छ मातलिं प्रीत्या स चाप्य् एनम् उवाच ह  
०३,०४३।०३५अ	एते सुकृतिनः पार्थ स्वेषु धिष्ण्येष्व् अवस्थिताः  
०३,०४३।०३५च्	यान् दृष्टवान् असि विभो तारारूपाणि भूतले  
०३,०४३।०३६अ	ततो ऽपश्यत् स्थितं द्वारि सितं वैजयिनं गजम्  
०३,०४३।०३६च्	ऐरावतं चतुर्दन्तं कैलासम् इव शृङ्गिणम्  
०३,०४३।०३७अ	स सिद्धमार्गम् आक्रम्य कुरुपाण्डवसत्तमः  
०३,०४३।०३७च्	व्यरोचत यथा पूर्वं मान्धाता पार्थिवोत्तमः  
०३,०४३।०३८अ	अतिचक्राम लोकान् स राज्ञां राजीवलोचनः  
०३,०४३।०३८ब्*०१८९_०१	एवं स सङ्क्रमंस् तत्र स्वर्गलोके महायशाः  
०३,०४३।०३८च्	ततो ददर्श शक्रस्य पुरीं ताम् अमरावतीम्  
०३,०४४।००१	वैशम्पायन उवाच  
०३,०४४।००१अ	स ददर्श पुरीं रम्यां सिद्धचारणसेविताम्  
०३,०४४।००१च्	सर्वर्तुकुसुमैः पुण्यैः पादपैर् उपशोभिताम्  
०३,०४४।००२अ	तत्र सौगन्धिकानां स द्रुमाणां पुण्यगन्धिनाम्  
०३,०४४।००२च्	उपवीज्यमानो मिश्रेण वायुना पुण्यगन्धिना  
०३,०४४।००३अ	नन्दनं च वनं दिव्यम् अप्सरोगणसेवितम्  
०३,०४४।००३च्	ददर्श दिव्यकुसुमैर् आह्वयद्भिर् इव द्रुमैः  
०३,०४४।००४अ	नातप्ततपसा शक्यो द्रष्टुं नानाहिताग्निना  
०३,०४४।००४च्	स लोकः पुण्यकर्तॄणां नापि युद्धपराङ्मुखैः  
०३,०४४।००५अ	नायज्वभिर् नानृतकैर् न वेदश्रुतिवर्जितैः  
०३,०४४।००५च्	नानाप्लुताङ्गैस् तीर्थेषु यज्ञदानबहिष्कृतैः  
०३,०४४।००६अ	नापि यज्ञहनैः क्षुद्रैर् द्रष्टुं शक्यः कथं चन  
०३,०४४।००६च्	पानपैर् गुरुतल्पैश् च मांसादैर् वा दुरात्मभिः  
०३,०४४।००७अ	स तद् दिव्यं वनं पश्यन् दिव्यगीतनिनादितम्  
०३,०४४।००७च्	प्रविवेश महाबाहुः शक्रस्य दयितां पुरीम्  
०३,०४४।००८अ	तत्र देवविमानानि कामगानि सहस्रशः  
०३,०४४।००८च्	संस्थितान्य् अभियातानि ददर्शायुतशस् तदा  
०३,०४४।००९अ	संस्तूयमानो गन्धर्वैर् अप्सरोभिश् च पाण्डवः  
०३,०४४।००९च्	पुष्पगन्धवहैः पुण्यैर् वायुभिश् चानुवीजितः  
०३,०४४।००९द्*०१९०_०१	पुष्पोत्करैः शुभैः सो ऽथ कीर्यमाणो नरर्षभः  
०३,०४४।०१०अ	ततो देवाः सगन्धर्वाः सिद्धाश् च परमर्षयः  
०३,०४४।०१०च्	हृष्टाः सम्पूजयाम् आसुः पार्थम् अक्लिष्टकारिणम्  
०३,०४४।०११अ	आशीर्वादैः स्तूयमानो दिव्यवादित्रनिस्वनैः  
०३,०४४।०११च्	प्रतिपेदे महाबाहुः शङ्खदुन्दुभिनादितम्  
०३,०४४।०१२अ	नक्षत्रमार्गं विपुलं सुरवीथीति विश्रुतम्  
०३,०४४।०१२च्	इन्द्राज्ञया ययौ पार्थः स्तूयमानः समन्ततः  
०३,०४४।०१३अ	तत्र साध्यास् तथा विश्वे मरुतो ऽथाश्विनाव् अपि  
०३,०४४।०१३च्	आदित्या वसवो रुद्रास् तथा ब्रह्मर्षयो ऽमलाः  
०३,०४४।०१४अ	राजर्षयश् च बहवो दिलीपप्रमुखा नृपाः  
०३,०४४।०१४च्	तुम्बुरुर् नारदश् चैव गन्धर्वौ च हहाहुहू  
०३,०४४।०१५अ	तान् सर्वान् स समागम्य विधिवत् कुरुनन्दनः  
०३,०४४।०१५च्	ततो ऽपश्यद् देवराजं शतक्रतुम् अरिन्दमम्  
०३,०४४।०१६अ	ततः पार्थो महाबाहुर् अवतीर्य रथोत्तमात्  
०३,०४४।०१६च्	ददर्श साक्षाद् देवेन्द्रं पितरं पाकशासनम्  
०३,०४४।०१७अ	पाण्डुरेणातपत्रेण हेमदण्डेन चारुणा  
०३,०४४।०१७च्	दिव्यगन्धाधिवासेन व्यजनेन विधूयता  
०३,०४४।०१८अ	विश्वावसुप्रभृतिभिर् गन्धर्वैः स्तुतिवन्दनैः  
०३,०४४।०१८च्	स्तूयमानं द्विजाग्र्यैश् च ऋग्यजुःसामसंस्तवैः  
०३,०४४।०१९अ	ततो ऽभिगम्य कौन्तेयः शिरसाभ्यनमद् बली  
०३,०४४।०१९च्	स चैनम् अनुवृत्ताभ्यां भुजाभ्यां प्रत्यगृह्णत  
०३,०४४।०२०अ	ततः शक्रासने पुण्ये देवराजर्षिपूजिते  
०३,०४४।०२०च्	शक्रः पाणौ गृहीत्वैनम् उपावेशयद् अन्तिके  
०३,०४४।०२१अ	मूर्ध्नि चैनम् उपाघ्राय देवेन्द्रः परवीरहा  
०३,०४४।०२१च्	अङ्कम् आरोपयाम् आस प्रश्रयावनतं तदा  
०३,०४४।०२२अ	सहस्राक्षनियोगात् स पार्थः शक्रासनं तदा  
०३,०४४।०२२च्	अध्यक्रामद् अमेयात्मा द्वितीय इव वासवः  
०३,०४४।०२३अ	ततः प्रेम्णा वृत्रशत्रुर् अर्जुनस्य शुभं मुखम्  
०३,०४४।०२३च्	पस्पर्श पुण्यगन्धेन करेण परिसान्त्वयन्  
०३,०४४।०२३द्*०१९१_०१	दिव्यकान्ताकराहूतवालव्यजनमारुतैः  
०३,०४४।०२४अ	परिमार्जमानः शनकैर् बाहू चास्यायतौ शुभौ  
०३,०४४।०२४च्	ज्याशरक्षेपकठिनौ स्तम्भाव् इव हिरण्मयौ  
०३,०४४।०२५अ	वज्रग्रहणचिह्नेन करेण बलसूदनः  
०३,०४४।०२५च्	मुहुर् मुहुर् वज्रधरो बाहू संस्फालयञ् शनैः  
०३,०४४।०२६अ	स्मयन्न् इव गुडाकेशं प्रेक्षमाणः सहस्रदृक्  
०३,०४४।०२६च्	हर्षेणोत्फुल्लनयनो न चातृप्यत वृत्रहा  
०३,०४४।०२७अ	एकासनोपविष्टौ तौ शोभयां चक्रतुः सभाम्  
०३,०४४।०२७च्	सूर्याचन्द्रमसौ व्योम्नि चतुर्दश्याम् इवोदितौ  
०३,०४४।०२८अ	तत्र स्म गाथा गायन्ति साम्ना परमवल्गुना  
०३,०४४।०२८च्	गन्धर्वास् तुम्बुरुश्रेष्ठाः कुशला गीतसामसु  
०३,०४४।०२९अ	घृताची मेनका रम्भा पूर्वचित्तिः स्वयम्प्रभा  
०३,०४४।०२९च्	उर्वशी मिश्रकेशी च डुण्डुर् गौरी वरूथिनी  
०३,०४४।०३०अ	गोपाली सहजन्या च कुम्भयोनिः प्रजागरा  
०३,०४४।०३०च्	चित्रसेना चित्रलेखा सहा च मधुरस्वरा  
०३,०४४।०३१अ	एताश् चान्याश् च ननृतुस् तत्र तत्र वराङ्गनाः  
०३,०४४।०३१च्	चित्तप्रमथने युक्ताः सिद्धानां पद्मलोचनाः  
०३,०४४।०३२अ	महाकटितटश्रोण्यः कम्पमानैः पयोधरैः  
०३,०४४।०३२च्	कटाक्षहावमाधुर्यैश् चेतोबुद्धिमनोहराः  
०३,०४५।००१	वैशम्पायन उवाच  
०३,०४५।००१अ	ततो देवाः सगन्धर्वाः समादायार्घ्यम् उत्तमम्  
०३,०४५।००१च्	शक्रस्य मतम् आज्ञाय पार्थम् आनर्चुर् अञ्जसा  
०३,०४५।००२अ	पाद्यम् आचमनीयं च प्रतिग्राह्य नृपात्मजम्  
०३,०४५।००२च्	प्रवेशयाम् आसुर् अथो पुरन्दरनिवेशनम्  
०३,०४५।००३अ	एवं सम्पूजितो जिष्णुर् उवास भवने पितुः  
०३,०४५।००३च्	उपशिक्षन् महास्त्राणि ससंहाराणि पाण्डवः  
०३,०४५।००४अ	शक्रस्य हस्ताद् दयितं वज्रम् अस्त्रं दुरुत्सहम्  
०३,०४५।००४च्	अशनीश् च महानादा मेघबर्हिणलक्षणाः  
०३,०४५।००५अ	गृहीतास्त्रस् तु कौन्तेयो भ्रातॄन् सस्मार पाण्डवः  
०३,०४५।००५च्	पुरन्दरनियोगाच् च पञ्चाब्दम् अवसत् सुखी  
०३,०४५।००६अ	ततः शक्रो ऽब्रवीत् पार्थं कृतास्त्रं काल आगते  
०३,०४५।००६च्	नृत्तं गीतं च कौन्तेय चित्रसेनाद् अवाप्नुहि  
०३,०४५।००७अ	वादित्रं देवविहितं नृलोके यन् न विद्यते  
०३,०४५।००७च्	तद् अर्जयस्व कौन्तेय श्रेयो वै ते भविष्यति  
०३,०४५।००८अ	सखायं प्रददौ चास्य चित्रसेनं पुरन्दरः  
०३,०४५।००८च्	स तेन सह सङ्गम्य रेमे पार्थो निरामयः  
०३,०४५।००८द्*०१९२_०१	गीतवादित्रनृत्यानि भूय एवादिदेश ह  
०३,०४५।००८द्*०१९२_०२	तथापि नालभच् छर्म तरस्वी द्यूतकारितम्  
०३,०४५।००८द्*०१९२_०३	दुःशासनवधामर्षी शकुनेः सौबलस्य च  
०३,०४५।००८द्*०१९२_०४	ततस् तेनातुलां प्रीतिम् उपगम्य क्व चित् क्व चित्  
०३,०४५।००८द्*०१९२_०५	गान्धर्वम् अतुलं नृत्यं वादित्रं चोपलब्धवान्  
०३,०४५।००८द्*०१९२_०६	स शिक्षितो नृत्यगुणान् अनेकान्  
०३,०४५।००८द्*०१९२_०७	वादित्रगीतार्थगुणांश् च सर्वान्  
०३,०४५।००८द्*०१९२_०८	न शर्म लेभे परवीरहन्ता  
०३,०४५।००८द्*०१९२_०९	भ्रातॄन् स्मरन् मातरं चैव कुन्तीम्  
०३,०४५।००८द्*०१९२अ_०१	तद् इन्द्रस् तस्य विज्ञाय चिकीर्षितम् अनुत्तमम्  
०३,०४५।००८द्@००६_००००	वैशम्पायन उवाच  
०३,०४५।००८द्@००६_०००१	आदाव् एवाथ तं शक्रश् चित्रसेनं रहो ऽब्रवीत्  
०३,०४५।००८द्@००६_०००२	पार्थस्य चक्षुर् उर्वश्यां सक्तं विज्ञाय वासव  
०३,०४५।००८द्@००६_०००३	गन्धर्वराज गच्छाद्य प्रहितो ऽप्सरसां वराम्  
०३,०४५।००८द्@००६_०००४	उर्वशीं पुरुषव्याघ्र सोपातिष्ठतु फाल्गुनम्  
०३,०४५।००८द्@००६_०००५	यथार्चितो गृहीतास्त्रो विद्यया मन् नियोगतः  
०३,०४५।००८द्@००६_०००६	तथा त्वया विधातव्यं स्त्रीषु सङ्गविशारदः  
०३,०४५।००८द्@००६_०००७	एवम् उक्तस् तथेत्य् उक्त्वा सो ऽनुज्ञां प्राप्य वासवात्  
०३,०४५।००८द्@००६_०००८	गन्धर्वराजो ऽप्सरसम् अभ्यगाद् उर्वशीं वराम्  
०३,०४५।००८द्@००६_०००९	तां दृष्ट्वा विदितो हृष्टः स्वागतेनार्चितस् तया  
०३,०४५।००८द्@००६_००१०	सुखासीनः सुखासीनां स्मितपूर्वं वचो ऽब्रवीत्  
०३,०४५।००८द्@००६_००११	विदितं ते ऽस्तु सुश्रोणि प्रहितो ऽहम् इहागतः  
०३,०४५।००८द्@००६_००१२	त्रिदिवस्यैकराजेन त्वत्प्रसादाभिनन्दिना  
०३,०४५।००८द्@००६_००१३	यस् तु देवमनुष्येषु प्रख्यातः सहजैर् गुणैः  
०३,०४५।००८द्@००६_००१४	श्रिया शीलेन रूपेण व्रतेन च दमेन च  
०३,०४५।००८द्@००६_००१५	प्रख्यातो बलवीर्येण सम्मतः प्रतिभानवान्  
०३,०४५।००८द्@००६_००१६	वर्चस्वी तेजसा युक्तः क्षमावान् वीतमत्सरः  
०३,०४५।००८द्@००६_००१७	साङ्गोपनिषदान् वेदांश् चतुराख्यानपञ्चमान्  
०३,०४५।००८द्@००६_००१८	यो ऽधीते गुरुशुश्रूषां मेधां चाष्टगुणाश्रयाम्  
०३,०४५।००८द्@००६_००१९	ब्रह्मचर्येण दाक्ष्येण प्रसवैर् वयसापि च  
०३,०४५।००८द्@००६_००२०	एको वै रक्षिता चैव त्रिदिवं मघवान् इव  
०३,०४५।००८द्@००६_००२१	अकत्थनो मानयिता स्थूललक्ष्यः प्रियंवदः  
०३,०४५।००८द्@००६_००२२	सुहृदश् चान्नपानेन विविधेनाभिवर्षति  
०३,०४५।००८द्@००६_००२३	सत्यवाक् पूजितो वक्ता रूपवान् अनहङ्कृतः  
०३,०४५।००८द्@००६_००२४	भक्तानुकम्पी कान्तश् च प्रियश् च स्थिरसङ्गरः  
०३,०४५।००८द्@००६_००२५	प्रार्थनीयैर् गुणगणैर् महेन्द्रवरुणोपमः  
०३,०४५।००८द्@००६_००२६	विदितस् ते ऽर्जुनो वीरः स स्वर्गफलम् आप्नुयात्  
०३,०४५।००८द्@००६_००२७	तव शक्राभ्यनुज्ञातः पादाव् अद्य प्रपद्यताम्  
०३,०४५।००८द्@००६_००२८	तद् एवं कुरु कल्याणि प्रपन्नस् त्वां धनञ्जयः  
०३,०४५।००८द्@००६_००२९	एवम् उक्ता स्मितं कृत्वा सम्मानं बहुमन्य च  
०३,०४५।००८द्@००६_००३०	प्रत्युवाचोर्वशी प्रीता चित्रसेनम् अनिन्दिता  
०३,०४५।००८द्@००६_००३१	यस् त्व् अस्य कथितः सत्यो गुणोद्देशस् त्वया मम  
०३,०४५।००८द्@००६_००३२	तं श्रुत्वाव्यथयं पुंसो वृणुयां किम् अतो ऽर्जुनम्  
०३,०४५।००८द्@००६_००३३	महेन्द्रस्य नियोगेन त्वत्तः सम्प्रणयेन च  
०३,०४५।००८द्@००६_००३४	तस्य चाहं गुणौघेन फाल्गुने जातमन्मथा  
०३,०४५।००८द्@००६_००३५	वैशम्पायन उवाच  
०३,०४५।००८द्@००६_००३५	गच्छ त्वं हि यथाकामम् आगमिष्याम्य् अहं सुखम्  
०३,०४५।००८द्@००६_००३६	ततो विसृज्य गन्धर्वं कृतकृत्यं शुचिस्मिता  
०३,०४५।००८द्@००६_००३७	उर्वशी चाकरोत् स्नानं पार्थप्रार्थनलालसा  
०३,०४५।००८द्@००६_००३८	स्नानालङ्करणैर् हृद्यैर् गन्धमाल्यैश् च सुप्रभैः  
०३,०४५।००८द्@००६_००३९	धनञ्जयस्य रूपेण शरैर् मन्मथचोदितैः  
०३,०४५।००८द्@००६_००४०	अतिविद्धेन मनसा मन्मथेन प्रदीपिता  
०३,०४५।००८द्@००६_००४१	दिव्यास्तरणसंस्तीर्णे विस्तीर्णे शयनोत्तमे  
०३,०४५।००८द्@००६_००४२	चित्तसङ्कल्पभावेन सुचित्तानन्यमानसा  
०३,०४५।००८द्@००६_००४३	मनोरथेन सम्प्राप्तं रमन्त्य् एनं हि फाल्गुनं  
०३,०४५।००८द्@००६_००४४	निर्गम्य चन्द्रोदयने विगाढे रजनीमुखे  
०३,०४५।००८द्@००६_००४५	प्रस्थिता सा पृथुश्रोणी पार्थस्य भवनं प्रति  
०३,०४५।००८द्@००६_००४६	मृदुकुञ्चितदीर्घेण कुमुदोत्करधारिणा  
०३,०४५।००८द्@००६_००४७	केशहस्तेन ललना जगामाथ विराजती  
०३,०४५।००८द्@००६_००४८	भ्रूक्षेपालापमाधुर्यैः कान्त्या सौम्यतयापि च  
०३,०४५।००८द्@००६_००४९	शशिनं वक्त्रचन्द्रेण साह्वयन्तीव गच्छती  
०३,०४५।००८द्@००६_००५०	दिव्याङ्गरागौ सुमुखौ दिव्यचन्दनरूषितौ  
०३,०४५।००८द्@००६_००५१	गच्छन्त्या हारविकचौ स्तनौ तस्या ववल्गतुः  
०३,०४५।००८द्@००६_००५२	स्तनोद्वहनसङ्क्षोभान् नाम्यमाना पदे पदे  
०३,०४५।००८द्@००६_००५३	त्रिवलीदामचित्रेण मध्येनातीव शोभिना  
०३,०४५।००८द्@००६_००५४	अधो भूधरविस्तीर्णं नितम्बोन्नतपीवरम्  
०३,०४५।००८द्@००६_००५५	मन्मथायतनं शुभ्रं रसनादामभूषितम्  
०३,०४५।००८द्@००६_००५६	ऋषीणाम् अपि दिव्यानां मनोव्याघातकारणम्  
०३,०४५।००८द्@००६_००५७	सूक्ष्मवस्त्रधरं रेजे जघनं निरवद्यवत्  
०३,०४५।००८द्@००६_००५८	गूढगुल्फधरौ पादौ ताम्रायततलाङ्गुली  
०३,०४५।००८द्@००६_००५९	कूर्मपृष्ठोन्नतौ चापि शोभेते किङ्किणीकिणौ  
०३,०४५।००८द्@००६_००६०	सीधुपानेन चाल्पेन तुष्ट्याथ मदनेन च  
०३,०४५।००८द्@००६_००६१	विलासनैश् च विविधैः प्रेक्षणीयतराभवत्  
०३,०४५।००८द्@००६_००६२	सिद्धचारणगन्धर्वैः सा प्रयाता विलासिनी  
०३,०४५।००८द्@००६_००६३	बह्वाश्चर्ये ऽपि वै स्वर्गे दर्शनीयतमाकृतिः  
०३,०४५।००८द्@००६_००६४	सुसूक्ष्मेणोत्तरीयेण मेघवर्णेन राजता  
०३,०४५।००८द्@००६_००६५	तनुर् अभ्रावृता व्योम्नि चन्द्रलेखेव गच्छती  
०३,०४५।००८द्@००६_००६६	ततः प्राप्ता क्षणेनैव मनःपवनगामिनी  
०३,०४५।००८द्@००६_००६७	भवनं पाण्डुपुत्रस्य फाल्गुनस्य शुचिस्मिता  
०३,०४५।००८द्@००६_००६८	तत्र द्वारम् अनुप्राप्ता द्वारस्थैश् च निवेदिता  
०३,०४५।००८द्@००६_००६९	अर्जुनस्य नरश्रेष्ठ उर्वशी शुभलोचना  
०३,०४५।००८द्@००६_००७०	उपातिष्ठत तद् वेश्म निर्मलं सुमनोहरम्  
०३,०४५।००८द्@००६_००७१	स शङ्कितमना राजन् प्रत्युद्गच्छत तां निशि  
०३,०४५।००८द्@००६_००७२	दृष्ट्वैव चोर्वशीं पार्थो लज्जासंवृतलोचनः  
०३,०४५।००८द्@००६_००७३	अर्जुन उवाच  
०३,०४५।००८द्@००६_००७३	तदाभिवादनं कृत्वा गुरुपूजां प्रयुक्तवान्  
०३,०४५।००८द्@००६_००७४	अभिवादये त्वां शिरसा प्रवराप्सरसां वरे  
०३,०४५।००८द्@००६_००७५	किम् आज्ञापयसे देवि प्रेष्यस् ते ऽहम् उपस्थितः  
०३,०४५।००८द्@००६_००७५	वैशम्पायन उवाच  
०३,०४५।००८द्@००६_००७६	फाल्गुनस्य वचः श्रुत्वा गतसञ्ज्ञा तदोर्वशी  
०३,०४५।००८द्@००६_००७७	उर्वश्य् उवाच  
०३,०४५।००८द्@००६_००७७	गन्धर्ववचनं सर्वं श्रावयाम् आस तं तदा  
०३,०४५।००८द्@००६_००७८	यथा मे चित्रसेनेन कथितं मनुजोत्तम  
०३,०४५।००८द्@००६_००७९	तत् ते ऽहं सम्प्रवक्ष्यामि यथा चाहम् इहागता  
०३,०४५।००८द्@००६_००८०	उपस्थाने महेन्द्रस्य वर्तमाने मनोरमे  
०३,०४५।००८द्@००६_००८१	तवागमनतो वृत्ते स्वर्गस्य परमोत्सवे  
०३,०४५।००८द्@००६_००८२	रुद्राणां चैव सान्निध्यम् आदित्यानां च सर्वशः  
०३,०४५।००८द्@००६_००८३	समागमे ऽश्विनोश् चैव वसूनां च नरोत्तम  
०३,०४५।००८द्@००६_००८४	महर्षीणां च सङ्घेषु राजर्षिप्रवरेषु च  
०३,०४५।००८द्@००६_००८५	सिद्धचारणयक्षेषु महोरगगणेषु च  
०३,०४५।००८द्@००६_००८६	उपविष्टेषु सर्वेषु स्थानमानप्रभावतः  
०३,०४५।००८द्@००६_००८७	ऋद्ध्या प्रज्वलमानेषु अग्निसोमार्कवर्ष्मसु  
०३,०४५।००८द्@००६_००८८	वीणासु वाद्यमानासु गन्धर्वैः शक्रनन्दन  
०३,०४५।००८द्@००६_००८९	दिव्ये मनोरमे गेये प्रवृत्ते पृथुलोचन  
०३,०४५।००८द्@००६_००९०	सर्वाप्सरःसु मुख्यासु प्रनृत्तासु कुरूद्वह  
०३,०४५।००८द्@००६_००९१	त्वं किलानिमिषः पार्थ माम् एकां तत्र दृष्टवान्  
०३,०४५।००८द्@००६_००९२	तत्र चावभृथे तस्मिन्न् उपस्थाने दिवौकसाम्  
०३,०४५।००८द्@००६_००९३	तव पित्राभ्यनुज्ञाता गताः स्वं स्वं गृहं सुराः  
०३,०४५।००८द्@००६_००९४	तथैवाप्सरसः सर्वा विसृष्टाः स्वगृहं गताः  
०३,०४५।००८द्@००६_००९५	अपि चान्याश् च शत्रुघ्न तव पित्रा विसर्जिताः  
०३,०४५।००८द्@००६_००९६	ततः शक्रेण सन्दिष्टश् चित्रसेनो ममान्तिकम्  
०३,०४५।००८द्@००६_००९७	प्राप्तः कमलपत्राक्ष स च माम् अब्रवीद् अथ  
०३,०४५।००८द्@००६_००९८	त्वत्कृते ऽहं सुरेशेन प्रेषितो वरवर्णिनि  
०३,०४५।००८द्@००६_००९९	प्रियं कुरु महेन्द्रस्य मम चैवात्मनश् च ह  
०३,०४५।००८द्@००६_०१००	शक्रतुल्यं रणे शूरं रूपौदार्यगुणान्वितम्  
०३,०४५।००८द्@००६_०१०१	पार्थं प्रार्थय सुश्रोणि त्वम् इत्य् एवं तदाब्रवीत्  
०३,०४५।००८द्@००६_०१०२	ततो ऽहं समनुज्ञाता तेन पित्रा च ते ऽनघ  
०३,०४५।००८द्@००६_०१०३	तवान्तिकम् अनुप्राप्ता शुश्रूषितुम् अरिन्दम  
०३,०४५।००८द्@००६_०१०४	त्वद्गुणाकृष्टचित्ताहम् अनङ्गवशम् आगता  
०३,०४५।००८द्@००६_०१०५	वैशम्पायन उवाच  
०३,०४५।००८द्@००६_०१०५	चिराभिलषितो वीर ममाप्य् एष मनोरथः  
०३,०४५।००८द्@००६_०१०६	तां तथा ब्रुवतीं श्रुत्वा भृशं लज्जावृतो ऽर्जुनः  
०३,०४५।००८द्@००६_०१०७	उवाच कर्णौ हस्ताभ्यां पिधाय त्रिदशालये  
०३,०४५।००८द्@००६_०१०८	दुःश्रुतं मे ऽस्तु सुभगे यन् मां वदसि भाविनि  
०३,०४५।००८द्@००६_०१०९	गुरुदारैः समाना मे निश्चयेन वरानने  
०३,०४५।००८द्@००६_०११०	यथा कुन्ती महाभागा यथेन्द्राणी शची मम  
०३,०४५।००८द्@००६_०१११	तथा त्वम् अपि कल्याणी नात्र कार्या विचारणा  
०३,०४५।००८द्@००६_०११२	यच् चेक्षितासि विस्पष्टं विशेषेण मया शुभे  
०३,०४५।००८द्@००६_०११३	तच् च कारणपूर्वं हि शृणु सत्यं शुचिस्मिते  
०३,०४५।००८द्@००६_०११४	इयं पौरववंशस्य जननी मुदितेति ह  
०३,०४५।००८द्@००६_०११५	त्वाम् अहं दृष्टवांस् तत्र विज्ञायोत्फुल्ललोचनः  
०३,०४५।००८द्@००६_०११६	न माम् अर्हसि कल्याणि अन्यथा ध्यातुम् अप्सरः  
०३,०४५।००८द्@००६_०११७	गुरोर् गुरुतरी मे त्वं मम वंशविवर्धिनी  
०३,०४५।००८द्@००६_०११७	उर्वश्य् उवाच  
०३,०४५।००८द्@००६_०११८	अनावृताश् च सर्वाः स्म देवराजाभिनन्दन  
०३,०४५।००८द्@००६_०११९	गुरुस्थाने न मां वीर नियोक्तुं त्वम् इहार्हसि  
०३,०४५।००८द्@००६_०१२०	पूरोर् वंशे हि ये पुत्रा नप्तारो वा त्व् इहागताः  
०३,०४५।००८द्@००६_०१२१	तपसा रमयन्त्य् अस्मान् न च तेषां व्यतिक्रमः  
०३,०४५।००८द्@००६_०१२२	तत् प्रसीद न माम् आर्तां विसर्जयितुम् अर्हसि  
०३,०४५।००८द्@००६_०१२३	हृच्छयेन च सन्तप्तां भक्तां च भज मानद  
०३,०४५।००८द्@००६_०१२३	अर्जुन उवाच  
०३,०४५।००८द्@००६_०१२४	श्रुणु सत्यं वरारोहे यत् त्वां वक्ष्याम्य् अनिन्दिते  
०३,०४५।००८द्@००६_०१२५	शृण्वन्तु मे दिशश् चैव विदिशश् च सदेवताः  
०३,०४५।००८द्@००६_०१२६	यथा कुन्ती च माद्री च शची चैव ममानघे  
०३,०४५।००८द्@००६_०१२७	तथा स्ववंशजननी त्वं हि मे ऽद्य गरीयसी  
०३,०४५।००८द्@००६_०१२८	गच्छ मूर्ध्ना प्रपन्नो ऽस्मि पादौ ते वरवर्णिनि  
०३,०४५।००८द्@००६_०१२९	वैशम्पायन उवाच  
०३,०४५।००८द्@००६_०१२९	त्वं हि मे मातृवत् पूज्या रक्ष्यो ऽहं पुत्रवत् त्वया  
०३,०४५।००८द्@००६_०१३०	एवम् उक्ता तु पार्थेन उर्वशी क्रोधमूर्छिता  
०३,०४५।००८द्@००६_०१३१	वेपन्ती भ्रुकुटीवक्रा शशापाथ धनञ्जयम्  
०३,०४५।००८द्@००६_०१३१	उर्वश्य् उवाच  
०३,०४५।००८द्@००६_०१३२	तव पित्राभ्यनुज्ञातां स्वयं च गृहम् आगताम्  
०३,०४५।००८द्@००६_०१३३	यस्मान् मां नाभिनन्देथाः कामबाणवशं गताम्  
०३,०४५।००८द्@००६_०१३४	तस्मात् त्वं नर्तनः पार्थ स्त्रीमध्ये मानवर्जितः  
०३,०४५।००८द्@००६_०१३५	वैशम्पायन उवाच  
०३,०४५।००८द्@००६_०१३५	अपुमान् इति विख्यातः षण्ढवद् विचरिष्यसि  
०३,०४५।००८द्@००६_०१३६	एवं दत्त्वार्जुने शापं स्फुरदोष्ठी श्वसन्त्य् अथ  
०३,०४५।००८द्@००६_०१३७	पुनः प्रत्यागता क्षिप्रम् उर्वशी गृहम् आत्मनः  
०३,०४५।००८द्@००६_०१३८	ततो ऽर्जुनस् त्वरमाणश् चित्रसेनम् अरिन्दमः  
०३,०४५।००८द्@००६_०१३९	सम्प्राप्य रजनीवृत्तं तद् उर्वश्या यथा तथा  
०३,०४५।००८द्@००६_०१४०	निवेदयाम् आस तदा चित्रसेनाय पाण्डवः  
०३,०४५।००८द्@००६_०१४१	तत्र चैवं यथावृत्तं शापं चैव पुनः पुनः  
०३,०४५।००८द्@००६_०१४२	न्यवेदयच् च शक्रस्य चित्रसेनो ऽपि सर्वशः  
०३,०४५।००८द्@००६_०१४३	तत आनाय्य तनयं विविक्ते हरिवाहनः  
०३,०४५।००८द्@००६_०१४४	सान्त्वयित्वा शुभैर् वाक्यैः स्मयमानो ऽभ्यभाषत  
०३,०४५।००८द्@००६_०१४५	सुपुत्राद्य पृथा तात त्वया पुत्रेण सत्तम  
०३,०४५।००८द्@००६_०१४६	ऋषयो ऽपि हि धैर्येण जिता वै ते महाभुज  
०३,०४५।००८द्@००६_०१४७	यत् तु दत्तवती शापम् उर्वशी तव मानद  
०३,०४५।००८द्@००६_०१४८	स चापि ते ऽर्थकृत् तात साधकश् च भविष्यति  
०३,०४५।००८द्@००६_०१४९	अज्ञातवासो वस्तव्यो युष्माभिर् भूतले ऽनघ  
०३,०४५।००८द्@००६_०१५०	वर्षे त्रयोदशे वीर तत्र त्वं क्षपयिष्यसि  
०३,०४५।००८द्@००६_०१५१	तेन नर्तनवेषेण अपुंस्त्वेन तथैव च  
०३,०४५।००८द्@००६_०१५२	वर्षम् एकं विहृत्यैव ततः पुंस्त्वम् अवाप्स्यसि  
०३,०४५।००८द्@००६_०१५३	एवम् उक्तस् तु शक्रेण फाल्गुनः परवीरहा  
०३,०४५।००८द्@००६_०१५४	मुदं परमिकां लेभे न च शापं व्यचिन्तयत्  
०३,०४५।००८द्@००६_०१५५	चित्रसेनेन सहितो गन्धर्वेण यशस्विना  
०३,०४५।००८द्@००६_०१५६	रेमे स स्वर्गभवने पाण्डुपुत्रो धनञ्जयः  
०३,०४५।००८द्@००६_०१५७	य इदं श्रुणुयान् नित्यं वृत्तं पाण्डुसुतस्य वै  
०३,०४५।००८द्@००६_०१५८	न तस्य कामः कामेषु पापकेषु प्रवर्तते  
०३,०४५।००८द्@००६_०१५९	इदम् अमरवरात्मजस्य घोरं  
०३,०४५।००८द्@००६_०१६०	शुचि चरितं विनिशम्य फाल्गुनस्य  
०३,०४५।००८द्@००६_०१६१	व्यपगतमददम्भरागदोषास्  
०३,०४५।००८द्@००६_०१६२	त्रिदिवगताभिरमन्ति मानवेन्द्राः  
०३,०४५।००९अ	कदा चिद् अटमानस् तु महर्षिर् उत लोमशः  
०३,०४५।००९च्	जगाम शक्रभवनं पुरन्दरदिदृक्षया  
०३,०४५।०१०अ	स समेत्य नमस्कृत्य देवराजं महामुनिः  
०३,०४५।०१०च्	ददर्शार्धासनगतं पाण्डवं वासवस्य ह  
०३,०४५।०११अ	ततः शक्राभ्यनुज्ञात आसने विष्टरोत्तरे  
०३,०४५।०११च्	निषसाद द्विजश्रेष्ठः पूज्यमानो महर्षिभिः  
०३,०४५।०१२अ	तस्य दृष्ट्वाभवद् बुद्धिः पार्थम् इन्द्रासने स्थितम्  
०३,०४५।०१२च्	कथं नु क्षत्रियः पार्थः शक्रासनम् अवाप्तवान्  
०३,०४५।०१३अ	किं त्व् अस्य सुकृतं कर्म लोका वा के विनिर्जिताः  
०३,०४५।०१३च्	य एवम् उपसम्प्राप्तः स्थानं देवनमस्कृतम्  
०३,०४५।०१४अ	तस्य विज्ञाय सङ्कल्पं शक्रो वृत्रनिषूदनः  
०३,०४५।०१४च्	लोमशं प्रहसन् वाक्यम् इदम् आह शचीपतिः  
०३,०४५।०१५अ	ब्रह्मर्षे श्रूयतां यत् ते मनसैतद् विवक्षितम्  
०३,०४५।०१५च्	नायं केवलमर्त्यो वै क्षत्रियत्वम् उपागतः  
०३,०४५।०१६अ	महर्षे मम पुत्रो ऽयं कुन्त्यां जातो महाभुजः  
०३,०४५।०१६च्	अस्त्रहेतोर् इह प्राप्तः कस्माच् चित् कारणान्तरात्  
०३,०४५।०१७अ	अहो नैनं भवान् वेत्ति पुराणम् ऋषिसत्तमम्  
०३,०४५।०१७च्	शृणु मे वदतो ब्रह्मन् यो ऽयं यच् चास्य कारणम्  
०३,०४५।०१८अ	नरनारायणौ यौ तौ पुराणाव् ऋषिसत्तमौ  
०३,०४५।०१८च्	ताव् इमाव् अभिजानीहि हृषीकेशधनञ्जयौ  
०३,०४५।०१८द्*०१९३_०१	विख्यातौ त्रिषु लोकेषु नरनारायणाव् ऋषी  
०३,०४५।०१८द्*०१९३_०२	कार्यार्थम् अवतीर्णौ तौ पृथ्वीं पुण्यप्रतिश्रयाम्  
०३,०४५।०१९अ	यन् न शक्यं सुरैर् द्रष्टुम् ऋषिभिर् वा महात्मभिः  
०३,०४५।०१९च्	तद् आश्रमपदं पुण्यं बदरी नाम विश्रुतम्  
०३,०४५।०२०अ	स निवासो ऽभवद् विप्र विष्णोर् जिष्णोस् तथैव च  
०३,०४५।०२०च्	यतः प्रववृते गङ्गा सिद्धचारणसेविता  
०३,०४५।०२१अ	तौ मन्नियोगाद् ब्रह्मर्षे क्षितौ जातौ महाद्युती  
०३,०४५।०२१च्	भूमेर् भारावतरणं महावीर्यौ करिष्यतः  
०३,०४५।०२२अ	उद्वृत्ता ह्य् असुराः के चिन् निवातकवचा इति  
०३,०४५।०२२च्	विप्रियेषु स्थितास्माकं वरदानेन मोहिताः  
०३,०४५।०२३अ	तर्कयन्ते सुरान् हन्तुं बलदर्पसमन्विताः  
०३,०४५।०२३च्	देवान् न गणयन्ते च तथा दत्तवरा हि ते  
०३,०४५।०२४अ	पातालवासिनो रौद्रा दनोः पुत्रा महाबलाः  
०३,०४५।०२४च्	सर्वे देवनिकाया हि नालं योधयितुं स्म तान्  
०३,०४५।०२५अ	यो ऽसौ भूमिगतः श्रीमान् विष्णुर् मधुनिषूदनः  
०३,०४५।०२५च्	कपिलो नाम देवो ऽसौ भगवान् अजितो हरिः  
०३,०४५।०२६अ	येन पूर्वं महात्मानः खनमाना रसातलम्  
०३,०४५।०२६च्	दर्शनाद् एव निहताः सगरस्यात्मजा विभो  
०३,०४५।०२७अ	तेन कार्यं महत् कार्यम् अस्माकं द्विजसत्तम  
०३,०४५।०२७च्	पार्थेन च महायुद्धे समेताभ्याम् असंशयम्  
०३,०४५।०२७द्*०१९४_०१	सो ऽसुरान् दर्शनाद् एव शक्तो हन्तुं सहानुगान्  
०३,०४५।०२७द्*०१९४_०२	निवातकवचान् सर्वान् नागान् इव महाह्रदे  
०३,०४५।०२७द्*०१९४_०३	किं तु नाल्पेन कार्येण प्रबोध्यो मधुसूदनः  
०३,०४५।०२७द्*०१९४_०४	तेजसः सुमहान् राशिः प्रबुद्धः प्रदहेज् जगत्  
०३,०४५।०२८अ	अयं तेषां समस्तानां शक्तः प्रतिसमासने  
०३,०४५।०२८च्	तान् निहत्य रणे शूरः पुनर् यास्यति मानुषान्  
०३,०४५।०२९अ	भवांश् चास्मन्नियोगेन यातु तावन् महीतलम्  
०३,०४५।०२९च्	काम्यके द्रक्ष्यसे वीरं निवसन्तं युधिष्ठिरम्  
०३,०४५।०३०अ	स वाच्यो मम सन्देशाद् धर्मात्मा सत्यसङ्गरः  
०३,०४५।०३०च्	नोत्कण्ठा फल्गुने कार्या कृतास्त्रः शीघ्रम् एष्यति  
०३,०४५।०३१अ	नाशुद्धबाहुवीर्येण नाकृतास्त्रेण वा रणे  
०३,०४५।०३१च्	भीष्मद्रोणादयो युद्धे शक्याः प्रतिसमासितुम्  
०३,०४५।०३२अ	गृहीतास्त्रो गुडाकेशो महाबाहुर् महामनाः  
०३,०४५।०३२च्	नृत्तवादित्रगीतानां दिव्यानां पारम् एयिवान्  
०३,०४५।०३३अ	भवान् अपि विविक्तानि तीर्थानि मनुजेश्वर  
०३,०४५।०३३च्	भ्रातृभिः सहितः सर्वैर् द्रष्टुम् अर्हत्य् अरिन्दम  
०३,०४५।०३४अ	तीर्थेष्व् आप्लुत्य पुण्येषु विपाप्मा विगतज्वरः  
०३,०४५।०३४च्	राज्यं भोक्ष्यसि राजेन्द्र सुखी विगतकल्मषः  
०३,०४५।०३५अ	भवांश् चैनं द्विजश्रेष्ठ पर्यटन्तं महीतले  
०३,०४५।०३५च्	त्रातुम् अर्हति विप्राग्र्य तपोबलसमन्वितः  
०३,०४५।०३६अ	गिरिदुर्गेषु हि सदा देशेषु विषमेषु च  
०३,०४५।०३६च्	वसन्ति राक्षसा रौद्रास् तेभ्यो रक्षेत् सदा भवान्  
०३,०४५।०३६द्*०१९५_०१	एवम् उक्ते महेन्द्रेण बीभत्सुर् अपि लोमशम्  
०३,०४५।०३६द्*०१९५_०२	उवाच प्रयतो वाक्यं रक्षेथाः पाण्डुनन्दनम्  
०३,०४५।०३६द्*०१९५_०३	यथा गुप्तस् त्वया राजा चरेत् तीर्थानि सत्तम  
०३,०४५।०३६द्*०१९५_०४	दानं दद्याद् यथा चैव तथा कुरु महामुने  
०३,०४५।०३७अ	स तथेति प्रतिज्ञाय लोमशः सुमहातपाः  
०३,०४५।०३७च्	काम्यकं वनम् उद्दिश्य समुपायान् महीतलम्  
०३,०४५।०३८अ	ददर्श तत्र कौन्तेयं धर्मराजम् अरिन्दमम्  
०३,०४५।०३८च्	तापसैर् भ्रातृभिश् चैव सर्वतः परिवारितम्  
०३,०४६।००१	जनमेजय उवाच  
०३,०४६।००१अ	अत्यद्भुतम् इदं कर्म पार्थस्यामिततेजसः  
०३,०४६।००१च्	धृतराष्ट्रो महातेजाः श्रुत्वा विप्र किम् अब्रवीत्  
०३,०४६।००२	वैशम्पायन उवाच  
०३,०४६।००२अ	शक्रलोकगतं पार्थं श्रुत्वा राजाम्बिकासुतः  
०३,०४६।००२च्	द्वैपायनाद् ऋषिश्रेष्ठात् सञ्जयं वाक्यम् अब्रवीत्  
०३,०४६।००३अ	श्रुतं मे सूत कार्त्स्न्येन कर्म पार्थस्य धीमतः  
०३,०४६।००३च्	कच्चित् तवापि विदितं यथातथ्येन सारथे  
०३,०४६।००४अ	प्रमत्तो ग्राम्यधर्मेषु मन्दात्मा पापनिश्चयः  
०३,०४६।००४च्	मम पुत्रः सुदुर्बुद्धिः पृथिवीं घातयिष्यति  
०३,०४६।००५अ	यस्य नित्यम् ऋता वाचः स्वैरेष्व् अपि महात्मनः  
०३,०४६।००५च्	त्रैलोक्यम् अपि तस्य स्याद् योद्धा यस्य धनञ्जयः  
०३,०४६।००६अ	अस्यतः कर्णिनाराचांस् तीक्ष्णाग्रांश् च शिलाशितान्  
०३,०४६।००६च्	को ऽर्जुनस्याग्रतस् तिष्ठेद् अपि मृत्युर् जरातिगः  
०३,०४६।००७अ	मम पुत्रा दुरात्मानः सर्वे मृत्युवशं गताः  
०३,०४६।००७च्	येषां युद्धं दुराधर्षैः पाण्डवैः प्रत्युपस्थितम्  
०३,०४६।००८अ	तस्यैव च न पश्यामि युधि गाण्डीवधन्वनः  
०३,०४६।००८च्	अनिशं चिन्तयानो ऽपि य एनम् उदियाद् रथी  
०३,०४६।००९अ	द्रोणकर्णौ प्रतीयातां यदि भीष्मो ऽपि वा रणे  
०३,०४६।००९च्	महान् स्यात् संशयो लोके न तु पश्यामि नो जयम्  
०३,०४६।०१०अ	घृणी कर्णः प्रमादी च आचार्यः स्थविरो गुरुः  
०३,०४६।०१०च्	अमर्षी बलवान् पार्थः संरम्भी दृढविक्रमः  
०३,०४६।०११अ	भवेत् सुतुमुलं युद्धं सर्वशो ऽप्य् अपराजितम्  
०३,०४६।०११च्	सर्वे ह्य् अस्त्रविदः शूराः सर्वे प्राप्ता महद् यशः  
०३,०४६।०१२अ	अपि सर्वेश्वरत्वं हि न वाञ्छेरन् पराजिताः  
०३,०४६।०१२च्	वधे नूनं भवेच् छान्तिस् तेषां वा फल्गुनस्य वा  
०३,०४६।०१३अ	न तु हन्तार्जुनस्यास्ति जेता वास्य न विद्यते  
०३,०४६।०१३च्	मन्युस् तस्य कथं शाम्येन् मन्दान् प्रति समुत्थितः  
०३,०४६।०१४अ	त्रिदशेशसमो वीरः खाण्डवे ऽग्निम् अतर्पयत्  
०३,०४६।०१४च्	जिगाय पार्थिवान् सर्वान् राजसूये महाक्रतौ  
०३,०४६।०१५अ	शेषं कुर्याद् गिरेर् वज्रं निपतन् मूर्ध्नि सञ्जय  
०३,०४६।०१५च्	न तु कुर्युः शराः शेषम् अस्तास् तात किरीटिना  
०३,०४६।०१६अ	यथा हि किरणा भानोस् तपन्तीह चराचरम्  
०३,०४६।०१६च्	तथा पार्थभुजोत्सृष्टाः शरास् तप्स्यन्ति मे सुतान्  
०३,०४६।०१७अ	अपि वा रथघोषेण भयार्ता सव्यसाचिनः  
०३,०४६।०१७च्	प्रतिभाति विदीर्णेव सर्वतो भारती चमूः  
०३,०४६।०१८अ	यद् उद्वपन् प्रवपंश् चैव बाणान्; स्थाताततायी समरे किरीटी  
०३,०४६।०१८च्	सृष्टो ऽन्तकः सर्वहरो विधात्रा; भवेद् यथा तद्वद् अपारणीयः  
०३,०४६।०१९	सञ्जय उवाच  
०३,०४६।०१९अ	यद् एतत् कथितं राजंस् त्वया दुर्योधनं प्रति  
०३,०४६।०१९च्	सर्वम् एतद् यथात्थ त्वं नैतन् मिथ्या महीपते  
०३,०४६।०२०अ	मन्युना हि समाविष्टाः पाण्डवास् ते ऽमितौजसः  
०३,०४६।०२०च्	दृष्ट्वा कृष्णां सभां नीतां धर्मपत्नीं यशस्विनीम्  
०३,०४६।०२१अ	दुःशासनस्य ता वाचः श्रुत्वा ते दारुणोदयाः  
०३,०४६।०२१च्	कर्णस्य च महाराज न स्वप्स्यन्तीति मे मतिः  
०३,०४६।०२२अ	श्रुतं हि ते महाराज यथा पार्थेन संयुगे  
०३,०४६।०२२च्	एकादशतनुः स्थाणुर् धनुषा परितोषितः  
०३,०४६।०२३अ	कैरातं वेषम् आस्थाय योधयाम् आस फल्गुनम्  
०३,०४६।०२३च्	जिज्ञासुः सर्वदेवेशः कपर्दी भगवान् स्वयम्  
०३,०४६।०२३द्*०१९६_०१	लेभे पाशुपतं चापि परमास्त्रं महाद्युतिः  
०३,०४६।०२४अ	तत्रैनं लोकपालास् ते दर्शयाम् आसुर् अर्जुनम्  
०३,०४६।०२४च्	अस्त्रहेतोः पराक्रान्तं तपसा कौरवर्षभम्  
०३,०४६।०२५अ	नैतद् उत्सहते ऽन्यो हि लब्धुम् अन्यत्र फल्गुनात्  
०३,०४६।०२५च्	साक्षाद् दर्शनम् एतेषाम् ईश्वराणां नरो भुवि  
०३,०४६।०२६अ	महेश्वरेण यो राजन् न जीर्णो ग्रस्तमूर्तिमान्  
०३,०४६।०२६च्	कस् तम् उत्सहते वीरं युद्धे जरयितुं पुमान्  
०३,०४६।०२७अ	आसादितम् इदं घोरं तुमुलं लोमहर्षणम्  
०३,०४६।०२७च्	द्रौपदीं परिकर्षद्भिः कोपयद्भिश् च पाण्डवान्  
०३,०४६।०२८अ	यत्र विस्फुरमाणोष्ठो भीमः प्राह वचो महत्  
०३,०४६।०२८च्	दृष्ट्वा दुर्योधनेनोरू द्रौपद्या दर्शिताव् उभौ  
०३,०४६।०२९अ	ऊरू भेत्स्यामि ते पाप गदया वज्रकल्पया  
०३,०४६।०२९च्	त्रयोदशानां वर्षाणाम् अन्ते दुर्द्यूतदेविनः  
०३,०४६।०३०अ	सर्वे प्रहरतां श्रेष्ठाः सर्वे चामिततेजसः  
०३,०४६।०३०च्	सर्वे सर्वास्त्रविद्वांसो देवैर् अपि सुदुर्जयाः  
०३,०४६।०३१अ	मन्ये मन्युसमुद्धूताः पुत्राणां तव संयुगे  
०३,०४६।०३१च्	अन्तं पार्थाः करिष्यन्ति वीर्यामर्षसमन्विताः  
०३,०४६।०३२	धृतराष्ट्र उवाच  
०३,०४६।०३२अ	किं कृतं सूत कर्णेन वदता परुषं वचः  
०३,०४६।०३२च्	पर्याप्तं वैरम् एतावद् यत् कृष्णा सा सभां गता  
०३,०४६।०३३अ	अपीदानीं मम सुतास् तिष्ठेरन् मन्दचेतसः  
०३,०४६।०३३च्	येषां भ्राता गुरुर् ज्येष्ठो विनये नावतिष्ठते  
०३,०४६।०३४अ	ममापि वचनं सूत न शुश्रूषति मन्दभाक्  
०३,०४६।०३४च्	दृष्ट्वा मां चक्षुषा हीनं निर्विचेष्टम् अचेतनम्  
०३,०४६।०३५अ	ये चास्य सचिवा मन्दाः कर्णसौबलकादयः  
०३,०४६।०३५च्	ते ऽप्य् अस्य भूयसो दोषान् वर्धयन्ति विचेतसः  
०३,०४६।०३६अ	स्वैरमुक्ता अपि शराः पार्थेनामिततेजसा  
०३,०४६।०३६च्	निर्दहेयुर् मम सुतान् किं पुनर् मन्युनेरिताः  
०३,०४६।०३७अ	पार्थबाहुबलोत्सृष्टा महाचापविनिःसृताः  
०३,०४६।०३७च्	दिव्यास्त्रमन्त्रमुदिताः सादयेयुः सुरान् अपि  
०३,०४६।०३८अ	यस्य मन्त्री च गोप्ता च सुहृच् चैव जनार्दनः  
०३,०४६।०३८च्	हरिस् त्रैलोक्यनाथः स किं नु तस्य न निर्जितम्  
०३,०४६।०३९अ	इदं च सुमहच् चित्रम् अर्जुनस्येह सञ्जय  
०३,०४६।०३९च्	महादेवेन बाहुभ्यां यत् समेत इति श्रुतिः  
०३,०४६।०४०अ	प्रत्यक्षं सर्वलोकस्य खाण्डवे यत्कृतं पुरा  
०३,०४६।०४०च्	फल्गुनेन सहायार्थे वह्नेर् दामोदरेण च  
०३,०४६।०४१अ	सर्वथा नास्ति मे पुत्रः सामात्यः सहबान्धवः  
०३,०४६।०४१च्	क्रुद्धे पार्थे च भीमे च वासुदेवे च सात्वते  
०३,०४७।००१	जनमेजय उवाच  
०३,०४७।००१अ	यद् इदं शोचितं राज्ञा धृतराष्ट्रेण वै मुने  
०३,०४७।००१च्	प्रव्राज्य पाण्डवान् वीरान् सर्वम् एतन् निरर्थकम्  
०३,०४७।००२अ	कथं हि राजा पुत्रं स्वम् उपेक्षेताल्पचेतसम्  
०३,०४७।००२च्	दुर्योधनं पाण्डुपुत्रान् कोपयानं महारथान्  
०३,०४७।००३अ	किम् आसीत् पाण्डुपुत्राणां वने भोजनम् उच्यताम्  
०३,०४७।००३च्	वानेयम् अथ वा कृष्टम् एतद् आख्यातु मे भवान्  
०३,०४७।००४	वैशम्पायन उवाच  
०३,०४७।००४अ	वानेयं च मृगांश् चैव शुद्धैर् बाणैर् निपातितान्  
०३,०४७।००४च्	ब्राह्मणानां निवेद्याग्रम् अभुञ्जन् पुरुषर्षभाः  
०३,०४७।००५अ	तांस् तु शूरान् महेष्वासांस् तदा निवसतो वने  
०३,०४७।००५च्	अन्वयुर् ब्राह्मणा राजन् साग्नयो ऽनग्नयस् तथा  
०३,०४७।००६अ	ब्राह्मणानां सहस्राणि स्नातकानां महात्मनाम्  
०३,०४७।००६च्	दश मोक्षविदां तद्वद् यान् बिभर्ति युधिष्ठिरः  
०३,०४७।००७अ	रुरून् कृष्णमृगांश् चैव मेध्यांश् चान्यान् वनेचरान्  
०३,०४७।००७च्	बाणैर् उन्मथ्य विधिवद् ब्राह्मणेभ्यो न्यवेदयत्  
०३,०४७।००८अ	न तत्र कश् चिद् दुर्वर्णो व्याधितो वाप्य् अदृश्यत  
०३,०४७।००८च्	कृशो वा दुर्बलो वापि दीनो भीतो ऽपि वा नरः  
०३,०४७।००८द्*०१९७_०१	न तत्राविनयः कश् चिद् अदृश्यत तदा द्विजः  
०३,०४७।००९अ	पुत्रान् इव प्रियाञ् ज्ञातीन् भ्रातॄन् इव सहोदरान्  
०३,०४७।००९च्	पुपोष कौरवश्रेष्ठो धर्मराजो युधिष्ठिरः  
०३,०४७।०१०अ	पतींश् च द्रौपदी सर्वान् द्विजांश् चैव यशस्विनी  
०३,०४७।०१०च्	मातेव भोजयित्वाग्रे शिष्टम् आहारयत् तदा  
०३,०४७।०११अ	प्राचीं राजा दक्षिणां भीमसेनो; यमौ प्रतीचीम् अथ वाप्य् उदीचीम्  
०३,०४७।०११च्	धनुर्धरा मांसहेतोर् मृगाणां; क्षयं चक्रुर् नित्यम् एवोपगम्य  
०३,०४७।०१२अ	तथा तेषां वसतां काम्यके वै; विहीनानाम् अर्जुनेनोत्सुकानाम्  
०३,०४७।०१२च्	पञ्चैव वर्षाणि तदा व्यतीयुर्; अधीयतां जपतां जुह्वतां च  
०३,०४८।००१	वैशम्पायन उवाच  
०३,०४८।००१अ	सुदीर्घम् उष्णं निःश्वस्य धृतराष्ट्रो ऽम्बिकासुतः  
०३,०४८।००१च्	अब्रवीत् सञ्जयं सूतम् आमन्त्र्य भरतर्षभ  
०३,०४८।००१द्*०१९८_०१	तेषां तच् चरितं श्रुत्वा मनुष्यातीतम् अद्भुतम्  
०३,०४८।००१द्*०१९८_०२	चिन्ताशोकपरीतात्मा मन्युनाभिपरिप्लुतः  
०३,०४८।००१द्*०१९९_०१	न रात्रौ न दिवा सूत शान्तिं प्राप्नोमि वै क्षणम्  
०३,०४८।००१द्*०१९९_०२	सञ्चिन्त्य दुर्नयं घोरम् अतीतं द्यूतजं हि तत्  
०३,०४८।००१द्*०१९९_०३	तेषाम् असह्यवीर्याणां शौर्यं धैर्यं धृतिं पराम्  
०३,०४८।००१द्*०१९९_०४	अन्योन्यम् अनुरागं च भ्रातॄणाम् अतिमानुषम्  
०३,०४८।००२अ	देवपुत्रौ महाभागौ देवराजसमद्युती  
०३,०४८।००२च्	नकुलः सहदेवश् च पाण्डवौ युद्धदुर्मदौ  
०३,०४८।००३अ	दृढायुधौ दूरपातौ युद्धे च कृतनिश्चयौ  
०३,०४८।००३च्	शीघ्रहस्तौ दृढक्रोधौ नित्ययुक्तौ तरस्विनौ  
०३,०४८।००४अ	भीमार्जुनौ पुरोधाय यदा तौ रणमूर्धनि  
०३,०४८।००४च्	स्थास्येते सिंहविक्रान्ताव् अश्विनाव् इव दुःसहौ  
०३,०४८।००४ए	न शेषम् इह पश्यामि तदा सैन्यस्य सञ्जय  
०३,०४८।००५अ	तौ ह्य् अप्रतिरथौ युद्धे देवपुत्रौ महारथौ  
०३,०४८।००५च्	द्रौपद्यास् तं परिक्लेशं न क्षंस्येते त्व् अमर्षिणौ  
०३,०४८।००६अ	वृष्णयो वा महेष्वासा पाञ्चाला वा महौजसः  
०३,०४८।००६च्	युधि सत्याभिसन्धेन वासुदेवेन रक्षिताः  
०३,०४८।००६ए	प्रधक्ष्यन्ति रणे पार्थाः पुत्राणां मम वाहिनीम्  
०३,०४८।००७अ	रामकृष्णप्रणीतानां वृष्णीनां सूतनन्दन  
०३,०४८।००७च्	न शक्यः सहितुं वेगः पर्वतैर् अपि संयुगे  
०३,०४८।००८अ	तेषां मध्ये महेष्वासो भीमो भीमपराक्रमः  
०३,०४८।००८च्	शैक्यया वीरघातिन्या गदया विचरिष्यति  
०३,०४८।००९अ	तथा गाण्डीवनिर्घोषं विस्फूर्जितम् इवाशनेः  
०३,०४८।००९च्	गदावेगं च भीमस्य नालं सोढुं नराधिपाः  
०३,०४८।०१०अ	ततो ऽहं सुहृदां वाचो दुर्योधनवशानुगः  
०३,०४८।०१०च्	स्मरणीयाः स्मरिष्यामि मया या न कृताः पुरा  
०३,०४८।०११	सञ्जय उवाच  
०३,०४८।०११अ	व्यतिक्रमो ऽयं सुमहांस् त्वया राजन्न् उपेक्षितः  
०३,०४८।०११च्	समर्थेनापि यन् मोहात् पुत्रस् ते न निवारितः  
०३,०४८।०१२अ	श्रुत्वा हि निर्जितान् द्यूते पाण्डवान् मधुसूदनः  
०३,०४८।०१२च्	त्वरितः काम्यके पार्थान् समभावयद् अच्युतः  
०३,०४८।०१३अ	द्रुपदस्य तथा पुत्रा धृष्टद्युम्नपुरोगमाः  
०३,०४८।०१३च्	विराटो धृष्टकेतुश् च केकयाश् च महारथाः  
०३,०४८।०१४अ	तैश् च यत् कथितं तत्र दृष्ट्वा पार्थान् पराजितान्  
०३,०४८।०१४च्	चारेण विदितं सर्वं तन् मया वेदितं च ते  
०३,०४८।०१५अ	समागम्य वृतस् तत्र पाण्डवैर् मधुसूदनः  
०३,०४८।०१५च्	सारथ्ये फल्गुनस्याजौ तथेत्य् आह च तान् हरिः  
०३,०४८।०१६अ	अमर्षितो हि कृष्णो ऽपि दृष्ट्वा पार्थांस् तथागतान्  
०३,०४८।०१६च्	कृष्णाजिनोत्तरासङ्गान् अब्रवीच् च युधिष्ठिरम्  
०३,०४८।०१७अ	या सा समृद्धिः पार्थानाम् इन्द्रप्रस्थे बभूव ह  
०३,०४८।०१७च्	राजसूये मया दृष्टा नृपैर् अन्यैः सुदुर्लभा  
०३,०४८।०१८अ	यत्र सर्वान् महीपालाञ् शस्त्रतेजोभयार्दितान्  
०३,०४८।०१८च्	सवङ्गाङ्गान् सपौण्ड्रोड्रान् सचोलद्रविडान्धकान्  
०३,०४८।०१९अ	सागरानूपगांश् चैव ये च पत्तनवासिनः  
०३,०४८।०१९च्	सिंहलान् बर्बरान् म्लेच्छान् ये च जाङ्गलवासिनः  
०३,०४८।०२०अ	पश्चिमानि च राज्यानि शतशः सागरान्तिकान्  
०३,०४८।०२०च्	पह्लवान् दरदान् सर्वान् किरातान् यवनाञ् शकान्  
०३,०४८।०२१अ	हारहूणांश् च चीनांश् च तुखारान् सैन्धवांस् तथा  
०३,०४८।०२१च्	जागुडान् रमठान् मुण्डान् स्त्रीराज्यान् अथ तङ्गणान्  
०३,०४८।०२२अ	एते चान्ये च बहवो ये च ते भरतर्षभ  
०३,०४८।०२२ब्*०२००_०१	तांश् चान्यांश् च सुबहून् आहूतान् भरतर्षभ  
०३,०४८।०२२च्	आगतान् अहम् अद्राक्षं यज्ञे ते परिवेषकान्  
०३,०४८।०२३अ	सा ते समृद्धिर् यैर् आत्ता चपला प्रतिसारिणी  
०३,०४८।०२३च्	आदाय जीवितं तेषाम् आहरिष्यामि ताम् अहम्  
०३,०४८।०२४अ	रामेण सह कौरव्य भीमार्जुनयमैस् तथा  
०३,०४८।०२४च्	अक्रूरगदसाम्बैश् च प्रद्युम्नेनाहुकेन च  
०३,०४८।०२४ए	धृष्टद्युम्नेन वीरेण शिशुपालात्मजेन च  
०३,०४८।०२५अ	दुर्योधनं रणे हत्वा सद्यः कर्णं च भारत  
०३,०४८।०२५च्	दुःशासनं सौबलेयं यश् चान्यः प्रतियोत्स्यते  
०३,०४८।०२६अ	ततस् त्वं हास्तिनपुरे भ्रातृभिः सहितो वसन्  
०३,०४८।०२६च्	धार्तराष्ट्रीं श्रियं प्राप्य प्रशाधि पृथिवीम् इमाम्  
०३,०४८।०२७अ	अथैनम् अब्रवीद् राजा तस्मिन् वीरसमागमे  
०३,०४८।०२७च्	शृण्वत्सु तेषु सर्वेषु धृष्टद्युम्नमुखेषु च  
०३,०४८।०२८अ	प्रतिगृह्णामि ते वाचं सत्याम् एतां जनार्दन  
०३,०४८।०२८च्	अमित्रान् मे महाबाहो सानुबन्धान् हनिष्यसि  
०३,०४८।०२९अ	वर्षात् त्रयोदशाद् ऊर्ध्वं सत्यं मां कुरु केशव  
०३,०४८।०२९च्	प्रतिज्ञातो वने वासो राजमध्ये मया ह्य् अयम्  
०३,०४८।०३०अ	तद् धर्मराजवचनं प्रतिश्रुत्य सभासदः  
०३,०४८।०३०च्	धृष्टद्युम्नपुरोगास् ते शमयाम् आसुर् अञ्जसा  
०३,०४८।०३०ए	केशवं मधुरैर् वाक्यैः कालयुक्तैर् अमर्षितम्  
०३,०४८।०३१अ	पाञ्चालीं चाहुर् अक्लिष्टां वासुदेवस्य शृण्वतः  
०३,०४८।०३१च्	दुर्योधनस् तव क्रोधाद् देवि त्यक्ष्यति जीवितम्  
०३,०४८।०३१ए	प्रतिजानीम ते सत्यं मा शुचो वरवर्णिनि  
०३,०४८।०३२अ	ये स्म ते कुपितां कृष्णे दृष्ट्वा त्वां प्राहसंस् तदा  
०३,०४८।०३२च्	मांसानि तेषां खादन्तो हसिष्यन्ति मृगद्विजाः  
०३,०४८।०३३अ	पास्यन्ति रुधिरं तेषां गृध्रा गोमायवस् तथा  
०३,०४८।०३३च्	उत्तमाङ्गानि कर्षन्तो यैस् त्वं कृष्टा सभातले  
०३,०४८।०३४अ	तेषां द्रक्ष्यसि पाञ्चालि गात्राणि पृथिवीतले  
०३,०४८।०३४च्	क्रव्यादैः कृष्यमाणानि भक्ष्यमाणानि चासकृत्  
०३,०४८।०३५अ	परिक्लिष्टासि यैस् तत्र यैश् चापि समुपेक्षिता  
०३,०४८।०३५च्	तेषाम् उत्कृत्तशिरसां भूमिः पास्यति शोणितम्  
०३,०४८।०३६अ	एवं बहुविधा वाचस् तदोचुः पुरुषर्षभाः  
०३,०४८।०३६च्	सर्वे तेजस्विनः शूराः सर्वे चाहतलक्षणाः  
०३,०४८।०३७अ	ते धर्मराजेन वृता वर्षाद् ऊर्ध्वं त्रयोदशात्  
०३,०४८।०३७च्	पुरस्कृत्योपयास्यन्ति वासुदेवं महारथाः  
०३,०४८।०३८अ	रामश् च कृष्णश् च धनञ्जयश् च; प्रद्युम्नसाम्बौ युयुधानभीमौ  
०३,०४८।०३८च्	माद्रीसुतौ केकयराजपुत्राः; पाञ्चालपुत्राः सह धर्मराज्ञा  
०३,०४८।०३९अ	एतान् सर्वांल् लोकवीरान् अजेयान्; महात्मनः सानुबन्धान् ससैन्यान्  
०३,०४८।०३९च्	को जीवितार्थी समरे प्रत्युदीयात्; क्रुद्धान् सिंहान् केसरिणो यथैव  
०३,०४८।०४०	धृतराष्ट्र उवाच  
०३,०४८।०४०अ	यन् माब्रवीद् विदुरो द्यूतकाले; त्वं पाण्डवाञ् जेष्यसि चेन् नरेन्द्र  
०३,०४८।०४०च्	ध्रुवं कुरूणाम् अयम् अन्तकालो; महाभयो भविता शोणितौघः  
०३,०४८।०४१अ	मन्ये तथा तद् भवितेति सूत; यथा क्षत्ता प्राह वचः पुरा माम्  
०३,०४८।०४१च्	असंशयं भविता युद्धम् एतद्; गते काले पाण्डवानां यथोक्तम्  
०३,०४९।००१	जनमेजय उवाच  
०३,०४९।००१अ	अस्त्रहेतोर् गते पार्थे शक्रलोकं महात्मनि  
०३,०४९।००१च्	युधिष्ठिरप्रभृतयः किम् अकुर्वन्त पाण्डवाः  
०३,०४९।००२	वैशम्पायन उवाच  
०३,०४९।००२अ	अस्त्रहेतोर् गते पार्थे शक्रलोकं महात्मनि  
०३,०४९।००२च्	न्यवसन् कृष्णया सार्धं काम्यके पुरुषर्षभाः  
०३,०४९।००३अ	ततः कदा चिद् एकान्ते विविक्त इव शाद्वले  
०३,०४९।००३च्	दुःखार्ता भरतश्रेष्ठा निषेदुः सह कृष्णया  
०३,०४९।००३ए	धनञ्जयं शोचमानाः साश्रुकण्ठाः सुदुःखिताः  
०३,०४९।००४अ	तद् वियोगाद् धि तान् सर्वाञ् शोकः समभिपुप्लुवे  
०३,०४९।००४च्	धनञ्जयवियोगाच् च राज्यनाशाच् च दुःखिताः  
०३,०४९।००५अ	अथ भीमो महाबाहुर् युधिष्ठिरम् अभाषत  
०३,०४९।००५च्	निदेशात् ते महाराज गतो ऽसौ पुरुषर्षभः  
०३,०४९।००५ए	अर्जुनः पाण्डुपुत्राणां यस्मिन् प्राणाः प्रतिष्ठिताः  
०३,०४९।००६अ	यस्मिन् विनष्टे पाञ्चालाः सह पुत्रैस् तथा वयम्  
०३,०४९।००६च्	सात्यकिर् वासुदेवश् च विनश्येयुर् असंशयम्  
०३,०४९।००७अ	यो ऽसौ गच्छति तेजस्वी बहून् क्लेशान् अचिन्तयन्  
०३,०४९।००७च्	भवन्नियोगाद् बीभत्सुस् ततो दुःखतरं नु किम्  
०३,०४९।००८अ	यस्य बाहू समाश्रित्य वयं सर्वे महात्मनः  
०३,०४९।००८च्	मन्यामहे जितान् आजौ परान् प्राप्तां च मेदिनीम्  
०३,०४९।००८द्*०२०१_०१	यस्य प्रभावाद् धि वयं सभामध्ये धनुष्मतः  
०३,०४९।००८द्*०२०१_०२	जितान् मन्यामहे सर्वान् धार्तराष्ट्रान् ससौबलान्  
०३,०४९।००९अ	यस्य प्रभावान् न मया सभामध्ये धनुष्मतः  
०३,०४९।००९च्	नीता लोकम् अमुं सर्वे धार्तराष्ट्राः ससौबलाः  
०३,०४९।०१०अ	ते वयं बाहुबलिनः क्रोधम् उत्थितम् आत्मनः  
०३,०४९।०१०च्	सहामहे भवन्मूलं वासुदेवेन पालिताः  
०३,०४९।०११अ	वयं हि सह कृष्णेन हत्वा कर्णमुखान् परान्  
०३,०४९।०११च्	स्वबाहुविजितां कृत्स्नां प्रशासेम वसुन्धराम्  
०३,०४९।०१२अ	भवतो द्यूतदोषेण सर्वे वयम् उपप्लुताः  
०३,०४९।०१२च्	अहीनपौरुषा राजन् बलिभिर् बलवत्तमाः  
०३,०४९।०१३अ	क्षात्रं धर्मं महाराज समवेक्षितुम् अर्हसि  
०३,०४९।०१३च्	न हि धर्मो महाराज क्षत्रियस्य वनाश्रयः  
०३,०४९।०१३ए	राज्यम् एव परं धर्मं क्षत्रियस्य विदुर् बुधाः  
०३,०४९।०१४अ	स क्षत्रधर्मविद् राजन् मा धर्म्यान् नीनशः पथः  
०३,०४९।०१४च्	प्राग् द्वादश समा राजन् धार्तराष्ट्रान् निहन्महि  
०३,०४९।०१४च्*०२०२_०१	**** **** हृदयेन विचिन्त्यताम्  
०३,०४९।०१४च्*०२०२_०२	तद् उत्तिष्ठ महाबाहो  
०३,०४९।०१५अ	निवर्त्य च वनात् पार्थम् आनाय्य च जनार्दनम्  
०३,०४९।०१५च्	व्यूढानीकान् महाराज जवेनैव महाहवे  
०३,०४९।०१५ए	धार्तराष्ट्रान् अमुं लोकं गमयामि विशां पते  
०३,०४९।०१६अ	सर्वान् अहं हनिष्यामि धार्तराष्ट्रान् ससौबलान्  
०३,०४९।०१६च्	दुर्योधनं च कर्णं च यो वान्यः प्रतियोत्स्यते  
०३,०४९।०१७अ	मया प्रशमिते पश्चात् त्वम् एष्यसि वनात् पुनः  
०३,०४९।०१७च्	एवं कृते न ते दोषो भविष्यति विशां पते  
०३,०४९।०१८अ	यज्ञैश् च विविधैस् तात कृतं पापम् अरिन्दम  
०३,०४९।०१८च्	अवधूय महाराज गच्छेम स्वर्गम् उत्तमम्  
०३,०४९।०१९अ	एवम् एतद् भवेद् राजन् यदि राजा न बालिशः  
०३,०४९।०१९च्	अस्माकं दीर्घसूत्रः स्याद् भवान् धर्मपरायणः  
०३,०४९।०२०अ	निकृत्या निकृतिप्रज्ञा हन्तव्या इति निश्चयः  
०३,०४९।०२०च्	न हि नैकृतिकं हत्वा निकृत्या पापम् उच्यते  
०३,०४९।०२१अ	तथा भारत धर्मेषु धर्मज्ञैर् इह दृश्यते  
०३,०४९।०२१च्	अहोरात्रं महाराज तुल्यं संवत्सरेण हि  
०३,०४९।०२२अ	तथैव वेदवचनं श्रूयते नित्यदा विभो  
०३,०४९।०२२च्	संवत्सरो महाराज पूर्णो भवति कृच्छ्रतः  
०३,०४९।०२३अ	यदि वेदाः प्रमाणं ते दिवसाद् ऊर्ध्वम् अच्युत  
०३,०४९।०२३च्	त्रयोदश समाः कालो ज्ञायतां परिनिष्ठितः  
०३,०४९।०२४अ	कालो दुर्योधनं हन्तुं सानुबन्धम् अरिन्दम  
०३,०४९।०२४च्	एकाग्रां पृथिवीं सर्वां पुरा राजन् करोति सः  
०३,०४९।०२४द्@००७_०००१	द्यूतप्रियेण राजेन्द्र कृतं तद् भवता तथा  
०३,०४९।०२४द्@००७_०००२	प्रायेणाज्ञातचर्यायां वयं सर्वे निपातिताः  
०३,०४९।०२४द्@००७_०००३	न तं देशं प्रपश्यामि यत्र सो ऽस्मान् सुदुर्जनः  
०३,०४९।०२४द्@००७_०००४	न विज्ञास्यति दुष्टात्मा चारैर् इति सुयोधनः  
०३,०४९।०२४द्@००७_०००५	अधिगम्य च सर्वान् नो वनवासम् इमं ततः  
०३,०४९।०२४द्@००७_०००६	प्रव्राजयिष्यति पुनर् निकृत्याधमपूरुषः  
०३,०४९।०२४द्@००७_०००७	यद्य् अस्मान् अभिगच्छेत पापः स हि कथं चन  
०३,०४९।०२४द्@००७_०००८	अज्ञातचर्याम् उत्तीर्णान् दृष्ट्वा च पुनर् आह्वयेत्  
०३,०४९।०२४द्@००७_०००९	द्यूतेन ते महाराज पुनर् द्यूतम् अवर्तत  
०३,०४९।०२४द्@००७_००१०	भवांश् च पुनर् आहूतो द्यूतेनैवापनेष्यति  
०३,०४९।०२४द्@००७_००११	स तथाक्षेषु कुशलो निश्चितो गतचेतनः  
०३,०४९।०२४द्@००७_००१२	चरिष्यसि महाराज वनेषु वसतीः पुनः  
०३,०४९।०२४द्@००७_००१३	यद्य् अस्मान् सुमहाराज कृपणान् कर्तुम् अर्हसि  
०३,०४९।०२४द्@००७_००१४	यावज्जीवम् अवेक्षस्व वेदधर्मांश् च कृत्स्नशः  
०३,०४९।०२४द्@००७_००१५	निकृत्या निकृतिप्रज्ञा हन्तव्या इति निश्चयः  
०३,०४९।०२४द्@००७_००१६	अनुज्ञातस् त्वया गत्वा यावच्छक्ति सुयोधनम्  
०३,०४९।०२४द्@००७_००१७	यथैव कक्षम् उत्सृष्टो दहेद् अनिलसारथिः  
०३,०४९।०२४द्@००७_००१८	हनिष्यामि तथा मन्दम् अनुजानातु नो भवान्  
०३,०४९।०२५अ	एवं ब्रुवाणं भीमं तु धर्मराजो युधिष्ठिरः  
०३,०४९।०२५च्	उवाच सान्त्वयन् राजा मूर्ध्न्य् उपाघ्राय पाण्डवम्  
०३,०४९।०२६अ	असंशयं महाबाहो हनिष्यसि सुयोधनम्  
०३,०४९।०२६च्	वर्षात् त्रयोदशाद् ऊर्ध्वं सह गाण्डीवधन्वना  
०३,०४९।०२७अ	यच् च मा भाषसे पार्थ प्राप्तः काल इति प्रभो  
०३,०४९।०२७च्	अनृतं नोत्सहे वक्तुं न ह्य् एतन् मयि विद्यते  
०३,०४९।०२८अ	अन्तरेणापि कौन्तेय निकृतिं पापनिश्चयम्  
०३,०४९।०२८च्	हन्ता त्वम् असि दुर्धर्ष सानुबन्धं सुयोधनम्  
०३,०४९।०२९अ	एवं ब्रुवति भीमं तु धर्मराजे युधिष्ठिरे  
०३,०४९।०२९च्	आजगाम महाभागो बृहदश्वो महान् ऋषिः  
०३,०४९।०३०अ	तम् अभिप्रेक्ष्य धर्मात्मा सम्प्राप्तं धर्मचारिणम्  
०३,०४९।०३०च्	शास्त्रवन् मधुपर्केण पूजयाम् आस धर्मराट्  
०३,०४९।०३१अ	आश्वस्तं चैनम् आसीनम् उपासीनो युधिष्ठिरः  
०३,०४९।०३१च्	अभिप्रेक्ष्य महाबाहुः कृपणं बह्व् अभाषत  
०३,०४९।०३२अ	अक्षद्यूतेन भगवन् धनं राज्यं च मे हृतम्  
०३,०४९।०३२च्	आहूय निकृतिप्रज्ञैः कितवैर् अक्षकोविदैः  
०३,०४९।०३३अ	अनक्षज्ञस्य हि सतो निकृत्या पापनिश्चयैः  
०३,०४९।०३३च्	भार्या च मे सभां नीता प्राणेभ्यो ऽपि गरीयसी  
०३,०४९।०३३द्*०२०३_०१	पुनर् द्यूतेन मां जित्वा वनवासं सुदारुणम्  
०३,०४९।०३३द्*०२०३_०२	प्राव्राजयन् महारण्यम् अजिनैः परिवारितम्  
०३,०४९।०३३द्*०२०३_०३	अहं वने दुर्वसतीर् वसन् परमदुःखितः  
०३,०४९।०३३द्*०२०३_०४	अक्षद्यूताधिकारे च गिरः शृण्वन् सुदारुणाः  
०३,०४९।०३३द्*०२०३_०५	आर्तानां सुहृदां वाचो द्यूतप्रभृति शंसताम्  
०३,०४९।०३३द्*०२०३_०६	अहं हृदि श्रिताः स्मृत्वा सर्वरात्रीर् विचिन्तयन्  
०३,०४९।०३३द्*०२०३_०७	यस्मिंश् चैव समस्तानां प्राणा गाण्डीवधन्वनि  
०३,०४९।०३३द्*०२०३_०८	विना महात्मना तेन गतसत्त्व इवाभवम्  
०३,०४९।०३३द्*०२०३_०९	कदा द्रक्ष्यामि बीभत्सुं कृतास्त्रं पुनर् आगतम्  
०३,०४९।०३३द्*०२०३_१०	प्रियवादिनम् अक्षुद्रं दयायुक्तम् अतन्द्रितम्  
०३,०४९।०३३द्*०२०४_०१	इति सर्वे महेष्वासं चिन्तयाना धनञ्जयम्  
०३,०४९।०३३द्*०२०४_०२	अनेन तु विषण्णो ऽहं कारणेन सहानुजः  
०३,०४९।०३३द्*०२०४_०३	वनवासान् निवृत्तं मां पुनस् ते पापबुद्धयः  
०३,०४९।०३३द्*०२०४_०४	जयन्तः प्रीयमाणा वै देवने भ्रातृभिः सह  
०३,०४९।०३३द्*०२०४_०५	द्यूतेनैवाह्वयिष्यन्ति बलाद् अक्षेषु तद्विदः  
०३,०४९।०३३द्*०२०४_०६	आहूतश् च पुनर् द्यूते नास्मि शक्तो निवर्तितुम्  
०३,०४९।०३३द्*०२०४_०७	पणे च मम नास्त्य् अर्थं विद्यते वसु किं चन  
०३,०४९।०३३द्*०२०४_०८	एतत् सर्वम् अनुध्यायंश् चिन्तयानो दिवानिशम्  
०३,०४९।०३३द्*०२०४_०९	न मत्तो दुःखिततरः पुमान् अस्तीह कश् चन  
०३,०४९।०३४अ	अस्ति राजा मया कश् चिद् अल्पभाग्यतरो भुवि  
०३,०४९।०३४च्	भवता दृष्टपूर्वो वा श्रुतपूर्वो ऽपि वा भवेत्  
०३,०४९।०३४ए	न मत्तो दुःखिततरः पुमान् अस्तीति मे मतिः  
०३,०४९।०३४ड़्*०२०५_०१	अल्पभाग्यतरो वापि कश् चिद् अस्ति महामुने  
०३,०४९।०३४ड़्*०२०६_०१	इति ब्रुवाणं राजानं बृहदश्वो ऽब्रवीन् मुनिः  
०३,०४९।०३४ड़्*०२०७_०१	एवं ब्रुवन्तं दुःखार्तम् उवाच भगवान् ऋषिः  
०३,०४९।०३४ड़्*०२०७_०२	शोकं व्यपनुदन् राज्ञो धर्मराजस्य धीमतः  
०३,०४९।०३५	बृहदश्व उवाच  
०३,०४९।०३५अ	यद् ब्रवीषि महाराज न मत्तो विद्यते क्व चित्  
०३,०४९।०३५च्	अल्पभाग्यतरः कश् चित् पुमान् अस्तीति पाण्डव  
०३,०४९।०३५द्*०२०८_०१	न विषादे मनः कार्यं त्वया बुद्धिमतां वर  
०३,०४९।०३५द्*०२०८_०२	आगमिष्यति बीभत्सुर् अमित्रांश् च विजेष्यते  
०३,०४९।०३६अ	अत्र ते कथयिष्यामि यदि शुश्रूषसे ऽनघ  
०३,०४९।०३६च्	यस् त्वत्तो दुःखिततरो राजासीत् पृथिवीपते  
०३,०४९।०३७	वैशम्पायन उवाच  
०३,०४९।०३७अ	अथैनम् अब्रवीद् राजा ब्रवीतु भगवान् इति  
०३,०४९।०३७च्	इमाम् अवस्थां सम्प्राप्तं श्रोतुम् इच्छामि पार्थिवम्  
०३,०४९।०३८	बृहदश्व उवाच  
०३,०४९।०३८अ	शृणु राजन्न् अवहितः सह भ्रातृभिर् अच्युत  
०३,०४९।०३८च्	यस् त्वत्तो दुःखिततरो राजासीत् पृथिवीपते  
०३,०४९।०३९अ	निषधेषु महीपालो वीरसेन इति स्म ह  
०३,०४९।०३९च्	तस्य पुत्रो ऽभवन् नाम्ना नलो धर्मार्थदर्शिवान्  
०३,०४९।०४०अ	स निकृत्या जितो राजा पुष्करेणेति नः श्रुतम्  
०३,०४९।०४०च्	वनवासम् अदुःखार्हो भार्यया न्यवसत् सह  
०३,०४९।०४१अ	न तस्याश्वो न च रथो न भ्राता न च बान्धवाः  
०३,०४९।०४१च्	वने निवसतो राजञ् शिष्यन्ते स्म कदा चन  
०३,०४९।०४२अ	भवान् हि संवृतो वीरैर् भ्रातृभिर् देवसम्मितैः  
०३,०४९।०४२च्	ब्रह्मकल्पैर् द्विजाग्र्यैश् च तस्मान् नार्हसि शोचितुम्  
०३,०४९।०४३	युधिष्ठिर उवाच  
०३,०४९।०४३अ	विस्तरेणाहम् इच्छामि नलस्य सुमहात्मनः  
०३,०४९।०४३च्	चरितं वदतां श्रेष्ठ तन् ममाख्यातुम् अर्हसि  
०३,०५०।००१	बृहदश्व उवाच  
०३,०५०।००१अ	आसीद् राजा नलो नाम वीरसेनसुतो बली  
०३,०५०।००१च्	उपपन्नो गुणैर् इष्टै रूपवान् अश्वकोविदः  
०३,०५०।००१द्*०२०९_०१	यज्वा दानपतिर् दक्षः सदा शीलपुरस्कृतः  
०३,०५०।००२अ	अतिष्ठन् मनुजेन्द्राणां मूर्ध्नि देवपतिर् यथा  
०३,०५०।००२च्	उपर्य् उपरि सर्वेषाम् आदित्य इव तेजसा  
०३,०५०।००३अ	ब्रह्मण्यो वेदविच् छूरो निषधेषु महीपतिः  
०३,०५०।००३च्	अक्षप्रियः सत्यवादी महान् अक्षौहिणीपतिः  
०३,०५०।००४अ	ईप्सितो वरनारीणाम् उदारः संयतेन्द्रियः  
०३,०५०।००४च्	रक्षिता धन्विनां श्रेष्ठः साक्षाद् इव मनुः स्वयम्  
०३,०५०।००५अ	तथैवासीद् विदर्भेषु भीमो भीमपराक्रमः  
०३,०५०।००५च्	शूरः सर्वगुणैर् युक्तः प्रजाकामः स चाप्रजः  
०३,०५०।००६अ	स प्रजार्थे परं यत्नम् अकरोत् सुसमाहितः  
०३,०५०।००६च्	तम् अभ्यगच्छद् ब्रह्मर्षिर् दमनो नाम भारत  
०३,०५०।००७अ	तं स भीमः प्रजाकामस् तोषयाम् आस धर्मवित्  
०३,०५०।००७च्	महिष्या सह राजेन्द्र सत्कारेण सुवर्चसम्  
०३,०५०।००८अ	तस्मै प्रसन्नो दमनः सभार्याय वरं ददौ  
०३,०५०।००८च्	कन्यारत्नं कुमारांश् च त्रीन् उदारान् महायशाः  
०३,०५०।००९अ	दमयन्तीं दमं दान्तं दमनं च सुवर्चसम्  
०३,०५०।००९च्	उपपन्नान् गुणैः सर्वैर् भीमान् भीमपराक्रमान्  
०३,०५०।०१०अ	दमयन्ती तु रूपेण तेजसा यशसा श्रिया  
०३,०५०।०१०च्	सौभाग्येन च लोकेषु यशः प्राप सुमध्यमा  
०३,०५०।०११अ	अथ तां वयसि प्राप्ते दासीनां समलङ्कृतम्  
०३,०५०।०११च्	शतं सखीनां च तथा पर्युपास्ते शचीम् इव  
०३,०५०।०१२अ	तत्र स्म भ्राजते भैमी सर्वाभरणभूषिता  
०३,०५०।०१२च्	सखीमध्ये ऽनवद्याङ्गी विद्युत् सौदामिनी यथा  
०३,०५०।०१२ए	अतीव रूपसम्पन्ना श्रीर् इवायतलोचना  
०३,०५०।०१३अ	न देवेषु न यक्षेषु तादृग् रूपवती क्व चित्  
०३,०५०।०१३च्	मानुषेष्व् अपि चान्येषु दृष्टपूर्वा न च श्रुता  
०३,०५०।०१३ए	चित्तप्रमाथिनी बाला देवानाम् अपि सुन्दरी  
०३,०५०।०१४अ	नलश् च नरशार्दूलो रूपेणाप्रतिमो भुवि  
०३,०५०।०१४च्	कन्दर्प इव रूपेण मूर्तिमान् अभवत् स्वयम्  
०३,०५०।०१५अ	तस्याः समीपे तु नलं प्रशशंसुः कुतूहलात्  
०३,०५०।०१५च्	नैषधस्य समीपे तु दमयन्तीं पुनः पुनः  
०३,०५०।०१६अ	तयोर् अदृष्टकामो ऽभूच् छृण्वतोः सततं गुणान्  
०३,०५०।०१६च्	अन्योन्यं प्रति कौन्तेय स व्यवर्धत हृच्छयः  
०३,०५०।०१७अ	अशक्नुवन् नलः कामं तदा धारयितुं हृदा  
०३,०५०।०१७च्	अन्तःपुरसमीपस्थे वन आस्ते रहोगतः  
०३,०५०।०१७द्*०२१०_०१	कस्य चित् त्व् अथ कालस्य नलः पार्थिवसत्तमः  
०३,०५०।०१८अ	स ददर्श तदा हंसाञ् जातरूपपरिच्छदान्  
०३,०५०।०१८च्	वने विचरतां तेषाम् एकं जग्राह पक्षिणम्  
०३,०५०।०१९अ	ततो ऽन्तरिक्षगो वाचं व्याजहार तदा नलम्  
०३,०५०।०१९च्	न हन्तव्यो ऽस्मि ते राजन् करिष्यामि हि ते प्रियम्  
०३,०५०।०२०अ	दमयन्तीसकाशे त्वां कथयिष्यामि नैषध  
०३,०५०।०२०च्	यथा त्वद् अन्यं पुरुषं न सा मंस्यति कर्हि चित्  
०३,०५०।०२०द्*०२११_०१	तव चैव यथा भार्या भविष्यति तथानघ  
०३,०५०।०२०द्*०२११_०२	विधास्यामि नरव्याघ्र सो ऽनुजानातु मा भवान्  
०३,०५०।०२१अ	एवम् उक्तस् ततो हंसम् उत्ससर्ज महीपतिः  
०३,०५०।०२१च्	ते तु हंसाः समुत्पत्य विदर्भान् अगमंस् ततः  
०३,०५०।०२२अ	विदर्भनगरीं गत्वा दमयन्त्यास् तदान्तिके  
०३,०५०।०२२च्	निपेतुस् ते गरुत्मन्तः सा ददर्शाथ तान् खगान्  
०३,०५०।०२३अ	सा तान् अद्भुतरूपान् वै दृष्ट्वा सखिगणावृता  
०३,०५०।०२३च्	हृष्टा ग्रहीतुं खगमांस् त्वरमाणोपचक्रमे  
०३,०५०।०२४अ	अथ हंसा विससृपुः सर्वतः प्रमदावने  
०३,०५०।०२४च्	एकैकशस् ततः कन्यास् तान् हंसान् समुपाद्रवन्  
०३,०५०।०२५अ	दमयन्ती तु यं हंसं समुपाधावद् अन्तिके  
०३,०५०।०२५च्	स मानुषीं गिरं कृत्वा दमयन्तीम् अथाब्रवीत्  
०३,०५०।०२६अ	दमयन्ति नलो नाम निषधेषु महीपतिः  
०३,०५०।०२६च्	अश्विनोः सदृशो रूपे न समास् तस्य मानुषाः  
०३,०५०।०२७अ	तस्य वै यदि भार्या त्वं भवेथा वरवर्णिनि  
०३,०५०।०२७च्	सफलं ते भवेज् जन्म रूपं चेदं सुमध्यमे  
०३,०५०।०२८अ	वयं हि देवगन्धर्वमनुष्योरगराक्षसान्  
०३,०५०।०२८च्	दृष्टवन्तो न चास्माभिर् दृष्टपूर्वस् तथाविधः  
०३,०५०।०२९अ	त्वं चापि रत्नं नारीणां नरेषु च नलो वरः  
०३,०५०।०२९च्	विशिष्टाया विशिष्टेन सङ्गमो गुणवान् भवेत्  
०३,०५०।०३०अ	एवम् उक्ता तु हंसेन दमयन्ती विशां पते  
०३,०५०।०३०च्	अब्रवीत् तत्र तं हंसं तम् अप्य् एवं नलं वद  
०३,०५०।०३१अ	तथेत्य् उक्त्वाण्डजः कन्यां वैदर्भस्य विशां पते  
०३,०५०।०३१च्	पुनर् आगम्य निषधान् नले सर्वं न्यवेदयत्  
०३,०५०।०३१द्*०२१२_०१	वयं हि देवगन्धर्वाः शप्ताश् चेन्द्रेण कारणात्  
०३,०५०।०३१द्*०२१२_०२	अस्मान् संस्पृश्य पाणिभ्यां यथा मोक्षे व्रजामहे  
०३,०५०।०३१द्*०२१२_०३	एवम् उक्तस् ततो हंसान् प्रममज्जाथ नैषधः  
०३,०५०।०३१द्*०२१२_०४	नैषधेन तु संस्पृष्टा इन्द्रलोकं पुनर् गताः  
०३,०५१।००१	बृहदश्व उवाच  
०३,०५१।००१अ	दमयन्ती तु तच् छ्रुत्वा वचो हंसस्य भारत  
०३,०५१।००१च्	तदा प्रभृति नस्वस्था नलं प्रति बभूव सा  
०३,०५१।००२अ	ततश् चिन्तापरा दीना विवर्णवदना कृशा  
०३,०५१।००२च्	बभूव दमयन्ती तु निःश्वासपरमा तदा  
०३,०५१।००३अ	ऊर्ध्वदृष्टिर् ध्यानपरा बभूवोन्मत्तदर्शना  
०३,०५१।००३ब्*०२१३_०१	पाण्डुवर्णा क्षणेनाथ हृच्छयाविष्टचेतना  
०३,०५१।००३च्	न शय्यासनभोगेषु रतिं विन्दति कर्हि चित्  
०३,०५१।००४अ	न नक्तं न दिवा शेते हा हेति वदती मुहुः  
०३,०५१।००४च्	ताम् अस्वस्थां तदाकारां सख्यस् ता जज्ञुर् इङ्गितैः  
०३,०५१।००५अ	ततो विदर्भपतये दमयन्त्याः सखीगणः  
०३,०५१।००५च्	न्यवेदयत नस्वस्थां दमयन्तीं नरेश्वर  
०३,०५१।००६अ	तच् छ्रुत्वा नृपतिर् भीमो दमयन्तीसखीगणात्  
०३,०५१।००६च्	चिन्तयाम् आस तत् कार्यं सुमहत् स्वां सुतां प्रति  
०३,०५१।००६द्*०२१४_०१	किमर्थं दुहिता मे ऽद्य नातिस्वस्थेव लक्ष्यते  
०३,०५१।००७अ	स समीक्ष्य महीपालः स्वां सुतां प्राप्तयौवनाम्  
०३,०५१।००७च्	अपश्यद् आत्मनः कार्यं दमयन्त्याः स्वयंवरम्  
०३,०५१।००८अ	स सन्निपातयाम् आस महीपालान् विशां पते  
०३,०५१।००८च्	अनुभूयताम् अयं वीराः स्वयंवर इति प्रभो  
०३,०५१।००९अ	श्रुत्वा तु पार्थिवाः सर्वे दमयन्त्याः स्वयंवरम्  
०३,०५१।००९च्	अभिजग्मुस् तदा भीमं राजानो भीमशासनात्  
०३,०५१।०१०अ	हस्त्यश्वरथघोषेण नादयन्तो वसुन्धराम्  
०३,०५१।०१०च्	विचित्रमाल्याभरणैर् बलैर् दृश्यैः स्वलङ्कृतैः  
०३,०५१।०१०द्*०२१५_०१	तेषां भीमो महाबाहुः पार्थिवानां महात्मनाम्  
०३,०५१।०१०द्*०२१५_०२	यथार्हम् अकरोत् पूजां ते ऽवसंस् तत्र पूजिताः  
०३,०५१।०११अ	एतस्मिन्न् एव काले तु पुराणाव् ऋषिसत्तमौ  
०३,०५१।०११च्	अटमानौ महात्मानाव् इन्द्रलोकम् इतो गतौ  
०३,०५१।०१२अ	नारदः पर्वतश् चैव महात्मानौ महाव्रतौ  
०३,०५१।०१२च्	देवराजस्य भवनं विविशाते सुपूजितौ  
०३,०५१।०१३अ	ताव् अर्चित्वा सहस्राक्षस् ततः कुशलम् अव्ययम्  
०३,०५१।०१३च्	पप्रच्छानामयं चापि तयोः सर्वगतं विभुः  
०३,०५१।०१४	नारद उवाच  
०३,०५१।०१४अ	आवयोः कुशलं देव सर्वत्रगतम् ईश्वर  
०३,०५१।०१४च्	लोके च मघवन् कृत्स्ने नृपाः कुशलिनो विभो  
०३,०५१।०१५	बृहदश्व उवाच  
०३,०५१।०१५अ	नारदस्य वचः श्रुत्वा पप्रच्छ बलवृत्रहा  
०३,०५१।०१५च्	धर्मज्ञाः पृथिवीपालास् त्यक्तजीवितयोधिनः  
०३,०५१।०१६अ	शस्त्रेण निधनं काले ये गच्छन्त्य् अपराङ्मुखाः  
०३,०५१।०१६च्	अयं लोको ऽक्षयस् तेषां यथैव मम कामधुक्  
०३,०५१।०१७अ	क्व नु ते क्षत्रियाः शूरा न हि पश्यामि तान् अहम्  
०३,०५१।०१७च्	आगच्छतो महीपालान् अतिथीन् दयितान् मम  
०३,०५१।०१८अ	एवम् उक्तस् तु शक्रेण नारदः प्रत्यभाषत  
०३,०५१।०१८च्	शृणु मे भगवन् येन न दृश्यन्ते महीक्षितः  
०३,०५१।०१९अ	विदर्भराजदुहिता दमयन्तीति विश्रुता  
०३,०५१।०१९च्	रूपेण समतिक्रान्ता पृथिव्यां सर्वयोषितः  
०३,०५१।०२०अ	तस्याः स्वयंवरः शक्र भविता नचिराद् इव  
०३,०५१।०२०च्	तत्र गच्छन्ति राजानो राजपुत्राश् च सर्वशः  
०३,०५१।०२१अ	तां रत्नभूतां लोकस्य प्रार्थयन्तो महीक्षितः  
०३,०५१।०२१च्	काङ्क्षन्ति स्म विशेषेण बलवृत्रनिषूदन  
०३,०५१।०२२अ	एतस्मिन् कथ्यमाने तु लोकपालाश् च साग्निकाः  
०३,०५१।०२२च्	आजग्मुर् देवराजस्य समीपम् अमरोत्तमाः  
०३,०५१।०२३अ	ततस् तच् छुश्रुवुः सर्वे नारदस्य वचो महत्  
०३,०५१।०२३च्	श्रुत्वा चैवाब्रुवन् हृष्टा गच्छामो वयम् अप्य् उत  
०३,०५१।०२४अ	ततः सर्वे महाराज सगणाः सहवाहनाः  
०३,०५१।०२४च्	विदर्भान् अभितो जग्मुर् यत्र सर्वे महीक्षितः  
०३,०५१।०२५अ	नलो ऽपि राजा कौन्तेय श्रुत्वा राज्ञां समागमम्  
०३,०५१।०२५च्	अभ्यगच्छद् अदीनात्मा दमयन्तीम् अनुव्रतः  
०३,०५१।०२६अ	अथ देवाः पथि नलं ददृशुर् भूतले स्थितम्  
०३,०५१।०२६च्	साक्षाद् इव स्थितं मूर्त्या मन्मथं रूपसम्पदा  
०३,०५१।०२७अ	तं दृष्ट्वा लोकपालास् ते भ्राजमानं यथा रविम्  
०३,०५१।०२७च्	तस्थुर् विगतसङ्कल्पा विस्मिता रूपसम्पदा  
०३,०५१।०२८अ	ततो ऽन्तरिक्षे विष्टभ्य विमानानि दिवौकसः  
०३,०५१।०२८च्	अब्रुवन् नैषधं राजन्न् अवतीर्य नभस्तलात्  
०३,०५१।०२९अ	भो भो नैषध राजेन्द्र नल सत्यव्रतो भवान्  
०३,०५१।०२९च्	अस्माकं कुरु साहाय्यं दूतो भव नरोत्तम  
०३,०५२।००१	बृहदश्व उवाच  
०३,०५२।००१अ	तेभ्यः प्रतिज्ञाय नलः करिष्य इति भारत  
०३,०५२।००१च्	अथैनान् परिपप्रच्छ कृताञ्जलिर् अवस्थितः  
०३,०५२।००२अ	के वै भवन्तः कश् चासौ यस्याहं दूत ईप्सितः  
०३,०५२।००२च्	किं च तत्र मया कार्यं कथयध्वं यथातथम्  
०३,०५२।००३अ	एवम् उक्ते नैषधेन मघवान् प्रत्यभाषत  
०३,०५२।००३च्	अमरान् वै निबोधास्मान् दमयन्त्यर्थम् आगतान्  
०३,०५२।००४अ	अहम् इन्द्रो ऽयम् अग्निश् च तथैवायम् अपाम्पतिः  
०३,०५२।००४च्	शरीरान्तकरो नॄणां यमो ऽयम् अपि पार्थिव  
०३,०५२।००५अ	स वै त्वम् आगतान् अस्मान् दमयन्त्यै निवेदय  
०३,०५२।००५च्	लोकपालाः सहेन्द्रास् त्वां समायान्ति दिदृक्षवः  
०३,०५२।००६अ	प्राप्तुम् इच्छन्ति देवास् त्वां शक्रो ऽग्निर् वरुणो यमः  
०३,०५२।००६च्	तेषाम् अन्यतमं देवं पतित्वे वरयस्व ह  
०३,०५२।००७अ	एवम् उक्तः स शक्रेण नलः प्राञ्जलिर् अब्रवीत्  
०३,०५२।००७च्	एकार्थसमवेतं मां न प्रेषयितुम् अर्हथ  
०३,०५२।००७द्*०२१६_०१	कथं तु जातसङ्कल्पः स्त्रियम् उत्सहते पुमान्  
०३,०५२।००७द्*०२१६_०२	परार्थम् ईदृशं वक्तुं तत् क्षमन्तु महेश्वराः  
०३,०५२।००७द्*०२१७_०१	एवम् उक्तो नैषधेन मघवान् पुनर् अब्रवीत्  
०३,०५२।००८	देवा ऊचुः  
०३,०५२।००८अ	करिष्य इति संश्रुत्य पूर्वम् अस्मासु नैषध  
०३,०५२।००८च्	न करिष्यसि कस्मात् त्वं व्रज नैषध माचिरम्  
०३,०५२।००८द्*०२१८_०१	स वै त्वम् आगतान् अस्मान् दमयन्त्यै निवेदय  
०३,०५२।००८द्*०२१८_०२	श्रेयसा योक्ष्यसे हि त्वं कुर्वन्न् अमरशासनम्  
०३,०५२।००९	बृहदश्व उवाच  
०३,०५२।००९अ	एवम् उक्तः स देवैस् तैर् नैषधः पुनर् अब्रवीत्  
०३,०५२।००९च्	सुरक्षितानि वेश्मानि प्रवेष्टुं कथम् उत्सहे  
०३,०५२।००९द्*०२१९_०१	अस्माकं मायया छन्नस् त्वं प्रवेक्ष्यसि निश्चयम्  
०३,०५२।००९द्*०२१९_०२	इति शक्रो नैषधं तं पुनर् एवाभ्यभाषत  
०३,०५२।०१०अ	प्रवेक्ष्यसीति तं शक्रः पुनर् एवाभ्यभाषत  
०३,०५२।०१०च्	जगाम स तथेत्य् उक्त्वा दमयन्त्या निवेशनम्  
०३,०५२।०११अ	ददर्श तत्र वैदर्भीं सखीगणसमावृताम्  
०३,०५२।०११च्	देदीप्यमानां वपुषा श्रिया च वरवर्णिनीम्  
०३,०५२।०१२अ	अतीव सुकुमाराङ्गीं तनुमध्यां सुलोचनाम्  
०३,०५२।०१२च्	आक्षिपन्तीम् इव च भाः शशिनः स्वेन तेजसा  
०३,०५२।०१३अ	तस्य दृष्ट्वैव ववृधे कामस् तां चारुहासिनीम्  
०३,०५२।०१३च्	सत्यं चिकीर्षमाणस् तु धारयाम् आस हृच्छयम्  
०३,०५२।०१४अ	ततस् ता नैषधं दृष्ट्वा सम्भ्रान्ताः परमाङ्गनाः  
०३,०५२।०१४च्	आसनेभ्यः समुत्पेतुस् तेजसा तस्य धर्षिताः  
०३,०५२।०१५अ	प्रशशंसुश् च सुप्रीता नलं ता विस्मयान्विताः  
०३,०५२।०१५च्	न चैनम् अभ्यभाषन्त मनोभिस् त्व् अभ्यचिन्तयन्  
०३,०५२।०१६अ	अहो रूपम् अहो कान्तिर् अहो धैर्यं महात्मनः  
०३,०५२।०१६च्	को ऽयं देवो नु यक्षो नु गन्धर्वो नु भविष्यति  
०३,०५२।०१७अ	न त्व् एनं शक्नुवन्ति स्म व्याहर्तुम् अपि किं चन  
०३,०५२।०१७च्	तेजसा धर्षिताः सर्वा लज्जावत्यो वराङ्गनाः  
०३,०५२।०१८अ	अथैनं स्मयमानेव स्मितपूर्वाभिभाषिणी  
०३,०५२।०१८च्	दमयन्ती नलं वीरम् अभ्यभाषत विस्मिता  
०३,०५२।०१९अ	कस् त्वं सर्वानवद्याङ्ग मम हृच्छयवर्धन  
०३,०५२।०१९च्	प्राप्तो ऽस्य् अमरवद् वीर ज्ञातुम् इच्छामि ते ऽनघ  
०३,०५२।०२०अ	कथम् आगमनं चेह कथं चासि न लक्षितः  
०३,०५२।०२०च्	सुरक्षितं हि मे वेश्म राजा चैवोग्रशासनः  
०३,०५२।०२१अ	एवम् उक्तस् तु वैदर्भ्या नलस् तां प्रत्युवाच ह  
०३,०५२।०२१च्	नलं मां विद्धि कल्याणि देवदूतम् इहागतम्  
०३,०५२।०२२अ	देवास् त्वां प्राप्तुम् इच्छन्ति शक्रो ऽग्निर् वरुणो यमः  
०३,०५२।०२२च्	तेषाम् अन्यतमं देवं पतिं वरय शोभने  
०३,०५२।०२३अ	तेषाम् एव प्रभावेन प्रविष्टो ऽहम् अलक्षितः  
०३,०५२।०२३च्	प्रविशन्तं हि मां कश् चिन् नापश्यन् नाप्य् अवारयत्  
०३,०५२।०२४अ	एतदर्थम् अहं भद्रे प्रेषितः सुरसत्तमैः  
०३,०५२।०२४च्	एतच् छ्रुत्वा शुभे बुद्धिं प्रकुरुष्व यथेच्छसि  
०३,०५३।००१	बृहदश्व उवाच  
०३,०५३।००१अ	सा नमस्कृत्य देवेभ्यः प्रहस्य नलम् अब्रवीत्  
०३,०५३।००१च्	प्रणयस्व यथाश्रद्धं राजन् किं करवाणि ते  
०३,०५३।००२अ	अहं चैव हि यच् चान्यन् ममास्ति वसु किं चन  
०३,०५३।००२च्	सर्वं तत् तव विश्रब्धं कुरु प्रणयम् ईश्वर  
०३,०५३।००३अ	हंसानां वचनं यत् तत् तन् मां दहति पार्थिव  
०३,०५३।००३च्	त्वत्कृते हि मया वीर राजानः सन्निपातिताः  
०३,०५३।००४अ	यदि चेद् भजमानां मां प्रत्याख्यास्यसि मानद  
०३,०५३।००४च्	विषम् अग्निं जलं रज्जुम् आस्थास्ये तव कारणात्  
०३,०५३।००५अ	एवम् उक्तस् तु वैदर्भ्या नलस् तां प्रत्युवाच ह  
०३,०५३।००५च्	तिष्ठत्सु लोकपालेषु कथं मानुषम् इच्छसि  
०३,०५३।००६अ	येषाम् अहं लोककृताम् ईश्वराणां महात्मनाम्  
०३,०५३।००६च्	न पादरजसा तुल्यो मनस् ते तेषु वर्तताम्  
०३,०५३।००७अ	विप्रियं ह्य् आचरन् मर्त्यो देवानां मृत्युम् ऋच्छति  
०३,०५३।००७च्	त्राहि माम् अनवद्याङ्गि वरयस्व सुरोत्तमान्  
०३,०५३।००७द्@००८_०००१	विरजांसि च वासांसि दिव्याश् चित्राः स्रजस् तथा  
०३,०५३।००७द्@००८_०००२	भूषणानि तु मुख्यानि देवान् प्राप्य तु भुङ्क्ष्व वै  
०३,०५३।००७द्@००८_०००३	य इमां पृथिवीं कृत्स्नां सङ्क्षिप्य ग्रसते पुनः  
०३,०५३।००७द्@००८_०००४	हुताशम् ईशं देवानां का तं न वरयेत् पतिम्  
०३,०५३।००७द्@००८_०००५	यस्य दण्डभयात् सर्वे भूतग्रामाः समागताः  
०३,०५३।००७द्@००८_०००६	धर्मम् एवानुरुध्यन्ति का तं न वरयेत् पतिम्  
०३,०५३।००७द्@००८_०००७	धर्मात्मानं महात्मानं दैत्यदानवमर्दनम्  
०३,०५३।००७द्@००८_०००८	महेन्द्रं सर्वदेवानां का तं न वरयेत् पतिम्  
०३,०५३।००७द्@००८_०००९	क्रियताम् अविशङ्केन मनसा यदि मन्यसे  
०३,०५३।००७द्@००८_००१०	वरुणं लोकपालानां सुहृद्वाक्यम् इदं शृणु  
०३,०५३।००७द्@००८_००११	नैषधेनैवम् उक्ता सा दमयन्ती वचो ऽब्रवीत्  
०३,०५३।००७द्@००८_००१२	समाप्लुताभ्यां नेत्राभ्यां शोकजेनाथ वारिणा  
०३,०५३।००७द्@००८_००१३	देवेभ्यो ऽहं नमस्कृत्य सर्वेभ्यः पृथिवीपते  
०३,०५३।००७द्@००८_००१४	वृणे त्वाम् एव भर्तारं सत्यम् एतद् ब्रवीमि ते  
०३,०५३।००७द्@००८_००१५	ताम् उवाच ततो राजा वेपमानां कृताञ्जलिम्  
०३,०५३।००७द्@००८_००१६	दौत्येनागत्य कल्याणि तथा भद्रे विधीयताम्  
०३,०५३।००७द्@००८_००१७	कथं ह्य् अहं प्रतिश्रुत्य देवतानां विशेषतः  
०३,०५३।००७द्@००८_००१८	परार्थे यत्नम् आरभ्य कथं स्वार्थम् इहोत्सहे  
०३,०५३।००७द्@००८_००१९	एष धर्मो यदि स्वार्थो ममापि भविता ततः  
०३,०५३।००७द्@००८_००२०	एवं स्वार्थं करिष्यामि तथा भद्रे विधीयताम्  
०३,०५३।००८अ	ततो बाष्पकलां वाचं दमयन्ती शुचिस्मिता  
०३,०५३।००८च्	प्रव्याहरन्ती शनकैर् नलं राजानम् अब्रवीत्  
०३,०५३।००९अ	अस्त्य् उपायो मया दृष्टो निरपायो नरेश्वर  
०३,०५३।००९च्	येन दोषो न भविता तव राजन् कथं चन  
०३,०५३।०१०अ	त्वं चैव हि नरश्रेष्ठ देवाश् चाग्निपुरोगमाः  
०३,०५३।०१०च्	आयान्तु सहिताः सर्वे मम यत्र स्वयंवरः  
०३,०५३।०११अ	ततो ऽहं लोकपालानां सन्निधौ त्वां नरेश्वर  
०३,०५३।०११च्	वरयिष्ये नरव्याघ्र नैवं दोषो भविष्यति  
०३,०५३।०१२अ	एवम् उक्तस् तु वैदर्भ्या नलो राजा विशां पते  
०३,०५३।०१२च्	आजगाम पुनस् तत्र यत्र देवाः समागताः  
०३,०५३।०१३अ	तम् अपश्यंस् तथायान्तं लोकपालाः सहेश्वराः  
०३,०५३।०१३च्	दृष्ट्वा चैनं ततो ऽपृच्छन् वृत्तान्तं सर्वम् एव तत्  
०३,०५३।०१४	देवा ऊचुः  
०३,०५३।०१४अ	कच्चिद् दृष्टा त्वया राजन् दमयन्ती शुचिस्मिता  
०३,०५३।०१४च्	किम् अब्रवीच् च नः सर्वान् वद भूमिपते ऽनघ  
०३,०५३।०१५	नल उवाच  
०३,०५३।०१५अ	भवद्भिर् अहम् आदिष्टो दमयन्त्या निवेशनम्  
०३,०५३।०१५च्	प्रविष्टः सुमहाकक्ष्यं दण्डिभिः स्थविरैर् वृतम्  
०३,०५३।०१६अ	प्रविशन्तं च मां तत्र न कश् चिद् दृष्टवान् नरः  
०३,०५३।०१६च्	ऋते तां पार्थिवसुतां भवताम् एव तेजसा  
०३,०५३।०१७अ	सख्यश् चास्या मया दृष्टास् ताभिश् चाप्य् उपलक्षितः  
०३,०५३।०१७च्	विस्मिताश् चाभवन् दृष्ट्वा सर्वा मां विबुधेश्वराः  
०३,०५३।०१८अ	वर्ण्यमानेषु च मया भवत्सु रुचिरानना  
०३,०५३।०१८च्	माम् एव गतसङ्कल्पा वृणीते सुरसत्तमाः  
०३,०५३।०१९अ	अब्रवीच् चैव मां बाला आयान्तु सहिताः सुराः  
०३,०५३।०१९च्	त्वया सह नरश्रेष्ठ मम यत्र स्वयंवरः  
०३,०५३।०२०अ	तेषाम् अहं सन्निधौ त्वां वरयिष्ये नरोत्तम  
०३,०५३।०२०च्	एवं तव महाबाहो दोषो न भवितेति ह  
०३,०५३।०२१अ	एतावद् एव विबुधा यथावृत्तम् उदाहृतम्  
०३,०५३।०२१च्	मयाशेषं प्रमाणं तु भवन्तस् त्रिदशेश्वराः  
०३,०५४।००१	बृहदश्व उवाच  
०३,०५४।००१अ	अथ काले शुभे प्राप्ते तिथौ पुण्ये क्षणे तथा  
०३,०५४।००१च्	आजुहाव महीपालान् भीमो राजा स्वयंवरे  
०३,०५४।००२अ	तच् छ्रुत्वा पृथिवीपालाः सर्वे हृच्छयपीडिताः  
०३,०५४।००२च्	त्वरिताः समुपाजग्मुर् दमयन्तीम् अभीप्सवः  
०३,०५४।००३अ	कनकस्तम्भरुचिरं तोरणेन विराजितम्  
०३,०५४।००३च्	विविशुस् ते महारङ्गं नृपाः सिंहा इवाचलम्  
०३,०५४।००४अ	तत्रासनेषु विविधेष्व् आसीनाः पृथिवीक्षितः  
०३,०५४।००४च्	सुरभिस्रग्धराः सर्वे सुमृष्टमणिकुण्डलाः  
०३,०५४।००५अ	तां राजसमितिं पूर्णां नागैर् भोगवतीम् इव  
०३,०५४।००५ब्*०२२०_०१	प्रविवेश नलो देवैः पुण्यश्लोको नराधिपः  
०३,०५४।००५च्	सम्पूर्णां पुरुषव्याघ्रैर् व्याघ्रैर् गिरिगुहाम् इव  
०३,०५४।००५द्*०२२१_०१	देवगन्धर्वपतयो ददृशुर् विस्मयान्विताः  
०३,०५४।००५द्*०२२१_०२	पौरजानपदाश् चैव ये तत्रासन् समाहिताः  
०३,०५४।००६अ	तत्र स्म पीना दृश्यन्ते बाहवः परिघोपमाः  
०३,०५४।००६च्	आकारवन्तः सुश्लक्ष्णाः पञ्चशीर्षा इवोरगाः  
०३,०५४।००७अ	सुकेशान्तानि चारूणि सुनासानि शुभानि च  
०३,०५४।००७च्	मुखानि राज्ञां शोभन्ते नक्षत्राणि यथा दिवि  
०३,०५४।००८अ	दमयन्ती ततो रङ्गं प्रविवेश शुभानना  
०३,०५४।००८च्	मुष्णन्ती प्रभया राज्ञां चक्षूंषि च मनांसि च  
०३,०५४।००९अ	तस्या गात्रेषु पतिता तेषां दृष्टिर् महात्मनाम्  
०३,०५४।००९च्	तत्र तत्रैव सक्ताभून् न चचाल च पश्यताम्  
०३,०५४।०१०अ	ततः सङ्कीर्त्यमानेषु राज्ञां नामसु भारत  
०३,०५४।०१०च्	ददर्श भैमी पुरुषान् पञ्च तुल्याकृतीन् इव  
०३,०५४।०११अ	तान् समीक्ष्य ततः सर्वान् निर्विशेषाकृतीन् स्थितान्  
०३,०५४।०११च्	सन्देहाद् अथ वैदर्भी नाभ्यजानान् नलं नृपम्  
०३,०५४।०११द्*०२२२_०१	निर्विशेषवयोवेषरूपाणां तत्र सा शुभा  
०३,०५४।०११ए	यं यं हि ददृशे तेषां तं तं मेने नलं नृपम्  
०३,०५४।०१२अ	सा चिन्तयन्ती बुद्ध्याथ तर्कयाम् आस भामिनी  
०३,०५४।०१२च्	कथं नु देवाञ् जानीयां कथं विद्यां नलं नृपम्  
०३,०५४।०१३अ	एवं सञ्चिन्तयन्ती सा वैदर्भी भृशदुःखिता  
०३,०५४।०१३च्	श्रुतानि देवलिङ्गानि चिन्तयाम् आस भारत  
०३,०५४।०१४अ	देवानां यानि लिङ्गानि स्थविरेभ्यः श्रुतानि मे  
०३,०५४।०१४च्	तानीह तिष्ठतां भूमाव् एकस्यापि न लक्षये  
०३,०५४।०१५अ	सा विनिश्चित्य बहुधा विचार्य च पुनः पुनः  
०३,०५४।०१५च्	शरणं प्रति देवानां प्राप्तकालम् अमन्यत  
०३,०५४।०१६अ	वाचा च मनसा चैव नमस्कारं प्रयुज्य सा  
०३,०५४।०१६च्	देवेभ्यः प्राञ्जलिर् भूत्वा वेपमानेदम् अब्रवीत्  
०३,०५४।०१७अ	हंसानां वचनं श्रुत्वा यथा मे नैषधो वृतः  
०३,०५४।०१७च्	पतित्वे तेन सत्येन देवास् तं प्रदिशन्तु मे  
०३,०५४।०१८अ	वाचा च मनसा चैव यथा नाभिचराम्य् अहम्  
०३,०५४।०१८च्	तेन सत्येन विबुधास् तम् एव प्रदिशन्तु मे  
०३,०५४।०१९अ	यथा देवैः स मे भर्ता विहितो निषधाधिपः  
०३,०५४।०१९च्	तेन सत्येन मे देवास् तम् एव प्रदिशन्तु मे  
०३,०५४।०१९द्*०२२३_०१	यथेदं व्रतम् आरब्धं नलस्याराधने मया  
०३,०५४।०२०अ	स्वं चैव रूपं पुष्यन्तु लोकपालाः सहेश्वराः  
०३,०५४।०२०च्	यथाहम् अभिजानीयां पुण्यश्लोकं नराधिपम्  
०३,०५४।०२१अ	निशम्य दमयन्त्यास् तत् करुणं परिदेवितम्  
०३,०५४।०२१च्	निश्चयं परमं तथ्यम् अनुरागं च नैषधे  
०३,०५४।०२२अ	मनोविशुद्धिं बुद्धिं च भक्तिं रागं च भारत  
०३,०५४।०२२च्	यथोक्तं चक्रिरे देवाः सामर्थ्यं लिङ्गधारणे  
०३,०५४।०२३अ	सापश्यद् विबुधान् सर्वान् अस्वेदान् स्तब्धलोचनान्  
०३,०५४।०२३च्	हृषितस्रग्रजोहीनान् स्थितान् अस्पृशतः क्षितिम्  
०३,०५४।०२४अ	छायाद्वितीयो म्लानस्रग् रजःस्वेदसमन्वितः  
०३,०५४।०२४च्	भूमिष्ठो नैषधश् चैव निमेषेण च सूचितः  
०३,०५४।०२५अ	सा समीक्ष्य ततो देवान् पुण्यश्लोकं च भारत  
०३,०५४।०२५च्	नैषधं वरयाम् आस भैमी धर्मेण भारत  
०३,०५४।०२६अ	विलज्जमाना वस्त्रान्ते जग्राहायतलोचना  
०३,०५४।०२६च्	स्कन्धदेशे ऽसृजच् चास्य स्रजं परमशोभनाम्  
०३,०५४।०२६ए	वरयाम् आस चैवैनं पतित्वे वरवर्णिनी  
०३,०५४।०२७अ	ततो हा हेति सहसा शब्दो मुक्तो नराधिपैः  
०३,०५४।०२७च्	देवैर् महर्षिभिश् चैव साधु साध्व् इति भारत  
०३,०५४।०२७ए	विस्मितैर् ईरितः शब्दः प्रशंसद्भिर् नलं नृपम्  
०३,०५४।०२७ड़्*०२२४_०१	दमयन्तीं तु कौरव्य वीरसेनसुतो नृपः  
०३,०५४।०२७ड़्*०२२४_०२	आश्वासयद् वरारोहां प्रहृष्टेनान्तरात्मना  
०३,०५४।०२७ड़्*०२२४_०३	यत् त्वं भजसि कल्याणि पुमांसं देवसन्निधौ  
०३,०५४।०२७ड़्*०२२४_०४	तस्मान् मां विद्धि भर्तारम् एतत् ते वचने रतम्  
०३,०५४।०२७ड़्*०२२४_०५	यावच् च मे धरिष्यन्ति प्राणा देहे शुचिस्मिते  
०३,०५४।०२७ड़्*०२२४_०६	तावत् त्वयि भविष्यामि सत्यम् एतद् ब्रवीमि ते  
०३,०५४।०२७ड़्*०२२४_०७	दमयन्ती तथा वाग्भिर् अभिनन्द्य कृताञ्जलिः  
०३,०५४।०२७ड़्*०२२४_०८	तौ परस्परतः प्रीतौ दृष्ट्वा त्व् अग्निपुरोगमान्  
०३,०५४।०२७ड़्*०२२४_०९	तान् एव शरणं देवाञ् जग्मतुर् मनसा तदा  
०३,०५४।०२८अ	वृते तु नैषधे भैम्या लोकपाला महौजसः  
०३,०५४।०२८च्	प्रहृष्टमनसः सर्वे नलायाष्टौ वरान् ददुः  
०३,०५४।०२९अ	प्रत्यक्षदर्शनं यज्ञे गतिं चानुत्तमां शुभाम्  
०३,०५४।०२९च्	नैषधाय ददौ शक्रः प्रीयमाणः शचीपतिः  
०३,०५४।०३०अ	अग्निर् आत्मभवं प्रादाद् यत्र वाञ्छति नैषधः  
०३,०५४।०३०च्	लोकान् आत्मप्रभांश् चैव ददौ तस्मै हुताशनः  
०३,०५४।०३१अ	यमस् त्व् अन्नरसं प्रादाद् धर्मे च परमां स्थितिम्  
०३,०५४।०३१ब्*०२२५_०१	वरद्वयं ददौ तस्मै प्रीयमाणो ऽर्कनन्दनः  
०३,०५४।०३१च्	अपाम्पतिर् अपां भावं यत्र वाञ्छति नैषधः  
०३,०५४।०३२अ	स्रजं चोत्तमगन्धाढ्यां सर्वे च मिथुनं ददुः  
०३,०५४।०३२च्	वरान् एवं प्रदायास्य देवास् ते त्रिदिवं गताः  
०३,०५४।०३२द्*०२२६_०१	एतत् सर्वं नलो ऽपश्यद् दमयन्ती च भारत  
०३,०५४।०३२द्*०२२६_०२	यथा स्वप्नं महाराज तथैव ददृशुर् जनाः  
०३,०५४।०३२द्*०२२६_०३	ततः स्वयंवरं चक्रे भीमो राजातिमानुषम्  
०३,०५४।०३२द्*०२२६_०४	समागतेषु सर्वेषु भूपालेषु विशां पते  
०३,०५४।०३२द्*०२२६_०५	दमयन्त्य् अपि तद् दृष्ट्वा राजमण्डलम् ऋद्धिमत्  
०३,०५४।०३२द्*०२२६_०६	अन्वीक्ष्य नैषधं वव्रे भैमी धर्मेण भारत  
०३,०५४।०३३अ	पार्थिवाश् चानुभूयास्या विवाहं विस्मयान्विताः  
०३,०५४।०३३च्	दमयन्त्याः प्रमुदिताः प्रतिजग्मुर् यथागतम्  
०३,०५४।०३३द्*०२२७_०१	गतेषु पार्थिवेन्द्रेषु भीमः प्रीतो महामनाः  
०३,०५४।०३३द्*०२२७_०२	विवाहं कारयाम् आस दमयन्त्या नलस्य च  
०३,०५४।०३३द्*०२२८_०१	उष्य तत्र यथाकामं नैषधो द्विपदां वरः  
०३,०५४।०३३द्*०२२८_०२	भीमेन समनुज्ञातो जगाम नगरं स्वकम्  
०३,०५४।०३४अ	अवाप्य नारीरत्नं तत् पुण्यश्लोको ऽपि पार्थिवः  
०३,०५४।०३४च्	रेमे सह तया राजा शच्येव बलवृत्रहा  
०३,०५४।०३५अ	अतीव मुदितो राजा भ्राजमानो ऽंशुमान् इव  
०३,०५४।०३५च्	अरञ्जयत् प्रजा वीरो धर्मेण परिपालयन्  
०३,०५४।०३६अ	ईजे चाप्य् अश्वमेधेन ययातिर् इव नाहुषः  
०३,०५४।०३६च्	अन्यैश् च क्रतुभिर् धीमान् बहुभिश् चाप्तदक्षिणैः  
०३,०५४।०३७अ	पुनश् च रमणीयेषु वनेषूपवनेषु च  
०३,०५४।०३७च्	दमयन्त्या सह नलो विजहारामरोपमः  
०३,०५४।०३७द्*०२२९_०१	जनयाम् आस च नलो दमयन्त्यां महामनाः  
०३,०५४।०३७द्*०२२९_०२	इन्द्रसेनं सुतं चापि इन्द्रसेनां च कन्याकाम्  
०३,०५४।०३८अ	एवं स यजमानश् च विहरंश् च नराधिपः  
०३,०५४।०३८च्	ररक्ष वसुसम्पूर्णां वसुधां वसुधाधिपः  
०३,०५५।००१	बृहदश्व उवाच  
०३,०५५।००१अ	वृते तु नैषधे भैम्या लोकपाला महौजसः  
०३,०५५।००१च्	यान्तो ददृशुर् आयान्तं द्वापरं कलिना सह  
०३,०५५।००१द्@००९_०००१	मद्यपूर्णं समादाय घटं कटिसमन्वितम्  
०३,०५५।००१द्@००९_०००२	अपरेण तु मांसं च दग्धकाष्ठाचितं बहु  
०३,०५५।००१द्@००९_०००३	श्वभिः परिवृतो रौद्रः कपटी भ्रुकुटीमुखः  
०३,०५५।००१द्@००९_०००४	रक्ताम्बरधरः काऌओ रक्तस्रग् अनुलेपनः  
०३,०५५।००१द्@००९_०००५	कथयन् विविधास् तत्र कथाः परमदारुणाः  
०३,०५५।००१द्@००९_०००६	परदारापहरणं परद्रव्यप्रलम्भनम्  
०३,०५५।००१द्@००९_०००७	पाने चातिप्रसङ्गं च विश्वासस्य च घातनम्  
०३,०५५।००१द्@००९_०००८	द्यूते च मृगयायां च चौर्ये चाशुचिकर्मणि  
०३,०५५।००२अ	अथाब्रवीत् कलिं शक्रः सम्प्रेक्ष्य बलवृत्रहा  
०३,०५५।००२च्	द्वापरेण सहायेन कले ब्रूहि क्व यास्यसि  
०३,०५५।००३अ	ततो ऽब्रवीत् कलिः शक्रं दमयन्त्याः स्वयंवरम्  
०३,०५५।००३च्	गत्वाहं वरयिष्ये तां मनो हि मम तद्गतम्  
०३,०५५।००४अ	तम् अब्रवीत् प्रहस्येन्द्रो निर्वृत्तः स स्वयंवरः  
०३,०५५।००४च्	वृतस् तया नलो राजा पतिर् अस्मत्समीपतः  
०३,०५५।००५अ	एवम् उक्तस् तु शक्रेण कलिः कोपसमन्वितः  
०३,०५५।००५च्	देवान् आमन्त्र्य तान् सर्वान् उवाचेदं वचस् तदा  
०३,०५५।००६अ	देवानां मानुषं मध्ये यत् सा पतिम् अविन्दत  
०३,०५५।००६च्	ननु तस्या भवेन् न्याय्यं विपुलं दण्डधारणम्  
०३,०५५।००७अ	एवम् उक्ते तु कलिना प्रत्यूचुस् ते दिवौकसः  
०३,०५५।००७च्	अस्माभिः समनुज्ञातो दमयन्त्या नलो वृतः  
०३,०५५।००८अ	कश् च सर्वगुणोपेतं नाश्रयेत नलं नृपम्  
०३,०५५।००८च्	यो वेद धर्मान् अखिलान् यथावच् चरितव्रतः  
०३,०५५।००८द्*०२३०_०१	यो ऽधीते चतुरो वेदान् सर्वान् आख्यानपञ्चमान्  
०३,०५५।००८द्*०२३०_०२	नित्यं तृप्ता गृहे यस्य देवा यज्ञेषु धर्मतः  
०३,०५५।००८द्*०२३०_०३	अहिंसानिरतो यश् च सत्यवादी दृढव्रतः  
०३,०५५।००९अ	यस्मिन् सत्यं धृतिर् दानं तपः शौचं दमः शमः  
०३,०५५।००९च्	ध्रुवाणि पुरुषव्याघ्रे लोकपालसमे नृपे  
०३,०५५।००९द्*०२३१_०१	एवंरूपं नलं यो वै कामयेच् छपितुं कले  
०३,०५५।०१०अ	आत्मानं स शपेन् मूढो हन्याच् चात्मानम् आत्मना  
०३,०५५।०१०च्	एवङ्गुणं नलं यो वै कामयेच् छपितुं कले  
०३,०५५।०११अ	कृच्छ्रे स नरके मज्जेद् अगाधे विपुले ऽप्लवे  
०३,०५५।०११च्	एवम् उक्त्वा कलिं देवा द्वापरं च दिवं ययुः  
०३,०५५।०१२अ	ततो गतेषु देवेषु कलिर् द्वापरम् अब्रवीत्  
०३,०५५।०१२च्	संहर्तुं नोत्सहे कोपं नले वत्स्यामि द्वापर  
०३,०५५।०१३अ	भ्रंशयिष्यामि तं राज्यान् न भैम्या सह रंस्यते  
०३,०५५।०१३च्	त्वम् अप्य् अक्षान् समाविश्य कर्तुं साहाय्यम् अर्हसि  
०३,०५५।०१३द्*०२३२_०१	मम प्रिये कृते तस्मिन् कृतवांश् च भविष्यसि  
०३,०५६।००१	बृहदश्व उवाच  
०३,०५६।००१अ	एवं स समयं कृत्वा द्वापरेण कलिः सह  
०३,०५६।००१च्	आजगाम ततस् तत्र यत्र राजा स नैषधः  
०३,०५६।००२अ	स नित्यम् अन्तरप्रेक्षी निषधेष्व् अवसच् चिरम्  
०३,०५६।००२च्	अथास्य द्वादशे वर्षे ददर्श कलिर् अन्तरम्  
०३,०५६।००३अ	कृत्वा मूत्रम् उपस्पृश्य सन्ध्याम् आस्ते स्म नैषधः  
०३,०५६।००३च्	अकृत्वा पादयोः शौचं तत्रैनं कलिर् आविशत्  
०३,०५६।००४अ	स समाविश्य तु नलं समीपं पुष्करस्य ह  
०३,०५६।००४च्	गत्वा पुष्करम् आहेदम् एहि दीव्य नलेन वै  
०३,०५६।००५अ	अक्षद्यूते नलं जेता भवान् हि सहितो मया  
०३,०५६।००५च्	निषधान् प्रतिपद्यस्व जित्वा राजन् नलं नृपम्  
०३,०५६।००५द्*०२३३_०१	एवम् उक्तस् तु कलिना पुष्करस् तम् अभाषत  
०३,०५६।००५द्*०२३४_००	पुष्कर उवाच  
०३,०५६।००५द्*०२३४_०१	पणेन दीव्यते वीर नास्ति वित्तं पणाय मे  
०३,०५६।००५द्*०२३४_०२	वित्तहीनेन च नलः क्रीडते न मया सह  
०३,०५६।००५द्*०२३४_०३	पुष्करेणैवम् उक्तस् तु कलिर् वचनम् अब्रवीत्  
०३,०५६।००५द्*०२३४_०४	भविष्ये ऽहं वृषश्रेष्ठस् तेन दीव्य पणेन वै  
०३,०५६।००६अ	एवम् उक्तस् तु कलिना पुष्करो नलम् अभ्ययात्  
०३,०५६।००६च्	कलिश् चैव वृषो भूत्वा गवां पुष्करम् अभ्ययात्  
०३,०५६।००७अ	आसाद्य तु नलं वीरं पुष्करः परवीरहा  
०३,०५६।००७च्	दीव्यावेत्य् अब्रवीद् भ्राता वृषेणेति मुहुर् मुहुः  
०३,०५६।००८अ	न चक्षमे ततो राजा समाह्वानं महामनाः  
०३,०५६।००८च्	वैदर्भ्याः प्रेक्षमाणायाः पणकालम् अमन्यत  
०३,०५६।००८द्*०२३५_०१	आहूतो न निवर्तेत द्यूताद् अपि पणाद् अपि  
०३,०५६।००८द्*०२३६_०१	ततः स राजा सहसा देवितुं सम्प्रचक्रमे  
०३,०५६।००८द्*०२३६_०२	भ्रात्रा दैवाभिभूतेन दैवाविष्टो जनाधिपः  
०३,०५६।००९अ	हिरण्यस्य सुवर्णस्य यानयुग्यस्य वाससाम्  
०३,०५६।००९च्	आविष्टः कलिना द्यूते जीयते स्म नलस् तदा  
०३,०५६।०१०अ	तम् अक्षमदसम्मत्तं सुहृदां न तु कश् चन  
०३,०५६।०१०च्	निवारणे ऽभवच् छक्तो दीव्यमानम् अचेतसम्  
०३,०५६।०११अ	ततः पौरजनः सर्वो मन्त्रिभिः सह भारत  
०३,०५६।०११च्	राजानं द्रष्टुम् आगच्छन् निवारयितुम् आतुरम्  
०३,०५६।०१२अ	ततः सूत उपागम्य दमयन्त्यै न्यवेदयत्  
०३,०५६।०१२च्	एष पौरजनः सर्वो द्वारि तिष्ठति कार्यवान्  
०३,०५६।०१३अ	निवेद्यतां नैषधाय सर्वाः प्रकृतयः स्थिताः  
०३,०५६।०१३च्	अमृष्यमाणा व्यसनं राज्ञो धर्मार्थदर्शिनः  
०३,०५६।०१४अ	ततः सा बाष्पकलया वाचा दुःखेन कर्शिता  
०३,०५६।०१४च्	उवाच नैषधं भैमी शोकोपहतचेतना  
०३,०५६।०१५अ	राजन् पौरजनो द्वारि त्वां दिदृक्षुर् अवस्थितः  
०३,०५६।०१५च्	मन्त्रिभिः सहितः सर्वै राजभक्तिपुरस्कृतः  
०३,०५६।०१५द्*०२३७_०१	वृद्धैर् ब्राह्मणमुख्यैश् च वणिग्भिश् च समन्वितः  
०३,०५६।०१५द्*०२३७_०२	आगतं सहितं राजंस् त्वत्प्रसादावलम्बिनम्  
०३,०५६।०१५ए	तं द्रष्टुम् अर्हसीत्य् एवं पुनः पुनर् अभाषत  
०३,०५६।०१६अ	तां तथा रुचिरापाङ्गीं विलपन्तीं सुमध्यमाम्  
०३,०५६।०१६च्	आविष्टः कलिना राजा नाभ्यभाषत किं चन  
०३,०५६।०१७अ	ततस् ते मन्त्रिणः सर्वे ते चैव पुरवासिनः  
०३,०५६।०१७च्	नायम् अस्तीति दुःखार्ता व्रीडिता जग्मुर् आलयान्  
०३,०५६।०१८अ	तथा तद् अभवद् द्यूतं पुष्करस्य नलस्य च  
०३,०५६।०१८च्	युधिष्ठिर बहून् मासान् पुण्यश्लोकस् त्व् अजीयत  
०३,०५७।००१	बृहदश्व उवाच  
०३,०५७।००१अ	दमयन्ती ततो दृष्ट्वा पुण्यश्लोकं नराधिपम्  
०३,०५७।००१च्	उन्मत्तवद् अनुन्मत्ता देवने गतचेतसम्  
०३,०५७।००२अ	भयशोकसमाविष्टा राजन् भीमसुता ततः  
०३,०५७।००२च्	चिन्तयाम् आस तत् कार्यं सुमहत् पार्थिवं प्रति  
०३,०५७।००३अ	सा शङ्कमाना तत्पापं चिकीर्षन्ती च तत्प्रियम्  
०३,०५७।००३च्	नलं च हृतसर्वस्वम् उपलभ्येदम् अब्रवीत्  
०३,०५७।००३द्*०२३८_०१	बृहत्सेनाम् अतियशां तां धात्रीं परिचारिकाम्  
०३,०५७।००३द्*०२३८_०२	हितां सर्वार्थकुशलाम् अनुरक्तां सुभाषिताम्  
०३,०५७।००४अ	बृहत्सेने व्रजामात्यान् आनाय्य नलशासनात्  
०३,०५७।००४च्	आचक्ष्व यद् धृतं द्रव्यम् अवशिष्टं च यद् वसु  
०३,०५७।००४द्*०२३९_०१	इत्य् एवं सा समादिष्टा बृहत्सेना नरेश्वर  
०३,०५७।००४द्*०२३९_०२	उवाच देव्या वचनं मन्त्रिणां सा समीपतः  
०३,०५७।००५अ	ततस् ते मन्त्रिणः सर्वे विज्ञाय नलशासनम्  
०३,०५७।००५च्	अपि नो भागधेयं स्याद् इत्य् उक्त्वा पुनर् आव्रजन्  
०३,०५७।००६अ	तास् तु सर्वाः प्रकृतयो द्वितीयं समुपस्थिताः  
०३,०५७।००६च्	न्यवेदयद् भीमसुता न च तत् प्रत्यनन्दत  
०३,०५७।००७अ	वाक्यम् अप्रतिनन्दन्तं भर्तारम् अभिवीक्ष्य सा  
०३,०५७।००७च्	दमयन्ती पुनर् वेश्म व्रीडिता प्रविवेश ह  
०३,०५७।००८अ	निशम्य सततं चाक्षान् पुण्यश्लोकपराङ्मुखान्  
०३,०५७।००८च्	नलं च हृतसर्वस्वं धात्रीं पुनर् उवाच ह  
०३,०५७।००९अ	बृहत्सेने पुनर् गच्छ वार्ष्णेयं नलशासनात्  
०३,०५७।००९च्	सूतम् आनय कल्याणि महत् कार्यम् उपस्थितम्  
०३,०५७।०१०अ	बृहत्सेना तु तच् छ्रुत्वा दमयन्त्याः प्रभाषितम्  
०३,०५७।०१०च्	वार्ष्णेयम् आनयाम् आस पुरुषैर् आप्तकारिभिः  
०३,०५७।०११अ	वार्ष्णेयं तु ततो भैमी सान्त्वयञ् श्लक्ष्णया गिरा  
०३,०५७।०११च्	उवाच देशकालज्ञा प्राप्तकालम् अनिन्दिता  
०३,०५७।०१२अ	जानीषे त्वं यथा राजा सम्यग्वृत्तः सदा त्वयि  
०३,०५७।०१२च्	तस्य त्वं विषमस्थस्य साहाय्यं कर्तुम् अर्हसि  
०३,०५७।०१३अ	यथा यथा हि नृपतिः पुष्करेणेह जीयते  
०३,०५७।०१३च्	तथा तथास्य द्यूते वै रागो भूयो ऽभिवर्धते  
०३,०५७।०१४अ	यथा च पुष्करस्याक्षा वर्तन्ते वशवर्तिनः  
०३,०५७।०१४च्	तथा विपर्ययश् चापि नलस्याक्षेषु दृश्यते  
०३,०५७।०१५अ	सुहृत्स्वजनवाक्यानि यथावन् न शृणोति च  
०३,०५७।०१५ब्*०२४०_०१	ममापि च तथा वाक्यं नाभिनन्दति मोहितः  
०३,०५७।०१५ब्*०२४१_०१	यथा राज्ञः प्रदीप्तानां भाग्यानाम् अद्य सारथे  
०३,०५७।०१५च्	नूनं मन्ये न शेषो ऽस्ति नैषधस्य महात्मनः  
०३,०५७।०१६अ	यत्र मे वचनं राजा नाभिनन्दति मोहितः  
०३,०५७।०१६च्	शरणं त्वां प्रपन्नास्मि सारथे कुरु मद्वचः  
०३,०५७।०१६ए	न हि मे शुध्यते भावः कदा चिद् विनशेद् इति  
०३,०५७।०१७अ	नलस्य दयितान् अश्वान् योजयित्वा महाजवान्  
०३,०५७।०१७च्	इदम् आरोप्य मिथुनं कुण्डिनं यातुम् अर्हसि  
०३,०५७।०१८अ	मम ज्ञातिषु निक्षिप्य दारकौ स्यन्दनं तथा  
०३,०५७।०१८च्	अश्वांश् चैतान् यथाकामं वस वान्यत्र गच्छ वा  
०३,०५७।०१९अ	दमयन्त्यास् तु तद् वाक्यं वार्ष्णेयो नलसारथिः  
०३,०५७।०१९च्	न्यवेदयद् अशेषेण नलामात्येषु मुख्यशः  
०३,०५७।०२०अ	तैः समेत्य विनिश्चित्य सो ऽनुज्ञातो महीपते  
०३,०५७।०२०च्	ययौ मिथुनम् आरोप्य विदर्भांस् तेन वाहिना  
०३,०५७।०२१अ	हयांस् तत्र विनिक्षिप्य सूतो रथवरं च तम्  
०३,०५७।०२१च्	इन्द्रसेनां च तां कन्याम् इन्द्रसेनं च बालकम्  
०३,०५७।०२२अ	आमन्त्र्य भीमं राजानम् आर्तः शोचन् नलं नृपम्  
०३,०५७।०२२ब्*०२४२_०१	क्व नु यास्यामि मनसा चिन्तयानो मुहुर् मुहुः  
०३,०५७।०२२च्	अटमानस् ततो ऽयोध्यां जगाम नगरीं तदा  
०३,०५७।०२३अ	ऋतुपर्णं स राजानम् उपतस्थे सुदुःखितः  
०३,०५७।०२३च्	भृतिं चोपययौ तस्य सारथ्येन महीपते  
०३,०५८।००१	बृहदश्व उवाच  
०३,०५८।००१अ	ततस् तु याते वार्ष्णेये पुण्यश्लोकस्य दीव्यतः  
०३,०५८।००१च्	पुष्करेण हृतं राज्यं यच् चान्यद् वसु किं चन  
०३,०५८।००२अ	हृतराज्यं नलं राजन् प्रहसन् पुष्करो ऽब्रवीत्  
०३,०५८।००२च्	द्यूतं प्रवर्ततां भूयः प्रतिपाणो ऽस्ति कस् तव  
०३,०५८।००३अ	शिष्टा ते दमयन्त्य् एका सर्वम् अन्यद् धृतं मया  
०३,०५८।००३च्	दमयन्त्याः पणः साधु वर्ततां यदि मन्यसे  
०३,०५८।००४अ	पुष्करेणैवम् उक्तस्य पुण्यश्लोकस्य मन्युना  
०३,०५८।००४च्	व्यदीर्यतेव हृदयं न चैनं किं चिद् अब्रवीत्  
०३,०५८।००५अ	ततः पुष्करम् आलोक्य नलः परममन्युमान्  
०३,०५८।००५ब्*०२४३_०१	उवाच विद्यते ऽन्यच् च धनं मम नराधम  
०३,०५८।००५ब्*०२४३_०२	पणरूपेण निक्षिप्य पुण्यश्लोकस् तु दुर्मनाः  
०३,०५८।००५ब्*०२४३_०३	उत्तरीयं तदा वस्त्रं तस्याश् चाभरणानि च  
०३,०५८।००५च्	उत्सृज्य सर्वगात्रेभ्यो भूषणानि महायशाः  
०३,०५८।००६अ	एकवासा असंवीतः सुहृच्छोकविवर्धनः  
०३,०५८।००६च्	निश्चक्राम तदा राजा त्यक्त्वा सुविपुलां श्रियम्  
०३,०५८।००७अ	दमयन्त्य् एकवस्त्रा तं गच्छन्तं पृष्ठतो ऽन्वियात्  
०३,०५८।००७च्	स तया बाह्यतः सार्धं त्रिरात्रं नैषधो ऽवसत्  
०३,०५८।००८अ	पुष्करस् तु महाराज घोषयाम् आस वै पुरे  
०३,०५८।००८च्	नले यः सम्यग् आतिष्ठेत् स गच्छेद् वध्यतां मम  
०३,०५८।००९अ	पुष्करस्य तु वाक्येन तस्य विद्वेषणेन च  
०३,०५८।००९च्	पौरा न तस्मिन् सत्कारं कृतवन्तो युधिष्ठिर  
०३,०५८।०१०अ	स तथा नगराभ्याशे सत्कारार्हो न सत्कृतः  
०३,०५८।०१०च्	त्रिरात्रम् उषितो राजा जलमात्रेण वर्तयन्  
०३,०५८।०१०द्*०२४४_०१	पीड्यमानः क्षुधा तत्र फलमूलानि कर्षयन्  
०३,०५८।०१०द्*०२४४_०२	प्रातिष्ठत ततो राजा दमयन्ती तम् अन्वगात्  
०३,०५८।०११अ	क्षुधा सम्पीड्यमानस् तु नलो बहुतिथे ऽहनि  
०३,०५८।०११च्	अपश्यच् छकुनान् कांश् चिद् धिरण्यसदृशच्छदान्  
०३,०५८।०१२अ	स चिन्तयाम् आस तदा निषधाधिपतिर् बली  
०३,०५८।०१२च्	अस्ति भक्षो ममाद्यायं वसु चेदं भविष्यति  
०३,०५८।०१३अ	ततस् तान् अन्तरीयेण वाससा समवास्तृणोत्  
०३,०५८।०१३च्	तस्यान्तरीयम् आदाय जग्मुः सर्वे विहायसा  
०३,०५८।०१४अ	उत्पतन्तः खगास् ते तु वाक्यम् आहुस् तदा नलम्  
०३,०५८।०१४च्	दृष्ट्वा दिग्वाससं भूमौ स्थितं दीनम् अधोमुखम्  
०३,०५८।०१५अ	वयम् अक्षाः सुदुर्बुद्धे तव वासो जिहीर्षवः  
०३,०५८।०१५च्	आगता न हि नः प्रीतिः सवाससि गते त्वयि  
०३,०५८।०१६अ	तान् समीक्ष्य गतान् अक्षान् आत्मानं च विवाससम्  
०३,०५८।०१६च्	पुण्यश्लोकस् ततो राजा दमयन्तीम् अथाब्रवीत्  
०३,०५८।०१७अ	येषां प्रकोपाद् ऐश्वर्यात् प्रच्युतो ऽहम् अनिन्दिते  
०३,०५८।०१७च्	प्राणयात्रां न विन्दे च दुःखितः क्षुधयार्दितः  
०३,०५८।०१८अ	येषां कृते न सत्कारम् अकुर्वन् मयि नैषधाः  
०३,०५८।०१८च्	त इमे शकुना भूत्वा वासो ऽप्य् अपहरन्ति मे  
०३,०५८।०१९अ	वैषम्यं परमं प्राप्तो दुःखितो गतचेतनः  
०३,०५८।०१९च्	भर्ता ते ऽहं निबोधेदं वचनं हितम् आत्मनः  
०३,०५८।०२०अ	एते गच्छन्ति बहवः पन्थानो दक्षिणापथम्  
०३,०५८।०२०च्	अवन्तीम् ऋक्षवन्तं च समतिक्रम्य पर्वतम्  
०३,०५८।०२१अ	एष विन्ध्यो महाशैलः पयोष्णी च समुद्रगा  
०३,०५८।०२१च्	आश्रमाश् च महर्षीणाम् अमी पुष्पफलान्विताः  
०३,०५८।०२२अ	एष पन्था विदर्भाणाम् अयं गच्छति कोसलान्  
०३,०५८।०२२च्	अतः परं च देशो ऽयं दक्षिणे दक्षिणापथः  
०३,०५८।०२२द्*०२४५_०१	एतद् वाक्यं नलो राजा दमयन्तीं समाहितः  
०३,०५८।०२२द्*०२४५_०२	उवाचासकृद् आर्तो हि भैमीम् उद्दिश्य भारत  
०३,०५८।०२३अ	ततः सा बाष्पकलया वाचा दुःखेन कर्शिता  
०३,०५८।०२३च्	उवाच दमयन्ती तं नैषधं करुणं वचः  
०३,०५८।०२४अ	उद्वेपते मे हृदयं सीदन्त्य् अङ्गानि सर्वशः  
०३,०५८।०२४च्	तव पार्थिव सङ्कल्पं चिन्तयन्त्याः पुनः पुनः  
०३,०५८।०२५अ	हृतराज्यं हृतधनं विवस्त्रं क्षुच्छ्रमान्वितम्  
०३,०५८।०२५च्	कथम् उत्सृज्य गच्छेयम् अहं त्वां विजने वने  
०३,०५८।०२६अ	श्रान्तस्य ते क्षुधार्तस्य चिन्तयानस्य तत् सुखम्  
०३,०५८।०२६च्	वने घोरे महाराज नाशयिष्यामि ते क्लमम्  
०३,०५८।०२७अ	न च भार्यासमं किं चिद् विद्यते भिषजां मतम्  
०३,०५८।०२७च्	औषधं सर्वदुःखेषु सत्यम् एतद् ब्रवीमि ते  
०३,०५८।०२८	नल उवाच  
०३,०५८।०२८अ	एवम् एतद् यथात्थ त्वं दमयन्ति सुमध्यमे  
०३,०५८।०२८च्	नास्ति भार्यासमं मित्रं नरस्यार्तस्य भेषजम्  
०३,०५८।०२९अ	न चाहं त्यक्तुकामस् त्वां किमर्थं भीरु शङ्कसे  
०३,०५८।०२९च्	त्यजेयम् अहम् आत्मानं न त्व् एव त्वाम् अनिन्दिते  
०३,०५८।०३०	दमयन्त्य् उवाच  
०३,०५८।०३०अ	यदि मां त्वं महाराज न विहातुम् इहेच्छसि  
०३,०५८।०३०च्	तत् किमर्थं विदर्भाणां पन्थाः समुपदिश्यते  
०३,०५८।०३१अ	अवैमि चाहं नृपते न त्वं मां त्यक्तुम् अर्हसि  
०३,०५८।०३१च्	चेतसा त्व् अपकृष्टेन मां त्यजेथा महापते  
०३,०५८।०३२अ	पन्थानं हि ममाभीक्ष्णम् आख्यासि नरसत्तम  
०३,०५८।०३२च्	अतोनिमित्तं शोकं मे वर्धयस्य् अमरप्रभ  
०३,०५८।०३३अ	यदि चायम् अभिप्रायस् तव राजन् व्रजेद् इति  
०३,०५८।०३३च्	सहिताव् एव गच्छावो विदर्भान् यदि मन्यसे  
०३,०५८।०३४अ	विदर्भराजस् तत्र त्वां पूजयिष्यति मानद  
०३,०५८।०३४च्	तेन त्वं पूजितो राजन् सुखं वत्स्यसि नो गृहे  
०३,०५९।०००*०२४६_००	बृहदश्वः  
०३,०५९।०००*०२४६_०१	इत्य् उक्तः स तदा देव्या नऌओ वचनम् अब्रवीत्  
०३,०५९।००१	नल उवाच  
०३,०५९।००१अ	यथा राज्यं पितुस् ते तत् तथा मम न संशयः  
०३,०५९।००१च्	न तु तत्र गमिष्यामि विषमस्थः कथं चन  
०३,०५९।००२अ	कथं समृद्धो गत्वाहं तव हर्षविवर्धनः  
०३,०५९।००२च्	परिद्यूनो गमिष्यामि तव शोकविवर्धनः  
०३,०५९।००३	बृहदश्व उवाच  
०३,०५९।००३अ	इति ब्रुवन् नलो राजा दमयन्तीं पुनः पुनः  
०३,०५९।००३च्	सान्त्वयाम् आस कल्याणीं वाससो ऽर्धेन संवृताम्  
०३,०५९।००४अ	ताव् एकवस्त्रसंवीताव् अटमानाव् इतस् ततः  
०३,०५९।००४च्	क्षुत्पिपासापरिश्रान्तौ सभां कां चिद् उपेयतुः  
०३,०५९।००५अ	तां सभाम् उपसम्प्राप्य तदा स निषधाधिपः  
०३,०५९।००५च्	वैदर्भ्या सहितो राजा निषसाद महीतले  
०३,०५९।००६अ	स वै विवस्त्रो मलिनो विकचः पांसुगुण्ठितः  
०३,०५९।००६च्	दमयन्त्या सह श्रान्तः सुष्वाप धरणीतले  
०३,०५९।००७अ	दमयन्त्य् अपि कल्याणी निद्रयापहृता ततः  
०३,०५९।००७च्	सहसा दुःखम् आसाद्य सुकुमारी तपस्विनी  
०३,०५९।००८अ	सुप्तायां दमयन्त्यां तु नलो राजा विशां पते  
०३,०५९।००८च्	शोकोन्मथितचित्तात्मा न स्म शेते यथा पुरा  
०३,०५९।००९अ	स तद् राज्यापहरणं सुहृत्त्यागं च सर्वशः  
०३,०५९।००९च्	वने च तं परिध्वंसं प्रेक्ष्य चिन्ताम् उपेयिवान्  
०३,०५९।०१०अ	किं नु मे स्याद् इदं कृत्वा किं नु मे स्याद् अकुर्वतः  
०३,०५९।०१०च्	किं नु मे मरणं श्रेयः परित्यागो जनस्य वा  
०३,०५९।०११अ	माम् इयं ह्य् अनुरक्तेदं दुःखम् आप्नोति मत्कृते  
०३,०५९।०११च्	मद्विहीना त्व् इयं गच्छेत् कदा चित् स्वजनं प्रति  
०३,०५९।०१२अ	मया निःसंशयं दुःखम् इयं प्राप्स्यत्य् अनुत्तमा  
०३,०५९।०१२च्	उत्सर्गे संशयः स्यात् तु विन्देतापि सुखं क्व चित्  
०३,०५९।०१३अ	स विनिश्चित्य बहुधा विचार्य च पुनः पुनः  
०३,०५९।०१३च्	उत्सर्गे ऽमन्यत श्रेयो दमयन्त्या नराधिपः  
०३,०५९।०१३द्*०२४७_०१	न चैषा तेजसा शक्या कैश् चिद् धर्षयितुं पथि  
०३,०५९।०१३द्*०२४७_०२	यशस्विनी महाभागा मद्भक्तेयं पतिव्रता  
०३,०५९।०१३द्*०२४७_०३	एवं तस्य तदा बुद्धिर् दमयन्त्यां न्यवर्तत  
०३,०५९।०१३द्*०२४७_०४	कलिना दुष्टभावेन दमयन्त्या विसर्जने  
०३,०५९।०१४अ	सो ऽवस्त्रताम् आत्मनश् च तस्याश् चाप्य् एकवस्त्रताम्  
०३,०५९।०१४च्	चिन्तयित्वाध्यगाद् राजा वस्त्रार्धस्यावकर्तनम्  
०३,०५९।०१५अ	कथं वासो विकर्तेयं न च बुध्येत मे प्रिया  
०३,०५९।०१५च्	चिन्त्यैवं नैषधो राजा सभां पर्यचरत् तदा  
०३,०५९।०१६अ	परिधावन्न् अथ नल इतश् चेतश् च भारत  
०३,०५९।०१६च्	आससाद सभोद्देशे विकोशं खड्गम् उत्तमम्  
०३,०५९।०१७अ	तेनार्धं वाससश् छित्त्वा निवस्य च परन्तपः  
०३,०५९।०१७च्	सुप्ताम् उत्सृज्य वैदर्भीं प्राद्रवद् गतचेतनः  
०३,०५९।०१८अ	ततो निबद्धहृदयः पुनर् आगम्य तां सभाम्  
०३,०५९।०१८च्	दमयन्तीं तथा दृष्ट्वा रुरोद निषधाधिपः  
०३,०५९।०१९अ	यां न वायुर् न चादित्यः पुरा पश्यति मे प्रियाम्  
०३,०५९।०१९च्	सेयम् अद्य सभामध्ये शेते भूमाव् अनाथवत्  
०३,०५९।०२०अ	इयं वस्त्रावकर्तेन संवीता चारुहासिनी  
०३,०५९।०२०च्	उन्मत्तेव वरारोहा कथं बुद्ध्वा भविष्यति  
०३,०५९।०२१अ	कथम् एका सती भैमी मया विरहिता शुभा  
०३,०५९।०२१च्	चरिष्यति वने घोरे मृगव्यालनिषेविते  
०३,०५९।०२१द्*०२४८_०१	आदित्या वसवो रुद्रा अश्विनौ समरुद्गणौ  
०३,०५९।०२१द्*०२४८_०२	रक्षन्तु त्वां महाभागे धर्मेणासि समावृता  
०३,०५९।०२१द्*०२४८_०३	एवम् उक्त्वा प्रियां भार्यां रूपेणाप्रतिमां भुवि  
०३,०५९।०२१द्*०२४८_०४	कलिनापहृतज्ञानो नलः प्रातिष्ठद् उद्यतः  
०३,०५९।०२२अ	गत्वा गत्वा नलो राजा पुनर् एति सभां मुहुः  
०३,०५९।०२२च्	आकृष्यमाणः कलिना सौहृदेनापकृष्यते  
०३,०५९।०२३अ	द्विधेव हृदयं तस्य दुःखितस्याभवत् तदा  
०३,०५९।०२३च्	दोलेव मुहुर् आयाति याति चैव सभां मुहुः  
०३,०५९।०२४अ	सो ऽपकृष्टस् तु कलिना मोहितः प्राद्रवन् नलः  
०३,०५९।०२४च्	सुप्ताम् उत्सृज्य तां भार्यां विलप्य करुणं बहु  
०३,०५९।०२५अ	नष्टात्मा कलिना स्पृष्टस् तत् तद् विगणयन् नृपः  
०३,०५९।०२५च्	जगामैव वने शून्ये भार्याम् उत्सृज्य दुःखितः  
०३,०६०।००१	बृहदश्व उवाच  
०३,०६०।००१अ	अपक्रान्ते नले राजन् दमयन्ती गतक्लमा  
०३,०६०।००१च्	अबुध्यत वरारोहा सन्त्रस्ता विजने वने  
०३,०६०।००२अ	सापश्यमाना भर्तारं दुःखशोकसमन्विता  
०३,०६०।००२च्	प्राक्रोशद् उच्चैः सन्त्रस्ता महाराजेति नैषधम्  
०३,०६०।००३अ	हा नाथ हा महाराज हा स्वामिन् किं जहासि माम्  
०३,०६०।००३च्	हा हतास्मि विनष्टास्मि भीतास्मि विजने वने  
०३,०६०।००४अ	ननु नाम महाराज धर्मज्ञः सत्यवाग् असि  
०३,०६०।००४च्	कथम् उक्त्वा तथासत्यं सुप्ताम् उत्सृज्य मां गतः  
०३,०६०।००५अ	कथम् उत्सृज्य गन्तासि वश्यां भार्याम् अनुव्रताम्  
०३,०६०।००५च्	विशेषतो ऽनपकृते परेणापकृते सति  
०३,०६०।००६अ	शक्ष्यसे ता गिरः सत्याः कर्तुं मयि नरेश्वर  
०३,०६०।००६च्	यास् त्वया लोकपालानां सन्निधौ कथिताः पुरा  
०३,०६०।००६द्*०२४९_०१	नाकाले विहितो मृत्युर् मर्त्यानां पुरुषर्षभ  
०३,०६०।००६द्*०२४९_०२	यत्र कान्ता त्वयोत्सृष्टा मुहूर्तम् अपि जीवति  
०३,०६०।००७अ	पर्याप्तः परिहासो ऽयम् एतावान् पुरुषर्षभ  
०३,०६०।००७च्	भीताहम् अस्मि दुर्धर्ष दर्शयात्मानम् ईश्वर  
०३,०६०।००८अ	दृश्यसे दृश्यसे राजन्न् एष तिष्ठसि नैषध  
०३,०६०।००८ब्*०२५०_०१	आधार्यमाणेषु मया शोकमूलेषु दुःखितः  
०३,०६०।००८च्	आवार्य गुल्मैर् आत्मानं किं मां न प्रतिभाषसे  
०३,०६०।००९अ	नृशंसं बत राजेन्द्र यन् माम् एवङ्गताम् इह  
०३,०६०।००९च्	विलपन्तीं समालिङ्ग्य नाश्वासयसि पार्थिव  
०३,०६०।०१०अ	न शोचाम्य् अहम् आत्मानं न चान्यद् अपि किं चन  
०३,०६०।०१०ब्*०२५१_०१	सत्यवाग् असि मां त्यक्त्वा गतसत्यः कथं भवान्  
०३,०६०।०१०च्	कथं नु भवितास्य् एक इति त्वां नृप शोचिमि  
०३,०६०।०११अ	कथं नु राजंस् तृषितः क्षुधितः श्रमकर्शितः  
०३,०६०।०११च्	सायाह्ने वृक्षमूलेषु माम् अपश्यन् भविष्यसि  
०३,०६०।०१२अ	ततः सा तीव्रशोकार्ता प्रदीप्तेव च मन्युना  
०३,०६०।०१२च्	इतश् चेतश् च रुदती पर्यधावत दुःखिता  
०३,०६०।०१२द्*०२५२_०१	मां त्वं सम्भाषय विभो अनाथां निर्जने वने  
०३,०६०।०१२द्*०२५२_०२	इतश् चेतश् च धावन्ती शोकव्याकुलचेतसा  
०३,०६०।०१२द्*०२५२_०३	सहसा मुह्यते बाला मुहू रोदिति शोचती  
०३,०६०।०१३अ	मुहुर् उत्पतते बाला मुहुः पतति विह्वला  
०३,०६०।०१३च्	मुहुर् आलीयते भीता मुहुः क्रोशति रोदिति  
०३,०६०।०१४अ	सा तीव्रशोकसन्तप्ता मुहुर् निःश्वस्य विह्वला  
०३,०६०।०१४ब्*०२५३_०१	पतिव्रता सा रुदती भर्तृशोकसमाकुला  
०३,०६०।०१४च्	उवाच भैमी निष्क्रम्य रोदमाना पतिव्रता  
०३,०६०।०१५अ	यस्याभिशापाद् दुःखार्तो दुःखं विन्दति नैषधः  
०३,०६०।०१५च्	तस्य भूतस्य तद् दुःखाद् दुःखम् अभ्यधिकं भवेत्  
०३,०६०।०१६अ	अपापचेतसं पापो य एवं कृतवान् नलम्  
०३,०६०।०१६च्	तस्माद् दुःखतरं प्राप्य जीवत्व् असुखजीविकाम्  
०३,०६०।०१७अ	एवं तु विलपन्ती सा राज्ञो भार्या महात्मनः  
०३,०६०।०१७च्	अन्वेषति स्म भर्तारं वने श्वापदसेविते  
०३,०६०।०१८अ	उन्मत्तवद् भीमसुता विलपन्ती ततस् ततः  
०३,०६०।०१८च्	हा हा राजन्न् इति मुहुर् इतश् चेतश् च धावति  
०३,०६०।०१९अ	तां शुष्यमाणाम् अत्यर्थं कुररीम् इव वाशतीम्  
०३,०६०।०१९च्	करुणं बहु शोचन्तीं विलपन्तीं मुहुर् मुहुः  
०३,०६०।०२०अ	सहसाभ्यागतां भैमीम् अभ्याशपरिवर्तिनीम्  
०३,०६०।०२०च्	जग्राहाजगरो ग्राहो महाकायः क्षुधान्वितः  
०३,०६०।०२१अ	सा ग्रस्यमाना ग्राहेण शोकेन च पराजिता  
०३,०६०।०२१च्	नात्मानं शोचति तथा यथा शोचति नैषधम्  
०३,०६०।०२२अ	हा नाथ माम् इह वने ग्रस्यमानाम् अनाथवत्  
०३,०६०।०२२च्	ग्राहेणानेन विपिने किमर्थं नाभिधावसि  
०३,०६०।०२३अ	कथं भविष्यसि पुनर् माम् अनुस्मृत्य नैषध  
०३,०६०।०२३ब्*०२५४_०१	कथं भवाञ् जगामाद्य माम् उत्सृज्य वने प्रभो  
०३,०६०।०२३च्	पापान् मुक्तः पुनर् लब्ध्वा बुद्धिं चेतो धनानि च  
०३,०६०।०२४अ	श्रान्तस्य ते क्षुधार्तस्य परिग्लानस्य नैषध  
०३,०६०।०२४च्	कः श्रमं राजशार्दूल नाशयिष्यति मानद  
०३,०६०।०२५अ	ताम् अकस्मान् मृगव्याधो विचरन् गहने वने  
०३,०६०।०२५च्	आक्रन्दतीम् उपश्रुत्य जवेनाभिससार ह  
०३,०६०।०२६अ	तां स दृष्ट्वा तथा ग्रस्ताम् उरगेणायतेक्षणाम्  
०३,०६०।०२६च्	त्वरमाणो मृगव्याधः समभिक्रम्य वेगितः  
०३,०६०।०२६द्*०२५५_०१	समतिक्रम्य वेगेन सत्वरः स वनेचरः  
०३,०६०।०२७अ	मुखतः पातयाम् आस शस्त्रेण निशितेन ह  
०३,०६०।०२७च्	निर्विचेष्टं भुजङ्गं तं विशस्य मृगजीवनः  
०३,०६०।०२८अ	मोक्षयित्वा च तां व्याधः प्रक्षाल्य सलिलेन च  
०३,०६०।०२८च्	समाश्वास्य कृताहाराम् अथ पप्रच्छ भारत  
०३,०६०।०२९अ	कस्य त्वं मृगशावाक्षि कथं चाभ्यागता वनम्  
०३,०६०।०२९च्	कथं चेदं महत् कृच्छ्रं प्राप्तवत्य् असि भामिनि  
०३,०६०।०३०अ	दमयन्ती तथा तेन पृच्छ्यमाना विशां पते  
०३,०६०।०३०च्	सर्वम् एतद् यथावृत्तम् आचचक्षे ऽस्य भारत  
०३,०६०।०३१अ	ताम् अर्धवस्त्रसंवीतां पीनश्रोणिपयोधराम्  
०३,०६०।०३१च्	सुकुमारानवद्याङ्गीं पूर्णचन्द्रनिभाननाम्  
०३,०६०।०३१द्*०२५६_०१	प्रफुल्लपद्मनयनां तथा मधुरभाषिणीम्  
०३,०६०।०३२अ	अरालपक्ष्मनयनां तथा मधुरभाषिणीम्  
०३,०६०।०३२च्	लक्षयित्वा मृगव्याधः कामस्य वशम् एयिवान्  
०३,०६०।०३३अ	ताम् अथ श्लक्ष्णया वाचा लुब्धको मृदुपुर्वया  
०३,०६०।०३३च्	सान्त्वयाम् आस कामार्तस् तद् अबुध्यत भामिनी  
०३,०६०।०३४अ	दमयन्ती तु तं दुष्टम् उपलभ्य पतिव्रता  
०३,०६०।०३४च्	तीव्ररोषसमाविष्टा प्रजज्वालेव मन्युना  
०३,०६०।०३५अ	स तु पापमतिः क्षुद्रः प्रधर्षयितुम् आतुरः  
०३,०६०।०३५च्	दुर्धर्षां तर्कयाम् आस दीप्ताम् अग्निशिखाम् इव  
०३,०६०।०३६अ	दमयन्ती तु दुःखार्ता पतिराज्यविनाकृता  
०३,०६०।०३६च्	अतीतवाक्पथे काले शशापैनं रुषा किल  
०३,०६०।०३७अ	यथाहं नैषधाद् अन्यं मनसापि न चिन्तये  
०३,०६०।०३७च्	तथायं पततां क्षुद्रः परासुर् मृगजीवनः  
०३,०६०।०३८अ	उक्तमात्रे तु वचने तया स मृगजीवनः  
०३,०६०।०३८च्	व्यसुः पपात मेदिन्याम् अग्निदग्ध इव द्रुमः  
०३,०६१।००१	बृहदश्व उवाच  
०३,०६१।००१अ	सा निहत्य मृगव्याधं प्रतस्थे कमलेक्षणा  
०३,०६१।००१च्	वनं प्रतिभयं शून्यं झिल्लिकागणनादितम्  
०३,०६१।००२अ	सिंहव्याघ्रवराहर्क्षरुरुद्वीपिनिषेवितम्  
०३,०६१।००२च्	नानापक्षिगणाकीर्णं म्लेच्छतस्करसेवितम्  
०३,०६१।००३अ	शालवेणुधवाश्वत्थतिन्दुकेङ्गुदकिंशुकैः  
०३,०६१।००३च्	अर्जुनारिष्टसञ्छन्नं चन्दनैश् च सशाल्मलैः  
०३,०६१।००४अ	जम्ब्वाम्रलोध्रखदिरशाकवेत्रसमाकुलम्  
०३,०६१।००४च्	काश्मर्यामलकप्लक्षकदम्बोदुम्बरावृतम्  
०३,०६१।००५अ	बदरीबिल्वसञ्छन्नं न्यग्रोधैश् च समाकुलम्  
०३,०६१।००५च्	प्रियालतालखर्जूरहरीतकबिभीतकैः  
०३,०६१।००६अ	नानाधातुशतैर् नद्धान् विविधान् अपि चाचलान्  
०३,०६१।००६च्	निकुञ्जान् पक्षिसङ्घुष्टान् दरीश् चाद्भुतदर्शनाः  
०३,०६१।००६ए	नदीः सरांसि वापीश् च विविधांश् च मृगद्विजान्  
०३,०६१।००७अ	सा बहून् भीमरूपांश् च पिशाचोरगराक्षसान्  
०३,०६१।००७च्	पल्वलानि तडागानि गिरिकूटानि सर्वशः  
०३,०६१।००७ए	सरितः सागरांश् चैव ददर्शाद्भुतदर्शनान्  
०३,०६१।००८अ	यूथशो ददृशे चात्र विदर्भाधिपनन्दिनी  
०३,०६१।००८च्	महिषान् वराहान् गोमायून् ऋक्षवानरपन्नगान्  
०३,०६१।००९अ	तेजसा यशसा स्थित्या श्रिया च परया युता  
०३,०६१।००९च्	वैदर्भी विचरत्य् एका नलम् अन्वेषती तदा  
०३,०६१।००९द्*०२५७_०१	अतिभीमे वने तत्र यूथभ्रष्टा मृगी यथा  
०३,०६१।०१०अ	नाबिभ्यत् सा नृपसुता भैमी तत्राथ कस्य चित्  
०३,०६१।०१०च्	दारुणाम् अटवीं प्राप्य भर्तृव्यसनकर्शिता  
०३,०६१।०११अ	विदर्भतनया राजन् विललाप सुदुःखिता  
०३,०६१।०११च्	भर्तृशोकपरीताङ्गी शिलातलसमाश्रिता  
०३,०६१।०१२	दमयन्त्य् उवाच  
०३,०६१।०१२*०२५८_०१	यथोक्तं च त्वया कान्त मत्समक्षं च मत्प्रियम्  
०३,०६१।०१२*०२५८_०२	स्मर्तुम् अर्हसि कल्याण वचः पार्थिवनन्दन  
०३,०६१।०१२अ	सिंहोरस्क महाबाहो निषधानां जनाधिप  
०३,०६१।०१२च्	क्व नु राजन् गतो ऽसीह त्यक्त्वा मां निर्जने वने  
०३,०६१।०१३अ	अश्वमेधादिभिर् वीर क्रतुभिः स्वाप्तदक्षिणैः  
०३,०६१।०१३च्	कथम् इष्ट्वा नरव्याघ्र मयि मिथ्या प्रवर्तसे  
०३,०६१।०१४अ	यत् त्वयोक्तं नरव्याघ्र मत्समक्षं महाद्युते  
०३,०६१।०१४च्	कर्तुम् अर्हसि कल्याण तद् ऋतं पार्थिवर्षभ  
०३,०६१।०१५अ	यथोक्तं विहगैर् हंसैः समीपे तव भूमिप  
०३,०६१।०१५च्	मत्सकाशे च तैर् उक्तं तद् अवेक्षितुम् अर्हसि  
०३,०६१।०१६अ	चत्वार एकतो वेदाः साङ्गोपाङ्गाः सविस्तराः  
०३,०६१।०१६च्	स्वधीता मानवश्रेष्ठ सत्यम् एकं किलैकतः  
०३,०६१।०१६द्*०२५९_०१	अश्वमेधसहस्रं च सत्यं च तुलया धृतम्  
०३,०६१।०१६द्*०२५९_०२	अश्वमेधसहस्रात् तु सत्यम् एवातिरिच्यते  
०३,०६१।०१७अ	तस्माद् अर्हसि शत्रुघ्न सत्यं कर्तुं नरेश्वर  
०३,०६१।०१७च्	उक्तवान् असि यद् वीर मत्सकाशे पुरा वचः  
०३,०६१।०१८अ	हा वीर ननु नामाहम् इष्टा किल तवानघ  
०३,०६१।०१८च्	अस्याम् अटव्यां घोरायां किं मां न प्रतिभाषसे  
०३,०६१।०१९अ	भर्त्सयत्य् एष मां रौद्रो व्यात्तास्यो दारुणाकृतिः  
०३,०६१।०१९च्	अरण्यराट् क्षुधाविष्टः किं मां न त्रातुम् अर्हसि  
०३,०६१।०२०अ	न मे त्वद् अन्या सुभगे प्रिया इत्य् अब्रवीस् तदा  
०३,०६१।०२०च्	ताम् ऋतां कुरु कल्याण पुरोक्तां भारतीं नृप  
०३,०६१।०२१अ	उन्मत्तां विलपन्तीं मां भार्याम् इष्टां नराधिप  
०३,०६१।०२१च्	ईप्सिताम् ईप्सितो नाथ किं मां न प्रतिभाषसे  
०३,०६१।०२२अ	कृशां दीनां विवर्णां च मलिनां वसुधाधिप  
०३,०६१।०२२च्	वस्त्रार्धप्रावृताम् एकां विलपन्तीम् अनाथवत्  
०३,०६१।०२३अ	यूथभ्रष्टाम् इवैकां मां हरिणीं पृथुलोचन  
०३,०६१।०२३च्	न मानयसि मानार्ह रुदतीम् अरिकर्शन  
०३,०६१।०२४अ	महाराज महारण्ये माम् इहैकाकिनीं सतीम्  
०३,०६१।०२४च्	आभाषमाणां स्वां पत्नीं किं मां न प्रतिभाषसे  
०३,०६१।०२५अ	कुलशीलोपसम्पन्नं चारुसर्वाङ्गशोभनम्  
०३,०६१।०२५ब्*०२६०_०१	अनुव्रतां महाराज किं मां न प्रतिभाषसे  
०३,०६१।०२५च्	नाद्य त्वाम् अनुपश्यामि गिराव् अस्मिन् नरोत्तम  
०३,०६१।०२५ए	वने चास्मिन् महाघोरे सिंहव्याघ्रनिषेविते  
०३,०६१।०२६अ	शयानम् उपविष्टं वा स्थितं वा निषधाधिप  
०३,०६१।०२६च्	प्रस्थितं वा नरश्रेष्ठ मम शोकविवर्धन  
०३,०६१।०२७अ	कं नु पृच्छामि दुःखार्ता त्वदर्थे शोककर्शिता  
०३,०६१।०२७च्	कच्चिद् दृष्टस् त्वयारण्ये सङ्गत्येह नलो नृपः  
०३,०६१।०२८अ	को नु मे कथयेद् अद्य वने ऽस्मिन् विष्ठितं नलम्  
०३,०६१।०२८च्	अभिरूपं महात्मानं परव्यूहविनाशनम्  
०३,०६१।०२९अ	यम् अन्वेषसि राजानं नलं पद्मनिभेक्षणम्  
०३,०६१।०२९च्	अयं स इति कस्याद्य श्रोष्यामि मधुरां गिरम्  
०३,०६१।०३०अ	अरण्यराड् अयं श्रीमांश् चतुर्दंष्ट्रो महाहनुः  
०३,०६१।०३०च्	शार्दूलो ऽभिमुखः प्रैति पृच्छाम्य् एनम् अशङ्किता  
०३,०६१।०३०द्*०२६१_०१	इति भ्रमन्ती ददर्श शार्दूलं च महाहनुम्  
०३,०६१।०३०द्*०२६१_०२	तम् उवाच रुदन्ती तु त्वम् एवात्र नराधिपः  
०३,०६१।०३१अ	भवान् मृगाणाम् अधिपस् त्वम् अस्मिन् कानने प्रभुः  
०३,०६१।०३१च्	विदर्भराजतनयां दमयन्तीति विद्धि माम्  
०३,०६१।०३२अ	निषधाधिपतेर् भार्यां नलस्यामित्रघातिनः  
०३,०६१।०३२च्	पतिम् अन्वेषतीम् एकां कृपणां शोककर्शिताम्  
०३,०६१।०३२ए	आश्वासय मृगेन्द्रेह यदि दृष्टस् त्वया नलः  
०३,०६१।०३२ड़्*०२६२_०१	सिंहस्कन्धो महाबाहुः पद्मपत्रनिभेक्षणः  
०३,०६१।०३३अ	अथ वारण्यनृपते नलं यदि न शंससि  
०३,०६१।०३३च्	माम् अदस्व मृगश्रेष्ठ विशोकां कुरु दुःखिताम्  
०३,०६१।०३४अ	श्रुत्वारण्ये विलपितं ममैष मृगराट् स्वयम्  
०३,०६१।०३४च्	यात्य् एतां मृष्टसलिलाम् आपगां सागरङ्गमाम्  
०३,०६१।०३५अ	इमं शिलोच्चयं पुण्यं शृङ्गैर् बहुभिर् उच्छ्रितैः  
०३,०६१।०३५च्	विराजद्भिर् दिवस्पृग्भिर् नैकवर्णैर् मनोरमैः  
०३,०६१।०३६अ	नानाधातुसमाकीर्णं विविधोपलभूषितम्  
०३,०६१।०३६च्	अस्यारण्यस्य महतः केतुभूतम् इवोच्छ्रितम्  
०३,०६१।०३७अ	सिंहशार्दूलमातङ्गवराहर्क्षमृगायुतम्  
०३,०६१।०३७च्	पतत्रिभिर् बहुविधैः समन्ताद् अनुनादितम्  
०३,०६१।०३८अ	किंशुकाशोकबकुलपुन्नागैर् उपशोभितम्  
०३,०६१।०३८ब्*०२६३_०१	कर्णिकारधवप्लक्षैः सुपुष्पैर् उपशोभितम्  
०३,०६१।०३८च्	सरिद्भिः सविहङ्गाभिः शिखरैश् चोपशोभितम्  
०३,०६१।०३८द्*०२६४_०१	पृथिव्या रुचिराकारं चूडामणिम् इव स्थितम्  
०३,०६१।०३८ए	गिरिराजम् इमं तावत् पृच्छामि नृपतिं प्रति  
०३,०६१।०३९अ	भगवन्न् अचलश्रेष्ठ दिव्यदर्शन विश्रुत  
०३,०६१।०३९च्	शरण्य बहुकल्याण नमस् ते ऽस्तु महीधर  
०३,०६१।०४०अ	प्रणमे त्वाभिगम्याहं राजपुत्रीं निबोध माम्  
०३,०६१।०४०च्	राज्ञः स्नुषां राजभार्यां दमयन्तीति विश्रुताम्  
०३,०६१।०४१अ	राजा विदर्भाधिपतिः पिता मम महारथः  
०३,०६१।०४१च्	भीमो नाम क्षितिपतिश् चातुर्वर्ण्यस्य रक्षिता  
०३,०६१।०४२अ	राजसूयाश्वमेधानां क्रतूनां दक्षिणावताम्  
०३,०६१।०४२च्	आहर्ता पार्थिवश्रेष्ठः पृथुचार्वञ्चितेक्षणः  
०३,०६१।०४३अ	ब्रह्मण्यः साधुवृत्तश् च सत्यवाग् अनसूयकः  
०३,०६१।०४३च्	शीलवान् सुसमाचारः पृथुश्रीर् धर्मविच् छुचिः  
०३,०६१।०४४अ	सम्यग् गोप्ता विदर्भाणां निर्जितारिगणः प्रभुः  
०३,०६१।०४४च्	तस्य मां विद्धि तनयां भगवंस् त्वाम् उपस्थिताम्  
०३,०६१।०४५अ	निषधेषु महाशैल श्वशुरो मे नृपोत्तमः  
०३,०६१।०४५च्	सुगृहीतनामा विख्यातो वीरसेन इति स्म ह  
०३,०६१।०४६अ	तस्य राज्ञः सुतो वीरः श्रीमान् सत्यपराक्रमः  
०३,०६१।०४६च्	क्रमप्राप्तं पितुः स्वं यो राज्यं समनुशास्ति ह  
०३,०६१।०४७अ	नलो नामारिदमनः पुण्यश्लोक इति श्रुतः  
०३,०६१।०४७च्	ब्रह्मण्यो वेदविद् वाग्मी पुण्यकृत् सोमपो ऽग्निचित्  
०३,०६१।०४८अ	यष्टा दाता च योद्धा च सम्यक् चैव प्रशासिता  
०३,०६१।०४८ब्*०२६५_०१	पुण्यश्लोक इति ख्यातो ब्रह्मण्यो वेदवित्तमः  
०३,०६१।०४८च्	तस्य माम् अचलश्रेष्ठ विद्धि भार्याम् इहागताम्  
०३,०६१।०४९अ	त्यक्तश्रियं भर्तृहीनाम् अनाथां व्यसनान्विताम्  
०३,०६१।०४९च्	अन्वेषमाणां भर्तारं तं वै नरवरोत्तमम्  
०३,०६१।०५०अ	खम् उल्लिखद्भिर् एतैर् हि त्वया शृङ्गशतैर् नृपः  
०३,०६१।०५०च्	कच्चिद् दृष्टो ऽचलश्रेष्ठ वने ऽस्मिन् दारुणे नलः  
०३,०६१।०५१अ	गजेन्द्रविक्रमो धीमान् दीर्घबाहुर् अमर्षणः  
०३,०६१।०५१च्	विक्रान्तः सत्यवाग् धीरो भर्ता मम महायशाः  
०३,०६१।०५१ए	निषधानाम् अधिपतिः कच्चिद् दृष्टस् त्वया नलः  
०३,०६१।०५१ड़्*०२६६_०१	यदि दृष्टः क्व चित् ते स नलो राजा मम प्रियः  
०३,०६१।०५१ड़्*०२६७_०१	महीधरसमो धैर्ये महीधर महीपतिः  
०३,०६१।०५२अ	किं मां विलपतीम् एकां पर्वतश्रेष्ठ दुःखिताम्  
०३,०६१।०५२च्	गिरा नाश्वासयस्य् अद्य स्वां सुताम् इव दुःखिताम्  
०३,०६१।०५३अ	वीर विक्रान्त धर्मज्ञ सत्यसन्ध महीपते  
०३,०६१।०५३च्	यद्य् अस्य् अस्मिन् वने राजन् दर्शयात्मानम् आत्मना  
०३,०६१।०५४अ	कदा नु स्निग्धगम्भीरां जीमूतस्वनसन्निभाम्  
०३,०६१।०५४च्	श्रोष्यामि नैषधस्याहं वाचं ताम् अमृतोपमाम्  
०३,०६१।०५५अ	वैदर्भीत्य् एव कथितां शुभां राज्ञो महात्मनः  
०३,०६१।०५५च्	आम्नायसारिणीम् ऋद्धां मम शोकनिबर्हिणीम्  
०३,०६१।०५५द्*०२६८_०१	भीताम् आश्वासय च मां नृपते धर्मवत्सल  
०३,०६१।०५६अ	इति सा तं गिरिश्रेष्ठम् उक्त्वा पार्थिवनन्दिनी  
०३,०६१।०५६च्	दमयन्ती ततो भूयो जगाम दिशम् उत्तराम्  
०३,०६१।०५७अ	सा गत्वा त्रीन् अहोरात्रान् ददर्श परमाङ्गना  
०३,०६१।०५७च्	तापसारण्यम् अतुलं दिव्यकाननदर्शनम्  
०३,०६१।०५८अ	वसिष्ठभृग्वत्रिसमैस् तापसैर् उपशोभितम्  
०३,०६१।०५८च्	नियतैः संयताहारैर् दमशौचसमन्वितैः  
०३,०६१।०५९अ	अब्भक्षैर् वायुभक्षैश् च पत्राहारैस् तथैव च  
०३,०६१।०५९च्	जितेन्द्रियैर् महाभागैः स्वर्गमार्गदिदृक्षुभिः  
०३,०६१।०६०अ	वल्कलाजिनसंवीतैर् मुनिभिः संयतेन्द्रियैः  
०३,०६१।०६०च्	तापसाध्युषितं रम्यं ददर्शाश्रममण्डलम्  
०३,०६१।०६१अ	सा दृष्ट्वैवाश्रमपदं नानामृगनिषेवितम्  
०३,०६१।०६१च्	शाखामृगगणैश् चैव तापसैश् च समन्वितम्  
०३,०६१।०६१द्*०२६९_०१	नानामृगगणैर् जुष्टं शाखामृगगणैर् युतम्  
०३,०६१।०६१द्*०२६९_०२	तापसैः समुपेतं च सा दृष्ट्वैव समाश्वसत्  
०३,०६१।०६१द्*०२७०_०१	सा दृष्ट्वैवाश्रमपदं दमयन्ती समाश्वसत्  
०३,०६१।०६२अ	सुभ्रूः सुकेशी सुश्रोणी सुकुचा सुद्विजानना  
०३,०६१।०६२च्	वर्चस्विनी सुप्रतिष्ठा स्वञ्चितोद्यतगामिनी  
०३,०६१।०६३अ	सा विवेशाश्रमपदं वीरसेनसुतप्रिया  
०३,०६१।०६३च्	योषिद्रत्नं महाभागा दमयन्ती मनस्विनी  
०३,०६१।०६३द्*०२७१_०१	आश्वासिता तदा भैमी तापसैः सह सङ्गता  
०३,०६१।०६४अ	साभिवाद्य तपोवृद्धान् विनयावनता स्थिता  
०३,०६१।०६४च्	स्वागतं त इति प्रोक्ता तैः सर्वैस् तापसैश् च सा  
०३,०६१।०६५अ	पूजां चास्या यथान्यायं कृत्वा तत्र तपोधनाः  
०३,०६१।०६५च्	आस्यताम् इत्य् अथोचुस् ते ब्रूहि किं करवामहे  
०३,०६१।०६५द्*०२७२_०१	पूजां चक्रे यथान्यायम् ऋषीणां सा मनस्विनी  
०३,०६१।०६६अ	तान् उवाच वरारोहा कच्चिद् भगवताम् इह  
०३,०६१।०६६च्	तपस्य् अग्निषु धर्मेषु मृगपक्षिषु चानघाः  
०३,०६१।०६६द्*०२७३_०१	अपि स्वाध्याययोगेषु धर्मदेहेषु वा पुनः  
०३,०६१।०६६ए	कुशलं वो महाभागाः स्वधर्मचरणेषु च  
०३,०६१।०६७अ	तैर् उक्ता कुशलं भद्रे सर्वत्रेति यशस्विनी  
०३,०६१।०६७च्	ब्रूहि सर्वानवद्याङ्गि का त्वं किं च चिकीर्षसि  
०३,०६१।०६८अ	दृष्ट्वैव ते परं रूपं द्युतिं च परमाम् इह  
०३,०६१।०६८च्	विस्मयो नः समुत्पन्नः समाश्वसिहि मा शुचः  
०३,०६१।०६९अ	अस्यारण्यस्य महती देवता वा महीभृतः  
०३,०६१।०६९च्	अस्या नु नद्याः कल्याणि वद सत्यम् अनिन्दिते  
०३,०६१।०७०अ	साब्रवीत् तान् ऋषीन् नाहम् अरण्यस्यास्य देवता  
०३,०६१।०७०च्	न चाप्य् अस्य गिरेर् विप्रा न नद्या देवताप्य् अहम्  
०३,०६१।०७१अ	मानुषीं मां विजानीत यूयं सर्वे तपोधनाः  
०३,०६१।०७१च्	विस्तरेणाभिधास्यामि तन् मे शृणुत सर्वशः  
०३,०६१।०७२अ	विदर्भेषु महीपालो भीमो नाम महाद्युतिः  
०३,०६१।०७२च्	तस्य मां तनयां सर्वे जानीत द्विजसत्तमाः  
०३,०६१।०७३अ	निषधाधिपतिर् धीमान् नलो नाम महायशाः  
०३,०६१।०७३च्	वीरः सङ्ग्रामजिद् विद्वान् मम भर्ता विशां पतिः  
०३,०६१।०७४अ	देवताभ्यर्चनपरो द्विजातिजनवत्सलः  
०३,०६१।०७४च्	गोप्ता निषधवंशस्य महाभागो महाद्युतिः  
०३,०६१।०७५अ	सत्यवाग् धर्मवित् प्राज्ञः सत्यसन्धो ऽरिमर्दनः  
०३,०६१।०७५च्	ब्रह्मण्यो दैवतपरः श्रीमान् परपुरञ्जयः  
०३,०६१।०७६अ	नलो नाम नृपश्रेष्ठो देवराजसमद्युतिः  
०३,०६१।०७६च्	मम भर्ता विशालाक्षः पूर्णेन्दुवदनो ऽरिहा  
०३,०६१।०७७अ	आहर्ता क्रतुमुख्यानां वेदवेदाङ्गपारगः  
०३,०६१।०७७च्	सपत्नानां मृधे हन्ता रविसोमसमप्रभः  
०३,०६१।०७८अ	स कैश् चिन् निकृतिप्रज्ञैर् अकल्याणैर् नराधमैः  
०३,०६१।०७८च्	आहूय पृथिवीपालः सत्यधर्मपरायणः  
०३,०६१।०७८ए	देवने कुशलैर् जिह्मैर् जितो राज्यं वसूनि च  
०३,०६१।०७८ड़्*०२७४_०१	विवासितश् च नगराद् वनवासम् उपेयिवान्  
०३,०६१।०७९अ	तस्य माम् अवगच्छध्वं भार्यां राजर्षभस्य वै  
०३,०६१।०७९च्	दमयन्तीति विख्यातां भर्तृदर्शनलालसाम्  
०३,०६१।०८०अ	सा वनानि गिरींश् चैव सरांसि सरितस् तथा  
०३,०६१।०८०च्	पल्वलानि च रम्याणि तथारण्यानि सर्वशः  
०३,०६१।०८१अ	अन्वेषमाणा भर्तारं नलं रणविशारदम्  
०३,०६१।०८१च्	महात्मानं कृतास्त्रं च विचरामीह दुःखिता  
०३,०६१।०८२अ	कच्चिद् भगवतां पुण्यं तपोवनम् इदं नृपः  
०३,०६१।०८२च्	भवेत् प्राप्तो नलो नाम निषधानां जनाधिपः  
०३,०६१।०८३अ	यत्कृते ऽहम् इदं विप्राः प्रपन्ना भृशदारुणम्  
०३,०६१।०८३च्	वनं प्रतिभयं घोरं शार्दूलमृगसेवितम्  
०३,०६१।०८४अ	यदि कैश् चिद् अहोरात्रैर् न द्रक्ष्यामि नलं नृपम्  
०३,०६१।०८४च्	आत्मानं श्रेयसा योक्ष्ये देहस्यास्य विमोचनात्  
०३,०६१।०८४द्*०२७५_०१	नारीणाम् अधमा नारी या भर्तुः प्राणसङ्क्षये  
०३,०६१।०८४द्*०२७५_०२	पश्चाज् जीवति निस्तेजाः कलेव शशिनो दिवा  
०३,०६१।०८५अ	को नु मे जीवितेनार्थस् तम् ऋते पुरुषर्षभम्  
०३,०६१।०८५च्	कथं भविष्याम्य् अद्याहं भर्तृशोकाभिपीडिता  
०३,०६१।०८६अ	एवं विलपतीम् एकाम् अरण्ये भीमनन्दिनीम्  
०३,०६१।०८६च्	दमयन्तीम् अथोचुस् ते तापसाः सत्यवादिनः  
०३,०६१।०८७अ	उदर्कस् तव कल्याणि कल्याणो भविता शुभे  
०३,०६१।०८७च्	वयं पश्याम तपसा क्षिप्रं द्रक्ष्यसि नैषधम्  
०३,०६१।०८८अ	निषधानाम् अधिपतिं नलं रिपुनिघातिनम्  
०३,०६१।०८८च्	भैमि धर्मभृतां श्रेष्ठं द्रक्ष्यसे विगतज्वरम्  
०३,०६१।०८९अ	विमुक्तं सर्वपापेभ्यः सर्वरत्नसमन्वितम्  
०३,०६१।०८९च्	तद् एव नगरश्रेष्ठं प्रशासन्तम् अरिन्दमम्  
०३,०६१।०९०अ	द्विषतां भयकर्तारं सुहृदां शोकनाशनम्  
०३,०६१।०९०च्	पतिं द्रक्ष्यसि कल्याणि कल्याणाभिजनं नृपम्  
०३,०६१।०९१अ	एवम् उक्त्वा नलस्येष्टां महिषीं पार्थिवात्मजाम्  
०३,०६१।०९१च्	अन्तर्हितास् तापसास् ते साग्निहोत्राश्रमास् तदा  
०३,०६१।०९२अ	सा दृष्ट्वा महद् आश्चर्यं विस्मिता अभवत् तदा  
०३,०६१।०९२च्	दमयन्त्य् अनवद्याङ्गी वीरसेननृपस्नुषा  
०३,०६१।०९२द्*०२७६_०१	चिन्तयाम् आस वैदर्भी किम् एतद् दृष्टवत्य् अहम्  
०३,०६१।०९३अ	किं नु स्वप्नो मया दृष्टः को ऽयं विधिर् इहाभवत्  
०३,०६१।०९३च्	क्व नु ते तापसाः सर्वे क्व तद् आश्रममण्डलम्  
०३,०६१।०९४अ	क्व सा पुण्यजला रम्या नानाद्विजनिषेविता  
०३,०६१।०९४च्	नदी ते च नगा हृद्याः फलपुष्पोपशोभिताः  
०३,०६१।०९४द्*०२७७_०१	इत्य् एवं नरशार्दूल विस्मिता कमलेक्षणा  
०३,०६१।०९५अ	ध्यात्वा चिरं भीमसुता दमयन्ती शुचिस्मिता  
०३,०६१।०९५च्	भर्तृशोकपरा दीना विवर्णवदनाभवत्  
०३,०६१।०९६अ	सा गत्वाथापरां भूमिं बाष्पसन्दिग्धया गिरा  
०३,०६१।०९६च्	विललापाश्रुपूर्णाक्षी दृष्ट्वाशोकतरुं ततः  
०३,०६१।०९७अ	उपगम्य तरुश्रेष्ठम् अशोकं पुष्पितं तदा  
०३,०६१।०९७च्	पल्लवापीडितं हृद्यं विहङ्गैर् अनुनादितम्  
०३,०६१।०९८अ	अहो बतायम् अगमः श्रीमान् अस्मिन् वनान्तरे  
०३,०६१।०९८च्	आपीडैर् बहुभिर् भाति श्रीमान् द्रमिडराड् इव  
०३,०६१।०९८द्*०२७८_०१	तम् उवाच ततो ऽशोकं विदर्भाधिपनन्दिनी  
०३,०६१।०९८द्*०२७८_०२	कृताञ्जलिपुटा दीना भर्तृदर्शनलालसा  
०३,०६१।०९८द्*०२७९_०१	तम् उवाच महावृक्षं दमयन्ती तथागता  
०३,०६१।०९८द्*०२८०_०१	अशोक शोकापनुद शोकोपहतचेतसम्  
०३,०६१।०९८द्*०२८०_०२	त्वन्नामानं कुरु क्षिप्रं प्रियसन्दर्शनाद् धि माम्  
०३,०६१।०९९अ	विशोकां कुरु मां क्षिप्रम् अशोक प्रियदर्शन  
०३,०६१।०९९च्	वीतशोकभयाबाधं कच्चित् त्वं दृष्टवान् नृपम्  
०३,०६१।१००अ	नलं नामारिदमनं दमयन्त्याः प्रियं पतिम्  
०३,०६१।१००च्	निषधानाम् अधिपतिं दृष्टवान् असि मे प्रियम्  
०३,०६१।१०१अ	एकवस्त्रार्धसंवीतं सुकुमारतनुत्वचम्  
०३,०६१।१०१च्	व्यसनेनार्दितं वीरम् अरण्यम् इदम् आगतम्  
०३,०६१।१०२अ	यथा विशोका गच्छेयम् अशोकनग तत् कुरु  
०३,०६१।१०२च्	सत्यनामा भवाशोक मम शोकविनाशनात्  
०३,०६१।१०३अ	एवं साशोकवृक्षं तम् आर्ता त्रिः परिगम्य ह  
०३,०६१।१०३च्	जगाम दारुणतरं देशं भैमी वराङ्गना  
०३,०६१।१०४अ	सा ददर्श नगान् नैकान् नैकाश् च सरितस् तथा  
०३,०६१।१०४च्	नैकांश् च पर्वतान् रम्यान् नैकांश् च मृगपक्षिणः  
०३,०६१।१०५अ	कन्दरांश् च नितम्बांश् च नदांश् चाद्भुतदर्शनान्  
०३,०६१।१०५च्	ददर्श सा भीमसुता पतिम् अन्वेषती तदा  
०३,०६१।१०६अ	गत्वा प्रकृष्टम् अध्वानं दमयन्ती शुचिस्मिता  
०३,०६१।१०६च्	ददर्शाथ महासार्थं हस्त्यश्वरथसङ्कुलम्  
०३,०६१।१०७अ	उत्तरन्तं नदीं रम्यां प्रसन्नसलिलां शुभाम्  
०३,०६१।१०७च्	सुशीततोयां विस्तीर्णां ह्रदिनीं वेतसैर् वृताम्  
०३,०६१।१०८अ	प्रोद्घुष्टां क्रौञ्चकुररैश् चक्रवाकोपकूजिताम्  
०३,०६१।१०८च्	कूर्मग्राहझषाकीर्णां पुलिनद्वीपशोभिताम्  
०३,०६१।१०९अ	सा दृष्ट्वैव महासार्थं नलपत्नी यशस्विनी  
०३,०६१।१०९च्	उपसर्प्य वरारोहा जनमध्यं विवेश ह  
०३,०६१।११०अ	उन्मत्तरूपा शोकार्ता तथा वस्त्रार्धसंवृता  
०३,०६१।११०च्	कृशा विवर्णा मलिना पांसुध्वस्तशिरोरुहा  
०३,०६१।१११अ	तां दृष्ट्वा तत्र मनुजाः के चिद् भीताः प्रदुद्रुवुः  
०३,०६१।१११च्	के चिच् चिन्तापरास् तस्थुः के चित् तत्र विचुक्रुशुः  
०३,०६१।११२अ	प्रहसन्ति स्म तां के चिद् अभ्यसूयन्त चापरे  
०३,०६१।११२च्	चक्रुस् तस्यां दयां के चित् पप्रच्छुश् चापि भारत  
०३,०६१।११३अ	कासि कस्यासि कल्याणि किं वा मृगयसे वने  
०३,०६१।११३च्	त्वां दृष्ट्वा व्यथिताः स्मेह कच्चित् त्वम् असि मानुषी  
०३,०६१।११४अ	वद सत्यं वनस्यास्य पर्वतस्याथ वा दिशः  
०३,०६१।११४च्	देवता त्वं हि कल्याणि त्वां वयं शरणं गताः  
०३,०६१।११५अ	यक्षी वा राक्षसी वा त्वम् उताहो ऽसि वराङ्गना  
०३,०६१।११५च्	सर्वथा कुरु नः स्वस्ति रक्षस्वास्मान् अनिन्दिते  
०३,०६१।११६अ	यथायं सर्वथा सार्थः क्षेमी शीघ्रम् इतो व्रजेत्  
०३,०६१।११६च्	तथा विधत्स्व कल्याणि त्वां वयं शरणं गताः  
०३,०६१।११७अ	तथोक्ता तेन सार्थेन दमयन्ती नृपात्मजा  
०३,०६१।११७च्	प्रत्युवाच ततः साध्वी भर्तृव्यसनदुःखिता  
०३,०६१।११७ए	सार्थवाहं च सार्थं च जना ये चात्र के चन  
०३,०६१।११८अ	यूनः स्थविरबालाश् च सार्थस्य च पुरोगमाः  
०३,०६१।११८च्	मानुषीं मां विजानीत मनुजाधिपतेः सुताम्  
०३,०६१।११८ए	नृपस्नुषां राजभार्यां भर्तृदर्शनलालसाम्  
०३,०६१।११९अ	विदर्भराण् मम पिता भर्ता राजा च नैषधः  
०३,०६१।११९ब्*०२८१_०१	क्व नु मां कितवश् छित्वा वस्त्रार्धं प्रस्थितो मम  
०३,०६१।११९ब्*०२८१_०२	उत्सृज्य विपिने सुप्ताम् अनुरक्तां प्रियां प्रिय  
०३,०६१।११९ब्*०२८१_०३	वैषम्यम् अपि सम्प्राप्ता गोपायन्ति कुलस्त्रियः  
०३,०६१।११९ब्*०२८१_०४	आत्मानम् आत्मना सत्योत्थितसर्गा न संशयः  
०३,०६१।११९ब्*०२८१_०५	क्व नु सा क्षुत्पिपासार्ता भ्रान्ताराते तपस्विनी  
०३,०६१।११९ब्*०२८१_०६	स्मरन्ती तस्य मन्दस्य क्व वासायोपतिष्ठति  
०३,०६१।११९च्	नलो नाम महाभागस् तं मार्गाम्य् अपराजितम्  
०३,०६१।१२०अ	यदि जानीत नृपतिं क्षिप्रं शंसत मे प्रियम्  
०३,०६१।१२०च्	नलं पार्थिवशार्दूलम् अमित्रगणसूदनम्  
०३,०६१।१२१अ	ताम् उवाचानवद्याङ्गीं सार्थस्य महतः प्रभुः  
०३,०६१।१२१च्	सार्थवाहः शुचिर् नाम शृणु कल्याणि मद्वचः  
०३,०६१।१२२अ	अहं सार्थस्य नेता वै सार्थवाहः शुचिस्मिते  
०३,०६१।१२२च्	मनुष्यं नलनामानं न पश्यामि यशस्विनि  
०३,०६१।१२३अ	कुञ्जरद्वीपिमहिषशार्दूलर्क्षमृगान् अपि  
०३,०६१।१२३च्	पश्याम्य् अस्मिन् वने कष्टे अमनुष्यनिषेविते  
०३,०६१।१२३द्*०२८२_०१	ऋते त्वां मानुषीं मर्त्यं न पश्यामि महावने  
०३,०६१।१२३द्*०२८३_०१	यतो वयं न पश्यामो नलं पार्थिवम् अत्र वै  
०३,०६१।१२३ए	तथा नो यक्षराड् अद्य मणिभद्रः प्रसीदतु  
०३,०६१।१२४अ	साब्रवीद् वणिजः सर्वान् सार्थवाहं च तं ततः  
०३,०६१।१२४च्	क्व नु यास्यसि सार्थो ऽयम् एतद् आख्यातुम् अर्हथ  
०३,०६१।१२५	सार्थवाह उवाच  
०३,०६१।१२५अ	सार्थो ऽयं चेदिराजस्य सुबाहोः सत्यवादिनः  
०३,०६१।१२५च्	क्षिप्रं जनपदं गन्ता लाभाय मनुजात्मजे  
०३,०६२।००१	बृहदश्व उवाच  
०३,०६२।००१अ	सा तच् छ्रुत्वानवद्याङ्गी सार्थवाहवचस् तदा  
०३,०६२।००१च्	अगच्छत् तेन वै सार्धं भर्तृदर्शनलालसा  
०३,०६२।००२अ	अथ काले बहुतिथे वने महति दारुणे  
०३,०६२।००२च्	तडागं सर्वतोभद्रं पद्मसौगन्धिकं महत्  
०३,०६२।००३अ	ददृशुर् वणिजो रम्यं प्रभूतयवसेन्धनम्  
०३,०६२।००३च्	बहुमूलफलोपेतं नानापक्षिगणैर् वृतम्  
०३,०६२।००४अ	तं दृष्ट्वा मृष्टसलिलं मनोहरसुखावहम्  
०३,०६२।००४च्	सुपरिश्रान्तवाहास् ते निवेशाय मनो दधुः  
०३,०६२।००५अ	सम्मते सार्थवाहस्य विविशुर् वनम् उत्तमम्  
०३,०६२।००५च्	उवास सार्थः सुमहान् वेलाम् आसाद्य पश्चिमाम्  
०३,०६२।००६अ	अथार्धरात्रसमये निःशब्दस्तिमिते तदा  
०३,०६२।००६च्	सुप्ते सार्थे परिश्रान्ते हस्तियूथम् उपागमत्  
०३,०६२।००६ए	पानीयार्थं गिरिनदीं मदप्रस्रवणाविलाम्  
०३,०६२।००६ड़्*०२८४_०१	अथापश्यत सार्थं तं सार्थजान् सुबहून् गजान्  
०३,०६२।००६ड़्*०२८४_०२	ते तान् ग्राम्यगजान् दृष्ट्वा सर्वे वनगजास् तदा  
०३,०६२।००६ड़्*०२८४_०३	समाद्रवन्त वेगेन जिघांसन्तो मदोत्कटाः  
०३,०६२।००६ड़्*०२८४_०४	तेषाम् आपततां वेगः करिणां दुःसहो ऽभवत्  
०३,०६२।००६ड़्*०२८४_०५	नगाग्राद् इव शीर्णानां शृङ्गाणां पततां क्षितौ  
०३,०६२।००६ड़्*०२८४_०६	स्पन्दताम् अपि नागानां मार्गा नष्टा वनोद्भवैः  
०३,०६२।००७अ	मार्गं संरुध्य संसुप्तं पद्मिन्याः सार्थम् उत्तमम्  
०३,०६२।००७च्	सुप्तं ममर्द सहसा चेष्टमानं महीतले  
०३,०६२।००८अ	हाहारवं प्रमुञ्चन्तः सार्थिकाः शरणार्थिनः  
०३,०६२।००८च्	वनगुल्मांश् च धावन्तो निद्रान्धा महतो भयात्  
०३,०६२।००८ए	के चिद् दन्तैः करैः के चित् के चित् पद्भ्यां हता नराः  
०३,०६२।००९अ	गोखरोष्ट्राश्वबहुलं पदातिजनसङ्कुलम्  
०३,०६२।००९च्	भयार्तं धावमानं तत् परस्परहतं तदा  
०३,०६२।०१०अ	घोरान् नादान् विमुञ्चन्तो निपेतुर् धरणीतले  
०३,०६२।०१०च्	वृक्षेष्व् आसज्य सम्भग्नाः पतिता विषमेषु च  
०३,०६२।०१०द्*०२८५_०१	एवं प्रकारैर् बहुभिर् दैवेनाक्रम्य हस्तिभिः  
०३,०६२।०१०द्@०११_०००१	भारार्ताः सौरभेयाश् च क्षुत्तृषाभिपरिप्लुताः  
०३,०६२।०१०द्@०११_०००२	अवरोपितभारास् तु लेभिरे परमां मुदम्  
०३,०६२।०१०द्@०११_०००३	तथाश्वा वारणाश् चैव रासभाः करभैः सह  
०३,०६२।०१०द्@०११_०००४	दृष्ट्वैव तत् सरो रम्यम् आह्लादं परमं ययुः  
०३,०६२।०१०द्@०११_०००५	तथानन्तरम् एवेह वणिजः पथिकास् तथा  
०३,०६२।०१०द्@०११_०००६	यथायोग्यं यथास्थानम् आवासं प्रतिपेदिरे  
०३,०६२।०१०द्@०११_०००७	यथास्थितैः समाचारम् आहारं स्थानम् एव च  
०३,०६२।०१०द्@०११_०००८	अवतीर्यावसन्नानां चक्रुश् चैवान्ववेक्षणम्  
०३,०६२।०१०द्@०११_०००९	चक्रुः कथाश् च विविधाः क्रयविक्रयसंश्रिताः  
०३,०६२।०१०द्@०११_००१०	प्रशंसन्त्य् अपरे कष्टं पदवींश् चापदावृताम्  
०३,०६२।०१०द्@०११_००११	स्मरन्तो गृहभोगांश् च ज्ञातीनां च समागमम्  
०३,०६२।०१०द्@०११_००१२	पुत्रमित्रकलत्राणि सर्वे निद्रावशं ययुः  
०३,०६२।०१०द्@०११_००१३	संवाहनेन भाराणां बहुवासरजेन च  
०३,०६२।०१०द्@०११_००१४	खिन्नाः शयितुकामास् ते निद्रयापगता भृशम्  
०३,०६२।०१०द्@०११_००१५	प्रसारिताङ्गाः खिन्नाश् च मृतकल्पा इवासते  
०३,०६२।०१०द्@०११_००१६	अथार्धरात्रसमये निःशब्दस्तिमितं तदा  
०३,०६२।०१०द्@०११_००१७	सुप्ते सार्थे परिश्रान्ते हस्तियूथम् उपागमत्  
०३,०६२।०१०द्@०११_००१८	अथ सार्थं गिरिनिभा मदप्रस्रवणाविलाः  
०३,०६२।०१०द्@०११_००१९	मार्गं संरुध्य संसुप्तं पद्मिन्यास् तीरम् उत्तरम्  
०३,०६२।०१०द्@०११_००२०	अथापश्यत तं सार्थं सार्थजान् सुबहून् गजान्  
०३,०६२।०१०द्@०११_००२१	तांश् च पान्थगजान् दृष्ट्वा सर्वे वनगजास् तदा  
०३,०६२।०१०द्@०११_००२२	समाद्रवन्त वेगेन जिघांसन्तो मदोत्कटाः  
०३,०६२।०१०द्@०११_००२३	तेषाम् आपततां वेगः करिणां दुःसहो ऽभवत्  
०३,०६२।०१०द्@०११_००२४	नगाग्राद् इव शीर्णानां मृगाणां पततां क्षितौ  
०३,०६२।०१०द्@०११_००२५	स्पन्दताम् अपि नागानां बालसंस्थावनोद्भवैः  
०३,०६२।०१०द्@०११_००२६	करिभिः करिणः सर्वे मृत्युतां प्रापिताः क्षणात्  
०३,०६२।०१०द्@०११_००२७	सार्थश् च सो ऽपि मथितः सस्त्रीबालगजान्वितः  
०३,०६२।०१०द्@०११_००२८	आरावः सुमहान् आसीत् त्रैलोक्यभयकारकः  
०३,०६२।०१०द्@०११_००२९	वाजिभिः प्राहतैश् चैव गजोष्ट्रै रासभैस् तथा  
०३,०६२।०१०द्@०११_००३०	अन्योन्यं नाभ्यरक्षन्त मथ्यमाना वनद्विपैः  
०३,०६२।०१०द्@०११_००३१	सुप्तं ममर्दुः सहसा चेष्टमानं महीतले  
०३,०६२।०१०द्@०११_००३२	हाहाकारं प्रमुञ्चन्तः सार्थकाः शरणार्थिनः  
०३,०६२।०१०द्@०११_००३३	न च गुल्मांश् च धावन्तो निद्रान्धा बहवो ऽभवन्  
०३,०६२।०१०द्@०११_००३४	के चिद् दन्तैः करैः के चित् के चित् पद्भ्यां हता गजैः  
०३,०६२।०१०द्@०११_००३५	निहतोष्ट्राश् च बहुलाः पदातिजनसङ्कुलाः  
०३,०६२।०१०द्@०११_००३६	भयाद् आधावमानाश् च परस्परहतास् तदा  
०३,०६२।०१०द्@०११_००३७	घोरान् नादान् विमुञ्चन्तो निपेतुर् धरणीतले  
०३,०६२।०१०द्@०११_००३८	वृक्षेष्व् आसज्य संहृष्टाः पतिता विषमेषु च  
०३,०६२।०१०द्@०११_००३९	तथा तं निहतं सर्वं समृद्धं सार्थमण्डलम्  
०३,०६२।०१०द्@०११_००४०	हतो भ्राता हतः पुत्रः सहायो निहतो मम  
०३,०६२।०१०द्@०११_००४१	एषो ऽग्निर् उत्थितः कष्टस् त्रायध्वं धावताधुना  
०३,०६२।०१०द्@०११_००४२	रत्नराशिर् विशीर्णो ऽयं गृह्णीध्वं किं प्रधावतः  
०३,०६२।०१०द्@०११_००४३	सन्त्रस्तवदना भैमी तस्थौ शशिनिभानना  
०३,०६२।०१०द्@०११_००४४	सार्थे विध्वंसितैर् भग्नैर् अगरुभिः सचन्दनैः  
०३,०६२।०१०द्@०११_००४५	विक्षिप्तैर् भाति भूः सर्वा द्यौर् इवर्क्षैश् च शारदैः  
०३,०६२।०१०द्@०११_००४६	पतितैः पात्यमानैश् च धावद्भिश् च ततस् ततः  
०३,०६२।०१०द्@०११_००४७	विमुक्तनादसन्त्रस्तं हाहाकारविनादितम्  
०३,०६२।०१०द्@०११_००४८	भीषणीयं वनं तद् वै तत्राभूद् वै समन्ततः  
०३,०६२।०१०द्@०११_००४९	अभूत् प्रलयसङ्काशं महारण्यम् इवापरम्  
०३,०६२।०१०द्@०११_००५०	ये तु तत्र विनिर्मुक्ताः सार्थाः के चिद् अभिद्रुताः  
०३,०६२।०१०द्@०११_००५१	ते ऽब्रुवन् सहिताः सर्वे कस्येदं कर्मणः फलम्  
०३,०६२।०१०द्@०११_००५२	नूनं न पूजितो ऽस्माभिर् मणिभद्रो महायशाः  
०३,०६२।०१०द्@०११_००५३	तथा यक्षाधिपः श्रीमान् न वै वैश्रवणो विभुः  
०३,०६२।०१०द्@०११_००५४	न पूजा विघ्नकर्तॄणाम् अथ वा सार्थिकैः कृता  
०३,०६२।०१०द्@०११_००५५	शकुनानां फलं वाथ विपरीतम् इदं ध्रुवम्  
०३,०६२।०१०द्@०११_००५६	ग्रहास् तु विपरीता वा किम् अन्यद् इदम् आगतम्  
०३,०६२।०१०द्@०११_००५७	अपरे त्व् अब्रुवन् दीना ज्ञातिद्रव्यविनाकृताः  
०३,०६२।०१०द्@०११_००५८	यासाव् अद्य महासार्थे नारीवोन्मत्तदर्शना  
०३,०६२।०१०द्@०११_००५९	प्रविष्टा विकृताकारा कृत्वा रूपम् अमानुषम्  
०३,०६२।०१०द्@०११_००६०	तयेयं विहिता पूर्वं माया परमदारुणा  
०३,०६२।०१०द्@०११_००६१	राक्षसी वा पिशाची वा यक्षी वातिभयङ्करी  
०३,०६२।०१०द्@०११_००६२	तस्याः सर्वम् इदं पापं नात्र कार्या विचारणा  
०३,०६२।०१०द्@०११_००६३	यदि पश्याम तां पापां सार्थघ्नीं नैकदुःखदाम्  
०३,०६२।०१०द्@०११_००६४	लोष्टकैः पांशुभिश् चैव तृणैः काष्ठैश् च मुष्टिभिः  
०३,०६२।०१०द्@०११_००६५	अवश्यम् एव हन्तव्या सा सार्थस्य तु कृच्छ्रदा  
०३,०६२।०१०द्@०११_००६६	दमयन्ती तु तच् छ्रुत्वा वाक्यं तेषां सुदारुणम्  
०३,०६२।०१०द्@०११_००६७	ह्रीता भीता च संविग्ना प्राद्रवद् येन काननम्  
०३,०६२।०१०द्@०११_००६८	आशङ्कमाना तत्पापान् आत्मानं पर्यदेवयत्  
०३,०६२।०१०द्@०११_००६९	अहो ममोपरि विधेः संरम्भो दारुणो महान्  
०३,०६२।०१०द्@०११_००७०	नानुबध्नामि कुशलं कस्येदं कर्मणः फलम्  
०३,०६२।०१०द्@०११_००७१	नूनं जन्मान्तरकृतं पापं मापतितं महत्  
०३,०६२।०१०द्@०११_००७२	अपश्चिमाम् इमां कष्टाम् आपदं प्राप्तवत्य् अहम्  
०३,०६२।०१०द्@०११_००७३	राज्यापहरणं भर्तुः स्वजनाच् च पराभवः  
०३,०६२।०१०द्@०११_००७४	भर्त्रा सह वियोगश् च तनयाभ्यां च विच्युतिः  
०३,०६२।०१०द्@०११_००७५	विवस्त्रता वने वासो बहुव्यालनिषेविते  
०३,०६२।०१०द्@०११_००७६	यो ह्य् अकस्मान् मया प्राप्तो निर्जने गहने वने  
०३,०६२।०१०द्@०११_००७७	सो ऽपि सार्थः पराभूतो विधिना केन चिद् भृशम्  
०३,०६२।०१०द्@०११_००७८	आशङ्कमाना सा पापं महीयो व्यसनं तथा  
०३,०६२।०१०द्@०११_००७९	साहम् एवंविधा नूनं ध्रुवं नास्त्य् अत्र संशयः  
०३,०६२।०१०द्@०११_००८०	मन्दायास् तु ममाभाग्यैः सार्थो नूनं निपातितः  
०३,०६२।०१०द्@०११_००८१	कुत्रात्मानं पातयेयं यामि कं शरणं वने  
०३,०६२।०१०द्@०११_००८२	मरणात् तु भवेच् छान्तिर् ध्रियत्या दुःखजीवितम्  
०३,०६२।०१०द्@०११_००८३	हा नाथ हा महाराज हा स्वामिञ् जीवितेश्वर  
०३,०६२।०१०द्@०११_००८४	किं मां विलपतीम् एवं नाभिजानासि मानद  
०३,०६२।०१०द्@०११_००८५	एवमादीन् बहून् अन्यान् प्रलापान् बाष्पविक्लवा  
०३,०६२।०१०द्@०११_००८६	कुर्वती पर्यधावत् सा गहनं विपिनान्तरम्  
०३,०६२।०१०ए	तथा तन् निहतं सर्वं समृद्धं सार्थमण्डलम्  
०३,०६२।०१०ड़्@०१२_०००१	आरावः सुमहांश् चासीत् त्रैलोक्यभयकारकः  
०३,०६२।०१०ड़्@०१२_०००२	एषो ऽग्निर् उत्थितः कष्टस् त्रायध्वं धावताधुना  
०३,०६२।०१०ड़्@०१२_०००३	रत्नराशिर् विशीर्णो ऽयं गृह्णीध्वं किं प्रधावत  
०३,०६२।०१०ड़्@०१२_०००४	सामान्यम् एतद् द्रविणं न मिथ्या वचनं मम  
०३,०६२।०१०ड़्@०१२_०००५	एवम् एवाभिभाषन्तो विद्रवन्ति भयात् तदा  
०३,०६२।०१०ड़्@०१२_०००६	पुनर् एवाभिधास्यामि चिन्तयध्वं सकातराः  
०३,०६२।०१०ड़्@०१२_०००७	तस्मिंस् तथा वर्तमाने दारुणे जनसङ्क्षये  
०३,०६२।०१०ड़्@०१२_०००८	दमयन्ती च बुबुधे भयसन्त्रस्तमानसा  
०३,०६२।०१०ड़्@०१२_०००९	अपश्यद् वैशसं तत्र सर्वलोकभयङ्करम्  
०३,०६२।०१०ड़्@०१२_००१०	अदृष्टपूर्वं तद् दृष्ट्वा बाला पद्मनिभेक्षणा  
०३,०६२।०१०ड़्@०१२_००११	संसक्तवदनाश्वासा उत्तस्थौ भयविह्वला  
०३,०६२।०१०ड़्@०१२_००१२	ये तु तत्र विनिर्मुक्ताः सार्थात् के चिद् अविक्षताः  
०३,०६२।०१०ड़्@०१२_००१३	ते ऽब्रुवन् सहिताः सर्वे कस्येदं कर्मणः फलम्  
०३,०६२।०१०ड़्@०१२_००१४	नूनं न पूजितो ऽस्माभिर् मणिभद्रो महायशाः  
०३,०६२।०१०ड़्@०१२_००१५	तथा यक्षाधिपः श्रीमान् न वै वैश्रवणः प्रभुः  
०३,०६२।०१०ड़्@०१२_००१६	न पूजा विघ्नकर्तॄणाम् अथ वा प्रथमं कृता  
०३,०६२।०१०ड़्@०१२_००१७	शकुनानां फलं वाथ विपरीतम् इदं ध्रुवम्  
०३,०६२।०१०ड़्@०१२_००१८	ग्रहा न विपरीतास् तु किम् अन्यद् इदम् आगतम्  
०३,०६२।०१०ड़्@०१२_००१९	अपरे त्व् अब्रुवन् दीना ज्ञातिद्रव्यविनाकृताः  
०३,०६२।०१०ड़्@०१२_००२०	यासाव् अद्य महासार्थे नारी ह्य् उन्मत्तदर्शना  
०३,०६२।०१०ड़्@०१२_००२१	प्रविष्टा विकृताकारा कृत्वा रूपम् अमानुषम्  
०३,०६२।०१०ड़्@०१२_००२२	तयेयं विहिता पूर्वं माया परमदारुणा  
०३,०६२।०१०ड़्@०१२_००२३	राक्षसी वा ध्रुवं यक्षी पिशाची वा भयङ्करी  
०३,०६२।०१०ड़्@०१२_००२४	तस्याः सर्वम् इदं पापं नात्र कार्या विचारणा  
०३,०६२।०१०ड़्@०१२_००२५	यदि पश्याम तां पापां सार्थघ्नीं नैकदुःखदाम्  
०३,०६२।०१०ड़्@०१२_००२६	लोष्टभिः पांसुभिश् चैव तृणैः काष्ठैश् च मुष्टिभिः  
०३,०६२।०१०ड़्@०१२_००२७	अवश्यम् एव हन्यामः सार्थस्य किल कृत्यकाम्  
०३,०६२।०१०ड़्@०१२_००२८	दमयन्ती तु तच् छ्रुत्वा वाक्यं तेषां सुदारुणम्  
०३,०६२।०१०ड़्@०१२_००२९	ह्रीता भीता च संविग्ना प्राद्रवद् यत्र काननम्  
०३,०६२।०१०ड़्@०१२_००३०	आशङ्कमाना तत्पापम् आत्मानं पर्यदेवयत्  
०३,०६२।०१०ड़्@०१२_००३१	अहो ममोपरि विधेः संरम्भो दारुणो महान्  
०३,०६२।०१०ड़्@०१२_००३२	नानुबध्नाति कुशलं कस्येदं कर्मणः फलम्  
०३,०६२।०१०ड़्@०१२_००३३	न स्मराम्य् अशुभं किं चित् कृतं कस्य चिद् अण्व् अपि  
०३,०६२।०१०ड़्@०१२_००३४	कर्मणा मनसा वाचा कस्येदं कर्मणः फलम्  
०३,०६२।०१०ड़्@०१२_००३५	नूनं जन्मान्तरकृतं पापं मापतितं महत्  
०३,०६२।०१०ड़्@०१२_००३६	अपश्चिमाम् इमां कष्टाम् आपदं प्राप्तवत्य् अहम्  
०३,०६२।०१०ड़्@०१२_००३७	भर्तृराज्यापहरणं स्वजनाच् च पराजयः  
०३,०६२।०१०ड़्@०१२_००३८	भर्त्रा सह वियोगश् च तनयाभ्यां च विच्युतिः  
०३,०६२।०१०ड़्@०१२_००३९	निर्नाथता वने वासो बहुव्यालनिषेविते  
०३,०६२।०११अ	अथापरेद्युः सम्प्राप्ते हतशिष्टा जनास् तदा  
०३,०६२।०११च्	वनगुल्माद् विनिष्क्रम्य शोचन्तो वैशसं कृतम्  
०३,०६२।०११ए	भ्रातरं पितरं पुत्रं सखायं च जनाधिप  
०३,०६२।०११ड़्*०२८६_०१	हन्यमाने तथा सार्थे दमयन्ती शुचिस्मिता  
०३,०६२।०११ड़्*०२८६_०२	ब्राह्मणैः सहिता तत्र वने तु न विनाशिता  
०३,०६२।०१२अ	अशोचत् तत्र वैदर्भी किं नु मे दुष्कृतं कृतम्  
०३,०६२।०१२च्	यो ऽपि मे निर्जने ऽरण्ये सम्प्राप्तो ऽयं जनार्णवः  
०३,०६२।०१२ए	हतो ऽयं हस्तियूथेन मन्दभाग्यान् ममैव तु  
०३,०६२।०१३अ	प्राप्तव्यं सुचिरं दुःखं मया नूनम् असंशयम्  
०३,०६२।०१३च्	नाप्राप्तकालो म्रियते श्रुतं वृद्धानुशासनम्  
०३,०६२।०१४अ	यन् नाहम् अद्य मृदिता हस्तियूथेन दुःखिता  
०३,०६२।०१४च्	न ह्य् अदैवकृतं किं चिन् नराणाम् इह विद्यते  
०३,०६२।०१५अ	न च मे बालभावे ऽपि किं चिद् व्यपकृतं कृतम्  
०३,०६२।०१५च्	कर्मणा मनसा वाचा यद् इदं दुःखम् आगतम्  
०३,०६२।०१६अ	मन्ये स्वयंवरकृते लोकपालाः समागताः  
०३,०६२।०१६च्	प्रत्याख्याता मया तत्र नलस्यार्थाय देवताः  
०३,०६२।०१६ए	नूनं तेषां प्रभावेन वियोगं प्राप्तवत्य् अहम्  
०३,०६२।०१७०१०_००००	बृहदश्व उवाच  
०३,०६२।०१७अ	एवमादीनि दुःखानि सा विलप्य वराङ्गना  
०३,०६२।०१७ब्*०२८७_०१	प्रलापानि तदा तानि दमयन्ती पतिव्रता  
०३,०६२।०१७च्	हतशिष्टैः सह तदा ब्राह्मणैर् वेदपारगैः  
०३,०६२।०१७ए	अगच्छद् राजशार्दूल दुःखशोकपरायणा  
०३,०६२।०१७ड़्@०१०_०००१	सा तच् छ्रुत्वानवद्याङ्गी सार्थवाहवचस् तदा  
०३,०६२।०१७ड़्@०१०_०००२	अगच्छद् राजशार्दूल विद्युल्लेखेव शारदी  
०३,०६२।०१७ड़्@०१०_०००३	सार्थे महति दुःखार्ता भर्तृदर्शनलालसा  
०३,०६२।०१७ड़्@०१०_०००४	रजसा समवच्छन्ना सार्थजेन शुचिस्मिता  
०३,०६२।०१७ड़्@०१०_०००५	अनभिज्ञायमानैव गच्छन्ती सुमहद् वनम्  
०३,०६२।०१७ड़्@०१०_०००६	आससाद सरो रम्यं भास्करस्यास्तसङ्गमे  
०३,०६२।०१७ड़्@०१०_०००७	शीततोयं सुविपुलं निर्मलं नैकयोजनम्  
०३,०६२।०१७ड़्@०१०_०००८	कह्लारैः समवच्छन्नं पद्मोत्पलविराजितम्  
०३,०६२।०१७ड़्@०१०_०००९	हंसकारण्डवाकीर्णं चक्रवाकोपशोभितम्  
०३,०६२।०१७ड़्@०१०_००१०	तीरजैस् तरुभिर् हृद्यैः फलपुष्पोपशोभितैः  
०३,०६२।०१७ड़्@०१०_००११	व्यराजत यथा राजा सुभृत्यैः परिवारितः  
०३,०६२।०१७ड़्@०१०_००१२	तदाश्रित्य स सार्थस् तु निवासायोपजग्मिवान्  
०३,०६२।०१७ड़्@०१०_००१३	भारार्ताः सौरभेयास् तु क्षुत्तृषापरिवारिताः  
०३,०६२।०१७ड़्@०१०_००१४	अवरोपितभारास् तु लेभिरे परमं सुखम्  
०३,०६२।०१७ड़्@०१०_००१५	तथाश्वा वारणाश् चैव रासभाः करभैः सह  
०३,०६२।०१७ड़्@०१०_००१६	दृष्ट्वैव तत् सरो रम्यम् आश्वासं परमं ययुः  
०३,०६२।०१७ड़्@०१०_००१७	अथानन्तरम् एवेह वणिजः पथिकास् तथा  
०३,०६२।०१७ड़्@०१०_००१८	यथायोगं यथास्थानं स्वावासं प्रतिपेदिरे  
०३,०६२।०१७ड़्@०१०_००१९	यथास्थितिसमाचारम् आहारस्थानम् एव च  
०३,०६२।०१७ड़्@०१०_००२०	अवतीर्यावसन्नानां चक्रुश् चैव प्रवेक्षणम्  
०३,०६२।०१७ड़्@०१०_००२१	चक्रुः कथाश् च विविधाः क्रयविक्रयसंश्रिताः  
०३,०६२।०१७ड़्@०१०_००२२	प्रशंसन्त्य् अपरे कष्टाम् अटवीं श्वापदावृतम्  
०३,०६२।०१७ड़्@०१०_००२३	स्मरन्तो गृहभोगांश् च ज्ञातीनां च समागमम्  
०३,०६२।०१७ड़्@०१०_००२४	पुत्रमित्रकलत्राणि सर्वे निद्रावशं ययुः  
०३,०६२।०१७ड़्@०१०_००२५	संवाहनेन भाराणां बहुवासरजेन ते  
०३,०६२।०१७ड़्@०१०_००२६	खिन्नाः पतितगात्रास् तु निद्रयापहृता भृशम्  
०३,०६२।०१७ड़्@०१०_००२७	प्रसारिताङ्गाः खिन्नाश् च मृतकल्पा इवासते  
०३,०६२।०१७ड़्@०१०_००२८	अथार्धरात्रसमये गजयूथं महत् तदा  
०३,०६२।०१७ड़्@०१०_००२९	आजगाम सरो त्रय पिपासुस् तत् सरोजलम्  
०३,०६२।०१७ड़्@०१०_००३०	अथापश्यत तं सार्थं सार्थजान् सुबहून् गजान्  
०३,०६२।०१७ड़्@०१०_००३१	ते तान् ग्राम्यगजान् दृष्ट्वा सर्वे वनगजास् तदा  
०३,०६२।०१७ड़्@०१०_००३२	समाद्रवन्त वेगेन जिघांसन्तो मदोत्कटाः  
०३,०६२।०१७ड़्@०१०_००३३	तेषाम् आपततां वेगः करीणां दुःसहो ऽभवत्  
०३,०६२।०१७ड़्@०१०_००३४	नगाग्राद् इव शीर्णानां शृङ्गाणां पततां क्षितौ  
०३,०६२।०१७ड़्@०१०_००३५	स्पन्दताम् अपि नागानां नालं संस्था वनोद्भवैः  
०३,०६२।०१७ड़्@०१०_००३६	करिभिः करिणः सर्वे नीता मृत्युवशं क्षणात्  
०३,०६२।०१७ड़्@०१०_००३७	स च सार्थो विमथितः सस्त्रीबालगजान्वितः  
०३,०६२।०१७ड़्@०१०_००३८	आरावः सुमहान् आसीत् त्रैलोक्यभयकारकः  
०३,०६२।०१७ड़्@०१०_००३९	वाजिभिः प्रद्रुतैश् चैव महोष्ट्रै रासभैस् तथा  
०३,०६२।०१७ड़्@०१०_००४०	अन्योन्यं नाभिरक्षन्तं मथ्यमाना वनद्विपैः  
०३,०६२।०१७ड़्@०१०_००४१	हतो भ्राता हतः पुत्रो हतः स्वामी हतो मम  
०३,०६२।०१७ड़्@०१०_००४२	एषो ऽग्निर् उत्थितः कष्टं त्रायध्वं धावताधुना  
०३,०६२।०१७ड़्@०१०_००४३	रत्नराशिर् विशीर्णो ऽयं गृह्णीध्वं किं प्रधावत  
०३,०६२।०१७ड़्@०१०_००४४	सामान्यम् एतद् द्रविणं न मिथ्या वचनं मम  
०३,०६२।०१७ड़्@०१०_००४५	एवम् एवाभिभाषन्तो विद्रवन्ति भयात् ततः  
०३,०६२।०१७ड़्@०१०_००४६	पुनर् एवाभिधावन्ति वित्तप्रध्वंसकास् तथा  
०३,०६२।०१७ड़्@०१०_००४७	तस्मिंस् तथा वर्तमाने दारुणे जनसङ्क्षये  
०३,०६२।०१७ड़्@०१०_००४८	दमयन्ती च बुबुधे भयसन्त्रस्तमानसा  
०३,०६२।०१७ड़्@०१०_००४९	अपश्यद् वैशसं तच् च सर्वलोकभयङ्करम्  
०३,०६२।०१७ड़्@०१०_००५०	अदृष्टपूर्वं तद् दृष्ट्वा बाला पद्मनिभेक्षणा  
०३,०६२।०१७ड़्@०१०_००५१	सन्त्रस्तमनसा तस्मिंस् तस्थौ शशिनिभानना  
०३,०६२।०१७ड़्@०१०_००५२	सर्वैर् विध्वंसितैर् भग्नैस् तरुभिश् चन्दनादिभिः  
०३,०६२।०१७ड़्@०१०_००५३	विक्षिप्तैर् भाति भूः सर्वा द्यौर् रुक्षैर् इव शारदी  
०३,०६२।०१७ड़्@०१०_००५४	पतद्भिः पात्यमानैश् च पतितैश् च ततस् ततः  
०३,०६२।०१७ड़्@०१०_००५५	भीषणीयं वनं तद् धि बभौ तत्र समन्ततः  
०३,०६२।०१७ड़्@०१०_००५६	विमुक्तनादसन्त्रस्तं हाहाकारविनादितम्  
०३,०६२।०१७ड़्@०१०_००५७	बभौ तत् सत्त्वसम्बाधं महारणम् इवापरम्  
०३,०६२।०१७ड़्@०१०_००५८	ये तु तत्र विनिर्मुक्ताः सार्थाः के चिद् अविक्षताः  
०३,०६२।०१७ड़्@०१०_००५९	ते ऽब्रुवन् सहिताः सर्वे कस्येदं कर्मणः फलम्  
०३,०६२।०१७ड़्@०१०_००६०	नूनं न पूजितो ऽस्माभिर् मणिभद्रो महायशाः  
०३,०६२।०१७ड़्@०१०_००६१	तथा यक्षाधिपः श्रीमान् न च वैश्रवणः प्रभुः  
०३,०६२।०१७ड़्@०१०_००६२	न पूजा विघ्नकर्तॄणाम् अथ वा सार्थिकैः कृता  
०३,०६२।०१७ड़्@०१०_००६३	शकुनानां फलं चाथ विपरीतम् इदं ध्रुवम्  
०३,०६२।०१७ड़्@०१०_००६४	ग्रहा वा विपरीतास् तु किम् अन्यद् इदम् आगतम्  
०३,०६२।०१७ड़्@०१०_००६५	अपरे त्व् अब्रुवन् दीना ज्ञातिद्रव्यविनाकृताः  
०३,०६२।०१७ड़्@०१०_००६६	यासाव् अद्य महासार्थे नारी ह्य् उन्मत्तदर्शना  
०३,०६२।०१७ड़्@०१०_००६७	प्रविष्टा विकृताकारा कृत्वा रूपम् अमानुषम्  
०३,०६२।०१७ड़्@०१०_००६८	तयेयं विहिता पूर्वं माया परमदारुणा  
०३,०६२।०१७ड़्@०१०_००६९	राक्षसी वा ध्रुवं यक्षी पिशाची वा भयङ्करी  
०३,०६२।०१७ड़्@०१०_००७०	तस्याः सर्वम् इदं पापं नात्र कार्या विचारणा  
०३,०६२।०१७ड़्@०१०_००७१	यदि पश्याम तां पापां सार्थघ्नीं नैकदुष्कृताम्  
०३,०६२।०१७ड़्@०१०_००७२	लोष्टभिः पांशुभिश् चैव तृणैः काष्ठैश् च मुष्टिभिः  
०३,०६२।०१७ड़्@०१०_००७३	अवश्यम् एव हंस्यामः सा तु सार्थस्य कृत्यका  
०३,०६२।०१७ड़्@०१०_००७४	दमयन्ती तु तच् छ्रुत्वा वाक्यं तेषां सुदारुणम्  
०३,०६२।०१७ड़्@०१०_००७५	भीता त्रस्ता च संविग्ना प्राद्रवद् येन काननम्  
०३,०६२।०१७ड़्@०१०_००७६	आशङ्कमाना तत् पापम् आत्मानं पर्यदेवयत्  
०३,०६२।०१७ड़्@०१०_००७७	अहो ममोपरि विधेः संरम्भो दारुणो महान्  
०३,०६२।०१७ड़्@०१०_००७८	नानुबध्नाति कुशलं कस्येदं कर्मणः फलम्  
०३,०६२।०१७ड़्@०१०_००७९	न स्मराम्य् अशुभं किं चित् कृतं कस्य चिद् अण्व् अपि  
०३,०६२।०१७ड़्@०१०_००८०	कर्मणा मनसा वाचा कस्येदं कर्मणः फलम्  
०३,०६२।०१७ड़्@०१०_००८१	नूनं जन्मान्तरकृतं पापम् आपतितं महत्  
०३,०६२।०१७ड़्@०१०_००८२	अपश्चिमाम् इमां कष्टाम् आपदं प्राप्तवत्य् अहम्  
०३,०६२।०१७ड़्@०१०_००८३	भर्तृराज्यापहरणं स्वजनाच् च पराभवः  
०३,०६२।०१७ड़्@०१०_००८४	भर्त्रा सह वियोगं च तनयाभ्यां च विच्युतिः  
०३,०६२।०१७ड़्@०१०_००८५	निर्वस्त्रता वने वासो बहुव्यालनिषेविते  
०३,०६२।०१७ड़्@०१०_००८६	यो ऽप्य् अकस्मान् मया प्राप्तो निर्जने गहने वने  
०३,०६२।०१७ड़्@०१०_००८७	सो ऽपि सार्थः पराभूतो दैवेन विधिना ध्रुवम्  
०३,०६२।०१७ड़्@०१०_००८८	आशङ्कते च मां पापां मदीयं व्यसनं तथा  
०३,०६२।०१७ड़्@०१०_००८९	साहम् एवंविधा नूनं ध्रुवं नास्त्य् अत्र संशयः  
०३,०६२।०१७ड़्@०१०_००९०	मन्दाया हि ममाभाग्यैः सार्थो नूनं निपातितः  
०३,०६२।०१७ड़्@०१०_००९१	कुत्रात्मानं पातयेयं यामि कं शरणं वने  
०३,०६२।०१७ड़्@०१०_००९२	मरणेन भवेच् छान्तिर् ध्रियन्त्या दुःखजीवितम्  
०३,०६२।०१७ड़्@०१०_००९३	हा नाथ हा महाराज हा स्वामिञ् जीवितेश्वर  
०३,०६२।०१७ड़्@०१०_००९४	किं मां विलपतीम् एवं नाभिजल्पसि मानद  
०३,०६२।०१७ड़्@०१०_००९५	एवमादि बहून् अन्यान् प्रलापान् बाष्पविक्लवा  
०३,०६२।०१७ड़्@०१०_००९६	कुर्वती पर्यधावच् च विजनं गहनं वनम्  
०३,०६२।०१८*०२८८_००	बृहदश्व उवाच  
०३,०६२।०१८*०२८८_०१	एवं सा दुःखसन्तप्ता भर्तृव्यसनकर्शिता  
०३,०६२।०१८अ	गच्छन्ती सा चिरात् कालात् पुरम् आसादयन् महत्  
०३,०६२।०१८च्	सायाह्ने चेदिराजस्य सुबाहोः सत्यवादिनः  
०३,०६२।०१८द्*०२८९_०१	सा तु तच् चारुसर्वाङ्गी सुबाहोस् तुङ्गगोपुरम्  
०३,०६२।०१८ए	वस्त्रार्धकर्तसंवीता प्रविवेश पुरोत्तमम्  
०३,०६२।०१९अ	तां विवर्णां कृशां दीनां मुक्तकेशीम् अमार्जनाम्  
०३,०६२।०१९च्	उन्मत्ताम् इव गच्छन्तीं ददृशुः पुरवासिनः  
०३,०६२।०२०अ	प्रविशन्तीं तु तां दृष्ट्वा चेदिराजपुरीं तदा  
०३,०६२।०२०च्	अनुजग्मुस् ततो बाला ग्रामिपुत्राः कुतूहलात्  
०३,०६२।०२१अ	सा तैः परिवृतागच्छत् समीपं राजवेश्मनः  
०३,०६२।०२१च्	तां प्रासादगतापश्यद् राजमाता जनैर् वृताम्  
०३,०६२।०२१द्*०२९०_०१	धात्रीम् उवाच गच्छैनाम् आनयेह ममान्तिकम्  
०३,०६२।०२१द्*०२९०_०२	जनेन क्लिश्यते बाला दुःखिता शरणार्थिनी  
०३,०६२।०२१द्*०२९०_०३	यादृग्रूपां च पश्यामि विद्योतयति मे गृहम्  
०३,०६२।०२१द्*०२९०_०४	उन्मत्तवेषप्रच्छन्ना श्रीर् इवायतलोचना  
०३,०६२।०२२अ	सा जनं वारयित्वा तं प्रासादतलम् उत्तमम्  
०३,०६२।०२२च्	आरोप्य विस्मिता राजन् दमयन्तीम् अपृच्छत  
०३,०६२।०२३अ	एवम् अप्य् असुखाविष्टा बिभर्षि परमं वपुः  
०३,०६२।०२३च्	भासि विद्युद् इवाभ्रेषु शंस मे कासि कस्य वा  
०३,०६२।०२४अ	न हि ते मानुषं रूपं भूषणैर् अपि वर्जितम्  
०३,०६२।०२४च्	असहाया नरेभ्यश् च नोद्विजस्य् अमरप्रभे  
०३,०६२।०२५अ	तच् छ्रुत्वा वचनं तस्या भैमी वचनम् अब्रवीत्  
०३,०६२।०२५च्	मानुषीं मां विजानीहि भर्तारं समनुव्रताम्  
०३,०६२।०२६अ	सैरन्ध्रीं जातिसम्पन्नां भुजिष्यां कामवासिनीम्  
०३,०६२।०२६च्	फलमूलाशनाम् एकां यत्रसायम्प्रतिश्रयाम्  
०३,०६२।०२७अ	असङ्ख्येयगुणो भर्ता मां च नित्यम् अनुव्रतः  
०३,०६२।०२७च्	भर्तारम् अपि तं वीरं छायेवानपगा सदा  
०३,०६२।०२८अ	तस्य दैवात् प्रसङ्गो ऽभूद् अतिमात्रं स्म देवने  
०३,०६२।०२८च्	द्यूते स निर्जितश् चैव वनम् एको ऽभ्युपेयिवान्  
०३,०६२।०२९अ	तम् एकवसनं वीरम् उन्मत्तम् इव विह्वलम्  
०३,०६२।०२९च्	आश्वासयन्ती भर्तारम् अहम् अन्वगमं वनम्  
०३,०६२।०२९द्*०२९१_०१	स केन चिद् अमेयात्मा कारणेन वराङ्गने  
०३,०६२।०२९द्*०२९१_०२	दुःखितः सर्वम् उत्सृज्य प्रविवेश महावनम्  
०३,०६२।०२९द्*०२९१_०३	ततस् तं दुःखितं दृष्ट्वा प्रविशन्तं च काननम्  
०३,०६२।०३०अ	स कदा चिद् वने वीरः कस्मिंश् चित् कारणान्तरे  
०३,०६२।०३०च्	क्षुत्परीतः सुविमनास् तद् अप्य् एकं व्यसर्जयत्  
०३,०६२।०३१अ	तम् एकवसनं नग्नम् उन्मत्तं गतचेतसम्  
०३,०६२।०३१च्	अनुव्रजन्ती बहुला न स्वपामि निशाः सदा  
०३,०६२।०३२अ	ततो बहुतिथे काले सुप्ताम् उत्सृज्य मां क्व चित्  
०३,०६२।०३२च्	वाससो ऽर्धं परिच्छिद्य त्यक्तवान् माम् अनागसम्  
०३,०६२।०३३अ	तं मार्गमाणा भर्तारं दह्यमाना दिनक्षपाः  
०३,०६२।०३३ब्*०२९२_०१	साहं कमलगर्भाभम् अपश्यन्ती हृदि प्रियम्  
०३,०६२।०३३च्	न विन्दाम्य् अमरप्रख्यं प्रियं प्राणधनेश्वरम्  
०३,०६२।०३३द्*०२९३_०१	इत्य् उक्त्वा सानवद्याङ्गी राजमातरम् अप्य् उत  
०३,०६२।०३३द्*०२९३_०२	स्थिताश्रुपरिपूर्णाक्षी वेपमाना सुदुःखिता  
०३,०६२।०३४अ	ताम् अश्रुपरिपूर्णाक्षीं विलपन्तीं तथा बहु  
०३,०६२।०३४च्	राजमाताब्रवीद् आर्तां भैमीम् आर्ततरा स्वयम्  
०३,०६२।०३५अ	वसस्व मयि कल्याणि प्रीतिर् मे त्वयि वर्तते  
०३,०६२।०३५च्	मृगयिष्यन्ति ते भद्रे भर्तारं पुरुषा मम  
०३,०६२।०३६अ	अथ वा स्वयम् आगच्छेत् परिधावन्न् इतस् ततः  
०३,०६२।०३६च्	इहैव वसती भद्रे भर्तारम् उपलप्स्यसे  
०३,०६२।०३७अ	राजमातुर् वचः श्रुत्वा दमयन्ती वचो ऽब्रवीत्  
०३,०६२।०३७च्	समयेनोत्सहे वस्तुं त्वयि वीरप्रजायिनि  
०३,०६२।०३८अ	उच्छिष्टं नैव भुञ्जीयां न कुर्यां पादधावनम्  
०३,०६२।०३८च्	न चाहं पुरुषान् अन्यान् सम्भाषेयं कथं चन  
०३,०६२।०३९अ	प्रार्थयेद् यदि मां कश् चिद् दण्ड्यस् ते स पुमान् भवेत्  
०३,०६२।०३९ब्*०२९४_०१	वध्यश् च ते ऽसकृन् मन्द इति मे व्रतम् आहितम्  
०३,०६२।०३९च्	भर्तुर् अन्वेषणार्थं तु पश्येयं ब्राह्मणान् अहम्  
०३,०६२।०४०अ	यद्य् एवम् इह कर्तव्यं वसाम्य् अहम् असंशयम्  
०३,०६२।०४०च्	अतो ऽन्यथा न मे वासो वर्तते हृदये क्व चित्  
०३,०६२।०४१अ	तां प्रहृष्टेन मनसा राजमातेदम् अब्रवीत्  
०३,०६२।०४१च्	सर्वम् एतत् करिष्यामि दिष्ट्या ते व्रतम् ईदृशम्  
०३,०६२।०४२अ	एवम् उक्त्वा ततो भैमीं राजमाता विशां पते  
०३,०६२।०४२च्	उवाचेदं दुहितरं सुनन्दां नाम भारत  
०३,०६२।०४३अ	सैरन्ध्रीम् अभिजानीष्व सुनन्दे देवरूपिणीम्  
०३,०६२।०४३ब्*०२९५_०१	वयसा तुल्यतां प्राप्ता सखी तव भवत्व् इयम्  
०३,०६२।०४३च्	एतया सह मोदस्व निरुद्विग्नमनाः स्वयम्  
०३,०६२।०४३द्*०२९६_०१	ततः परमसंहृष्टा सुनन्दा गृहम् आगमत्  
०३,०६२।०४३द्*०२९६_०२	दमयन्तीम् उपादाय सखीभिः परिवारिता  
०३,०६२।०४३द्*०२९६_०३	सा तत्र पूज्यमाना वै दमयन्ती व्यनन्दत  
०३,०६२।०४३द्*०२९६_०४	सर्वकामैः सुविहितैर् निरुद्वेगावसत् तदा  
०३,०६२।०४३द्*०२९७_०१	ततः सुनन्दा राजेन्द्र सम्प्रहृष्टमनाकृती  
०३,०६२।०४३द्*०२९७_०२	सैरन्ध्रीसहितागच्छत् स्वम् एवावसथं तदा  
०३,०६२।०४३द्*०२९७_०३	ततः सुनन्दया सार्धं दमयन्त्य् अवसत् सुखम्  
०३,०६२।०४३द्*०२९७_०४	सर्वकामैः समुदिता पतिदर्शनलालसा  
०३,०६२।०४३द्*०२९८_०१	सह सा न्यवसद् राजन् राजपुत्र्या सुनन्दया  
०३,०६२।०४३द्*०२९८_०२	चिन्तयन्ती नलं वीरम् अनिशं वामलोचना  
०३,०६३।०००*०२९९_०१	नलस्य चरितं राजञ् छृणु मे वदतो ऽद्भुतम्  
०३,०६३।००१	बृहदश्व उवाच  
०३,०६३।००१अ	उत्सृज्य दमयन्तीं तु नलो राजा विशां पते  
०३,०६३।००१च्	ददर्श दावं दह्यन्तं महान्तं गहने वने  
०३,०६३।००२अ	तत्र शुश्राव मध्ये ऽग्नौ शब्दं भूतस्य कस्य चित्  
०३,०६३।००२च्	अभिधाव नलेत्य् उच्चैः पुण्यश्लोकेति चासकृत्  
०३,०६३।००३अ	मा भैर् इति नलश् चोक्त्वा मध्यम् अग्नेः प्रविश्य तम्  
०३,०६३।००३च्	ददर्श नागराजानं शयानं कुण्डलीकृतम्  
०३,०६३।००४अ	स नागः प्राञ्जलिर् भूत्वा वेपमानो नलं तदा  
०३,०६३।००४च्	उवाच विद्धि मां राजन् नागं कर्कोटकं नृप  
०३,०६३।००५अ	मया प्रलब्धो ब्रह्मर्षिर् अनागाः सुमहातपाः  
०३,०६३।००५च्	तेन मन्युपरीतेन शप्तो ऽस्मि मनुजाधिप  
०३,०६३।००५द्*०३००_०१	तिष्ठ त्वं स्थावर इव यावद् एव नलः क्व चित्  
०३,०६३।००५द्*०३००_०२	इतो नेता हि तत्र त्वं शापान् मोक्ष्यसि मत्कृतात्  
०३,०६३।००६अ	तस्य शापान् न शक्नोमि पदाद् विचलितुं पदम्  
०३,०६३।००६च्	उपदेक्ष्यामि ते श्रेयस् त्रातुम् अर्हति मां भवान्  
०३,०६३।००७अ	सखा च ते भविष्यामि मत्समो नास्ति पन्नगः  
०३,०६३।००७च्	लघुश् च ते भविष्यामि शीघ्रम् आदाय गच्छ माम्  
०३,०६३।००८अ	एवम् उक्त्वा स नागेन्द्रो बभूवाङ्गुष्ठमात्रकः  
०३,०६३।००८च्	तं गृहीत्वा नलः प्रायाद् उद्देशं दाववर्जितम्  
०३,०६३।००९अ	आकाशदेशम् आसाद्य विमुक्तं कृष्णवर्त्मना  
०३,०६३।००९च्	उत्स्रष्टुकामं तं नागः पुनः कर्कोटको ऽब्रवीत्  
०३,०६३।०१०अ	पदानि गणयन् गच्छ स्वानि नैषध कानि चित्  
०३,०६३।०१०च्	तत्र ते ऽहं महाराज श्रेयो धास्यामि यत् परम्  
०३,०६३।०११अ	ततः सङ्ख्यातुम् आरब्धम् अदशद् दशमे पदे  
०३,०६३।०११च्	तस्य दष्टस्य तद् रूपं क्षिप्रम् अन्तरधीयत  
०३,०६३।०१२अ	स दृष्ट्वा विस्मितस् तस्थाव् आत्मानं विकृतं नलः  
०३,०६३।०१२च्	स्वरूपधारिणं नागं ददर्श च महीपतिः  
०३,०६३।०१३अ	ततः कर्कोटको नागः सान्त्वयन् नलम् अब्रवीत्  
०३,०६३।०१३च्	मया ते ऽन्तर्हितं रूपं न त्वा विद्युर् जना इति  
०३,०६३।०१३द्*०३०१_०१	कर्कोटकस्य नागस्य दमयन्त्या नलस्य च  
०३,०६३।०१३द्*०३०१_०२	ऋतुपर्णस्य राजर्षेः कीर्तनं कलिनाशनम्  
०३,०६३।०१४अ	यत्कृते चासि विकृतो दुःखेन महता नल  
०३,०६३।०१४च्	विषेण स मदीयेन त्वयि दुःखं निवत्स्यति  
०३,०६३।०१५अ	विषेण संवृतैर् गात्रैर् यावत् त्वां न विमोक्ष्यति  
०३,०६३।०१५च्	तावत् त्वयि महाराज दुःखं वै स निवत्स्यति  
०३,०६३।०१६अ	अनागा येन निकृतस् त्वम् अनर्हो जनाधिप  
०३,०६३।०१६च्	क्रोधाद् असूययित्वा तं रक्षा मे भवतः कृता  
०३,०६३।०१७अ	न ते भयं नरव्याघ्र दंष्ट्रिभ्यः शत्रुतो ऽपि वा  
०३,०६३।०१७च्	ब्रह्मविद्भ्यश् च भविता मत्प्रसादान् नराधिप  
०३,०६३।०१८अ	राजन् विषनिमित्ता च न ते पीडा भविष्यति  
०३,०६३।०१८च्	सङ्ग्रामेषु च राजेन्द्र शश्वज् जयम् अवाप्स्यसि  
०३,०६३।०१९अ	गच्छ राजन्न् इतः सूतो बाहुको ऽहम् इति ब्रुवन्  
०३,०६३।०१९च्	समीपम् ऋतुपर्णस्य स हि वेदाक्षनैपुणम्  
०३,०६३।०१९ए	अयोध्यां नगरीं रम्याम् अद्यैव निषधेश्वर  
०३,०६३।०२०अ	स ते ऽक्षहृदयं दाता राजाश्वहृदयेन वै  
०३,०६३।०२०च्	इक्ष्वाकुकुलजः श्रीमान् मित्रं चैव भविष्यति  
०३,०६३।०२१अ	भविष्यसि यदाक्षज्ञः श्रेयसा योक्ष्यसे तदा  
०३,०६३।०२१च्	समेष्यसि च दारैस् त्वं मा स्म शोके मनः कृथाः  
०३,०६३।०२१ए	राज्येन तनयाभ्यां च सत्यम् एतद् ब्रवीमि ते  
०३,०६३।०२२अ	स्वरूपं च यदा द्रष्टुम् इच्छेथास् त्वं नराधिप  
०३,०६३।०२२च्	संस्मर्तव्यस् तदा ते ऽहं वासश् चेदं निवासयेः  
०३,०६३।०२३अ	अनेन वाससाच्छन्नः स्वरूपं प्रतिपत्स्यसे  
०३,०६३।०२३च्	इत्य् उक्त्वा प्रददाव् अस्मै दिव्यं वासोयुगं तदा  
०३,०६३।०२४अ	एवं नलं समादिश्य वासो दत्त्वा च कौरव  
०३,०६३।०२४च्	नागराजस् ततो राजंस् तत्रैवान्तरधीयत  
०३,०६४।००१	बृहदश्व उवाच  
०३,०६४।००१अ	तस्मिन्न् अन्तर्हिते नागे प्रययौ नैषधो नलः  
०३,०६४।००१च्	ऋतुपर्णस्य नगरं प्राविशद् दशमे ऽहनि  
०३,०६४।००२अ	स राजानम् उपातिष्ठद् बाहुको ऽहम् इति ब्रुवन्  
०३,०६४।००२च्	अश्वानां वाहने युक्तः पृथिव्यां नास्ति मत्समः  
०३,०६४।००३अ	अर्थकृच्छ्रेषु चैवाहं प्रष्टव्यो नैपुणेषु च  
०३,०६४।००३च्	अन्नसंस्कारम् अपि च जानाम्य् अन्यैर् विशेषतः  
०३,०६४।००४अ	यानि शिल्पानि लोके ऽस्मिन् यच् चाप्य् अन्यत् सुदुष्करम्  
०३,०६४।००४च्	सर्वं यतिष्ये तत् कर्तुम् ऋतुपर्ण भरस्व माम्  
०३,०६४।००४द्*०३०२_०१	इत्य् उक्तः स नलेनाथ ऋतुपर्णो नराधिपः  
०३,०६४।००४द्*०३०२_०२	उवाच सुप्रीतमनास् तं प्रेक्ष्य च महीपते  
०३,०६४।००५	ऋतुपर्ण उवाच  
०३,०६४।००५अ	वस बाहुक भद्रं ते सर्वम् एतत् करिष्यसि  
०३,०६४।००५च्	शीघ्रयाने सदा बुद्धिर् धीयते मे विशेषतः  
०३,०६४।००६अ	स त्वम् आतिष्ठ योगं तं येन शीघ्रा हया मम  
०३,०६४।००६च्	भवेयुर् अश्वाध्यक्षो ऽसि वेतनं ते शतं शताः  
०३,०६४।००७अ	त्वाम् उपस्थास्यतश् चेमौ नित्यं वार्ष्णेयजीवलौ  
०३,०६४।००७च्	एताभ्यां रंस्यसे सार्धं वस वै मयि बाहुक  
०३,०६४।००८	बृहदश्व उवाच  
०३,०६४।००८अ	एवम् उक्तो नलस् तेन न्यवसत् तत्र पूजितः  
०३,०६४।००८च्	ऋतुपर्णस्य नगरे सहवार्ष्णेयजीवलः  
०३,०६४।००९अ	स तत्र निवसन् राजा वैदर्भीम् अनुचिन्तयन्  
०३,०६४।००९च्	सायं सायं सदा चेमं श्लोकम् एकं जगाद ह  
०३,०६४।०१०अ	क्व नु सा क्षुत्पिपासार्ता श्रान्ता शेते तपस्विनी  
०३,०६४।०१०च्	स्मरन्ती तस्य मन्दस्य कं वा साद्योपतिष्ठति  
०३,०६४।०११अ	एवं ब्रुवन्तं राजानं निशायां जीवलो ऽब्रवीत्  
०३,०६४।०११च्	काम् एनां शोचसे नित्यं श्रोतुम् इच्छामि बाहुक  
०३,०६४।०११द्*०३०३_०१	आयुष्मन् कस्य वा नारी याम् एवम् अनुशोचसि  
०३,०६४।०१२अ	तम् उवाच नलो राजा मन्दप्रज्ञस्य कस्य चित्  
०३,०६४।०१२च्	आसीद् बहुमता नारी तस्या दृढतरं च सः  
०३,०६४।०१३अ	स वै केन चिद् अर्थेन तया मन्दो व्ययुज्यत  
०३,०६४।०१३च्	विप्रयुक्तश् च मन्दात्मा भ्रमत्य् असुखपीडितः  
०३,०६४।०१४अ	दह्यमानः स शोकेन दिवारात्रम् अतन्द्रितः  
०३,०६४।०१४च्	निशाकाले स्मरंस् तस्याः श्लोकम् एकं स्म गायति  
०३,०६४।०१५अ	स वै भ्रमन् महीं सर्वां क्व चिद् आसाद्य किं चन  
०३,०६४।०१५च्	वसत्य् अनर्हस् तद्दुःखं भूय एवानुसंस्मरन्  
०३,०६४।०१६अ	सा तु तं पुरुषं नारी कृच्छ्रे ऽप्य् अनुगता वने  
०३,०६४।०१६च्	त्यक्ता तेनाल्पपुण्येन दुष्करं यदि जीवति  
०३,०६४।०१७अ	एका बालानभिज्ञा च मार्गाणाम् अतथोचिता  
०३,०६४।०१७च्	क्षुत्पिपासापरीता च दुष्करं यदि जीवति  
०३,०६४।०१८अ	श्वापदाचरिते नित्यं वने महति दारुणे  
०३,०६४।०१८च्	त्यक्ता तेनाल्पपुण्येन मन्दप्रज्ञेन मारिष  
०३,०६४।०१९अ	इत्य् एवं नैषधो राजा दमयन्तीम् अनुस्मरन्  
०३,०६४।०१९च्	अज्ञातवासम् अवसद् राज्ञस् तस्य निवेशने  
०३,०६५।००१	बृहदश्व उवाच  
०३,०६५।००१अ	हृतराज्ये नले भीमः सभार्ये प्रेष्यतां गते  
०३,०६५।००१च्	द्विजान् प्रस्थापयाम् आस नलदर्शनकाङ्क्षया  
०३,०६५।००२अ	सन्दिदेश च तान् भीमो वसु दत्त्वा च पुष्कलम्  
०३,०६५।००२च्	मृगयध्वं नलं चैव दमयन्तीं च मे सुताम्  
०३,०६५।००३अ	अस्मिन् कर्मणि निष्पन्ने विज्ञाते निषधाधिपे  
०३,०६५।००३च्	गवां सहस्रं दास्यामि यो वस् ताव् आनयिष्यति  
०३,०६५।००३ए	अग्रहारं च दास्यामि ग्रामं नगरसम्मितम्  
०३,०६५।००३ड़्*०३०४_०१	हिरण्यं च सुवर्णं च दासीदासं तथैव च  
०३,०६५।००४अ	न चेच् छक्याव् इहानेतुं दमयन्ती नलो ऽपि वा  
०३,०६५।००४च्	ज्ञातमात्रे ऽपि दास्यामि गवां दशशतं धनम्  
०३,०६५।००५अ	इत्य् उक्तास् ते ययुर् हृष्टा ब्राह्मणाः सर्वतोदिशम्  
०३,०६५।००५च्	पुरराष्ट्राणि चिन्वन्तो नैषधं सह भार्यया  
०३,०६५।००५द्*०३०५_०१	नैव क्वापि प्रपश्यन्ति नलं वा भीमपुत्रिकाम्  
०३,०६५।००६अ	ततश् चेदिपुरीं रम्यां सुदेवो नाम वै द्विजः  
०३,०६५।००६च्	विचिन्वानो ऽथ वैदर्भीम् अपश्यद् राजवेश्मनि  
०३,०६५।००६द्*०३०६_०१	कृशां विवर्णां मलिनां भर्तृशोकपरायणाम्  
०३,०६५।००६ए	पुण्याहवाचने राज्ञः सुनन्दासहितां स्थिताम्  
०३,०६५।००७अ	मन्दप्रख्यायमानेन रूपेणाप्रतिमेन ताम्  
०३,०६५।००७च्	पिनद्धां धूमजालेन प्रभाम् इव विभावसोः  
०३,०६५।००८अ	तां समीक्ष्य विशालाक्षीम् अधिकं मलिनां कृशाम्  
०३,०६५।००८च्	तर्कयाम् आस भैमीति कारणैर् उपपादयन्  
०३,०६५।००९	सुदेव उवाच  
०३,०६५।००९अ	यथेयं मे पुरा दृष्टा तथारूपेयम् अङ्गना  
०३,०६५।००९च्	कृतार्थो ऽस्म्य् अद्य दृष्ट्वेमां लोककान्ताम् इव श्रियम्  
०३,०६५।०१०अ	पूर्णचन्द्राननां श्यामां चारुवृत्तपयोधराम्  
०३,०६५।०१०च्	कुर्वन्तीं प्रभया देवीं सर्वा वितिमिरा दिशः  
०३,०६५।०११अ	चारुपद्मपलाशाक्षीं मन्मथस्य रतीम् इव  
०३,०६५।०११च्	इष्टां सर्वस्य जगतः पूर्णचन्द्रप्रभाम् इव  
०३,०६५।०१२अ	विदर्भसरसस् तस्माद् दैवदोषाद् इवोद्धृताम्  
०३,०६५।०१२च्	मलपङ्कानुलिप्ताङ्गीं मृणालीम् इव तां भृशम्  
०३,०६५।०१३अ	पौर्णमासीम् इव निशां राहुग्रस्तनिशाकराम्  
०३,०६५।०१३च्	पतिशोकाकुलां दीनां शुष्कस्रोतां नदीम् इव  
०३,०६५।०१४अ	विध्वस्तपर्णकमलां वित्रासितविहङ्गमाम्  
०३,०६५।०१४च्	हस्तिहस्तपरिक्लिष्टां व्याकुलाम् इव पद्मिनीम्  
०३,०६५।०१५अ	सुकुमारीं सुजाताङ्गीं रत्नगर्भगृहोचिताम्  
०३,०६५।०१५च्	दह्यमानाम् इवोष्णेन मृणालीम् अचिरोद्धृताम्  
०३,०६५।०१६अ	रूपौदार्यगुणोपेतां मण्डनार्हाम् अमण्डिताम्  
०३,०६५।०१६च्	चन्द्रलेखाम् इव नवां व्योम्नि नीलाभ्रसंवृताम्  
०३,०६५।०१७अ	कामभोगैः प्रियैर् हीनां हीनां बन्धुजनेन च  
०३,०६५।०१७च्	देहं धारयतीं दीनां भर्तृदर्शनकाङ्क्षया  
०३,०६५।०१८अ	भर्ता नाम परं नार्या भूषणं भूषणैर् विना  
०३,०६५।०१८च्	एषा विरहिता तेन शोभनापि न शोभते  
०३,०६५।०१९अ	दुष्करं कुरुते ऽत्यर्थं हीनो यद् अनया नलः  
०३,०६५।०१९च्	धारयत्य् आत्मनो देहं न शोकेनावसीदति  
०३,०६५।०२०अ	इमाम् असितकेशान्तां शतपत्रायतेक्षणाम्  
०३,०६५।०२०च्	सुखार्हां दुःखितां दृष्ट्वा ममापि व्यथते मनः  
०३,०६५।०२१अ	कदा नु खलु दुःखस्य पारं यास्यति वै शुभा  
०३,०६५।०२१च्	भर्तुः समागमात् साध्वी रोहिणी शशिनो यथा  
०३,०६५।०२२अ	अस्या नूनं पुनर् लाभान् नैषधः प्रीतिम् एष्यति  
०३,०६५।०२२च्	राजा राज्यपरिभ्रष्टः पुनर् लब्ध्वेव मेदिनीम्  
०३,०६५।०२३अ	तुल्यशीलवयोयुक्तां तुल्याभिजनसंयुताम्  
०३,०६५।०२३च्	नैषधो ऽर्हति वैदर्भीं तं चेयम् असितेक्षणा  
०३,०६५।०२४अ	युक्तं तस्याप्रमेयस्य वीर्यसत्त्ववतो मया  
०३,०६५।०२४च्	समाश्वासयितुं भार्यां पतिदर्शनलालसाम्  
०३,०६५।०२५अ	अयम् आश्वासयाम्य् एनां पूर्णचन्द्रनिभाननाम्  
०३,०६५।०२५च्	अदृष्टपूर्वां दुःखस्य दुःखार्तां ध्यानतत्पराम्  
०३,०६५।०२६	बृहदश्व उवाच  
०३,०६५।०२६अ	एवं विमृश्य विविधैः कारणैर् लक्षणैश् च ताम्  
०३,०६५।०२६च्	उपगम्य ततो भैमीं सुदेवो ब्राह्मणो ऽब्रवीत्  
०३,०६५।०२७अ	अहं सुदेवो वैदर्भि भ्रातुस् ते दयितः सखा  
०३,०६५।०२७च्	भीमस्य वचनाद् राज्ञस् त्वाम् अन्वेष्टुम् इहागतः  
०३,०६५।०२८अ	कुशली ते पिता राज्ञि जनित्री भ्रातरश् च ते  
०३,०६५।०२८च्	आयुष्मन्तौ कुशलिनौ तत्रस्थौ दारकौ च ते  
०३,०६५।०२८द्*०३०७_०१	किं तु राजा दृढं भीमो जनित्री भ्रातरश् च ते  
०३,०६५।०२८ए	त्वत्कृते बन्धुवर्गाश् च गतसत्त्वा इवासते  
०३,०६५।०२८ड़्*०३०८_०१	अन्वेष्टारो ब्राह्मणाश् च भ्रमन्ति शतशो महीम्  
०३,०६५।०२९अ	अभिज्ञाय सुदेवं तु दमयन्ती युधिष्ठिर  
०३,०६५।०२९च्	पर्यपृच्छत् ततः सर्वान् क्रमेण सुहृदः स्वकान्  
०३,०६५।०३०अ	रुरोद च भृशं राजन् वैदर्भी शोककर्शिता  
०३,०६५।०३०च्	दृष्ट्वा सुदेवं सहसा भ्रातुर् इष्टं द्विजोत्तमम्  
०३,०६५।०३१अ	ततो रुदन्तीं तां दृष्ट्वा सुनन्दा शोककर्शिताम्  
०३,०६५।०३१च्	सुदेवेन सहैकान्ते कथयन्तीं च भारत  
०३,०६५।०३२अ	जनित्र्यै प्रेषयाम् आस सैरन्ध्री रुदते भृशम्  
०३,०६५।०३२च्	ब्राह्मणेन समागम्य तां वेद यदि मन्यसे  
०३,०६५।०३३अ	अथ चेदिपतेर् माता राज्ञश् चान्तःपुरात् तदा  
०३,०६५।०३३च्	जगाम यत्र सा बाला ब्राह्मणेन सहाभवत्  
०३,०६५।०३४अ	ततः सुदेवम् आनाय्य राजमाता विशां पते  
०३,०६५।०३४च्	पप्रच्छ भार्या कस्येयं सुता वा कस्य भामिनी  
०३,०६५।०३५अ	कथं च नष्टा ज्ञातिभ्यो भर्तुर् वा वामलोचना  
०३,०६५।०३५च्	त्वया च विदिता विप्र कथम् एवङ्गता सती  
०३,०६५।०३६अ	एतद् इच्छाम्य् अहं त्वत्तो ज्ञातुं सर्वम् अशेषतः  
०३,०६५।०३६च्	तत्त्वेन हि ममाचक्ष्व पृच्छन्त्या देवरूपिणीम्  
०३,०६५।०३७अ	एवम् उक्तस् तया राजन् सुदेवो द्विजसत्तमः  
०३,०६५।०३७च्	सुखोपविष्ट आचष्ट दमयन्त्या यथातथम्  
०३,०६६।००१	सुदेव उवाच  
०३,०६६।००१अ	विदर्भराजो धर्मात्मा भीमो भीमपराक्रमः  
०३,०६६।००१च्	सुतेयं तस्य कल्याणी दमयन्तीति विश्रुता  
०३,०६६।००२अ	राजा तु नैषधो नाम वीरसेनसुतो नलः  
०३,०६६।००२च्	भार्येयं तस्य कल्याणी पुण्यश्लोकस्य धीमतः  
०३,०६६।००३अ	स वै द्यूते जितो भ्रात्रा हृतराज्यो महीपतिः  
०३,०६६।००३च्	दमयन्त्या गतः सार्धं न प्रज्ञायत कर्हि चित्  
०३,०६६।००४अ	ते वयं दमयन्त्यर्थे चरामः पृथिवीम् इमाम्  
०३,०६६।००४च्	सेयम् आसादिता बाला तव पुत्रनिवेशने  
०३,०६६।००५अ	अस्या रूपेण सदृशी मानुषी नेह विद्यते  
०३,०६६।००५च्	अस्याश् चैव भ्रुवोर् मध्ये सहजः पिप्लुर् उत्तमः  
०३,०६६।००५द्*०३०९_०१	स दृष्टो बहुशो नाद्य लक्षितो ऽन्तर्हितो मया  
०३,०६६।००५ए	श्यामायाः पद्मसङ्काशो लक्षितो ऽन्तर्हितो मया  
०३,०६६।००६अ	मलेन संवृतो ह्य् अस्यास् तन्वभ्रेणेव चन्द्रमाः  
०३,०६६।००६च्	चिह्नभूतो विभूत्यर्थम् अयं धात्रा विनिर्मितः  
०३,०६६।००७अ	प्रतिपत्कलुषेवेन्दोर् लेखा नाति विराजते  
०३,०६६।००७च्	न चास्या नश्यते रूपं वपुर् मलसमाचितम्  
०३,०६६।००७ए	असंस्कृतम् अपि व्यक्तं भाति काञ्चनसन्निभम्  
०३,०६६।००८अ	अनेन वपुषा बाला पिप्लुनानेन चैव ह  
०३,०६६।००८च्	लक्षितेयं मया देवी पिहितो ऽग्निर् इवोष्मणा  
०३,०६६।००९	बृहदश्व उवाच  
०३,०६६।००९अ	तच् छ्रुत्वा वचनं तस्य सुदेवस्य विशां पते  
०३,०६६।००९च्	सुनन्दा शोधयाम् आस पिप्लुप्रच्छादनं मलम्  
०३,०६६।०१०अ	स मलेनापकृष्टेन पिप्लुस् तस्या व्यरोचत  
०३,०६६।०१०च्	दमयन्त्यास् तदा व्यभ्रे नभसीव निशाकरः  
०३,०६६।०११अ	पिप्लुं दृष्ट्वा सुनन्दा च राजमाता च भारत  
०३,०६६।०११च्	रुदन्त्यौ तां परिष्वज्य मुहूर्तम् इव तस्थतुः  
०३,०६६।०११ए	उत्सृज्य बाष्पं शनकै राजमातेदम् अब्रवीत्  
०३,०६६।०१२अ	भगिन्या दुहिता मे ऽसि पिप्लुनानेन सूचिता  
०३,०६६।०१२च्	अहं च तव माता च राजन्यस्य महात्मनः  
०३,०६६।०१२ए	सुते दशार्णाधिपतेः सुदाम्नश् चारुदर्शने  
०३,०६६।०१३अ	भीमस्य राज्ञः सा दत्ता वीरबाहोर् अहं पुनः  
०३,०६६।०१३च्	त्वं तु जाता मया दृष्टा दशार्णेषु पितुर् गृहे  
०३,०६६।०१४अ	यथैव ते पितुर् गेहं तथेदम् अपि भामिनि  
०३,०६६।०१४च्	यथैव हि ममैश्वर्यं दमयन्ति तथा तव  
०३,०६६।०१५अ	तां प्रहृष्टेन मनसा दमयन्ती विशां पते  
०३,०६६।०१५च्	अभिवाद्य मातुर् भगिनीम् इदं वचनम् अब्रवीत्  
०३,०६६।०१६अ	अज्ञायमानापि सती सुखम् अस्म्य् उषितेह वै  
०३,०६६।०१६च्	सर्वकामैः सुविहिता रक्ष्यमाणा सदा त्वया  
०३,०६६।०१७अ	सुखात् सुखतरो वासो भविष्यति न संशयः  
०३,०६६।०१७च्	चिरविप्रोषितां मातर् माम् अनुज्ञातुम् अर्हसि  
०३,०६६।०१८अ	दारकौ च हि मे नीतौ वसतस् तत्र बालकौ  
०३,०६६।०१८च्	पित्रा विहीनौ शोकार्तौ मया चैव कथं नु तौ  
०३,०६६।०१९अ	यदि चापि प्रियं किं चिन् मयि कर्तुम् इहेच्छसि  
०३,०६६।०१९च्	विदर्भान् यातुम् इच्छामि शीघ्रं मे यानम् आदिश  
०३,०६६।०२०अ	बाढम् इत्य् एव ताम् उक्त्वा हृष्टा मातृष्वसा नृप  
०३,०६६।०२०च्	गुप्तां बलेन महता पुत्रस्यानुमते ततः  
०३,०६६।०२०द्*०३१०_०१	प्राहिणोद् दमयन्तीं तां तदा विप्रपुरस्कृताम्  
०३,०६६।०२१अ	प्रस्थापयद् राजमाता श्रीमता नरवाहिना  
०३,०६६।०२१च्	यानेन भरतश्रेष्ठ स्वन्नपानपरिच्छदाम्  
०३,०६६।०२२अ	ततः सा नचिराद् एव विदर्भान् अगमच् छुभा  
०३,०६६।०२२च्	तां तु बन्धुजनः सर्वः प्रहृष्टः प्रत्यपूजयत्  
०३,०६६।०२३अ	सर्वान् कुशलिनो दृष्ट्वा बान्धवान् दारकौ च तौ  
०३,०६६।०२३च्	मातरं पितरं चैव सर्वं चैव सखीजनम्  
०३,०६६।०२४अ	देवताः पूजयाम् आस ब्राह्मणांश् च यशस्विनी  
०३,०६६।०२४च्	विधिना परेण कल्याणी दमयन्ती विशां पते  
०३,०६६।०२५अ	अतर्पयत् सुदेवं च गोसहस्रेण पार्थिवः  
०३,०६६।०२५च्	प्रीतो दृष्ट्वैव तनयां ग्रामेण द्रविणेन च  
०३,०६६।०२६अ	सा व्युष्टा रजनीं तत्र पितुर् वेश्मनि भामिनी  
०३,०६६।०२६च्	विश्रान्ता मातरं राजन्न् इदं वचनम् अब्रवीत्  
०३,०६७।००१	दमयन्त्य् उवाच  
०३,०६७।००१अ	मां चेद् इच्छसि जीवन्तीं मातः सत्यं ब्रवीमि ते  
०३,०६७।००१च्	नरवीरस्य वै तस्य नलस्यानयने यत  
०३,०६७।००२	बृहदश्व उवाच  
०३,०६७।००२अ	दमयन्त्या तथोक्ता तु सा देवी भृशदुःखिता  
०३,०६७।००२च्	बाष्पेण पिहिता राजन् नोत्तरं किं चिद् अब्रवीत्  
०३,०६७।००३अ	तदवस्थां तु तां दृष्ट्वा सर्वम् अन्तःपुरं तदा  
०३,०६७।००३च्	हाहाभूतम् अतीवासीद् भृशं च प्ररुरोद ह  
०३,०६७।००४अ	ततो भीमं महाराज भार्या वचनम् अब्रवीत्  
०३,०६७।००४च्	दमयन्ती तव सुता भर्तारम् अनुशोचति  
०३,०६७।००५अ	अपकृष्य च लज्जां मां स्वयम् उक्तवती नृप  
०३,०६७।००५च्	प्रयतन्तु तव प्रेष्याः पुण्यश्लोकस्य दर्शने  
०३,०६७।००६अ	तया प्रचोदितो राजा ब्राह्मणान् वशवर्तिनः  
०३,०६७।००६च्	प्रास्थापयद् दिशः सर्वा यतध्वं नलदर्शने  
०३,०६७।००७अ	ततो विदर्भाधिपतेर् नियोगाद् ब्राह्मणर्षभाः  
०३,०६७।००७च्	दमयन्तीम् अथो दृष्ट्वा प्रस्थिताः स्मेत्य् अथाब्रुवन्  
०३,०६७।००८अ	अथ तान् अब्रवीद् भैमी सर्वराष्ट्रेष्व् इदं वचः  
०३,०६७।००८च्	ब्रुवध्वं जनसंसत्सु तत्र तत्र पुनः पुनः  
०३,०६७।००९अ	क्व नु त्वं कितव छित्त्वा वस्त्रार्धं प्रस्थितो मम  
०३,०६७।००९च्	उत्सृज्य विपिने सुप्ताम् अनुरक्तां प्रियां प्रिय  
०३,०६७।०१०अ	सा वै यथा समादिष्टा तत्रास्ते त्वत्प्रतीक्षिणी  
०३,०६७।०१०च्	दह्यमाना भृशं बाला वस्त्रार्धेनाभिसंवृता  
०३,०६७।०११अ	तस्या रुदन्त्याः सततं तेन शोकेन पार्थिव  
०३,०६७।०११च्	प्रसादं कुरु वै वीर प्रतिवाक्यं ददस्व च  
०३,०६७।०१२अ	एतद् अन्यच् च वक्तव्यं कृपां कुर्याद् यथा मयि  
०३,०६७।०१२च्	वायुना धूयमानो हि वनं दहति पावकः  
०३,०६७।०१२द्*०३११_०१	तथा दहति शोकाग्निर् हृदयं मम नित्यशः  
०३,०६७।०१३अ	भर्तव्या रक्षणीया च पत्नी हि पतिना सदा  
०३,०६७।०१३च्	तन् नष्टम् उभयं कस्माद् धर्मज्ञस्य सतस् तव  
०३,०६७।०१४अ	ख्यातः प्राज्ञः कुलीनश् च सानुक्रोशश् च त्वं सदा  
०३,०६७।०१४च्	संवृत्तो निरनुक्रोशः शङ्के मद्भाग्यसङ्क्षयात्  
०३,०६७।०१५अ	स कुरुष्व महेष्वास दयां मयि नरर्षभ  
०३,०६७।०१५च्	आनृशंस्यं परो धर्मस् त्वत्त एव हि मे श्रुतम्  
०३,०६७।०१६अ	एवं ब्रुवाणान् यदि वः प्रतिब्रूयाद् धि कश् चन  
०३,०६७।०१६च्	स नरः सर्वथा ज्ञेयः कश् चासौ क्व च वर्तते  
०३,०६७।०१७अ	यच् च वो वचनं श्रुत्वा ब्रूयात् प्रतिवचो नरः  
०३,०६७।०१७च्	तद् आदाय वचः क्षिप्रं ममावेद्यं द्विजोत्तमाः  
०३,०६७।०१८अ	यथा च वो न जानीयाच् चरतो भीमशासनात्  
०३,०६७।०१८च्	पुनरागमनं चैव तथा कार्यम् अतन्द्रितैः  
०३,०६७।०१९अ	यदि वासौ समृद्धः स्याद् यदि वाप्य् अधनो भवेत्  
०३,०६७।०१९च्	यदि वाप्य् अर्थकामः स्याज् ज्ञेयम् अस्य चिकीर्षितम्  
०३,०६७।०२०अ	एवम् उक्तास् त्व् अगच्छंस् ते ब्राह्मणाः सर्वतोदिशम्  
०३,०६७।०२०च्	नलं मृगयितुं राजंस् तथा व्यसनिनं तदा  
०३,०६७।०२१अ	ते पुराणि सराष्ट्राणि ग्रामान् घोषांस् तथाश्रमान्  
०३,०६७।०२१च्	अन्वेषन्तो नलं राजन् नाधिजग्मुर् द्विजातयः  
०३,०६७।०२२अ	तच् च वाक्यं तथा सर्वे तत्र तत्र विशां पते  
०३,०६७।०२२च्	श्रावयां चक्रिरे विप्रा दमयन्त्या यथेरितम्  
०३,०६८।००१	बृहदश्व उवाच  
०३,०६८।००१अ	अथ दीर्घस्य कालस्य पर्णादो नाम वै द्विजः  
०३,०६८।००१च्	प्रत्येत्य नगरं भैमीम् इदं वचनम् अब्रवीत्  
०३,०६८।००२अ	नैषधं मृगयानेन दमयन्ति दिवानिशम्  
०३,०६८।००२च्	अयोध्यां नगरीं गत्वा भाङ्गस्वरिर् उपस्थितः  
०३,०६८।००३अ	श्रावितश् च मया वाक्यं त्वदीयं स महाजने  
०३,०६८।००३च्	ऋतुपर्णो महाभागो यथोक्तं वरवर्णिनि  
०३,०६८।००४अ	तच् छ्रुत्वा नाब्रवीत् किं चिद् ऋतुपर्णो नराधिपः  
०३,०६८।००४च्	न च पारिषदः कश् चिद् भाष्यमाणो मयासकृत्  
०३,०६८।००५अ	अनुज्ञातं तु मां राज्ञा विजने कश् चिद् अब्रवीत्  
०३,०६८।००५च्	ऋतुपर्णस्य पुरुषो बाहुको नाम नामतः  
०३,०६८।००६अ	सूतस् तस्य नरेन्द्रस्य विरूपो ह्रस्वबाहुकः  
०३,०६८।००६च्	शीघ्रयाने सुकुशलो मृष्टकर्ता च भोजने  
०३,०६८।००७अ	स विनिःश्वस्य बहुशो रुदित्वा च मुहुर् मुहुः  
०३,०६८।००७च्	कुशलं चैव मां पृष्ट्वा पश्चाद् इदम् अभाषत  
०३,०६८।००८अ	वैषम्यम् अपि सम्प्राप्ता गोपायन्ति कुलस्त्रियः  
०३,०६८।००८च्	आत्मानम् आत्मना सत्यो जितस्वर्गा न संशयः  
०३,०६८।००८ए	रहिता भर्तृभिश् चैव न क्रुध्यन्ति कदा चन  
०३,०६८।००८ड़्*०३१२_०१	प्राणांश् चारित्रकवचान् धारयन्ति वरस्त्रियः  
०३,०६८।००९अ	विषमस्थेन मूढेन परिभ्रष्टसुखेन च  
०३,०६८।००९च्	यत् सा तेन परित्यक्ता तत्र न क्रोद्धुम् अर्हति  
०३,०६८।०१०अ	प्राणयात्रां परिप्रेप्सोः शकुनैर् हृतवाससः  
०३,०६८।०१०च्	आधिभिर् दह्यमानस्य श्यामा न क्रोद्धुम् अर्हति  
०३,०६८।०११अ	सत्कृतासत्कृता वापि पतिं दृष्ट्वा तथागतम्  
०३,०६८।०११च्	भ्रष्टराज्यं श्रिया हीनं श्यामा न क्रोद्धुम् अर्हति  
०३,०६८।०१२अ	तस्य तद् वचनं श्रुत्वा त्वरितो ऽहम् इहागतः  
०३,०६८।०१२च्	श्रुत्वा प्रमाणं भवती राज्ञश् चैव निवेदय  
०३,०६८।०१३अ	एतच् छ्रुत्वाश्रुपूर्णाक्षी पर्णादस्य विशां पते  
०३,०६८।०१३च्	दमयन्ती रहो ऽभ्येत्य मातरं प्रत्यभाषत  
०३,०६८।०१३द्*०३१३_०१	अयम् अर्थो मृषा न स्याद् ब्राह्मणस्य कथं चन  
०३,०६८।०१४अ	अयम् अर्थो न संवेद्यो भीमे मातः कथं चन  
०३,०६८।०१४च्	त्वत्सन्निधौ समादेक्ष्ये सुदेवं द्विजसत्तमम्  
०३,०६८।०१५अ	यथा न नृपतिर् भीमः प्रतिपद्येत मे मतम्  
०३,०६८।०१५च्	तथा त्वया प्रयत्तव्यं मम चेत् प्रियम् इच्छसि  
०३,०६८।०१६अ	यथा चाहं समानीता सुदेवेनाशु बान्धवान्  
०३,०६८।०१६च्	तेनैव मङ्गलेनाशु सुदेवो यातु माचिरम्  
०३,०६८।०१६ए	समानेतुं नलं मातर् अयोध्यां नगरीम् इतः  
०३,०६८।०१६ड़्*०३१४_०१	ऋतुपर्णस्य भवने निवसन्तम् अरिन्दमम्  
०३,०६८।०१७अ	विश्रान्तं च ततः पश्चात् पर्णादं द्विजसत्तमम्  
०३,०६८।०१७च्	अर्चयाम् आस वैदर्भी धनेनातीव भामिनी  
०३,०६८।०१७द्*०३१५_०१	उवाच चैनं महता सम्पूज्य द्रविणेन वै  
०३,०६८।०१८अ	नले चेहागते विप्र भूयो दास्यामि ते वसु  
०३,०६८।०१८च्	त्वया हि मे बहु कृतं यथा नान्यः करिष्यति  
०३,०६८।०१८ए	यद् भर्त्राहं समेष्यामि शीघ्रम् एव द्विजोत्तम  
०३,०६८।०१९अ	एवम् उक्तो ऽर्चयित्वा ताम् आशीर्वादैः सुमङ्गलैः  
०३,०६८।०१९च्	गृहान् उपययौ चापि कृतार्थः स महामनाः  
०३,०६८।०२०अ	ततश् चानाय्य तं विप्रं दमयन्ती युधिष्ठिर  
०३,०६८।०२०च्	अब्रवीत् सन्निधौ मातुर् दुःखशोकसमन्विता  
०३,०६८।०२१अ	गत्वा सुदेव नगरीम् अयोध्यावासिनं नृपम्  
०३,०६८।०२१च्	ऋतुपर्णं वचो ब्रूहि पतिम् अन्यं चिकीर्षती  
०३,०६८।०२१ए	आस्थास्यति पुनर् भैमी दमयन्ती स्वयंवरम्  
०३,०६८।०२२अ	तत्र गच्छन्ति राजानो राजपुत्राश् च सर्वशः  
०३,०६८।०२२च्	यथा च गणितः कालः श्वोभूते स भविष्यति  
०३,०६८।०२३अ	यदि सम्भावनीयं ते गच्छ शीघ्रम् अरिन्दम  
०३,०६८।०२३च्	सूर्योदये द्वितीयं सा भर्तारं वरयिष्यति  
०३,०६८।०२३ए	न हि स ज्ञायते वीरो नलो जीवन् मृतो ऽपि वा  
०३,०६८।०२४अ	एवं तया यथोक्तं वै गत्वा राजानम् अब्रवीत्  
०३,०६८।०२४च्	ऋतुपर्णं महाराज सुदेवो ब्राह्मणस् तदा  
०३,०६९।००१	बृहदश्व उवाच  
०३,०६९।००१अ	श्रुत्वा वचः सुदेवस्य ऋतुपर्णो नराधिपः  
०३,०६९।००१ब्*०३१६_०१	सारथीन् स समानीय वार्ष्णेयप्रभृतीन् नृपः  
०३,०६९।००१ब्*०३१६_०२	कथयाम् आस यद् वृत्तं ब्राह्मणेन श्रुतं तथा  
०३,०६९।००१ब्*०३१६_०३	बाहुकं च समाहूय दमयन्त्याः स्वयंवरम्  
०३,०६९।००१च्	सान्त्वयञ् श्लक्ष्णया वाचा बाहुकं प्रत्यभाषत  
०३,०६९।००२अ	विदर्भान् यातुम् इच्छामि दमदन्त्याः स्वयंवरम्  
०३,०६९।००२च्	एकाह्ना हयतत्त्वज्ञ मन्यसे यदि बाहुक  
०३,०६९।००३अ	एवम् उक्तस्य कौन्तेय तेन राज्ञा नलस्य ह  
०३,०६९।००३च्	व्यदीर्यत मनो दुःखात् प्रदध्यौ च महामनाः  
०३,०६९।००४अ	दमयन्ती भवेद् एतत् कुर्याद् दुःखेन मोहिता  
०३,०६९।००४च्	अस्मदर्थे भवेद् वायम् उपायश् चिन्तितो महान्  
०३,०६९।००५अ	नृशंसं बत वैदर्भी कर्तुकामा तपस्विनी  
०३,०६९।००५च्	मया क्षुद्रेण निकृता पापेनाकृतबुद्धिना  
०३,०६९।००६अ	स्त्रीस्वभावश् चलो लोके मम दोषश् च दारुणः  
०३,०६९।००६च्	स्याद् एवम् अपि कुर्यात् सा विवशा गतसौहृदा  
०३,०६९।००६ए	मम शोकेन संविग्ना नैराश्यात् तनुमध्यमा  
०३,०६९।००७अ	न चैवं कर्हि चित् कुर्यात् सापत्या च विशेषतः  
०३,०६९।००७च्	यद् अत्र तथ्यं पथ्यं च गत्वा वेत्स्यामि निश्चयम्  
०३,०६९।००७ए	ऋतुपर्णस्य वै कामम् आत्मार्थं च करोम्य् अहम्  
०३,०६९।००८अ	इति निश्चित्य मनसा बाहुको दीनमानसः  
०३,०६९।००८च्	कृताञ्जलिर् उवाचेदम् ऋतुपर्णं नराधिपम्  
०३,०६९।००९अ	प्रतिजानामि ते सत्यं गमिष्यसि नराधिप  
०३,०६९।००९च्	एकाह्ना पुरुषव्याघ्र विदर्भनगरीं नृप  
०३,०६९।००९द्*०३१७_०१	एवम् उक्तो ऽब्रवीद् राजा बाहुकं प्रहसंस् तदा  
०३,०६९।००९द्*०३१७_०२	यद्य् एवं भविता श्वो वै किं ते कामं करोम्य् अहम्  
०३,०६९।०१०अ	ततः परीक्षाम् अश्वानां चक्रे राजन् स बाहुकः  
०३,०६९।०१०च्	अश्वशालाम् उपागम्य भाङ्गस्वरिनृपाज्ञया  
०३,०६९।०११अ	स त्वर्यमाणो बहुश ऋतुपर्णेन बाहुकः  
०३,०६९।०११ब्*०३१८_०१	अश्वाञ् जिज्ञासमानो वै विचार्य च पुनः पुनः  
०३,०६९।०११च्	अध्यगच्छत् कृशान् अश्वान् समर्थान् अध्वनि क्षमान्  
०३,०६९।०१२अ	तेजोबलसमायुक्तान् कुलशीलसमन्वितान्  
०३,०६९।०१२च्	वर्जितांल् लक्षणैर् हीनैः पृथुप्रोथान् महाहनून्  
०३,०६९।०१२ए	शुद्धान् दशभिर् आवर्तैः सिन्धुजान् वातरंहसः  
०३,०६९।०१२ड़्*०३१९_०१	दृश्यमानान् कृशान् अङ्गैर् जवेनाप्रतिमान् पथि  
०३,०६९।०१३अ	दृष्ट्वा तान् अब्रवीद् राजा किं चित् कोपसमन्वितः  
०३,०६९।०१३च्	किम् इदं प्रार्थितं कर्तुं प्रलब्धव्या हि ते वयम्  
०३,०६९।०१४अ	कथम् अल्पबलप्राणा वक्ष्यन्तीमे हया मम  
०३,०६९।०१४च्	महान् अध्वा च तुरगैर् गन्तव्यः कथम् ईदृशैः  
०३,०६९।०१५	बाहुक उवाच  
०३,०६९।०१५अ	एते हया गमिष्यन्ति विदर्भान् नात्र संशयः  
०३,०६९।०१५च्	अथान्यान् मन्यसे राजन् ब्रूहि कान् योजयामि ते  
०३,०६९।०१५द्*०३२०_०१	एको ललाटे द्वौ मूर्ध्नि द्वौ द्वौ पार्श्वोपपार्श्वयोः  
०३,०६९।०१५द्*०३२०_०२	द्वौ द्वौ वक्षसि विज्ञेयौ प्रयाणे चैक एव तु  
०३,०६९।०१६	ऋतुपर्ण उवाच  
०३,०६९।०१६अ	त्वम् एव हयतत्त्वज्ञः कुशलश् चासि बाहुक  
०३,०६९।०१६च्	यान् मन्यसे समर्थांस् त्वं क्षिप्रं तान् एव योजय  
०३,०६९।०१७	बृहदश्व उवाच  
०३,०६९।०१७अ	ततः सदश्वांश् चतुरः कुलशीलसमन्वितान्  
०३,०६९।०१७च्	योजयाम् आस कुशलो जवयुक्तान् रथे नरः  
०३,०६९।०१८अ	ततो युक्तं रथं राजा समारोहत् त्वरान्वितः  
०३,०६९।०१८च्	अथ पर्यपतन् भूमौ जानुभिस् ते हयोत्तमाः  
०३,०६९।०१९अ	ततो नरवरः श्रीमान् नलो राजा विशां पते  
०३,०६९।०१९च्	सान्त्वयाम् आस तान् अश्वांस् तेजोबलसमन्वितान्  
०३,०६९।०२०अ	रश्मिभिश् च समुद्यम्य नलो यातुम् इयेष सः  
०३,०६९।०२०च्	सूतम् आरोप्य वार्ष्णेयं जवम् आस्थाय वै परम्  
०३,०६९।०२१अ	ते चोद्यमाना विधिना बाहुकेन हयोत्तमाः  
०३,०६९।०२१च्	समुत्पेतुर् इवाकाशं रथिनं मोहयन्न् इव  
०३,०६९।०२२अ	तथा तु दृष्ट्वा तान् अश्वान् वहतो वातरंहसः  
०३,०६९।०२२च्	अयोध्याधिपतिर् धीमान् विस्मयं परमं ययौ  
०३,०६९।०२३अ	रथघोषं तु तं श्रुत्वा हयसङ्ग्रहणं च तत्  
०३,०६९।०२३च्	वार्ष्णेयश् चिन्तयाम् आस बाहुकस्य हयज्ञताम्  
०३,०६९।०२४अ	किं नु स्यान् मातलिर् अयं देवराजस्य सारथिः  
०३,०६९।०२४च्	तथा हि लक्षणं वीरे बाहुके दृश्यते महत्  
०३,०६९।०२५अ	शालिहोत्रो ऽथ किं नु स्याद् धयानां कुलतत्त्ववित्  
०३,०६९।०२५च्	मानुषं समनुप्राप्तो वपुः परमशोभनम्  
०३,०६९।०२६अ	उताहो स्विद् भवेद् राजा नलः परपुरञ्जयः  
०३,०६९।०२६च्	सो ऽयं नृपतिर् आयात इत्य् एवं समचिन्तयत्  
०३,०६९।०२७अ	अथ वा यां नलो वेद विद्यां ताम् एव बाहुकः  
०३,०६९।०२७च्	तुल्यं हि लक्षये ज्ञानं बाहुकस्य नलस्य च  
०३,०६९।०२८अ	अपि चेदं वयस् तुल्यम् अस्य मन्ये नलस्य च  
०३,०६९।०२८च्	नायं नलो महावीर्यस् तद्विद्यस् तु भविष्यति  
०३,०६९।०२९अ	प्रच्छन्ना हि महात्मानश् चरन्ति पृथिवीम् इमाम्  
०३,०६९।०२९च्	दैवेन विधिना युक्ताः शास्त्रोक्तैश् च विरूपणैः  
०३,०६९।०३०अ	भवेत् तु मतिभेदो मे गात्रवैरूप्यतां प्रति  
०३,०६९।०३०च्	प्रमाणात् परिहीनस् तु भवेद् इति हि मे मतिः  
०३,०६९।०३१अ	वयःप्रमाणं तत्तुल्यं रूपेण तु विपर्ययः  
०३,०६९।०३१च्	नलं सर्वगुणैर् युक्तं मन्ये बाहुकम् अन्ततः  
०३,०६९।०३२अ	एवं विचार्य बहुशो वार्ष्णेयः पर्यचिन्तयत्  
०३,०६९।०३२च्	हृदयेन महाराज पुण्यश्लोकस्य सारथिः  
०३,०६९।०३३अ	ऋतुपर्णस् तु राजेन्द्र बाहुकस्य हयज्ञताम्  
०३,०६९।०३३च्	चिन्तयन् मुमुदे राजा सहवार्ष्णेयसारथिः  
०३,०६९।०३४अ	बलं वीर्यं तथोत्साहं हयसङ्ग्रहणं च तत्  
०३,०६९।०३४च्	परं यत्नं च सम्प्रेक्ष्य परां मुदम् अवाप ह  
०३,०७०।००१	बृहदश्व उवाच  
०३,०७०।००१अ	स नदीः पर्वतांश् चैव वनानि च सरांसि च  
०३,०७०।००१च्	अचिरेणातिचक्राम खेचरः खे चरन्न् इव  
०३,०७०।००२अ	तथा प्रयाते तु रथे तदा भाङ्गस्वरिर् नृपः  
०३,०७०।००२च्	उत्तरीयम् अथापश्यद् भ्रष्टं परपुरञ्जयः  
०३,०७०।००३अ	ततः स त्वरमाणस् तु पटे निपतिते तदा  
०३,०७०।००३च्	ग्रहीष्यामीति तं राजा नलम् आह महामनाः  
०३,०७०।००४अ	निगृह्णीष्व महाबुद्धे हयान् एतान् महाजवान्  
०३,०७०।००४च्	वार्ष्णेयो यावद् एतं मे पटम् आनयताम् इति  
०३,०७०।००५अ	नलस् तं प्रत्युवाचाथ दूरे भ्रष्टः पटस् तव  
०३,०७०।००५च्	योजनं समतिक्रान्तो न स शक्यस् त्वया पुनः  
०३,०७०।००६अ	एवम् उक्ते नलेनाथ तदा भाङ्गस्वरिर् नृपः  
०३,०७०।००६च्	आससाद वने राजन् फलवन्तं बिभीतकम्  
०३,०७०।००७अ	तं दृष्ट्वा बाहुकं राजा त्वरमाणो ऽभ्यभाषत  
०३,०७०।००७च्	ममापि सूत पश्य त्वं सङ्ख्याने परमं बलम्  
०३,०७०।००८अ	सर्वः सर्वं न जानाति सर्वज्ञो नास्ति कश् चन  
०३,०७०।००८च्	नैकत्र परिनिष्ठास्ति ज्ञानस्य पुरुषे क्व चित्  
०३,०७०।००९अ	वृक्षे ऽस्मिन् यानि पर्णानि फलान्य् अपि च बाहुक  
०३,०७०।००९ब्*०३२१_०१	सङ्ख्यातानि मयैतानि सर्वाण्य् अस्य वनस्पतेः  
०३,०७०।००९च्	पतितानि च यान्य् अत्र तत्रैकम् अधिकं शतम्  
०३,०७०।००९ए	एकपत्राधिकं पत्रं फलम् एकं च बाहुक  
०३,०७०।००९ड़्*०३२३_०१	अयुतं चैव पत्राणाम् अनयोर् अपि शाखयोः  
०३,०७०।००९ड़्*०३२४_०१	लक्ष्यं ह्य् अशीतिसाहस्रं पत्रेषु च फलेषु च  
०३,०७०।०१०अ	पञ्च कोट्यो ऽथ पत्राणां द्वयोर् अपि च शाखयोः  
०३,०७०।०१०च्	प्रचिनुह्य् अस्य शाखे द्वे याश् चाप्य् अन्याः प्रशाखिकाः  
०३,०७०।०१०द्*०३२२_०१	प्रविलुप्तस्य शाखे द्वे पश्चान्या या प्रशाखिका  
०३,०७०।०१०ए	आभ्यां फलसहस्रे द्वे पञ्चोनं शतम् एव च  
०३,०७०।०११अ	ततो रथाद् अवप्लुत्य राजानं बाहुको ऽब्रवीत्  
०३,०७०।०११च्	परोक्षम् इव मे राजन् कत्थसे शत्रुकर्शन  
०३,०७०।०११द्*०३२५_०१	प्रत्यक्षम् एतत् कर्तास्मि शातयित्वा बिभीतकम्  
०३,०७०।०१२अ	अथ ते गणिते राजन् विद्यते न परोक्षता  
०३,०७०।०१२च्	प्रत्यक्षं ते महाराज गणयिष्ये बिभीतकम्  
०३,०७०।०१३अ	अहं हि नाभिजानामि भवेद् एवं न वेति च  
०३,०७०।०१३च्	सङ्ख्यास्यामि फलान्य् अस्य पश्यतस् ते जनाधिप  
०३,०७०।०१३ए	मुहूर्तम् इव वार्ष्णेयो रश्मीन् यच्छतु वाजिनाम्  
०३,०७०।०१४अ	तम् अब्रवीन् नृपः सूतं नायं कालो विलम्बितुम्  
०३,०७०।०१४च्	बाहुकस् त्व् अब्रवीद् एनं परं यत्नं समास्थितः  
०३,०७०।०१५अ	प्रतीक्षस्व मुहूर्तं त्वम् अथ वा त्वरते भवान्  
०३,०७०।०१५च्	एष याति शिवः पन्था याहि वार्ष्णेयसारथिः  
०३,०७०।०१६अ	अब्रवीद् ऋतुपर्णस् तं सान्त्वयन् कुरुनन्दन  
०३,०७०।०१६च्	त्वम् एव यन्ता नान्यो ऽस्ति पृथिव्याम् अपि बाहुक  
०३,०७०।०१७अ	त्वत्कृते यातुम् इच्छामि विदर्भान् हयकोविद  
०३,०७०।०१७च्	शरणं त्वां प्रपन्नो ऽस्मि न विघ्नं कर्तुम् अर्हसि  
०३,०७०।०१८अ	कामं च ते करिष्यामि यन् मां वक्ष्यसि बाहुक  
०३,०७०।०१८च्	विदर्भान् यदि यात्वाद्य सूर्यं दर्शयितासि मे  
०३,०७०।०१९अ	अथाब्रवीद् बाहुकस् तं सङ्ख्यायेमं बिभीतकम्  
०३,०७०।०१९च्	ततो विदर्भान् यास्यामि कुरुष्वेदं वचो मम  
०३,०७०।०२०अ	अकाम इव तं राजा गणयस्वेत्य् उवाच ह  
०३,०७०।०२०ब्*०३२६_०१	एकदेशं च शाखायाः समादिष्टं मयानघ  
०३,०७०।०२०ब्*०३२६_०२	गणयस्वाश्वतत्त्वज्ञ ततस् त्वं प्रीतिम् आवह  
०३,०७०।०२०ब्*०३२७_०१	ततस् तं बाहुको राजञ् छाखैकोद्देशम् अप्य् उत  
०३,०७०।०२०ब्*०३२७_०२	फलानि परिसङ्ख्यातुं त्वरमाणोपचक्रमे  
०३,०७०।०२०च्	सो ऽवतीर्य रथात् तूर्णं शातयाम् आस तं द्रुमम्  
०३,०७०।०२१अ	ततः स विस्मयाविष्टो राजानम् इदम् अब्रवीत्  
०३,०७०।०२१च्	गणयित्वा यथोक्तानि तावन्त्य् एव फलानि च  
०३,०७०।०२२अ	अत्यद्भुतम् इदं राजन् दृष्टवान् अस्मि ते बलम्  
०३,०७०।०२२च्	श्रोतुम् इच्छामि तां विद्यां यथैतज् ज्ञायते नृप  
०३,०७०।०२३अ	तम् उवाच ततो राजा त्वरितो गमने तदा  
०३,०७०।०२३च्	विद्ध्य् अक्षहृदयज्ञं मां सङ्ख्याने च विशारदम्  
०३,०७०।०२४अ	बाहुकस् तम् उवाचाथ देहि विद्याम् इमां मम  
०३,०७०।०२४च्	मत्तो ऽपि चाश्वहृदयं गृहाण पुरुषर्षभ  
०३,०७०।०२५अ	ऋतुपर्णस् ततो राजा बाहुकं कार्यगौरवात्  
०३,०७०।०२५च्	हयज्ञानस्य लोभाच् च तथेत्य् एवाब्रवीद् वचः  
०३,०७०।०२६अ	यथेष्टं त्वं गृहाणेदम् अक्षाणां हृदयं परम्  
०३,०७०।०२६च्	निक्षेपो मे ऽश्वहृदयं त्वयि तिष्ठतु बाहुक  
०३,०७०।०२६ए	एवम् उक्त्वा ददौ विद्याम् ऋतुपर्णो नलाय वै  
०३,०७०।०२६ड़्*०३२८_०१	ददाव् एकमना भूत्वा शुचिः पुरुषसत्तमः  
०३,०७०।०२७अ	तस्याक्षहृदयज्ञस्य शरीरान् निःसृतः कलिः  
०३,०७०।०२७च्	कर्कोटकविषं तीक्ष्णं मुखात् सततम् उद्वमन्  
०३,०७०।०२८अ	कलेस् तस्य तदार्तस्य शापाग्निः स विनिःसृतः  
०३,०७०।०२८च्	स तेन कर्शितो राजा दीर्घकालम् अनात्मवान्  
०३,०७०।०२८द्*०३२९_०१	तं भ्रान्तरूपं निःशोभं सङ्क्लिष्टम् अकरोत् कलिः  
०३,०७०।०२९अ	ततो विषविमुक्तात्मा स्वरूपम् अकरोत् कलिः  
०३,०७०।०२९च्	तं शप्तुम् ऐच्छत् कुपितो निषधाधिपतिर् नलः  
०३,०७०।०३०अ	तम् उवाच कलिर् भीतो वेपमानः कृताञ्जलिः  
०३,०७०।०३०च्	कोपं संयच्छ नृपते कीर्तिं दास्यामि ते पराम्  
०३,०७०।०३१अ	इन्द्रसेनस्य जननी कुपिता माशपत् पुरा  
०३,०७०।०३१च्	यदा त्वया परित्यक्ता ततो ऽहं भृशपीडितः  
०३,०७०।०३२अ	अवसं त्वयि राजेन्द्र सुदुःखम् अपराजित  
०३,०७०।०३२च्	विषेण नागराजस्य दह्यमानो दिवानिशम्  
०३,०७०।०३२द्*०३३०_०१	शरणं त्वां प्रपन्नो ऽस्मि शृणु चेदं वचो मम  
०३,०७०।०३३अ	ये च त्वां मनुजा लोके कीर्तयिष्यन्त्य् अतन्द्रिताः  
०३,०७०।०३३च्	मत्प्रसूतं भयं तेषां न कदा चिद् भविष्यति  
०३,०७०।०३३द्*०३३१_०१	न तेषां मानसं किं चिच् छरीरं वाचिकं तथा  
०३,०७०।०३३द्*०३३१_०२	भविष्यति नृणां राजन् कीर्तयिष्यन्ति ये नलम्  
०३,०७०।०३३द्*०३३२_०१	भयार्तं शरणं यातं यदि मां त्वं न शप्स्यसे  
०३,०७०।०३४अ	एवम् उक्तो नलो राजा न्ययच्छत् कोपम् आत्मनः  
०३,०७०।०३४च्	ततो भीतः कलिः क्षिप्रं प्रविवेश बिभीतकम्  
०३,०७०।०३४द्*०३३३_०१	कलिसंसर्गदोषेण अपवित्रो बिभीतकः  
०३,०७०।०३४ए	कलिस् त्व् अन्येन नादृश्यत् कथयन् नैषधेन वै  
०३,०७०।०३५अ	ततो गतज्वरो राजा नैषधः परवीरहा  
०३,०७०।०३५च्	सम्प्रनष्टे कलौ राजन् सङ्ख्यायाथ फलान्य् उत  
०३,०७०।०३६अ	मुदा परमया युक्तस् तेजसा च परेण ह  
०३,०७०।०३६च्	रथम् आरुह्य तेजस्वी प्रययौ जवनैर् हयैः  
०३,०७०।०३६ए	बिभीतकश् चाप्रशस्तः संवृत्तः कलिसंश्रयात्  
०३,०७०।०३६ड़्*०३३४_०१	ततः प्रभृति राजेन्द्र लोके ऽस्मिन् पाण्डुनन्दन  
०३,०७०।०३७अ	हयोत्तमान् उत्पततो द्विजान् इव पुनः पुनः  
०३,०७०।०३७च्	नलः सञ्चोदयाम् आस प्रहृष्टेनान्तरात्मना  
०३,०७०।०३८अ	विदर्भाभिमुखो राजा प्रययौ स महामनाः  
०३,०७०।०३८च्	नले तु समतिक्रान्ते कलिर् अप्य् अगमद् गृहान्  
०३,०७०।०३९अ	ततो गतज्वरो राजा नलो ऽभूत् पृथिवीपते  
०३,०७०।०३९च्	विमुक्तः कलिना राजन् रूपमात्रवियोजितः  
०३,०७१।००१	बृहदश्व उवाच  
०३,०७१।००१अ	ततो विदर्भान् सम्प्राप्तं सायाह्ने सत्यविक्रमम्  
०३,०७१।००१च्	ऋतुपर्णं जना राज्ञे भीमाय प्रत्यवेदयन्  
०३,०७१।००२अ	स भीमवचनाद् राजा कुण्डिनं प्राविशत् पुरम्  
०३,०७१।००२च्	नादयन् रथघोषेण सर्वाः सोपदिशो दश  
०३,०७१।००३अ	ततस् तं रथनिर्घोषं नलाश्वास् तत्र शुश्रुवुः  
०३,०७१।००३च्	श्रुत्वा च समहृष्यन्त पुरेव नलसन्निधौ  
०३,०७१।००४अ	दमयन्ती च शुश्राव रथघोषं नलस्य तम्  
०३,०७१।००४च्	यथा मेघस्य नदतो गम्भीरं जलदागमे  
०३,०७१।००४द्*०३३५_०१	परं विस्मयम् आपन्ना श्रुत्वा नादं महास्वनम्  
०३,०७१।००५अ	नलेन सङ्गृहीतेषु पुरेव नलवाजिषु  
०३,०७१।००५च्	सदृशं रथनिर्घोषं मेने भैमी तथा हयाः  
०३,०७१।००६अ	प्रासादस्थाश् च शिखिनः शालास्थाश् चैव वारणाः  
०३,०७१।००६च्	हयाश् च शुश्रुवुस् तत्र रथघोषं महीपतेः  
०३,०७१।००७अ	ते श्रुत्वा रथनिर्घोषं वारणाः शिखिनस् तथा  
०३,०७१।००७च्	प्रणेदुर् उन्मुखा राजन् मेघोदयम् इवेक्ष्य ह  
०३,०७१।००८	दमयन्त्य् उवाच  
०३,०७१।००८अ	यथासौ रथनिर्घोषः पूरयन्न् इव मेदिनीम्  
०३,०७१।००८च्	मम ह्लादयते चेतो नल एष महीपतिः  
०३,०७१।००९अ	अद्य चन्द्राभवक्त्रं तं न पश्यामि नलं यदि  
०३,०७१।००९च्	असङ्ख्येयगुणं वीरं विनशिष्याम्य् असंशयम्  
०३,०७१।०१०अ	यदि वै तस्य वीरस्य बाह्वोर् नाद्याहम् अन्तरम्  
०३,०७१।०१०च्	प्रविशामि सुखस्पर्शं विनशिष्याम्य् असंशयम्  
०३,०७१।०११अ	यदि मां मेघनिर्घोषो नोपगच्छति नैषधः  
०३,०७१।०११च्	अद्य चामीकरप्रख्यो विनशिष्याम्य् असंशयम्  
०३,०७१।०१२अ	यदि मां सिंहविक्रान्तो मत्तवारणवारणः  
०३,०७१।०१२च्	नाभिगच्छति राजेन्द्रो विनशिष्याम्य् असंशयम्  
०३,०७१।०१३अ	न स्मराम्य् अनृतं किं चिन् न स्मराम्य् अनुपाकृतम्  
०३,०७१।०१३च्	न च पर्युषितं वाक्यं स्वैरेष्व् अपि महात्मनः  
०३,०७१।०१४अ	प्रभुः क्षमावान् वीरश् च मृदुर् दान्तो जितेन्द्रियः  
०३,०७१।०१४च्	रहो ऽनीचानुवर्ती च क्लीबवन् मम नैषधः  
०३,०७१।०१५अ	गुणांस् तस्य स्मरन्त्या मे तत्पराया दिवानिशम्  
०३,०७१।०१५च्	हृदयं दीर्यत इदं शोकात् प्रियविनाकृतम्  
०३,०७१।०१६	बृहदश्व उवाच  
०३,०७१।०१६अ	एवं विलपमाना सा नष्टसञ्ज्ञेव भारत  
०३,०७१।०१६च्	आरुरोह महद् वेश्म पुण्यश्लोकदिदृक्षया  
०३,०७१।०१७अ	ततो मध्यमकक्षायां ददर्श रथम् आस्थितम्  
०३,०७१।०१७च्	ऋतुपर्णं महीपालं सहवार्ष्णेयबाहुकम्  
०३,०७१।०१८अ	ततो ऽवतीर्य वार्ष्णेयो बाहुकश् च रथोत्तमात्  
०३,०७१।०१८च्	हयांस् तान् अवमुच्याथ स्थापयाम् आसतू रथम्  
०३,०७१।०१९अ	सो ऽवतीर्य रथोपस्थाद् ऋतुपर्णो नराधिपः  
०३,०७१।०१९च्	उपतस्थे महाराज भीमं भीमपराक्रमम्  
०३,०७१।०२०अ	तं भीमः प्रतिजग्राह पूजया परया ततः  
०३,०७१।०२०ब्*०३३६_०१	स तेन पूजितो राज्ञा ऋतुपर्णो नराधिपः  
०३,०७१।०२०ब्*०३३६_०२	स तत्र कुण्डिने रम्ये वसमानो महीपतिः  
०३,०७१।०२०ब्*०३३६_०३	न च किं चित् ततो ऽपश्यत् प्रेक्ष्यमाणो मुहुर् मुहुः  
०३,०७१।०२०ब्*०३३६_०४	स तु राज्ञा समागम्य विदर्भपतिना तदा  
०३,०७१।०२०च्	अकस्मात् सहसा प्राप्तं स्त्रीमन्त्रं न स्म विन्दति  
०३,०७१।०२१अ	किं कार्यं स्वागतं ते ऽस्तु राज्ञा पृष्टश् च भारत  
०३,०७१।०२१च्	नाभिजज्ञे स नृपतिर् दुहित्रर्थे समागतम्  
०३,०७१।०२२अ	ऋतुपर्णो ऽपि राजा स धीमान् सत्यपराक्रमः  
०३,०७१।०२२च्	राजानं राजपुत्रं वा न स्म पश्यति कं चन  
०३,०७१।०२२ए	नैव स्वयंवरकथां न च विप्रसमागमम्  
०३,०७१।०२२ड़्*०३३७_०१	न चान्यं किं चिद् आरम्भं स्वयंवरविधिं प्रति  
०३,०७१।०२३अ	ततो विगणयन् राजा मनसा कोसलाधिपः  
०३,०७१।०२३च्	आगतो ऽस्मीत्य् उवाचैनं भवन्तम् अभिवादकः  
०३,०७१।०२४अ	राजापि च स्मयन् भीमो मनसाभिविचिन्तयत्  
०३,०७१।०२४च्	अधिकं योजनशतं तस्यागमनकारणम्  
०३,०७१।०२४द्*०३३८_०१	राज्ञश् चान्यान् अतिक्रम्य प्राप्तो ऽयम् अभिवादकः  
०३,०७१।०२५अ	ग्रामान् बहून् अतिक्रम्य नाध्यगच्छद् यथातथम्  
०३,०७१।०२५च्	अल्पकार्यं विनिर्दिष्टं तस्यागमनकारणम्  
०३,०७१।०२५द्*०३३९_०१	पश्चाद् उदर्के ज्ञास्यामि कारणं यद् भविष्यति  
०३,०७१।०२६अ	नैतद् एवं स नृपतिस् तं सत्कृत्य व्यसर्जयत्  
०३,०७१।०२६च्	विश्राम्यताम् इति वदन् क्लान्तो ऽसीति पुनः पुनः  
०३,०७१।०२७अ	स सत्कृतः प्रहृष्टात्मा प्रीतः प्रीतेन पार्थिवः  
०३,०७१।०२७च्	राजप्रेष्यैर् अनुगतो दिष्टं वेश्म समाविशत्  
०३,०७१।०२८अ	ऋतुपर्णे गते राजन् वार्ष्णेयसहिते नृपे  
०३,०७१।०२८च्	बाहुको रथम् आस्थाय रथशालाम् उपागमत्  
०३,०७१।०२९अ	स मोचयित्वा तान् अश्वान् परिचार्य च शास्त्रतः  
०३,०७१।०२९च्	स्वयं चैतान् समाश्वास्य रथोपस्थ उपाविशत्  
०३,०७१।०३०अ	दमयन्ती तु शोकार्ता दृष्ट्वा भाङ्गस्वरिं नृपम्  
०३,०७१।०३०च्	सूतपुत्रं च वार्ष्णेयं बाहुकं च तथाविधम्  
०३,०७१।०३१अ	चिन्तयाम् आस वैदर्भी कस्यैष रथनिस्वनः  
०३,०७१।०३१च्	नलस्येव महान् आसीन् न च पश्यामि नैषधम्  
०३,०७१।०३२अ	वार्ष्णेयेन भवेन् नूनं विद्या सैवोपशिक्षिता  
०३,०७१।०३२च्	तेनास्य रथनिर्घोषो नलस्येव महान् अभूत्  
०३,०७१।०३३अ	आहो स्विद् ऋतुपर्णो ऽपि यथा राजा नलस् तथा  
०३,०७१।०३३च्	ततो ऽयं रथनिर्घोषो नैषधस्येव लक्ष्यते  
०३,०७१।०३४अ	एवं वितर्कयित्वा तु दमयन्ती विशां पते  
०३,०७१।०३४च्	दूतीं प्रस्थापयाम् आस नैषधान्वेषणे नृप  
०३,०७२।००१	दमयन्त्य् उवाच  
०३,०७२।००१अ	गच्छ केशिनि जानीहि क एष रथवाहकः  
०३,०७२।००१च्	उपविष्टो रथोपस्थे विकृतो ह्रस्वबाहुकः  
०३,०७२।००२अ	अभ्येत्य कुशलं भद्रे मृदुपूर्वं समाहिता  
०३,०७२।००२च्	पृच्छेथाः पुरुषं ह्य् एनं यथातत्त्वम् अनिन्दिते  
०३,०७२।००३अ	अत्र मे महती शङ्का भवेद् एष नलो नृपः  
०३,०७२।००३च्	तथा च मे मनस्तुष्टिर् हृदयस्य च निर्वृतिः  
०३,०७२।००४अ	ब्रूयाश् चैनं कथान्ते त्वं पर्णादवचनं यथा  
०३,०७२।००४च्	प्रतिवाक्यं च सुश्रोणि बुध्येथास् त्वम् अनिन्दिते  
०३,०७२।००५	बृहदश्व उवाच  
०३,०७२।००५अ	एवं समाहिता गत्वा दूती बाहुकम् अब्रवीत्  
०३,०७२।००५च्	दमयन्त्य् अपि कल्याणी प्रासादस्थान्ववैक्षत  
०३,०७२।००६	केशिन्य् उवाच  
०३,०७२।००६अ	स्वागतं ते मनुष्येन्द्र कुशलं ते ब्रवीम्य् अहम्  
०३,०७२।००६च्	दमयन्त्या वचः साधु निबोध पुरुषर्षभ  
०३,०७२।००७अ	कदा वै प्रस्थिता यूयं किमर्थम् इह चागताः  
०३,०७२।००७च्	तत् त्वं ब्रूहि यथान्यायं वैदर्भी श्रोतुम् इच्छति  
०३,०७२।००८	बाहुक उवाच  
०३,०७२।००८अ	श्रुतः स्वयंवरो राज्ञा कौसल्येन यशस्विना  
०३,०७२।००८च्	द्वितीयो दमयन्त्या वै श्वोभूत इति भामिनि  
०३,०७२।००९अ	श्रुत्वा तं प्रस्थितो राजा शतयोजनयायिभिः  
०३,०७२।००९च्	हयैर् वातजवैर् मुख्यैर् अहम् अस्य च सारथिः  
०३,०७२।०१०	केशिन्य् उवाच  
०३,०७२।०१०अ	अथ यो ऽसौ तृतीयो वः स कुतः कस्य वा पुनः  
०३,०७२।०१०च्	त्वं च कस्य कथं चेदं त्वयि कर्म समाहितम्  
०३,०७२।०११	बाहुक उवाच  
०३,०७२।०११अ	पुण्यश्लोकस्य वै सूतो वार्ष्णेय इति विश्रुतः  
०३,०७२।०११च्	स नले विद्रुते भद्रे भाङ्गस्वरिम् उपस्थितः  
०३,०७२।०१२अ	अहम् अप्य् अश्वकुशलः सूदत्वे च सुनिष्ठितः  
०३,०७२।०१२च्	ऋतुपर्णेन सारथ्ये भोजने च वृतः स्वयम्  
०३,०७२।०१३	केशिन्य् उवाच  
०३,०७२।०१३अ	अथ जानाति वार्ष्णेयः क्व नु राजा नलो गतः  
०३,०७२।०१३च्	कथं चित् त्वयि वैतेन कथितं स्यात् तु बाहुक  
०३,०७२।०१४	बाहुक उवाच  
०३,०७२।०१४अ	इहैव पुत्रौ निक्षिप्य नलस्याशुभकर्मणः  
०३,०७२।०१४च्	गतस् ततो यथाकामं नैष जानाति नैषधम्  
०३,०७२।०१५अ	न चान्यः पुरुषः कश् चिन् नलं वेत्ति यशस्विनि  
०३,०७२।०१५च्	गूढश् चरति लोके ऽस्मिन् नष्टरूपो महीपतिः  
०३,०७२।०१६अ	आत्मैव हि नलं वेत्ति या चास्य तदनन्तरा  
०३,०७२।०१६च्	न हि वै तानि लिङ्गानि नलं शंसन्ति कर्हि चित्  
०३,०७२।०१७	केशिन्य् उवाच  
०३,०७२।०१७अ	यो ऽसाव् अयोध्यां प्रथमं गतवान् ब्राह्मणस् तदा  
०३,०७२।०१७च्	इमानि नारीवाक्यानि कथयानः पुनः पुनः  
०३,०७२।०१८अ	क्व नु त्वं कितव छित्त्वा वस्त्रार्धं प्रस्थितो मम  
०३,०७२।०१८च्	उत्सृज्य विपिने सुप्ताम् अनुरक्तां प्रियां प्रिय  
०३,०७२।०१९अ	सा वै यथा समादिष्टा तत्रास्ते त्वत्प्रतीक्षिणी  
०३,०७२।०१९च्	दह्यमाना दिवारात्रं वस्त्रार्धेनाभिसंवृता  
०३,०७२।०२०अ	तस्या रुदन्त्याः सततं तेन दुःखेन पार्थिव  
०३,०७२।०२०च्	प्रसादं कुरु वै वीर प्रतिवाक्यं प्रयच्छ च  
०३,०७२।०२१अ	तस्यास् तत् प्रियम् आख्यानं प्रब्रवीहि महामते  
०३,०७२।०२१च्	तद् एव वाक्यं वैदर्भी श्रोतुम् इच्छत्य् अनिन्दिता  
०३,०७२।०२२अ	एतच् छ्रुत्वा प्रतिवचस् तस्य दत्तं त्वया किल  
०३,०७२।०२२च्	यत् पुरा तत् पुनस् त्वत्तो वैदर्भी श्रोतुम् इच्छति  
०३,०७२।०२३	बृहदश्व उवाच  
०३,०७२।०२३अ	एवम् उक्तस्य केशिन्या नलस्य कुरुनन्दन  
०३,०७२।०२३च्	हृदयं व्यथितं चासीद् अश्रुपूर्णे च लोचने  
०३,०७२।०२४अ	स निगृह्यात्मनो दुःखं दह्यमानो महीपतिः  
०३,०७२।०२४च्	बाष्पसन्दिग्धया वाचा पुनर् एवेदम् अब्रवीत्  
०३,०७२।०२५अ	वैषम्यम् अपि सम्प्राप्ता गोपायन्ति कुलस्त्रियः  
०३,०७२।०२५च्	आत्मानम् आत्मना सत्यो जितस्वर्गा न संशयः  
०३,०७२।०२६अ	रहिता भर्तृभिश् चैव न क्रुध्यन्ति कदा चन  
०३,०७२।०२६च्	प्राणांश् चारित्रकवचा धारयन्तीह सत्स्त्रियः  
०३,०७२।०२७अ	प्राणयात्रां परिप्रेप्सोः शकुनैर् हृतवाससः  
०३,०७२।०२७च्	आधिभिर् दह्यमानस्य श्यामा न क्रोद्धुम् अर्हति  
०३,०७२।०२८अ	सत्कृतासत्कृता वापि पतिं दृष्ट्वा तथागतम्  
०३,०७२।०२८च्	भ्रष्टराज्यं श्रिया हीनं क्षुधितं व्यसनाप्लुतम्  
०३,०७२।०२९अ	एवं ब्रुवाणस् तद् वाक्यं नलः परमदुःखितः  
०३,०७२।०२९च्	न बाष्पम् अशकत् सोढुं प्ररुरोद च भारत  
०३,०७२।०३०अ	ततः सा केशिनी गत्वा दमयन्त्यै न्यवेदयत्  
०३,०७२।०३०च्	तत् सर्वं कथितं चैव विकारं चैव तस्य तम्  
०३,०७३।००१	बृहदश्व उवाच  
०३,०७३।००१अ	दमयन्ती तु तच् छ्रुत्वा भृशं शोकपरायणा  
०३,०७३।००१च्	शङ्कमाना नलं तं वै केशिनीम् इदम् अब्रवीत्  
०३,०७३।००२अ	गच्छ केशिनि भूयस् त्वं परीक्षां कुरु बाहुके  
०३,०७३।००२च्	आब्रुवाणा समीपस्था चरितान्य् अस्य लक्षय  
०३,०७३।००३अ	यदा च किं चित् कुर्यात् स कारणं तत्र भामिनि  
०३,०७३।००३च्	तत्र सञ्चेष्टमानस्य संलक्ष्यं ते विचेष्टितम्  
०३,०७३।००४अ	न चास्य प्रतिबन्धेन देयो ऽग्निर् अपि भामिनि  
०३,०७३।००४च्	याचते न जलं देयं सम्यग् अत्वरमाणया  
०३,०७३।००५अ	एतत् सर्वं समीक्ष्य त्वं चरितं मे निवेदय  
०३,०७३।००५ब्*०३४०_०१	निमित्तं यत् त्वया दृष्टं बाहुके दैवमानुषम्  
०३,०७३।००५च्	यच् चान्यद् अपि पश्येथास् तच् चाख्येयं त्वया मम  
०३,०७३।००६अ	दमयन्त्यैवम् उक्ता सा जगामाथाशु केशिनी  
०३,०७३।००६च्	निशाम्य च हयज्ञस्य लिङ्गानि पुनर् आगमत्  
०३,०७३।००७अ	सा तत् सर्वं यथावृत्तं दमयन्त्यै न्यवेदयत्  
०३,०७३।००७च्	निमित्तं यत् तदा दृष्टं बाहुके दिव्यमानुषम्  
०३,०७३।००८	केशिन्य् उवाच  
०३,०७३।००८अ	दृढं शुच्युपचारो ऽसौ न मया मानुषः क्व चित्  
०३,०७३।००८च्	दृष्टपूर्वः श्रुतो वापि दमयन्ति तथाविधः  
०३,०७३।००९अ	ह्रस्वम् आसाद्य सञ्चारं नासौ विनमते क्व चित्  
०३,०७३।००९च्	तं तु दृष्ट्वा यथासङ्गम् उत्सर्पति यथासुखम्  
०३,०७३।००९ए	सङ्कटे ऽप्य् अस्य सुमहद् विवरं जायते ऽधिकम्  
०३,०७३।०१०अ	ऋतुपर्णस्य चार्थाय भोजनीयम् अनेकशः  
०३,०७३।०१०च्	प्रेषितं तत्र राज्ञा च मांसं सुबहु पाशवम्  
०३,०७३।०११अ	तस्य प्रक्षालनार्थाय कुम्भस् तत्रोपकल्पितः  
०३,०७३।०११च्	स तेनावेक्षितः कुम्भः पूर्ण एवाभवत् तदा  
०३,०७३।०१२अ	ततः प्रक्षालनं कृत्वा समधिश्रित्य बाहुकः  
०३,०७३।०१२च्	तृणमुष्टिं समादाय आविध्यैनं समादधत्  
०३,०७३।०१३अ	अथ प्रज्वलितस् तत्र सहसा हव्यवाहनः  
०३,०७३।०१३च्	तद् अद्भुततमं दृष्ट्वा विस्मिताहम् इहागता  
०३,०७३।०१४अ	अन्यच् च तस्मिन् सुमहद् आश्चर्यं लक्षितं मया  
०३,०७३।०१४च्	यद् अग्निम् अपि संस्पृश्य नैव दह्यत्य् असौ शुभे  
०३,०७३।०१५अ	छन्देन चोदकं तस्य वहत्य् आवर्जितं द्रुतम्  
०३,०७३।०१५च्	अतीव चान्यत् सुमहद् आश्चर्यं दृष्टवत्य् अहम्  
०३,०७३।०१६अ	यत् स पुष्पाण्य् उपादाय हस्ताभ्यां ममृदे शनैः  
०३,०७३।०१६च्	मृद्यमानानि पाणिभ्यां तेन पुष्पाणि तान्य् अथ  
०३,०७३।०१७अ	भूय एव सुगन्धीनि हृषितानि भवन्ति च  
०३,०७३।०१७च्	एतान्य् अद्भुतकल्पानि दृष्ट्वाहं द्रुतम् आगता  
०३,०७३।०१७द्*०३४१_०१	चेष्टितानि विशालाक्षि बाहुकस्य समीपतः  
०३,०७३।०१८	बृहदश्व उवाच  
०३,०७३।०१८अ	दमयन्ती तु तच् छ्रुत्वा पुण्यश्लोकस्य चेष्टितम्  
०३,०७३।०१८च्	अमन्यत नलं प्राप्तं कर्मचेष्टाभिसूचितम्  
०३,०७३।०१९अ	सा शङ्कमाना भर्तारं नलं बाहुकरूपिणम्  
०३,०७३।०१९च्	केशिनीं श्लक्ष्णया वाचा रुदती पुनर् अब्रवीत्  
०३,०७३।०२०अ	पुनर् गच्छ प्रमत्तस्य बाहुकस्योपसंस्कृतम्  
०३,०७३।०२०च्	महानसाच् छृतं मांसं समादायैहि भामिनि  
०३,०७३।०२१अ	सा गत्वा बाहुके व्यग्रे तन् मांसम् अपकृष्य च  
०३,०७३।०२१च्	अत्युष्णम् एव त्वरिता तत्क्षणं प्रियकारिणी  
०३,०७३।०२१ए	दमयन्त्यै ततः प्रादात् केशिनी कुरुनन्दन  
०३,०७३।०२२अ	सोचिता नलसिद्धस्य मांसस्य बहुशः पुरा  
०३,०७३।०२२च्	प्राश्य मत्वा नलं सूदं प्राक्रोशद् भृशदुःखिता  
०३,०७३।०२३अ	वैक्लव्यं च परं गत्वा प्रक्षाल्य च मुखं ततः  
०३,०७३।०२३च्	मिथुनं प्रेषयाम् आस केशिन्या सह भारत  
०३,०७३।०२४अ	इन्द्रसेनां सह भ्रात्रा समभिज्ञाय बाहुकः  
०३,०७३।०२४च्	अभिद्रुत्य ततो राजा परिष्वज्याङ्कम् आनयत्  
०३,०७३।०२५अ	बाहुकस् तु समासाद्य सुतौ सुरसुतोपमौ  
०३,०७३।०२५च्	भृशं दुःखपरीतात्मा सस्वरं प्ररुदोद ह  
०३,०७३।०२६अ	नैषधो दर्शयित्वा तु विकारम् असकृत् तदा  
०३,०७३।०२६च्	उत्सृज्य सहसा पुत्रौ केशिनीम् इदम् अब्रवीत्  
०३,०७३।०२७अ	इदं सुसदृशं भद्रे मिथुनं मम पुत्रयोः  
०३,०७३।०२७च्	ततो दृष्ट्वैव सहसा बाष्पम् उत्सृष्टवान् अहम्  
०३,०७३।०२८अ	बहुशः सम्पतन्तीं त्वां जनः शङ्केत दोषतः  
०३,०७३।०२८च्	वयं च देशातिथयो गच्छ भद्रे नमो ऽस्तु ते  
०३,०७४।००१	बृहदश्व उवाच  
०३,०७४।००१अ	सर्वं विकारं दृष्ट्वा तु पुण्यश्लोकस्य धीमतः  
०३,०७४।००१च्	आगत्य केशिनी क्षिप्रं दमयन्त्यै न्यवेदयत्  
०३,०७४।००२अ	दमयन्ती ततो भूयः प्रेषयाम् आस केशिनीम्  
०३,०७४।००२च्	मातुः सकाशं दुःखार्ता नलशङ्कासमुत्सुका  
०३,०७४।००३अ	परीक्षितो मे बहुशो बाहुको नलशङ्कया  
०३,०७४।००३च्	रूपे मे संशयस् त्व् एकः स्वयम् इच्छामि वेदितुम्  
०३,०७४।००४अ	स वा प्रवेश्यतां मातर् मां वानुज्ञातुम् अर्हसि  
०३,०७४।००४च्	विदितं वाथ वाज्ञातं पितुर् मे संविधीयताम्  
०३,०७४।००५अ	एवम् उक्ता तु वैदर्भ्या सा देवी भीमम् अब्रवीत्  
०३,०७४।००५च्	दुहितुस् तम् अभिप्रायम् अन्वजानाच् च पार्थिवः  
०३,०७४।००६अ	सा वै पित्राभ्यनुज्ञाता मात्रा च भरतर्षभ  
०३,०७४।००६च्	नलं प्रवेशयाम् आस यत्र तस्याः प्रतिश्रयः  
०३,०७४।००६द्*०३४२_०१	तां स्म दृष्ट्वैव सहसा दमयन्तीं नलो नृपः  
०३,०७४।००६द्*०३४२_०२	आविष्टः शोकदुःखाभ्यां बभूवाश्रुपरिप्लुतः  
०३,०७४।००७अ	तं तु दृष्ट्वा तथायुक्तं दमयन्ती नलं तदा  
०३,०७४।००७च्	तीव्रशोकसमाविष्टा बभूव वरवर्णिनी  
०३,०७४।००८अ	ततः काषायवसना जटिला मलपङ्किनी  
०३,०७४।००८च्	दमयन्ती महाराज बाहुकं वाक्यम् अब्रवीत्  
०३,०७४।००९अ	दृष्टपूर्वस् त्वया कश् चिद् धर्मज्ञो नाम बाहुक  
०३,०७४।००९च्	सुप्ताम् उत्सृज्य विपिने गतो यः पुरुषः स्त्रियम्  
०३,०७४।०१०अ	अनागसं प्रियां भार्यां विजने श्रममोहिताम्  
०३,०७४।०१०च्	अपहाय तु को गच्छेत् पुण्यश्लोकम् ऋते नलम्  
०३,०७४।०११अ	किं नु तस्य मया कार्यम् अपराद्धं महीपतेः  
०३,०७४।०११च्	यो माम् उत्सृज्य विपिने गतवान् निद्रया हृताम्  
०३,०७४।०१२अ	साक्षाद् देवान् अपाहाय वृतो यः स मया पुरा  
०३,०७४।०१२च्	अनुव्रतां साभिकामां पुत्रिणीं त्यक्तवान् कथम्  
०३,०७४।०१३अ	अग्नौ पाणिगृहीतां च हंसानां वचने स्थिताम्  
०३,०७४।०१३च्	भरिष्यामीति सत्यं च प्रतिश्रुत्य क्व तद् गतम्  
०३,०७४।०१४अ	दमयन्त्या ब्रुवन्त्यास् तु सर्वम् एतद् अरिन्दम  
०३,०७४।०१४च्	शोकजं वारि नेत्राभ्याम् असुखं प्रास्रवद् बहु  
०३,०७४।०१५अ	अतीव कृष्णताराभ्यां रक्तान्ताभ्यां जलं तु तत्  
०३,०७४।०१५च्	परिस्रवन् नलो दृष्ट्वा शोकार्त इदम् अब्रवीत्  
०३,०७४।०१६अ	मम राज्यं प्रनष्टं यन् नाहं तत् कृतवान् स्वयम्  
०३,०७४।०१६च्	कलिना तत् कृतं भीरु यच् च त्वाम् अहम् अत्यजम्  
०३,०७४।०१७अ	त्वया तु धर्मभृच्छ्रेष्ठे शापेनाभिहतः पुरा  
०३,०७४।०१७च्	वनस्थया दुःखितया शोचन्त्या मां विवाससम्  
०३,०७४।०१८अ	स मच्छरीरे त्वच्छापाद् दह्यमानो ऽवसत् कलिः  
०३,०७४।०१८ब्*०३४३_०१	कर्कोटकविषाद् दग्धो मम सत्येन शोभने  
०३,०७४।०१८च्	त्वच्छापदग्धः सततं सो ऽग्नाव् इव समाहितः  
०३,०७४।०१९अ	मम च व्यवसायेन तपसा चैव निर्जितः  
०३,०७४।०१९च्	दुःखस्यान्तेन चानेन भवितव्यं हि नौ शुभे  
०३,०७४।०२०अ	विमुच्य मां गतः पापः स ततो ऽहम् इहागतः  
०३,०७४।०२०ब्*०३४४_०१	आविष्टः शोकदुःखाभ्यां बाष्पधारापरिप्लुतः  
०३,०७४।०२०च्	त्वदर्थं विपुलश्रोणि न हि मे ऽन्यत् प्रयोजनम्  
०३,०७४।०२१अ	कथं नु नारी भर्तारम् अनुरक्तम् अनुव्रतम्  
०३,०७४।०२१च्	उत्सृज्य वरयेद् अन्यं यथा त्वं भीरु कर्हि चित्  
०३,०७४।०२२अ	दूताश् चरन्ति पृथिवीं कृत्स्नां नृपतिशासनात्  
०३,०७४।०२२च्	भैमी किल स्म भर्तारं द्वितीयं वरयिष्यति  
०३,०७४।०२३अ	स्वैरवृत्ता यथाकामम् अनुरूपम् इवात्मनः  
०३,०७४।०२३च्	श्रुत्वैव चैवं त्वरितो भाङ्गस्वरिर् उपस्थितः  
०३,०७४।०२३द्*०३४५_०१	कथम् उत्सृज्य भर्तारं निभृतैव वधूश् चरेत्  
०३,०७४।०२४अ	दमयन्ती तु तच् छ्रुत्वा नलस्य परिदेवितम्  
०३,०७४।०२४च्	प्राञ्जलिर् वेपमाना च भीता वचनम् अब्रवीत्  
०३,०७४।०२४द्*०३४६_०१	गृहे भीमस्य नृपतेः परस्परसुखैषिणौ  
०३,०७४।०२४द्*०३४६_०२	वसेतां हृष्टसङ्कल्पौ वैदर्भी च नलश् च ह  
०३,०७५।००१	दमयन्त्य् उवाच  
०३,०७५।००१अ	न माम् अर्हसि कल्याण पापेन परिशङ्कितुम्  
०३,०७५।००१च्	मया हि देवान् उत्सृज्य वृतस् त्वं निषधाधिप  
०३,०७५।००२अ	तवाभिगमनार्थं तु सर्वतो ब्राह्मणा गताः  
०३,०७५।००२च्	वाक्यानि मम गाथाभिर् गायमाना दिशो दश  
०३,०७५।००३अ	ततस् त्वां ब्राह्मणो विद्वान् पर्णादो नाम पार्थिव  
०३,०७५।००३च्	अभ्यगच्छत् कोसलायाम् ऋतुपर्णनिवेशने  
०३,०७५।००४अ	तेन वाक्ये हृते सम्यक् प्रतिवाक्ये तथाहृते  
०३,०७५।००४च्	उपायो ऽयं मया दृष्टो नैषधानयने तव  
०३,०७५।००५अ	त्वाम् ऋते न हि लोके ऽन्य एकाह्ना पृथिवीपते  
०३,०७५।००५च्	समर्थो योजनशतं गन्तुम् अश्वैर् नराधिप  
०३,०७५।००६अ	तथा चेमौ महीपाल भजे ऽहं चरणौ तव  
०३,०७५।००६च्	यथा नासत्कृतं किं चिन् मनसापि चराम्य् अहम्  
०३,०७५।००७अ	अयं चरति लोके ऽस्मिन् भूतसाक्षी सदागतिः  
०३,०७५।००७च्	एष मुञ्चतु मे प्राणान् यदि पापं चराम्य् अहम्  
०३,०७५।००८अ	तथा चरति तिग्मांशुः परेण भुवनं सदा  
०३,०७५।००८च्	स विमुञ्चतु मे प्राणान् यदि पापं चराम्य् अहम्  
०३,०७५।००९अ	चन्द्रमाः सर्वभूतानाम् अन्तश् चरति साक्षिवत्  
०३,०७५।००९च्	स विमुञ्चतु मे प्राणान् यदि पापं चराम्य् अहम्  
०३,०७५।०१०अ	एते देवास् त्रयः कृत्स्नं त्रैलोक्यं धारयन्ति वै  
०३,०७५।०१०च्	विब्रुवन्तु यथासत्यम् एते वाद्य त्यजन्तु माम्  
०३,०७५।०११अ	एवम् उक्ते ततो वायुर् अन्तरिक्षाद् अभाषत  
०३,०७५।०११च्	नैषा कृतवती पापं नल सत्यं ब्रवीमि ते  
०३,०७५।०१२अ	राजञ् शीलनिधिः स्फीतो दमयन्त्या सुरक्षितः  
०३,०७५।०१२च्	साक्षिणो रक्षिणश् चास्या वयं त्रीन् परिवत्सरान्  
०३,०७५।०१३अ	उपायो विहितश् चायं त्वदर्थम् अतुलो ऽनया  
०३,०७५।०१३च्	न ह्य् एकाह्ना शतं गन्ता त्वद् ऋते ऽन्यः पुमान् इह  
०३,०७५।०१४अ	उपपन्ना त्वया भैमी त्वं च भैम्या महीपते  
०३,०७५।०१४च्	नात्र शङ्का त्वया कार्या सङ्गच्छ सह भार्यया  
०३,०७५।०१५अ	तथा ब्रुवति वायौ तु पुष्पवृष्टिः पपात ह  
०३,०७५।०१५च्	देवदुन्दुभयो नेदुर् ववौ च पवनः शिवः  
०३,०७५।०१६अ	तद् अद्भुततमं दृष्ट्वा नलो राजाथ भारत  
०३,०७५।०१६च्	दमयन्त्यां विशङ्कां तां व्यपाकर्षद् अरिन्दमः  
०३,०७५।०१७अ	ततस् तद् वस्त्रम् अरजः प्रावृणोद् वसुधाधिपः  
०३,०७५।०१७च्	संस्मृत्य नागराजानं ततो लेभे वपुः स्वकम्  
०३,०७५।०१८अ	स्वरूपिणं तु भर्तारं दृष्ट्वा भीमसुता तदा  
०३,०७५।०१८च्	प्राक्रोशद् उच्चैर् आलिङ्ग्य पुण्यश्लोकम् अनिन्दिता  
०३,०७५।०१९अ	भैमीम् अपि नलो राजा भ्राजमानो यथा पुरा  
०३,०७५।०१९च्	सस्वजे स्वसुतौ चापि यथावत् प्रत्यनन्दत  
०३,०७५।०२०अ	ततः स्वोरसि विन्यस्य वक्त्रं तस्य शुभानना  
०३,०७५।०२०च्	परीता तेन दुःखेन निशश्वासायतेक्षणा  
०३,०७५।०२१अ	तथैव मलदिग्धाङ्गी परिष्वज्य शुचिस्मिता  
०३,०७५।०२१च्	सुचिरं पुरुषव्याघ्रं तस्थौ साश्रुपरिप्लुता  
०३,०७५।०२२अ	ततः सर्वं यथावृत्तं दमयन्त्या नलस्य च  
०३,०७५।०२२च्	भीमायाकथयत् प्रीत्या वैदर्भ्या जननी नृप  
०३,०७५।०२३अ	ततो ऽब्रवीन् महाराजः कृतशौचम् अहं नलम्  
०३,०७५।०२३च्	दमयन्त्या सहोपेतं काल्यं द्रष्टा सुखोषितम्  
०३,०७५।०२४अ	ततस् तौ सहितौ रात्रिं कथयन्तौ पुरातनम्  
०३,०७५।०२४च्	वने विचरितं सर्वम् ऊषतुर् मुदितौ नृप  
०३,०७५।०२५अ	स चतुर्थे ततो वर्षे सङ्गम्य सह भार्यया  
०३,०७५।०२५च्	सर्वकामैः सुसिद्धार्थो लब्धवान् परमां मुदम्  
०३,०७५।०२६अ	दमयन्त्य् अपि भर्तारम् अवाप्याप्यायिता भृशम्  
०३,०७५।०२६च्	अर्धसञ्जातसस्येव तोयं प्राप्य वसुन्धरा  
०३,०७५।०२७अ	सैवं समेत्य व्यपनीततन्द्री; शान्तज्वरा हर्षविवृद्धसत्त्वा  
०३,०७५।०२७च्	रराज भैमी समवाप्तकामा; शीतांशुना रात्रिर् इवोदितेन  
०३,०७६।००१	बृहदश्व उवाच  
०३,०७६।००१अ	अथ तां व्युषितो रात्रिं नलो राजा स्वलङ्कृतः  
०३,०७६।००१च्	वैदर्भ्या सहितः काल्यं ददर्श वसुधाधिपम्  
०३,०७६।००२अ	ततो ऽभिवादयाम् आस प्रयतः श्वशुरं नलः  
०३,०७६।००२च्	तस्यानु दमयन्ती च ववन्दे पितरं शुभा  
०३,०७६।००३अ	तं भीमः प्रतिजग्राह पुत्रवत् परया मुदा  
०३,०७६।००३च्	यथार्हं पूजयित्वा तु समाश्वासयत प्रभुः  
०३,०७६।००३ए	नलेन सहितां तत्र दमयन्तीं पतिव्रताम्  
०३,०७६।००३ड़्*०३४७_०१	अनुजग्राह महता सत्कारेण क्षितीश्वरः  
०३,०७६।००४अ	ताम् अर्हणां नलो राजा प्रतिगृह्य यथाविधि  
०३,०७६।००४च्	परिचर्यां स्वकां तस्मै यथावत् प्रत्यवेदयत्  
०३,०७६।००५अ	ततो बभूव नगरे सुमहान् हर्षनिस्वनः  
०३,०७६।००५च्	जनस्य सम्प्रहृष्टस्य नलं दृष्ट्वा तथागतम्  
०३,०७६।००६अ	अशोभयच् च नगरं पताकाध्वजमालिनम्  
०३,०७६।००६च्	सिक्तसम्मृष्टपुष्पाढ्या राजमार्गाः कृतास् तदा  
०३,०७६।००७अ	द्वारि द्वारि च पौराणां पुष्पभङ्गः प्रकल्पितः  
०३,०७६।००७च्	अर्चितानि च सर्वाणि देवतायतनानि च  
०३,०७६।००८अ	ऋतुपर्णो ऽपि शुश्राव बाहुकच्छद्मिनं नलम्  
०३,०७६।००८च्	दमयन्त्या समायुक्तं जहृषे च नराधिपः  
०३,०७६।००९अ	तम् आनाय्य नलो राजा क्षमयाम् आस पार्थिवम्  
०३,०७६।००९च्	स च तं क्षमयाम् आस हेतुभिर् बुद्धिसम्मतः  
०३,०७६।०१०अ	स सत्कृतो महीपालो नैषधं विस्मयान्वितः  
०३,०७६।०१०ब्*०३४८_०१	उवाच वाक्यं तत्त्वज्ञो नैषधं वदतां वरः  
०३,०७६।०१०च्	दिष्ट्या समेतो दारैः स्वैर् भवान् इत्य् अभ्यनन्दत  
०३,०७६।०११अ	कच्चित् तु नापराधं ते कृतवान् अस्मि नैषध  
०३,०७६।०११च्	अज्ञातवासं वसतो मद्गृहे निषधाधिप  
०३,०७६।०१२अ	यदि वा बुद्धिपूर्वाणि यद्य् अबुद्धानि कानि चित्  
०३,०७६।०१२च्	मया कृतान्य् अकार्याणि तानि मे क्षन्तुम् अर्हसि  
०३,०७६।०१३	नल उवाच  
०३,०७६।०१३अ	न मे ऽपराधं कृतवांस् त्वं स्वल्पम् अपि पार्थिव  
०३,०७६।०१३च्	कृते ऽपि च न मे कोपः क्षन्तव्यं हि मया तव  
०३,०७६।०१४अ	पूर्वं ह्य् असि सखा मे ऽसि सम्बन्धी च नराधिप  
०३,०७६।०१४च्	अत ऊर्ध्वं तु भूयस् त्वं प्रीतिम् आहर्तुम् अर्हसि  
०३,०७६।०१४द्*०३४९_०१	अत ऊर्ध्वं तु भूयस् त्वं प्रीतिमान् क्षन्तुम् अर्हसि  
०३,०७६।०१५अ	सर्वकामैः सुविहितः सुखम् अस्म्य् उषितस् त्वयि  
०३,०७६।०१५च्	न तथा स्वगृहे राजन् यथा तव गृहे सदा  
०३,०७६।०१६अ	इदं चैव हयज्ञानं त्वदीयं मयि तिष्ठति  
०३,०७६।०१६च्	तद् उपाकर्तुम् इच्छामि मन्यसे यदि पार्थिव  
०३,०७६।०१७	बृहदश्व उवाच  
०३,०७६।०१७अ	एवम् उक्त्वा ददौ विद्याम् ऋतुपर्णाय नैषधः  
०३,०७६।०१७च्	स च तां प्रतिजग्राह विधिदृष्टेन कर्मणा  
०३,०७६।०१८अ	ततो गृह्याश्वहृदयं तदा भाङ्गस्वरिर् नृपः  
०३,०७६।०१८ब्*०३५०_०१	निषधाधिपतेश् चापि दत्वाक्षहृदयं नृपः  
०३,०७६।०१८च्	सूतम् अन्यम् उपादाय ययौ स्वपुरम् एव हि  
०३,०७६।०१९अ	ऋतुपर्णे प्रतिगते नलो राजा विशां पते  
०३,०७६।०१९च्	नगरे कुण्डिने कालं नातिदीर्घम् इवावसत्  
०३,०७७।००१	बृहदश्व उवाच  
०३,०७७।००१अ	स मासम् उष्य कौन्तेय भीमम् आमन्त्र्य नैषधः  
०३,०७७।००१च्	पुराद् अल्पपरीवारो जगाम निषधान् प्रति  
०३,०७७।००२अ	रथेनैकेन शुभ्रेण दन्तिभिः परिषोडशैः  
०३,०७७।००२च्	पञ्चाशद्भिर् हयैश् चैव षट्शतैश् च पदातिभिः  
०३,०७७।००३अ	स कम्पयन्न् इव महीं त्वरमाणो महीपतिः  
०३,०७७।००३च्	प्रविवेशातिसंरब्धस् तरसैव महामनाः  
०३,०७७।००४अ	ततः पुष्करम् आसाद्य वीरसेनसुतो नलः  
०३,०७७।००४च्	उवाच दीव्याव पुनर् बहु वित्तं मयार्जितम्  
०३,०७७।००५अ	दमयन्ती च यच् चान्यन् मया वसु समर्जितम्  
०३,०७७।००५च्	एष वै मम सन्न्यासस् तव राज्यं तु पुष्कर  
०३,०७७।००६अ	पुनः प्रवर्ततां द्यूतम् इति मे निश्चिता मतिः  
०३,०७७।००६च्	एकपाणेन भद्रं ते प्राणयोश् च पणावहे  
०३,०७७।००७अ	जित्वा परस्वम् आहृत्य राज्यं वा यदि वा वसु  
०३,०७७।००७च्	प्रतिपाणः प्रदातव्यः परं हि धनम् उच्यते  
०३,०७७।००८अ	न चेद् वाञ्छसि तद् द्यूतं युद्धद्यूतं प्रवर्तताम्  
०३,०७७।००८च्	द्वैरथेनास्तु वै शान्तिस् तव वा मम वा नृप  
०३,०७७।००९अ	वंशभोज्यम् इदं राज्यं मार्गितव्यं यथा तथा  
०३,०७७।००९च्	येन तेनाप्य् उपायेन वृद्धानाम् इति शासनम्  
०३,०७७।०१०अ	द्वयोर् एकतरे बुद्धिः क्रियताम् अद्य पुष्कर  
०३,०७७।०१०च्	कैतवेनाक्षवत्यां वा युद्धे वा नम्यतां धनुः  
०३,०७७।०११अ	नैषधेनैवम् उक्तस् तु पुष्करः प्रहसन्न् इव  
०३,०७७।०११च्	ध्रुवम् आत्मजयं मत्वा प्रत्याह पृथिवीपतिम्  
०३,०७७।०१२अ	दिष्ट्या त्वयार्जितं वित्तं प्रतिपाणाय नैषध  
०३,०७७।०१२च्	दिष्ट्या च दुष्कृतं कर्म दमयन्त्याः क्षयं गतम्  
०३,०७७।०१२ए	दिष्ट्या च ध्रियसे राजन् सदारो ऽरिनिबर्हण  
०३,०७७।०१२ड़्*०३५१_०१	पुनर् द्यूते च ते बुद्धिर् दिष्ट्या पुरुषसत्तम  
०३,०७७।०१३अ	धनेनानेन वैदर्भी जितेन समलङ्कृता  
०३,०७७।०१३च्	माम् उपस्थास्यति व्यक्तं दिवि शक्रम् इवाप्सराः  
०३,०७७।०१४अ	नित्यशो हि स्मरामि त्वां प्रतीक्षामि च नैषध  
०३,०७७।०१४च्	देवने च मम प्रीतिर् न भवत्य् असुहृद्गणैः  
०३,०७७।०१५अ	जित्वा त्व् अद्य वरारोहां दमयन्तीम् अनिन्दिताम्  
०३,०७७।०१५च्	कृतकृत्यो भविष्यामि सा हि मे नित्यशो हृदि  
०३,०७७।०१६अ	श्रुत्वा तु तस्य ता वाचो बह्वबद्धप्रलापिनः  
०३,०७७।०१६च्	इयेष स शिरश् छेत्तुं खड्गेन कुपितो नलः  
०३,०७७।०१७अ	स्मयंस् तु रोषताम्राक्षस् तम् उवाच ततो नृपः  
०३,०७७।०१७च्	पणावः किं व्याहरसे जित्वा वै व्याहरिष्यसि  
०३,०७७।०१८अ	ततः प्रावर्तत द्यूतं पुष्करस्य नलस्य च  
०३,०७७।०१८च्	एकपाणेन भद्रं ते नलेन स पराजितः  
०३,०७७।०१८ए	सरत्नकोशनिचयः प्राणेन पणितो ऽपि च  
०३,०७७।०१९अ	जित्वा च पुष्करं राजा प्रहसन्न् इदम् अब्रवीत्  
०३,०७७।०१९च्	मम सर्वम् इदं राज्यम् अव्यग्रं हतकण्टकम्  
०३,०७७।०२०अ	वैदर्भी न त्वया शक्या राजापसद वीक्षितुम्  
०३,०७७।०२०च्	तस्यास् त्वं सपरीवारो मूढ दासत्वम् आगतः  
०३,०७७।०२१अ	न तत् त्वया कृतं कर्म येनाहं निर्जितः पुरा  
०३,०७७।०२१च्	कलिना तत् कृतं कर्म त्वं तु मूढ न बुध्यसे  
०३,०७७।०२१ए	नाहं परकृतं दोषं त्वय्य् आधास्ये कथं चन  
०३,०७७।०२२अ	यथासुखं त्वं जीवस्व प्राणान् अभ्युत्सृजामि ते  
०३,०७७।०२२ब्*०३५२_०१	तथैव सर्वसम्भारं स्वम् अंशं वितरामि ते  
०३,०७७।०२२च्	तथैव च मम प्रीतिस् त्वयि वीर न संशयः  
०३,०७७।०२३अ	सौभ्रात्रं चैव मे त्वत्तो न कदा चित् प्रहास्यति  
०३,०७७।०२३च्	पुष्कर त्वं हि मे भ्राता सञ्जीवस्व शतं समाः  
०३,०७७।०२४अ	एवं नलः सान्त्वयित्वा भ्रातरं सत्यविक्रमः  
०३,०७७।०२४च्	स्वपुरं प्रेषयाम् आस परिष्वज्य पुनः पुनः  
०३,०७७।०२५अ	सान्त्वितो नैषधेनैवं पुष्करः प्रत्युवाच तम्  
०३,०७७।०२५च्	पुण्यश्लोकं तदा राजन्न् अभिवाद्य कृताञ्जलिः  
०३,०७७।०२६अ	कीर्तिर् अस्तु तवाक्षय्या जीव वर्षायुतं सुखी  
०३,०७७।०२६च्	यो मे वितरसि प्राणान् अधिष्ठानं च पार्थिव  
०३,०७७।०२७अ	स तथा सत्कृतो राज्ञा मासम् उष्य तदा नृपः  
०३,०७७।०२७च्	प्रययौ स्वपुरं हृष्टः पुष्करः स्वजनावृतः  
०३,०७७।०२८अ	महत्या सेनया राजन् विनीतैः परिचारकैः  
०३,०७७।०२८च्	भ्राजमान इवादित्यो वपुषा पुरुषर्षभ  
०३,०७७।०२९अ	प्रस्थाप्य पुष्करं राजा वित्तवन्तम् अनामयम्  
०३,०७७।०२९च्	प्रविवेश पुरं श्रीमान् अत्यर्थम् उपशोभितम्  
०३,०७७।०२९ए	प्रविश्य सान्त्वयाम् आस पौरांश् च निषधाधिपः  
०३,०७७।०२९ड़्*०३५३_०१	पौरा जानपदाश् चापि सम्प्रहृष्टतनूरुहाः  
०३,०७७।०२९ड़्*०३५३_०२	ऊचुः प्राञ्जलयः सर्वे सामात्यप्रमुखा जनाः  
०३,०७७।०२९ड़्*०३५३_०३	अद्य स्म निर्वृता राजन् पुरे जनपदे ऽपि च  
०३,०७७।०२९ड़्*०३५३_०४	उपासितुं पुनः प्राप्ता देवा इव शतक्रतुम्  
०३,०७७।०२९ड़्*०३५४_०१	आश्वासयत् तदामात्यान् सर्वाञ् जानपदांस् तदा  
०३,०७७।०२९ड़्*०३५५_०१	हितेषु चैषां सततं पितेवावहितो ऽभवत्  
०३,०७८।००१	बृहदश्व उवाच  
०३,०७८।००१अ	प्रशान्ते तु पुरे हृष्टे सम्प्रवृत्ते महोत्सवे  
०३,०७८।००१च्	महत्या सेनया राजा दमयन्तीम् उपानयत्  
०३,०७८।००१द्*०३५६_०१	पुण्यश्लोकं तु राज्यस्थं श्रुत्वा भीमो महीपतिः  
०३,०७८।००१द्*०३५६_०२	मुदा परमया युक्तो बभूव भरतर्षभ  
०३,०७८।००१द्*०३५६_०३	अथ हृष्टमना राजा महत्या सेनया सह  
०३,०७८।००१द्*०३५६_०४	सुतां प्रस्थापयाम् आस पुण्यश्लोकाय धीमते  
०३,०७८।००२अ	दमयन्तीम् अपि पिता सत्कृत्य परवीरहा  
०३,०७८।००२च्	प्रस्थापयद् अमेयात्मा भीमो भीमपराक्रमः  
०३,०७८।००३अ	आगतायां तु वैदर्भ्यां सपुत्रायां नलो नृपः  
०३,०७८।००३च्	वर्तयाम् आस मुदितो देवराड् इव नन्दने  
०३,०७८।००४अ	तथा प्रकाशतां यातो जम्बूद्वीपे ऽथ राजसु  
०३,०७८।००४च्	पुनः स्वे चावसद् राज्ये प्रत्याहृत्य महायशाः  
०३,०७८।००५अ	ईजे च विविधैर् यज्ञैर् विधिवत् स्वाप्तदक्षिणैः  
०३,०७८।००५च्	तथा त्वम् अपि राजेन्द्र ससुहृद् वक्ष्यसे ऽचिरात्  
०३,०७८।००६अ	दुःखम् एतादृशं प्राप्तो नलः परपुरञ्जयः  
०३,०७८।००६च्	देवनेन नरश्रेष्ठ सभार्यो भरतर्षभ  
०३,०७८।००७अ	एकाकिनैव सुमहन् नलेन पृथिवीपते  
०३,०७८।००७च्	दुःखम् आसादितं घोरं प्राप्तश् चाभ्युदयः पुनः  
०३,०७८।००८अ	त्वं पुनर् भ्रातृसहितः कृष्णया चैव पाण्डव  
०३,०७८।००८च्	रमसे ऽस्मिन् महारण्ये धर्मम् एवानुचिन्तयन्  
०३,०७८।००९अ	ब्राह्मणैश् च महाभागैर् वेदवेदाङ्गपारगैः  
०३,०७८।००९च्	नित्यम् अन्वास्यसे राजंस् तत्र का परिदेवना  
०३,०७८।००९द्*०३५७_०१	अक्षाणां हृदये प्राप्ते ऋतुपर्णस्य सन्निधौ  
०३,०७८।००९द्*०३५७_०२	नलेन याचितं राज्ञा कलिना च प्रतिश्रुतम्  
०३,०७८।००९द्*०३५८_०१	कर्कोटकस्य नागस्य दमयन्त्या नलस्य च  
०३,०७८।००९द्*०३५८_०२	ऋतुपर्णस्य राजर्षेः कीर्तनं कलिनाशनम्  
०३,०७८।०१०अ	इतिहासम् इमं चापि कलिनाशनम् उच्यते  
०३,०७८।०१०ब्*०३५९_०१	य इदं पठते नित्यं य इदं शृणुयान् नरः  
०३,०७८।०१०ब्*०३५९_०२	न तस्य विद्यते राजन् भयं वै कलिकारकम्  
०३,०७८।०१०ब्*०३५९_०३	धर्मनित्यस्य युक्तस्य सदार्जवरतस्य च  
०३,०७८।०१०ब्*०३५९_०४	दान्तस्य च वदान्यस्य कलिः पुंसः करोति किम्  
०३,०७८।०१०च्	शक्यम् आश्वासितुं श्रुत्वा त्वद्विधेन विशां पते  
०३,०७८।०१०द्*०३६०_०१	इदम् एवान्यद् अत्रैव व्यासेन परिकीर्तितम्  
०३,०७८।०१०द्*०३६०_०२	कलिना च नृपे दत्तं राजन् वरम् अनुत्तमम्  
०३,०७८।०१०द्*०३६०_०३	अक्षाणां हृदये प्राप्ते ऋतुपर्णस्य सन्निधौ  
०३,०७८।०१०द्*०३६०_०४	नलेन पठितः श्लोकः कलिनाशाय भारत  
०३,०७८।०११अ	अस्थिरत्वं च सञ्चिन्त्य पुरुषार्थस्य नित्यदा  
०३,०७८।०११च्	तस्याये च व्यये चैव समाश्वसिहि मा शुचः  
०३,०७८।०११च्*०३६१_०१	**** **** न चिन्तयितुम् अर्हसि  
०३,०७८।०११च्*०३६१_०२	श्रुत्वेतिहासं नृपते  
०३,०७८।०११द्*०३६२_०१	व्यसने त्वं महाराज न विषीदितुम् अर्हसि  
०३,०७८।०११द्*०३६३_०१	विषमावस्थिते दैवे पौरुषे ऽफलतां गते  
०३,०७८।०११द्*०३६३_०२	विषादयन्ति नात्मानं सत्त्वापाश्रयिणो बुधाः  
०३,०७८।०१२अ	ये चेदं कथयिष्यन्ति नलस्य चरितं महत्  
०३,०७८।०१२च्	श्रोष्यन्ति चाप्य् अभीक्ष्णं वै नालक्ष्मीस् तान् भजिष्यति  
०३,०७८।०१२ए	अर्थास् तस्योपपत्स्यन्ते धन्यतां च गमिष्यति  
०३,०७८।०१३अ	इतिहासम् इमं श्रुत्वा पुराणं शश्वद् उत्तमम्  
०३,०७८।०१३च्	पुत्रान् पौत्रान् पशूंश् चैव वेत्स्यते नृषु चाग्र्यताम्  
०३,०७८।०१३ए	अरोगः प्रीतिमांश् चैव भविष्यति न संशयः  
०३,०७८।०१४अ	भयं पश्यसि यच् च त्वम् आह्वयिष्यति मां पुनः  
०३,०७८।०१४च्	अक्षज्ञ इति तत् ते ऽहं नाशयिष्यामि पार्थिव  
०३,०७८।०१५अ	वेदाक्षहृदयं कृत्स्नम् अहं सत्यपराक्रम  
०३,०७८।०१५ब्*०३६४_०१	उपपद्यति मत्तश् च भविष्यति न संशयः  
०३,०७८।०१५च्	उपपद्यस्व कौन्तेय प्रसन्नो ऽहं ब्रवीमि ते  
०३,०७८।०१६	वैशम्पायन उवाच  
०३,०७८।०१६अ	ततो हृष्टमना राजा बृहदश्वम् उवाच ह  
०३,०७८।०१६च्	भगवन्न् अक्षहृदयं ज्ञातुम् इच्छामि तत्त्वतः  
०३,०७८।०१६द्*०३६५_०१	कौन्तेयेनैवम् उक्तस् तु बृहदश्वो महामुनिः  
०३,०७८।०१७अ	ततो ऽक्षहृदयं प्रादात् पाण्डवाय महात्मने  
०३,०७८।०१७ब्*०३६६_०१	लब्ध्वा च पाण्डवो राजा विशोकः समपद्यत  
०३,०७८।०१७ब्*०३६६_०२	कथाम् एवं तथा कृत्वा नलस्य चरिताश्रयाम्  
०३,०७८।०१७ब्*०३६६_०३	आमन्त्र्य पाण्डवान् सर्वान् बृहदश्वो जगाम ह  
०३,०७८।०१७च्	दत्त्वा चाश्वशिरो ऽगच्छद् उपस्प्रष्टुं महातपाः  
०३,०७८।०१८अ	बृहदश्वे गते पार्थम् अश्रौषीत् सव्यसाचिनम्  
०३,०७८।०१८च्	वर्तमानं तपस्य् उग्रे वायुभक्षं मनीषिणम्  
०३,०७८।०१९अ	ब्राह्मणेभ्यस् तपस्विभ्यः सम्पतद्भ्यस् ततस् ततः  
०३,०७८।०१९च्	तीर्थशैलवरेभ्यश् च समेतेभ्यो दृढव्रतः  
०३,०७८।०२०अ	इति पार्थो महाबाहुर् दुरापं तप आस्थितः  
०३,०७८।०२०च्	न तथा दृष्टपूर्वो ऽन्यः कश् चिद् उग्रतपा इति  
०३,०७८।०२१अ	यथा धनञ्जयः पार्थस् तपस्वी नियतव्रतः  
०३,०७८।०२१च्	मुनिर् एकचरः श्रीमान् धर्मो विग्रहवान् इव  
०३,०७८।०२२अ	तं श्रुत्वा पाण्डवो राजंस् तप्यमानं महावने  
०३,०७८।०२२च्	अन्वशोचत कौन्तेयः प्रियं वै भ्रातरं जयम्  
०३,०७८।०२३अ	दह्यमानेन तु हृदा शरणार्थी महावने  
०३,०७८।०२३च्	ब्राह्मणान् विविधज्ञानान् पर्यपृच्छद् युधिष्ठिरः  
०३,०७८।०२३द्*०३६७_०१	प्रतिगृह्याक्षहृदयं कुन्तीपुत्रो युधिष्ठिरः  
०३,०७८।०२३द्*०३६७_०२	आसीद् धृष्टमना राजन् भीमसेनादिभिर् युतः  
०३,०७८।०२३द्*०३६७_०३	स्वभ्रातॄन् सहितान् पश्यन् कुन्तीपुत्रो युधिष्ठिरः  
०३,०७८।०२३द्*०३६७_०४	अपश्यन्न् अर्जुनं तत्र बभूवाश्रुपरिप्लुतः  
०३,०७८।०२३द्*०३६७_०५	सन्तप्यमानः कौन्तेयो भीमसेनम् उवाच ह  
०३,०७८।०२३द्*०३६७_०६	कदा द्रक्ष्यामि वै भीम पार्थम् अत्र तवानुजम्  
०३,०७८।०२३द्*०३६७_०७	मत्कृते हि कुरुश्रेष्ठस् तप्यते दुश्चरं तपः  
०३,०७८।०२३द्*०३६७_०८	तस्याक्षहृदयज्ञानम् आख्यास्यामि कदा न्व् अहम्  
०३,०७८।०२३द्*०३६७_०९	स हि श्रुत्वाक्षहृदयं समुपात्तं मया विभो  
०३,०७८।०२३द्*०३६७_१०	प्रहृष्टः पुरुषव्याघ्रो भविष्यति न संशयः  
०३,०७९।००१	जनमेजय उवाच  
०३,०७९।००१*०३६८_००	वैशम्पायन उवाच  
०३,०७९।००१*०३६८_०१	तीर्थानां चैव माहात्म्यं पुलस्त्येनाभिभाषितान्  
०३,०७९।००१*०३६८_०२	कदा चित् तीर्थयात्रायां नारदो भगवान् ऋषिः  
०३,०७९।००१*०३६८_०३	तीर्थानि पर्यटंस् तत्र युधिष्ठिरम् उपागमत्  
०३,०७९।००१*०३६८_०४	विनयावनतो भूत्वा पर्यपृच्छद् युधिष्ठिरः  
०३,०७९।००१*०३६८_०५	नारद उवाच  
०३,०७९।००१*०३६८_०५	तीर्थाभिधानं पुण्यं च नारदाय महात्मने  
०३,०७९।००१*०३६८_०६	पुलस्त्य उवाच  
०३,०७९।००१*०३६८_०६	तत् ते ऽहं कथयिष्यामि शृणु धर्मभृतां वर  
०३,०७९।००१अ	भगवन् काम्यकात् पार्थे गते मे प्रपितामहे  
०३,०७९।००१च्	पाण्डवाः किम् अकुर्वन्त तम् ऋते सव्यसाचिनम्  
०३,०७९।००२अ	स हि तेषां महेष्वासो गतिर् आसीद् अनीकजित्  
०३,०७९।००२च्	आदित्यानां यथा विष्णुस् तथैव प्रतिभाति मे  
०३,०७९।००२च्*०३६९_०१	**** **** रुद्राणां चैव शङ्करः  
०३,०७९।००२च्*०३६९_०२	त्रिदशानां महेन्द्रश् च  
०३,०७९।००३अ	तेनेन्द्रसमवीर्येण सङ्ग्रामेष्व् अनिवर्तिना  
०३,०७९।००३च्	विनाभूता वने वीराः कथम् आसन् पितामहाः  
०३,०७९।००४	वैशम्पायन उवाच  
०३,०७९।००४अ	गते तु काम्यकात् तात पाण्डवे सव्यसाचिनि  
०३,०७९।००४च्	बभूवुः कौरवेयास् ते दुःखशोकपरायणाः  
०३,०७९।००५अ	आक्षिप्तसूत्रा मणयश् छिन्नपक्षा इव द्विजाः  
०३,०७९।००५च्	अप्रीतमनसः सर्वे बभूवुर् अथ पाण्डवाः  
०३,०७९।००६अ	वनं च तद् अभूत् तेन हीनम् अक्लिष्टकर्मणा  
०३,०७९।००६च्	कुबेरेण यथा हीनं वनं चैत्ररथं तथा  
०३,०७९।००७अ	तम् ऋते पुरुषव्याघ्रं पाण्डवा जनमेजय  
०३,०७९।००७च्	मुदम् अप्राप्नुवन्तो वै काम्यके न्यवसंस् तदा  
०३,०७९।००८अ	ब्राह्मणार्थे पराक्रान्ताः शुद्धैर् बाणैर् महारथाः  
०३,०७९।००८च्	निघ्नन्तो भरतश्रेष्ठ मेध्यान् बहुविधान् मृगान्  
०३,०७९।००९अ	नित्यं हि पुरुषव्याघ्रा वन्याहारम् अरिन्दमाः  
०३,०७९।००९च्	विप्रसृत्य समाहृत्य ब्राह्मणेभ्यो न्यवेदयन्  
०३,०७९।०१०अ	एवं ते न्यवसंस् तत्र सोत्कण्ठाः पुरुषर्षभाः  
०३,०७९।०१०च्	अहृष्टमनसः सर्वे गते राजन् धनञ्जये  
०३,०७९।०११अ	अथ विप्रोषितं वीरं पाञ्चाली मध्यमं पतिम्  
०३,०७९।०११च्	स्मरन्ती पाण्डवश्रेष्ठम् इदं वचनम् अब्रवीत्  
०३,०७९।०१२अ	यो ऽर्जुनेनार्जुनस् तुल्यो द्विबाहुर् बहुबाहुना  
०३,०७९।०१२च्	तम् ऋते पाण्डवश्रेष्ठं वनं न प्रतिभाति मे  
०३,०७९।०१२ए	शून्याम् इव च पश्यामि तत्र तत्र महीम् इमाम्  
०३,०७९।०१२ड़्*०३७०_०१	विना तेन महीनाथ शक्रप्रतिमतेजसा  
०३,०७९।०१३अ	बह्वाश्चर्यम् इदं चापि वनं कुसुमितद्रुमम्  
०३,०७९।०१३च्	न तथा रमणीयं मे तम् ऋते सव्यसाचिनम्  
०३,०७९।०१४अ	नीलाम्बुदसमप्रख्यं मत्तमातङ्गविक्रमम्  
०३,०७९।०१४च्	तम् ऋते पुण्डरीकाक्षं काम्यकं नातिभाति मे  
०३,०७९।०१५अ	यस्य स्म धनुषो घोषः श्रूयते ऽशनिनिस्वनः  
०३,०७९।०१५च्	न लभे शर्म तं राजन् स्मरन्ती सव्यसाचिनम्  
०३,०७९।०१६अ	तथा लालप्यमानां तां निशम्य परवीरहा  
०३,०७९।०१६च्	भीमसेनो महाराज द्रौपदीम् इदम् अब्रवीत्  
०३,०७९।०१७अ	मनःप्रीतिकरं भद्रे यद् ब्रवीषि सुमध्यमे  
०३,०७९।०१७च्	तन् मे प्रीणाति हृदयम् अमृतप्राशनोपमम्  
०३,०७९।०१८अ	यस्य दीर्घौ समौ पीनौ भुजौ परिघसन्निभौ  
०३,०७९।०१८च्	मौर्वीकृतकिणौ वृत्तौ खड्गायुधगदाधरौ  
०३,०७९।०१९अ	निष्काङ्गदकृतापीडौ पञ्चशीर्षाव् इवोरगौ  
०३,०७९।०१९च्	तम् ऋते पुरुषव्याघ्रं नष्टसूर्यम् इदं वनम्  
०३,०७९।०२०अ	यम् आश्रित्य महाबाहुं पाञ्चालाः कुरवस् तथा  
०३,०७९।०२०च्	सुराणाम् अपि यत्तानां पृतनासु न बिभ्यति  
०३,०७९।०२१अ	यस्य बाहू समाश्रित्य वयं सर्वे महात्मनः  
०३,०७९।०२१च्	मन्यामहे जितान् आजौ परान् प्राप्तां च मेदिनीम्  
०३,०७९।०२२अ	तम् ऋते फल्गुनं वीरं न लभे काम्यके धृतिम्  
०३,०७९।०२२च्	शून्याम् इव च पश्यामि तत्र तत्र महीम् इमाम्  
०३,०७९।०२२द्*०३७१_०१	पश्यामि च दिशः सर्वास् तिमिरेणावृता इव  
०३,०७९।०२२द्*०३७१_०२	ततो ऽब्रवीत् साश्रुकण्ठो नकुलः पाण्डुनन्दनः  
०३,०७९।०२३	नकुल उवाच  
०३,०७९।०२३अ	य उदीचीं दिशं गत्वा जित्वा युधि महाबलान्  
०३,०७९।०२३च्	गन्धर्वमुख्याञ् शतशो हयांल् लेभे स वासविः  
०३,०७९।०२३द्*०३७२_०१	यस्मिन् दिव्यानि कर्माणि कथयन्ति रणाजिरे  
०३,०७९।०२३द्*०३७२_०२	देवा अपि युधां श्रेष्ठं तम् ऋते का रतिर् वने  
०३,०७९।०२४अ	राजंस् तित्तिरिकल्माषाञ् श्रीमान् अनिलरंहसः  
०३,०७९।०२४च्	प्रादाद् भ्रात्रे प्रियः प्रेम्णा राजसूये महाक्रतौ  
०३,०७९।०२५अ	तम् ऋते भीमधन्वानं भीमाद् अवरजं वने  
०३,०७९।०२५च्	कामये काम्यके वासं नेदानीम् अमरोपमम्  
०३,०७९।०२६	सहदेव उवाच  
०३,०७९।०२६अ	यो धनानि च कन्याश् च युधि जित्वा महारथान्  
०३,०७९।०२६च्	आजहार पुरा राज्ञे राजसूये महाक्रतौ  
०३,०७९।०२७अ	यः समेतान् मृधे जित्वा यादवान् अमितद्युतिः  
०३,०७९।०२७च्	सुभद्राम् आजहारैको वासुदेवस्य सम्मते  
०३,०७९।०२७द्*०३७३_०१	येनार्धराज्यम् आच्छिद्य द्रुपदस्य महात्मनः  
०३,०७९।०२७द्*०३७३_०२	आचार्यदक्षिणा दत्ता गुरोर् द्रोणस्य भारत  
०३,०७९।०२८अ	तस्य जिष्णोर् बृसीं दृष्ट्वा शून्याम् उपनिवेशने  
०३,०७९।०२८च्	हृदयं मे महाराज न शाम्यति कदा चन  
०३,०७९।०२९अ	वनाद् अस्माद् विवासं तु रोचये ऽहम् अरिन्दम  
०३,०७९।०२९च्	न हि नस् तम् ऋते वीरं रमणीयम् इदं वनम्  
०३,०८०।००१	वैशम्पायन उवाच  
०३,०८०।००१अ	धनञ्जयोत्सुकास् ते तु वने तस्मिन् महारथाः  
०३,०८०।००१च्	न्यवसन्त महाभागा द्रौपद्या सह पाण्डवाः  
०३,०८०।००१द्*०३७४_०१	धनञ्जयोत्सुकानां तु भ्रातॄणां कृष्णया सह  
०३,०८०।००१द्*०३७४_०२	श्रुत्वा वाक्यानि विमना धर्मराजो ऽप्य् अजायत  
०३,०८०।००२अ	अथापश्यन् महात्मानं देवर्षिं तत्र नारदम्  
०३,०८०।००२च्	दीप्यमानं श्रिया ब्राह्म्या दीप्ताग्निसमतेजसम्  
०३,०८०।००२द्*०३७५_०१	तम् आगतम् अभिप्रेक्ष्य भ्रातृभिः सह धर्मराट्  
०३,०८०।००२द्*०३७५_०२	प्रत्युत्थाय यथान्यायं पूजां चक्रे महात्मने  
०३,०८०।००३अ	स तैः परिवृतः श्रीमान् भ्रातृभिः कुरुसत्तमः  
०३,०८०।००३च्	विबभाव् अतिदीप्तौजा देवैर् इव शतक्रतुः  
०३,०८०।००४अ	यथा च वेदान् सावित्री याज्ञसेनी तथा सती  
०३,०८०।००४च्	न जहौ धर्मतः पार्थान् मेरुम् अर्कप्रभा यथा  
०३,०८०।००४द्*०३७६_०१	अर्घ्यं पाद्यम् अथानीय त्व् अभ्यवादयद् अच्युतम्  
०३,०८०।००४द्*०३७६_०२	नारदस् तु महातेजाः स्वस्त्य् अस्त्व् इत्य् अभ्यभाषत  
०३,०८०।००४द्*०३७७_०१	ततो युधिष्ठिरो राजा दृष्ट्वा देवर्षिसत्तमम्  
०३,०८०।००४द्*०३७७_०२	यथार्हं पूजयाम् आस विधिवत् कुरुनन्दनः  
०३,०८०।००५अ	प्रतिगृह्य तु तां पूजां नारदो भगवान् ऋषिः  
०३,०८०।००५च्	आश्वासयद् धर्मसुतं युक्तरूपम् इवानघ  
०३,०८०।००६अ	उवाच च महात्मानं धर्मराजं युधिष्ठिरम्  
०३,०८०।००६च्	ब्रूहि धर्मभृतां श्रेष्ठ केनार्थः किं ददामि ते  
०३,०८०।००७अ	अथ धर्मसुतो राजा प्रणम्य भ्रातृभिः सह  
०३,०८०।००७च्	उवाच प्राञ्जलिर् वाक्यं नारदं देवसम्मितम्  
०३,०८०।००८अ	त्वयि तुष्टे महाभाग सर्वलोकाभिपूजिते  
०३,०८०।००८च्	कृतम् इत्य् एव मन्ये ऽहं प्रसादात् तव सुव्रत  
०३,०८०।००९अ	यदि त्व् अहम् अनुग्राह्यो भ्रातृभिः सहितो ऽनघ  
०३,०८०।००९च्	सन्देहं मे मुनिश्रेष्ठ हृदिस्थं छेत्तुम् अर्हसि  
०३,०८०।०१०अ	प्रदक्षिणं यः कुरुते पृथिवीं तीर्थतत्परः  
०३,०८०।०१०च्	किं फलं तस्य कार्त्स्न्येन तद् ब्रह्मन् वक्तुम् अर्हसि  
०३,०८०।०११	नारद उवाच  
०३,०८०।०११अ	शृणु राजन्न् अवहितो यथा भीष्मेण भारत  
०३,०८०।०११च्	पुलस्त्यस्य सकाशाद् वै सर्वम् एतद् उपश्रुतम्  
०३,०८०।०१२अ	पुरा भागीरथीतीरे भीष्मो धर्मभृतां वरः  
०३,०८०।०१२च्	पित्र्यं व्रतं समास्थाय न्यवसन् मुनिवत् तदा  
०३,०८०।०१३अ	शुभे देशे महाराज पुण्ये देवर्षिसेविते  
०३,०८०।०१३च्	गङ्गाद्वारे महातेजा देवगन्धर्वसेविते  
०३,०८०।०१४अ	स पितॄंस् तर्पयाम् आस देवांश् च परमद्युतिः  
०३,०८०।०१४च्	ऋषींश् च तोषयाम् आस विधिदृष्टेन कर्मणा  
०३,०८०।०१५अ	कस्य चित् त्व् अथ कालस्य जपन्न् एव महातपाः  
०३,०८०।०१५च्	ददर्शाद्भुतसङ्काशं पुलस्त्यम् ऋषिसत्तमम्  
०३,०८०।०१६अ	स तं दृष्ट्वोग्रतपसं दीप्यमानम् इव श्रिया  
०३,०८०।०१६च्	प्रहर्षम् अतुलं लेभे विस्मयं च परं ययौ  
०३,०८०।०१७अ	उपस्थितं महाराज पूजयाम् आस भारत  
०३,०८०।०१७च्	भीष्मो धर्मभृतां श्रेष्ठो विधिदृष्टेन कर्मणा  
०३,०८०।०१८अ	शिरसा चार्घ्यम् आदाय शुचिः प्रयतमानसः  
०३,०८०।०१८च्	नाम सङ्कीर्तयाम् आस तस्मिन् ब्रह्मर्षिसत्तमे  
०३,०८०।०१९अ	भीष्मो ऽहम् अस्मि भद्रं ते दासो ऽस्मि तव सुव्रत  
०३,०८०।०१९च्	तव सन्दर्शनाद् एव मुक्तो ऽहं सर्वकिल्बिषैः  
०३,०८०।०२०अ	एवम् उक्त्वा महाराज भीष्मो धर्मभृतां वरः  
०३,०८०।०२०च्	वाग्यतः प्राञ्जलिर् भूत्वा तूष्णीम् आसीद् युधिष्ठिर  
०३,०८०।०२१अ	तं दृष्ट्वा नियमेनाथ स्वाध्यायाम्नायकर्शितम्  
०३,०८०।०२१ब्*०३७८_०१	ततः स मधुरेणाथ स्वरेण सुमहातपाः  
०३,०८०।०२१ब्*०३७८_०२	उवाच वाक्यं धर्मज्ञः पुलस्त्यः प्रीतमानसः  
०३,०८०।०२१च्	भीष्मं कुरुकुलश्रेष्ठं मुनिः प्रीतमनाभवत्  
०३,०८०।०२२	पुलस्त्य उवाच  
०३,०८०।०२२अ	अनेन तव धर्मज्ञ प्रश्रयेण दमेन च  
०३,०८०।०२२च्	सत्येन च महाभाग तुष्टो ऽस्मि तव सर्वशः  
०३,०८०।०२३अ	यस्येदृशस् ते धर्मो ऽयं पितृभक्त्याश्रितो ऽनघ  
०३,०८०।०२३च्	तेन पश्यसि मां पुत्र प्रीतिश् चापि मम त्वयि  
०३,०८०।०२४अ	अमोघदर्शी भीष्माहं ब्रूहि किं करवाणि ते  
०३,०८०।०२४च्	यद् वक्ष्यसि कुरुश्रेष्ठ तस्य दातास्मि ते ऽनघ  
०३,०८०।०२५	भीष्म उवाच  
०३,०८०।०२५अ	प्रीते त्वयि महाभाग सर्वलोकाभिपूजिते  
०३,०८०।०२५च्	कृतम् इत्य् एव मन्ये ऽहं यद् अहं दृष्टवान् प्रभुम्  
०३,०८०।०२६अ	यदि त्व् अहम् अनुग्राह्यस् तव धर्मभृतां वर  
०३,०८०।०२६च्	वक्ष्यामि हृत्स्थं सन्देहं तन् मे त्वं वक्तुम् अर्हसि  
०३,०८०।०२७अ	अस्ति मे भगवन् कश् चित् तीर्थेभ्यो धर्मसंशयः  
०३,०८०।०२७च्	तम् अहं श्रोतुम् इच्छामि पृथक् सङ्कीर्तितं त्वया  
०३,०८०।०२८अ	प्रदक्षिणं यः पृथिवीं करोत्य् अमितविक्रम  
०३,०८०।०२८च्	किं फलं तस्य विप्रर्षे तन् मे ब्रूहि तपोधन  
०३,०८०।०२९	पुलस्त्य उवाच  
०३,०८०।०२९अ	हन्त ते ऽहं प्रवक्ष्यामि यद् ऋषीणां परायणम्  
०३,०८०।०२९च्	तद् एकाग्रमनास् तात शृणु तीर्थेषु यत् फलम्  
०३,०८०।०३०अ	यस्य हस्तौ च पादौ च मनश् चैव सुसंयतम्  
०३,०८०।०३०च्	विद्या तपश् च कीर्तिश् च स तीर्थफलम् अश्नुते  
०३,०८०।०३१अ	प्रतिग्रहाद् उपावृत्तः सन्तुष्टो नियतः शुचिः  
०३,०८०।०३१च्	अहङ्कारनिवृत्तश् च स तीर्थफलम् अश्नुते  
०३,०८०।०३२अ	अकल्कको निरारम्भो लघ्व् आहारो जितेन्द्रियः  
०३,०८०।०३२च्	विमुक्तः सर्वदोषैर् यः स तीर्थफलम् अश्नुते  
०३,०८०।०३३अ	अक्रोधनश् च राजेन्द्र सत्यशीलो दृढव्रतः  
०३,०८०।०३३च्	आत्मोपमश् च भूतेषु स तीर्थफलम् अश्नुते  
०३,०८०।०३४अ	ऋषिभिः क्रतवः प्रोक्ता वेदेष्व् इह यथाक्रमम्  
०३,०८०।०३४च्	फलं चैव यथातत्त्वं प्रेत्य चेह च सर्वशः  
०३,०८०।०३५अ	न ते शक्या दरिद्रेण यज्ञाः प्राप्तुं महीपते  
०३,०८०।०३५च्	बहूपकरणा यज्ञा नानासम्भारविस्तराः  
०३,०८०।०३६अ	प्राप्यन्ते पार्थिवैर् एते समृद्धैर् वा नरैः क्व चित्  
०३,०८०।०३६च्	नार्थन्यूनोपकरणैर् एकात्मभिर् असंहतैः  
०३,०८०।०३७अ	यो दरिद्रैर् अपि विधिः शक्यः प्राप्तुं नरेश्वर  
०३,०८०।०३७च्	तुल्यो यज्ञफलैः पुण्यैस् तं निबोध युधां वर  
०३,०८०।०३८अ	ऋषीणां परमं गुह्यम् इदं भरतसत्तम  
०३,०८०।०३८च्	तीर्थाभिगमनं पुण्यं यज्ञैर् अपि विशिष्यते  
०३,०८०।०३९अ	अनुपोष्य त्रिरात्राणि तीर्थान्य् अनभिगम्य च  
०३,०८०।०३९च्	अदत्त्वा काञ्चनं गाश् च दरिद्रो नाम जायते  
०३,०८०।०४०अ	अग्निष्टोमादिभिर् यज्ञैर् इष्ट्वा विपुलदक्षिणैः  
०३,०८०।०४०च्	न तत् फलम् अवाप्नोति तीर्थाभिगमनेन यत्  
०३,०८०।०४१अ	नृलोके देवदेवस्य तीर्थं त्रैलोक्यविश्रुतम्  
०३,०८०।०४१च्	पुष्करं नाम विख्यातं महाभागः समाविशेत्  
०३,०८०।०४२अ	दश कोटिसहस्राणि तीर्थानां वै महीपते  
०३,०८०।०४२च्	सान्निध्यं पुष्करे येषां त्रिसन्ध्यं कुरुनन्दन  
०३,०८०।०४३अ	आदित्या वसवो रुद्राः साध्याश् च समरुद्गणाः  
०३,०८०।०४३च्	गन्धर्वाप्सरसश् चैव नित्यं सन्निहिता विभो  
०३,०८०।०४४अ	यत्र देवास् तपस् तप्त्वा दैत्या ब्रह्मर्षयस् तथा  
०३,०८०।०४४ब्*०३७९_०१	तपोविशेषैर् बहुभिः स्थानान्य् आपुर् महौजसः  
०३,०८०।०४४च्	दिव्ययोगा महाराज पुण्येन महतान्विताः  
०३,०८०।०४५अ	मनसाप्य् अभिकामस्य पुष्कराणि मनस्विनः  
०३,०८०।०४५च्	पूयन्ते सर्वपापानि नाकपृष्ठे च पूज्यते  
०३,०८०।०४६अ	तस्मिंस् तीर्थे महाभाग नित्यम् एव पितामहः  
०३,०८०।०४६च्	उवास परमप्रीतो देवदानवसम्मतः  
०३,०८०।०४७अ	पुष्करेषु महाभाग देवाः सर्षिपुरोगमाः  
०३,०८०।०४७च्	सिद्धिं समभिसम्प्राप्ताः पुण्येन महतान्विताः  
०३,०८०।०४८अ	तत्राभिषेकं यः कुर्यात् पितृदेवार्चने रतः  
०३,०८०।०४८च्	अश्वमेधं दशगुणं प्रवदन्ति मनीषिणः  
०३,०८०।०४९अ	अप्य् एकं भोजयेद् विप्रं पुष्करारण्यम् आश्रितः  
०३,०८०।०४९च्	तेनासौ कर्मणा भीष्म प्रेत्य चेह च मोदते  
०३,०८०।०५०अ	शाकमूलफलैर् वापि येन वर्तयते स्वयम्  
०३,०८०।०५०च्	तद् वै दद्याद् ब्राह्मणाय श्रद्धावान् अनसूयकः  
०३,०८०।०५०ए	तेनैव प्राप्नुयात् प्राज्ञो हयमेधफलं नरः  
०३,०८०।०५०ड़्*०३८०_०१	अपि चाप्य् उदपात्रेण ब्राह्मणान् स्वस्ति वाचयेत्  
०३,०८०।०५०ड़्*०३८०_०२	तेनापि पूजनेनाहुः प्रेत्यानन्त्याय कल्पते  
०३,०८०।०५१अ	ब्राह्मणः क्षत्रियो वैश्यः शूद्रो वा राजसत्तम  
०३,०८०।०५१च्	न वियोनिं व्रजन्त्य् एते स्नातास् तीर्थे महात्मनः  
०३,०८०।०५२अ	कार्त्तिक्यां तु विशेषेण यो ऽभिगच्छेत पुष्करम्  
०३,०८०।०५२च्	फलं तत्राक्षयं तस्य वर्धते भरतर्षभ  
०३,०८०।०५३अ	सायं प्रातः स्मरेद् यस् तु पुष्कराणि कृताञ्जलिः  
०३,०८०।०५३च्	उपस्पृष्टं भवेत् तेन सर्वतीर्थेषु भारत  
०३,०८०।०५३ए	प्राप्नुयाच् च नरो लोकान् ब्रह्मणः सदने ऽक्षयान्  
०३,०८०।०५४अ	जन्मप्रभृति यत् पापं स्त्रियो वा पुरुषस्य वा  
०३,०८०।०५४च्	पुष्करे स्नातमात्रस्य सर्वम् एव प्रणश्यति  
०३,०८०।०५५अ	यथा सुराणां सर्वेषाम् आदिस् तु मधुसूदनः  
०३,०८०।०५५च्	तथैव पुष्करं राजंस् तीर्थानाम् आदिर् उच्यते  
०३,०८०।०५६अ	उष्य द्वादश वर्षाणि पुष्करे नियतः शुचिः  
०३,०८०।०५६च्	क्रतून् सर्वान् अवाप्नोति ब्रह्मलोकं च गच्छति  
०३,०८०।०५७अ	यस् तु वर्षशतं पूर्णम् अग्निहोत्रम् उपासते  
०३,०८०।०५७च्	कार्त्तिकीं वा वसेद् एकां पुष्करे समम् एव तत्  
०३,०८०।०५७द्*०३८१_०१	त्रीणि शृङ्गाणि शुभ्राणि त्रीणि प्रस्रवणानि च  
०३,०८०।०५७द्*०३८१_०२	पुष्कराण्यादिसिद्धानि न विद्मस् तत्र कारणम्  
०३,०८०।०५८अ	दुष्करं पुष्करं गन्तुं दुष्करं पुष्करे तपः  
०३,०८०।०५८च्	दुष्करं पुष्करे दानं वस्तुं चैव सुदुष्करम्  
०३,०८०।०५९अ	उष्य द्वादशरात्रं तु नियतो नियताशनः  
०३,०८०।०५९च्	प्रदक्षिणम् उपावृत्तो जम्बूमार्गं समाविशेत्  
०३,०८०।०६०अ	जम्बूमार्गं समाविश्य देवर्षिपितृसेवितम्  
०३,०८०।०६०च्	अश्वमेधम् अवाप्नोति विष्णुलोकं च गच्छति  
०३,०८०।०६१अ	तत्रोष्य रजनीः पञ्च षष्ठकालक्षमी नरः  
०३,०८०।०६१च्	न दुर्गतिम् अवाप्नोति सिद्धिं प्राप्नोति चोत्तमाम्  
०३,०८०।०६२अ	जम्बूमार्गाद् उपावृत्तो गच्छेत् तण्डुलिकाश्रमम्  
०३,०८०।०६२च्	न दुर्गतिम् अवाप्नोति स्वर्गलोके च पूज्यते  
०३,०८०।०६३अ	अगस्त्यसर आसाद्य पितृदेवार्चने रतः  
०३,०८०।०६३च्	त्रिरात्रोपोषितो राजन्न् अग्निष्टोमफलं लभेत्  
०३,०८०।०६४अ	शाकवृत्तिः फलैर् वापि कौमारं विन्दते पदम्  
०३,०८०।०६४च्	कण्वाश्रमं समासाद्य श्रीजुष्टं लोकपूजितम्  
०३,०८०।०६५अ	धर्मारण्यं हि तत् पुण्यम् आद्यं च भरतर्षभ  
०३,०८०।०६५च्	यत्र प्रविष्टमात्रो वै पापेभ्यो विप्रमुच्यते  
०३,०८०।०६६अ	अर्चयित्वा पितॄन् देवान् नियतो नियताशनः  
०३,०८०।०६६च्	सर्वकामसमृद्धस्य यज्ञस्य फलम् अश्नुते  
०३,०८०।०६७अ	प्रदक्षिणं ततः कृत्वा ययातिपतनं व्रजेत्  
०३,०८०।०६७च्	हयमेधस्य यज्ञस्य फलं प्राप्नोति तत्र वै  
०३,०८०।०६८अ	महाकालं ततो गच्छेन् नियतो नियताशनः  
०३,०८०।०६८च्	कोटितीर्थम् उपस्पृश्य हयमेधफलं लभेत्  
०३,०८०।०६९अ	ततो गच्छेत धर्मज्ञ पुण्यस्थानम् उमापतेः  
०३,०८०।०६९च्	नाम्ना भद्रवटं नाम त्रिषु लोकेषु विश्रुतम्  
०३,०८०।०७०अ	तत्राभिगम्य चेशानं गोसहस्रफलं लभेत्  
०३,०८०।०७०च्	महादेवप्रसादाच् च गाणपत्यम् अवाप्नुयात्  
०३,०८०।०७०द्*०३८२_०१	समृद्धम् असपत्नं च श्रिया युक्तं नरोत्तम  
०३,०८०।०७०द्*०३८३_०१	राज्ञश् चैवाधिपत्यं हि तत्र गत्वा समाप्नुयात्  
०३,०८०।०७१अ	नर्मदाम् अथ चासाद्य नदीं त्रैलोक्यविश्रुताम्  
०३,०८०।०७१च्	तर्पयित्वा पितॄन् देवान् अग्निष्टोमफलं लभेत्  
०३,०८०।०७२अ	दक्षिणं सिन्धुम् आसाद्य ब्रह्मचारी जितेन्द्रियः  
०३,०८०।०७२च्	अग्निष्टोमम् अवाप्नोति विमानं चाधिरोहति  
०३,०८०।०७३अ	चर्मण्वतीं समासाद्य नियतो नियताशनः  
०३,०८०।०७३च्	रन्तिदेवाभ्यनुज्ञातो अग्निष्टोमफलं लभेत्  
०३,०८०।०७४अ	ततो गच्छेत धर्मज्ञ हिमवत्सुतम् अर्बुदम्  
०३,०८०।०७४च्	पृथिव्यां यत्र वै छिद्रं पूर्वम् आसीद् युधिष्ठिर  
०३,०८०।०७५अ	तत्राश्रमो वसिष्ठस्य त्रिषु लोकेषु विश्रुतः  
०३,०८०।०७५च्	तत्रोष्य रजनीम् एकां गोसहस्रफलं लभेत्  
०३,०८०।०७६अ	पिङ्गातीर्थम् उपस्पृश्य ब्रह्मचारी जितेन्द्रियः  
०३,०८०।०७६च्	कपिलानां नरव्याघ्र शतस्य फलम् अश्नुते  
०३,०८०।०७६द्*०३८४_०१	ततो गच्छेत तद् वृत्तं तीर्थं देवनिषेवितम्  
०३,०८०।०७६द्*०३८४_०२	स्नात्वा तत्र नरो भाति विमलश् चन्द्रमा यथा  
०३,०८०।०७७अ	ततो गच्छेत धर्मज्ञ प्रभासं लोकविश्रुतम्  
०३,०८०।०७७ब्*०३८५_०१	तीर्थं देवगणैः पूज्यम् ऋषिभिश् च निषेवितम्  
०३,०८०।०७७च्	यत्र सन्निहितो नित्यं स्वयम् एव हुताशनः  
०३,०८०।०७७ए	देवतानां मुखं वीर अनलो ऽनिलसारथिः  
०३,०८०।०७८अ	तस्मिंस् तीर्थवरे स्नात्वा शुचिः प्रयतमानसः  
०३,०८०।०७८च्	अग्निष्टोमातिरात्राभ्यां फलं प्राप्नोति मानवः  
०३,०८०।०७९अ	ततो गत्वा सरस्वत्याः सागरस्य च सङ्गमे  
०३,०८०।०७९च्	गोसहस्रफलं प्राप्य स्वर्गलोके महीयते  
०३,०८०।०७९ए	दीप्यमानो ऽग्निवन् नित्यं प्रभया भरतर्षभ  
०३,०८०।०७९ड़्*०३८६_०१	तत्र स्नात्वा च राजेन्द्र विमलार्कसमद्युतिः  
०३,०८०।०८०अ	त्रिरात्रम् उषितस् तत्र तर्पयेत् पितृदेवताः  
०३,०८०।०८०च्	प्रभासते यथा सोमो अश्वमेधं च विन्दति  
०३,०८०।०८१अ	वरदानं ततो गच्छेत् तीर्थं भरतसत्तम  
०३,०८०।०८१च्	विष्णोर् दुर्वाससा यत्र वरो दत्तो युधिष्ठिर  
०३,०८०।०८२अ	वरदाने नरः स्नात्वा गोसहस्रफलं लभेत्  
०३,०८०।०८२च्	ततो द्वारवतीं गच्छेन् नियतो नियताशनः  
०३,०८०।०८२ए	पिण्डारके नरः स्नात्वा लभेद् बहु सुवर्णकम्  
०३,०८०।०८३अ	तस्मिंस् तीर्थे महाभाग पद्मलक्षणलक्षिताः  
०३,०८०।०८३च्	अद्यापि मुद्रा दृश्यन्ते तद् अद्भुतम् अरिन्दम  
०३,०८०।०८४अ	त्रिशूलाङ्कानि पद्मानि दृश्यन्ते कुरुनन्दन  
०३,०८०।०८४च्	महादेवस्य सान्निध्यं तत्रैव भरतर्षभ  
०३,०८०।०८५अ	सागरस्य च सिन्धोश् च सङ्गमं प्राप्य भारत  
०३,०८०।०८५च्	तीर्थे सलिलराजस्य स्नात्वा प्रयतमानसः  
०३,०८०।०८६अ	तर्पयित्वा पितॄन् देवान् ऋषींश् च भरतर्षभ  
०३,०८०।०८६च्	प्राप्नोति वारुणं लोकं दीप्यमानः स्वतेजसा  
०३,०८०।०८७अ	शङ्कुकर्णेश्वरं देवम् अर्चयित्वा युधिष्ठिर  
०३,०८०।०८७च्	अश्वमेधं दशगुणं प्रवदन्ति मनीषिणः  
०३,०८०।०८८अ	प्रदक्षिणम् उपावृत्य गच्छेत भरतर्षभ  
०३,०८०।०८८च्	तीर्थं कुरुवरश्रेष्ठ त्रिषु लोकेषु विश्रुतम्  
०३,०८०।०८८ए	दृमीति नाम्ना विख्यातं सर्वपापप्रमोचनम्  
०३,०८०।०८९अ	यत्र ब्रह्मादयो देवा उपासन्ते महेश्वरम्  
०३,०८०।०८९च्	तत्र स्नात्वार्चयित्वा च रुद्रं देवगणैर् वृतम्  
०३,०८०।०८९ए	जन्मप्रभृति पापानि कृतानि नुदते नरः  
०३,०८०।०९०अ	दृमी चात्र नरश्रेष्ठ सर्वदेवैर् अभिष्टुता  
०३,०८०।०९०च्	तत्र स्नात्वा नरव्याघ्र हयमेधम् अवाप्नुयात्  
०३,०८०।०९१अ	जित्वा यत्र महाप्राज्ञ विष्णुना प्रभविष्णुना  
०३,०८०।०९१च्	पुरा शौचं कृतं राजन् हत्वा दैवतकण्टकान्  
०३,०८०।०९२अ	ततो गच्छेत धर्मज्ञ वसोर् धाराम् अभिष्टुताम्  
०३,०८०।०९२च्	गमनाद् एव तस्यां हि हयमेधम् अवाप्नुयात्  
०३,०८०।०९३अ	स्नात्वा कुरुवरश्रेष्ठ प्रयतात्मा तु मानवः  
०३,०८०।०९३च्	तर्प्य देवान् पितॄंश् चैव विष्णुलोके महीयते  
०३,०८०।०९४अ	तीर्थं चात्र परं पुण्यं वसूनां भरतर्षभ  
०३,०८०।०९४च्	तत्र स्नात्वा च पीत्वा च वसूनां सम्मतो भवेत्  
०३,०८०।०९५अ	सिन्धूत्तमम् इति ख्यातं सर्वपापप्रणाशनम्  
०३,०८०।०९५च्	तत्र स्नात्वा नरश्रेष्ठ लभेद् बहु सुवर्णकम्  
०३,०८०।०९६अ	ब्रह्मतुङ्गं समासाद्य शुचिः प्रयतमानसः  
०३,०८०।०९६च्	ब्रह्मलोकम् अवाप्नोति सुकृती विरजा नरः  
०३,०८०।०९७अ	कुमारिकाणां शक्रस्य तीर्थं सिद्धनिषेवितम्  
०३,०८०।०९७च्	तत्र स्नात्वा नरः क्षिप्रं शक्रलोकम् अवाप्नुयात्  
०३,०८०।०९८अ	रेणुकायाश् च तत्रैव तीर्थं देवनिषेवितम्  
०३,०८०।०९८च्	तत्र स्नात्वा भवेद् विप्रो विमलश् चन्द्रमा यथा  
०३,०८०।०९९अ	अथ पञ्चनदं गत्वा नियतो नियताशनः  
०३,०८०।०९९च्	पञ्च यज्ञान् अवाप्नोति क्रमशो ये ऽनुकीर्तिताः  
०३,०८०।१००अ	ततो गच्छेत धर्मज्ञ भीमायाः स्थानम् उत्तमम्  
०३,०८०।१००च्	तत्र स्नात्वा तु योन्यां वै नरो भरतसत्तम  
०३,०८०।१०१अ	देव्याः पुत्रो भवेद् राजंस् तप्तकुण्डलविग्रहः  
०३,०८०।१०१च्	गवां शतसहस्रस्य फलं चैवाप्नुयान् महत्  
०३,०८०।१०२अ	गिरिमुञ्जं समासाद्य त्रिषु लोकेषु विश्रुतम्  
०३,०८०।१०२च्	पितामहं नमस्कृत्य गोसहस्रफलं लभेत्  
०३,०८०।१०३अ	ततो गच्छेत धर्मज्ञ विमलं तीर्थम् उत्तमम्  
०३,०८०।१०३च्	अद्यापि यत्र दृश्यन्ते मत्स्याः सौवर्णराजताः  
०३,०८०।१०४अ	तत्र स्नात्वा नरश्रेष्ठ वाजपेयम् अवाप्नुयात्  
०३,०८०।१०४च्	सर्वपापविशुद्धात्मा गच्छेच् च परमां गतिम्  
०३,०८०।१०४द्*०३८७_०१	वितस्तां च समासाद्य सन्तर्प्य पितृदेवताः  
०३,०८०।१०४द्*०३८७_०२	नरः फलम् अवाप्नोति वाजपेयस्य भारत  
०३,०८०।१०४द्*०३८७_०३	काश्मीरेष्व् एव नागस्य भवनं तक्षकस्य च  
०३,०८०।१०४द्*०३८७_०४	वितस्ताख्यम् इति ख्यातं सर्वपापप्रमोचनम्  
०३,०८०।१०५अ	ततो गच्छेत मलदां त्रिषु लोकेषु विश्रुताम्  
०३,०८०।१०५च्	पश्चिमायां तु सन्ध्यायाम् उपस्पृश्य यथाविधि  
०३,०८०।१०६अ	चरुं नरेन्द्र सप्तार्चेर् यथाशक्ति निवेदयेत्  
०३,०८०।१०६च्	पितॄणाम् अक्षयं दानं प्रवदन्ति मनीषिणः  
०३,०८०।१०६द्*०३८८_०१	ऋषयः पितरो देवा गन्धर्वाप्सरसां गणाः  
०३,०८०।१०६द्*०३८८_०२	गुह्यकाः किन्नरा यक्षाः सिद्धा विद्याधरा नराः  
०३,०८०।१०६द्*०३८८_०३	राक्षसा दितिजा रुद्रा ब्रह्मा च मनुजाधिप  
०३,०८०।१०६द्*०३८८_०४	नियतः परमां दीक्षाम् आस्थायाब्दसहस्रिकीम्  
०३,०८०।१०६द्*०३८८_०५	विष्णोः प्रसादनं कुर्वंश् चरुं च श्रपयंस् तथा  
०३,०८०।१०६द्*०३८८_०६	सप्तभिः सप्तभिश् चैव ऋग्भिस् तुष्टाव केशवम्  
०३,०८०।१०६द्*०३८८_०७	ददाव् अष्टगुणैश्वर्यं तेषां तुष्टस् तु केशवः  
०३,०८०।१०६द्*०३८८_०८	यथाभिलषितान् अन्यान् कामान् दत्त्वा महीपते  
०३,०८०।१०६द्*०३८८_०९	तत्रैवान्तर्दधे देवो विद्युद् अभ्रेषु वै यथा  
०३,०८०।१०६द्*०३८८_१०	नाम्ना सप्तचरुं तेन ख्यातं लोकेषु भारत  
०३,०८०।१०७अ	गवां शतसहस्रेण राजसूयशतेन च  
०३,०८०।१०७च्	अश्वमेधसहस्रेण श्रेयान् सप्तार्चिषश् चरुः  
०३,०८०।१०८अ	ततो निवृत्तो राजेन्द्र वस्त्रापदम् अथाविशेत्  
०३,०८०।१०८च्	अभिगम्य महादेवम् अश्वमेधफलं लभेत्  
०३,०८०।१०९अ	मणिमन्तं समासाद्य ब्रह्मचारी समाहितः  
०३,०८०।१०९च्	एकरात्रोषितो राजन्न् अग्निष्टोमफलं लभेत्  
०३,०८०।११०अ	अथ गच्छेत राजेन्द्र देविकां लोकविश्रुताम्  
०३,०८०।११०च्	प्रसूतिर् यत्र विप्राणां श्रूयते भरतर्षभ  
०३,०८०।१११अ	त्रिशूलपाणेः स्थानं च त्रिषु लोकेषु विश्रुतम्  
०३,०८०।१११च्	देविकायां नरः स्नात्वा समभ्यर्च्य महेश्वरम्  
०३,०८०।११२अ	यथाशक्ति चरुं तत्र निवेद्य भरतर्षभ  
०३,०८०।११२च्	सर्वकामसमृद्धस्य यज्ञस्य लभते फलम्  
०३,०८०।११३अ	कामाख्यं तत्र रुद्रस्य तीर्थं देवर्षिसेवितम्  
०३,०८०।११३च्	तत्र स्नात्वा नरः क्षिप्रं सिद्धिम् आप्नोति भारत  
०३,०८०।११४अ	यजनं याजनं गत्वा तथैव ब्रह्मवालुकाम्  
०३,०८०।११४च्	पुष्पन्यास उपस्पृश्य न शोचेन् मरणं ततः  
०३,०८०।११५अ	अर्धयोजनविस्तारां पञ्चयोजनम् आयताम्  
०३,०८०।११५च्	एतावद् देविकाम् आहुः पुण्यां देवर्षिसेविताम्  
०३,०८०।११६अ	ततो गच्छेत धर्मज्ञ दीर्घसत्रं यथाक्रमम्  
०३,०८०।११६च्	यत्र ब्रह्मादयो देवाः सिद्धाश् च परमर्षयः  
०३,०८०।११६ए	दीर्घसत्रम् उपासन्ते दक्षिणाभिर् यतव्रताः  
०३,०८०।११७अ	गमनाद् एव राजेन्द्र दीर्घसत्रम् अरिन्दम  
०३,०८०।११७च्	राजसूयाश्वमेधाभ्यां फलं प्राप्नोति मानवः  
०३,०८०।११८अ	ततो विनशनं गच्छेन् नियतो नियताशनः  
०३,०८०।११८च्	गच्छत्य् अन्तर्हिता यत्र मरुपृष्ठे सरस्वती  
०३,०८०।११८ए	चमसे च शिवोद्भेदे नागोद्भेदे च दृश्यते  
०३,०८०।११९अ	स्नात्वा च चमसोद्भेदे अग्निष्टोमफलं लभेत्  
०३,०८०।११९च्	शिवोद्भेदे नरः स्नात्वा गोसहस्रफलं लभेत्  
०३,०८०।१२०अ	नागोद्भेदे नरः स्नात्वा नागलोकम् अवाप्नुयात्  
०३,०८०।१२०च्	शशयानं च राजेन्द्र तीर्थम् आसाद्य दुर्लभम्  
०३,०८०।१२०ए	शशरूपप्रतिच्छन्नाः पुष्करा यत्र भारत  
०३,०८०।१२१अ	सरस्वत्यां महाराज अनु संवत्सरं हि ते  
०३,०८०।१२१च्	स्नायन्ते भरतश्रेष्ठ वृत्तां वै कार्त्तिकीं सदा  
०३,०८०।१२२अ	तत्र स्नात्वा नरव्याघ्र द्योतते शशिवत् सदा  
०३,०८०।१२२च्	गोसहस्रफलं चैव प्राप्नुयाद् भरतर्षभ  
०३,०८०।१२३अ	कुमारकोटिम् आसाद्य नियतः कुरुनन्दन  
०३,०८०।१२३च्	तत्राभिषेकं कुर्वीत पितृदेवार्चने रतः  
०३,०८०।१२३ए	गवामयम् अवाप्नोति कुलं चैव समुद्धरेत्  
०३,०८०।१२४अ	ततो गच्छेत धर्मज्ञ रुद्रकोटिं समाहितः  
०३,०८०।१२४च्	पुरा यत्र महाराज ऋषिकोटिः समाहिता  
०३,०८०।१२४ए	प्रहर्षेण च संविष्टा देवदर्शनकाङ्क्षया  
०३,०८०।१२५अ	अहं पूर्वम् अहं पूर्वं द्रक्ष्यामि वृषभध्वजम्  
०३,०८०।१२५च्	एवं सम्प्रस्थिता राजन्न् ऋषयः किल भारत  
०३,०८०।१२६अ	ततो योगेष्वरेणापि योगम् आस्थाय भूपते  
०३,०८०।१२६च्	तेषां मन्युप्रणाशार्थम् ऋषीणां भावितात्मनाम्  
०३,०८०।१२७अ	सृष्टा कोटिस् तु रुद्राणाम् ऋषीणाम् अग्रतः स्थिता  
०३,०८०।१२७च्	मया पूर्वतरं दृष्ट इति ते मेनिरे पृथक्  
०३,०८०।१२८अ	तेषां तुष्टो महादेव ऋषीणाम् उग्रतेजसाम्  
०३,०८०।१२८च्	भक्त्या परमया राजन् वरं तेषां प्रदिष्टवान्  
०३,०८०।१२८ए	अद्य प्रभृति युष्माकं धर्मवृद्धिर् भविष्यति  
०३,०८०।१२९अ	तत्र स्नात्वा नरव्याघ्र रुद्रकोट्यां नरः शुचिः  
०३,०८०।१२९च्	अश्वमेधम् अवाप्नोति कुलं चैव समुद्धरेत्  
०३,०८०।१३०अ	ततो गच्छेत राजेन्द्र सङ्गमं लोकविश्रुतम्  
०३,०८०।१३०च्	सरस्वत्या महापुण्यम् उपासन्ते जनार्दनम्  
०३,०८०।१३१अ	यत्र ब्रह्मादयो देवा ऋषयः सिद्धचारणाः  
०३,०८०।१३१च्	अभिगच्छन्ति राजेन्द्र चैत्रशुक्लचतुर्दशीम्  
०३,०८०।१३२अ	तत्र स्नात्वा नरव्याघ्र विन्देद् बहु सुवर्णकम्  
०३,०८०।१३२च्	सर्वपापविशुद्धात्मा ब्रह्मलोकं च गच्छति  
०३,०८०।१३३अ	ऋषीणां यत्र सत्राणि समाप्तानि नराधिप  
०३,०८०।१३३च्	सत्रावसानम् आसाद्य गोसहस्रफलं लभेत्  
०३,०८१।००१	पुलस्त्य उवाच  
०३,०८१।००१अ	ततो गच्छेत राजेन्द्र कुरुक्षेत्रम् अभिष्टुतम्  
०३,०८१।००१च्	पापेभ्यो विप्रमुच्यन्ते तद्गताः सर्वजन्तवः  
०३,०८१।००२अ	कुरुक्षेत्रं गमिष्यामि कुरुक्षेत्रे वसाम्य् अहम्  
०३,०८१।००२च्	य एवं सततं ब्रूयात् सो ऽपि पापैः प्रमुच्यते  
०३,०८१।००२द्*०३८९_०१	पांसवो ऽपि कुरुक्षेत्रे वायुना समुदीरिताः  
०३,०८१।००२द्*०३८९_०२	अपि दुष्कृतकर्माणं नयन्ति परमां गतिम्  
०३,०८१।००२द्*०३८९_०३	दक्षिणेन सरस्वत्या दृषद्वत्युत्तरेण च  
०३,०८१।००२द्*०३८९_०४	ये वसन्ति कुरुक्षेत्रे ते वसन्ति त्रिविष्टपे  
०३,०८१।००३अ	तत्र मासं वसेद् वीर सरस्वत्यां युधिष्ठिर  
०३,०८१।००३च्	यत्र ब्रह्मादयो देवा ऋषयः सिद्धचारणाः  
०३,०८१।००४अ	गन्धर्वाप्सरसो यक्षाः पन्नगाश् च महीपते  
०३,०८१।००४च्	ब्रह्मक्षेत्रं महापुण्यम् अभिगच्छन्ति भारत  
०३,०८१।००५अ	मनसाप्य् अभिकामस्य कुरुक्षेत्रं युधिष्ठिर  
०३,०८१।००५च्	पापानि विप्रणश्यन्ति ब्रह्मलोकं च गच्छति  
०३,०८१।००६अ	गत्वा हि श्रद्धया युक्तः कुरुक्षेत्रं कुरूद्वह  
०३,०८१।००६च्	राजसूयाश्वमेधाभ्यां फलं प्राप्नोति मानवः  
०३,०८१।००७अ	ततो मचक्रुकं राजन् द्वारपालं महाबलम्  
०३,०८१।००७च्	यक्षं समभिवाद्यैव गोसहस्रफलं लभेत्  
०३,०८१।००८अ	ततो गच्छेत धर्मज्ञ विष्णोः स्थानम् अनुत्तमम्  
०३,०८१।००८च्	सततं नाम राजेन्द्र यत्र सन्निहितो हरिः  
०३,०८१।००९अ	तत्र स्नात्वार्चयित्वा च त्रिलोकप्रभवं हरिम्  
०३,०८१।००९च्	अश्वमेधम् अवाप्नोति विष्णुलोकं च गच्छति  
०३,०८१।०१०अ	ततः पारिप्लवं गच्छेत् तीर्थं त्रैलोक्यविश्रुतम्  
०३,०८१।०१०च्	अग्निष्टोमातिरात्राभ्यां फलं प्राप्नोति मानवः  
०३,०८१।०११अ	पृथिव्यास् तीर्थम् आसाद्य गोसहस्रफलं लभेत्  
०३,०८१।०११च्	ततः शालूकिनीं गत्वा तीर्थसेवी नराधिप  
०३,०८१।०११ए	दशाश्वमेधिके स्नात्वा तद् एव लभते फलम्  
०३,०८१।०१२अ	सर्पदर्वीं समासाद्य नागानां तीर्थम् उत्तमम्  
०३,०८१।०१२च्	अग्निष्टोमम् अवाप्नोति नागलोकं च विन्दति  
०३,०८१।०१३अ	ततो गच्छेत धर्मज्ञ द्वारपालं तरन्तुकम्  
०३,०८१।०१३च्	तत्रोष्य रजनीम् एकां गोसहस्रफलं लभेत्  
०३,०८१।०१४अ	ततः पञ्चनदं गत्वा नियतो नियताशनः  
०३,०८१।०१४च्	कोटितीर्थम् उपस्पृश्य हयमेधफलं लभेत्  
०३,०८१।०१४ए	अश्विनोस् तीर्थम् आसाद्य रूपवान् अभिजायते  
०३,०८१।०१५अ	ततो गच्छेत धर्मज्ञ वाराहं तीर्थम् उत्तमम्  
०३,०८१।०१५च्	विष्णुर् वाराहरूपेण पूर्वं यत्र स्थितो ऽभवत्  
०३,०८१।०१५ए	तत्र स्नात्वा नरव्याघ्र अग्निष्टोमफलं लभेत्  
०३,०८१।०१६अ	ततो जयन्त्या राजेन्द्र सोमतीर्थं समाविशेत्  
०३,०८१।०१६च्	स्नात्वा फलम् अवाप्नोति राजसूयस्य मानवः  
०३,०८१।०१७अ	एकहंसे नरः स्नात्वा गोसहस्रफलं लभेत्  
०३,०८१।०१७च्	कृतशौचं समासाद्य तीर्थसेवी कुरूद्वह  
०३,०८१।०१७ए	पुण्डरीकम् अवाप्नोति कृतशौचो भवेन् नरः  
०३,०८१।०१८अ	ततो मुञ्जवटं नाम महादेवस्य धीमतः  
०३,०८१।०१८च्	तत्रोष्य रजनीम् एकां गाणपत्यम् अवाप्नुयात्  
०३,०८१।०१९अ	तत्रैव च महाराज यक्षी लोकपरिश्रुता  
०३,०८१।०१९च्	तां चाभिगम्य राजेन्द्र पुण्यांल् लोकान् अवाप्नुयात्  
०३,०८१।०२०अ	कुरुक्षेत्रस्य तद् द्वारं विश्रुतं भरतर्षभ  
०३,०८१।०२०च्	प्रदक्षिणम् उपावृत्य तीर्थसेवी समाहितः  
०३,०८१।०२१अ	सम्मिते पुष्कराणां च स्नात्वार्च्य पितृदेवताः  
०३,०८१।०२१च्	जामदग्न्येन रामेण आहृते वै महात्मना  
०३,०८१।०२१ए	कृतकृत्यो भवेद् राजन्न् अश्वमेधं च विन्दति  
०३,०८१।०२२अ	ततो रामह्रदान् गच्छेत् तीर्थसेवी नराधिप  
०३,०८१।०२२च्	यत्र रामेण राजेन्द्र तरसा दीप्ततेजसा  
०३,०८१।०२२ए	क्षत्रम् उत्साद्य वीर्येण ह्रदाः पञ्च निवेशिताः  
०३,०८१।०२३अ	पूरयित्वा नरव्याघ्र रुधिरेणेति नः श्रुतम्  
०३,०८१।०२३च्	पितरस् तर्पिताः सर्वे तथैव च पितामहाः  
०३,०८१।०२३ए	ततस् ते पितरः प्रीता रामम् ऊचुर् महीपते  
०३,०८१।०२४अ	राम राम महाभाग प्रीताः स्म तव भार्गव  
०३,०८१।०२४च्	अनया पितृभक्त्या च विक्रमेण च ते विभो  
०३,०८१।०२४ए	वरं वृणीष्व भद्रं ते किम् इच्छसि महाद्युते  
०३,०८१।०२५अ	एवम् उक्तः स राजेन्द्र रामः प्रहरतां वरः  
०३,०८१।०२५च्	अब्रवीत् प्राञ्जलिर् वाक्यं पितॄन् स गगने स्थितान्  
०३,०८१।०२६अ	भवन्तो यदि मे प्रीता यद्य् अनुग्राह्यता मयि  
०३,०८१।०२६च्	पितृप्रसादाद् इच्छेयं तपसाप्यायनं पुनः  
०३,०८१।०२७अ	यच् च रोषाभिभूतेन क्षत्रम् उत्सादितं मया  
०३,०८१।०२७च्	ततश् च पापान् मुच्येयं युष्माकं तेजसा ह्य् अहम्  
०३,०८१।०२७ए	ह्रदाश् च तीर्थभूता मे भवेयुर् भुवि विश्रुताः  
०३,०८१।०२८अ	एतच् छ्रुत्वा शुभं वाक्यं रामस्य पितरस् तदा  
०३,०८१।०२८च्	प्रत्यूचुः परमप्रीता रामं हर्षसमन्विताः  
०३,०८१।०२९अ	तपस् ते वर्धतां भूयः पितृभक्त्या विशेषतः  
०३,०८१।०२९च्	यच् च रोषाभिभूतेन क्षत्रम् उत्सादितं त्वया  
०३,०८१।०३०अ	ततश् च पापान् मुक्तस् त्वं कर्मभिस् ते च पातिताः  
०३,०८१।०३०च्	ह्रदाश् च तव तीर्थत्वं गमिष्यन्ति न संशयः  
०३,०८१।०३१अ	ह्रदेष्व् एतेषु यः स्नात्वा पितॄन् सन्तर्पयिष्यति  
०३,०८१।०३१च्	पितरस् तस्य वै प्रीता दास्यन्ति भुवि दुर्लभम्  
०३,०८१।०३१ए	ईप्सितं मनसः कामं स्वर्गलोकं च शाश्वतम्  
०३,०८१।०३२अ	एवं दत्त्वा वरान् राजन् रामस्य पितरस् तदा  
०३,०८१।०३२च्	आमन्त्र्य भार्गवं प्रीतास् तत्रैवान्तर्दधुस् तदा  
०३,०८१।०३३अ	एवं रामह्रदाः पुण्या भार्गवस्य महात्मनः  
०३,०८१।०३३च्	स्नात्वा ह्रदेषु रामस्य ब्रह्मचारी शुभव्रतः  
०३,०८१।०३३ए	रामम् अभ्यर्च्य राजेन्द्र लभेद् बहु सुवर्णकम्  
०३,०८१।०३४अ	वंशमूलकम् आसाद्य तीर्थसेवी कुरूद्वह  
०३,०८१।०३४च्	स्ववंशम् उद्धरेद् राजन् स्नात्वा वै वंशमूलके  
०३,०८१।०३५अ	कायशोधनम् आसाद्य तीर्थं भरतसत्तम  
०३,०८१।०३५च्	शरीरशुद्धिः स्नातस्य तस्मिंस् तीर्थे न संशयः  
०३,०८१।०३५ए	शुद्धदेहश् च संयाति शुभांल् लोकान् अनुत्तमान्  
०३,०८१।०३६अ	ततो गच्छेत राजेन्द्र तीर्थं त्रैलोक्यविश्रुतम्  
०३,०८१।०३६च्	लोका यत्रोद्धृताः पूर्वं विष्णुना प्रभविष्णुना  
०३,०८१।०३७अ	लोकोद्धारं समासाद्य तीर्थं त्रैलोक्यविश्रुतम्  
०३,०८१।०३७च्	स्नात्वा तीर्थवरे राजंल् लोकान् उद्धरते स्वकान्  
०३,०८१।०३७ए	श्रीतीर्थं च समासाद्य विन्दते श्रियम् उत्तमाम्  
०३,०८१।०३७ए*०३९०_०१	**** **** स्नात्वा नियतमानसः  
०३,०८१।०३७ए*०३९०_०२	अर्चयित्वा पितॄन् देवान्  
०३,०८१।०३८अ	कपिलातीर्थम् आसाद्य ब्रह्मचारी समाहितः  
०३,०८१।०३८च्	तत्र स्नात्वार्चयित्वा च दैवतानि पितॄंस् तथा  
०३,०८१।०३८ए	कपिलानां सहस्रस्य फलं विन्दति मानवः  
०३,०८१।०३९अ	सूर्यतीर्थं समासाद्य स्नात्वा नियतमानसः  
०३,०८१।०३९च्	अर्चयित्वा पितॄन् देवान् उपवासपरायणः  
०३,०८१।०३९ए	अग्निष्टोमम् अवाप्नोति सूर्यलोकं च गच्छति  
०३,०८१।०४०अ	गवाम्भवनम् आसाद्य तीर्थसेवी यथाक्रमम्  
०३,०८१।०४०च्	तत्राभिषेकं कुर्वाणो गोसहस्रफलं लभेत्  
०३,०८१।०४१अ	शङ्खिनीं तत्र आसाद्य तीर्थसेवी कुरूद्वह  
०३,०८१।०४१च्	देव्यास् तीर्थे नरः स्नात्वा लभते रूपम् उत्तमम्  
०३,०८१।०४२अ	ततो गच्छेत राजेन्द्र द्वारपालम् अरन्तुकम्  
०३,०८१।०४२च्	तस्य तीर्थं सरस्वत्यां यक्षेन्द्रस्य महात्मनः  
०३,०८१।०४२ए	तत्र स्नात्वा नरो राजन्न् अग्निष्टोमफलं लभेत्  
०३,०८१।०४३अ	ततो गच्छेत धर्मज्ञ ब्रह्मावर्तं नराधिप  
०३,०८१।०४३च्	ब्रह्मावर्ते नरः स्नात्वा ब्रह्मलोकम् अवाप्नुयात्  
०३,०८१।०४४अ	ततो गच्छेत धर्मज्ञ सुतीर्थकम् अनुत्तमम्  
०३,०८१।०४४च्	यत्र सन्निहिता नित्यं पितरो दैवतैः सह  
०३,०८१।०४५अ	तत्राभिषेकं कुर्वीत पितृदेवार्चने रतः  
०३,०८१।०४५च्	अश्वमेधम् अवाप्नोति पितृलोकं च गच्छति  
०३,०८१।०४६अ	ततो ऽम्बुवश्यं धर्मज्ञ समासाद्य यथाक्रमम्  
०३,०८१।०४६च्	कोशेश्वरस्य तीर्थेषु स्नात्वा भरतसत्तम  
०३,०८१।०४६ए	सर्वव्याधिविनिर्मुक्तो ब्रह्मलोके महीयते  
०३,०८१।०४७अ	मातृतीर्थं च तत्रैव यत्र स्नातस्य भारत  
०३,०८१।०४७च्	प्रजा विवर्धते राजन्न् अनन्तां चाश्नुते श्रियम्  
०३,०८१।०४८अ	ततः शीतवनं गच्छेन् नियतो नियताशनः  
०३,०८१।०४८च्	तीर्थं तत्र महाराज महद् अन्यत्र दुर्लभम्  
०३,०८१।०४९अ	पुनाति दर्शनाद् एव दण्डेनैकं नराधिप  
०३,०८१।०४९च्	केशान् अभ्युक्ष्य वै तस्मिन् पूतो भवति भारत  
०३,०८१।०५०अ	तीर्थं तत्र महाराज श्वानलोमापहं स्मृतम्  
०३,०८१।०५०च्	यत्र विप्रा नरव्याघ्र विद्वांसस् तीर्थतत्पराः  
०३,०८१।०५०द्*०३९१_०१	गतिं गच्छन्ति परमां स्नात्वा भरतसत्तम  
०३,०८१।०५१अ	श्वानलोमापनयने तीर्थे भरतसत्तम  
०३,०८१।०५१च्	प्राणायामैर् निर्हरन्ति श्वलोमानि द्विजोत्तमाः  
०३,०८१।०५२अ	पूतात्मानश् च राजेन्द्र प्रयान्ति परमां गतिम्  
०३,०८१।०५२च्	दशाश्वमेधिकं चैव तस्मिंस् तीर्थे महीपते  
०३,०८१।०५२ए	तत्र स्नात्वा नरव्याघ्र गच्छेत परमां गतिम्  
०३,०८१।०५३अ	ततो गच्छेत राजेन्द्र मानुषं लोकविश्रुतम्  
०३,०८१।०५३च्	यत्र कृष्णमृगा राजन् व्याधेन परिपीडिताः  
०३,०८१।०५३ए	अवगाह्य तस्मिन् सरसि मानुषत्वम् उपागताः  
०३,०८१।०५४अ	तस्मिंस् तीर्थे नरः स्नात्वा ब्रह्मचारी जितेन्द्रियः  
०३,०८१।०५४च्	सर्वपापविशुद्धात्मा स्वर्गलोके महीयते  
०३,०८१।०५५अ	मानुषस्य तु पूर्वेण क्रोशमात्रे महीपते  
०३,०८१।०५५च्	आपगा नाम विख्याता नदी सिद्धनिषेविता  
०३,०८१।०५६अ	श्यामाकभोजनं तत्र यः प्रयच्छति मानवः  
०३,०८१।०५६च्	देवान् पितॄंश् च उद्दिश्य तस्य धर्मफलं महत्  
०३,०८१।०५६ए	एकस्मिन् भोजिते विप्रे कोटिर् भवति भोजिता  
०३,०८१।०५७अ	तत्र स्नात्वार्चयित्वा च दैवतानि पितॄंस् तथा  
०३,०८१।०५७च्	उषित्वा रजनीम् एकाम् अग्निष्टोमफलं लभेत्  
०३,०८१।०५८अ	ततो गच्छेत राजेन्द्र ब्रह्मणः स्थानम् उत्तमम्  
०३,०८१।०५८च्	ब्रह्मोदुम्बरम् इत्य् एव प्रकाशं भुवि भारत  
०३,०८१।०५९अ	तत्र सप्तर्षिकुण्डेषु स्नातस्य कुरुपुङ्गव  
०३,०८१।०५९च्	केदारे चैव राजेन्द्र कपिष्ठलमहात्मनः  
०३,०८१।०६०अ	ब्रह्माणम् अभिगम्याथ शुचिः प्रयतमानसः  
०३,०८१।०६०च्	सर्वपापविशुद्धात्मा ब्रह्मलोकं प्रपद्यते  
०३,०८१।०६१अ	कपिष्ठलस्य केदारं समासाद्य सुदुर्लभम्  
०३,०८१।०६१च्	अन्तर्धानम् अवाप्नोति तपसा दग्धकिल्बिषः  
०३,०८१।०६२अ	ततो गच्छेत राजेन्द्र सरकं लोकविश्रुतम्  
०३,०८१।०६२च्	कृष्णपक्षे चतुर्दश्याम् अभिगम्य वृषध्वजम्  
०३,०८१।०६२ए	लभते सर्वकामान् हि स्वर्गलोकं च गच्छति  
०३,०८१।०६३अ	तिस्रः कोट्यस् तु तीर्थानां सरके कुरुनन्दन  
०३,०८१।०६३च्	रुद्रकोटिस् तथा कूपे ह्रदेषु च महीपते  
०३,०८१।०६३ए	इलास्पदं च तत्रैव तीर्थं भरतसत्तम  
०३,०८१।०६४अ	तत्र स्नात्वार्चयित्वा च पितॄन् देवांश् च भारत  
०३,०८१।०६४च्	न दुर्गतिम् अवाप्नोति वाजपेयं च विन्दति  
०३,०८१।०६५अ	किन्दाने च नरः स्नात्वा किञ्जप्ये च महीपते  
०३,०८१।०६५च्	अप्रमेयम् अवाप्नोति दानं जप्यं च भारत  
०३,०८१।०६६अ	कलश्यां चाप्य् उपस्पृश्य श्रद्दधानो जितेन्द्रियः  
०३,०८१।०६६च्	अग्निष्टोमस्य यज्ञस्य फलं प्राप्नोति मानवः  
०३,०८१।०६७अ	सरकस्य तु पूर्वेण नारदस्य महात्मनः  
०३,०८१।०६७च्	तीर्थं कुरुवरश्रेष्ठ अनाजन्मेति विश्रुतम्  
०३,०८१।०६८अ	तत्र तीर्थे नरः स्नात्वा प्राणांश् चोत्सृज्य भारत  
०३,०८१।०६८च्	नारदेनाभ्यनुज्ञातो लोकान् प्राप्नोति दुर्लभान्  
०३,०८१।०६९अ	शुक्लपक्षे दशम्यां तु पुण्डरीकं समाविशेत्  
०३,०८१।०६९च्	तत्र स्नात्वा नरो राजन् पुण्डरीकफलं लभेत्  
०३,०८१।०७०अ	ततस् त्रिविष्टपं गच्छेत् त्रिषु लोकेषु विश्रुतम्  
०३,०८१।०७०च्	तत्र वैतरणी पुण्या नदी पापप्रमोचनी  
०३,०८१।०७१अ	तत्र स्नात्वार्चयित्वा च शूलपाणिं वृषध्वजम्  
०३,०८१।०७१च्	सर्वपापविशुद्धात्मा गच्छेत परमां गतिम्  
०३,०८१।०७२अ	ततो गच्छेत राजेन्द्र फलकीवनम् उत्तमम्  
०३,०८१।०७२च्	यत्र देवाः सदा राजन् फलकीवनम् आश्रिताः  
०३,०८१।०७२ए	तपश् चरन्ति विपुलं बहुवर्षसहस्रकम्  
०३,०८१।०७२ड़्*०३९२_०१	तत्र स्नात्वा नरो राजन् सर्वयज्ञफलं लभेत्  
०३,०८१।०७३अ	दृषद्वत्यां नरः स्नात्वा तर्पयित्वा च देवताः  
०३,०८१।०७३च्	अग्निष्टोमातिरात्राभ्यां फलं विन्दति भारत  
०३,०८१।०७४अ	तीर्थे च सर्वदेवानां स्नात्वा भरतसत्तम  
०३,०८१।०७४च्	गोसहस्रस्य राजेन्द्र फलं प्राप्नोति मानवः  
०३,०८१।०७५अ	पाणिखाते नरः स्नात्वा तर्पयित्वा च देवताः  
०३,०८१।०७५च्	राजसूयम् अवाप्नोति ऋषिलोकं च गच्छति  
०३,०८१।०७६अ	ततो गच्छेत राजेन्द्र मिश्रकं तीर्थम् उत्तमम्  
०३,०८१।०७६च्	तत्र तीर्थानि राजेन्द्र मिश्रितानि महात्मना  
०३,०८१।०७७अ	व्यासेन नृपशार्दूल द्विजार्थम् इति नः श्रुतम्  
०३,०८१।०७७च्	सर्वतीर्थेषु स स्नाति मिश्रके स्नाति यो नरः  
०३,०८१।०७७द्*०३९३_०१	स वै स्नात्वार्चयित्वा च मिश्रके पितृदेवताः  
०३,०८१।०७८अ	ततो व्यासवनं गच्छेन् नियतो नियताशनः  
०३,०८१।०७८च्	मनोजवे नरः स्नात्वा गोसहस्रफलं लभेत्  
०३,०८१।०७९अ	गत्वा मधुवटीं चापि देव्यास् तीर्थं नरः शुचिः  
०३,०८१।०७९च्	तत्र स्नात्वार्चयेद् देवान् पितॄंश् च प्रयतः शुचिः  
०३,०८१।०७९ए	स देव्या समनुज्ञातो गोसहस्रफलं लभेत्  
०३,०८१।०८०अ	कौशिक्याः सङ्गमे यस् तु दृषद्वत्याश् च भारत  
०३,०८१।०८०च्	स्नाति वै नियताहारः सर्वपापैः प्रमुच्यते  
०३,०८१।०८१अ	ततो व्यासस्थली नाम यत्र व्यासेन धीमता  
०३,०८१।०८१च्	पुत्रशोकाभितप्तेन देहत्यागार्थनिश्चयः  
०३,०८१।०८२अ	कृतो देवैश् च राजेन्द्र पुनर् उत्थापितस् तदा  
०३,०८१।०८२च्	अभिगम्य स्थलीं तस्य गोसहस्रफलं लभेत्  
०३,०८१।०८३अ	किन्दत्तं कूपम् आसाद्य तिलप्रस्थं प्रदाय च  
०३,०८१।०८३च्	गच्छेत परमां सिद्धिम् ऋणैर् मुक्तः कुरूद्वह  
०३,०८१।०८३द्*०३९४_०१	वेदीतीर्थे नरः स्नात्वा गोसहस्रफलं लभेत्  
०३,०८१।०८४अ	अहश् च सुदिनं चैव द्वे तीर्थे च सुदुर्लभे  
०३,०८१।०८४च्	तयोः स्नात्वा नरव्याघ्र सूर्यलोकम् अवाप्नुयात्  
०३,०८१।०८५अ	मृगधूमं ततो गच्छेत् त्रिषु लोकेषु विश्रुतम्  
०३,०८१।०८५च्	तत्र गङ्गाह्रदे स्नात्वा समभ्यर्च्य च मानवः  
०३,०८१।०८५ए	शूलपाणिं महादेवम् अश्वमेधफलं लभेत्  
०३,०८१।०८६अ	देवतीर्थे नरः स्नात्वा गोसहस्रफलं लभेत्  
०३,०८१।०८६च्	अथ वामनकं गच्छेत् त्रिषु लोकेषु विश्रुतम्  
०३,०८१।०८७अ	तत्र विष्णुपदे स्नात्वा अर्चयित्वा च वामनम्  
०३,०८१।०८७च्	सर्वपापविशुद्धात्मा विष्णुलोकम् अवाप्नुयात्  
०३,०८१।०८८अ	कुलम्पुने नरः स्नात्वा पुनाति स्वकुलं नरः  
०३,०८१।०८८च्	पवनस्य ह्रदं गत्वा मरुतां तीर्थम् उत्तमम्  
०३,०८१।०८८ए	तत्र स्नात्वा नरव्याघ्र वायुलोके महीयते  
०३,०८१।०८९अ	अमराणां ह्रदे स्नात्वा अमरेषु नराधिप  
०३,०८१।०८९च्	अमराणां प्रभावेन स्वर्गलोके महीयते  
०३,०८१।०८९द्*०३९५_०१	अमरैः सह संयाति विमानवरम् आस्थितः  
०३,०८१।०९०अ	शालिहोत्रस्य राजेन्द्र शालिशूर्पे यथाविधि  
०३,०८१।०९०च्	स्नात्वा नरवरश्रेष्ठ गोसहस्रफलं लभेत्  
०३,०८१।०९१अ	श्रीकुञ्जं च सरस्वत्यां तीर्थं भरतसत्तम  
०३,०८१।०९१च्	तत्र स्नात्वा नरो राजन्न् अग्निष्टोमफलं लभेत्  
०३,०८१।०९२अ	ततो नैमिषकुञ्जं च समासाद्य कुरूद्वह  
०३,०८१।०९२च्	ऋषयः किल राजेन्द्र नैमिषेयास् तपोधनाः  
०३,०८१।०९२ए	तीर्थयात्रां पुरस्कृत्य कुरुक्षेत्रं गताः पुरा  
०३,०८१।०९२ड़्*०३९६_०१	तत्र तीर्थे नरः स्नात्वा वाजिमेधफलं लभेत्  
०३,०८१।०९३अ	ततः कुञ्जः सरस्वत्यां कृतो भरतसत्तम  
०३,०८१।०९३च्	ऋषीणाम् अवकाशः स्याद् यथा तुष्टिकरो महान्  
०३,०८१।०९४अ	तस्मिन् कुञ्जे नरः स्नात्वा गोसहस्रफलं लभेत्  
०३,०८१।०९४ब्*०३९७_०१	ततो गच्छेत धर्मज्ञ कन्यातीर्थम् अनुत्तमम्  
०३,०८१।०९४च्	कन्यातीर्थे नरः स्नात्वा अग्निष्टोमफलं लभेत्  
०३,०८१।०९५अ	ततो गच्छेन् नरव्याघ्र ब्रह्मणः स्थानम् उत्तमम्  
०३,०८१।०९५च्	तत्र वर्णावरः स्नात्वा ब्राह्मण्यं लभते नरः  
०३,०८१।०९५ए	ब्राह्मणश् च विशुद्धात्मा गच्छेत परमां गतिम्  
०३,०८१।०९६अ	ततो गच्छेन् नरश्रेष्ठ सोमतीर्थम् अनुत्तमम्  
०३,०८१।०९६च्	तत्र स्नात्वा नरो राजन् सोमलोकम् अवाप्नुयात्  
०३,०८१।०९७अ	सप्तसारस्वतं तीर्थं ततो गच्छेन् नराधिप  
०३,०८१।०९७च्	यत्र मङ्कणकः सिद्धो महर्षिर् लोकविश्रुतः  
०३,०८१।०९८अ	पुरा मङ्कणको राजन् कुशाग्रेणेति नः श्रुतम्  
०३,०८१।०९८च्	क्षतः किल करे राजंस् तस्य शाकरसो ऽस्रवत्  
०३,०८१।०९९अ	स वै शाकरसं दृष्ट्वा हर्षाविष्टो महातपाः  
०३,०८१।०९९च्	प्रनृत्तः किल विप्रर्षिर् विस्मयोत्फुल्ललोचनः  
०३,०८१।१००अ	ततस् तस्मिन् प्रनृत्ते वै स्थावरं जङ्गमं च यत्  
०३,०८१।१००च्	प्रनृत्तम् उभयं वीर तेजसा तस्य मोहितम्  
०३,०८१।१०१अ	ब्रह्मादिभिः सुरै राजन्न् ऋषिभिश् च तपोधनैः  
०३,०८१।१०१च्	विज्ञप्तो वै महादेव ऋषेर् अर्थे नराधिप  
०३,०८१।१०१ए	नायं नृत्येद् यथा देव तथा त्वं कर्तुम् अर्हसि  
०३,०८१।१०२अ	ततः प्रनृत्तम् आसाद्य हर्षाविष्टेन चेतसा  
०३,०८१।१०२च्	सुराणां हितकामार्थम् ऋषिं देवो ऽभ्यभाषत  
०३,०८१।१०३अ	अहो महर्षे धर्मज्ञ किमर्थं नृत्यते भवान्  
०३,०८१।१०३च्	हर्षस्थानं किमर्थं वा तवाद्य मुनिपुङ्गव  
०३,०८१।१०४	ऋषिर् उवाच  
०३,०८१।१०४*०३९८_०१	तपस्विनो धर्मपथे स्थितस्य द्विजसत्तम  
०३,०८१।१०४अ	किं न पश्यसि मे देव कराच् छाकरसं स्रुतम्  
०३,०८१।१०४च्	यं दृष्ट्वाहं प्रनृत्तो वै हर्षेण महतान्वितः  
०३,०८१।१०५	पुलस्त्य उवाच  
०३,०८१।१०५अ	तं प्रहस्याब्रवीद् देवो मुनिं रागेण मोहितम्  
०३,०८१।१०५च्	अहं वै विस्मयं विप्र न गच्छामीति पश्य माम्  
०३,०८१।१०६अ	एवम् उक्त्वा नरश्रेष्ठ महादेवेन धीमता  
०३,०८१।१०६च्	अङ्गुल्यग्रेण राजेन्द्र स्वाङ्गुष्ठस् ताडितो ऽनघ  
०३,०८१।१०७अ	ततो भस्म क्षताद् राजन् निर्गतं हिमसन्निभम्  
०३,०८१।१०७च्	तद् दृष्ट्वा व्रीडितो राजन् स मुनिः पादयोर् गतः  
०३,०८१।१०८अ	नान्यं देवम् अहं मन्ये रुद्रात् परतरं महत्  
०३,०८१।१०८च्	सुरासुरस्य जगतो गतिस् त्वम् असि शूलधृक्  
०३,०८१।१०९अ	त्वया सृष्टम् इदं विश्वं त्रैलोक्यं सचराचरम्  
०३,०८१।१०९च्	त्वाम् एव भगवन् सर्वे प्रविशन्ति युगक्षये  
०३,०८१।११०अ	देवैर् अपि न शक्यस् त्वं परिज्ञातुं कुतो मया  
०३,०८१।११०च्	त्वयि सर्वे च दृश्यन्ते सुरा ब्रह्मादयो ऽनघ  
०३,०८१।१११अ	सर्वस् त्वम् असि लोकानां कर्ता कारयिता च ह  
०३,०८१।१११च्	त्वत्प्रसादात् सुराः सर्वे मोदन्तीहाकुतोभयाः  
०३,०८१।१११ए	एवं स्तुत्वा महादेवं स ऋषिः प्रणतो ऽभवत्  
०३,०८१।११२	ऋषिर् उवाच  
०३,०८१।११२अ	त्वत्प्रसादान् महादेव तपो मे न क्षरेत वै  
०३,०८१।११३	पुलस्त्य उवाच  
०३,०८१।११३अ	ततो देवः प्रहृष्टात्मा ब्रह्मर्षिम् इदम् अब्रवीत्  
०३,०८१।११३च्	तपस् ते वर्धतां विप्र मत्प्रसादात् सहस्रधा  
०३,०८१।११४अ	आश्रमे चेह वत्स्यामि त्वया सार्धं महामुने  
०३,०८१।११४च्	सप्तसारस्वते स्नात्वा अर्चयिष्यन्ति ये तु माम्  
०३,०८१।११५अ	न तेषां दुर्लभं किं चिद् इह लोके परत्र च  
०३,०८१।११५च्	सारस्वतं च ते लोकं गमिष्यन्ति न संशयः  
०३,०८१।११५द्*०३९९_०१	एवम् उक्त्वा महादेवस् तत्रैवान्तरधीयत  
०३,०८१।११६अ	ततस् त्व् औशनसं गच्छेत् त्रिषु लोकेषु विश्रुतम्  
०३,०८१।११६च्	यत्र ब्रह्मादयो देवा ऋषयश् च तपोधनाः  
०३,०८१।११७अ	कार्त्तिकेयश् च भगवांस् त्रिसन्ध्यं किल भारत  
०३,०८१।११७च्	सान्निध्यम् अकरोत् तत्र भार्गवप्रियकाम्यया  
०३,०८१।११८अ	कपालमोचनं तीर्थं सर्वपापप्रमोचनम्  
०३,०८१।११८च्	तत्र स्नात्वा नरव्याघ्र सर्वपापैः प्रमुच्यते  
०३,०८१।११९अ	अग्नितीर्थं ततो गच्छेत् तत्र स्नात्वा नरर्षभ  
०३,०८१।११९च्	अग्निलोकम् अवाप्नोति कुलं चैव समुद्धरेत्  
०३,०८१।१२०अ	विश्वामित्रस्य तत्रैव तीर्थं भरतसत्तम  
०३,०८१।१२०च्	तत्र स्नात्वा महाराज ब्राह्मण्यम् अभिजायते  
०३,०८१।१२१अ	ब्रह्मयोनिं समासाद्य शुचिः प्रयतमानसः  
०३,०८१।१२१च्	तत्र स्नात्वा नरव्याघ्र ब्रह्मलोकं प्रपद्यते  
०३,०८१।१२१ए	पुनात्य् आसप्तमं चैव कुलं नास्त्य् अत्र संशयः  
०३,०८१।१२२अ	ततो गच्छेत राजेन्द्र तीर्थं त्रैलोक्यविश्रुतम्  
०३,०८१।१२२च्	पृथूदकम् इति ख्यातं कार्त्तिकेयस्य वै नृप  
०३,०८१।१२२द्*०४००_०१	पापं प्रणश्यते तत्र स्नातमात्रस्य भारत  
०३,०८१।१२२ए	तत्राभिषेकं कुर्वीत पितृदेवार्चने रतः  
०३,०८१।१२३अ	अज्ञानाज् ज्ञानतो वापि स्त्रिया वा पुरुषेण वा  
०३,०८१।१२३च्	यत् किं चिद् अशुभं कर्म कृतं मानुषबुद्धिना  
०३,०८१।१२४अ	तत् सर्वं नश्यते तस्य स्नातमात्रस्य भारत  
०३,०८१।१२४च्	अश्वमेधफलं चापि स्वर्गलोकं च गच्छति  
०३,०८१।१२५अ	पुण्यम् आहुः कुरुक्षेत्रं कुरुक्षेत्रात् सरस्वतीम्  
०३,०८१।१२५च्	सरस्वत्याश् च तीर्थानि तीर्थेभ्यश् च पृथूदकम्  
०३,०८१।१२६अ	उत्तमे सर्वतीर्थानां यस् त्यजेद् आत्मनस् तनुम्  
०३,०८१।१२६च्	पृथूदके जप्यपरो नैनं श्वोमरणं तपेत्  
०३,०८१।१२७अ	गीतं सनत्कुमारेण व्यासेन च महात्मना  
०३,०८१।१२७च्	वेदे च नियतं राजन् अभिगच्छेत् पृथूदकम्  
०३,०८१।१२८अ	पृथूदकात् पुण्यतमं नान्यत् तीर्थं नरोत्तम  
०३,०८१।१२८च्	एतन् मेध्यं पवित्रं च पावनं च न संशयः  
०३,०८१।१२९अ	तत्र स्नात्वा दिवं यान्ति अपि पापकृतो जनाः  
०३,०८१।१२९च्	पृथूदके नरश्रेष्ठ प्राहुर् एवं मनीषिणः  
०३,०८१।१३०अ	मधुस्रवं च तत्रैव तीर्थं भरतसत्तम  
०३,०८१।१३०च्	तत्र स्नात्वा नरो राजन् गोसहस्रफलं लभेत्  
०३,०८१।१३१अ	ततो गच्छेन् नरश्रेष्ठ तीर्थं देव्या यथाक्रमम्  
०३,०८१।१३१च्	सरस्वत्यारुणायाश् च सङ्गमं लोकविश्रुतम्  
०३,०८१।१३२अ	त्रिरात्रोपोषितः स्नात्वा मुच्यते ब्रह्महत्यया  
०३,०८१।१३२च्	अग्निष्टोमातिरात्राभ्यां फलं विन्दति मानवः  
०३,०८१।१३३अ	आसप्तमं कुलं चैव पुनाति भरतर्षभ  
०३,०८१।१३३च्	अवतीर्णं च तत्रैव तीर्थं कुरुकुलोद्वह  
०३,०८१।१३३ए	विप्राणाम् अनुकम्पार्थं दर्भिणा निर्मितं पुरा  
०३,०८१।१३४अ	व्रतोपनयनाभ्यां वा उपवासेन वा द्विजः  
०३,०८१।१३४च्	क्रियामन्त्रैश् च संयुक्तो ब्राह्मणः स्यान् न संशयः  
०३,०८१।१३५अ	क्रियामन्त्रविहीनो ऽपि तत्र स्नात्वा नरर्षभ  
०३,०८१।१३५च्	चीर्णव्रतो भवेद् विप्रो दृष्टम् एतत् पुरातने  
०३,०८१।१३६अ	समुद्राश् चापि चत्वारः समानीताश् च दर्भिणा  
०३,०८१।१३६च्	येषु स्नातो नरव्याघ्र न दुर्गतिम् अवाप्नुयात्  
०३,०८१।१३६ए	फलानि गोसहस्राणां चतुर्णां विन्दते च सः  
०३,०८१।१३७अ	ततो गच्छेत राजेन्द्र तीर्थं शतसहस्रकम्  
०३,०८१।१३७च्	साहस्रकं च तत्रैव द्वे तीर्थे लोकविश्रुते  
०३,०८१।१३८अ	उभयोर् हि नरः स्नात्वा गोसहस्रफलं लभेत्  
०३,०८१।१३८च्	दानं वाप्य् उपवासो वा सहस्रगुणितं भवेत्  
०३,०८१।१३९अ	ततो गच्छेत राजेन्द्र रेणुकातीर्थम् उत्तमम्  
०३,०८१।१३९च्	तत्राभिषेकं कुर्वीत पितृदेवार्चने रतः  
०३,०८१।१३९ए	स्रवपापविशुद्धात्मा अग्निष्टोमफलं लभेत्  
०३,०८१।१४०अ	विमोचनम् उपस्पृश्य जितमन्युर् जितेन्द्रियः  
०३,०८१।१४०च्	प्रतिग्रहकृतैर् दोषैः सर्वैः स परिमुच्यते  
०३,०८१।१४१अ	ततः पञ्चवटं गत्वा ब्रह्मचारी जितेन्द्रियः  
०३,०८१।१४१च्	पुण्येन महता युक्तः सतां लोके महीयते  
०३,०८१।१४२अ	यत्र योगेश्वरः स्थाणुः स्वयम् एव वृषध्वजः  
०३,०८१।१४२च्	तम् अर्चयित्वा देवेशं गमनाद् एव सिध्यति  
०३,०८१।१४३अ	औजसं वरुणं तीर्थं दीप्यते स्वेन तेजसा  
०३,०८१।१४३च्	यत्र ब्रह्मादिभिर् देवैर् ऋषिभिश् च तपोधनैः  
०३,०८१।१४३ए	सेनापत्येन देवानाम् अभिषिक्तो गुहस् तदा  
०३,०८१।१४४अ	औजसस्य तु पूर्वेण कुरुतीर्थं कुरूद्वह  
०३,०८१।१४४च्	कुरुतीर्थे नरः स्नात्वा ब्रह्मचारी जितेन्द्रियः  
०३,०८१।१४४ए	सर्वपापविशुद्धात्मा कुरुलोकं प्रपद्यते  
०३,०८१।१४५अ	स्वर्गद्वारं ततो गच्छेन् नियतो नियताशनः  
०३,०८१।१४५च्	स्वर्गलोकम् अवाप्नोति ब्रह्मलोकं च गच्छति  
०३,०८१।१४६अ	ततो गच्छेद् अनरकं तीर्थसेवी नराधिप  
०३,०८१।१४६च्	तत्र स्नात्वा नरो राजन् न दुर्गतिम् अवाप्नुयात्  
०३,०८१।१४७अ	तत्र ब्रह्मा स्वयं नित्यं देवैः सह महीपते  
०३,०८१।१४७च्	अन्वास्यते नरश्रेष्ठ नारायणपुरोगमैः  
०३,०८१।१४८अ	सान्निध्यं चैव राजेन्द्र रुद्रपत्न्याः कुरूद्वह  
०३,०८१।१४८च्	अभिगम्य च तां देवीं न दुर्गतिम् अवाप्नुयात्  
०३,०८१।१४९अ	तत्रैव च महाराज विश्वेश्वरम् उमापतिम्  
०३,०८१।१४९च्	अभिगम्य महादेवं मुच्यते सर्वकिल्बिषैः  
०३,०८१।१५०अ	नारायणं चाभिगम्य पद्मनाभम् अरिन्दमम्  
०३,०८१।१५०च्	शोभमानो महाराज विष्णुलोकं प्रपद्यते  
०३,०८१।१५१अ	तीर्थे तु सर्वदेवानां स्नातः स पुरुषर्षभ  
०३,०८१।१५१च्	सर्वदुःखैः परित्यक्तो द्योतते शशिवत् सदा  
०३,०८१।१५२अ	ततः स्वस्तिपुरं गच्छेत् तीर्थसेवी नराधिप  
०३,०८१।१५२ब्*०४०१_०१	प्रदक्षिणम् उपावृत्य गोसहस्रफलं लभेत्  
०३,०८१।१५२च्	पावनं तीर्थम् आसाद्य तर्पयेत् पितृदेवताः  
०३,०८१।१५२ए	अग्निष्टोमस्य यज्ञस्य फलं प्राप्नोति मानवः  
०३,०८१।१५३अ	गङ्गाह्रदश् च तत्रैव कूपश् च भरतर्षभ  
०३,०८१।१५३च्	तिस्रः कोट्यस् तु तीर्थानां तस्मिन् कूपे महीपते  
०३,०८१।१५३ए	तत्र स्नात्वा नरो राजन् स्वर्गलोकं प्रपद्यते  
०३,०८१।१५४अ	आपगायां नरः स्नात्वा अर्चयित्वा महेश्वरम्  
०३,०८१।१५४च्	गाणपत्यम् अवाप्नोति कुलं चोद्धरते स्वकम्  
०३,०८१।१५५अ	ततः स्थाणुवटं गच्छेत् त्रिषु लोकेषु विश्रुतम्  
०३,०८१।१५५च्	तत्र स्नात्वा स्थितो रात्रिं रुद्रलोकम् अवाप्नुयात्  
०३,०८१।१५६अ	बदरीपाचनं गच्छेद् वसिष्ठस्याश्रमं ततः  
०३,०८१।१५६च्	बदरं भक्षयेत् तत्र त्रिरात्रोपोषितो नरः  
०३,०८१।१५७अ	सम्यग् द्वादश वर्षाणि बदरान् भक्षयेत् तु यः  
०३,०८१।१५७च्	त्रिरात्रोपोषितश् चैव भवेत् तुल्यो नराधिप  
०३,०८१।१५८अ	इन्द्रमार्गं समासाद्य तीर्थसेवी नराधिप  
०३,०८१।१५८च्	अहोरात्रोपवासेन शक्रलोके महीयते  
०३,०८१।१५९अ	एकरात्रं समासाद्य एकरात्रोषितो नरः  
०३,०८१।१५९च्	नियतः सत्यवादी च ब्रह्मलोके महीयते  
०३,०८१।१६०अ	ततो गच्छेत धर्मज्ञ तीर्थं त्रैलोक्यविश्रुतम्  
०३,०८१।१६०च्	आदित्यस्याश्रमो यत्र तेजोराशेर् महात्मनः  
०३,०८१।१६०द्*०४०२_०१	तस्मिंस् तीर्थे नरः स्नात्वा स्थानं महद् अवाप्नुयात्  
०३,०८१।१६१अ	तस्मिंस् तीर्थे नरः स्नात्वा पूजयित्वा विभावसुम्  
०३,०८१।१६१च्	आदित्यलोकं व्रजति कुलं चैव समुद्धरेत्  
०३,०८१।१६२अ	सोमतीर्थे नरः स्नात्वा तीर्थसेवी कुरूद्वह  
०३,०८१।१६२च्	सोमलोकम् अवाप्नोति नरो नास्त्य् अत्र संशयः  
०३,०८१।१६३अ	ततो गच्छेत धर्मज्ञ दधीचस्य महात्मनः  
०३,०८१।१६३च्	तीर्थं पुण्यतमं राजन् पावनं लोकविश्रुतम्  
०३,०८१।१६४अ	यत्र सारस्वतो राजन् सो ऽङ्गिरास् तपसो निधिः  
०३,०८१।१६४च्	तस्मिंस् तीर्थे नरः स्नात्वा वाजपेयफलं लभेत्  
०३,०८१।१६४ए	सारस्वतीं गतिं चैव लभते नात्र संशयः  
०३,०८१।१६५अ	ततः कन्याश्रमं गच्छेन् नियतो ब्रह्मचर्यवान्  
०३,०८१।१६५च्	त्रिरात्रोपोषितो राजन्न् उपवासपरायणः  
०३,०८१।१६५ए	लभेत् कन्याशतं दिव्यं ब्रह्मलोकं च गच्छति  
०३,०८१।१६६अ	ततो गच्छेत धर्मज्ञ तीर्थं सन्निहितीम् अपि  
०३,०८१।१६६च्	यत्र ब्रह्मादयो देवा ऋषयश् च तपोधनाः  
०३,०८१।१६६ए	मासि मासि समायान्ति पुण्येन महतान्विताः  
०३,०८१।१६७अ	सन्निहित्याम् उपस्पृश्य राहुग्रस्ते दिवाकरे  
०३,०८१।१६७च्	अश्वमेधशतं तेन इष्टं भवति शाश्वतम्  
०३,०८१।१६८अ	पृथिव्यां यानि तीर्थानि अन्तरिक्षचराणि च  
०३,०८१।१६८च्	नद्यो नदास् तडागाश् च सर्वप्रस्रवणानि च  
०३,०८१।१६९अ	उदपानाश् च वप्राश् च पुण्यान्य् आयतनानि च  
०३,०८१।१६९ब्*०४०३_०१	निःसंशयम् अमावास्यां समेष्यन्ति नराधिप  
०३,०८१।१६९ब्*०४०४_०१	तीर्थसन्नयनाद् एवं सन्नीता भुवि विश्रुता  
०३,०८१।१६९ब्*०४०४_०२	तत्र स्नात्वा च पीत्वा च स्वर्गलोके महीयते  
०३,०८१।१६९ब्*०४०४_०३	अमावास्यां तु तत्रैव राहुग्रस्ते दिवाकरे  
०३,०८१।१६९ब्*०४०४_०४	यः श्राद्धं कुरुते मर्त्यस् तस्य पुण्यफलं शृणु  
०३,०८१।१६९ब्*०४०४_०५	अश्वमेधसहस्रस्य सम्यग् इष्टस्य यत् फलम्  
०३,०८१।१६९ब्*०४०४_०६	स्नात एव तद् आप्नोति कृत्वा श्राद्धं च मानवः  
०३,०८१।१६९च्	मासि मासि समायान्ति सन्निहित्यां न संशयः  
०३,०८१।१७०अ	यत् किं चिद् दुष्कृतं कर्म स्त्रिया वा पुरुषस्य वा  
०३,०८१।१७०च्	स्नातमात्रस्य तत् सर्वं नश्यते नात्र संशयः  
०३,०८१।१७०ए	पद्मवर्णेन यानेन ब्रह्मलोकं स गच्छति  
०३,०८१।१७१अ	अभिवाद्य ततो यक्षं द्वारपालम् अरन्तुकम्  
०३,०८१।१७१च्	कोटिरूपम् उपस्पृश्य लभेद् बहु सुवर्णकम्  
०३,०८१।१७२अ	गङ्गाह्रदश् च तत्रैव तीर्थं भरतसत्तम  
०३,०८१।१७२च्	तत्र स्नातस् तु धर्मज्ञ ब्रह्मचारी समाहितः  
०३,०८१।१७२ए	राजसूयाश्वमेधाभ्यां फलं विन्दति शाश्वतम्  
०३,०८१।१७३अ	पृथिव्यां नैमिषं पुण्यम् अन्तरिक्षे च पुष्करम्  
०३,०८१।१७३च्	त्रयाणाम् अपि लोकानां कुरुक्षेत्रं विशिष्यते  
०३,०८१।१७४अ	पांसवो ऽपि कुरुक्षेत्रे वायुना समुदीरिताः  
०३,०८१।१७४च्	अपि दुष्कृतकर्माणं नयन्ति परमां गतिम्  
०३,०८१।१७५अ	दक्षिणेन सरस्वत्या उत्तरेण दृषद्वतीम्  
०३,०८१।१७५च्	ये वसन्ति कुरुक्षेत्रे ते वसन्ति त्रिविष्टपे  
०३,०८१।१७६अ	कुरुक्षेत्रं गमिष्यामि कुरुक्षेत्रे वसाम्य् अहम्  
०३,०८१।१७६च्	अप्य् एकां वाचम् उत्सृज्य सर्वपापैः प्रमुच्यते  
०३,०८१।१७७अ	ब्रह्मवेदी कुरुक्षेत्रं पुण्यं ब्रह्मर्षिसेवितम्  
०३,०८१।१७७च्	तदावसन्ति ये राजन् न ते शोच्याः कथं चन  
०३,०८१।१७८अ	तरन्तुकारन्तुकयोर् यद् अन्तरं; रामह्रदानां च मचक्रुकस्य  
०३,०८१।१७८च्	एतत् कुरुक्षेत्रसमन्तपञ्चकं; पितामहस्योत्तरवेदिर् उच्यते  
०३,०८२।००१	पुलस्त्य उवाच  
०३,०८२।००१अ	ततो गच्छेत धर्मज्ञ धर्मतीर्थं पुरातनम्  
०३,०८२।००१ब्*०४०५_०१	यत्र धर्मो महाभागस् तप्तवान् उत्तमं तपः  
०३,०८२।००१ब्*०४०५_०२	तेन तीर्थं कृतं पुण्यं स्वेन नाम्ना च चिह्नितम्  
०३,०८२।००१च्	तत्र स्नात्वा नरो राजन् धर्मशीलः समाहितः  
०३,०८२।००१ए	आसप्तमं कुलं राजन् पुनीते नात्र संशयः  
०३,०८२।००२अ	ततो गच्छेत धर्मज्ञ कारापतनम् उत्तमम्  
०३,०८२।००२ब्*०४०६_०१	कृच्छ्रेन महता गत्वा तत्र स्नात्वा समाहितः  
०३,०८२।००२च्	अग्निष्टोमम् अवाप्नोति मुनिलोकं च गच्छति  
०३,०८२।००३अ	सौगन्धिकं वनं राजंस् ततो गच्छेत मानवः  
०३,०८२।००३च्	यत्र ब्रह्मादयो देवा ऋषयश् च तपोधनाः  
०३,०८२।००४अ	सिद्धचारणगन्धर्वाः किन्नराः समहोरगाः  
०३,०८२।००४च्	तद् वनं प्रविशन्न् एव सर्वपापैः प्रमुच्यते  
०३,०८२।००५अ	ततो हि सा सरिच्छ्रेष्ठा नदीनाम् उत्तमा नदी  
०३,०८२।००५च्	प्लक्षाद् देवी स्रुता राजन् महापुण्या सरस्वती  
०३,०८२।००६अ	तत्राभिषेकं कुर्वीत वल्मीकान् निःसृते जले  
०३,०८२।००६च्	अर्चयित्वा पितॄन् देवान् अश्वमेधफलं लभेत्  
०३,०८२।००७अ	ईशानाध्युषितं नाम तत्र तीर्थं सुदुर्लभम्  
०३,०८२।००७च्	षट्सु शम्यानिपातेषु वल्मीकाद् इति निश्चयः  
०३,०८२।००८अ	कपिलानां सहस्रं च वाजिमेधं च विन्दति  
०३,०८२।००८च्	तत्र स्नात्वा नरव्याघ्र दृष्टम् एतत् पुरातने  
०३,०८२।००९अ	सुगन्धां शतकुम्भां च पञ्चयज्ञां च भारत  
०३,०८२।००९च्	अभिगम्य नरश्रेष्ठ स्वर्गलोके महीयते  
०३,०८२।०१०अ	त्रिशूलखातं तत्रैव तीर्थम् आसाद्य भारत  
०३,०८२।०१०च्	तत्राभिषेकं कुर्वीत पितृदेवार्चने रतः  
०३,०८२।०१०ए	गाणपत्यं स लभते देहं त्यक्त्वा न संशयः  
०३,०८२।०११अ	ततो गच्छेत राजेन्द्र देव्याः स्थानं सुदुर्लभम्  
०३,०८२।०११च्	शाकम्भरीति विख्याता त्रिषु लोकेषु विश्रुता  
०३,०८२।०१२अ	दिव्यं वर्षसहस्रं हि शाकेन किल सुव्रत  
०३,०८२।०१२च्	आहारं सा कृतवती मासि मासि नराधिप  
०३,०८२।०१३अ	ऋषयो ऽभ्यागतास् तत्र देव्या भक्त्या तपोधनाः  
०३,०८२।०१३च्	आतिथ्यं च कृतं तेषां शाकेन किल भारत  
०३,०८२।०१३ए	ततः शाकम्भरीत्य् एव नाम तस्याः प्रतिष्ठितम्  
०३,०८२।०१४अ	शाकम्भरीं समासाद्य ब्रह्मचारी समाहितः  
०३,०८२।०१४च्	त्रिरात्रम् उषितः शाकं भक्षयेन् नियतः शुचिः  
०३,०८२।०१५अ	शाकाहारस्य यत् सम्यग् वर्षैर् द्वादशभिः फलम्  
०३,०८२।०१५च्	तत् फलं तस्य भवति देव्याश् छन्देन भारत  
०३,०८२।०१६अ	ततो गच्छेत् सुवर्णाक्षं त्रिषु लोकेषु विश्रुतम्  
०३,०८२।०१६च्	यत्र विष्णुः प्रसादार्थं रुद्रम् आराधयत् पुरा  
०३,०८२।०१७अ	वरांश् च सुबहूंल् लेभे दैवतेषु सुदुर्लभान्  
०३,०८२।०१७च्	उक्तश् च त्रिपुरघ्नेन परितुष्टेन भारत  
०३,०८२।०१८अ	अपि चास्मत् प्रियतरो लोके कृष्ण भविष्यसि  
०३,०८२।०१८च्	त्वन् मुखं च जगत् कृत्स्नं भविष्यति न संशयः  
०३,०८२।०१९अ	तत्राभिगम्य राजेन्द्र पूजयित्वा वृषध्वजम्  
०३,०८२।०१९च्	अश्वमेधम् अवाप्नोति गाणपत्यं च विन्दति  
०३,०८२।०२०अ	धूमावतीं ततो गच्छेत् त्रिरत्रोपोषितो नरः  
०३,०८२।०२०च्	मनसा प्रार्थितान् कामांल् लभते नात्र संशयः  
०३,०८२।०२१अ	देव्यास् तु दक्षिणार्धेन रथावर्तो नराधिप  
०३,०८२।०२१च्	तत्रारोहेत धर्मज्ञ श्रद्दधानो जितेन्द्रियः  
०३,०८२।०२१ए	महादेवप्रसादाद् धि गच्छेत परमां गतिम्  
०३,०८२।०२२अ	प्रदक्षिणम् उपावृत्य गच्छेत भरतर्षभ  
०३,०८२।०२२च्	धारां नाम महाप्राज्ञ सर्वपापप्रणाशिनीम्  
०३,०८२।०२२ए	तत्र स्नात्वा नरव्याघ्र न शोचति नराधिप  
०३,०८२।०२३अ	ततो गच्छेत धर्मज्ञ नमस्कृत्य महागिरिम्  
०३,०८२।०२३ब्*०४०७_०१	अशीतिं योजनशतं पुष्करं स्वर्गम् उच्यते  
०३,०८२।०२३ब्*०४०७_०२	अशीतिं धर्मपृष्ठात् तु प्रवदन्ति मनीषिणः  
०३,०८२।०२३ब्*०४०७_०३	षष्टिं प्रयागाद् राजेन्द्र कुरुक्षेत्रात् तु द्वादश  
०३,०८२।०२३ब्*०४०७_०४	संयुक्तम् एव राजेन्द्र गङ्गाद्वारं त्रिविष्टपम्  
०३,०८२।०२३च्	स्वर्गद्वारेण यत् तुल्यं गङ्गाद्वारं न संशयः  
०३,०८२।०२४अ	तत्राभिषेकं कुर्वीत कोटितीर्थे समाहितः  
०३,०८२।०२४ब्*०४०८_०१	कोटितीर्थं महाराज शुचिः प्रयतमानसः  
०३,०८२।०२४च्	पुण्डरीकम् अवाप्नोति कुलं चैव समुद्धरेत्  
०३,०८२।०२४द्*०४०९_०१	उष्यैकां रजनीं तत्र गोसहस्रफलं लभेत्  
०३,०८२।०२५अ	सप्तगङ्गे त्रिगङ्गे च शक्रावर्ते च तर्पयन्  
०३,०८२।०२५च्	देवान् पितॄंश् च विधिवत् पुण्यलोके महीयते  
०३,०८२।०२६अ	ततः कनखले स्नात्वा त्रिरात्रोपोषितो नरः  
०३,०८२।०२६च्	अश्वमेधम् अवाप्नोति स्वर्गलोकं च गच्छति  
०३,०८२।०२७अ	कपिलावटं च गच्छेत तीर्थसेवी नराधिप  
०३,०८२।०२७च्	उष्यैकां रजनीं तत्र गोसहस्रफलं लभेत्  
०३,०८२।०२८अ	नागराजस्य राजेन्द्र कपिलस्य महात्मनाः  
०३,०८२।०२८च्	तीर्थं कुरुवरश्रेष्ठ सर्वलोकेषु विश्रुतम्  
०३,०८२।०२९अ	तत्राभिषेकं कुर्वीत नागतीर्थे नराधिप  
०३,०८२।०२९च्	कपिलानां सहस्रस्य फलं प्राप्नोति मानवः  
०३,०८२।०३०अ	ततो ललितिकां गच्छेच् छन्तनोस् तीर्थम् उत्तमम्  
०३,०८२।०३०च्	तत्र स्नात्वा नरो राजन् न दुर्गतिम् अवाप्नुयात्  
०३,०८२।०३१अ	गङ्गासङ्गमयोश् चैव स्नाति यः सङ्गमे नरः  
०३,०८२।०३१च्	दशाश्वमेधान् आप्नोति कुलं चैव समुद्धरेत्  
०३,०८२।०३२अ	ततो गच्छेत राजेन्द्र सुगन्धां लोकविश्रुताम्  
०३,०८२।०३२च्	सर्वपापविशुद्धात्मा ब्रह्मलोके महीयते  
०३,०८२।०३३अ	रुद्रावर्तं ततो गच्छेत् तीर्थसेवी नराधिप  
०३,०८२।०३३ब्*०४१०_०१	गोसहस्रम् अवाप्नोति कलेन * *तोत्तम  
०३,०८२।०३३च्	तत्र स्नात्वा नरो राजन् स्वर्गलोके महीयते  
०३,०८२।०३४अ	गङ्गायाश् च नरश्रेष्ठ सरस्वत्याश् च सङ्गमे  
०३,०८२।०३४च्	स्नातो ऽश्वमेधम् आप्नोति स्वर्गलोकं च गच्छति  
०३,०८२।०३५अ	भद्रकर्णेश्वरं गत्वा देवम् अर्च्य यथाविधि  
०३,०८२।०३५च्	न दुर्गतिम् अवाप्नोति स्वर्गलोकं च गच्छति  
०३,०८२।०३६अ	ततः कुब्जाम्रकं गच्छेत् तीर्थसेवी यथाक्रमम्  
०३,०८२।०३६च्	गोसहस्रम् अवाप्नोति स्वर्गलोकं च गच्छति  
०३,०८२।०३७अ	अरुन्धतीवटं गच्छेत् तीर्थसेवी नराधिप  
०३,०८२।०३७ब्*०४११_०१	तत्र स्नात्वा नरो राजन् स्वर्गलोके महीयते  
०३,०८२।०३७च्	सामुद्रकम् उपस्पृश्य त्रिरात्रोपोषितो नरः  
०३,०८२।०३७च्*०४१२_०१	**** **** ब्रह्मचारी समाहितः  
०३,०८२।०३७च्*०४१२_०२	अश्वमेधम् अवाप्नोति  
०३,०८२।०३७ए	गोसहस्रफलं विन्देत् कुलं चैव समुद्धरेत्  
०३,०८२।०३८अ	ब्रह्मावर्तं ततो गच्छेद् ब्रह्मचारी समाहितः  
०३,०८२।०३८च्	अश्वमेधम् अवाप्नोति स्वर्गलोकं च गच्छति  
०३,०८२।०३९अ	यमुनाप्रभवं गत्वा उपस्पृश्य च यामुने  
०३,०८२।०३९च्	अश्वमेधफलं लब्ध्वा स्वर्गलोके महीयते  
०३,०८२।०४०अ	दर्वीसङ्क्रमणं प्राप्य तीर्थं त्रैलोक्यविश्रुतम्  
०३,०८२।०४०च्	अश्वमेधम् अवाप्नोति स्वर्गलोकं च गच्छति  
०३,०८२।०४१अ	सिन्धोश् च प्रभवं गत्वा सिद्धगन्धर्वसेवितम्  
०३,०८२।०४१च्	तत्रोष्य रजनीः पञ्च विन्द्याद् बहु सुवर्णकम्  
०३,०८२।०४२अ	अथ वेदीं समासाद्य नरः परमदुर्गमाम्  
०३,०८२।०४२च्	अश्वमेधम् अवाप्नोति गच्छेच् चौशनसीं गतिम्  
०३,०८२।०४३अ	ऋषिकुल्यां समासाद्य वासिष्ठं चैव भारत  
०३,०८२।०४३च्	वासिष्ठं समतिक्रम्य सर्वे वर्णा द्विजातयः  
०३,०८२।०४४अ	ऋषिकुल्यां नरः स्नात्वा ऋषिलोकं प्रपद्यते  
०३,०८२।०४४अ*०४१३_०१	**** **** नरः स्नात्वा विकल्मषः  
०३,०८२।०४४अ*०४१३_०२	देवान् पितॄंश् चार्चयित्वा  
०३,०८२।०४४च्	यदि तत्र वसेन् मासं शाकाहारो नराधिप  
०३,०८२।०४४द्*०४१४_०१	द्वादशाहस्य यज्ञस्य फलं स लभते नरः  
०३,०८२।०४५अ	भृगुतुङ्गं समासाद्य वाजिमेधफलं लभेत्  
०३,०८२।०४५च्	गत्वा वीरप्रमोक्षं च सर्वपापैः प्रमुच्यते  
०३,०८२।०४६अ	कृत्तिकामघयोश् चैव तीर्थम् आसाद्य भारत  
०३,०८२।०४६च्	अग्निष्टोमातिरात्राभ्यां फलं प्राप्नोति पुण्यकृत्  
०३,०८२।०४७अ	ततः सन्ध्यां समासाद्य विद्यातीर्थम् अनुत्तमम्  
०३,०८२।०४७च्	उपस्पृश्य च विद्यानां सर्वासां पारगो भवेत्  
०३,०८२।०४८अ	महाश्रमे वसेद् रात्रिं सर्वपापप्रमोचने  
०३,०८२।०४८च्	एककालं निराहारो लोकान् आवसते शुभान्  
०३,०८२।०४९अ	षष्ठकालोपवासेन मासम् उष्य महालये  
०३,०८२।०४९च्	सर्वपापविशुद्धात्मा विन्द्याद् बहु सुवर्णकम्  
०३,०८२।०४९द्*०४१५_०१	तीर्णस् तारयते जन्तुर् दश पूर्वान् दशापरान्  
०३,०८२।०४९द्*०४१५_०२	दृष्ट्वा माहेश्वरं दिव्यं पदं सुरनमस्कृतम्  
०३,०८२।०४९द्*०४१५_०३	कृतार्थः सर्वकृत्येषु न शोचेन् मरणं नरः  
०३,०८२।०५०अ	अथ वेतसिकां गत्वा पितामहनिषेविताम्  
०३,०८२।०५०ब्*०४१६_०१	दशापरान् दश पूर्वान् नरान् उद्धरते कुलम्  
०३,०८२।०५०च्	अश्वमेधम् अवाप्नोति गच्छेच् चौशनसीं गतिम्  
०३,०८२।०५१अ	अथ सुन्दरिकातीर्थं प्राप्य सिद्धनिषेवितम्  
०३,०८२।०५१च्	रूपस्य भागी भवति दृष्टम् एतत् पुरातने  
०३,०८२।०५२अ	ततो वै ब्राह्मणीं गत्वा ब्रह्मचारी जितेन्द्रियः  
०३,०८२।०५२च्	पद्मवर्णेन यानेन ब्रह्मलोकं प्रपद्यते  
०३,०८२।०५३अ	ततश् च नैमिषं गच्छेत् पुण्यं सिद्धनिषेवितम्  
०३,०८२।०५३च्	तत्र नित्यं निवसति ब्रह्मा देवगणैर् वृतः  
०३,०८२।०५४अ	नैमिषं प्रार्थयानस्य पापस्यार्धं प्रणश्यति  
०३,०८२।०५४च्	प्रविष्टमात्रस् तु नरः सर्वपापैः प्रमुच्यते  
०३,०८२।०५५अ	तत्र मासं वसेद् धीरो नैमिषे तीर्थतत्परः  
०३,०८२।०५५च्	पृथिव्यां यानि तीर्थानि नैमिषे तानि भारत  
०३,०८२।०५६अ	अभिषेककृतस् तत्र नियतो नियताशनः  
०३,०८२।०५६च्	गवामयस्य यज्ञस्य फलं प्राप्नोति भारत  
०३,०८२।०५६ए	पुनात्य् आसप्तमं चैव कुलं भरतसत्तम  
०३,०८२।०५७अ	यस् त्यजेन् नैमिषे प्राणान् उपवासपरायणः  
०३,०८२।०५७च्	स मोदेत् स्वर्गलोकस्थ एवम् आहुर् मनीषिणः  
०३,०८२।०५७ए	नित्यं पुण्यं च मेध्यं च नैमिषं नृपसत्तम  
०३,०८२।०५८अ	गङ्गोद्भेदं समासाद्य त्रिरात्रोपोषितो नरः  
०३,०८२।०५८च्	वाजपेयम् अवाप्नोति ब्रह्मभूतश् च जायते  
०३,०८२।०५९अ	सरस्वतीं समासाद्य तर्पयेत् पितृदेवताः  
०३,०८२।०५९च्	सारस्वतेषु लोकेषु मोदते नात्र संशयः  
०३,०८२।०६०अ	ततश् च बाहुदां गच्छेद् ब्रह्मचारी समाहितः  
०३,०८२।०६०ब्*०४१७_०१	तत्रोष्य रजनीम् एकां स्वर्गलोके महीयते  
०३,०८२।०६०च्	देवसत्रस्य यज्ञस्य फलं प्राप्नोति मानवः  
०३,०८२।०६१अ	ततश् चीरवतीं गच्छेत् पुण्यां पुण्यतमैर् वृताम्  
०३,०८२।०६१च्	पितृदेवार्चनरतो वाजपेयम् अवाप्नुयात्  
०३,०८२।०६२अ	विमलाशोकम् आसाद्य विराजति यथा शशी  
०३,०८२।०६२च्	तत्रोष्य रजनीम् एकां स्वर्गलोके महीयते  
०३,०८२।०६३अ	गोप्रतारं ततो गच्छेत् सरय्वास् तीर्थम् उत्तमम्  
०३,०८२।०६३च्	यत्र रामो गतः स्वर्गं सभृत्यबलवाहनः  
०३,०८२।०६४अ	देहं त्यक्त्वा दिवं यातस् तस्य तीर्थस्य तेजसा  
०३,०८२।०६४च्	रामस्य च प्रसादेन व्यवसायाच् च भारत  
०३,०८२।०६५अ	तस्मिंस् तीर्थे नरः स्नात्वा गोप्रतारे नराधिप  
०३,०८२।०६५च्	सर्वपापविशुद्धात्मा स्वर्गलोके महीयते  
०३,०८२।०६६अ	रामतीर्थे नरः स्नात्वा गोमत्यां कुरुनन्दन  
०३,०८२।०६६च्	अश्वमेधम् अवाप्नोति पुनाति च कुलं नरः  
०३,०८२।०६७अ	शतसाहस्रिकं तत्र तीर्थं भरतसत्तम  
०३,०८२।०६७च्	तत्रोपस्पर्शनं कृत्वा नियतो नियताशनः  
०३,०८२।०६७ए	गोसहस्रफलं पुण्यं प्राप्नोति भरतर्षभ  
०३,०८२।०६८अ	ततो गच्छेत राजेन्द्र भर्तृस्थानम् अनुत्तमम्  
०३,०८२।०६८ब्*०४१८_०१	अश्वमेधस्य यज्ञस्य फलं प्राप्नोति मानवः  
०३,०८२।०६८च्	कोटितीर्थे नरः स्नात्वा अर्चयित्वा गुहं नृप  
०३,०८२।०६८ए	गोसहस्रफलं विन्देत् तेजस्वी च भवेन् नरः  
०३,०८२।०६९अ	ततो वाराणसीं गत्वा अर्चयित्वा वृषध्वजम्  
०३,०८२।०६९च्	कपिलाह्रदे नरः स्नात्वा राजसूयफलं लभेत्  
०३,०८२।०६९द्*०४१९_०१	अविमुक्तं समासाद्य तीर्थसेवी कुरूद्वह  
०३,०८२।०६९द्*०४१९_०२	दर्शनाद् देवदेवस्य मुच्यते ब्रह्महत्यया  
०३,०८२।०६९द्*०४१९_०३	प्राणान् उत्सृज्य तत्रैव मोक्षं प्राप्नोति मानवः  
०३,०८२।०७०अ	मार्कण्डेयस्य राजेन्द्र तीर्थम् आसाद्य दुर्लभम्  
०३,०८२।०७०ब्*०४२०_०१	अश्वमेधम् अवाप्नोति विष्णुलोकं च गच्छति  
०३,०८२।०७०च्	गोमतीगङ्गयोश् चैव सङ्गमे लोकविश्रुते  
०३,०८२।०७०ए	अग्निष्टोमम् अवाप्नोति कुलं चैव समुद्धरेत्  
०३,०८२।०७०ड़्*०४२१_०१	वाराणस्यां विशेषेण यत्र विश्वेश्वरः शिवः  
०३,०८२।०७०ड़्*०४२१_०२	देव्या सह महाबाहो गङ्गां समवगाहते  
०३,०८२।०७०ड़्*०४२१_०३	तत्र मासं वसेद् धीरो ब्रह्मचारी समाहितः  
०३,०८२।०७०ड़्*०४२१_०४	यावज्जीवकृतं पापं मासेनैकेन शुध्यति  
०३,०८२।०७१अ	ततो गयां समासाद्य ब्रह्मचारी जितेन्द्रियः  
०३,०८२।०७१च्	अश्वमेधम् अवाप्नोति गमनाद् एव भारत  
०३,०८२।०७२अ	तत्राक्षयवटो नाम त्रिषु लोकेषु विश्रुतः  
०३,०८२।०७२च्	पितॄणां तत्र वै दत्तम् अक्षयं भवति प्रभो  
०३,०८२।०७३अ	महानद्याम् उपस्पृश्य तर्पयेत् पितृदेवताः  
०३,०८२।०७३च्	अक्षयान् प्राप्नुयाल् लोकान् कुलं चैव समुद्धरेत्  
०३,०८२।०७४अ	ततो ब्रह्मसरो गच्छेद् धर्मारण्योपशोभितम्  
०३,०८२।०७४च्	पौण्डरीकम् अवाप्नोति प्रभाताम् एव शर्वरीम्  
०३,०८२।०७५अ	तस्मिन् सरसि राजेन्द्र ब्रह्मणो यूप उच्छ्रितः  
०३,०८२।०७५च्	यूपं प्रदक्षिणं कृत्वा वाजपेयफलं लभेत्  
०३,०८२।०७६अ	ततो गच्छेत राजेन्द्र धेनुकां लोकविश्रुताम्  
०३,०८२।०७६च्	एकरात्रोषितो राजन् प्रयच्छेत् तिलधेनुकाम्  
०३,०८२।०७६ए	सर्वपापविशुद्धात्मा सोमलोकं व्रजेद् ध्रुवम्  
०३,०८२।०७७अ	तत्र चिह्नं महाराज अद्यापि हि न संशयः  
०३,०८२।०७७च्	कपिला सह वत्सेन पर्वते विचरत्य् उत  
०३,०८२।०७७ए	सवत्सायाः पदानि स्म दृश्यन्ते ऽद्यापि भारत  
०३,०८२।०७८अ	तेषूपस्पृश्य राजेन्द्र पदेषु नृपसत्तम  
०३,०८२।०७८च्	यत् किं चिद् अशुभं कर्म तत् प्रणश्यति भारत  
०३,०८२।०७९अ	ततो गृध्रवटं गच्छेत् स्थानं देवस्य धीमतः  
०३,०८२।०७९च्	स्नायीत भस्मना तत्र अभिगम्य वृषध्वजम्  
०३,०८२।०८०अ	ब्राह्मणेन भवेच् चीर्णं व्रतं द्वादशवार्षिकम्  
०३,०८२।०८०च्	इतरेषां तु वर्णानां सर्वपापं प्रणश्यति  
०३,०८२।०८१अ	गच्छेत तत उद्यन्तं पर्वतं गीतनादितम्  
०३,०८२।०८१च्	सावित्रं तु पदं तत्र दृश्यते भरतर्षभ  
०३,०८२।०८२अ	तत्र सन्ध्याम् उपासीत ब्राह्मणः संशितव्रतः  
०३,०८२।०८२च्	उपास्ता च भवेत् सन्ध्या तेन द्वादशवार्षिकी  
०३,०८२।०८३अ	योनिद्वारं च तत्रैव विश्रुतं भरतर्षभ  
०३,०८२।०८३च्	तत्राभिगम्य मुच्येत पुरुषो योनिसङ्करात्  
०३,०८२।०८४अ	कृष्णशुक्लाव् उभौ पक्षौ गयायां यो वसेन् नरः  
०३,०८२।०८४च्	पुनात्य् आसप्तमं राजन् कुलं नास्त्य् अत्र संशयः  
०३,०८२।०८५अ	एष्टव्या बहवः पुत्रा यद्य् एको ऽपि गयां व्रजेत्  
०३,०८२।०८५ब्*०४२२_०१	यावज्जीवकृतं पापं मासेनैकेन शुध्यति  
०३,०८२।०८५ब्*०४२२_०२	ततो गयां समासाद्य ब्रह्मचारी समाहितः  
०३,०८२।०८५च्	यजेत वाश्वमेधेन नीलं वा वृषम् उत्सृजेत्  
०३,०८२।०८६अ	ततः फल्गुं व्रजेद् राजंस् तीर्थसेवी नराधिप  
०३,०८२।०८६च्	अश्वमेधम् अवाप्नोति सिद्धिं च महतीं व्रजेत्  
०३,०८२।०८७अ	ततो गच्छेत राजेन्द्र धर्मपृष्ठं समाहितः  
०३,०८२।०८७च्	यत्र धर्मो महाराज नित्यम् आस्ते युधिष्ठिर  
०३,०८२।०८७द्*०४२३_०१	तत्र कूपोदकं पीत्वा तेन स्नातः शुचिस् तथा  
०३,०८२।०८७द्*०४२३_०२	पितॄन् देवांस् तु सन्तर्प्य मुक्तपापं दिवं व्रजेत्  
०३,०८२।०८७द्*०४२३_०३	मतङ्गस्याश्रमस् तत्र महर्षेर् भावितात्मनः  
०३,०८२।०८७द्*०४२३_०४	तं प्रविश्याश्रमं श्रीमच् छ्रमशोकविनाशनम्  
०३,०८२।०८७द्*०४२३_०५	गवामयस्य यज्ञस्य फलं प्राप्नोति मानवः  
०३,०८२।०८७द्*०४२४_०१	अष्टौ यस्य तु शुक्लानि लाङ्गूलककुदः शिरः  
०३,०८२।०८७द्*०४२४_०२	उरः शिरश् च चत्वारः स वृषो नीड उच्यते  
०३,०८२।०८७द्*०४२५_०१	गत्वा च तत्र धर्मात्मन्न् अश्वमेधफलं लभेत्  
०३,०८२।०८७ए	अभिगम्य ततस् तत्र वाजिमेधफलं लभेत्  
०३,०८२।०८८अ	ततो गच्छेत राजेन्द्र ब्रह्मणस् तीर्थम् उत्तमम्  
०३,०८२।०८८च्	तत्रार्चयित्वा राजेन्द्र ब्रह्माणम् अमितौजसम्  
०३,०८२।०८८ए	राजसूयाश्वमेधाभ्यां फलं प्राप्नोति मानवः  
०३,०८२।०८९अ	ततो राजगृहं गच्छेत् तीर्थसेवी नराधिप  
०३,०८२।०८९च्	उपस्पृश्य तपोदेषु काक्षीवान् इव मोदते  
०३,०८२।०९०अ	यक्षिण्या नैत्यकं तत्र प्राश्नीत पुरुषः शुचिः  
०३,०८२।०९०च्	यक्षिण्यास् तु प्रसादेन मुच्यते भ्रूणहत्यया  
०३,०८२।०९१अ	मणिनागं ततो गत्वा गोसहस्रफलं लभेत्  
०३,०८२।०९१च्	नैत्यकं भुञ्जते यस् तु मणिनागस्य मानवः  
०३,०८२।०९१द्*०४२६_०१	भुक्तवांस् तत्र मणिना तीर्थाभिगम्य मानवः  
०३,०८२।०९२अ	दष्टस्याशीविषेणापि न तस्य क्रमते विषम्  
०३,०८२।०९२च्	तत्रोष्य रजनीम् एकां सर्वपापैः प्रमुच्यते  
०३,०८२।०९३अ	ततो गच्छेत ब्रह्मर्षेर् गौतमस्य वनं नृप  
०३,०८२।०९३च्	अहल्याया ह्रदे स्नात्वा व्रजेत परमां गतिम्  
०३,०८२।०९३ए	अभिगम्य श्रियं राजन् विन्दते श्रियम् उत्तमाम्  
०३,०८२।०९४अ	तत्रोदपानो धर्मज्ञ त्रिषु लोकेषु विश्रुतः  
०३,०८२।०९४च्	तत्राभिषेकं कृत्वा तु वाजिमेधम् अवाप्नुयात्  
०३,०८२।०९५अ	जनकस्य तु राजर्षेः कूपस् त्रिदशपूजितः  
०३,०८२।०९५च्	तत्राभिषेकं कृत्वा तु विष्णुलोकम् अवाप्नुयात्  
०३,०८२।०९६अ	ततो विनशनं गच्छेत् सर्वपापप्रमोचनम्  
०३,०८२।०९६च्	वाजपेयम् अवाप्नोति सोमलोकं च गच्छति  
०३,०८२।०९६द्*०४२७_०१	ततो विपाशं धर्मज्ञ समाविश्य ततो ऽनघ  
०३,०८२।०९६द्*०४२७_०२	गुह्यलोके महाराज मोदते नात्र संशयः  
०३,०८२।०९७अ	गण्डकीं तु समासाद्य सर्वतीर्थजलोद्भवाम्  
०३,०८२।०९७च्	वाजपेयम् अवाप्नोति सूर्यलोकं च गच्छति  
०३,०८२।०९८अ	ततो ऽधिवंश्यं धर्मज्ञ समाविश्य तपोवनम्  
०३,०८२।०९८च्	गुह्यकेषु महाराज मोदते नात्र संशयः  
०३,०८२।०९९अ	कम्पनां तु समासाद्य नदीं सिद्धनिषेविताम्  
०३,०८२।०९९च्	पुण्डरीकम् अवाप्नोति सूर्यलोकं च गच्छति  
०३,०८२।१००अ	ततो विशालाम् आसाद्य नदीं त्रैलोक्यविश्रुताम्  
०३,०८२।१००च्	अग्निष्टोमम् अवाप्नोति स्वर्गलोकं च गच्छति  
०३,०८२।१०१अ	अथ माहेश्वरीं धारां समासाद्य नराधिप  
०३,०८२।१०१च्	अश्वमेधम् अवाप्नोति कुलं चैव समुद्धरेत्  
०३,०८२।१०२अ	दिवौकसां पुष्करिणीं समासाद्य नरः शुचिः  
०३,०८२।१०२च्	न दुर्गतिम् अवाप्नोति वाजपेयं च विन्दति  
०३,०८२।१०३अ	महेश्वरपदं गच्छेद् ब्रह्मचारी समाहितः  
०३,०८२।१०३च्	महेश्वरपदे स्नात्वा वाजिमेधफलं लभेत्  
०३,०८२।१०४अ	तत्र कोटिस् तु तीर्थानां विश्रुता भरतर्षभ  
०३,०८२।१०४च्	कूर्मरूपेण राजेन्द्र असुरेण दुरात्मना  
०३,०८२।१०४ए	ह्रियमाणाहृता राजन् विष्णुना प्रभविष्णुना  
०३,०८२।१०५अ	तत्राभिषेकं कुर्वाणस् तीर्थकोट्यां युधिष्ठिर  
०३,०८२।१०५च्	पुण्डरीकम् अवाप्नोति विष्णुलोकं च गच्छति  
०३,०८२।१०६अ	ततो गच्छेत राजेन्द्र स्थानं नारायणस्य तु  
०३,०८२।१०६च्	सदा सन्निहितो यत्र हरिर् वसति भारत  
०३,०८२।१०६द्*०४२८_०१	यत्र ब्रह्मादयो देवा ऋषयश् च तपोधनाः  
०३,०८२।१०६द्*०४२८_०२	आदित्या वसवो रुद्रा जनार्दनम् उपासते  
०३,०८२।१०६ए	शालग्राम इति ख्यातो विष्णोर् अद्भुतकर्मणः  
०३,०८२।१०७अ	अभिगम्य त्रिलोकेशं वरदं विष्णुम् अव्ययम्  
०३,०८२।१०७च्	अश्वमेधम् अवाप्नोति विष्णुलोकं च गच्छति  
०३,०८२।१०८अ	तत्रोदपानो धर्मज्ञ सर्वपापप्रमोचनः  
०३,०८२।१०८च्	समुद्रास् तत्र चत्वारः कूपे सन्निहिताः सदा  
०३,०८२।१०८ए	तत्रोपस्पृश्य राजेन्द्र न दुर्गतिम् अवाप्नुयात्  
०३,०८२।१०९अ	अभिगम्य महादेवं वरदं विष्णुम् अव्ययम्  
०३,०८२।१०९च्	विराजति यथा सोम ऋणैर् मुक्तो युधिष्ठिर  
०३,०८२।११०अ	जातिस्मर उपस्पृश्य शुचिः प्रयतमानसः  
०३,०८२।११०च्	जातिस्मरत्वं प्राप्नोति स्नात्वा तत्र न संशयः  
०३,०८२।१११अ	वटेश्वरपुरं गत्वा अर्चयित्वा तु केशवम्  
०३,०८२।१११च्	ईप्सितांल् लभते कामान् उपवासान् न संशयः  
०३,०८२।१११द्*०४२९_०१	तत्राश्रमो वसिष्ठस्य त्रिषु लोकेषु विश्रुतः  
०३,०८२।११२अ	ततस् तु वामनं गत्वा सर्वपापप्रमोचनम्  
०३,०८२।११२च्	अभिवाद्य हरिं देवं न दुर्गतिम् अवाप्नुयात्  
०३,०८२।११३अ	भरतस्याश्रमं गत्वा सर्वपापप्रमोचनम्  
०३,०८२।११३च्	कौशिकीं तत्र सेवेत महापातकनाशिनीम्  
०३,०८२।११३ए	राजसूयस्य यज्ञस्य फलं प्राप्नोति मानवः  
०३,०८२।११४अ	ततो गच्छेत धर्मज्ञ चम्पकारण्यम् उत्तमम्  
०३,०८२।११४च्	तत्रोष्य रजनीम् एकां गोसहस्रफलं लभेत्  
०३,०८२।११५अ	अथ ज्येष्ठिलम् आसाद्य तीर्थं परमसम्मतम्  
०३,०८२।११५च्	उपोष्य रजनीम् एकाम् अग्निष्टोमफलं लभेत्  
०३,०८२।११६अ	तत्र विश्वेश्वरं दृष्ट्वा देव्या सह महाद्युतिम्  
०३,०८२।११६च्	मित्रावरुणयोर् लोकान् आप्नोति पुरुषर्षभ  
०३,०८२।११६द्*०४३०_०१	त्रिरात्रोपोषितस् तत्र अग्निष्टोमफलं लभेत्  
०३,०८२।११७अ	कन्यासंवेद्यम् आसाद्य नियतो नियताशनः  
०३,०८२।११७च्	मनोः प्रजापतेर् लोकान् आप्नोति भरतर्षभ  
०३,०८२।११८अ	कन्यायां ये प्रयच्छन्ति पानम् अन्नं च भारत  
०३,०८२।११८च्	तद् अक्षयम् इति प्राहुर् ऋषयः संशितव्रताः  
०३,०८२।११९अ	निश्चीरां च समासाद्य त्रिषु लोकेषु विश्रुताम्  
०३,०८२।११९च्	अश्वमेधम् अवाप्नोति विष्णुलोकं च गच्छति  
०३,०८२।१२०अ	ये तु दानं प्रयच्छन्ति निश्चीरासङ्गमे नराः  
०३,०८२।१२०च्	ते यान्ति नरशार्दूल ब्रह्मलोकं न संशयः  
०३,०८२।१२१अ	तत्राश्रमो वसिष्ठस्य त्रिषु लोकेषु विश्रुतः  
०३,०८२।१२१च्	तत्राभिषेकं कुर्वाणो वाजपेयम् अवाप्नुयात्  
०३,०८२।१२२अ	देवकूटं समासाद्य ब्रह्मर्षिगणसेवितम्  
०३,०८२।१२२च्	अश्वमेधम् अवाप्नोति कुलं चैव समुद्धरेत्  
०३,०८२।१२३अ	ततो गच्छेत राजेन्द्र कौशिकस्य मुनेर् ह्रदम्  
०३,०८२।१२३च्	यत्र सिद्धिं परां प्राप्तो विश्वामित्रो ऽथ कौशिकः  
०३,०८२।१२४अ	तत्र मासं वसेद् वीर कौशिक्यां भरतर्षभ  
०३,०८२।१२४च्	अश्वमेधस्य यत् पुण्यं तन् मासेनाधिगच्छति  
०३,०८२।१२५अ	सर्वतीर्थवरे चैव यो वसेत महाह्रदे  
०३,०८२।१२५च्	न दुर्गतिम् अवाप्नोति विन्देद् बहु सुवर्णकम्  
०३,०८२।१२६अ	कुमारम् अभिगत्वा च वीराश्रमनिवासिनम्  
०३,०८२।१२६च्	अश्वमेधम् अवाप्नोति नरो नास्त्य् अत्र संशयः  
०३,०८२।१२७अ	अग्निधारां समासाद्य त्रिषु लोकेषु विश्रुताम्  
०३,०८२।१२७च्	अग्निष्टोमम् अवाप्नोति न च स्वर्गान् निवर्तते  
०३,०८२।१२८अ	पितामहसरो गत्वा शैलराजप्रतिष्ठितम्  
०३,०८२।१२८च्	तत्राभिषेकं कुर्वाणो अग्निष्टोमफलं लभेत्  
०३,०८२।१२९अ	पितामहस्य सरसः प्रस्रुता लोकपावनी  
०३,०८२।१२९च्	कुमारधारा तत्रैव त्रिषु लोकेषु विश्रुता  
०३,०८२।१३०अ	यत्र स्नात्वा कृतार्थो ऽस्मीत्य् आत्मानम् अवगच्छति  
०३,०८२।१३०च्	षष्ठकालोपवासेन मुच्यते ब्रह्महत्यया  
०३,०८२।१३०द्*०४३१_०१	ततो गच्छेत धर्मज्ञ तीर्थसेवनतत्परः  
०३,०८२।१३१अ	शिखरं वै महादेव्या गौर्यास् त्रैलोक्यविश्रुतम्  
०३,०८२।१३१च्	समारुह्य नरः श्राद्धः स्तनकुण्डेषु संविशेत्  
०३,०८२।१३१द्*०४३२_०१	स्तनकुण्डम् उपस्पृश्य वाजपेयफलं लभेत्  
०३,०८२।१३२अ	तत्राभिषेकं कुर्वाणः पितृदेवार्चने रतः  
०३,०८२।१३२च्	हयमेधम् अवाप्नोति शक्रलोकं च गच्छति  
०३,०८२।१३३अ	ताम्रारुणं समासाद्य ब्रह्मचारी समाहितः  
०३,०८२।१३३च्	अश्वमेधम् अवाप्नोति शक्रलोकं च गच्छति  
०३,०८२।१३४अ	नन्दिन्यां च समासाद्य कूपं त्रिदशसेवितम्  
०३,०८२।१३४च्	नरमेधस्य यत् पुण्यं तत् प्राप्नोति कुरूद्वह  
०३,०८२।१३४द्*०४३३_०१	वाजिमेधफलं प्राप्य शक्रलोकं च गच्छति  
०३,०८२।१३५अ	कालिकासङ्गमे स्नात्वा कौशिक्यारुणयोर् यतः  
०३,०८२।१३५च्	त्रिरात्रोपोषितो विद्वान् सर्वपापैः प्रमुच्यते  
०३,०८२।१३६अ	उर्वशीतीर्थम् आसाद्य ततः सोमाश्रमं बुधः  
०३,०८२।१३६च्	कुम्भकर्णाश्रमे स्नात्वा पूज्यते भुवि मानवः  
०३,०८२।१३७अ	स्नात्वा कोकामुखे पुण्ये ब्रह्मचारी यतव्रतः  
०३,०८२।१३७च्	जातिस्मरत्वं प्राप्नोति दृष्टम् एतत् पुरातने  
०३,०८२।१३७द्*०४३४_०१	मृगतुङ्गं समासाद्य विपाप्मा भवति द्विजः  
०३,०८२।१३७द्*०४३४_०२	सर्वपापविशुद्धात्मा ब्रह्मलोकं च गच्छति  
०३,०८२।१३८अ	सकृन् नन्दां समासाद्य कृतात्मा भवति द्विजः  
०३,०८२।१३८च्	सर्वपापविशुद्धात्मा शक्रलोकं च गच्छति  
०३,०८२।१३९अ	ऋषभद्वीपम् आसाद्य सेव्यं क्रौञ्चनिषूदनम्  
०३,०८२।१३९च्	सरस्वत्याम् उपस्पृश्य विमानस्थो विराजते  
०३,०८२।१४०अ	औद्दालकं महाराज तीर्थं मुनिनिषेवितम्  
०३,०८२।१४०च्	तत्राभिषेकं कुर्वीत सर्वपापैः प्रमुच्यते  
०३,०८२।१४१अ	धर्मतीर्थं समासाद्य पुण्यं ब्रह्मर्षिसेवितम्  
०३,०८२।१४१च्	वाजपेयम् अवाप्नोति नरो नास्त्य् अत्र संशयः  
०३,०८२।१४२अ	तथा चम्पां समासाद्य भागीरथ्यां कृतोदकः  
०३,०८२।१४२च्	दण्डार्कम् अभिगम्यैव गोसहस्रफलं लभेत्  
०३,०८२।१४३अ	लवेडिकां ततो गच्छेत् पुण्यां पुण्योपसेविताम्  
०३,०८२।१४३च्	वाजपेयम् अवाप्नोति विमानस्थश् च पूज्यते  
०३,०८३।००१	पुलस्त्य उवाच  
०३,०८३।००१अ	अथ सन्ध्यां समासाद्य संवेद्यं तीर्थम् उत्तमम्  
०३,०८३।००१च्	उपस्पृश्य नरो विद्वान् भवेन् नास्त्य् अत्र संशयः  
०३,०८३।००२अ	रामस्य च प्रसादेन तीर्थं राजन् कृतं पुरा  
०३,०८३।००२च्	तल् लोहित्यं समासाद्य विन्द्याद् बहु सुवर्णकम्  
०३,०८३।००३अ	करतोयां समासाद्य त्रिरात्रोपोषितो नरः  
०३,०८३।००३च्	अश्वमेधम् अवाप्नोति कृते पैतामहे विधौ  
०३,०८३।००४अ	गङ्गायास् त्व् अथ राजेन्द्र सागरस्य च सङ्गमे  
०३,०८३।००४च्	अश्वमेधं दशगुणं प्रवदन्ति मनीषिणः  
०३,०८३।००५अ	गङ्गायास् त्व् अपरं द्वीपं प्राप्य यः स्नाति भारत  
०३,०८३।००५च्	त्रिरात्रोपोषितो राजन् सर्वकामान् अवाप्नुयात्  
०३,०८३।००६अ	ततो वैतरणीं गत्वा नदीं पापप्रमोचनीम्  
०३,०८३।००६च्	विरजं तीर्थम् आसाद्य विराजति यथा शशी  
०३,०८३।००६च्*०४३५_०१	**** **** त्रिरात्रोपोषितो नरः  
०३,०८३।००६च्*०४३५_०२	अश्वमेधम् अवाप्नोति  
०३,०८३।००७अ	प्रभवेच् च कुले पुण्ये सर्वपापं व्यपोहति  
०३,०८३।००७च्	गोसहस्रफलं लब्ध्वा पुनाति च कुलं नरः  
०३,०८३।००८अ	शोणस्य ज्योतिरथ्याश् च सङ्गमे निवसञ् शुचिः  
०३,०८३।००८च्	तर्पयित्वा पितॄन् देवान् अग्निष्टोमफलं लभेत्  
०३,०८३।००९अ	शोणस्य नर्मदायाश् च प्रभवे कुरुनन्दन  
०३,०८३।००९च्	वंशगुल्म उपस्पृश्य वाजिमेधफलं लभेत्  
०३,०८३।०१०अ	ऋषभं तीर्थम् आसाद्य कोशलायां नराधिप  
०३,०८३।०१०च्	वाजपेयम् अवाप्नोति त्रिरात्रोपोषितो नरः  
०३,०८३।०११अ	कोशलायां समासाद्य कालतीर्थ उपस्पृशेत्  
०३,०८३।०११च्	वृशभैकादशफलं लभते नात्र संशयः  
०३,०८३।०१२अ	पुष्पवत्याम् उपस्पृश्य त्रिरात्रोपोषितो नरः  
०३,०८३।०१२च्	गोसहस्रफलं विन्द्यात् कुलं चैव समुद्धरेत्  
०३,०८३।०१३अ	ततो बदरिकातीर्थे स्नात्वा प्रयतमानसः  
०३,०८३।०१३च्	दीर्घम् आयुर् अवाप्नोति स्वर्गलोकं च गच्छति  
०३,०८३।०१३द्*०४३६_०१	तथा चम्पां समासाद्य भागीरथ्यां कृतोदकः  
०३,०८३।०१३द्*०४३६_०२	दण्डाख्यम् अभिगम्यैव गोसहस्रफलं लभेत्  
०३,०८३।०१३द्*०४३७_०१	लपेटिकां ततो गच्छेत् पुण्यां पुण्योपशोभिताम्  
०३,०८३।०१३द्*०४३७_०२	वाजपेयम् अवाप्नोति देवैः सर्वैश् च पूज्यते  
०३,०८३।०१४अ	ततो महेन्द्रम् आसाद्य जामदग्न्यनिषेवितम्  
०३,०८३।०१४च्	रामतीर्थे नरः स्नात्वा वाजिमेधफलं लभेत्  
०३,०८३।०१४द्*०४५२_०१	वशिष्ठश् च मुनिश्रेष्ठो दुर्वासाश् च महातपाः  
०३,०८३।०१५अ	मतङ्गस्य तु केदारस् तत्रैव कुरुनन्दन  
०३,०८३।०१५च्	तत्र स्नात्वा नरो राजन् गोसहस्रफलं लभेत्  
०३,०८३।०१६अ	श्रीपर्वतं समासाद्य नदीतीर उपस्पृशेत्  
०३,०८३।०१६च्	अश्वमेधम् अवाप्नोति स्वर्गलोकं च गच्छति  
०३,०८३।०१७अ	श्रीपर्वते महादेवो देव्या सह महाद्युतिः  
०३,०८३।०१७च्	न्यवसत् परमप्रीतो ब्रह्मा च त्रिदशैर् वृतः  
०३,०८३।०१८अ	तत्र देवह्रदे स्नात्वा शुचिः प्रयतमानसः  
०३,०८३।०१८च्	अश्वमेधम् अवाप्नोति परां सिद्धिं च गच्छति  
०३,०८३।०१९अ	ऋषभं पर्वतं गत्वा पाण्ड्येषु सुरपूजितम्  
०३,०८३।०१९च्	वाजपेयम् अवाप्नोति नाकपृष्ठे च मोदते  
०३,०८३।०२०अ	ततो गच्छेत कावेरीं वृताम् अप्सरसां गणैः  
०३,०८३।०२०च्	तत्र स्नात्वा नरो राजन् गोसहस्रफलं लभेत्  
०३,०८३।०२०द्*०४३८_०१	कावेर्याः सङ्गमे चैव स्नात्वा दशगुणो भवेत्  
०३,०८३।०२०द्*०४३८_०२	सेतुतीर्थं समासाद्य ब्रह्महत्याम् अपोहति  
०३,०८३।०२१अ	ततस् तीरे समुद्रस्य कन्यातीर्थ उपस्पृशेत्  
०३,०८३।०२१च्	तत्रोपस्पृश्य राजेन्द्र सर्वपापैः प्रमुच्यते  
०३,०८३।०२२अ	अथ गोकर्णम् आसाद्य त्रिषु लोकेषु विश्रुतम्  
०३,०८३।०२२च्	समुद्रमध्ये राजेन्द्र सर्वलोकनमस्कृतम्  
०३,०८३।०२३अ	यत्र ब्रह्मादयो देवा ऋषयश् च तपोधनाः  
०३,०८३।०२३च्	भूतयक्षपिशाचाश् च किन्नराः समहोरगाः  
०३,०८३।०२४अ	सिद्धचारणगन्धर्वा मानुषाः पन्नगास् तथा  
०३,०८३।०२४च्	सरितः सागराः शैला उपासन्त उमापतिम्  
०३,०८३।०२५अ	तत्रेशानं समभ्यर्च्य त्रिरात्रोपोषितो नरः  
०३,०८३।०२५च्	दशाश्वमेधम् आप्नोति गाणपत्यं च विन्दति  
०३,०८३।०२५ए	उष्य द्वादशरात्रं तु कृतात्मा भवते नरः  
०३,०८३।०२६अ	तत एव तु गायत्र्याः स्थानं त्रैलोक्यविश्रुतम्  
०३,०८३।०२६च्	त्रिरात्रम् उषितस् तत्र गोसहस्रफलं लभेत्  
०३,०८३।०२७अ	निदर्शनं च प्रत्यक्षं ब्राह्मणानां नराधिप  
०३,०८३।०२७च्	गायत्रीं पठते यस् तु योनिसङ्करजस् तथा  
०३,०८३।०२७ए	गाथा वा गीतिका वापि तस्य सम्पद्यते नृप  
०३,०८३।०२७ड़्*०४३९_०१	अब्राह्मणस्य सावित्रीं पठतस् तु प्रणश्यति  
०३,०८३।०२८अ	संवर्तस्य तु विप्रर्षेर् वापीम् आसाद्य दुर्लभाम्  
०३,०८३।०२८च्	रूपस्य भागी भवति सुभगश् चैव जायते  
०३,०८३।०२९अ	ततो वेण्णां समासाद्य तर्पयेत् पितृदेवताः  
०३,०८३।०२९च्	मयूरहंससंयुक्तं विमानं लभते नरः  
०३,०८३।०३०अ	ततो गोदावरीं प्राप्य नित्यं सिद्धनिषेविताम्  
०३,०८३।०३०च्	गवामयम् अवाप्नोति वासुकेर् लोकम् आप्नुयात्  
०३,०८३।०३१अ	वेण्णायाः सङ्गमे स्नात्वा वाजपेयफलं लभेत्  
०३,०८३।०३१ब्*०४४०_०१	बाहुदासङ्गमे स्नात्वा वाजिमेधफलं लभेत्  
०३,०८३।०३१च्	वरदासङ्गमे स्नात्वा गोसहस्रफलं लभेत्  
०३,०८३।०३२अ	ब्रह्मस्थानं समासाद्य त्रिरात्रम् उषितो नरः  
०३,०८३।०३२च्	गोसहस्रफलं विन्देत् स्वर्गलोकं च गच्छति  
०३,०८३।०३३अ	कुशप्लवनम् आसाद्य ब्रह्मचारी समाहितः  
०३,०८३।०३३च्	त्रिरात्रम् उषितः स्नात्वा अश्वमेधफलं लभेत्  
०३,०८३।०३४अ	ततो देवह्रदे रम्ये कृष्णवेण्णाजलोद्भवे  
०३,०८३।०३४च्	जातिमात्रह्रदे चैव तथा कन्याश्रमे नृप  
०३,०८३।०३५अ	यत्र क्रतुशतैर् इष्ट्वा देवराजो दिवं गतः  
०३,०८३।०३५च्	अग्निष्टोमशतं विन्देद् गमनाद् एव भारत  
०३,०८३।०३६अ	सर्वदेवह्रदे स्नात्वा गोसहस्रफलं लभेत्  
०३,०८३।०३६च्	जातिमात्रह्रदे स्नात्वा भवेज् जातिस्मरो नरः  
०३,०८३।०३७अ	ततो ऽवाप्य महापुण्यां पयोष्णीं सरितां वराम्  
०३,०८३।०३७च्	पितृदेवार्चनरतो गोसहस्रफलं लभेत्  
०३,०८३।०३८अ	दण्डकारण्यम् आसाद्य महाराज उपस्पृशेत्  
०३,०८३।०३८च्	गोसहस्रफलं तत्र स्नातमात्रस्य भारत  
०३,०८३।०३९अ	शरभङ्गाश्रमं गत्वा शुकस्य च महात्मनः  
०३,०८३।०३९च्	न दुर्गतिम् अवाप्नोति पुनाति च कुलं नरः  
०३,०८३।०४०अ	ततः शूर्पारकं गच्छेज् जामदग्न्यनिषेवितम्  
०३,०८३।०४०च्	रामतीर्थे नरः स्नात्वा विन्द्याद् बहु सुवर्णकम्  
०३,०८३।०४१अ	सप्तगोदावरे स्नात्वा नियतो नियताशनः  
०३,०८३।०४१च्	महत् पुण्यम् अवाप्नोति देवलोकं च गच्छति  
०३,०८३।०४२अ	ततो देवपथं गच्छेन् नियतो नियताशनः  
०३,०८३।०४२च्	देवसत्रस्य यत् पुण्यं तद् अवाप्नोति मानवः  
०३,०८३।०४३अ	तुङ्गकारण्यम् आसाद्य ब्रह्मचारी जितेन्द्रियः  
०३,०८३।०४३च्	वेदान् अध्यापयत् तत्र ऋषिः सारस्वतः पुरा  
०३,०८३।०४४अ	तत्र वेदान् प्रनष्टांस् तु मुनेर् अङ्गिरसः सुतः  
०३,०८३।०४४च्	उपविष्टो महर्षीणाम् उत्तरीयेषु भारत  
०३,०८३।०४५अ	ॐकारेण यथान्यायं सम्यग् उच्चारितेन च  
०३,०८३।०४५च्	येन यत् पूर्वम् अभ्यस्तं तत् तस्य समुपस्थितम्  
०३,०८३।०४६अ	ऋषयस् तत्र देवाश् च वरुणो ऽग्निः प्रजापतिः  
०३,०८३।०४६च्	हरिर् नारायणो देवो महादेवस् तथैव च  
०३,०८३।०४७अ	पितामहश् च भगवान् देवैः सह महाद्युतिः  
०३,०८३।०४७च्	भृगुं नियोजयाम् आस याजनार्थे महाद्युतिम्  
०३,०८३।०४८अ	ततः स चक्रे भगवान् ऋषीणां विधिवत् तदा  
०३,०८३।०४८च्	सर्वेषां पुनर् आधानं विधिदृष्टेन कर्मणा  
०३,०८३।०४९अ	आज्यभागेन वै तत्र तर्पितास् तु यथाविधि  
०३,०८३।०४९च्	देवास् त्रिभुवणं याता ऋषयश् च यथासुखम्  
०३,०८३।०५०अ	तद् अरण्यं प्रविष्टस्य तुङ्गकं राजसत्तम  
०३,०८३।०५०च्	पापं प्रणश्यते सर्वं स्त्रियो वा पुरुषस्य वा  
०३,०८३।०५१अ	तत्र मासं वसेद् धीरो नियतो नियताशनः  
०३,०८३।०५१च्	ब्रह्मलोकं व्रजेद् राजन् पुनीते च कुलं नरः  
०३,०८३।०५२अ	मेधाविकं समासाद्य पितॄन् देवांश् च तर्पयेत्  
०३,०८३।०५२अ*०४४१_०१	**** **** नदीं पापप्रमोचनीम्  
०३,०८३।०५२अ*०४४१_०२	तत्राभिषेकं कुर्वीत  
०३,०८३।०५२अ*०४४२_०१	**** **** ब्रह्मचारी जितेन्द्रियः  
०३,०८३।०५२अ*०४४२_०२	ब्राह्मणान् भोजयित्वा तु  
०३,०८३।०५२च्	अग्निष्टोमम् अवाप्नोति स्मृतिं मेधां च विन्दति  
०३,०८३।०५३अ	ततः कालञ्जरं गत्वा पर्वतं लोकविश्रुतम्  
०३,०८३।०५३च्	तत्र देवह्रदे स्नात्वा गोसहस्रफलं लभेत्  
०३,०८३।०५४अ	आत्मानं साधयेत् तत्र गिरौ कालञ्जरे नृप  
०३,०८३।०५४च्	स्वर्गलोके महीयेत नरो नास्त्य् अत्र संशयः  
०३,०८३।०५५अ	ततो गिरिवरश्रेष्ठे चित्रकूटे विशां पते  
०३,०८३।०५५च्	मन्दाकिनीं समासाद्य नदीं पापप्रमोचनीम्  
०३,०८३।०५६अ	तत्राभिषेकं कुर्वाणः पितृदेवार्चने रतः  
०३,०८३।०५६च्	अश्वमेधम् अवाप्नोति गतिं च परमां व्रजेत्  
०३,०८३।०५७अ	ततो गच्छेत राजेन्द्र भर्तृस्थानम् अनुत्तमम्  
०३,०८३।०५७च्	यत्र देवो महासेनो नित्यं सन्निहितो नृपः  
०३,०८३।०५८अ	पुमांस् तत्र नरश्रेष्ठ गमनाद् एव सिध्यति  
०३,०८३।०५८च्	कोटितीर्थे नरः स्नात्वा गोसहस्रफलं लभेत्  
०३,०८३।०५८द्*०४४३_०१	ततो गच्छेत राजेन्द्र तीर्थयात्रापरो नृप  
०३,०८३।०५८द्*०४४४_०१	गोसहस्रम् अवाप्नोति फलं चैव सुपुष्कलम्  
०३,०८३।०५९अ	प्रदक्षिणम् उपावृत्य ज्येष्ठस्थानं व्रजेन् नरः  
०३,०८३।०५९च्	अभिगम्य महादेवं विराजति यथा शशी  
०३,०८३।०६०अ	तत्र कूपो महाराज विश्रुतो भरतर्षभ  
०३,०८३।०६०च्	समुद्रास् तत्र चत्वारो निवसन्ति युधिष्ठिर  
०३,०८३।०६१अ	तत्रोपस्पृश्य राजेन्द्र कृत्वा चापि प्रदक्षिणम्  
०३,०८३।०६१च्	नियतात्मा नरः पूतो गच्छेत परमां गतिम्  
०३,०८३।०६२अ	ततो गच्छेत् कुरुश्रेष्ठ शृङ्गवेरपुरं महत्  
०३,०८३।०६२च्	यत्र तीर्णो महाराज रामो दाशरथिः पुरा  
०३,०८३।०६२द्*०४४५_०१	तस्मिंस् तीर्थे महाबाहो स्नात्वा पापैः प्रमुच्यते  
०३,०८३।०६३अ	गङ्गायां तु नरः स्नात्वा ब्रह्मचारी समाहितः  
०३,०८३।०६३च्	विधूतपाप्मा भवति वाजपेयं च विन्दति  
०३,०८३।०६३द्*०४४६_०१	ततो मुञ्जवटं गच्छेत् स्थानं देवस्य धीमतः  
०३,०८३।०६४अ	अभिगम्य महादेवम् अभ्यर्च्य च नराधिप  
०३,०८३।०६४च्	प्रदक्षिणम् उपावृत्य गाणपत्यम् अवाप्नुयात्  
०३,०८३।०६४द्*०४४७_०१	तस्मिंस् तीर्थे तु जाह्नव्यां स्नात्वा पापैः प्रमुच्यते  
०३,०८३।०६५अ	ततो गच्छेत राजेन्द्र प्रयागम् ऋषिसंस्तुतम्  
०३,०८३।०६५च्	यत्र ब्रह्मादयो देवा दिशश् च सदिगीश्वराः  
०३,०८३।०६६अ	लोकपालाश् च साध्याश् च नैरृताः पितरस् तथा  
०३,०८३।०६६च्	सनत्कुमारप्रमुखास् तथैव परमर्षयः  
०३,०८३।०६७अ	अङ्गिरःप्रमुखाश् चैव तथा ब्रह्मर्षयो ऽपरे  
०३,०८३।०६७च्	तथा नागाः सुपर्णाश् च सिद्धाश् चक्रचरास् तथा  
०३,०८३।०६८अ	सरितः सागराश् चैव गन्धर्वाप्सरसस् तथा  
०३,०८३।०६८च्	हरिश् च भगवान् आस्ते प्रजापतिपुरस्कृतः  
०३,०८३।०६९अ	तत्र त्रीण्य् अग्निकुण्डानि येषां मध्ये च जाह्नवी  
०३,०८३।०६९च्	प्रयागाद् अभिनिष्क्रान्ता सर्वतीर्थपुरस्कृता  
०३,०८३।०७०अ	तपनस्य सुता तत्र त्रिषु लोकेषु विश्रुता  
०३,०८३।०७०च्	यमुना गङ्गया सार्धं सङ्गता लोकपावनी  
०३,०८३।०७१अ	गङ्गायमुनयोर् मध्यं पृथिव्या जघनं स्मृतम्  
०३,०८३।०७१च्	प्रयागं जघनस्यान्तम् उपस्थम् ऋषयो विदुः  
०३,०८३।०७२अ	प्रयागं सप्रतिष्ठानं कम्बलाश्वतरौ तथा  
०३,०८३।०७२च्	तीर्थं भोगवती चैव वेदी प्रोक्ता प्रजापतेः  
०३,०८३।०७३अ	तत्र वेदाश् च यज्ञाश् च मूर्तिमन्तो युधिष्ठिर  
०३,०८३।०७३च्	प्रजापतिम् उपासन्ते ऋषयश् च महाव्रताः  
०३,०८३।०७३ए	यजन्ते क्रतुभिर् देवास् तथा चक्रचरा नृप  
०३,०८३।०७४अ	ततः पुण्यतमं नास्ति त्रिषु लोकेषु भारत  
०३,०८३।०७४च्	प्रयागः सर्वतीर्थेभ्यः प्रभवत्य् अधिकं विभो  
०३,०८३।०७५अ	श्रवणात् तस्य तीर्थस्य नामसङ्कीर्तनाद् अपि  
०३,०८३।०७५च्	मृत्तिकालम्भनाद् वापि नरः पापात् प्रमुच्यते  
०३,०८३।०७६अ	तत्राभिषेकं यः कुर्यात् सङ्गमे संशितव्रतः  
०३,०८३।०७६च्	पुण्यं स फलम् आप्नोति राजसूयाश्वमेधयोः  
०३,०८३।०७७अ	एषा यजनभूमिर् हि देवानाम् अपि सत्कृता  
०३,०८३।०७७च्	तत्र दत्तं सूक्ष्मम् अपि महद् भवति भारत  
०३,०८३।०७८अ	न वेदवचनात् तात न लोकवचनाद् अपि  
०३,०८३।०७८च्	मतिर् उत्क्रमणीया ते प्रयागमरणं प्रति  
०३,०८३।०७९अ	दश तीर्थसहस्राणि षष्टिकोट्त्यस् तथापराः  
०३,०८३।०७९च्	येषां सान्निध्यम् अत्रैव कीर्तितं कुरुनन्दन  
०३,०८३।०८०अ	चातुर्वेदे च यत् पुण्यं सत्यवादिषु चैव यत्  
०३,०८३।०८०च्	स्नात एव तदाप्नोति गङ्गायमुनसङ्गमे  
०३,०८३।०८१अ	तत्र भोगवती नाम वासुकेस् तीर्थम् उत्तमम्  
०३,०८३।०८१च्	तत्राभिषेकं यः कुर्यात् सो ऽश्वमेधम् अवाप्नुयात्  
०३,०८३।०८२अ	तत्र हंसप्रपतनं तीर्थं त्रैलोक्यविश्रुतम्  
०३,०८३।०८२च्	दशाश्वमेधिकं चैव गङ्गायां कुरुनन्दन  
०३,०८३।०८२द्@०१३_०००२	विशेषो वै कनखले प्रयागे परमं महत्  
०३,०८३।०८२द्@०१३_०००३	यद्य् अकार्यशतं कृत्वा कृतं गङ्गावसेचनम्  
०३,०८३।०८२द्@०१३_०००४	सर्वं तत् तस्य गङ्गापो दहत्य् अग्निर् इवेन्धनम्  
०३,०८३।०८२द्@०१३_०००५	सर्वं कृतयुगे पुण्यं त्रेतायां पुष्करं स्मृतम्  
०३,०८३।०८२द्@०१३_०००६	द्वापरे ऽपि कुरुक्षेत्रं गङ्गा कलियुगे स्मृता  
०३,०८३।०८२द्@०१३_०००७	पुष्करे तु तपस् तप्येद् दानं दद्यान् महालये  
०३,०८३।०८२द्@०१३_०००८	मलये त्व् अग्निम् आरोहेद् भृगुतुङ्गे त्व् अनाशनम्  
०३,०८३।०८२द्@०१३_०००९	पुष्करे तु कुरुक्षेत्रे गङ्गायां मगधेषु च  
०३,०८३।०८२द्@०१३_००१०	स्नात्वा तारयते जन्तुः सप्त सप्तावरांस् तथा  
०३,०८३।०८२द्@०१३_००११	पुनाति कीर्तिता पापं दृष्टा भद्रं प्रयच्छति  
०३,०८३।०८२द्@०१३_००१२	अवगाढा च पीता च पुनात्य् आसप्तमं कुलम्  
०३,०८३।०८२द्@०१३_००१३	यावद् अस्थि मनुष्यस्य गङ्गायाः स्पृशते जलम्  
०३,०८३।०८२द्@०१३_००१४	तावत् स पुरुषो राजन् स्वर्गलोके महीयते  
०३,०८३।०८२द्@०१३_००१५	यथा पुण्यानि तीर्थानि पुण्यान्य् आयतनानि च  
०३,०८३।०८२द्@०१३_००१६	उपास्य पुण्यं लब्ध्वा च भवत्य् अमरलोकभाक्  
०३,०८३।०८२द्@०१३_००१७	न गङ्गासदृशं तीर्थं न देवः केशवात् परः  
०३,०८३।०८२द्@०१३_००१८	ब्राह्मणेभ्यः परं नास्ति एवम् आह पितामहः  
०३,०८३।०८२द्०१३_०००१	कुरुक्षेत्रसमा गङ्गा यत्रतत्रावगाहिता  
०३,०८३।०८३अ	यत्र गङ्गा महाराज स देशस् तत् तपोवनम्  
०३,०८३।०८३च्	सिद्धक्षेत्रं तु तज् ज्ञेयं गङ्गातीरसमाश्रितम्  
०३,०८३।०८४अ	इदं सत्यं द्विजातीनां साधूनाम् आत्मजस्य च  
०३,०८३।०८४च्	सुहृदां च जपेत् कर्णे शिष्यस्यानुगतस्य च  
०३,०८३।०८५अ	इदं धर्म्यम् इदं पुण्यम् इदं मेध्यम् इदं सुखम्  
०३,०८३।०८५च्	इदं स्वर्ग्यम् इदं रम्यम् इदं पावनम् उत्तमम्  
०३,०८३।०८६अ	महर्षीणाम् इदं गुह्यं सर्वपापप्रमोचनम्  
०३,०८३।०८६च्	अधीत्य द्विजमध्ये च निर्मलत्वम् अवाप्नुयात्  
०३,०८३।०८६द्*०४४८_०१	श्रीमत् स्वर्ग्यं तथा पुण्यं सपत्नशमनं शिवम्  
०३,०८३।०८६द्*०४४८_०२	मेधाजननम् अग्र्यं वै तीर्थवंशानुकीर्तनम्  
०३,०८३।०८६द्*०४४८_०३	अपुत्रो लभते पुत्रम् अधनो धनम् आप्नुयात्  
०३,०८३।०८६द्*०४४८_०४	महीं विजयते राजा वैश्यो धनम् अवाप्नुयात्  
०३,०८३।०८६द्*०४४८_०५	शूद्रो यथेप्सितान् कामान् ब्राह्मणः पारगः पठन्  
०३,०८३।०८७अ	यश् चेदं शृणुयान् नित्यं तीर्थपुण्यं सदा शुचिः  
०३,०८३।०८७च्	जातीः स स्मरते बह्वीर् नाकपृष्ठे च मोदते  
०३,०८३।०८८अ	गम्यान्य् अपि च तीर्थानि कीर्तितान्य् अगमानि च  
०३,०८३।०८८च्	मनसा तानि गच्छेत सर्वतीर्थसमीक्षया  
०३,०८३।०८९अ	एतानि वसुभिः साध्यैर् आदित्यैर् मरुदश्विभिः  
०३,०८३।०८९च्	ऋषिभिर् देवकल्पैश् च श्रितानि सुकृतैषिभिः  
०३,०८३।०९०अ	एवं त्वम् अपि कौरव्य विधिनानेन सुव्रत  
०३,०८३।०९०च्	व्रज तीर्थानि नियतः पुण्यं पुण्येन वर्धते  
०३,०८३।०९१अ	भावितैः कारणैः पूर्वम् आस्तिक्याच् छ्रुतिदर्शनात्  
०३,०८३।०९१च्	प्राप्यन्ते तानि तीर्थानि सद्भिः शिष्टानुदर्शिभिः  
०३,०८३।०९१द्*०४४९_०१	सद्भिः शास्त्रार्थतत्त्वज्ञैर् ब्राह्मणैः सह गम्यताम्  
०३,०८३।०९२अ	नाव्रतो नाकृतात्मा च नाशुचिर् न च तस्करः  
०३,०८३।०९२च्	स्नाति तीर्थेषु कौरव्य न च वक्रमतिर् नरः  
०३,०८३।०९३अ	त्वया तु सम्यग्वृत्तेन नित्यं धर्मार्थदर्शिना  
०३,०८३।०९३च्	पितरस् तारितास् तात सर्वे च प्रपितामहाः  
०३,०८३।०९४अ	पितामहपुरोगाश् च देवाः सर्षिगणा नृप  
०३,०८३।०९४च्	तव धर्मेण धर्मज्ञ नित्यम् एवाभितोषिताः  
०३,०८३।०९५अ	अवाप्स्यसि च लोकान् वै वसूनां वासवोपम  
०३,०८३।०९५च्	कीर्तिं च महतीं भीष्म प्राप्स्यसे भुवि शाश्वतीम्  
०३,०८३।०९६	नारद उवाच  
०३,०८३।०९६अ	एवम् उक्त्वाभ्यनुज्ञाप्य पुलस्त्यो भगवान् ऋषिः  
०३,०८३।०९६च्	प्रीतः प्रीतेन मनसा तत्रैवान्तरधीयत  
०३,०८३।०९७अ	भीष्मश् च कुरुशार्दूल शास्त्रतत्त्वार्थदर्शिवान्  
०३,०८३।०९७च्	पुलस्त्यवचनाच् चैव पृथिवीम् अनुचक्रमे  
०३,०८३।०९७द्*०४५०_०१	एवम् एषा महाभागा प्रतिष्ठाने प्रतिष्ठिता  
०३,०८३।०९७द्*०४५०_०२	तीर्थयात्रा महापुण्या सर्वपापप्रमोचनी  
०३,०८३।०९८अ	अनेन विधिना यस् तु पृथिवीं सञ्चरिष्यति  
०३,०८३।०९८च्	अश्वमेधशतस्याग्र्यं फलं प्रेत्य स भोक्ष्यते  
०३,०८३।०९९अ	अतश् चाष्टगुणं पार्थ प्राप्स्यसे धर्मम् उत्तमम्  
०३,०८३।०९९ब्*०४५१_०१	भीष्मः कुरूणां प्रवरो यथा पूर्वम् अवाप्तवान्  
०३,०८३।०९९च्	नेता च त्वम् ऋषीन् यस्मात् तेन ते ऽष्टगुणं फलम्  
०३,०८३।१००अ	रक्षोगणावकीर्णानि तीर्थान्य् एतानि भारत  
०३,०८३।१००च्	न गतिर् विद्यते ऽन्यस्य त्वाम् ऋते कुरुनन्दन  
०३,०८३।१०१अ	इदं देवर्षिचरितं सर्वतीर्थार्थसंश्रितम्  
०३,०८३।१०१च्	यः पठेत् कल्यम् उत्थाय सर्वपापैः प्रमुच्यते  
०३,०८३।१०२अ	ऋषिमुख्याः सदा यत्र वाल्मीकिस् त्व् अथ काश्यपः  
०३,०८३।१०२च्	आत्रेयस् त्व् अथ कौण्डिन्यो विश्वामित्रो ऽथ गौतमः  
०३,०८३।१०३अ	असितो देवलश् चैव मार्कण्डेयो ऽथ गालवः  
०३,०८३।१०३च्	भरद्वाजो वसिष्ठश् च मुनिर् उद्दालकस् तथा  
०३,०८३।१०४अ	शौनकः सह पुत्रेण व्यासश् च जपतां वरः  
०३,०८३।१०४च्	दुर्वासाश् च मुनिश्रेष्ठो गालवश् च महातपाः  
०३,०८३।१०५अ	एते ऋषिवराः सर्वे त्वत्प्रतीक्षास् तपोधनाः  
०३,०८३।१०५च्	एभिः सह महाराज तीर्थान्य् एतान्य् अनुव्रज  
०३,०८३।१०६अ	एष वै लोमशो नाम देवर्षिर् अमितद्युतिः  
०३,०८३।१०६च्	समेष्यति त्वया चैव तेन सार्धम् अनुव्रज  
०३,०८३।१०७अ	मया च सह धर्मज्ञ तीर्थान्य् एतान्य् अनुव्रज  
०३,०८३।१०७च्	प्राप्स्यसे महतीं कीर्तिं यथा राजा महाभिषः  
०३,०८३।१०८अ	यथा ययातिर् धर्मात्मा यथा राजा पुरूरवाः  
०३,०८३।१०८च्	तथा त्वं कुरुशार्दूल स्वेन धर्मेण शोभसे  
०३,०८३।१०९अ	यथा भगीरथो राजा यथा रामश् च विश्रुतः  
०३,०८३।१०९च्	तथा त्वं सर्वराजभ्यो भ्राजसे रश्मिवान् इव  
०३,०८३।११०अ	यथा मनुर् यथेक्ष्वाकुर् यथा पूरुर् महायशाः  
०३,०८३।११०च्	यथा वैन्यो महातेजास् तथा त्वम् अपि विश्रुतः  
०३,०८३।१११अ	यथा च वृत्रहा सर्वान् सपत्नान् निर्दहत् पुरा  
०३,०८३।१११ब्*०४५३_०१	त्रैलोक्यं पालयाम् आस देवराड् विगतज्वरः  
०३,०८३।१११च्	तथा शत्रुक्षयं कृत्वा प्रजास् त्वं पालयिष्यसि  
०३,०८३।११२अ	स्वधर्मविजिताम् उर्वीं प्राप्य राजीवलोचन  
०३,०८३।११२च्	ख्यातिं यास्यसि धर्मेण कार्तवीर्यार्जुनो यथा  
०३,०८३।११३	वैशम्पायन उवाच  
०३,०८३।११३अ	एवम् आश्वास्य राजानं नारदो भगवान् ऋषिः  
०३,०८३।११३च्	अनुज्ञाप्य महात्मानं तत्रैवान्तरधीयत  
०३,०८३।११४अ	युधिष्ठिरो ऽपि धर्मात्मा तम् एवार्थं विचिन्तयन्  
०३,०८३।११४च्	तीर्थयात्राश्रयं पुण्यम् ऋषीणां प्रत्यवेदयत्  
०३,०८४।००१	वैशम्पायन उवाच  
०३,०८४।००१अ	भ्रातॄणां मतम् आज्ञाय नारदस्य च धीमतः  
०३,०८४।००१च्	पितामहसमं धौम्यं प्राह राजा युधिष्ठिरः  
०३,०८४।००२अ	मया स पुरुषव्याघ्रो जिष्णुः सत्यपराक्रमः  
०३,०८४।००२च्	अस्त्रहेतोर् महाबाहुर् अमितात्मा विवासितः  
०३,०८४।००३अ	स हि वीरो ऽनुरक्तश् च समर्थश् च तपोधन  
०३,०८४।००३च्	कृती च भृशम् अप्य् अस्त्रे वासुदेव इव प्रभुः  
०३,०८४।००४अ	अहं ह्य् एताव् उभौ ब्रह्मन् कृष्णाव् अरिनिघातिनौ  
०३,०८४।००४च्	अभिजानामि विक्रान्तौ तथा व्यासः प्रतापवान्  
०३,०८४।००४ए	त्रियुगौ पुण्डरीकाक्षौ वासुदेवधनञ्जयौ  
०३,०८४।००५अ	नारदो ऽपि तथा वेद सो ऽप्य् अशंसत् सदा मम  
०३,०८४।००५च्	तथाहम् अपि जानामि नरनारायणाव् ऋषी  
०३,०८४।००६अ	शक्तो ऽयम् इत्य् अतो मत्वा मया सम्प्रेषितो ऽर्जुनः  
०३,०८४।००६च्	इन्द्राद् अनवरः शक्तः सुरसूनुः सुराधिपम्  
०३,०८४।००६ए	द्रष्टुम् अस्त्राणि चादातुम् इन्द्राद् इति विवासितः  
०३,०८४।००७अ	भीष्मद्रोणाव् अतिरथौ कृपो द्रौणिश् च दुर्जयः  
०३,०८४।००७च्	धृतराष्ट्रस्य पुत्रेण वृता युधि महाबलाः  
०३,०८४।००७ए	सर्वे वेदविदः शूराः सर्वे ऽस्त्रकुशलास् तथा  
०३,०८४।००७ड़्*०४५४_०१	सर्वे महारथाः ख्याताः सर्वे जितपरिश्रमाः  
०३,०८४।००८अ	योद्धुकामश् च पार्थेन सततं यो महाबलः  
०३,०८४।००८च्	स च दिव्यास्त्रवित् कर्णः सूतपुत्रो महारथः  
०३,०८४।००९अ	सो ऽश्ववेगानिलबलः शरार्चिस् तलनिस्वनः  
०३,०८४।००९च्	रजोधूमो ऽस्त्रसन्तापो धार्तराष्ट्रानिलोद्धतः  
०३,०८४।०१०अ	निसृष्ट इव कालेन युगान्तज्वलनो यथा  
०३,०८४।०१०च्	मम सैन्यमयं कक्षं प्रधक्ष्यति न संशयः  
०३,०८४।०११अ	तं स कृष्णानिलोद्धूतो दिव्यास्त्रजलदो महान्  
०३,०८४।०११च्	श्वेतवाजिबलाकाभृद् गाण्डीवेन्द्रायुधोज्ज्वलः  
०३,०८४।०१२अ	सततं शरधाराभिः प्रदीप्तं कर्णपावकम्  
०३,०८४।०१२च्	उदीर्णो ऽर्जुनमेघो ऽयं शमयिष्यति संयुगे  
०३,०८४।०१३अ	स साक्षाद् एव सर्वाणि शक्रात् परपुरञ्जयः  
०३,०८४।०१३च्	दिव्यान्य् अस्त्राणि बीभत्सुस् तत्त्वतः प्रतिपत्स्यते  
०३,०८४।०१४अ	अलं स तेषां सर्वेषाम् इति मे धीयते मतिः  
०३,०८४।०१४च्	नास्ति त्व् अतिक्रिया तस्य रणे ऽरीणां प्रतिक्रिया  
०३,०८४।०१५अ	तं वयं पाण्डवं सर्वे गृहीतास्त्रं धनञ्जयम्  
०३,०८४।०१५च्	द्रष्टारो न हि बीभत्सुर् भारम् उद्यम्य सीदति  
०३,०८४।०१६अ	वयं तु तम् ऋते वीरं वने ऽस्मिन् द्विपदां वर  
०३,०८४।०१६च्	अवधानं न गच्छामः काम्यके सह कृष्णया  
०३,०८४।०१७अ	भवान् अन्यद् वनं साधु बह्वन्नं फलवच् छुचि  
०३,०८४।०१७च्	आख्यातु रमणीयं च सेवितं पुण्यकर्मभिः  
०३,०८४।०१८अ	यत्र कं चिद् वयं कालं वसन्तः सत्यविक्रमम्  
०३,०८४।०१८च्	प्रतीक्षामो ऽर्जुनं वीरं वर्षकामा इवाम्बुदम्  
०३,०८४।०१९अ	विविधान् आश्रमान् कांश् चिद् द्विजातिभ्यः परिश्रुतान्  
०३,०८४।०१९च्	सरांसि सरितश् चैव रमणीयांश् च पर्वतान्  
०३,०८४।०२०अ	आचक्ष्व न हि नो ब्रह्मन् रोचते तम् ऋते ऽर्जुनम्  
०३,०८४।०२०च्	वने ऽस्मिन् काम्यके वासो गच्छामो ऽन्यां दिशं प्रति  
०३,०८५।००१	वैशम्पायन उवाच  
०३,०८५।००१अ	तान् सर्वान् उत्सुकान् दृष्ट्वा पाण्डवान् दीनचेतसः  
०३,०८५।००१च्	आश्वासयंस् तदा धौम्यो बृहस्पतिसमो ऽब्रवीत्  
०३,०८५।००२अ	ब्राह्मणानुमतान् पुण्यान् आश्रमान् भरतर्षभ  
०३,०८५।००२च्	दिशस् तीर्थानि शैलांश् च शृणु मे गदतो नृप  
०३,०८५।००२द्*०४५५_०१	याञ् श्रुत्वा गदतो राजन् विशोको भवितासि ह  
०३,०८५।००२द्*०४५५_०२	द्रौपद्या चानया सार्धं भ्रातृभिश् च नरेश्वर  
०३,०८५।००२द्*०४५५_०३	श्रवणाच् चैव तेषां त्वं पुण्यम् आप्स्यसि पाण्डव  
०३,०८५।००२द्*०४५५_०४	गत्वा शतगुणं चैव तेभ्य एव नरोत्तम  
०३,०८५।००३अ	पूर्वं प्राचीं दिशं राजन् राजर्षिगणसेविताम्  
०३,०८५।००३च्	रम्यां ते कीर्तयिष्यामि युधिष्ठिर यथास्मृति  
०३,०८५।००४अ	तस्यां देवर्षिजुष्टायां नैमिषं नाम भारत  
०३,०८५।००४च्	यत्र तीर्थानि देवानां सुपुण्यानि पृथक् पृथक्  
०३,०८५।००५अ	यत्र सा गोमती पुण्या रम्या देवर्षिसेविता  
०३,०८५।००५च्	यज्ञभूमिश् च देवानां शामित्रं च विवस्वतः  
०३,०८५।००६अ	तस्यां गिरिवरः पुण्यो गयो राजर्षिसत्कृतः  
०३,०८५।००६च्	शिवं ब्रह्मसरो यत्र सेवितं त्रिदशर्षिभिः  
०३,०८५।००७अ	यदर्थं पुरुषव्याघ्र कीर्तयन्ति पुरातनाः  
०३,०८५।००७च्	एष्टव्या बहवः पुत्रा यद्य् एको ऽपि गयां व्रजेत्  
०३,०८५।००७द्*०४५६_०१	यजेत वाश्वमेधेन नीलं वा वृषम् उत्सृजेत्  
०३,०८५।००७द्*०४५६_०२	उत्तारयति सन्तत्या दश पूर्वान् दशावरान्  
०३,०८५।००८अ	महानदी च तत्रैव तथा गयशिरो ऽनघ  
०३,०८५।००८च्	यत्रासौ कीर्त्यते विप्रैर् अक्षय्यकरणो वटः  
०३,०८५।००८ए	यत्र दत्तं पितृभ्यो ऽन्नम् अक्षय्यं भवति प्रभो  
०३,०८५।००९अ	सा च पुण्यजला यत्र फल्गुनामा महानदी  
०३,०८५।००९च्	बहुमूलफला चापि कौशिकी भरतर्षभ  
०३,०८५।००९ए	विश्वामित्रो ऽभ्यगाद् यत्र ब्राह्मणत्वं तपोधनः  
०३,०८५।०१०अ	गङ्गा यत्र नदी पुण्या यस्यास् तीरे भगीरथः  
०३,०८५।०१०च्	अयजत् तात बहुभिः क्रतुभिर् भूरिदक्षिणैः  
०३,०८५।०११अ	पाञ्चालेषु च कौरव्य कथयन्त्य् उत्पलावतम्  
०३,०८५।०११च्	विश्वामित्रो ऽयजद् यत्र शक्रेण सह कौशिकः  
०३,०८५।०११ए	यत्रानुवंशं भगवाञ् जामदग्न्यस् तथा जगौ  
०३,०८५।०१२अ	विश्वामित्रस्य तां दृष्ट्वा विभूतिम् अतिमानुषीम्  
०३,०८५।०१२च्	कन्यकुब्जे ऽपिबत् सोमम् इन्द्रेण सह कौशिकः  
०३,०८५।०१२ए	ततः क्षत्राद् अपाक्रामद् ब्राह्मणो ऽस्मीति चाब्रवीत्  
०३,०८५।०१३अ	पवित्रम् ऋषिभिर् जुष्टं पुण्यं पावनम् उत्तमम्  
०३,०८५।०१३च्	गङ्गायमुनयोर् वीर सङ्गमं लोकविश्रुतम्  
०३,०८५।०१४अ	यत्रायजत भूतात्मा पूर्वम् एव पितामहः  
०३,०८५।०१४च्	प्रयागम् इति विख्यातं तस्माद् भरतसत्तम  
०३,०८५।०१५अ	अगस्त्यस्य च राजेन्द्र तत्राश्रमवरो महान्  
०३,०८५।०१५ब्*०४५७_०१	तत् तथा तापसारण्यं तापसैर् उपशोभितम्  
०३,०८५।०१५च्	हिरण्यबिन्दुः कथितो गिरौ कालञ्जरे नृप  
०३,०८५।०१६अ	अत्यन्यान् पर्वतान् राजन् पुण्यो गिरिवरः शिवः  
०३,०८५।०१६च्	महेन्द्रो नाम कौरव्य भार्गवस्य महात्मनः  
०३,०८५।०१७अ	अयजद् यत्र कौन्तेय पूर्वम् एव पितामहः  
०३,०८५।०१७च्	यत्र भागीरथी पुण्या सदस्यासीद् युधिष्ठिर  
०३,०८५।०१८अ	यत्रासौ ब्रह्मशालेति पुण्या ख्याता विशां पते  
०३,०८५।०१८च्	धूतपाप्मभिर् आकीर्णा पुण्यं तस्याश् च दर्शनम्  
०३,०८५।०१९अ	पवित्रो मङ्गलीयश् च ख्यातो लोके सनातनः  
०३,०८५।०१९च्	केदारश् च मतङ्गस्य महान् आश्रम उत्तमः  
०३,०८५।०२०अ	कुण्डोदः पर्वतो रम्यो बहुमूलफलोदकः  
०३,०८५।०२०च्	नैषधस् तृषितो यत्र जलं शर्म च लब्धवान्  
०३,०८५।०२१अ	यत्र देववनं रम्यं तापसैर् उपशोभितम्  
०३,०८५।०२१च्	बाहुदा च नदी यत्र नन्दा च गिरिमूर्धनि  
०३,०८५।०२२अ	तीर्थानि सरितः शैलाः पुण्यान्य् आयतनानि च  
०३,०८५।०२२च्	प्राच्यां दिशि महाराज कीर्तितानि मया तव  
०३,०८५।०२३अ	तिसृष्व् अन्यासु पुण्यानि दिक्षु तीर्थानि मे शृणु  
०३,०८५।०२३ब्*०४५८_०१	विस्तारेण यथाबुद्धि दिक्षु तीर्थानि मे शृणु  
०३,०८५।०२३च्	सरितः पर्वतांश् चैव पुण्यान्य् आयतनानि च  
०३,०८६।००१	धौम्य उवाच  
०३,०८६।००१अ	दक्षिणस्यां तु पुण्यानि शृणु तीर्थानि भारत  
०३,०८६।००१च्	विस्तरेण यथाबुद्धि कीर्त्यमानानि भारत  
०३,०८६।००२अ	यस्याम् आख्यायते पुण्या दिशि गोदावरी नदी  
०३,०८६।००२च्	बह्वारामा बहुजला तापसाचरिता शुभा  
०३,०८६।००३अ	वेण्णा भीमरथी चोभे नद्यौ पापभयापहे  
०३,०८६।००३च्	मृगद्विजसमाकीर्णे तापसालयभूषिते  
०३,०८६।००४अ	राजर्षेस् तत्र च सरिन् नृगस्य भरतर्षभ  
०३,०८६।००४च्	रम्यतीर्था बहुजला पयोष्णी द्विजसेविता  
०३,०८६।००५अ	अपि चात्र महायोगी मार्कण्डेयो महातपाः  
०३,०८६।००५च्	अनुवंष्यां जगौ गाथां नृगस्य धरणीपतेः  
०३,०८६।००६अ	नृगस्य यजमानस्य प्रत्यक्षम् इति नः श्रुतम्  
०३,०८६।००६च्	अमाद्यद् इन्द्रः सोमेन दक्षिणाभिर् द्विजातयः  
०३,०८६।००६द्*०४५९_०१	पयोष्ण्यां यजमानस्य वाराहे तीर्थ उत्तमे  
०३,०८६।००६द्*०४५९_०२	उद्धृतं भूतलस्थं वा वायुना समुदीरितम्  
०३,०८६।००६द्*०४५९_०३	पयोष्ण्या हरते तोयं पापम् आमरणान्तिकम्  
०३,०८६।००६द्*०४५९_०४	स्वर्गाद् उत्तुङ्गम् अमलं विषाणं यत्र शूलिनः  
०३,०८६।००६द्*०४५९_०५	स्वम् आत्मविहितं दृष्ट्वा मर्त्यः शिवपुरं व्रजेत्  
०३,०८६।००६द्*०४५९_०६	एकतः सरितः सर्वा गङ्गाद्याः सलिलोच्चयाः  
०३,०८६।००६द्*०४५९_०७	पयोष्णी चैकतः पुण्या तीर्थेभ्यो हि मता मम  
०३,०८६।००६द्*०४६०_०१	मरुतः परिवेष्टारः सदस्याश् च दिवौकसः  
०३,०८६।००७अ	माठरस्य वनं पुण्यं बहुमूलफलं शिवम्  
०३,०८६।००७च्	यूपश् च भरतश्रेष्ठ वरुणस्रोतसे गिरौ  
०३,०८६।००८अ	प्रवेण्युत्तरपार्श्वे तु पुण्ये कण्वाश्रमे तथा  
०३,०८६।००८च्	तापसानाम् अरण्यानि कीर्तितानि यथाश्रुति  
०३,०८६।००९अ	वेदी शूर्पारके तात जमदग्नेर् महात्मनः  
०३,०८६।००९च्	रम्या पाषाणतीर्था च पुरश्चन्द्रा च भारत  
०३,०८६।०१०अ	अशोकतीर्थं मर्त्येषु कौन्तेय बहुलाश्रमम्  
०३,०८६।०१०च्	अगस्त्यतीर्थं पाण्ड्येषु वारुणं च युधिष्ठिर  
०३,०८६।०११अ	कुमार्यः कथिताः पुण्याः पाण्ड्येष्व् एव नरर्षभ  
०३,०८६।०११च्	ताम्रपर्णीं तु कौन्तेय कीर्तयिष्यामि तां शृणु  
०३,०८६।०१२अ	यत्र देवैस् तपस् तप्तं महद् इच्छद्भिर् आश्रमे  
०३,०८६।०१२च्	गोकर्णम् इति विख्यातं त्रिषु लोकेषु भारत  
०३,०८६।०१३अ	शीततोयो बहुजलः पुण्यस् तात शिवश् च सः  
०३,०८६।०१३च्	ह्रदः परमदुष्प्रापो मानुषैर् अकृतात्मभिः  
०३,०८६।०१४अ	तत्रैव तृणसोमाग्नेः सम्पन्नफलमूलवान्  
०३,०८६।०१४च्	आश्रमो ऽगस्त्यशिष्यस्य पुण्यो देवसभे गिरौ  
०३,०८६।०१५अ	वैडूर्यपर्वतस् तत्र श्रीमान् मणिमयः शिवः  
०३,०८६।०१५च्	अगस्त्यस्याश्रमश् चैव बहुमूलफलोदकः  
०३,०८६।०१६अ	सुराष्ट्रेष्व् अपि वक्ष्यामि पुण्यान्य् आयतनानि च  
०३,०८६।०१६च्	आश्रमान् सरितः शैलान् सरांसि च नराधिप  
०३,०८६।०१७अ	चमसोन्मज्जनं विप्रास् तत्रापि कथयन्त्य् उत  
०३,०८६।०१७च्	प्रभासं चोदधौ तीर्थं त्रिदशानां युधिष्ठिर  
०३,०८६।०१८अ	तत्र पिण्डारकं नाम तापसाचरितं शुभम्  
०३,०८६।०१८च्	उज्जयन्तश् च शिखरी क्षिप्रं सिद्धिकरो महान्  
०३,०८६।०१९अ	तत्र देवर्षिवर्येण नारदेनानुकीर्तितः  
०३,०८६।०१९च्	पुराणः श्रूयते श्लोकस् तं निबोध युधिष्ठिर  
०३,०८६।०२०अ	पुण्ये गिरौ सुराष्ट्रेषु मृगपक्षिनिषेविते  
०३,०८६।०२०च्	उज्जयन्ते स्म तप्ताङ्गो नाकपृष्ठे महीयते  
०३,०८६।०२०द्*०४६१_०१	एष नारायणः श्रीमान् क्षीरार्णवनिकेतनः  
०३,०८६।०२०द्*०४६१_०२	नागपर्यङ्कम् उत्सृज्य ह्य् आगतो मथुरां पुरीम्  
०३,०८६।०२१अ	पुण्या द्वारवती तत्र यत्रास्ते मधुसूदनः  
०३,०८६।०२१च्	साक्षाद् देवः पुराणो ऽसौ स हि धर्मः सनातनः  
०३,०८६।०२२अ	ये च वेदविदो विप्रा ये चाध्यात्मविदो जनाः  
०३,०८६।०२२च्	ते वदन्ति महात्मानं कृष्णं धर्मं सनातनम्  
०३,०८६।०२३अ	पवित्राणां हि गोविन्दः पवित्रं परम् उच्यते  
०३,०८६।०२३ब्*०४६२_०१	मङ्गऌअं भगवान् विष्णुर् मङ्गऌअं मधुसूदनः  
०३,०८६।०२३ब्*०४६२_०२	मङ्गऌअं पुण्डरीकाक्षो मङ्गऌअं गरुडध्वजः  
०३,०८६।०२३च्	पुण्यानाम् अपि पुण्यो ऽसौ मङ्गलानां च मङ्गलम्  
०३,०८६।०२४अ	त्रैलोक्यं पुण्डरीकाक्षो देवदेवः सनातनः  
०३,०८६।०२४ब्*०४६३_०१	अव्ययात्मा महात्मा च क्षेत्रज्ञः परमेश्वरः  
०३,०८६।०२४च्	आस्ते हरिर् अचिन्त्यात्मा तत्रैव मधुसूदनः  
०३,०८७।००१	धौम्य उवाच  
०३,०८७।००१अ	अवन्तिषु प्रतीच्यां वै कीर्तयिष्यामि ते दिशि  
०३,०८७।००१च्	यानि तत्र पवित्राणि पुण्यान्य् आयतनानि च  
०३,०८७।००२अ	प्रियङ्ग्वाम्रवनोपेता वानीरवनमालिनी  
०३,०८७।००२च्	प्रत्यक्स्रोता नदी पुण्या नर्मदा तत्र भारत  
०३,०८७।००२द्*०४६४_०१	त्रैलोक्ये यानि तीर्थानि पुण्यान्य् आयतनानि च  
०३,०८७।००२द्*०४६४_०२	सरिद्वनानि शैलेन्द्रा देवाश् च सपितामहाः  
०३,०८७।००२द्*०४६४_०३	नर्मदायां कुरुश्रेष्ठ सह सिद्धर्षिचारणैः  
०३,०८७।००२द्*०४६४_०४	स्नातुम् आयान्ति पुण्यौघैः सदा वारिषु भारत  
०३,०८७।००३अ	निकेतः ख्यायते पुण्यो यत्र विश्रवसो मुनेः  
०३,०८७।००३च्	जज्ञे धनपतिर् यत्र कुबेरो नरवाहनः  
०३,०८७।००४अ	वैडूर्यशिखरो नाम पुण्यो गिरिवरः शुभः  
०३,०८७।००४च्	दिव्यपुष्पफलास् तत्र पादपा हरितच्छदाः  
०३,०८७।००५अ	तस्य शैलस्य शिखरे सरस् तत्र च धीमतः  
०३,०८७।००५च्	प्रफुल्लनलिनं राजन् देवगन्धर्वसेवितम्  
०३,०८७।००६अ	बह्वाश्चर्यं महाराज दृश्यते तत्र पर्वते  
०३,०८७।००६च्	पुण्ये स्वर्गोपमे दिव्ये नित्यं देवर्षिसेविते  
०३,०८७।००७अ	ह्रदिनी पुण्यतीर्था च राजर्षेस् तत्र वै सरित्  
०३,०८७।००७च्	विश्वामित्रनदी पारा पुण्या परपुरञ्जय  
०३,०८७।००८अ	यस्यास् तीरे सतां मध्ये ययातिर् नहुषात्मजः  
०३,०८७।००८च्	पपात स पुनर् लोकांल् लेभे धर्मान् सनातनान्  
०३,०८७।००९अ	तत्र पुण्यह्रदस् तात मैनाकश् चैव पर्वतः  
०३,०८७।००९च्	बहुमूलफलो वीर असितो नाम पर्वतः  
०३,०८७।०१०अ	आश्रमः कक्षसेनस्य पुण्यस् तत्र युधिष्ठिर  
०३,०८७।०१०च्	च्यवनस्याश्रमश् चैव ख्यातः सर्वत्र पाण्डव  
०३,०८७।०१०ए	तत्राल्पेनैव सिध्यन्ति मानवास् तपसा विभो  
०३,०८७।०११अ	जम्बूमार्गो महाराज ऋषीणां भावितात्मनाम्  
०३,०८७।०११च्	आश्रमः शाम्यतां श्रेष्ठ मृगद्विजगणायुतः  
०३,०८७।०१२अ	ततः पुण्यतमा राजन् सततं तापसायुता  
०३,०८७।०१२च्	केतुमाला च मेध्या च गङ्गारण्यं च भूमिप  
०३,०८७।०१२ए	ख्यातं च सैन्धवारण्यं पुण्यं द्विजनिषेवितम्  
०३,०८७।०१३अ	पितामहसरः पुण्यं पुष्करं नाम भारत  
०३,०८७।०१३च्	वैखानसानां सिद्धानाम् ऋषीणाम् आश्रमः प्रियः  
०३,०८७।०१४अ	अप्य् अत्र संस्तवार्थाय प्रजापतिर् अथो जगौ  
०३,०८७।०१४च्	पुष्करेषु कुरुश्रेष्ठ गाथां सुकृतिनां वर  
०३,०८७।०१५अ	मनसाप्य् अभिकामस्य पुष्कराणि मनस्विनः  
०३,०८७।०१५च्	पापाणि विप्रणश्यन्ति नाकपृष्ठे च मोदते  
०३,०८८।००१	धौम्य उवाच  
०३,०८८।००१अ	उदीच्यां राजशार्दूल दिशि पुण्यानि यानि वै  
०३,०८८।००१च्	तानि ते कीर्तयिष्यामि पुण्यान्य् आयतनानि च  
०३,०८८।००१द्*०४६५_०१	शृणुष्वावहितो भूत्वा मम मन्त्रयतः प्रभो  
०३,०८८।००१द्*०४६५_०२	कथाप्रतिग्रहो वीर श्रद्धां जनयते शुभाम्  
०३,०८८।००२अ	सरस्वती पुण्यवहा ह्रदिनी वनमालिनी  
०३,०८८।००२च्	समुद्रगा महावेगा यमुना यत्र पाण्डव  
०३,०८८।००३अ	तत्र पुण्यतमं तीर्थं प्लक्षावतरणं शिवम्  
०३,०८८।००३च्	यत्र सारस्वतैर् इष्ट्वा गच्छन्त्य् अवभृथं द्विजाः  
०३,०८८।००४अ	पुण्यं चाख्यायते दिव्यं शिवम् अग्निशिरो ऽनघ  
०३,०८८।००४च्	सहदेवो ऽयजद् यत्र शम्याक्षेपेण भारत  
०३,०८८।००५अ	एतस्मिन्न् एव चार्थेयम् इन्द्रगीता युधिष्ठिर  
०३,०८८।००५च्	गाथा चरति लोके ऽस्मिन् गीयमाना द्विजातिभिः  
०३,०८८।००६अ	अग्नयः सहदेवेन ये चिता यमुनाम् अनु  
०३,०८८।००६च्	शतं शतसहस्राणि सहस्रशतदक्षिणाः  
०३,०८८।००७अ	तत्रैव भरतो राजा चक्रवर्ती महायशाः  
०३,०८८।००७च्	विंशतिं सप्त चाष्टौ च हयमेधान् उपाहरत्  
०३,०८८।००८अ	कामकृद् यो द्विजातीनां श्रुतस् तात मया पुरा  
०३,०८८।००८च्	अत्यन्तम् आश्रमः पुण्यः सरकस् तस्य विश्रुतः  
०३,०८८।००९अ	सरस्वती नदी सद्भिः सततं पार्थ पूजिता  
०३,०८८।००९च्	वालखिल्यैर् महाराज यत्रेष्टम् ऋषिभिः पुरा  
०३,०८८।०१०अ	दृषद्वती पुण्यतमा तत्र ख्याता युधिष्ठिर  
०३,०८८।०१०ब्*०४६६_०१	न्यग्रोधाख्यस् तु पुण्याख्यः पाञ्चाल्यो द्विपदां वर  
०३,०८८।०१०ब्*०४६६_०२	दाल्भ्यघोषश् च दाल्भ्यश् च धरणीस्थो महात्मनः  
०३,०८८।०१०ब्*०४६६_०३	कौन्तेयानन्तयशसः सुव्रतस्यामितौजसः  
०३,०८८।०१०ब्*०४६६_०४	आश्रमः ख्यायते पुण्यस् त्रिषु लोकेषु विश्रुतः  
०३,०८८।०१०च्	तत्र वैवर्ण्यवर्णौ च सुपुण्यौ मनुजाधिप  
०३,०८८।०११अ	वेदज्ञौ वेदविदितौ विद्यावेदविदाव् उभौ  
०३,०८८।०११च्	यजन्तौ क्रतुभिर् नित्यं पुण्यैर् भरतसत्तम  
०३,०८८।०१२अ	समेत्य बहुशो देवाः सेन्द्राः सवरुणाः पुरा  
०३,०८८।०१२च्	विशाखयूपे ऽतप्यन्त तस्मात् पुण्यतमः स वै  
०३,०८८।०१३अ	ऋषिर् महान् महाभागो जमदग्निर् महायशाः  
०३,०८८।०१३च्	पलाशकेषु पुण्येषु रम्येष्व् अयजताभिभूः  
०३,०८८।०१४अ	यत्र सर्वाः सरिच्छ्रेष्ठाः साक्षात् तम् ऋषिसत्तमम्  
०३,०८८।०१४च्	स्वं स्वं तोयम् उपादाय परिवार्योपतस्थिरे  
०३,०८८।०१५अ	अपि चात्र महाराज स्वयं विश्वावसुर् जगौ  
०३,०८८।०१५च्	इमं श्लोकं तदा वीर प्रेक्ष्य वीर्यं महात्मनः  
०३,०८८।०१६अ	यजमानस्य वै देवाञ् जमदग्नेर् महात्मनः  
०३,०८८।०१६च्	आगम्य सरितः सर्वा मधुना समतर्पयन्  
०३,०८८।०१७अ	गन्धर्वयक्षरक्षोभिर् अप्सरोभिश् च शोभितम्  
०३,०८८।०१७च्	किरातकिन्नरावासं शैलं शिखरिणां वरम्  
०३,०८८।०१८अ	बिभेद तरसा गङ्गा गङ्गाद्वारे युधिष्ठिर  
०३,०८८।०१८च्	पुण्यं तत् ख्यायते राजन् ब्रह्मर्षिगणसेवितम्  
०३,०८८।०१९अ	सनत्कुमारः कौरव्य पुण्यं कनखलं तथा  
०३,०८८।०१९च्	पर्वतश् च पुरुर् नाम यत्र जातः पुरूरवाः  
०३,०८८।०२०अ	भृगुर् यत्र तपस् तेपे महर्षिगणसेवितः  
०३,०८८।०२०च्	स राजन्न् आश्रमः ख्यातो भृगुतुङ्गो महागिरिः  
०३,०८८।०२१अ	यच् च भूतं भविष्यच् च भवच् च पुरुषर्षभ  
०३,०८८।०२१च्	नारायणः प्रभुर् विष्णुः शाश्वतः पुरुषोत्तमः  
०३,०८८।०२२अ	तस्यातियशसः पुण्यां विशालां बदरीम् अनु  
०३,०८८।०२२च्	आश्रमः ख्यायते पुण्यस् त्रिषु लोकेषु विश्रुतः  
०३,०८८।०२३अ	उष्णतोयवहा गङ्ग शीततोयवहापरा  
०३,०८८।०२३च्	सुवर्णसिकता राजन् विशालां बदरीम् अनु  
०३,०८८।०२४अ	ऋषयो यत्र देवाश् च महाभागा महौजसः  
०३,०८८।०२४च्	प्राप्य नित्यं नमस्यन्ति देवं नारायणं विभुम्  
०३,०८८।०२५अ	यत्र नारायणो देवः परमात्मा सनातनः  
०३,०८८।०२५च्	तत्र कृत्स्नं जगत् पार्थ तीर्थान्य् आयतनानि च  
०३,०८८।०२६अ	तत् पुण्यं तत् परं ब्रह्म तत् तीर्थं तत् तपोवनम्  
०३,०८८।०२६ब्*०४६७_०१	तत् परं परमं देवं भूतानाम् ईश्वरेश्वरम्  
०३,०८८।०२६ब्*०४६७_०२	शाश्वतं परमं चैव धातारं परमं पदम्  
०३,०८८।०२६ब्*०४६७_०३	यं विदित्वा न शोचन्ति विद्वांसः शास्त्रदृष्टयः  
०३,०८८।०२६च्	तत्र देवर्षयः सिद्धाः सर्वे चैव तपोधनाः  
०३,०८८।०२७अ	आदिदेवो महायोगी यत्रास्ते मधुसूदनः  
०३,०८८।०२७च्	पुण्यानाम् अपि तत् पुण्यं तत्र ते संशयो ऽस्तु मा  
०३,०८८।०२८अ	एतानि राजन् पुण्यानि पृथिव्यां पृथिवीपते  
०३,०८८।०२८च्	कीर्तितानि नरश्रेष्ठ तीर्थान्य् आयतनानि च  
०३,०८८।०२९अ	एतानि वसुभिः साध्यैर् आदित्यैर् मरुदश्विभिः  
०३,०८८।०२९च्	ऋषिभिर् ब्रह्मकल्पैश् च सेवितानि महात्मभिः  
०३,०८८।०३०अ	चरन् एतानि कौन्तेय सहितो ब्राह्मणर्षभैः  
०३,०८८।०३०च्	भ्रातृभिश् च महाभागैर् उत्कण्ठां विजहिष्यसि  
०३,०८९।००१	वैशम्पायन उवाच  
०३,०८९।००१अ	एवं सम्भाषमाणे तु धौम्ये कौरवनन्दन  
०३,०८९।००१च्	लोमशः सुमहातेजा ऋषिस् तत्राजगाम ह  
०३,०८९।००२अ	तं पाण्डवाग्रजो राजा सगणो ब्राह्मणाश् च ते  
०३,०८९।००२च्	उदतिष्ठन् महाभागं दिवि शक्रम् इवामराः  
०३,०८९।००३अ	तम् अभ्यर्च्य यथान्यायं धर्मराजो युधिष्ठिरः  
०३,०८९।००३च्	पप्रच्छागमने हेतुम् अटने च प्रयोजनम्  
०३,०८९।००४अ	स पृष्टः पाण्डुपुत्रेण प्रीयमाणो महामनाः  
०३,०८९।००४च्	उवाच श्लक्ष्णया वाचा हर्षयन्न् इव पाण्डवान्  
०३,०८९।००५अ	सञ्चरन्न् अस्मि कौन्तेय सर्वलोकान् यदृच्छया  
०३,०८९।००५च्	गतः शक्रस्य सदनं तत्रापश्यं सुरेश्वरम्  
०३,०८९।००६अ	तव च भ्रातरं वीरम् अपश्यं सव्यसाचिनम्  
०३,०८९।००६च्	शक्रस्यार्धासनगतं तत्र मे विस्मयो महान्  
०३,०८९।००६ए	आसीत् पुरुषशार्दूल दृष्ट्वा पार्थं तथागतम्  
०३,०८९।००७अ	आह मां तत्र देवेशो गच्छ पाण्डुसुतान् इति  
०३,०८९।००७च्	सो ऽहम् अभ्यागतः क्षिप्रं दिदृक्षुस् त्वां सहानुजम्  
०३,०८९।००८अ	वचनात् पुरुहूतस्य पार्थस्य च महात्मनः  
०३,०८९।००८च्	आख्यास्ये ते प्रियं तात महत् पाण्डवनन्दन  
०३,०८९।००९अ	भ्रातृभिः सहितो राजन् कृष्णया चैव तच् छृणु  
०३,०८९।००९च्	यत् त्वयोक्तो महाबाहुर् अस्त्रार्थं पाण्डवर्षभ  
०३,०८९।०१०अ	तद् अस्त्रम् आप्तं पार्थेन रुद्राद् अप्रतिमं महत्  
०३,०८९।०१०च्	यत् तद् ब्रह्मशिरो नाम तपसा रुद्रम् आगतम्  
०३,०८९।०११अ	अमृताद् उत्थितं रौद्रं तल् लब्धं सव्यसाचिना  
०३,०८९।०११च्	तत् समन्त्रं ससंहारं सप्रायश्चित्तमङ्गलम्  
०३,०८९।०१२अ	वज्रं चान्यानि चास्त्राणि दण्डादीनि युधिष्ठिर  
०३,०८९।०१२च्	यमात् कुबेराद् वरुणाद् इन्द्राच् च कुरुनन्दन  
०३,०८९।०१२ए	अस्त्राण्य् अधीतवान् पार्थो दिव्यान्य् अमितविक्रमः  
०३,०८९।०१३अ	विश्वावसोश् च तनयाद् गीतं नृत्तं च साम च  
०३,०८९।०१३च्	वादित्रं च यथान्यायं प्रत्यविन्दद् यथाविधि  
०३,०८९।०१४अ	एवं कृतास्त्रः कौन्तेयो गान्धर्वं वेदम् आप्तवान्  
०३,०८९।०१४च्	सुखं वसति बीभत्सुर् अनुजस्यानुजस् तव  
०३,०८९।०१५अ	यदर्थं मां सुरश्रेष्ठ इदं वचनम् अब्रवीत्  
०३,०८९।०१५च्	तच् च ते कथयिष्यामि युधिष्ठिर निबोध मे  
०३,०८९।०१६अ	भवान् मनुष्यलोकाय गमिष्यति न संशयः  
०३,०८९।०१६च्	ब्रूयाद् युधिष्ठिरं तत्र वचनान् मे द्विजोत्तम  
०३,०८९।०१७अ	आगमिष्यति ते भ्राता कृतास्त्रः क्षिप्रम् अर्जुनः  
०३,०८९।०१७च्	सुरकार्यं महत् कृत्वा यद् आशक्यं दिवौकसैः  
०३,०८९।०१८अ	तपसा तु त्वम् आत्मानं भ्रातृभिः सह योजय  
०३,०८९।०१८च्	तपसो हि परं नास्ति तपसा विन्दते महत्  
०३,०८९।०१९अ	अहं च कर्णं जानामि यथावद् भरतर्षभ  
०३,०८९।०१९ब्*०४६८_०१	सत्यसन्धं महोत्साहं महावीर्यं महाबलम्  
०३,०८९।०१९ब्*०४६८_०२	महाहवेष्व् अप्रतिमं महायुद्धविशारदम्  
०३,०८९।०१९ब्*०४६८_०३	महाधनुर्धरं वीरं महास्त्रं वरवर्णिनम्  
०३,०८९।०१९ब्*०४६८_०४	महेश्वरसुतप्रख्यम् आदित्यतनयं प्रभुम्  
०३,०८९।०१९ब्*०४६८_०५	तथा ज्ञानगतिं स्कन्धं सहजोल्बणपौरुषम्  
०३,०८९।०१९च्	न स पार्थस्य सङ्ग्रामे कलाम् अर्हति षोडशीम्  
०३,०८९।०२०अ	यच् चापि ते भयं तस्मान् मनसिस्थम् अरिन्दम  
०३,०८९।०२०च्	तच् चाप्य् अपहरिष्यामि सव्यसाचाव् इहागते  
०३,०८९।०२१अ	यच् च ते मानसं वीर तीर्थयात्राम् इमां प्रति  
०३,०८९।०२१च्	तच् च ते लोमशः सर्वं कथयिष्यत्य् असंशयम्  
०३,०८९।०२२अ	यच् च किं चित् तपोयुक्तं फलं तीर्थेषु भारत  
०३,०८९।०२२च्	महर्षिर् एष यद् ब्रूयात् तच् छ्रद्धेयम् अनन्यथा  
०३,०९०।००१	लोमश उवाच  
०३,०९०।००१अ	धनञ्जयेन चाप्य् उक्तं यत् तच् छृणु युधिष्ठिर  
०३,०९०।००१च्	युधिष्ठिरं भ्रातरं मे योजयेर् धर्म्यया श्रिया  
०३,०९०।००२अ	त्वं हि धर्मान् परान् वेत्थ तपांसि च तपोधन  
०३,०९०।००२च्	श्रीमतां चापि जानासि राज्ञां धर्मं सनातनम्  
०३,०९०।००३अ	स भवान् यत् परं वेद पावनं पुरुषान् प्रति  
०३,०९०।००३च्	तेन संयोजयेथास् त्वं तीर्थपुण्येन पाण्डवम्  
०३,०९०।००४अ	यथा तीर्थानि गच्छेत गाश् च दद्यात् स पार्थिवः  
०३,०९०।००४च्	तथा सर्वात्मना कार्यम् इति मां विजयो ऽब्रवीत्  
०३,०९०।००५अ	भवता चानुगुप्तो ऽसौ चरेत् तीर्थानि सर्वशः  
०३,०९०।००५च्	रक्षोभ्यो रक्षितव्यश् च दुर्गेषु विषमेषु च  
०३,०९०।००६अ	दधीच इव देवेन्द्रं यथा चाप्य् अङ्गिरा रविम्  
०३,०९०।००६च्	तथा रक्षस्व कौन्तेयं राक्षसेभ्यो द्विजोत्तम  
०३,०९०।००७अ	यातुधाना हि बहवो राक्षसाः पर्वतोपमाः  
०३,०९०।००७च्	त्वयाभिगुप्तान् कौन्तेयान् नातिवर्तेयुर् अन्तिकात्  
०३,०९०।००८अ	सो ऽहम् इन्द्रस्य वचनान् नियोगाद् अर्जुनस्य च  
०३,०९०।००८ब्*०४६९_०१	आगतस् त्वां महाबाहो कुरु पुण्यं युधिष्ठिर  
०३,०९०।००८च्	रक्षमाणो भयेभ्यस् त्वां चरिष्यामि त्वया सह  
०३,०९०।००९अ	द्विस् तीर्थानि मया पूर्वं दृष्टानि कुरुनन्दन  
०३,०९०।००९च्	इदं तृतीयं द्रक्ष्यामि तान्य् एव भवता सह  
०३,०९०।०१०अ	इयं राजर्षिभिर् याता पुण्यकृद्भिर् युधिष्ठिर  
०३,०९०।०१०च्	मन्वादिभिर् महाराज तीर्थयात्रा भयापहा  
०३,०९०।०११अ	नानृजुर् नाकृतात्मा च नावैद्यो न च पापकृत्  
०३,०९०।०११च्	स्नाति तीर्थेषु कौरव्य न च वक्रमतिर् नरः  
०३,०९०।०१२अ	त्वं तु धर्ममतिर् नित्यं धर्मज्ञः सत्यसङ्गरः  
०३,०९०।०१२च्	विमुक्तः सर्वपापेभ्यो भूय एव भविष्यसि  
०३,०९०।०१३अ	यथा भगीरथो राजा राजानश् च गयादयः  
०३,०९०।०१३च्	यथा ययातिः कौन्तेय तथा त्वम् अपि पाण्डव  
०३,०९०।०१४	युधिष्ठिर उवाच  
०३,०९०।०१४अ	न हर्षात् सम्प्रपश्यामि वाक्यस्यास्योत्तरं क्व चित्  
०३,०९०।०१४च्	स्मरेद् धि देवराजो यं किं नामाभ्यधिकं ततः  
०३,०९०।०१५अ	भवता सङ्गमो यस्य भ्राता यस्य धनञ्जयः  
०३,०९०।०१५च्	वासवः स्मरते यस्य को नामाभ्यधिकस् ततः  
०३,०९०।०१६अ	यच् च मां भगवान् आह तीर्थानां दर्शनं प्रति  
०३,०९०।०१६च्	धौम्यस्य वचनाद् एषा बुद्धिः पूर्वं कृतैव मे  
०३,०९०।०१७अ	तद् यदा मन्यसे ब्रह्मन् गमनं तीर्थदर्शने  
०३,०९०।०१७च्	तदैव गन्तास्मि दृढम् एष मे निश्चयः परः  
०३,०९०।०१८	वैशम्पायन उवाच  
०३,०९०।०१८अ	गमने कृतबुद्धिं तं पाण्डवं लोमशो ऽब्रवीत्  
०३,०९०।०१८च्	लघुर् भव महाराज लघुः स्वैरं गमिष्यसि  
०३,०९०।०१९	युधिष्ठिर उवाच  
०३,०९०।०१९अ	बिक्षाभुजो निवर्तन्तां ब्राह्मणा यतयश् च ये  
०३,०९०।०१९ब्*०४७०_०१	क्षुत्तृष्णाध्वश्रमायासशीतार्तिम् असहिष्णवः  
०३,०९०।०१९ब्*०४७०_०२	ते सर्वे विनिवर्तन्तां ये च मिष्टभुजो द्विजाः  
०३,०९०।०१९ब्*०४७०_०३	पक्वान्नलेह्यपानानां मांसानां च विकल्पकाः  
०३,०९०।०१९ब्*०४७०_०४	ते ऽपि सर्वे निवर्तन्तां ये च सूदानुयायिनः  
०३,०९०।०१९ब्*०४७०_०५	मया यथोचिता जीव्यैः संविभक्ताश् च वृत्तिभिः  
०३,०९०।०१९च्	ये चाप्य् अनुगताः पौरा राजभक्तिपुरस्कृताः  
०३,०९०।०२०अ	धृतराष्ट्रं महाराजम् अभिगच्छन्तु चैव ते  
०३,०९०।०२०च्	स दास्यति यथाकालम् उचिता यस्य या भृतिः  
०३,०९०।०२१अ	स चेद् यथोचितां वृत्तिं न दद्यान् मनुजेश्वरः  
०३,०९०।०२१च्	अस्मत्प्रियहितार्थाय पाञ्चाल्यो वः प्रदास्यति  
०३,०९०।०२२	वैशम्पायन उवाच  
०३,०९०।०२२अ	ततो भूयिष्ठशः पौरा गुरुभारसमाहिताः  
०३,०९०।०२२च्	विप्राश् च यतयो युक्ता जग्मुर् नागपुरं प्रति  
०३,०९०।०२३अ	तान् सर्वान् धर्मराजस्य प्रेम्णा राजाम्बिकासुतः  
०३,०९०।०२३च्	प्रतिजग्राह विधिवद् धनैश् च समतर्पयत्  
०३,०९०।०२४अ	ततः कुन्तीसुतो राजा लघुभिर् ब्राह्मणैः सह  
०३,०९०।०२४च्	लोमशेन च सुप्रीतस् त्रिरात्रं काम्यके ऽवसत्  
०३,०९१।००१	वैशम्पायन उवाच  
०३,०९१।००१अ	ततः प्रयान्तं कौन्तेयं ब्राह्मणा वनवासिनः  
०३,०९१।००१च्	अभिगम्य तदा राजन्न् इदं वचनम् अब्रुवन्  
०३,०९१।००२अ	राजंस् तीर्थानि गन्तासि पुण्यानि भ्रातृभिः सह  
०३,०९१।००२च्	देवर्षिणा च सहितो लोमशेन महात्मना  
०३,०९१।००३अ	अस्मान् अपि महाराज नेतुम् अर्हसि पाण्डव  
०३,०९१।००३च्	अस्माभिर् हि न शक्यानि त्वद् ऋते तानि कौरव  
०३,०९१।००४अ	श्वापदैर् उपसृष्टानि दुर्गाणि विषमाणि च  
०३,०९१।००४च्	अगम्यानि नरैर् अल्पैस् तीर्थानि मनुजेश्वर  
०३,०९१।००५अ	भवन्तो भ्रातरः शूरा धनुर्धरवराः सदा  
०३,०९१।००५च्	भवद्भिः पालिताः शूरैर् गच्छेम वयम् अप्य् उत  
०३,०९१।००६अ	भवत्प्रसादाद् धि वयं प्राप्नुयाम फलं शुभम्  
०३,०९१।००६च्	तीर्थानां पृथिवीपाल व्रतानां च विशां पते  
०३,०९१।००७अ	तव वीर्यपरित्राताः शुद्धास् तीर्थपरिप्लुताः  
०३,०९१।००७च्	भवेम धूतपाप्मानस् तीर्थसन्दर्शनान् नृप  
०३,०९१।००८अ	भवान् अपि नरेन्द्रस्य कार्तवीर्यस्य भारत  
०३,०९१।००८च्	अष्टकस्य च राजर्षेर् लोमपादस्य चैव ह  
०३,०९१।००९अ	भरतस्य च वीरस्य सार्वभौमस्य पार्थिव  
०३,०९१।००९च्	ध्रुवं प्राप्स्यसि दुष्प्रापांल् लोकांस् तीर्थपरिप्लुतः  
०३,०९१।०१०अ	प्रभासादीनि तीर्थानि महेन्द्रादींश् च पर्वतान्  
०३,०९१।०१०च्	गङ्गाद्याः सरितश् चैव प्लक्षादींश् च वनस्पतीन्  
०३,०९१।०१०ए	त्वया सह महीपाल द्रष्टुम् इच्छामहे वयम्  
०३,०९१।०१०ड़्*०४७१_०१	भवद्भिः पालिताः शूरैस् तीर्थान्य् आयतनानि च  
०३,०९१।०११अ	यदि ते ब्राह्मणेष्व् अस्ति का चित् प्रीतिर् जनाधिप  
०३,०९१।०११च्	कुरु क्षिप्रं वचो ऽस्माकं ततः श्रेयो ऽभिपत्स्यसे  
०३,०९१।०१२अ	तीर्थानि हि महाबाहो तपोविघ्नकरैः सदा  
०३,०९१।०१२च्	अनुकीर्णानि रक्षोभिस् तेभ्यो नस् त्रातुम् अर्हसि  
०३,०९१।०१३अ	तीर्थान्य् उक्तानि धौम्येन नारदेन च धीमता  
०३,०९१।०१३ब्*०४७२_०१	नारदस्य च राजेन्द्र देवर्षेः पर्वतस्य च  
०३,०९१।०१३च्	यान्य् उवाच च देवर्षिर् लोमशः सुमहातपाः  
०३,०९१।०१४अ	विधिवत् तानि सर्वाणि पर्यटस्व नराधिप  
०३,०९१।०१४ब्*०४७३_०१	ऋषिकुल्याश् च कार्त्स्न्येन लोडयस्व युधिष्ठिर  
०३,०९१।०१४च्	धूतपाप्मा सहास्माभिर् लोमशेन च पालितः  
०३,०९१।०१५अ	स तथा पूज्यमानस् तैर् हर्षाद् अश्रुपरिप्लुतः  
०३,०९१।०१५च्	भीमसेनादिभिर् वीरैर् भ्रातृभिः परिवारितः  
०३,०९१।०१५ए	बाढम् इत्य् अब्रवीत् सर्वांस् तान् ऋषीन् पाण्डवर्षभः  
०३,०९१।०१६अ	लोमशं समनुज्ञाप्य धौम्यं चैव पुरोहितम्  
०३,०९१।०१६च्	ततः स पाण्डवश्रेष्ठो भ्रातृभिः सहितो वशी  
०३,०९१।०१६ए	द्रौपद्या चानवद्याङ्ग्या गमनाय मनो दधे  
०३,०९१।०१७अ	अथ व्यासो महाभागस् तथा नारदपर्वतौ  
०३,०९१।०१७च्	काम्यके पाण्डवं द्रष्टुं समाजग्मुर् मनीषिणः  
०३,०९१।०१८अ	तेषां युधिष्ठिरो राजा पूजां चक्रे यथाविधि  
०३,०९१।०१८च्	सत्कृतास् ते महाभागा युधिष्ठिरम् अथाब्रुवन्  
०३,०९१।०१९अ	युधिष्ठिर यमौ भीम मनसा कुरुतार्जवम्  
०३,०९१।०१९च्	मनसा कृतशौचा वै शुद्धास् तीर्थानि गच्छत  
०३,०९१।०२०अ	शरीरनियमं ह्य् आहुर् ब्राह्मणा मानुषं व्रतम्  
०३,०९१।०२०च्	मनोविशुद्धां बुद्धिं च दैवम् आहुर् व्रतं द्विजाः  
०३,०९१।०२१अ	मनो ह्य् अदुष्टं शूराणां पर्याप्तं वै नराधिप  
०३,०९१।०२१च्	मैत्रीं बुद्धिं समास्थाय शुद्धास् तीर्थानि गच्छत  
०३,०९१।०२२अ	ते यूयं मानसैः शुद्धाः शरीरनियमव्रतैः  
०३,०९१।०२२च्	दैवं व्रतं समास्थाय यथोक्तं फलम् आप्स्यथ  
०३,०९१।०२३अ	ते तथेति प्रतिज्ञाय कृष्णया सह पाण्डवाः  
०३,०९१।०२३च्	कृतस्वस्त्ययनाः सर्वे मुनिभिर् दिव्यमानुषैः  
०३,०९१।०२४अ	लोमशस्योपसङ्गृह्य पादौ द्वैपायनस्य च  
०३,०९१।०२४च्	नारदस्य च राजेन्द्र देवर्षेः पर्वतस्य च  
०३,०९१।०२५अ	धौम्येन सहिता वीरास् तथान्यैर् वनवासिभिः  
०३,०९१।०२५च्	मार्गशीर्ष्याम् अतीतायां पुष्येण प्रययुस् ततः  
०३,०९१।०२६अ	कठिनानि समादाय चीराजिनजटाधराः  
०३,०९१।०२६च्	अभेद्यैः कवचैर् युक्तास् तीर्थान्य् अन्वचरंस् तदा  
०३,०९१।०२७अ	इन्द्रसेनादिभिर् भृत्यै रथैः परिचतुर्दशैः  
०३,०९१।०२७च्	महानसव्यापृतैश् च तथान्यैः परिचारकैः  
०३,०९१।०२८अ	सायुधा बद्धनिष्ट्रिंशास् तूणवन्तः समार्गणाः  
०३,०९१।०२८च्	प्राङ्मुखाः प्रययुर् वीराः पाण्डवा जनमेजय  
०३,०९२।००१	युधिष्ठिर उवाच  
०३,०९२।००१अ	न वै निर्गुणम् आत्मानं मन्ये देवर्षिसत्तम  
०३,०९२।००१च्	तथास्मि दुःखसन्तप्तो यथा नान्यो महीपतिः  
०३,०९२।००२अ	परांश् च निर्गुणान् मन्ये न च धर्मरतान् अपि  
०३,०९२।००२च्	ते च लोमश लोके ऽस्मिन्न् ऋध्यन्ते केन केतुना  
०३,०९२।००३	लोमश उवाच  
०३,०९२।००३अ	नात्र दुःखं त्वया राजन् कार्यं पार्थ कथं चन  
०३,०९२।००३च्	यद् अधर्मेण वर्धेरन्न् अधर्मरुचयो जनाः  
०३,०९२।००४अ	वर्धत्य् अधर्मेण नरस् ततो भद्राणि पश्यति  
०३,०९२।००४च्	ततः सपत्नाञ् जयति समूलस् तु विनश्यति  
०३,०९२।००४द्*०४७४_०१	यत्र धर्मेण वर्धन्ते राजानो राजसत्तम  
०३,०९२।००४द्*०४७४_०२	सर्वान् सपत्नान् बाधन्ते राज्यं चैषां विवर्धते  
०३,०९२।००५अ	मया हि दृष्टा दैतेया दानवाश् च महीपते  
०३,०९२।००५च्	वर्धमाना ह्य् अधर्मेण क्षयं चोपगताः पुनः  
०३,०९२।००६अ	पुरा देवयुगे चैव दृष्टं सर्वं मया विभो  
०३,०९२।००६च्	अरोचयन् सुरा धर्मं धर्मं तत्यजिरे ऽसुराः  
०३,०९२।००७अ	तीर्थानि देवा विविशुर् नाविशन् भारतासुराः  
०३,०९२।००७च्	तान् अधर्मकृतो दर्पः पूर्वम् एव समाविशत्  
०३,०९२।००८अ	दर्पान् मानः समभवन् मानात् क्रोधो व्यजायत  
०३,०९२।००८च्	क्रोधाद् अह्रीस् ततो ऽलज्जा वृत्तं तेषां ततो ऽनशत्  
०३,०९२।००९अ	तान् अलज्जान् गतह्रीकान् हीनवृत्तान् वृथाव्रतान्  
०३,०९२।००९च्	क्षमा लक्ष्मीश् च धर्मश् च नचिरात् प्रजहुस् ततः  
०३,०९२।००९ए	लक्ष्मीस् तु देवान् अगमद् अलक्ष्मीर् असुरान् नृप  
०३,०९२।०१०अ	तान् अलक्ष्मीसमाविष्टान् दर्पोपहतचेतसः  
०३,०९२।०१०च्	दैतेयान् दानवांश् चैव कलिर् अप्य् आविशत् ततः  
०३,०९२।०११अ	तान् अलक्ष्मीसमाविष्टान् दानवान् कलिना तथा  
०३,०९२।०११च्	दर्पाभिभूतान् कौन्तेय क्रियाहीनान् अचेतसः  
०३,०९२।०१२अ	मानाभिभूतान् अचिराद् विनाशः प्रत्यपद्यत  
०३,०९२।०१२च्	निर्यशस्यास् ततो दैत्याः कृत्स्नशो विलयं गताः  
०३,०९२।०१२द्*०४७५_०१	अधर्मरुचयो राजन्न् अलक्ष्म्या समधिष्ठिताः  
०३,०९२।०१३अ	देवास् तु सागरांश् चैव सरितश् च सरांसि च  
०३,०९२।०१३च्	अभ्यगच्छन् धर्मशीलाः पुण्यान्य् आयतनानि च  
०३,०९२।०१४अ	तपोभिः क्रतुभिर् दानैर् आशीर्वादैश् च पाण्डव  
०३,०९२।०१४च्	प्रजहुः सर्वपापानि श्रेयश् च प्रतिपेदिरे  
०३,०९२।०१५अ	एवं हि दानवन्तश् च क्रियावन्तश् च सर्वशः  
०३,०९२।०१५च्	तीर्थान्य् अगच्छन् विबुधास् तेनापुर् भूतिम् उत्तमाम्  
०३,०९२।०१६अ	तथा त्वम् अपि राजेन्द्र स्नात्वा तीर्थेषु सानुजः  
०३,०९२।०१६च्	पुनर् वेत्स्यसि तां लक्ष्मीम् एष पन्थाः सनातनः  
०३,०९२।०१७अ	यथैव हि नृगो राजा शिबिर् औशीनरो यथा  
०३,०९२।०१७च्	भगीरथो वसुमना गयः पूरुः पुरूरवाः  
०३,०९२।०१८अ	चरमाणास् तपो नित्यं स्पर्शनाद् अम्भसश् च ते  
०३,०९२।०१८च्	तीर्थाभिगमनात् पूता दर्शनाच् च महात्मनाम्  
०३,०९२।०१९अ	अलभन्त यशः पुण्यं धनानि च विशां पते  
०३,०९२।०१९च्	तथा त्वम् अपि राजेन्द्र लब्धासि विपुलां श्रियम्  
०३,०९२।०२०अ	यथा चेक्ष्वाकुर् अचरत् सपुत्रजनबान्धवः  
०३,०९२।०२०च्	मुचुकुन्दो ऽथ मान्धाता मरुत्तश् च महीपतिः  
०३,०९२।०२१अ	कीर्तिं पुण्याम् अविन्दन्त यथा देवास् तपोबलात्  
०३,०९२।०२१च्	देवर्षयश् च कार्त्स्न्येन तथा त्वम् अपि वेत्स्यसे  
०३,०९२।०२२अ	धार्तराष्ट्रास् तु दर्पेण मोहेन च वशीकृताः  
०३,०९२।०२२च्	नचिराद् विनशिष्यन्ति दैत्या इव न संशयः  
०३,०९३।००१	वैशम्पायन उवाच  
०३,०९३।००१अ	ते तथा सहिता वीरा वसन्तस् तत्र तत्र ह  
०३,०९३।००१च्	क्रमेण पृथिवीपाल नैमिषारण्यम् आगताः  
०३,०९३।००२अ	ततस् तीर्थेषु पुण्येषु गोमत्याः पाण्डवा नृप  
०३,०९३।००२च्	कृताभिषेकाः प्रददुर् गाश् च वित्तं च भारत  
०३,०९३।००३अ	तत्र देवान् पितॄन् विप्रांस् तर्पयित्वा पुनः पुनः  
०३,०९३।००३च्	कन्यातीर्थे ऽश्वतीर्थे च गवां तीर्थे च कौरवाः  
०३,०९३।००४अ	वालकोट्यां वृषप्रस्थे गिराव् उष्य च पाण्डवाः  
०३,०९३।००४च्	बाहुदायां महीपाल चक्रुः सर्वे ऽभिषेचनम्  
०३,०९३।००५अ	प्रयागे देवयजने देवानां पृथिवीपते  
०३,०९३।००५च्	ऊषुर् आप्लुत्य गात्राणि तपश् चातस्थुर् उत्तमम्  
०३,०९३।००६अ	गङ्गायमुनयोश् चैव सङ्गमे सत्यसङ्गराः  
०३,०९३।००६च्	विपाप्मानो महात्मानो विप्रेभ्यः प्रददुर् वसु  
०३,०९३।००७अ	तपस्विजनजुष्टां च ततो वेदीं प्रजापतेः  
०३,०९३।००७च्	जग्मुः पाण्डुसुता राजन् ब्राह्मणैः सह भारत  
०३,०९३।००८अ	तत्र ते न्यवसन् वीरास् तपश् चातस्थुर् उत्तमम्  
०३,०९३।००८च्	सन्तर्पयन्तः सततं वन्येन हविषा द्विजान्  
०३,०९३।००९अ	ततो महीधरं जग्मुर् धर्मज्ञेनाभिसत्कृतम्  
०३,०९३।००९च्	राजर्षिणा पुण्यकृता गयेनानुपमद्युते  
०३,०९३।०१०अ	सरो गयशिरो यत्र पुण्या चैव महानदी  
०३,०९३।०१०ब्*०४७६_०१	वानीरमालिनी रम्या नदी पुलिनशोभिता  
०३,०९३।०१०ब्*०४७६_०२	दिव्यं पवित्रकूटं च पवित्रधरणीधरम्  
०३,०९३।०१०च्	ऋषिजुष्टं सुपुण्यं तत् तीर्थं ब्रह्मसरोत्तमम्  
०३,०९३।०११अ	अगस्त्यो भगवान् यत्र गतो वैवस्वतं प्रति  
०३,०९३।०११च्	उवास च स्वयं यत्र धर्मो राजन् सनातनः  
०३,०९३।०१२अ	सर्वासां सरितां चैव समुद्भेदो विशां पते  
०३,०९३।०१२च्	यत्र सन्निहितो नित्यं महादेवः पिनाकधृक्  
०३,०९३।०१३अ	तत्र ते पाण्डवा वीराश् चातुर्मास्यैस् तदेजिरे  
०३,०९३।०१३च्	ऋषियज्ञेन महता यत्राक्षयवटो महान्  
०३,०९३।०१३द्*०४७७_०१	अक्षये देवयजने अक्षयं यत्र वै फलम्  
०३,०९३।०१३द्*०४७७_०२	ते तु तत्रोपवासांस् तु चक्रुर् निश्चितमानसाः  
०३,०९३।०१४अ	ब्राह्मणास् तत्र शतशः समाजग्मुस् तपोधनाः  
०३,०९३।०१४च्	चातुर्मास्येनायजन्त आर्षेण विधिना तदा  
०३,०९३।०१५अ	तत्र विद्यातपोनित्या ब्राह्मणा वेदपारगाः  
०३,०९३।०१५च्	कथाः प्रचक्रिरे पुण्याः सदसिस्था महात्मनाम्  
०३,०९३।०१६अ	तत्र विद्याव्रतस्नातः कौमारं व्रतम् आस्थितः  
०३,०९३।०१६च्	शमठो ऽकथयद् राजन्न् आमूर्तरयसं गयम्  
०३,०९३।०१७अ	अमूर्तरयसः पुत्रो गयो राजर्षिसत्तमः  
०३,०९३।०१७च्	पुण्यानि यस्य कर्माणि तानि मे शृणु भारत  
०३,०९३।०१८अ	यस्य यज्ञो बभूवेह बह्वन्नो बहुदक्षिणः  
०३,०९३।०१८च्	यत्रान्नपर्वता राजञ् शतशो ऽथ सहस्रशः  
०३,०९३।०१९अ	घृतकुल्याश् च दध्नश् च नद्यो बहुशतास् तथा  
०३,०९३।०१९च्	व्यञ्जनानां प्रवाहाश् च महार्हाणां सहस्रशः  
०३,०९३।०२०अ	अहन्य् अहनि चाप्य् एतद् याचतां सम्प्रदीयते  
०३,०९३।०२०च्	अन्यत् तु ब्राह्मणा राजन् भुञ्जते ऽन्नं सुसंस्कृतम्  
०३,०९३।०२१अ	तत्र वै दक्षिणाकाले ब्रह्मघोषो दिवं गतः  
०३,०९३।०२१च्	न स्म प्रज्ञायते किं चिद् ब्रह्मशब्देन भारत  
०३,०९३।०२२अ	पुण्येन चरता राजन् भूर् दिशः खं नभस् तथा  
०३,०९३।०२२च्	आपूर्णम् आसीच् छब्देन तद् अप्य् आसीन् महाद्भुतम्  
०३,०९३।०२३अ	तत्र स्म गाथा गायन्ति मनुष्या भरतर्षभ  
०३,०९३।०२३च्	अन्नपानैः शुभैस् तृप्ता देशे देशे सुवर्चसः  
०३,०९३।०२४अ	गयस्य यज्ञे के त्व् अद्य प्राणिनो भोक्तुम् ईप्सवः  
०३,०९३।०२४च्	यत्र भोजनशिष्टस्य पर्वताः पञ्चविंशतिः  
०३,०९३।०२५अ	न स्म पूर्वे जनाश् चक्रुर् न करिष्यन्ति चापरे  
०३,०९३।०२५च्	गयो यद् अकरोद् यज्ञे राजर्षिर् अमितद्युतिः  
०३,०९३।०२६अ	कथं नु देवा हविषा गयेन परितर्पिताः  
०३,०९३।०२६च्	पुनः शक्ष्यन्त्य् उपादातुम् अन्यैर् दत्तानि कानि चित्  
०३,०९३।०२६द्*०४७८_०१	सिकता वा यथा लोक यथा वा दिवि तारकाः  
०३,०९३।०२६द्*०४७८_०२	यथा वा वर्षतो धारा असङ्ख्येयाः स्म केन चित्  
०३,०९३।०२६द्*०४७८_०३	तथा गणयितुं शक्या गययज्ञे न दक्षिणाः  
०३,०९३।०२७अ	एवंविधाः सुबहवस् तस्य यज्ञे महात्मनः  
०३,०९३।०२७च्	बभूवुर् अस्य सरसः समीपे कुरुनन्दन  
०३,०९४।००१	वैशम्पायन उवाच  
०३,०९४।००१अ	ततः सम्प्रस्थितो राजा कौन्तेयो भूरिदक्षिणः  
०३,०९४।००१च्	अगस्त्याश्रमम् आसाद्य दुर्जयायाम् उवास ह  
०३,०९४।००२अ	तत्र वै लोमशं राजा पप्रच्छ वदतां वरः  
०३,०९४।००२च्	अगस्त्येनेह वातापिः किमर्थम् उपशामितः  
०३,०९४।००३अ	आसीद् वा किम्प्रभावश् च स दैत्यो मानवान्तकः  
०३,०९४।००३च्	किमर्थं चोद्गतो मन्युर् अगस्त्यस्य महात्मनः  
०३,०९४।००४	लोमश उवाच  
०३,०९४।००४अ	इल्वलो नाम दैतेय आसीत् कौरवनन्दन  
०३,०९४।००४च्	मणिमत्यां पुरि पुरा वातापिस् तस्य चानुजः  
०३,०९४।००५अ	स ब्राह्मणं तपोयुक्तम् उवाच दितिनन्दनः  
०३,०९४।००५च्	पुत्रं मे भगवान् एकम् इन्द्रतुल्यं प्रयच्छतु  
०३,०९४।००६अ	तस्मै स ब्राह्मणो नादात् पुत्रं वासवसम्मितम्  
०३,०९४।००६च्	चुक्रोध सो ऽसुरस् तस्य ब्राह्मणस्य ततो भृशम्  
०३,०९४।००६द्*०४७९_०१	तदा प्रभृति राजेन्द्र ब्रह्महासुरसत्तमः  
०३,०९४।००६द्*०४७९_०२	मन्युमान् भ्रातरं छागं मायावी प्रचकार ह  
०३,०९४।००६द्*०४७९_०३	मेषरूपी च वातापिः कामरूपो ऽभवत् क्षणात्  
०३,०९४।००६द्*०४७९_०४	संस्कृत्य भोजयति तं विप्रान् स स्म जिघांसति  
०३,०९४।००७अ	समाह्वयति यं वाचा गतं वैवस्वतक्षयम्  
०३,०९४।००७च्	स पुनर् देहम् आस्थाय जीवन् स्म प्रतिदृश्यते  
०३,०९४।००८अ	ततो वातापिम् असुरं छागं कृत्वा सुसंस्कृतम्  
०३,०९४।००८च्	तं ब्राह्मणं भोजयित्वा पुनर् एव समाह्वयत्  
०३,०९४।००८द्*०४८०_०१	ताम् इल्वलेन महता स्वरेण गिरम् ईरिताम्  
०३,०९४।००८द्*०४८०_०२	श्रुत्वातिमायो बलवान् क्षिप्रं ब्राह्मणकण्टकः  
०३,०९४।००९अ	तस्य पार्श्वं विनिर्भिद्य ब्राह्मणस्य महासुरः  
०३,०९४।००९च्	वातापिः प्रहसन् राजन् निश्चक्राम विशां पते  
०३,०९४।०१०अ	एवं स ब्राह्मणान् राजन् भोजयित्वा पुनः पुनः  
०३,०९४।०१०च्	हिंसयाम् आस दैतेय इल्वलो दुष्टचेतनः  
०३,०९४।०११अ	अगस्त्यश् चापि भगवान् एतस्मिन् काल एव तु  
०३,०९४।०११च्	पितॄन् ददर्श गर्ते वै लम्बमानान् अधोमुखान्  
०३,०९४।०१२अ	सो ऽपृच्छल् लम्बमानांस् तान् भवन्त इह किम्पराः  
०३,०९४।०१२ब्*०४८१_०१	किमर्थं वेह लम्बध्वं गर्ते यूयम् अधोमुखाः  
०३,०९४।०१२च्	सन्तानहेतोर् इति ते तम् ऊचुर् ब्रह्मवादिनः  
०३,०९४।०१३अ	ते तस्मै कथयाम् आसुर् वयं ते पितरः स्वकाः  
०३,०९४।०१३च्	गर्तम् एतम् अनुप्राप्ता लम्बामः प्रसवार्थिनः  
०३,०९४।०१४अ	यदि नो जनयेथास् त्वम् अगस्त्यापत्यम् उत्तमम्  
०३,०९४।०१४च्	स्यान् नो ऽस्मान् निरयान् मोक्षस् त्वं च पुत्राप्नुया गतिम्  
०३,०९४।०१५अ	स तान् उवाच तेजस्वी सत्यधर्मपरायणः  
०३,०९४।०१५च्	करिष्ये पितरः कामं व्येतु वो मानसो ज्वरः  
०३,०९४।०१५द्*०४८२_०१	स चाथ जनयाम् आस भारतापत्यम् उत्तमम्  
०३,०९४।०१५द्*०४८२_०२	लेभिरे पितरश् चास्य लोकान् राजन् यथेप्सितान्  
०३,०९४।०१६अ	ततः प्रसवसन्तानं चिन्तयन् भगवान् ऋषिः  
०३,०९४।०१६च्	आत्मनः प्रसवस्यार्थे नापश्यत् सदृशीं स्त्रियम्  
०३,०९४।०१६द्*०४८३_०१	ऋषिर् हि प्रतपा नाम विधाय वरम् उत्तमम्  
०३,०९४।०१७अ	स तस्य तस्य सत्त्वस्य तत् तद् अङ्गम् अनुत्तमम्  
०३,०९४।०१७च्	सम्भृत्य तत्समैर् अङ्गैर् निर्ममे स्त्रियम् उत्तमाम्  
०३,०९४।०१८अ	स तां विदर्भराजाय पुत्रकामाय ताम्यते  
०३,०९४।०१८च्	निर्मिताम् आत्मनो ऽर्थाय मुनिः प्रादान् महातपाः  
०३,०९४।०१९अ	सा तत्र जज्ञे सुभगा विद्युत्सौदामिनी यथा  
०३,०९४।०१९च्	विभ्राजमाना वपुसा व्यवर्धत शुभानना  
०३,०९४।०२०अ	जातमात्रां च तां दृष्ट्वा वैदर्भः पृथिवीपतिः  
०३,०९४।०२०च्	प्रहर्षेण द्विजातिभ्यो न्यवेदयत भारत  
०३,०९४।०२१अ	अभ्यनन्दन्त तां सर्वे ब्राह्मणा वसुधाधिप  
०३,०९४।०२१च्	लोपामुद्रेति तस्याश् च चक्रिरे नाम ते द्विजाः  
०३,०९४।०२२अ	ववृधे सा महाराज बिभ्रती रूपम् उत्तमम्  
०३,०९४।०२२च्	अप्स्व् इवोत्पलिनी शीघ्रम् अग्नेर् इव शिखा शुभा  
०३,०९४।०२३अ	तां यौवनस्थां राजेन्द्र शतं कन्याः स्वलङ्कृताः  
०३,०९४।०२३च्	दाशीशतं च कल्याणीम् उपतस्थुर् वशानुगाः  
०३,०९४।०२४अ	सा स्म दासीशतवृता मध्ये कन्याशतस्य च  
०३,०९४।०२४च्	आस्ते तेजस्विनी कन्या रोहिणीव दिवि प्रभो  
०३,०९४।०२५अ	यौवनस्थाम् अपि च तां शीलाचारसमन्विताम्  
०३,०९४।०२५च्	न वव्रे पुरुषः कश् चिद् भयात् तस्य महात्मनः  
०३,०९४।०२६अ	सा तु सत्यवती कन्या रूपेणाप्सरसो ऽप्य् अति  
०३,०९४।०२६च्	तोषयाम् आस पितरं शीलेन स्वजनं तथा  
०३,०९४।०२७अ	वैदर्भीं तु तथायुक्तां युवतीं प्रेक्ष्य वै पिता  
०३,०९४।०२७च्	मनसा चिन्तयाम् आस कस्मै दद्यां सुताम् इति  
०३,०९५।००१	लोमश उवाच  
०३,०९५।००१अ	यदा त्व् अमन्यतागस्त्यो गार्हस्थ्ये तां क्षमाम् इति  
०३,०९५।००१च्	तदाभिगम्य प्रोवाच वैदर्भं पृथिवीपतिम्  
०३,०९५।००२अ	राजन् निवेशे बुद्धिर् मे वर्तते पुत्रकारणात्  
०३,०९५।००२च्	वरये त्वां महीपाल लोपामुद्रां प्रयच्छ मे  
०३,०९५।००३अ	एवम् उक्तः स मुनिना महीपालो विचेतनः  
०३,०९५।००३च्	प्रत्याख्यानाय चाशक्तः प्रदातुम् अपि नैच्छत  
०३,०९५।००४अ	ततः स भार्याम् अभ्येत्य प्रोवाच पृथिवीपतिः  
०३,०९५।००४च्	महर्षिर् वीर्यवान् एष क्रुद्धः शापाग्निना दहेत्  
०३,०९५।००५अ	तं तथा दुःखितं दृष्ट्वा सभार्यं पृथिवीपतिम्  
०३,०९५।००५च्	लोपामुद्राभिगम्येदं काले वचनम् अब्रवीत्  
०३,०९५।००६अ	न मत्कृते महीपाल पीडाम् अभ्येतुम् अर्हसि  
०३,०९५।००६च्	प्रयच्छ माम् अगस्त्याय त्राह्य् आत्मानं मया पितः  
०३,०९५।००७अ	दुहितुर् वचनाद् राजा सो ऽगस्त्याय महात्मने  
०३,०९५।००७च्	लोपामुद्रां ततः प्रादाद् विधिपूर्वं विशां पते  
०३,०९५।००८अ	प्राप्य भार्याम् अगस्त्यस् तु लोपामुद्राम् अभाषत  
०३,०९५।००८च्	महार्हाण्य् उत्सृजैतानि वासांस्य् आभरणानि च  
०३,०९५।००९अ	ततः सा दर्शनीयानि महार्हाणि तनूनि च  
०३,०९५।००९च्	समुत्ससर्ज रम्भोरूर् वसनान्य् आयतेक्षणा  
०३,०९५।०१०अ	ततश् चीराणि जग्राह वल्कलान्य् अजिनानि च  
०३,०९५।०१०च्	समानव्रतचर्या च बभूवायतलोचना  
०३,०९५।०११अ	गङ्गाद्वारम् अथागम्य भगवान् ऋषिसत्तमः  
०३,०९५।०११च्	उग्रम् आतिष्ठत तपः सह पत्न्यानुकूलया  
०३,०९५।०१२अ	सा प्रीत्या बहुमानाच् च पतिं पर्यचरत् तदा  
०३,०९५।०१२च्	अगस्त्यश् च परां प्रीतिं भार्यायाम् अकरोत् प्रभुः  
०३,०९५।०१३अ	ततो बहुतिथे काले लोपामुद्रां विशां पते  
०३,०९५।०१३च्	तपसा द्योतितां स्नातां ददर्श भगवान् ऋषिः  
०३,०९५।०१४अ	स तस्याः परिचारेण शौचेन च दमेन च  
०३,०९५।०१४च्	श्रिया रूपेण च प्रीतो मैथुनायाजुहाव ताम्  
०३,०९५।०१५अ	ततः सा प्राञ्जलिर् भूत्वा लज्जमानेव भामिनी  
०३,०९५।०१५च्	तदा सप्रणयं वाक्यं भगवन्तम् अथाब्रवीत्  
०३,०९५।०१६अ	असंशयं प्रजाहेतोर् भार्यां पतिर् अविन्दत  
०३,०९५।०१६च्	या तु त्वयि मम प्रीतिस् ताम् ऋषे कर्तुम् अर्हसि  
०३,०९५।०१७अ	यथा पितुर् गृहे विप्र प्रासादे शयनं मम  
०३,०९५।०१७च्	तथाविधे त्वं शयने माम् उपैतुम् इहार्हसि  
०३,०९५।०१८अ	इच्छामि त्वां स्रग्विणं च भूषणैश् च विभूषितम्  
०३,०९५।०१८च्	उपसर्तुं यथाकामं दिव्याभरणभूषिता  
०३,०९५।०१८द्*०४८४_०१	अन्यथा नोपतिष्ठेयं चीरकाषायवासिनी  
०३,०९५।०१८द्*०४८४_०२	नैवापवित्रो विप्रर्षे भूषणो ऽयं कथं चन  
०३,०९५।०१९	अगस्त्य उवाच  
०३,०९५।०१९अ	न वै धनानि विद्यन्ते लोपामुद्रे तथा मम  
०३,०९५।०१९च्	यथाविधानि कल्याणि पितुस् तव सुमध्यमे  
०३,०९५।०२०	लोपामुद्रोवाच  
०३,०९५।०२०अ	ईशो ऽसि तपसा सर्वं समाहर्तुम् इहेश्वर  
०३,०९५।०२०च्	क्षणेन जीवलोके यद् वसु किं चन विद्यते  
०३,०९५।०२१	अगस्त्य उवाच  
०३,०९५।०२१अ	एवम् एतद् यथात्थ त्वं तपोव्ययकरं तु मे  
०३,०९५।०२१च्	यथा तु मे न नश्येत तपस् तन् मां प्रचोदय  
०३,०९५।०२२	लोपामुद्रोवाच  
०३,०९५।०२२अ	अल्पावशिष्टः कालो ऽयम् ऋतौ मम तपोधन  
०३,०९५।०२२च्	न चान्यथाहम् इच्छामि त्वाम् उपैतुं कथं चन  
०३,०९५।०२३अ	न चापि धर्मम् इच्छामि विलोप्तुं ते तपोधन  
०३,०९५।०२३च्	एतत् तु मे यथाकामं सम्पादयितुम् अर्हसि  
०३,०९५।०२४	अगस्त्य उवाच  
०३,०९५।०२४अ	यद्य् एष कामः सुभगे तव बुद्ध्या विनिश्चितः  
०३,०९५।०२४अ*०४८५_०१	**** **** मम धर्मविलोपकः  
०३,०९५।०२४अ*०४८५_०२	कामे कृते चरिष्यामि धर्मं दृष्टं यथास्मृति  
०३,०९५।०२४अ*०४८५_०३	यद्य् अयं चेप्सितः कामः  
०३,०९५।०२४च्	हन्त गच्छाम्य् अहं भद्रे चर कामम् इह स्थिता  
०३,०९६।००१	लोमश उवाच  
०३,०९६।००१अ	ततो जगाम कौरव्य सो ऽगस्त्यो भिक्षितुं वसु  
०३,०९६।००१च्	श्रुतर्वाणं महीपालं यं वेदाभ्यधिकं नृपैः  
०३,०९६।००२अ	स विदित्वा तु नृपतिः कुम्भयोनिम् उपागमत्  
०३,०९६।००२च्	विषयान्ते सहामात्यः प्रत्यगृह्णात् सुसत्कृतम्  
०३,०९६।००३अ	तस्मै चार्घ्यं यथान्यायम् आनीय पृथिवीपतिः  
०३,०९६।००३च्	प्राञ्जलिः प्रयतो भूत्वा पप्रच्छागमने ऽर्थिताम्  
०३,०९६।००३द्*०४८६_०१	किमर्थम् आगमो ब्रह्मन् धन्यो ऽस्म्य् आगमनेन ते  
०३,०९६।००४	अगस्त्य उवाच  
०३,०९६।००४अ	वित्तार्थिनम् अनुप्राप्तं विद्धि मां पृथिवीपते  
०३,०९६।००४च्	यथाशक्त्य् अविहिंस्यान्यान् संविभागं प्रयच्छ मे  
०३,०९६।००५	लोमश उवाच  
०३,०९६।००५अ	तत आयव्ययौ पूर्णौ तस्मै राजा न्यवेदयत्  
०३,०९६।००५च्	अतो विद्वन्न् उपादत्स्व यद् अत्र वसु मन्यसे  
०३,०९६।००६अ	तत आयव्ययौ दृष्ट्वा समौ सममतिर् द्विजः  
०३,०९६।००६च्	सर्वथा प्राणिनां पीडाम् उपादानाद् अमन्यत  
०३,०९६।००७अ	स श्रुतर्वाणम् आदाय वध्र्यश्वम् अगमत् ततः  
०३,०९६।००७च्	स च तौ विषयस्यान्ते प्रत्यगृह्णाद् यथाविधि  
०३,०९६।००८अ	तयोर् अर्घ्यं च पाद्यं च वध्र्यश्वः प्रत्यवेदयत्  
०३,०९६।००८च्	अनुज्ञाप्य च पप्रच्छ प्रयोजनम् उपक्रमे  
०३,०९६।००८द्*०४८७_०१	वद कामं मुनिश्रेष्ठ धन्यो ऽस्म्य् आगमनेन ते  
०३,०९६।००९	अगस्त्य उवाच  
०३,०९६।००९अ	वित्तकामाव् इह प्राप्तौ विद्ध्य् आवां पृथिवीपते  
०३,०९६।००९च्	यथाशक्त्य् अविहिंस्यान्यान् संविभागं प्रयच्छ नौ  
०३,०९६।०१०	लोमश उवाच  
०३,०९६।०१०अ	तत आयव्ययौ पूर्णौ ताभ्यां राजा न्यवेदयत्  
०३,०९६।०१०च्	ततो ज्ञात्वा समादत्तां यद् अत्र व्यतिरिच्यते  
०३,०९६।०११अ	तत आयव्ययौ दृष्ट्वा समौ सममतिर् द्विजः  
०३,०९६।०११च्	सर्वथा प्राणिनां पीडाम् उपादानाद् अमन्यत  
०३,०९६।०१२अ	पौरुकुत्सं ततो जग्मुस् त्रसदस्युं महाधनम्  
०३,०९६।०१२च्	अगस्त्यश् च श्रुतर्वा च वध्र्यश्वश् च महीपतिः  
०३,०९६।०१३अ	त्रसदस्युश् च तान् सर्वान् प्रत्यगृह्णाद् यथाविधि  
०३,०९६।०१३च्	अभिगम्य महाराज विषयान्ते सवाहनः  
०३,०९६।०१४अ	अर्चयित्वा यथान्यायम् इक्ष्वाकू राजसत्तमः  
०३,०९६।०१४च्	समाश्वस्तांस् ततो ऽपृच्छत् प्रयोजनम् उपक्रमे  
०३,०९६।०१५	अगस्त्य उवाच  
०३,०९६।०१५अ	वित्तकामान् इह प्राप्तान् विद्धि नः पृथिवीपते  
०३,०९६।०१५च्	यथाशक्त्य् अविहिंस्यान्यान् संविभागं प्रयच्छ नः  
०३,०९६।०१६	लोमश उवाच  
०३,०९६।०१६अ	तत आयव्ययौ पूर्णौ तेषां राजा न्यवेदयत्  
०३,०९६।०१६च्	अतो ज्ञात्वा समादद्ध्वं यद् अत्र व्यतिरिच्यते  
०३,०९६।०१७अ	तत आयव्ययौ दृष्ट्वा समौ सममतिर् द्विजः  
०३,०९६।०१७च्	सर्वथा प्राणिनां पीडाम् उपादानाद् अमन्यत  
०३,०९६।०१८अ	ततः सर्वे समेत्याथ ते नृपास् तं महामुनिम्  
०३,०९६।०१८च्	इदम् ऊचुर् महाराज समवेक्ष्य परस्परम्  
०३,०९६।०१९अ	अयं वै दानवो ब्रह्मन्न् इल्वलो वसुमान् भुवि  
०३,०९६।०१९च्	तम् अभिक्रम्य सर्वे ऽद्य वयं याचामहे वसु  
०३,०९६।०२०अ	तेषां तदासीद् रुचितम् इल्वलस्योपभिक्षणम्  
०३,०९६।०२०च्	ततस् ते सहिता राजन्न् इल्वलं समुपाद्रवन्  
०३,०९७।००१	लोमश उवाच  
०३,०९७।००१अ	इल्वलस् तान् विदित्वा तु महर्षिसहितान् नृपान्  
०३,०९७।००१च्	उपस्थितान् सहामात्यो विषयान्ते ऽभ्यपूजयत्  
०३,०९७।००२अ	तेषां ततो ऽसुरश्रेष्ठ आतिथ्यम् अकरोत् तदा  
०३,०९७।००२च्	स संस्कृतेन कौरव्य भ्रात्रा वातापिना किल  
०३,०९७।००३अ	ततो राजर्षयः सर्वे विषण्णा गतचेतसः  
०३,०९७।००३च्	वातापिं संस्कृतं दृष्ट्वा मेषभूतं महासुरम्  
०३,०९७।००४अ	अथाब्रवीद् अगस्त्यस् तान् राजर्षीन् ऋषिसत्तमः  
०३,०९७।००४च्	विषादो वो न कर्तव्यो अहं भोक्ष्ये महासुरम्  
०३,०९७।००५अ	धुर्यासनम् अथासाद्य निषसाद महामुनिः  
०३,०९७।००५च्	तं पर्यवेषद् दैत्येन्द्र इल्वलः प्रहसन्न् इव  
०३,०९७।००६अ	अगस्त्य एव कृत्स्नं तु वातापिं बुभुजे ततः  
०३,०९७।००६ब्*०४८८_०१	बह्वन्नाशापि ते मे ऽस्तीत्य् अवदद् भक्षयन् स्मयन्  
०३,०९७।००६ब्*०४८९_०१	वातापे प्रतिबुध्यस्व दर्शयन् बलतेजसी  
०३,०९७।००६ब्*०४८९_०२	तपसा दुर्जयो यावद् एष त्वां नातिवर्तते  
०३,०९७।००६ब्*०४८९_०३	ततस् तस्योदरं भेत्तुं वातापिर् वेगम् आहरत्  
०३,०९७।००६ब्*०४८९_०४	तम् अबुध्यत तेजस्वी कुम्भयोनिर् महातपाः  
०३,०९७।००६ब्*०४८९_०५	स वीर्यात् तपसोग्रस् तु ननर्द भगवान् ऋषिः  
०३,०९७।००६ब्*०४८९_०६	एष जीर्णो ऽसि वातापे मया लोकस्य शान्तये  
०३,०९७।००६ब्*०४८९_०७	इत्य् उक्त्वा स्वकराग्रेण उदरं समताडयत्  
०३,०९७।००६ब्*०४८९_०८	त्रिर् एवं प्रतिसंरब्धस् तेजसा प्रज्वलन्न् इव  
०३,०९७।००६च्	भुक्तवत्य् असुरो ऽऽह्वानम् अकरोत् तस्य इल्वलः  
०३,०९७।००७अ	ततो वायुः प्रादुरभूद् अगस्त्यस्य महात्मनः  
०३,०९७।००७ब्*०४९०_०१	शब्देन महता तात गर्जन्न् इव यथा घनः  
०३,०९७।००७ब्*०४९०_०२	वातापे निष्क्रमस्वेति पुनः पुनर् उवाच ह  
०३,०९७।००७ब्*०४९०_०३	तं प्रहस्याब्रवीद् राजन्न् अगस्त्यो मुनिसत्तमः  
०३,०९७।००७ब्*०४९०_०४	कुतो निष्क्रमितुं शक्तो मया जीर्णस् तु सो ऽसुरः  
०३,०९७।००७च्	इल्वलश् च विषण्णो ऽभूद् दृष्ट्वा जीर्णं महासुरम्  
०३,०९७।००८अ	प्राञ्जलिश् च सहामात्यैर् इदं वचनम् अब्रवीत्  
०३,०९७।००८च्	किमर्थम् उपयाताः स्थ ब्रूत किं करवाणि वः  
०३,०९७।००९अ	प्रत्युवाच ततो ऽगस्त्यः प्रहसन्न् इल्वलं तदा  
०३,०९७।००९च्	ईशं ह्य् असुर विद्मस् त्वां वयं सर्वे धनेश्वरम्  
०३,०९७।०१०अ	इमे च नातिधनिनो धनार्थश् च महान् मम  
०३,०९७।०१०च्	यथाशक्त्य् अविहिंस्यान्यान् संविभागं प्रयच्छ नः  
०३,०९७।०११अ	ततो ऽभिवाद्य तम् ऋषिम् इल्वलो वाक्यम् अब्रवीत्  
०३,०९७।०११च्	दित्सितं यदि वेत्सि त्वं ततो दास्यामि ते वसु  
०३,०९७।०१२	अगस्त्य उवाच  
०३,०९७।०१२अ	गवां दश सहस्राणि राज्ञाम् एकैकशो ऽसुर  
०३,०९७।०१२च्	तावद् एव सुवर्णस्य दित्सितं ते महासुर  
०३,०९७।०१३अ	मह्यं ततो वै द्विगुणं रथश् चैव हिरण्मयः  
०३,०९७।०१३च्	मनोजवौ वाजिनौ च दित्सितं ते महासुर  
०३,०९७।०१३द्*०४९१_००	लोमशः  
०३,०९७।०१३द्*०४९१_०१	इल्वलस् तु मुनिं प्राह सर्वम् अस्ति यथात्थ माम्  
०३,०९७।०१३द्*०४९१_०२	अगस्त्यः  
०३,०९७।०१३द्*०४९१_०२	रथं तु यम् अवोचो मां नैनं विद्म हिरण्मयम्  
०३,०९७।०१३द्*०४९१_०३	न मे वाग् अनृता का चिद् उक्तपूर्वा महासुर  
०३,०९७।०१३द्*०४९२_०१	सर्वम् एतत् प्रदास्यामि हिरण्यं गाश् च यद् धनम्  
०३,०९७।०१३ए	जिज्ञास्यतां रथः सद्यो व्यक्तम् एष हिरण्मयः  
०३,०९७।०१४	लोमश उवाच  
०३,०९७।०१४अ	जिज्ञास्यमानः स रथः कौन्तेयासीद् धिरण्मयः  
०३,०९७।०१४च्	ततः प्रव्यथितो दैत्यो ददाव् अभ्यधिकं वसु  
०३,०९७।०१५अ	विवाजश् च सुवाजश् च तस्मिन् युक्तौ रथे हयौ  
०३,०९७।०१५च्	ऊहतुस् तौ वसून्य् आशु तान्य् अगस्त्याश्रमं प्रति  
०३,०९७।०१५ए	सर्वान् राज्ञः सहागस्त्यान् निमेषाद् इव भारत  
०३,०९७।०१५ड़्*०४९३_०१	इल्वलस् त्व् अनुगम्यैनम् अगस्त्यं हन्तुम् ऐच्छत  
०३,०९७।०१५ड़्*०४९३_०२	भस्म चक्रे महातेजा हुङ्कारेण महासुरम्  
०३,०९७।०१५ड़्*०४९४_०१	मुनेर् आश्रमम् अश्वौ तौ निन्यतुर् वातरंहसौ  
०३,०९७।०१६अ	अगस्त्येनाभ्यनुज्ञाता जग्मू राजर्षयस् तदा  
०३,०९७।०१६च्	कृतवांश् च मुनिः सर्वं लोपामुद्राचिकीर्षितम्  
०३,०९७।०१७	लोपामुद्रोवाच  
०३,०९७।०१७अ	कृतवान् असि तत् सर्वं भगवन् मम काङ्क्षितम्  
०३,०९७।०१७च्	उत्पादय सकृन् मह्यम् अपत्यं वीर्यवत्तरम्  
०३,०९७।०१८	अगस्त्य उवाच  
०३,०९७।०१८अ	तुष्टो ऽहम् अस्मि कल्याणि तव वृत्तेन शोभने  
०३,०९७।०१८च्	विचारणाम् अपत्ये तु तव वक्ष्यामि तां शृणु  
०३,०९७।०१९अ	सहस्रं ते ऽस्तु पुत्राणां शतं वा दशसम्मितम्  
०३,०९७।०१९च्	दश वा शततुल्याः स्युर् एको वापि सहस्रवत्  
०३,०९७।०२०	लोपामुद्रोवाच  
०३,०९७।०२०अ	सहस्रसम्मितः पुत्र एको मे ऽस्तु तपोधन  
०३,०९७।०२०च्	एको हि बहुभिः श्रेयान् विद्वान् साधुर् असाधुभिः  
०३,०९७।०२१	लोमश उवाच  
०३,०९७।०२१अ	स तथेति प्रतिज्ञाय तया समभवन् मुनिः  
०३,०९७।०२१च्	समये समशीलिन्या श्रद्धावाञ् श्रद्दधानया  
०३,०९७।०२२अ	तत आधाय गर्भं तम् अगमद् वनम् एव सः  
०३,०९७।०२२च्	तस्मिन् वनगते गर्भो ववृधे सप्त शारदान्  
०३,०९७।०२३अ	सप्तमे ऽब्दे गते चापि प्राच्यवत् स महाकविः  
०३,०९७।०२३च्	ज्वलन्न् इव प्रभावेन दृढस्युर् नाम भारत  
०३,०९७।०२३ए	साङ्गोपनिषदान् वेदाञ् जपन्न् एव महायशाः  
०३,०९७।०२४अ	तस्य पुत्रो ऽभवद् ऋषेः स तेजस्वी महान् ऋषिः  
०३,०९७।०२४च्	स बाल एव तेजस्वी पितुस् तस्य निवेशने  
०३,०९७।०२४ए	इध्मानां भारम् आजह्रे इध्मवाहस् ततो ऽभवत्  
०३,०९७।०२५अ	तथायुक्तं च तं दृष्ट्वा मुमुदे स मुनिस् तदा  
०३,०९७।०२५ब्*०४९५_०१	एवं स जनयाम् आस भारतापत्यम् उत्तमम्  
०३,०९७।०२५च्	लेभिरे पितरश् चास्य लोकान् राजन् यथेप्सितान्  
०३,०९७।०२६अ	अगस्त्यस्याश्रमः ख्यातः सर्वर्तुकुसुमान्वितः  
०३,०९७।०२६ब्*०४९६_०१	ख्यातो भुवि महाराज तेजसा तस्य धीमतः  
०३,०९७।०२६च्	प्राह्रादिर् एवं वातापिर् अगस्त्येन विनाशितः  
०३,०९७।०२६च्*०४९७_०१	**** **** ब्रह्मघ्नो दुष्टचेतनः  
०३,०९७।०२६च्*०४९७_०२	एवं विनाशितो राजन्  
०३,०९७।०२७अ	तस्यायम् आश्रमो राजन् रमणीयो गुणैर् युतः  
०३,०९७।०२७च्	एषा भागीरथी पुण्या यथेष्टम् अवगाह्यताम्  
०३,०९७।०२७द्@०१४_०००१	वातेरिता पताकेव विराजति नभस्तले  
०३,०९७।०२७द्@०१४_०००२	प्रतार्यमाणा कूटेषु यथा निम्नेषु नित्यशः  
०३,०९७।०२७द्@०१४_०००३	शिलातलेषु सन्त्रस्ता पन्नगेन्द्रवधूर् इव  
०३,०९७।०२७द्@०१४_०००४	दक्षिणां वै दिशं सर्वां प्लावयन्ती च मातृवत्  
०३,०९७।०२७द्@०१४_०००५	पूर्वं शम्भोर् जटाभ्रष्टा समुद्रमहिषी प्रिया  
०३,०९७।०२७द्@०१४_०००६	लोमश उवाच  
०३,०९७।०२७द्@०१४_०००६	अस्यां नद्यां सुपुण्यायां यथेष्टम् अवगाह्यताम्  
०३,०९७।०२७द्@०१४_०००७	युधिष्ठिर निबोधेदं त्रिषु लोकेषु विश्रुतम्  
०३,०९७।०२७द्@०१४_०००८	भृगोस् तीर्थं महाराज महर्षिगणसेवितम्  
०३,०९७।०२७द्@०१४_०००९	यत्रोपस्पृष्टवान् रामो हृतं तेजस् तदाप्तवान्  
०३,०९७।०२७द्@०१४_००१०	अत्र त्वं भ्रातृभिः सार्धं कृष्णया चैव पाण्डव  
०३,०९७।०२७द्@०१४_००११	दुर्योधनहृतं तेजः पुनर् आदातुम् अर्हसि  
०३,०९७।०२७द्@०१४_००१२	कृतवैरेण रामेण यथा चोपहृतं पुनः  
०३,०९७।०२७द्@०१४_००१२	वैशम्पायन उवाच  
०३,०९७।०२७द्@०१४_००१३	स तत्र भ्रातृभिश् चैव कृष्णया चैव पाण्डवः  
०३,०९७।०२७द्@०१४_००१४	स्नात्वा देवान् पितॄंश् चैव तर्पयाम् आस भारत  
०३,०९७।०२७द्@०१४_००१५	तस्य तीर्थस्य रूपं वै दीप्ताद् दीप्ततरं बभौ  
०३,०९७।०२७द्@०१४_००१६	अप्रधृष्यतरश् चासीच् छात्रवाणां नरर्षभ  
०३,०९७।०२७द्@०१४_००१७	अपृच्छच् चैव राजेन्द्र लोमशं पाण्डुनन्दनः  
०३,०९७।०२७द्@०१४_००१८	भगवन् किमर्थं रामस्य हृतम् आसीद् वपुः प्रभो  
०३,०९७।०२७द्@०१४_००१९	लोमश उवाच  
०३,०९७।०२७द्@०१४_००१९	कथं प्रत्याहृतं चैव एतद् आचक्ष्व पृच्छतः  
०३,०९७।०२७द्@०१४_००२०	शृणु रामस्य राजेन्द्र भार्गवस्य च धीमतः  
०३,०९७।०२७द्@०१४_००२१	जातो दशरथस्यासीत् पुत्रो रामो महात्मनः  
०३,०९७।०२७द्@०१४_००२२	विष्णुः स्वेन शरीरेण रावणस्य वधाय वै  
०३,०९७।०२७द्@०१४_००२३	पश्यामस् तम् अयोध्यायां जातं दाशरथिं ततः  
०३,०९७।०२७द्@०१४_००२४	ऋचीकनन्दनो रामो भार्गवो रेणुकासुतः  
०३,०९७।०२७द्@०१४_००२५	तस्य दाशरथेः श्रुत्वा रामस्याक्लिष्टकर्मणः  
०३,०९७।०२७द्@०१४_००२६	कौतूहलान्वितो रामस् त्व् अयोध्याम् अगमत् पुनः  
०३,०९७।०२७द्@०१४_००२७	धनुर् आदाय तद् दिव्यं क्षत्रियाणां निबर्हणम्  
०३,०९७।०२७द्@०१४_००२८	जिज्ञासमानो रामस्य वीर्यं दाशरथेस् तदा  
०३,०९७।०२७द्@०१४_००२९	तं वै दशरथः श्रुत्वा विषयान्तम् उपागमत्  
०३,०९७।०२७द्@०१४_००३०	प्रेषयाम् आस रामस्य रामं पुत्रं पुरस्कृतम्  
०३,०९७।०२७द्@०१४_००३१	स तम् अभ्यागतं दृष्ट्वा उद्यतास्त्रम् अवस्थितम्  
०३,०९७।०२७द्@०१४_००३२	प्रहसन्न् इव कौन्तेय रामो वचनम् अब्रवीत्  
०३,०९७।०२७द्@०१४_००३३	कृतकालं हि राजेन्द्र धनुर् एतन् मया विभो  
०३,०९७।०२७द्@०१४_००३४	समारोपय यत्नेन यदि शक्नोषि पार्थिव  
०३,०९७।०२७द्@०१४_००३५	इत्य् उक्तस् त्व् आह भगवंस् त्वं नाधिक्षेप्तुम् अर्हसि  
०३,०९७।०२७द्@०१४_००३६	नाहम् अप्य् अधमो धर्मे क्षत्रियाणां द्विजातिषु  
०३,०९७।०२७द्@०१४_००३७	इक्ष्वाकूणां विशेषेण बाहुवीर्ये न कत्थनम्  
०३,०९७।०२७द्@०१४_००३८	तम् एवंवादिनं तत्र रामो वचनम् अब्रवीत्  
०३,०९७।०२७द्@०१४_००३९	अलं वै व्यपदेशेन धनुर् आयच्छ राघव  
०३,०९७।०२७द्@०१४_००४०	ततो जग्राह रोषेण क्षत्रियर्षभसूदनम्  
०३,०९७।०२७द्@०१४_००४१	रामो दाशरथिर् दिव्यं हस्ताद् रामस्य कार्मुकम्  
०३,०९७।०२७द्@०१४_००४२	धनुर् आरोपयाम् आस सलील इव भारत  
०३,०९७।०२७द्@०१४_००४३	ज्याशब्दम् अकरोच् चैव स्मयमानः स वीर्यवान्  
०३,०९७।०२७द्@०१४_००४४	तस्य शब्दस्य भूतानि वित्रसन्त्य् अशनेर् इव  
०३,०९७।०२७द्@०१४_००४५	अथाब्रवीत् तदा रामो रामं दाशरथिस् तदा  
०३,०९७।०२७द्@०१४_००४६	इदम् आरोपितं ब्रह्मन् किम् अन्यत् करवाणि ते  
०३,०९७।०२७द्@०१४_००४७	तस्य रामो ददौ दिव्यं जामदग्न्यो महात्मनः  
०३,०९७।०२७द्@०१४_००४८	शरम् आकर्णदेशान्तम् अयम् आकृष्यताम् इति  
०३,०९७।०२७द्@०१४_००४९	एतच् छ्रुत्वाब्रवीद् रामः प्रदीप्त इव मन्युना  
०३,०९७।०२७द्@०१४_००५०	श्रूयते क्षम्यते चैव दर्पपूर्णो ऽसि भार्गव  
०३,०९७।०२७द्@०१४_००५१	त्वया ह्य् अधिगतं तेजः क्षत्रियेभ्यो विशेषतः  
०३,०९७।०२७द्@०१४_००५२	पितामहप्रसादेन तेन मां क्षिपसि ध्रुवम्  
०३,०९७।०२७द्@०१४_००५३	पश्य मां स्वेन रूपेण चक्षुस् ते वितराम्य् अहम्  
०३,०९७।०२७द्@०१४_००५४	ततो रामशरीरे वै रामः पश्यति भार्गवः  
०३,०९७।०२७द्@०१४_००५५	आदित्यान् सवसून् रुद्रान् साध्यांश् च समरुद्गणान्  
०३,०९७।०२७द्@०१४_००५६	पितरो हुताशनश् चैव नक्षत्राणि ग्रहास् तथा  
०३,०९७।०२७द्@०१४_००५७	गन्धर्वा राक्षसा यक्षा नद्यस् तीर्थानि यानि च  
०३,०९७।०२७द्@०१४_००५८	ऋषयो वालखिल्याश् च ब्रह्मभूताः सनातनाः  
०३,०९७।०२७द्@०१४_००५९	देवर्षयश् च कार्त्स्न्येन समुद्राः पर्वतास् तथा  
०३,०९७।०२७द्@०१४_००६०	वेदाश् च सोपनिषदो वषट्कारैः सहाध्वरैः  
०३,०९७।०२७द्@०१४_००६१	चेतोमन्ति च सामानि धनुर्वेदश् च भारत  
०३,०९७।०२७द्@०१४_००६२	मेघवृन्दानि वर्षाणि विद्युतश् च युधिष्ठिर  
०३,०९७।०२७द्@०१४_००६३	ततः स भगवान् विष्णुस् तं वै बाणं मुमोच ह  
०३,०९७।०२७द्@०१४_००६४	शुष्काशनिसमाकीर्णं महोल्काभिश् च भारत  
०३,०९७।०२७द्@०१४_००६५	पांसुवर्षेण महता मेघवर्षैश् च भूतलम्  
०३,०९७।०२७द्@०१४_००६६	भूमिकम्पैश् च निर्घातैर् नादैश् च विपुलैर् अपि  
०३,०९७।०२७द्@०१४_००६७	स रामं विह्वलं कृत्वा तेजश् चाक्षिप्य केवलम्  
०३,०९७।०२७द्@०१४_००६८	आगच्छज् ज्वलितो बाणो रामबाहुप्रचोदितः  
०३,०९७।०२७द्@०१४_००६९	स तु विह्वलतां गत्वा प्रतिलभ्य च चेतनाम्  
०३,०९७।०२७द्@०१४_००७०	रामः प्रत्यागतप्राणः प्राणमद् विष्णुतेजसम्  
०३,०९७।०२७द्@०१४_००७१	विष्णुना सो ऽभ्यनुज्ञातो महेन्द्रम् अगमत् पुनः  
०३,०९७।०२७द्@०१४_००७२	भीतस् तु तत्र न्यवसद् व्रीडितस् तु महातपाः  
०३,०९७।०२७द्@०१४_००७३	ततः संवत्सरे ऽतीते हृतौजसम् अवस्थितम्  
०३,०९७।०२७द्@०१४_००७४	निर्मदं दुःखितं दृष्ट्वा पितरो रामम् अब्रुवन्  
०३,०९७।०२७द्@०१४_००७५	न वै सम्यग् इदं पुत्र विष्णुम् आसाद्य वै कृतम्  
०३,०९७।०२७द्@०१४_००७६	स हि पूज्यश् च मान्यश् च त्रिषु लोकेषु सर्वदा  
०३,०९७।०२७द्@०१४_००७७	गच्छ पुत्र नदीं पुण्यां वधूसरकृताह्वयाम्  
०३,०९७।०२७द्@०१४_००७८	तत्रोपस्पृश्य तीर्थेषु पुनर् वपुर् अवाप्स्यसि  
०३,०९७।०२७द्@०१४_००७९	दीप्तोदं नाम तत् तीर्थं यत्र ते प्रपितामहः  
०३,०९७।०२७द्@०१४_००८०	भृगुर् देवयुगे राम तप्तवान् उत्तमं तपः  
०३,०९७।०२७द्@०१४_००८१	तत् तथा कृतवान् रामः कौन्तेय वचनात् पितुः  
०३,०९७।०२७द्@०१४_००८२	प्राप्तवांश् च पुनतेजस् तीर्थे ऽस्मिन् पाण्डुनन्दन  
०३,०९७।०२७द्@०१४_००८३	एतद् ईदृशकं तात रामेणाक्लिष्टकर्मणा  
०३,०९७।०२७द्@०१४_००८४	प्राप्तम् आसीन् महाराज विष्णुम् आसाद्य वै पुरा  
०३,०९८।००१	युधिष्ठिर उवाच  
०३,०९८।००१अ	भूय एवाहम् इच्छामि महर्षेस् तस्य धीमतः  
०३,०९८।००१च्	कर्मणां विस्तरं श्रोतुम् अगस्त्यस्य द्विजोत्तम  
०३,०९८।००२	लोमश उवाच  
०३,०९८।००२अ	शृणु राजन् कथां दिव्याम् अद्भुताम् अतिमानुषीम्  
०३,०९८।००२च्	अगस्त्यस्य महाराज प्रभावम् अमितात्मनः  
०३,०९८।००३अ	आसन् कृतयुगे घोरा दानवा युद्धदुर्मदाः  
०३,०९८।००३च्	कालेया इति विख्याता गणाः परमदारुणाः  
०३,०९८।००४अ	ते तु वृत्रं समाश्रित्य नानाप्रहरणोद्यताः  
०३,०९८।००४च्	समन्तात् पर्यधावन्त महेन्द्रप्रमुखान् सुरान्  
०३,०९८।००५अ	ततो वृत्रवधे यत्नम् अकुर्वंस् त्रिदशाः पुरा  
०३,०९८।००५च्	पुरन्दरं पुरस्कृत्य ब्रह्माणम् उपतस्थिरे  
०३,०९८।००६अ	कृताञ्जलींस् तु तान् सर्वान् परमेष्ठी उवाच ह  
०३,०९८।००६च्	विदितं मे सुराः सर्वं यद् वः कार्यं चिकीर्षितम्  
०३,०९८।००७अ	तम् उपायं प्रवक्ष्यामि यथा वृत्रं वधिष्यथ  
०३,०९८।००७च्	दधीच इति विख्यातो महान् ऋषिर् उदारधीः  
०३,०९८।००८अ	तं गत्वा सहिताः सर्वे वरं वै सम्प्रयाचत  
०३,०९८।००८च्	स वो दास्यति धर्मात्मा सुप्रीतेनान्तरात्मना  
०३,०९८।००९अ	स वाच्यः सहितैः सर्वैर् भवद्भिर् जयकाङ्क्षिभिः  
०३,०९८।००९च्	स्वान्य् अस्थीनि प्रयच्छेति त्रैलोक्यस्य हिताय वै  
०३,०९८।००९ए	स शरीरं समुत्सृज्य स्वान्य् अस्थीनि प्रदास्यति  
०३,०९८।०१०अ	तस्यास्थिभिर् महाघोरं वज्रं सम्भ्रियतां दृढम्  
०३,०९८।०१०च्	महच् छत्रुहणं तीक्ष्णं षडश्रं भीमनिस्वनम्  
०३,०९८।०११अ	तेन वज्रेण वै वृत्रं वधिष्यति शतक्रतुः  
०३,०९८।०११च्	एतद् वः सर्वम् आख्यातं तस्माच् छीघ्रं विधीयताम्  
०३,०९८।०१२अ	एवम् उक्तास् ततो देवा अनुज्ञाप्य पितामहम्  
०३,०९८।०१२च्	नारायणं पुरस्कृत्य दधीचस्याश्रमं ययुः  
०३,०९८।०१३अ	सरस्वत्याः परे पारे नानाद्रुमलतावृतम्  
०३,०९८।०१३च्	षट्पदोद्गीतनिनदैर् विघुष्टं सामगैर् इव  
०३,०९८।०१३ए	पुंस्कोकिलरवोन्मिश्रं जीवञ्जीवकनादितम्  
०३,०९८।०१४अ	महिषैश् च वराहैश् च सृमरैश् चमरैर् अपि  
०३,०९८।०१४च्	तत्र तत्रानुचरितं शार्दूलभयवर्जितैः  
०३,०९८।०१५अ	करेणुभिर् वारणैश् च प्रभिन्नकरटामुखैः  
०३,०९८।०१५च्	सरो ऽवगाढैः क्रीडद्भिः समन्ताद् अनुनादितम्  
०३,०९८।०१६अ	सिंहव्याघ्रैर् महानादान् नदद्भिर् अनुनादितम्  
०३,०९८।०१६च्	अपरैश् चापि संलीनैर् गुहाकन्दरवासिभिः  
०३,०९८।०१७अ	तेषु तेष्व् अवकाशेषु शोभितं सुमनोरमम्  
०३,०९८।०१७च्	त्रिविष्टपसमप्रख्यं दधीचाश्रमम् आगमन्  
०३,०९८।०१८अ	तत्रापश्यन् दधीचं ते दिवाकरसमद्युतिम्  
०३,०९८।०१८च्	जाज्वल्यमानं वपुषा यथा लक्ष्म्या पितामहम्  
०३,०९८।०१९अ	तस्य पादौ सुरा राजन्न् अभिवाद्य प्रणम्य च  
०३,०९८।०१९च्	अयाचन्त वरं सर्वे यथोक्तं परमेष्ठिना  
०३,०९८।०२०अ	ततो दधीचः परमप्रतीतः; सुरोत्तमांस् तान् इदम् अभ्युवाच  
०३,०९८।०२०च्	करोमि यद् वो हितम् अद्य देवाः; स्वं चापि देहं त्व् अहम् उत्सृजामि  
०३,०९८।०२१अ	स एवम् उक्त्वा द्विपदां वरिष्ठः; प्राणान् वशी स्वान् सहसोत्ससर्ज  
०३,०९८।०२१च्	ततः सुरास् ते जगृहुः परासोर्; अस्थीनि तस्याथ यथोपदेशम्  
०३,०९८।०२२अ	प्रहृष्टरूपाश् च जयाय देवास्; त्वष्टारम् आगम्य तम् अर्थम् ऊचुः  
०३,०९८।०२२च्	त्वष्टा तु तेषां वचनं निशम्य; प्रहृष्टरूपः प्रयतः प्रयत्नात्  
०३,०९८।०२३अ	चकार वज्रं भृशम् उग्ररूपं; कृत्वा च शक्रं स उवाच हृष्टः  
०३,०९८।०२३च्	अनेन वज्रप्रवरेण देव; भस्मीकुरुष्वाद्य सुरारिम् उग्रम्  
०३,०९८।०२४अ	ततो हतारिः सगणः सुखं वै; प्रशाधि कृत्स्नं त्रिदिवं दिविष्ठः  
०३,०९८।०२४च्	त्वष्ट्रा तथोक्तः स पुरन्दरस् तु; वज्रं प्रहृष्टः प्रयतो ऽभ्यगृह्णात्  
०३,०९९।००१	लोमश उवाच  
०३,०९९।००१अ	ततः स वज्री बलिभिर् दैवतैर् अभिरक्षितः  
०३,०९९।००१च्	आससाद ततो वृत्रं स्थितम् आवृत्य रोदसी  
०३,०९९।००२अ	कालकेयैर् महाकायैः समन्ताद् अभिरक्षितम्  
०३,०९९।००२च्	समुद्यतप्रहरणैः सशृङ्गैर् इव पर्वतैः  
०३,०९९।००३अ	ततो युद्धं समभवद् देवानां सह दानवैः  
०३,०९९।००३च्	मुहूर्तं भरतश्रेष्ठ लोकत्रासकरं महत्  
०३,०९९।००४अ	उद्यतप्रतिपिष्टानां खड्गानां वीरबाहुभिः  
०३,०९९।००४च्	आसीत् सुतुमुलः शब्दः शरीरेष्व् अभिपात्यताम्  
०३,०९९।००५अ	शिरोभिः प्रपतद्भिश् च अन्तरिक्षान् महीतलम्  
०३,०९९।००५च्	तालैर् इव महीपाल वृन्ताद् भ्रष्टैर् अदृश्यत  
०३,०९९।००६अ	ते हेमकवचा भूत्वा कालेयाः परिघायुधाः  
०३,०९९।००६च्	त्रिदशान् अभ्यवर्तन्त दावदग्धा इवाद्रयः  
०३,०९९।००७अ	तेषां वेगवतां वेगं सहितानां प्रधावताम्  
०३,०९९।००७च्	न शेकुस् त्रिदशाः सोढुं ते भग्नाः प्राद्रवन् भयात्  
०३,०९९।००८अ	तान् दृष्ट्वा द्रवतो भीतान् सहस्राक्षः पुरन्दरः  
०३,०९९।००८च्	वृत्रे विवर्धमाने च कश्मलं महद् आविशत्  
०३,०९९।००८द्*०४९८_०१	कालेयभयसन्त्रस्तो देवः साक्षात् पुरन्दरः  
०३,०९९।००८द्*०४९८_०२	जगाम शरणं शीघ्रं तं तु नारायणं प्रभुम्  
०३,०९९।००९अ	तं शक्रं कश्मलाविष्टं दृष्ट्वा विष्णुः सनातनः  
०३,०९९।००९च्	स्वतेजो व्यदधाच् छक्रे बलम् अस्य विवर्धयन्  
०३,०९९।०१०अ	विष्णुनाप्यायितं शक्रं दृष्ट्वा देवगणास् ततः  
०३,०९९।०१०च्	स्वं स्वं तेजः समादध्युस् तथा ब्रह्मर्षयो ऽमलाः  
०३,०९९।०११अ	स समाप्यायितः शक्रो विष्णुना दैवतैः सह  
०३,०९९।०११च्	ऋषिभिश् च महाभागैर् बलवान् समपद्यत  
०३,०९९।०१२अ	ज्ञात्वा बलस्थं त्रिदशाधिपं तु; ननाद वृत्रो महतो निनादान्  
०३,०९९।०१२च्	तस्य प्रणादेन धरा दिशश् च; खं द्यौर् नगाश् चापि चचाल सर्वम्  
०३,०९९।०१३अ	ततो महेन्द्रः परमाभितप्तः; श्रुत्वा रवं घोररूपं महान्तम्  
०३,०९९।०१३च्	भये निमग्नस् त्वरितं मुमोच; वज्रं महत् तस्य वधाय राजन्  
०३,०९९।०१४अ	स शक्रवज्राभिहतः पपात; महासुरः काञ्चनमाल्यधारी  
०३,०९९।०१४च्	यथा महाञ् शैलवरः पुरस्तात्; स मन्दरो विष्णुकरात् प्रमुक्तः  
०३,०९९।०१५अ	तस्मिन् हते दैत्यवरे भयार्तः; शक्रः प्रदुद्राव सरः प्रवेष्टुम्  
०३,०९९।०१५च्	वज्रं न मेने स्वकरात् प्रमुक्तं; वृत्रं हतं चापि भयान् न मेने  
०३,०९९।०१६अ	सर्वे च देवा मुदिताः प्रहृष्टा; महर्षयश् चेन्द्रम् अभिष्टुवन्तः  
०३,०९९।०१६ब्*०४९९_०१	वृत्रं हतं सन्ददृशुः पृथिव्यां  
०३,०९९।०१६ब्*०४९९_०२	वज्राहतं शैलम् इवावकीर्णम्  
०३,०९९।०१६च्	सर्वांश् च दैत्यांस् त्वरिताः समेत्य; जघ्नुः सुरा वृत्रवधाभितप्तान्  
०३,०९९।०१७अ	ते वध्यमानास् त्रिदशैस् तदानीं; समुद्रम् एवाविविशुर् भयार्ताः  
०३,०९९।०१७च्	प्रविश्य चैवोदधिम् अप्रमेयं; झषाकुलं रत्नसमाकुलं च  
०३,०९९।०१८अ	तदा स्म मन्त्रं सहिताः प्रचक्रुस्; त्रैलोक्यनाशार्थम् अभिस्मयन्तः  
०३,०९९।०१८च्	तत्र स्म के चिन् मतिनिश्चयज्ञास्; तांस् तान् उपायान् अनुवर्णयन्ति  
०३,०९९।०१९अ	तेषां तु तत्र क्रमकालयोगाद्; घोरा मतिश् चिन्तयतां बभूव  
०३,०९९।०१९च्	ये सन्ति विद्यातपसोपपन्नास्; तेषां विनाशः प्रथमं तु कार्यः  
०३,०९९।०२०अ	लोका हि सर्वे तपसा ध्रियन्ते; तस्मात् त्वरध्वं तपसः क्षयाय  
०३,०९९।०२०च्	ये सन्ति के चिद् धि वसुन्धरायां; तपस्विनो धर्मविदश् च तज्ज्ञाः  
०३,०९९।०२०ए	तेषां वधः क्रियतां क्षिप्रम् एव; तेषु प्रनष्टेषु जगत् प्रनष्टम्  
०३,०९९।०२१अ	एवं हि सर्वे गतबुद्धिभावा; जगद्विनाशे परमप्रहृष्टाः  
०३,०९९।०२१च्	दुर्गं समाश्रित्य महोर्मिमन्तं; रत्नाकरं वरुणस्यालयं स्म  
०३,१००।००१	लोमश उवाच  
०३,१००।००१अ	समुद्रं ते समाश्रित्य वारुणं निधिम् अम्भसाम्  
०३,१००।००१च्	कालेयाः सम्प्रवर्तन्त त्रैलोक्यस्य विनाशने  
०३,१००।००२अ	ते रात्रौ समभिक्रुद्धा भक्षयन्ति सदा मुनीन्  
०३,१००।००२च्	आश्रमेषु च ये सन्ति पुन्येष्व् आयतनेषु च  
०३,१००।००३अ	वसिष्ठस्याश्रमे विप्रा भक्षितास् तैर् दुरात्मभिः  
०३,१००।००३च्	अशीतिशतम् अष्टौ च नव चान्ये तपस्विनः  
०३,१००।००४अ	च्यवनस्याश्रमं गत्वा पुण्यं द्विजनिषेवितम्  
०३,१००।००४च्	फलमूलाशनानां हि मुनीनां भक्षितं शतम्  
०३,१००।००५अ	एवं रात्रौ स्म कुर्वन्ति विविशुश् चार्णवं दिवा  
०३,१००।००५ब्*०५००_०१	कालेयास् ते दुरात्मानो भक्षयन्तस् तपोधनान्  
०३,१००।००५च्	भरद्वाजाश्रमे चैव नियता ब्रह्मचारिणः  
०३,१००।००५ए	वाय्वाहाराम्बुभक्षाश् च विंशतिः सन्निपातिताः  
०३,१००।००६अ	एवं क्रमेण सर्वांस् तान् आश्रमान् दानवास् तदा  
०३,१००।००६च्	निशायां परिधावन्ति मत्ता भुजबलाश्रयात्  
०३,१००।००६ए	कालोपसृष्टाः कालेया घ्नन्तो द्विजगणान् बहून्  
०३,१००।००७अ	न चैनान् अन्वबुध्यन्त मनुजा मनुजोत्तम  
०३,१००।००७च्	एवं प्रवृत्तान् दैत्यांस् तांस् तापसेषु तपस्विषु  
०३,१००।००७द्*०५०१_०१	क्षयाय जगतः क्रूराः पर्यटन्ति स्म मेदिनीम्  
०३,१००।००८अ	प्रभाते समदृश्यन्त नियताहारकर्शिताः  
०३,१००।००८च्	महीतलस्था मुनयः शरीरैर् गतजीवितैः  
०३,१००।००९अ	क्षीणमांसैर् विरुधिरैर् विमज्जान्त्रैर् विसन्धिभिः  
०३,१००।००९च्	आकीर्णैर् आचिता भूमिः शङ्खानाम् इव राशिभिः  
०३,१००।०१०अ	कलशैर् विप्रविद्धैश् च स्रुवैर् भग्नैस् तथैव च  
०३,१००।०१०च्	विकीर्णैर् अग्निहोत्रैश् च भूर् बभूव समावृता  
०३,१००।०११अ	निःस्वाध्यायवषट्कारं नष्टयज्ञोत्सवक्रियम्  
०३,१००।०११च्	जगद् आसीन् निरुत्साहं कालेयभयपीडितम्  
०३,१००।०१२अ	एवं प्रक्षीयमाणाश् च मानवा मनुजेश्वर  
०३,१००।०१२च्	आत्मत्राणपरा भीताः प्राद्रवन्त दिशो भयात्  
०३,१००।०१३अ	के चिद् गुहाः प्रविविशुर् निर्झरांश् चापरे श्रिताः  
०३,१००।०१३च्	अपरे मरणोद्विग्ना भयात् प्रानान् समुत्सृजन्  
०३,१००।०१४अ	के चिद् अत्र महेष्वासाः शूराः परमदर्पिताः  
०३,१००।०१४च्	मार्गमाणाः परं यत्नं दानवानां प्रचक्रिरे  
०३,१००।०१५अ	न चैतान् अधिजग्मुस् ते समुद्रं समुपाश्रितान्  
०३,१००।०१५च्	श्रमं जग्मुश् च परमम् आजग्मुः क्षयम् एव च  
०३,१००।०१६अ	जगत्य् उपशमं याते नष्टयज्ञोत्सवक्रिये  
०३,१००।०१६च्	आजग्मुः परमाम् आर्तिं त्रिदशा मनुजेश्वर  
०३,१००।०१७अ	समेत्य समहेन्द्राश् च भयान् मन्त्रं प्रचक्रिरे  
०३,१००।०१७ब्*०५०२_०१	शरण्यं शरणं देवं नारायणम् अजं विभुम्  
०३,१००।०१७च्	नारायणं पुरस्कृत्य वैकुण्ठम् अपराजितम्  
०३,१००।०१८अ	ततो देवाः समेतास् ते तदोचुर् मधुसूदनम्  
०३,१००।०१८च्	त्वं नः स्रष्टा च पाता च भर्ता च जगतः प्रभो  
०३,१००।०१८ए	त्वया सृष्टम् इदं सर्वं यच् चेङ्गं यच् च नेङ्गति  
०३,१००।०१८ड़्*०५०३_०१	त्वय्य् एव पुण्डरीकाक्ष पुनस् तत् प्रविलीयते  
०३,१००।०१९अ	त्वया भूमिः पुरा नष्टा समुद्रात् पुष्करेक्षण  
०३,१००।०१९च्	वाराहं रूपम् आस्थाय जगदर्थे समुद्धृता  
०३,१००।०२०अ	आदिदैत्यो महावीर्यो हिरण्यकशिपुस् त्वया  
०३,१००।०२०च्	नारसिंहं वपुः कृत्वा सूदितः पुरुषोत्तम  
०३,१००।०२१अ	अवध्यः सर्वभूतानां बलिश् चापि महासुरः  
०३,१००।०२१च्	वामनं वपुर् आश्रित्य त्रैलोक्याद् भ्रंशितस् त्वया  
०३,१००।०२२अ	असुरश् च महेष्वासो जम्भ इत्य् अभिविश्रुतः  
०३,१००।०२२च्	यज्ञक्षोभकरः क्रूरस् त्वयैव विनिपातितः  
०३,१००।०२३अ	एवमादीनि कर्माणि येषां सङ्ख्या न विद्यते  
०३,१००।०२३च्	अस्माकं भयभीतानां त्वं गतिर् मधुसूदन  
०३,१००।०२४अ	तस्मात् त्वां देव देवेश लोकार्थं ज्ञापयामहे  
०३,१००।०२४च्	रक्ष लोकांश् च देवांश् च शक्रं च महतो भयात्  
०३,१००।०२४द्*०५०४_०१	शरणागतसन्त्राणे त्वम् एको ऽसि दृढव्रतः  
०३,१०१।००१	देवा ऊचुः  
०३,१०१।००१अ	इतः प्रदानाद् वर्तन्ते प्रजाः सर्वाश् चतुर्विधाः  
०३,१०१।००१च्	ता भाविता भावयन्ति हव्यकव्यैर् दिवौकसः  
०३,१०१।००२अ	लोका ह्य् एवं वर्तयन्ति अन्योन्यं समुपाश्रिताः  
०३,१०१।००२च्	त्वत्प्रसादान् निरुद्विग्नास् त्वयैव परिरक्षिताः  
०३,१०१।००३अ	इदं च समनुप्राप्तं लोकानां भयम् उत्तमम्  
०३,१०१।००३च्	न च जानीम केनेमे रात्रौ वध्यन्ति ब्राह्मणाः  
०३,१०१।००४अ	क्षीणेषु च ब्राह्मणेषु पृथिवी क्षयम् एष्यति  
०३,१०१।००४च्	ततः पृथिव्यां क्षीणायां त्रिदिवं क्षयम् एष्यति  
०३,१०१।००५अ	त्वत्प्रसादान् महाबाहो लोकाः सर्वे जगत्पते  
०३,१०१।००५च्	विनाशं नाधिगच्छेयुस् त्वया वै परिरक्षिताः  
०३,१०१।००६	विष्णुर् उवाच  
०३,१०१।००६अ	विदितं मे सुराः सर्वं प्रजानां क्षयकारणम्  
०३,१०१।००६च्	भवतां चापि वक्ष्यामि शृणुध्वं विगतज्वराः  
०३,१०१।००७अ	कालेय इति विख्यातो गणः परमदारुणः  
०३,१०१।००७च्	तैश् च वृत्रं समाश्रित्य जगत् सर्वं प्रबाधितम्  
०३,१०१।००८अ	ते वृत्रं निहतं दृष्ट्वा सहस्राक्षेण धीमता  
०३,१०१।००८च्	जीवितं परिरक्षन्तः प्रविष्टा वरुणालयम्  
०३,१०१।००९अ	ते प्रविश्योदधिं घोरं नक्रग्राहसमाकुलम्  
०३,१०१।००९च्	उत्सादनार्थं लोकानां रात्रौ घ्नन्ति मुनीन् इह  
०३,१०१।०१०अ	न तु शक्याः क्षयं नेतुं समुद्राश्रयगा हि ते  
०३,१०१।०१०च्	समुद्रस्य क्षये बुद्धिर् भवद्भिः सम्प्रधार्यताम्  
०३,१०१।०१०ए	अगस्त्येन विना को हि शक्तो ऽन्यो ऽर्णवशोषणे  
०३,१०१।०१०ड़्*०५०५_०१	अन्यथा हि न शक्यास् ते विना सागरशोषणम्  
०३,१०१।०११अ	एतच् छ्रुत्वा वचो देवा विष्णुना समुदाहृतम्  
०३,१०१।०११ब्*०५०६_०१	विष्णुम् एव पुरस्कृत्य ब्रह्माणं समुपस्थिताः  
०३,१०१।०११ब्*०५०६_०२	ते तस्मै प्रणता भूत्वा तम् एवार्थं न्यवेदयन्  
०३,१०१।०११ब्*०५०६_०३	सर्वलोकविनाशार्थं कालेयाः कृतनिश्चयाः  
०३,१०१।०११ब्*०५०६_०४	तेषां तद् वचनं श्रुत्वा पद्मयोनिः सनातनः  
०३,१०१।०११ब्*०५०६_०५	उवाच परमप्रीतस् त्रिदशान् अर्थवद् वचः  
०३,१०१।०११ब्*०५०६_०६	विदितं मे सुराः सर्वं दानवानां विचेष्टितम्  
०३,१०१।०११ब्*०५०६_०७	मनुष्यादेश् च निधनं कालेयैः कालचोदितैः  
०३,१०१।०११ब्*०५०६_०८	क्षयस् तेषाम् अनुप्राप्तः कालेनोपहताश् च ये  
०३,१०१।०११ब्*०५०६_०९	उपायं सम्प्रवक्ष्यामि समुद्रस्य विशोषणे  
०३,१०१।०११ब्*०५०६_१०	अगस्त्य इति विख्यातो वारुणिः सुसमाहितः  
०३,१०१।०११ब्*०५०६_११	तम् उपागम्य सहिता इमम् अर्थं प्रयाचत  
०३,१०१।०११ब्*०५०६_१२	स हि शक्तो महातेजाः क्षणात् पातुं महोदधिम्  
०३,१०१।०११ब्*०५०६_१३	समुद्रे च क्षयं नीते कालेयान् निहनिष्यथ  
०३,१०१।०११ब्*०५०६_१४	एवं श्रुत्वा वचो देवा ब्रह्मणः परमेष्ठिनः  
०३,१०१।०११च्	परमेष्ठिनम् आज्ञाप्य अगस्त्यस्याश्रमं ययुः  
०३,१०१।०१२अ	तत्रापश्यन् महात्मानं वारुणिं दीप्ततेजसम्  
०३,१०१।०१२च्	उपास्यमानम् ऋषिभिर् देवैर् इव पितामहम्  
०३,१०१।०१३अ	ते ऽभिगम्य महात्मानं मैत्रावरुणिम् अच्युतम्  
०३,१०१।०१३च्	आश्रमस्थं तपोराशिं कर्मभिः स्वैर् अभिष्टुवन्  
०३,१०१।०१४	देवा ऊचुः  
०३,१०१।०१४अ	नहुषेणाभितप्तानां त्वं लोकानां गतिः पुरा  
०३,१०१।०१४च्	भ्रंशितश् च सुरैश्वर्याल् लोकार्थं लोककण्टकः  
०३,१०१।०१५अ	क्रोधात् प्रवृद्धः सहसा भास्करस्य नगोत्तमः  
०३,१०१।०१५च्	वचस् तवानतिक्रामन् विन्ध्यः शैलो न वर्धते  
०३,१०१।०१६अ	तमसा चावृते लोके मृत्युनाभ्यर्दिताः प्रजाः  
०३,१०१।०१६च्	त्वाम् एव नाथम् आसाद्य निर्वृतिं परमां गताः  
०३,१०१।०१७अ	अस्माकं भयभीतानां नित्यशो भगवान् गतिः  
०३,१०१।०१७च्	ततस् त्व् आर्ताः प्रयाचामस् त्वां वरं वरदो ह्य् असि  
०३,१०२।००१	युधिष्ठिर उवाच  
०३,१०२।००१अ	किमर्थं सहसा विन्ध्यः प्रवृद्धः क्रोधमूर्छितः  
०३,१०२।००१च्	एतद् इच्छाम्य् अहं श्रोतुं विस्तरेण महामुने  
०३,१०२।००२	लोमश उवाच  
०३,१०२।००२अ	अद्रिराजं महाशैलं मरुं कनकपर्वतम्  
०३,१०२।००२च्	उदयास्तमये भानुः प्रदक्षिणम् अवर्तत  
०३,१०२।००३अ	तं तु दृष्ट्वा तथा विन्ध्यः शैलः सूर्यम् अथाब्रवीत्  
०३,१०२।००३च्	यथा हि मेरुर् भवता नित्यशः परिगम्यते  
०३,१०२।००३ए	प्रदक्षिणं च क्रियते माम् एवं कुरु भास्कर  
०३,१०२।००४अ	एवम् उक्तस् ततः सूर्यः शैलेन्द्रं प्रत्यभाषत  
०३,१०२।००४च्	नाहम् आत्मेच्छया शैल करोम्य् एनं प्रदक्षिणम्  
०३,१०२।००४ए	एष मार्गः प्रदिष्टो मे येनेदं निर्मितं जगत्  
०३,१०२।००५अ	एवम् उक्तस् ततः क्रोधात् प्रवृद्धः सहसाचलः  
०३,१०२।००५च्	सूर्याचन्द्रमसोर् मार्गं रोद्धुम् इच्छन् परन्तप  
०३,१०२।००६अ	ततो देवाः सहिताः सर्व एव; सेन्द्राः समागम्य महाद्रिराजम्  
०३,१०२।००६च्	निवारयाम् आसुर् उपायतस् तं; न च स्म तेषां वचनं चकार  
०३,१०२।००७अ	अथाभिजग्मुर् मुनिम् आश्रमस्थं; तपस्विनं धर्मभृतां वरिष्ठम्  
०३,१०२।००७च्	अगस्त्यम् अत्यद्भुतवीर्यदीप्तं; तं चार्थम् ऊचुः सहिताः सुरास् ते  
०३,१०२।००८	देवा ऊचुः  
०३,१०२।००८अ	सूर्याचन्द्रमसोर् मार्गं नक्षत्राणां गतिं तथा  
०३,१०२।००८च्	शैलराजो वृणोत्य् एष विन्ध्यः क्रोधवशानुगः  
०३,१०२।००९अ	तं निवारयितुं शक्तो नान्यः कश् चिद् द्विजोत्तम  
०३,१०२।००९च्	ऋते त्वां हि महाभाग तस्माद् एनं निवारय  
०३,१०२।०१०	लोमश उवाच  
०३,१०२।०१०अ	तच् छ्रुत्वा वचनं विप्रः सुराणां शैलम् अभ्यगात्  
०३,१०२।०१०च्	सो ऽभिगम्याब्रवीद् विन्ध्यं सदारः समुपस्थितः  
०३,१०२।०११अ	मार्गम् इच्छाम्य् अहं दत्तं भवता पर्वतोत्तम  
०३,१०२।०११च्	दक्षिणाम् अभिगन्तास्मि दिशं कार्येण केन चित्  
०३,१०२।०१२अ	यावदागमनं मह्यं तावत् त्वं प्रतिपालय  
०३,१०२।०१२च्	निवृत्ते मयि शैलेन्द्र ततो वर्धस्व कामतः  
०३,१०२।०१३अ	एवं स समयं कृत्वा विन्ध्येनामित्रकर्शन  
०३,१०२।०१३च्	अद्यापि दक्षिणाद् देशाद् वारुणिर् न निवर्तते  
०३,१०२।०१४अ	एतत् ते सर्वम् आख्यातं यथा विन्ध्यो न वर्धते  
०३,१०२।०१४च्	अगस्त्यस्य प्रभावेन यन् मां त्वं परिपृच्छसि  
०३,१०२।०१५अ	कालेयास् तु यथा राजन् सुरैः सर्वैर् निषूदिताः  
०३,१०२।०१५च्	अगस्त्याद् वरम् आसाद्य तन् मे निगदतः शृणु  
०३,१०२।०१६अ	त्रिदशानां वचः श्रुत्वा मैत्रावरुणिर् अब्रवीत्  
०३,१०२।०१६च्	किमर्थम् अभियाताः स्थ वरं मत्तः किम् इच्छथ  
०३,१०२।०१६ए	एवम् उक्तास् ततस् तेन देवास् तं मुनिम् अब्रुवन्  
०३,१०२।०१६ड़्*०५०७_०१	सर्वे प्राञ्जलयो भूत्वा पुरन्दरपुरोगमाः  
०३,१०२।०१७अ	एवं त्वयेच्छाम कृतं महर्षे; महार्णवं पीयमानं महात्मन्  
०३,१०२।०१७च्	ततो वधिष्याम सहानुबन्धान्; कालेयसञ्ज्ञान् सुरविद्विषस् तान्  
०३,१०२।०१८अ	त्रिदशानां वचः श्रुत्वा तथेति मुनिर् अब्रवीत्  
०३,१०२।०१८च्	करिष्ये भवतां कामं लोकानां च महत् सुखम्  
०३,१०२।०१९अ	एवम् उक्त्वा ततो ऽगच्छत् समुद्रं सरितां पतिम्  
०३,१०२।०१९च्	ऋषिभिश् च तपःसिद्धैः सार्धं देवैश् च सुव्रतः  
०३,१०२।०२०अ	मनुष्योरगगन्धर्वयक्षकिम्पुरुषास् तथा  
०३,१०२।०२०च्	अनुजग्मुर् महात्मानं द्रष्टुकामास् तद् अद्भुतम्  
०३,१०२।०२१अ	ततो ऽभ्यगच्छन् सहिताः समुद्रं भीमनिस्वनम्  
०३,१०२।०२१च्	नृत्यन्तम् इव चोर्मीभिर् वल्गन्तम् इव वायुना  
०३,१०२।०२२अ	हसन्तम् इव फेनौघैः स्खलन्तं कन्दरेषु च  
०३,१०२।०२२च्	नानाग्राहसमाकीर्णं नानाद्विजगणायुतम्  
०३,१०२।०२३अ	अगस्त्यसहिता देवाः सगन्धर्वमहोरगाः  
०३,१०२।०२३च्	ऋषयश् च महाभागाः समासेदुर् महोदधिम्  
०३,१०३।००१	लोमश उवाच  
०३,१०३।००१अ	समुद्रं स समासाद्य वारुणिर् भगवान् ऋषिः  
०३,१०३।००१च्	उवाच सहितान् देवान् ऋषींश् चैव समागतान्  
०३,१०३।००२अ	एष लोकहितार्थं वै पिबामि वरुणालयम्  
०३,१०३।००२च्	भवद्भिर् यद् अनुष्ठेयं तच् छीघ्रं संविधीयताम्  
०३,१०३।००३अ	एतावद् उक्त्वा वचनं मैत्रावरुणिर् अच्युतः  
०३,१०३।००३च्	समुद्रम् अपिबत् क्रुद्धः सर्वलोकस्य पश्यतः  
०३,१०३।००४अ	पीयमानं समुद्रं तु दृष्ट्वा देवाः सवासवाः  
०३,१०३।००४च्	विस्मयं परमं जग्मुः स्तुतिभिश् चाप्य् अपूजयन्  
०३,१०३।००५अ	त्वं नस् त्राता विधाता च लोकानां लोकभावनः  
०३,१०३।००५च्	त्वत्प्रसादात् समुच्छेदं न गच्छेत् सामरं जगत्  
०३,१०३।००६अ	सम्पूज्यमानस् त्रिदशैर् महात्मा; गन्धर्वतूर्येषु नदत्सु सर्वशः  
०३,१०३।००६च्	दिव्यैश् च पुष्पैर् अवकीर्यमाणो; महार्णवं निःसलिलं चकार  
०३,१०३।००७अ	दृष्ट्वा कृतं निःसलिलं महार्णवं; सुराः समस्ताः परमप्रहृष्टाः  
०३,१०३।००७च्	प्रगृह्य दिव्यानि वरायुधानि; तान् दानवाञ् जघ्नुर् अदीनसत्त्वाः  
०३,१०३।००८अ	ते वध्यमानास् त्रिदशैर् महात्मभिर्; महाबलैर् वेगिभिर् उन्नदद्भिः  
०३,१०३।००८च्	न सेहिरे वेगवतां महात्मनां; वेगं तदा धारयितुं दिवौकसाम्  
०३,१०३।००९अ	ते वध्यमानास् त्रिदशैर् दानवा भीमनिस्वनाः  
०३,१०३।००९च्	चक्रुः सुतुमुलं युद्धं मुहूर्तम् इव भारत  
०३,१०३।०१०अ	ते पूर्वं तपसा दग्धा मुनिभिर् भावितात्मभिः  
०३,१०३।०१०च्	यतमानाः परं शक्त्या त्रिदशैर् विनिषूदिताः  
०३,१०३।०११अ	ते हेमनिष्काभरणाः कुण्डलाङ्गदधारिणः  
०३,१०३।०११च्	निहत्य बह्व् अशोभन्त पुष्पिता इव किंशुकाः  
०३,१०३।०१२अ	हतशेषास् ततः के चित् कालेया मनुजोत्तम  
०३,१०३।०१२च्	विदार्य वसुधां देवीं पातालतलम् आश्रिताः  
०३,१०३।०१३अ	निहतान् दानवान् दृष्ट्वा त्रिदशा मुनिपुङ्गवम्  
०३,१०३।०१३च्	तुष्टुवुर् विविधैर् वाक्यैर् इदं चैवाब्रुवन् वचः  
०३,१०३।०१४अ	त्वत्प्रसादान् महाभाग लोकैः प्राप्तं महत् सुखम्  
०३,१०३।०१४च्	त्वत्तेजसा च निहताः कालेयाः क्रूरविक्रमाः  
०३,१०३।०१५अ	पूरयस्व महाबाहो समुद्रं लोकभावन  
०३,१०३।०१५च्	यत् त्वया सलिलं पीतं तद् अस्मिन् पुनर् उत्सृज  
०३,१०३।०१६अ	एवम् उक्तः प्रत्युवाच भगवान् मुनिपुङ्गवः  
०३,१०३।०१६ब्*०५०८_०१	तांस् तथा सहितान् देवान् अगस्त्यः सपुरन्दरान्  
०३,१०३।०१६च्	जीर्णं तद् धि मया तोयम् उपायो ऽन्यः प्रचिन्त्यताम्  
०३,१०३।०१६ए	पूरणार्थं समुद्रस्य भवद्भिर् यत्नम् आस्थितैः  
०३,१०३।०१७अ	एतच् छ्रुत्वा तु वचनं महर्षेर् भावितात्मनः  
०३,१०३।०१७च्	विस्मिताश् च विषण्णाश् च बभूवुः सहिताः सुराः  
०३,१०३।०१८अ	परस्परम् अनुज्ञाप्य प्रणम्य मुनिपुङ्गवम्  
०३,१०३।०१८च्	प्रजाः सर्वा महाराज विप्रजग्मुर् यथागतम्  
०३,१०३।०१९अ	त्रिदशा विष्णुना सार्धम् उपजग्मुः पितामहम्  
०३,१०३।०१९च्	पूरणार्थं समुद्रस्य मन्त्रयित्वा पुनः पुनः  
०३,१०३।०१९द्*०५०९_०१	ते धातारम् उपागम्य त्रिदशाः सह विष्णुना  
०३,१०३।०१९ए	ऊचुः प्राञ्जलयः सर्वे सागरस्याभिपूरणम्  
०३,१०४।००१	लोमश उवाच  
०३,१०४।००१अ	तान् उवाच समेतांस् तु ब्रह्मा लोकपितामहः  
०३,१०४।००१ब्*०५१०_०१	निर्ह्रादिन्या गिरा राजन् देवान् आश्वासयंस् तदा  
०३,१०४।००१च्	गच्छध्वं विबुधाः सर्वे यथाकामं यथेप्सितम्  
०३,१०४।००२अ	महता कालयोगेन प्रकृतिं यास्यते ऽर्णवः  
०३,१०४।००२च्	ज्ञातीन् वै कारणं कृत्वा महाराज्ञो भगीरथात्  
०३,१०४।००२द्*०५११_०१	आनयिष्यद् यदा गङ्गां तदा पूर्णो भविष्यति  
०३,१०४।००२द्*०५१२_०१	पितामहवचः श्रुत्वा सर्वे विबुधसत्तमाः  
०३,१०४।००२द्*०५१२_०२	कालयोगं प्रतीक्षन्तो जग्मुश् चापि यथागतम्  
०३,१०४।००२द्*०५१३_०१	पूरयिष्यति तोयौघैः समुद्रं निधिम् अम्भसाम्  
०३,१०४।००३	युधिष्ठिर उवाच  
०३,१०४।००३अ	कथं वै ज्ञातयो ब्रह्मन् कारणं चात्र किं मुने  
०३,१०४।००३च्	कथं समुद्रः पूर्णश् च भगीरथपरिश्रमात्  
०३,१०४।००४अ	एतद् इच्छाम्य् अहं श्रोतुं विस्तरेण तपोधन  
०३,१०४।००४च्	कथ्यमानं त्वया विप्र राज्ञां चरितम् उत्तमम्  
०३,१०४।००५	वैशम्पायन उवाच  
०३,१०४।००५अ	एवम् उक्तस् तु विप्रेन्द्रो धर्मराज्ञा महात्मना  
०३,१०४।००५च्	कथयाम् आस माहात्म्यं सगरस्य महात्मनः  
०३,१०४।००६	लोमश उवाच  
०३,१०४।००६अ	इक्ष्वाकूणां कुले जातः सगरो नाम पार्थिवः  
०३,१०४।००६च्	रूपसत्त्वबलोपेतः स चापुत्रः प्रतापवान्  
०३,१०४।००७अ	स हैहयान् समुत्साद्य तालजङ्घांश् च भारत  
०३,१०४।००७च्	वशे च कृत्वा राज्ञो ऽन्यान् स्वराज्यम् अन्वशासत  
०३,१०४।००८अ	तस्य भार्ये त्व् अभवतां रूपयौवनदर्पिते  
०३,१०४।००८च्	वैदर्भी भरतश्रेष्ठ शैब्या च भरतर्षभ  
०३,१०४।००९अ	स पुत्रकामो नृपतिस् तताप सुमहत् तपः  
०३,१०४।००९च्	पत्नीभ्यां सह राजेन्द्र कैलासं गिरिम् आश्रितः  
०३,१०४।०१०अ	स तप्यमानः सुमहत् तपो योगसमन्वितः  
०३,१०४।०१०च्	आससाद महात्मानं त्र्यक्षं त्रिपुरमर्दनम्  
०३,१०४।०११अ	शङ्करं भवम् ईशानं शूलपानिं पिनाकिनम्  
०३,१०४।०११च्	त्र्यम्बकं शिवम् उग्रेशं बहुरूपम् उमापतिम्  
०३,१०४।०११द्*०५१४_०१	लोकधातारम् अजरम् अमरेशं पुरातनम्  
०३,१०४।०११द्*०५१४_०२	दिग्वाससं वृषरथम् अचिन्त्याद्भुतयोगिनम्  
०३,१०४।०१२अ	स तं दृष्ट्वैव वरदं पत्नीभ्यां सहितो नृपः  
०३,१०४।०१२च्	प्रणिपत्य महाबाहुः पुत्रार्थं समयाचत  
०३,१०४।०१३अ	तं प्रीतिमान् हरः प्राह सभार्यं नृपसत्तमम्  
०३,१०४।०१३च्	यस्मिन् वृतो मुहूर्ते ऽहं त्वयेह नृपते वरम्  
०३,१०४।०१४अ	षष्टिः पुत्रसहस्राणि शूराः समरदर्पिताः  
०३,१०४।०१४च्	एकस्यां सम्भविष्यन्ति पत्न्यां तव नरोत्तम  
०३,१०४।०१५अ	ते चैव सर्वे सहिताः क्षयं यास्यन्ति पार्थिव  
०३,१०४।०१५च्	एको वंशधरः शूर एकस्यां सम्भविष्यति  
०३,१०४।०१५ए	एवम् उक्त्वा तु तं रुद्रस् तत्रैवान्तरधीयत  
०३,१०४।०१६अ	स चापि सगरो राजा जगाम स्वं निवेशनम्  
०३,१०४।०१६च्	पत्नीभ्यां सहितस् तात सो ऽतिहृष्टमनास् तदा  
०३,१०४।०१६द्*०५१५_०१	कालं शम्भुवरप्राप्तं प्रतीक्षन् सगरो ऽनयत्  
०३,१०४।०१७अ	तस्याथ मनुजश्रेष्ठ ते भार्ये कमलेक्षणे  
०३,१०४।०१७च्	वैदर्भी चैव शैब्या च गर्भिण्यौ सम्बभूवतुः  
०३,१०४।०१८अ	ततः कालेन वैदर्भी गर्भालाबुं व्यजायत  
०३,१०४।०१८च्	शैब्या च सुषुवे पुत्रं कुमारं देवरूपिणम्  
०३,१०४।०१९अ	तदालाबुं समुत्स्रष्टुं मनश् चक्रे स पार्थिवः  
०३,१०४।०१९च्	अथान्तरिक्षाच् छुश्राव वाचं गम्भीरनिस्वनाम्  
०३,१०४।०२०अ	राजन् मा साहसं कार्षीः पुत्रान् न त्यक्तुम् अर्हसि  
०३,१०४।०२०च्	अलाबुमध्यान् निष्कृष्य बीजं यत्नेन गोप्यताम्  
०३,१०४।०२१अ	सोपस्वेदेषु पात्रेषु घृतपूर्णेषु भागशः  
०३,१०४।०२१च्	ततः पुत्रसहस्राणि षष्टिं प्राप्स्यसि पार्थिव  
०३,१०४।०२२अ	महादेवेन दिष्टं ते पुत्रजन्म नराधिप  
०३,१०४।०२२च्	अनेन क्रमयोगेन मा ते बुद्धिर् अतो ऽन्यथा  
०३,१०५।००१	लोमश उवाच  
०३,१०५।००१अ	एतच् छ्रुत्वान्तरिक्षाच् च स राजा राजसत्तम  
०३,१०५।००१च्	यथोक्तं तच् चकाराथ श्रद्दधद् भरतर्षभ  
०३,१०५।००१द्*०५१६_०१	एकैकशस् ततः कृत्वा बीजं बीजं नराधिपः  
०३,१०५।००१द्*०५१६_०२	घृतपूर्णेषु कुम्भेषु तान् भागान् विदधे ततः  
०३,१०५।००१द्*०५१६_०३	धात्रीश् चैकैकशः प्रादात् पुत्ररक्षणतत्परः  
०३,१०५।००१द्*०५१६_०४	ततः कालेन महता समुत्तस्थुर् महाबलाः  
०३,१०५।००२अ	षष्टिः पुत्रसहस्राणि तस्याप्रतिमतेजसः  
०३,१०५।००२च्	रुद्रप्रसादाद् राजर्षेः समजायन्त पार्थिव  
०३,१०५।००३अ	ते घोराः क्रूरकर्माण आकाशपरिसर्पिणः  
०३,१०५।००३च्	बहुत्वाच् चावजानन्तः सर्वांल् लोकान् सहामरान्  
०३,१०५।००४अ	त्रिदशांश् चाप्य् अबाधन्त तथा गन्धर्वराक्षसान्  
०३,१०५।००४च्	सर्वाणि चैव भूतानि शूराः समरशालिनः  
०३,१०५।००५अ	वध्यमानास् ततो लोकाः सागरैर् मन्दबुद्धिभिः  
०३,१०५।००५च्	ब्रह्माणं शरणं जग्मुः सहिताः सर्वदैवतैः  
०३,१०५।००६अ	तान् उवाच महाभागः सर्वलोकपितामहः  
०३,१०५।००६च्	गच्छध्वं त्रिदशाः सर्वे लोकैः सार्धं यथागतम्  
०३,१०५।००७अ	नातिदीर्घेण कालेन सागराणां क्षयो महान्  
०३,१०५।००७च्	भविष्यति महाघोरः स्वकृतैः कर्मभिः सुराः  
०३,१०५।००७द्*०५१७_०१	कपिलं ते समासाद्य विनशिष्यन्त्य् असंशयम्  
०३,१०५।००८अ	एवम् उक्तास् ततो देवा लोकाश् च मनुजेश्वर  
०३,१०५।००८च्	पितामहम् अनुज्ञाप्य विप्रजग्मुर् यथागतम्  
०३,१०५।००९अ	ततः काले बहुतिथे व्यतीते भरतर्षभ  
०३,१०५।००९च्	दीक्षितः सगरो राजा हयमेधेन वीर्यवान्  
०३,१०५।००९ए	तस्याश्वो व्यचरद् भूमिं पुत्रैः सुपरिरक्षितः  
०३,१०५।००९ड़्*०५१८_०१	सर्वैर् एव महोत्साहैः स्वच्छन्दप्रचरो नृप  
०३,१०५।०१०अ	समुद्रं स समासाद्य निस्तोयं भीमदर्शनम्  
०३,१०५।०१०च्	रक्ष्यमाणः प्रयत्नेन तत्रैवान्तरधीयत  
०३,१०५।०११अ	ततस् ते सागरास् तात हृतं मत्वा हयोत्तमम्  
०३,१०५।०११च्	आगम्य पितुर् आचख्युर् अदृश्यं तुरगं हृतम्  
०३,१०५।०११ए	तेनोक्ता दिक्षु सर्वासु सर्वे मार्गत वाजिनम्  
०३,१०५।०११ड़्*०५१९_०१	ससमुद्रवनद्वीपां विचिन्वन्तो वसुन्धराम्  
०३,१०५।०१२अ	ततस् ते पितुर् आज्ञाय दिक्षु सर्वासु तं हयम्  
०३,१०५।०१२च्	अमार्गन्त महाराज सर्वं च पृथिवीतलम्  
०३,१०५।०१३अ	ततस् ते सागराः सर्वे समुपेत्य परस्परम्  
०३,१०५।०१३च्	नाध्यगच्छन्त तुरगम् अश्वहर्तारम् एव च  
०३,१०५।०१४अ	आगम्य पितरं चोचुस् ततः प्राञ्जलयो ऽग्रतः  
०३,१०५।०१४ब्*०५२०_०१	स्थित्वा सर्वे महीपालाः सागराः सहितास् तदा  
०३,१०५।०१४च्	ससमुद्रवनद्वीपा सनदीनदकन्दरा  
०३,१०५।०१४ए	सपर्वतवनोद्देशा निखिलेन मही नृप  
०३,१०५।०१५अ	अस्माभिर् विचिता राजञ् शासनात् तव पार्थिव  
०३,१०५।०१५च्	न चाश्वम् अधिगच्छामो नाश्वहर्तारम् एव च  
०३,१०५।०१६अ	श्रुत्वा तु वचनं तेषां स राजा क्रोधमूर्छितः  
०३,१०५।०१६च्	उवाच वचनं सर्वांस् तदा दैववशान् नृप  
०३,१०५।०१७अ	अनागमाय गच्छध्वं भूयो मार्गत वाजिनम्  
०३,१०५।०१७च्	यज्ञियं तं विना ह्य् अश्वं नागन्तव्यं हि पुत्रकाः  
०३,१०५।०१८अ	प्रतिगृह्य तु सन्देशं ततस् ते सगरात्मजाः  
०३,१०५।०१८च्	भूय एव महीं कृत्स्नां विचेतुम् उपचक्रमुः  
०३,१०५।०१९अ	अथापश्यन्त ते वीराः पृथिवीम् अवदारिताम्  
०३,१०५।०१९ब्*०५२१_०१	समुद्रे पृथिवीपाल पदमार्गं च वाजिनः  
०३,१०५।०१९च्	समासाद्य बिलं तच् च खनन्तः सगरात्मजाः  
०३,१०५।०१९ए	कुद्दालैर् ह्रेषुकैश् चैव समुद्रम् अखनंस् तदा  
०३,१०५।०२०अ	स खन्यमानः सहितैः सागरैर् वरुणालयः  
०३,१०५।०२०च्	अगच्छत् परमाम् आर्तिं दार्यमाणः समन्ततः  
०३,१०५।०२१अ	असुरोरगरक्षांसि सत्त्वानि विविधानि च  
०३,१०५।०२१च्	आर्तनादम् अकुर्वन्त वध्यमानानि सागरैः  
०३,१०५।०२२अ	छिन्नशीर्षा विदेहाश् च भिन्नजान्वस्थिमस्तकाः  
०३,१०५।०२२च्	प्राणिनः समदृश्यन्त शतशो ऽथ सहस्रशः  
०३,१०५।०२३अ	एवं हि खनतां तेषां समुद्रं मकरालयम्  
०३,१०५।०२३च्	व्यतीतः सुमहान् कालो न चाश्वः समदृश्यत  
०३,१०५।०२४अ	ततः पूर्वोत्तरे देशे समुद्रस्य महीपते  
०३,१०५।०२४ब्*०५२२_०१	विदार्यमाणां पृथिवीं सागरैर् बलदर्पितैः  
०३,१०५।०२४च्	विदार्य पातालम् अथ सङ्क्रुद्धाः सगरात्मजाः  
०३,१०५।०२४ए	अपश्यन्त हयं तत्र विचरन्तं महीतले  
०३,१०५।०२५अ	कपिलं च महात्मानं तेजोराशिम् अनुत्तमम्  
०३,१०५।०२५च्	तपसा दीप्यमानं तं ज्वालाभिर् इव पावकम्  
०३,१०५।०२५द्*०५२३_०१	दृष्ट्वा हि हृषिताः सर्वे बभूवुः सागरास् तदा  
०३,१०६।००१	लोमश उवाच  
०३,१०६।००१अ	ते तं दृष्ट्वा हयं राजन् सम्प्रहृष्टतनूरुहाः  
०३,१०६।००१च्	अनादृत्य महात्मानं कपिलं कालचोदिताः  
०३,१०६।००१ए	सङ्क्रुद्धाः समधावन्त अश्वग्रहणकाङ्क्षिणः  
०३,१०६।००२अ	ततः क्रुद्धो महाराज कपिलो मुनिसत्तमः  
०३,१०६।००२च्	वासुदेवेति यं प्राहुः कपिलं मुनिसत्तमम्  
०३,१०६।००३अ	स चक्षुर् विवृतं कृत्वा तेजस् तेषु समुत्सृजन्  
०३,१०६।००३च्	ददाह सुमहातेजा मन्दबुद्धीन् स सागरान्  
०३,१०६।००३द्*०५२४_०१	षष्टिं सहस्राणि तदा युगपन् मुनिसत्तमः  
०३,१०६।००४अ	तान् दृष्ट्वा भस्मसाद् भूतान् नारदः सुमहातपाः  
०३,१०६।००४च्	सगरान्तिकम् आगच्छत् तच् च तस्मै न्यवेदयत्  
०३,१०६।००५अ	स तच् छ्रुत्वा वचो घोरं राजा मुनिमुखोद्गतम्  
०३,१०६।००५च्	मुहूर्तं विमना भूत्वा स्थाणोर् वाक्यम् अचिन्तयत्  
०३,१०६।००५द्*०५२५_०१	स पुत्रनिधनोत्थेन दुःखेन समभिप्लुतः  
०३,१०६।००५ए	आत्मानम् आत्मनाश्वास्य हयम् एवान्वचिन्तयत्  
०३,१०६।००६अ	अंशुमन्तं समाहूय असमज्ञःसुतं तदा  
०३,१०६।००६च्	पौत्रं भरतशार्दूल इदं वचनम् अब्रवीत्  
०३,१०६।००७अ	षष्टिस् तानि सहस्राणि पुत्राणाम् अमितौजसाम्  
०३,१०६।००७च्	कापिलं तेज आसाद्य मत्कृते निधनं गताः  
०३,१०६।००८अ	तव चापि पिता तात परित्यक्तो मयानघ  
०३,१०६।००८च्	धर्मं संरक्षमाणेन पौराणां हितम् इच्छता  
०३,१०६।००९	युधिष्ठिर उवाच  
०३,१०६।००९अ	किमर्थं राजशार्दूलः सगरः पुत्रम् आत्मजम्  
०३,१०६।००९च्	त्यक्तवान् दुस्त्यजं वीरं तन् मे ब्रूहि तपोधन  
०३,१०६।०१०	लोमश उवाच  
०३,१०६।०१०अ	असमञ्जा इति ख्यातः सगरस्य सुतो ह्य् अभूत्  
०३,१०६।०१०च्	यं शैब्या जनयाम् आस पौराणां स हि दारकान्  
०३,१०६।०१०द्*०५२६_०१	क्रीडतः सहसासाद्य तत्र तत्र महीपते  
०३,१०६।०१०ए	खुरेषु क्रोशतो गृह्य नद्यां चिक्षेप दुर्बलान्  
०३,१०६।०११अ	ततः पौराः समाजग्मुर् भयशोकपरिप्लुताः  
०३,१०६।०११च्	सगरं चाभ्ययाचन्त सर्वे प्राञ्जलयः स्थिताः  
०३,१०६।०१२अ	त्वं नस् त्राता महाराज परचक्रादिभिर् भयैः  
०३,१०६।०१२च्	असमञ्जोभयाद् घोरात् ततो नस् त्रातुम् अर्हसि  
०३,१०६।०१३अ	पौराणां वचनं श्रुत्वा घोरं नृपतिसत्तमः  
०३,१०६।०१३च्	मुहूर्तं विमना भूत्वा सचिवान् इदम् अब्रवीत्  
०३,१०६।०१४अ	असमञ्जाः पुराद् अद्य सुतो मे विप्रवास्यताम्  
०३,१०६।०१४च्	यदि वो मत्प्रियं कार्यम् एतच् छीघ्रं विधीयताम्  
०३,१०६।०१५अ	एवम् उक्ता नरेन्द्रेण सचिवास् ते नराधिप  
०३,१०६।०१५च्	यथोक्तं त्वरिताश् चक्रुर् यथाज्ञापितवान् नृपः  
०३,१०६।०१६अ	एतत् ते सर्वम् आख्यातं यथा पुत्रो महात्मना  
०३,१०६।०१६च्	पौराणां हितकामेन सगरेण विवासितः  
०३,१०६।०१७अ	अंशुमांस् तु महेष्वासो यद् उक्तः सगरेण ह  
०३,१०६।०१७च्	तत् ते सर्वं प्रवक्ष्यामि कीर्त्यमानं निबोध मे  
०३,१०६।०१८	सगर उवाच  
०३,१०६।०१८अ	पितुश् च ते ऽहं त्यागेन पुत्राणां निधनेन च  
०३,१०६।०१८च्	अलाभेन तथाश्वस्य परितप्यामि पुत्रक  
०३,१०६।०१९अ	तस्माद् दुःखाभिसन्तप्तं यज्ञविघ्नाच् च मोहितम्  
०३,१०६।०१९च्	हयस्यानयनात् पौत्र नरकान् मां समुद्धर  
०३,१०६।०२०	लोमश उवाच  
०३,१०६।०२०अ	अंशुमान् एवम् उक्तस् तु सगरेण महात्मना  
०३,१०६।०२०च्	जगाम दुःखात् तं देशं यत्र वै दारिता मही  
०३,१०६।०२१अ	स तु तेनैव मार्गेण समुद्रं प्रविवेश ह  
०३,१०६।०२१च्	अपश्यच् च महात्मानं कपिलं तुरगं च तम्  
०३,१०६।०२२अ	स दृष्ट्वा तेजसो राशिं पुराणम् ऋषिसत्तमम्  
०३,१०६।०२२च्	प्रणम्य शिरसा भूमौ कार्यम् अस्मै न्यवेदयत्  
०३,१०६।०२३अ	ततः प्रीतो महातेजाः कलिपो ऽंशुमतो ऽभवत्  
०३,१०६।०२३च्	उवाच चैनं धर्मात्मा वरदो ऽस्मीति भारत  
०३,१०६।०२४अ	स वव्रे तुरगं तत्र प्रथमं यज्ञकारणात्  
०३,१०६।०२४च्	द्वितीयम् उदकं वव्रे पितॄणां पावनेप्सया  
०३,१०६।०२५अ	तम् उवाच महातेजाः कपिलो मुनिपुङ्गवः  
०३,१०६।०२५च्	ददानि तव भद्रं ते यद् यत् प्रार्थयसे ऽनघ  
०३,१०६।०२६अ	त्वयि क्षमा च धर्मश् च सत्यं चापि प्रतिष्ठितम्  
०३,१०६।०२६च्	त्वया कृतार्थः सगरः पुत्रवांश् च त्वया पिता  
०३,१०६।०२७अ	तव चैव प्रभावेन स्वर्गं यास्यन्ति सागराः  
०३,१०६।०२७ब्*०५२७_०१	शलभत्वं गता एते मम क्रोधहुताशने  
०३,१०६।०२७च्	पौत्रश् च ते त्रिपथगां त्रिदिवाद् आनयिष्यति  
०३,१०६।०२७ए	पावनार्थं सागराणां तोषयित्वा महेश्वरम्  
०३,१०६।०२८अ	हयं नयस्व भद्रं ते यज्ञियं नरपुङ्गव  
०३,१०६।०२८च्	यज्ञः समाप्यतां तात सगरस्य महात्मनः  
०३,१०६।०२९अ	अंशुमान् एवम् उक्तस् तु कपिलेन महात्मना  
०३,१०६।०२९च्	आजगाम हयं गृह्य यज्ञवाटं महात्मनः  
०३,१०६।०३०अ	सो ऽभिवाद्य ततः पादौ सगरस्य महात्मनः  
०३,१०६।०३०च्	मूर्ध्नि तेनाप्य् उपाघ्रातस् तस्मै सर्वं न्यवेदयत्  
०३,१०६।०३१अ	यथा दृष्टं श्रुतं चापि सागराणां क्षयं तथा  
०३,१०६।०३१च्	तं चास्मै हयम् आचष्ट यज्ञवाटम् उपागतम्  
०३,१०६।०३२अ	तच् छ्रुत्वा सगरो राजा पुत्रजं दुःखम् अत्यजत्  
०३,१०६।०३२च्	अंशुमन्तं च सम्पूज्य समापयत तं क्रतुम्  
०३,१०६।०३३अ	समाप्तयज्ञः सगरो देवैः सर्वैः सभाजितः  
०३,१०६।०३३च्	पुत्रत्वे कल्पयाम् आस समुद्रं वरुणालयम्  
०३,१०६।०३४अ	प्रशास्य सुचिरं कालं राज्यं राजीवलोचनः  
०३,१०६।०३४च्	पौत्रे भारं समावेश्य जगाम त्रिदिवं तदा  
०३,१०६।०३५अ	अंशुमान् अपि धर्मात्मा महीं सागरमेखलाम्  
०३,१०६।०३५च्	प्रशशास महाराज यथैवास्य पितामहः  
०३,१०६।०३६अ	तस्य पुत्रः समभवद् दिलीपो नाम धर्मवित्  
०३,१०६।०३६च्	तस्मै राज्यं समाधाय अंशुमान् अपि संस्थितः  
०३,१०६।०३७अ	दिलीपस् तु ततः श्रुत्वा पितॄणां निधनं महत्  
०३,१०६।०३७च्	पर्यतप्यत दुःखेन तेषां गतिम् अचिन्तयत्  
०३,१०६।०३८अ	गङ्गावतरणे यत्नं सुमहच् चाकरोन् नृपः  
०३,१०६।०३८च्	न चावतारयाम् आस चेष्टमानो यथाबलम्  
०३,१०६।०३८द्*०५२८_०१	स राजर्षिर् दिलीपस् तु युयुजे कालधर्मणा  
०३,१०६।०३९अ	तस्य पुत्रः समभवच् छ्रीमान् धर्मपरायणः  
०३,१०६।०३९च्	भगीरथ इति ख्यातः सत्यवाग् अनसूयकः  
०३,१०६।०४०अ	अभिषिच्य तु तं राज्ये दिलीपो वनम् आश्रितः  
०३,१०६।०४०ब्*०५२९_०१	भगीरथं महात्मानं सत्यधर्मपरायणम्  
०३,१०६।०४०च्	तपःसिद्धिसमायोगात् स राजा भरतर्षभ  
०३,१०६।०४०ए	वनाज् जगाम त्रिदिवं कालयोगेन भारत  
०३,१०७।००१	लोमश उवाच  
०३,१०७।००१अ	स तु राजा महेष्वासश् चक्रवर्ती महारथः  
०३,१०७।००१च्	बभूव सर्वलोकस्य मनोनयननन्दनः  
०३,१०७।००२अ	स शुश्राव महाबाहुः कपिलेन महात्मना  
०३,१०७।००२च्	पितॄणां निधनं घोरम् अप्राप्तिं त्रिदिवस्य च  
०३,१०७।००३अ	स राज्यं सचिवे न्यस्य हृदयेन विदूयता  
०३,१०७।००३च्	जगाम हिमवत्पार्श्वं तपस् तप्तुं नरेश्वरः  
०३,१०७।००४अ	आरिराधयिषुर् गङ्गां तपसा दग्धकिल्बिषः  
०३,१०७।००४च्	सो ऽपश्यत नरश्रेष्ठ हिमवन्तं नगोत्तमम्  
०३,१०७।००५अ	शृङ्गैर् बहुविधाकारैर् धातुमद्भिर् अलङ्कृतम्  
०३,१०७।००५च्	पवनालम्बिभिर् मेघैः परिष्वक्तं समन्ततः  
०३,१०७।००६अ	नदीकुञ्जनितम्बैश् च सोदकैर् उपशोभितम्  
०३,१०७।००६च्	गुहाकन्दरसंलीनैः सिंहव्याघ्रैर् निषेवितम्  
०३,१०७।००७अ	शकुनैश् च विचित्राङ्गैः कूजद्भिर् विविधा गिरः  
०३,१०७।००७च्	भृङ्गराजैस् तथा हंसैर् दात्यूहैर् जलकुक्कुटैः  
०३,१०७।००८अ	मयूरैः शतपत्रैश् च कोकिलैर् जीवजीवकैः  
०३,१०७।००८च्	चकोरैर् असितापाङ्गैस् तथा पुत्रप्रियैर् अपि  
०३,१०७।००९अ	जलस्थानेषु रम्येषु पद्मिनीभिश् च सङ्कुलम्  
०३,१०७।००९च्	सारसानां च मधुरैर् व्याहृतैः समलङ्कृतम्  
०३,१०७।०१०अ	किन्नरैर् अप्सरोभिश् च निषेवितशिलातलम्  
०३,१०७।०१०च्	दिशागजविषाणाग्रैः समन्ताद् घृष्टपादपम्  
०३,१०७।०११अ	विद्याधरानुचरितं नानारत्नसमाकुलम्  
०३,१०७।०११च्	विषोल्बणैर् भुजङ्गैश् च दीप्तजिह्वैर् निषेवितम्  
०३,१०७।०१२अ	क्व चित् कनकसङ्काशं क्व चिद् रजतसन्निभम्  
०३,१०७।०१२च्	क्व चिद् अञ्जनपुञ्जाभं हिमवन्तम् उपागमत्  
०३,१०७।०१३अ	स तु तत्र नरश्रेष्ठस् तपो घोरं समाश्रितः  
०३,१०७।०१३च्	फलमूलाम्बुभक्षो ऽभूत् सहस्रं परिवत्सरान्  
०३,१०७।०१४अ	संवत्सरसहस्रे तु गते दिव्ये महानदी  
०३,१०७।०१४च्	दर्शयाम् आस तं गङ्गा तदा मूर्तिमती स्वयम्  
०३,१०७।०१५	गङ्गोवाच  
०३,१०७।०१५अ	किम् इच्छसि महाराज मत्तः किं च ददानि ते  
०३,१०७।०१५च्	तद् ब्रवीहि नरश्रेष्ठ करिष्यामि वचस् तव  
०३,१०७।०१६	लोमश उवाच  
०३,१०७।०१६अ	एवम् उक्तः प्रत्युवाच राजा हैमवतीं तदा  
०३,१०७।०१६ब्*०५३०_०१	तदा भगीरथो राजन् प्रणिपत्य कृताञ्जलिः  
०३,१०७।०१६च्	पितामहा मे वरदे कपिलेन महानदि  
०३,१०७।०१६ए	अन्वेषमाणास् तुरगं नीता वैवस्वतक्षयम्  
०३,१०७।०१७अ	षष्टिस् तानि सहस्राणि सागराणां महात्मनाम्  
०३,१०७।०१७च्	कापिलं तेज आसाद्य क्षणेन निधनं गताः  
०३,१०७।०१८अ	तेषाम् एवं विनष्टानां स्वर्गे वासो न विद्यते  
०३,१०७।०१८च्	यावत् तानि शरीराणि त्वं जलैर् नाभिषिञ्चसि  
०३,१०७।०१८द्*०५३१_०१	तावत् स्वर्गे न वत्स्यन्ति मम पूर्वपितामहाः  
०३,१०७।०१८द्*०५३२_०१	तावत् तेषां गतिर् नास्ति सागराणां महानदि  
०३,१०७।०१९अ	स्वर्गं नय महाभागे मत्पितॄन् सगरात्मजान्  
०३,१०७।०१९च्	तेषाम् अर्थे ऽभियाचामि त्वाम् अहं वै महानदि  
०३,१०७।०२०अ	एतच् छ्रुत्वा वचो राज्ञो गङ्गा लोकनमस्कृता  
०३,१०७।०२०च्	भगीरथम् इदं वाक्यं सुप्रीता समभाषत  
०३,१०७।०२१अ	करिष्यामि महाराज वचस् ते नात्र संशयः  
०३,१०७।०२१च्	वेगं तु मम दुर्धार्यं पतन्त्या गगनाच् च्युतम्  
०३,१०७।०२२अ	न शक्तस् त्रिषु लोकेषु कश् चिद् धारयितुं नृप  
०३,१०७।०२२च्	अन्यत्र विबुधश्रेष्ठान् नीलकण्ठान् महेश्वरात्  
०३,१०७।०२३अ	तं तोषय महाबाहो तपसा वरदं हरम्  
०३,१०७।०२३च्	स तु मां प्रच्युतां देवः शिरसा धारयिष्यति  
०३,१०७।०२३ए	करिष्यति च ते कामं पितॄणां हितकाम्यया  
०३,१०७।०२३ड़्*०५३३_०१	तपसाराधितः शम्भुर् भगवांल् लोकभावनः  
०३,१०७।०२४अ	एतच् छ्रुत्वा वचो राजन् महाराजो भगीरथः  
०३,१०७।०२४च्	कैलासं पर्वतं गत्वा तोषयाम् आस शङ्करम्  
०३,१०७।०२५अ	ततस् तेन समागम्य कालयोगेन केन चित्  
०३,१०७।०२५ब्*०५३४_०१	गङ्गावतरणं राजन्न् अयाचत महीपतिः  
०३,१०७।०२५च्	अगृह्णाच् च वरं तस्माद् गङ्गाया धारणं नृप  
०३,१०७।०२५ए	स्वर्गवासं समुद्दिश्य पितॄणां स नरोत्तमः  
०३,१०८।००१	लोमश उवाच  
०३,१०८।००१अ	भगीरथवचः श्रुत्वा प्रियार्थं च दिवौकसाम्  
०३,१०८।००१च्	एवम् अस्त्व् इति राजानं भगवान् प्रत्यभाषत  
०३,१०८।००२अ	धारयिष्ये महाबाहो गगनात् प्रच्युतां शिवाम्  
०३,१०८।००२च्	दिव्यां देवनदीं पुण्यां त्वत्कृते नृपसत्तम  
०३,१०८।००३अ	एवम् उक्त्वा महाबाहो हिमवन्तम् उपागमत्  
०३,१०८।००३च्	संवृतः पार्षदैर् घोरैर् नानाप्रहरणोद्यतैः  
०३,१०८।००४अ	ततः स्थित्वा नरश्रेष्ठं भगीरथम् उवाच ह  
०३,१०८।००४च्	प्रयाचस्व महाबाहो शैलराजसुतां नदीम्  
०३,१०८।००४द्*०५३५_०१	पितॄणां पावनार्थं ते ताम् अहं मनुजाधिप  
०३,१०८।००४ए	पतमानां सरिच्छ्रेष्ठां धारयिष्ये त्रिविष्टपात्  
०३,१०८।००५अ	एतच् छ्रुत्वा वचो राजा शर्वेण समुदाहृतम्  
०३,१०८।००५च्	प्रयतः प्रणतो भूत्वा गङ्गां समनुचिन्तयत्  
०३,१०८।००६अ	ततः पुण्यजला रम्या राज्ञा समनुचिन्तिता  
०३,१०८।००६च्	ईशानं च स्थितं दृष्ट्वा गगनात् सहसा च्युता  
०३,१०८।००७अ	तां प्रच्युतां ततो दृष्ट्वा देवाः सार्धं महर्षिभिः  
०३,१०८।००७च्	गन्धर्वोरगरक्षांसि समाजग्मुर् दिदृक्षया  
०३,१०८।००८अ	ततः पपात गगनाद् गङ्गा हिमवतः सुता  
०३,१०८।००८च्	समुद्भ्रान्तमहावर्ता मीनग्राहसमाकुला  
०३,१०८।००९अ	तां दधार हरो राजन् गङ्गां गगनमेखलाम्  
०३,१०८।००९च्	ललाटदेशे पतितां मालां मुक्तामयीम् इव  
०३,१०८।०१०अ	सा बभूव विसर्पन्ती त्रिधा राजन् समुद्रगा  
०३,१०८।०१०च्	फेनपुञ्जाकुलजला हंसानाम् इव पङ्क्तयः  
०३,१०८।०११अ	क्व चिद् आभोगकुटिला प्रस्खलन्ती क्व चित् क्व चित्  
०३,१०८।०११च्	स्वफेनपटसंवीता मत्तेव प्रमदाव्रजत्  
०३,१०८।०११ए	क्व चित् सा तोयनिनदैर् नदन्ती नादम् उत्तमम्  
०३,१०८।०११ड़्*०५३६_०१	क्व चिद् आकाशम् आवर्तैः सङ्क्षिपन्तीव सर्वशः  
०३,१०८।०१२अ	एवं प्रकारान् सुबहून् कुर्वन्ती गगनाच् च्युता  
०३,१०८।०१२च्	पृथिवीतलम् आसाद्य भगीरथम् अथाब्रवीत्  
०३,१०८।०१३अ	दर्शयस्व महाराज मार्गं केन व्रजाम्य् अहम्  
०३,१०८।०१३च्	त्वदर्थम् अवतीर्णास्मि पृथिवीं पृथिवीपते  
०३,१०८।०१४अ	एतच् छ्रुत्वा वचो राजा प्रातिष्ठत भगीरथः  
०३,१०८।०१४च्	यत्र तानि शरीराणि सागराणां महात्मनाम्  
०३,१०८।०१४द्*०५३७_०१	प्रापयाम् आस धर्मज्ञः पितृदेवान्तिकं नदीम्  
०३,१०८।०१४ए	पावनार्थं नरश्रेष्ठ पुण्येन सलिलेन ह  
०३,१०८।०१५अ	गङ्गाया धारणं कृत्वा हरो लोकनमस्कृतः  
०३,१०८।०१५च्	कैलासं पर्वतश्रेष्ठं जगाम त्रिदशैः सह  
०३,१०८।०१६अ	समुद्रं च समासाद्य गङ्गया सहितो नृपः  
०३,१०८।०१६च्	पूरयाम् आस वेगेन समुद्रं वरुणालयम्  
०३,१०८।०१६द्*०५३८_०१	जह्नुना च धृता मुक्ता जाह्नवी तेन संस्मृता  
०३,१०८।०१७अ	दुहितृत्वे च नृपतिर् गङ्गां समनुकल्पयत्  
०३,१०८।०१७च्	पितॄणां चोदकं तत्र ददौ पूर्णमनोरथः  
०३,१०८।०१८अ	एतत् ते सर्वम् आख्यातं गङ्गा त्रिपथगा यथा  
०३,१०८।०१८च्	पूरणार्थं समुद्रस्य पृथिवीम् अवतारिता  
०३,१०८।०१८द्*०५३९_०१	कालेयाश् च यथा राजंस् त्रिदशैर् विनिपातिताः  
०३,१०८।०१९अ	समुद्रश् च यथा पीतः कारणार्थे महात्मना  
०३,१०८।०१९च्	वातापिश् च यथा नीतः क्षयं स ब्रह्महा प्रभो  
०३,१०८।०१९ए	अगस्त्येन महाराज यन् मां त्वं परिपृच्छसि  
०३,१०९।००१	वैशम्पायन उवाच  
०३,१०९।००१अ	ततः प्रयातः कौन्तेयः क्रमेण भरतर्षभ  
०३,१०९।००१च्	नन्दाम् अपरनन्दां च नद्यौ पापभयापहे  
०३,१०९।००२अ	स पर्वतं समासाद्य हेमकूटम् अनामयम्  
०३,१०९।००२च्	अचिन्त्यान् अद्भुतान् भावान् ददर्श सुबहून् नृपः  
०३,१०९।००३अ	वाचो यत्राभवन् मेघा उपलाश् च सहस्रशः  
०३,१०९।००३च्	नाशक्नुवंस् तम् आरोढुं विषण्णमनसो जनाः  
०३,१०९।००४अ	वायुर् नित्यं ववौ यत्र नित्यं देवश् च वर्षति  
०३,१०९।००४ब्*०५४०_०१	स्वाध्यायघोषश् च तथा श्रूयते न च दृश्यते  
०३,१०९।००४ब्*०५४१_०१	मक्षिकाश् चादशंस् तत्र तपसः प्रतिघातिकाः  
०३,१०९।००४ब्*०५४१_०२	निर्वेदो जायते तत्र गृहाणि स्मरते जनः  
०३,१०९।००४च्	सायं प्रातश् च भगवान् दृश्यते हव्यवाहनः  
०३,१०९।००५अ	एवं बहुविधान् भावान् अद्भुतान् वीक्ष्य पाण्डवः  
०३,१०९।००५च्	लोमशं पुनर् एव स्म पर्यपृच्छत् तद् अद्भुतम्  
०३,१०९।००५द्*०५४२_००	युधिष्ठिरः  
०३,१०९।००५द्*०५४२_०१	यद् एतद् भगवंश् चित्रं पर्वते ऽस्मिन् महौजसि  
०३,१०९।००५द्*०५४२_०२	एतन् मे सर्वम् आचक्ष्व विस्तरेण महाद्युते  
०३,१०९।००६	लोमश उवाच  
०३,१०९।००६अ	यथाश्रुतम् इदं पूर्वम् अस्माभिर् अरिकर्शन  
०३,१०९।००६च्	तद् एकाग्रमना राजन् निबोध गदतो मम  
०३,१०९।००७अ	अस्मिन्न् ऋषभकूटे ऽभूद् ऋषभो नाम तापसः  
०३,१०९।००७च्	अनेकशतवर्षायुस् तपस्वी कोपनो भृशम्  
०३,१०९।००८अ	स वै सम्भाष्यमाणो ऽन्यैः कोपाद् गिरिम् उवाच ह  
०३,१०९।००८च्	य इह व्याहरेत् कश् चिद् उपलान् उत्सृजेस् तदा  
०३,१०९।००९अ	वातं चाहूय मा शब्दम् इत्य् उवाच स तापसः  
०३,१०९।००९च्	व्याहरंश् चैव पुरुषो मेघेन विनिवार्यते  
०३,१०९।०१०अ	एवम् एतानि कर्माणि राजंस् तेन महर्षिणा  
०३,१०९।०१०च्	कृतानि कानि चित् कोपात् प्रतिषिद्धानि कानि चित्  
०३,१०९।०११अ	नन्दाम् अभिगतान् देवान् पुरा राजन्न् इति श्रुतिः  
०३,१०९।०११च्	अन्वपद्यन्त सहसा पुरुषा देवदर्शिनः  
०३,१०९।०१२अ	ते दर्शनम् अनिच्छन्तो देवाः शक्रपुरोगमाः  
०३,१०९।०१२च्	दुर्गं चक्रुर् इमं देशं गिरिप्रत्यूहरूपकम्  
०३,१०९।०१३अ	तदा प्रभृति कौन्तेय नरा गिरिम् इमं सदा  
०३,१०९।०१३च्	नाशक्नुवन् अभिद्रष्टुं कुत एवाधिरोहितुम्  
०३,१०९।०१४अ	नातप्ततपसा शक्यो द्रष्टुम् एष महागिरिः  
०३,१०९।०१४च्	आरोढुं वापि कौन्तेय तस्मान् नियतवाग् भव  
०३,१०९।०१५अ	इह देवाः सदा सर्वे यज्ञान् आजह्रुर् उत्तमान्  
०३,१०९।०१५च्	तेषाम् एतानि लिङ्गानि दृश्यन्ते ऽद्यापि भारत  
०३,१०९।०१६अ	कुशाकारेव दूर्वेयं संस्तीर्णेव च भूर् इयम्  
०३,१०९।०१६च्	यूपप्रकारा बहवो वृक्षाश् चेमे विशां पते  
०३,१०९।०१७अ	देवाश् च ऋषयश् चैव वसन्त्य् अद्यापि भारत  
०३,१०९।०१७च्	तेषां सायं तथा प्रातर् दृश्यते हव्यवाहनः  
०३,१०९।०१८अ	इहाप्लुतानां कौन्तेय सद्यः पाप्मा विहन्यते  
०३,१०९।०१८च्	कुरुश्रेष्ठाभिषेकं वै तस्मात् कुरु सहानुजः  
०३,१०९।०१९अ	ततो नन्दाप्लुताङ्गस् त्वं कौशिकीम् अभियास्यसि  
०३,१०९।०१९च्	विश्वामित्रेण यत्रोग्रं तपस् तप्तम् अनुत्तमम्  
०३,१०९।०२०	वैशम्पायन उवाच  
०३,१०९।०२०अ	ततस् तत्र समाप्लुत्य गात्राणि सगणो नृपः  
०३,१०९।०२०च्	जगाम कौशिकीं पुण्यां रम्यां शिवजलां नदीम्  
०३,११०।००१	लोमश उवाच  
०३,११०।००१अ	एषा देवनदी पुण्या कौशिकी भरतर्षभ  
०३,११०।००१च्	विश्वामित्राश्रमो रम्य एष चात्र प्रकाशते  
०३,११०।००२अ	आश्रमश् चैव पुण्याख्यः काश्यपस्य महात्मनः  
०३,११०।००२च्	ऋश्यशृङ्गः सुतो यस्य तपस्वी संयतेन्द्रियः  
०३,११०।००३अ	तपसो यः प्रभावेन वर्षयाम् आस वासवम्  
०३,११०।००३च्	अनावृष्ट्यां भयाद् यस्य ववर्ष बलवृत्रहा  
०३,११०।००४अ	मृग्यां जातः स तेजस्वी काश्यपस्य सुतः प्रभुः  
०३,११०।००४च्	विषये लोमपादस्य यश् चकाराद्भुतं महत्  
०३,११०।००५अ	निवर्तितेषु सस्येषु यस्मै शान्तां ददौ नृपः  
०३,११०।००५च्	लोमपादो दुहितरं सावित्रीं सविता यथा  
०३,११०।००६	युधिष्ठिर उवाच  
०३,११०।००६अ	ऋश्यशृङ्गः कथं मृग्याम् उत्पन्नः काश्यपात्मजः  
०३,११०।००६च्	विरुद्धे योनिसंसर्गे कथं च तपसा युतः  
०३,११०।००७अ	किमर्थं च भयाच् छक्रस् तस्य बालस्य धीमतः  
०३,११०।००७च्	अनावृष्ट्यां प्रवृत्तायां ववर्ष बलवृत्रहा  
०३,११०।००८अ	कथंरूपा च शान्ताभूद् राजपुत्री यतव्रता  
०३,११०।००८च्	लोभयाम् आस या चेतो मृगभूतस्य तस्य वै  
०३,११०।००९अ	लोमपादश् च राजर्षिर् यदाश्रूयत धार्मिकः  
०३,११०।००९च्	कथं वै विषये तस्य नावर्षत् पाकशासनः  
०३,११०।०१०अ	एतन् मे भगवन् सर्वं विस्तरेण यथातथम्  
०३,११०।०१०च्	वक्तुम् अर्हसि शुश्रूषोर् ऋष्यशृङ्गस्य चेष्टितम्  
०३,११०।०११	लोमश उवाच  
०३,११०।०११अ	विभाण्डकस्य ब्रह्मर्षेस् तपसा भावितात्मनः  
०३,११०।०११च्	अमोघवीर्यस्य सतः प्रजापतिसमद्युतेः  
०३,११०।०१२अ	शृणु पुत्रो यथा जात ऋश्यशृङ्गः प्रतापवान्  
०३,११०।०१२च्	महाह्रदे महातेजा बालः स्थविरसम्मतः  
०३,११०।०१३अ	महाह्रदं समासाद्य काश्यपस् तपसि स्थितः  
०३,११०।०१३च्	दीर्घकालं परिश्रान्त ऋषिर् देवर्षिसम्मतः  
०३,११०।०१४अ	तस्य रेतः प्रचस्कन्द दृष्ट्वाप्सरसम् उर्वशीम्  
०३,११०।०१४च्	अप्सूपस्पृशतो राजन् मृगी तच् चापिबत् तदा  
०३,११०।०१५अ	सह तोयेन तृषिता सा गर्भिण्य् अभवन् नृप  
०३,११०।०१५ब्*०५४३_०१	सा पुरोक्ता भगवता ब्रह्मणा लोककर्तृणा  
०३,११०।०१५ब्*०५४३_०२	देवकन्या मृगी भूत्वा मुनिं सूय विमोक्ष्यसे  
०३,११०।०१५च्	अमोघत्वाद् विधेश् चैव भावित्वाद् दैवनिर्मितात्  
०३,११०।०१६अ	तस्यां मृग्यां समभवत् तस्य पुत्रो महान् ऋषिः  
०३,११०।०१६च्	ऋश्यशृङ्गस् तपोनित्यो वन एव व्यवर्धत  
०३,११०।०१७अ	तस्यर्श्यशृङ्गं शिरसि राजन्न् आसीन् महात्मनः  
०३,११०।०१७च्	तेनर्श्यशृङ्ग इत्य् एवं तदा स प्रथितो ऽभवत्  
०३,११०।०१८अ	न तेन दृष्टपूर्वो ऽन्यः पितुर् अन्यत्र मानुषः  
०३,११०।०१८च्	तस्मात् तस्य मनो नित्यं ब्रह्मचर्ये ऽभवन् नृप  
०३,११०।०१९अ	एतस्मिन्न् एव काले तु सखा दशरथस्य वै  
०३,११०।०१९च्	लोमपाद इति ख्यातो अङ्गानाम् ईश्वरो ऽभवत्  
०३,११०।०१९द्*०५४४_०१	प्रेमोषितापचारेण तस्य राज्ञो युधिष्ठिर  
०३,११०।०२०अ	तेन कामः कृतो मिथ्या ब्राह्मणेभ्य इति श्रुतिः  
०३,११०।०२०ब्*०५४५_०१	दैवोपहतसत्त्वेन धर्मज्ञेनापि भारत  
०३,११०।०२०च्	स ब्राह्मणैः परित्यक्तस् तदा वै जगतीपतिः  
०३,११०।०२१अ	पुरोहितापचाराच् च तस्य राज्ञो यदृच्छया  
०३,११०।०२१च्	न ववर्ष सहस्राक्षस् ततो ऽपीड्यन्त वै प्रजाः  
०३,११०।०२२अ	स ब्राह्मणान् पर्यपृच्छत् तपोयुक्तान् मनीषिणः  
०३,११०।०२२च्	प्रवर्षणे सुरेन्द्रस्य समर्थान् पृथिवीपतिः  
०३,११०।०२३अ	कथं प्रवर्षेत् पर्जन्य उपायः परिदृश्यताम्  
०३,११०।०२३च्	तम् ऊचुश् चोदितास् तेन स्वमतानि मनीषिणः  
०३,११०।०२४अ	तत्र त्व् एको मुनिवरस् तं राजानम् उवाच ह  
०३,११०।०२४च्	कुपितास् तव राजेन्द्र ब्राह्मणा निस्कृतिं चर  
०३,११०।०२५अ	ऋश्यशृङ्गं मुनिसुतम् आनयस्व च पार्थिव  
०३,११०।०२५च्	वानेयम् अनभिज्ञं च नारीणाम् आर्जवे रतम्  
०३,११०।०२६अ	स चेद् अवतरेद् राजन् विषयं ते महातपाः  
०३,११०।०२६च्	सद्यः प्रवर्षेत् पर्जन्य इति मे नात्र संशयः  
०३,११०।०२७अ	एतच् छ्रुत्वा वचो राजन् कृत्वा निस्कृतिम् आत्मनः  
०३,११०।०२७च्	स गत्वा पुनर् आगच्छत् प्रसन्नेषु द्विजातिषु  
०३,११०।०२७ए	राजानम् आगतं दृष्ट्वा प्रतिसञ्जगृहुः प्रजाः  
०३,११०।०२७ड़्*०५४६_०१	स च ताः प्रतिजग्राह पितेव हितकृत् सदा  
०३,११०।०२८अ	ततो ऽङ्गपतिर् आहूय सचिवान् मन्त्रकोविदान्  
०३,११०।०२८च्	ऋश्यशृङ्गागमे यत्नम् अकरोन् मन्त्रनिश्चये  
०३,११०।०२९अ	सो ऽध्यगच्छद् उपायं तु तैर् अमात्यैः सहाच्युतः  
०३,११०।०२९च्	शास्त्रज्ञैर् अलम् अर्थज्ञैर् नीत्यां च परिनिष्ठितैः  
०३,११०।०३०अ	तत आनाययाम् आस वारमुख्या महीपतिः  
०३,११०।०३०च्	वेश्याः सर्वत्र निष्णातास् ता उवाच स पार्थिवः  
०३,११०।०३१अ	ऋश्यशृङ्गम् ऋषेः पुत्रम् आनयध्वम् उपायतः  
०३,११०।०३१च्	लोभयित्वाभिविश्वास्य विषयं मम शोभनाः  
०३,११०।०३१द्*०५४७_०१	नियोजयाम् आस च तास् तस्य बालस्य लोभने  
०३,११०।०३२अ	ता राजभयभीताश् च शापभीताश् च योषितः  
०३,११०।०३२च्	अशक्यम् ऊचुस् तत् कार्यं विवर्णा गतचेतसः  
०३,११०।०३३अ	तत्र त्व् एका जरद्योषा राजानम् इदम् अब्रवीत्  
०३,११०।०३३च्	प्रयतिष्ये महाराज तम् आनेतुं तपोधनम्  
०३,११०।०३४अ	अभिप्रेतांस् तु मे कामान् समनुज्ञातुम् अर्हसि  
०३,११०।०३४च्	ततः शक्ष्ये लोभयितुम् ऋश्यशृङ्गम् ऋषेः सुतम्  
०३,११०।०३५अ	तस्याः सर्वम् अभिप्रायम् अन्वजानात् स पार्थिवः  
०३,११०।०३५च्	धनं च प्रददौ भूरि रत्नानि विविधानि च  
०३,११०।०३६अ	ततो रूपेण सम्पन्ना वयसा च महीपते  
०३,११०।०३६च्	स्त्रिय आदाय काश् चित् सा जगाम वनम् अञ्जसा  
०३,१११।००१	लोमश उवाच  
०३,१११।००१अ	सा तु नाव्याश्रमं चक्रे राजकार्यार्थसिद्धये  
०३,१११।००१च्	सन्देशाच् चैव नृपतेः स्वबुद्ध्या चैव भारत  
०३,१११।००२अ	नानापुष्पफलैर् वृक्षैः कृत्रिमैर् उपशोभितम्  
०३,१११।००२च्	नानागुल्मलतोपेतैः स्वादुकामफलप्रदैः  
०३,१११।००३अ	अतीव रमणीयं तद् अतीव च मनोहरम्  
०३,१११।००३च्	चक्रे नाव्याश्रमं रम्यम् अद्भुतोपमदर्शनम्  
०३,१११।००४अ	ततो निबध्य तां नावम् अदूरे काश्यपाश्रमात्  
०३,१११।००४च्	चारयाम् आस पुरुषैर् विहारं तस्य वै मुनेः  
०३,१११।००५अ	ततो दुहितरं वेश्या समाधायेतिकृत्यताम्  
०३,१११।००५च्	दृष्ट्वान्तरं काश्यपस्य प्राहिणोद् बुद्धिसम्मताम्  
०३,१११।००६अ	सा तत्र गत्वा कुशला तपोनित्यस्य सन्निधौ  
०३,१११।००६च्	आश्रमं तं समासाद्य ददर्श तम् ऋषेः सुतम्  
०३,१११।००७	वेश्योवाच  
०३,१११।००७अ	कच्चिन् मुने कुशलं तापसानां; कच्चिच् च वो मूलफलं प्रभूतम्  
०३,१११।००७च्	कच्चिद् भवान् रमते चाश्रमे ऽस्मिंस्; त्वां वै द्रष्टुं साम्प्रतम् आगतो ऽस्मि  
०३,१११।००८अ	कच्चित् तपो वर्धते तापसानां; पिता च ते कच्चिद् अहीनतेजाः  
०३,१११।००८च्	कच्चित् त्वया प्रीयते चैव विप्र; कच्चित् स्वाध्यायः क्रियते ऋश्यशृङ्ग  
०३,१११।००९	ऋश्यशृङ्ग उवाच  
०३,१११।००९अ	ऋद्धो भवाञ् ज्योतिर् इव प्रकाशते; मन्ये चाहं त्वाम् अभिवादनीयम्  
०३,१११।००९च्	पाद्यं वै ते सम्प्रदास्यामि कामाद्; यथाधर्मं फलमूलानि चैव  
०३,१११।०१०अ	कौश्यां बृस्याम् आस्स्व यथोपजोषं; कृष्णाजिनेनावृतायां सुखायाम्  
०३,१११।०१०च्	क्व चाश्रमस् तव किं नाम चेदं; व्रतं ब्रह्मंश् चरसि हि देववत् त्वम्  
०३,१११।०११	वेश्योवाच  
०३,१११।०११अ	ममाश्रमः काश्यपपुत्र रम्यस्; त्रियोजनं शैलम् इमं परेण  
०३,१११।०११च्	तत्र स्वधर्मो ऽनभिवादनं नो; न चोदकं पाद्यम् उपस्पृशामः  
०३,१११।०११द्*०५४८_०१	भवता नाभिवाद्यो ऽहम् अभिवाद्यो भवान् मया  
०३,१११।०११द्*०५४८_०२	व्रतम् एतादृशं ब्रह्मन् परिष्वज्यो भवान् मया  
०३,१११।०१२	ऋश्यशृङ्ग उवाच  
०३,१११।०१२अ	फलानि पक्वानि ददानि ते ऽहं; भल्लातकान्य् आमलकानि चैव  
०३,१११।०१२च्	परूषकानीङ्गुदधन्वनानि; प्रियालानां कामकारं कुरुष्व  
०३,१११।०१२द्*०५४९_०१	गृहाण कामाद् धि ममोपकारात्  
०३,१११।०१२द्*०५४९_०२	कुरुष्व कामं यद् अभीप्सितं मे  
०३,१११।०१३	लोमश उवाच  
०३,१११।०१३अ	सा तानि सर्वाणि विसर्जयित्वा; भक्षान् महार्हान् प्रददौ ततो ऽस्मै  
०३,१११।०१३च्	तान्य् ऋश्यशृङ्गस्य महारसानि; भृशं सुरूपाणि रुचिं ददुर् हि  
०३,१११।०१४अ	ददौ च माल्यानि सुगन्धवन्ति; चित्राणि वासांसि च भानुमन्ति  
०३,१११।०१४च्	पानानि चाग्र्याणि ततो मुमोद; चिक्रीड चैव प्रजहास चैव  
०३,१११।०१५अ	सा कन्दुकेनारमतास्य मूले; विभज्यमाना फलिता लतेव  
०३,१११।०१५च्	गात्रैश् च गात्राणि निषेवमाणा; समाश्लिषच् चासकृद् ऋश्यशृङ्गम्  
०३,१११।०१६अ	सर्जान् अशोकांस् तिलकांश् च वृक्षान्; प्रपुष्पितान् अवनाम्यावभज्य  
०३,१११।०१६च्	विलज्जमानेव मदाभिभूता; प्रलोभयाम् आस सुतं महर्षेः  
०३,१११।०१७अ	अथर्श्यशृङ्गं विकृतं समीक्ष्य; पुनः पुनः पीड्य च कायम् अस्य  
०३,१११।०१७च्	अवेक्षमाणा शनकैर् जगाम; कृत्वाग्निहोत्रस्य तदापदेशम्  
०३,१११।०१८अ	तस्यां गतायां मदनेन मत्तो; विचेतनश् चाभवद् ऋश्यशृङ्गः  
०३,१११।०१८च्	ताम् एव भावेन गतेन शून्यो; विनिःश्वसन्न् आर्तरूपो बभूव  
०३,१११।०१९अ	ततो मुहूर्ताद् धरिपिङ्गलाक्षः; प्रवेष्टितो रोमभिरा नखाग्रात्  
०३,१११।०१९च्	स्वाध्यायवान् वृत्तसमाधियुक्तो; विभाण्डकः काश्यपः प्रादुरासीत्  
०३,१११।०२०अ	सो ऽपश्यद् आसीनम् उपेत्य पुत्रं; ध्यायन्तम् एकं विपरीतचित्तम्  
०३,१११।०२०च्	विनिःश्वसन्तं मुहुर् ऊर्ध्वदृष्टिं; विभाण्डकः पुत्रम् उवाच दीनम्  
०३,१११।०२१अ	न कल्प्यन्ते समिधः किं नु तात; कच्चिद् धुतं चाग्निहोत्रं त्वयाद्य  
०३,१११।०२१च्	सुनिर्णिक्तं स्रुक्स्रुवं होमधेनुः; कच्चित् सवत्सा च कृता त्वयाद्य  
०३,१११।०२२अ	न वै यथापूर्वम् इवासि पुत्र; चिन्तापरश् चासि विचेतनश् च  
०३,१११।०२२च्	दीनो ऽतिमात्रं त्वम् इहाद्य किं नु; पृच्छामि त्वां क इहाद्यागतो ऽभूत्  
०३,११२।००१	ऋश्यशृङ्ग उवाच  
०३,११२।००१अ	इहागतो जटिलो ब्रह्मचारी; न वै ह्रस्वो नातिदीर्घो मनस्वी  
०३,११२।००१च्	सुवर्णवर्णः कमलायताक्षः; सुतः सुराणाम् इव शोभमानः  
०३,११२।००२अ	समृद्धरूपः सवितेव दीप्तः; सुशुक्लकृष्णाक्षतरश् चकोरैः  
०३,११२।००२च्	नीलाः प्रसन्नाश् च जटाः सुगन्धा; हिरण्यरज्जुग्रथिताः सुदीर्घाः  
०३,११२।००३अ	आधाररूपा पुनर् अस्य कण्ठे; विभ्राजते विद्युद् इवान्तरिक्षे  
०३,११२।००३च्	द्वौ चास्य पिण्डाव् अधरेण कण्ठम्; अजातरोमौ सुमनोहरौ च  
०३,११२।००४अ	विलग्नमध्यश् च स नाभिदेशे; कटिश् च तस्यातिकृतप्रमाणा  
०३,११२।००४च्	तथास्य चीरान्तरिता प्रभाति; हिरण्मयी मेखला मे यथेयम्  
०३,११२।००४द्*०५५०_०१	अन्यच् च तस्याद्भुतदर्शनीया  
०३,११२।००४द्*०५५०_०२	विभाति माला कनकप्रभासा  
०३,११२।००४द्*०५५०_०३	कण्ठे स्थिता वक्षसि घूर्णमाना  
०३,११२।००४द्*०५५०_०४	यथाक्षमाला भवता निबद्धा  
०३,११२।००५अ	अन्यच् च तस्याद्भुतदर्शनीयं; विकूजितं पादयोः सम्प्रभाति  
०३,११२।००५च्	पाण्योश् च तद्वत् स्वनवन् निबद्धौ; कलापकाव् अक्षमाला यथेयम्  
०३,११२।००६अ	विचेष्टमानस्य च तस्य तानि; कूजन्ति हंसा सरसीव मत्ताः  
०३,११२।००६च्	चीराणि तस्याद्भुतदर्शनानि; नेमानि तद्वन् मम रूपवन्ति  
०३,११२।००७अ	वक्त्रं च तस्याद्भुतदर्शनीयं; प्रव्याहृतं ह्लादयतीव चेतः  
०३,११२।००७च्	पुंस्कोकिलस्येव च तस्य वाणी; तां शृण्वतो मे व्यथितो ऽन्तरात्मा  
०३,११२।००८अ	यथा वनं माधवमासि मध्ये; समीरितं श्वसनेनाभिवाति  
०३,११२।००८च्	तथा स वात्य् उत्तमपुण्यगन्धी; निषेव्यमाणः पवनेन तात  
०३,११२।००९अ	सुसंयताश् चापि जटा विभक्ता; द्वैधीकृता भान्ति समा ललाटे  
०३,११२।००९च्	कर्णौ च चित्रैर् इव चक्रवालैः; समावृतौ तस्य सुरूपवद्भिः  
०३,११२।०१०अ	तथा फलं वृत्तम् अथो विचित्रं; समाहनत् पाणिना दक्षिणेन  
०३,११२।०१०च्	तद् भूमिम् आसाद्य पुनः पुनश् च; समुत्पतत्य् अद्भुतरूपम् उच्चैः  
०३,११२।०११अ	तच् चापि हत्वा परिवर्तते ऽसौ; वातेरितो वृक्ष इवावघूर्णः  
०३,११२।०११च्	तं प्रेक्ष्य मे पुत्रम् इवामराणां; प्रीतिः परा तात रतिश् च जाता  
०३,११२।०१२अ	स मे समाश्लिष्य पुनः शरीरं; जटासु गृह्याभ्यवनाम्य वक्त्रम्  
०३,११२।०१२च्	वक्त्रेण वक्त्रं प्रणिधाय शब्दं; चकार तन् मे ऽजनयत् प्रहर्षम्  
०३,११२।०१३अ	न चापि पाद्यं बहु मन्यते ऽसौ; फलानि चेमानि मयाहृतानि  
०३,११२।०१३च्	एवंव्रतो ऽस्मीति च माम् अवोचत्; फलानि चान्यानि नवान्य् अदान् मे  
०३,११२।०१४अ	मयोपयुक्तानि फलानि तानि; नेमानि तुल्यानि रसेन तेषाम्  
०३,११२।०१४च्	न चापि तेषां त्वग् इयं यथैषां; साराणि नैषाम् इव सन्ति तेषाम्  
०३,११२।०१५अ	तोयानि चैवातिरसानि मह्यं; प्रादात् स वै पातुम् उदाररूपः  
०३,११२।०१५च्	पीत्वैव यान्य् अभ्यधिकः प्रहर्षो; ममाभवद् भूश् चलितेव चासीत्  
०३,११२।०१६अ	इमानि चित्राणि च गन्धवन्ति; माल्यानि तस्योद्ग्रथितानि पट्टैः  
०३,११२।०१६च्	यानि प्रकीर्येह गतः स्वम् एव; स आश्रमं तपसा द्योतमानः  
०३,११२।०१७अ	गतेन तेनास्मि कृतो विचेता; गात्रं च मे सम्परितप्यतीव  
०३,११२।०१७च्	इच्छामि तस्यान्तिकम् आशु गन्तुं; तं चेह नित्यं परिवर्तमानम्  
०३,११२।०१८अ	गच्छामि तस्यान्तिकम् एव तात; का नाम सा व्रतचर्या च तस्य  
०३,११२।०१८च्	इच्छाम्य् अहं चरितुं तेन सार्धं; यथा तपः स चरत्य् उग्रकर्मा  
०३,११२।०१८द्*०५५१_०१	चर्तुं तथेच्छा हृदये ममास्ति  
०३,११२।०१८द्*०५५१_०२	दुनोति चित्तं यदि तं न पश्ये  
०३,११३।००१	विभाण्डक उवाच  
०३,११३।००१अ	रक्षांसि चैतानि चरन्ति पुत्र; रूपेण तेनाद्भुतदर्शनेन  
०३,११३।००१च्	अतुल्यरूपाण्य् अतिघोरवन्ति; विघ्नं सदा तपसश् चिन्तयन्ति  
०३,११३।००२अ	सुरूपरूपाणि च तानि तात; प्रलोभयन्ते विविधैर् उपायैः  
०३,११३।००२च्	सुखाच् च लोकाच् च निपातयन्ति; तान्य् उग्रकर्माणि मुनीन् वनेषु  
०३,११३।००३अ	न तानि सेवेत मुनिर् यतात्मा; सतां लोकान् प्रार्थयानः कथं चित्  
०३,११३।००३च्	कृत्वा विघ्नं तापसानां रमन्ते; पापाचारास् तपसस् तान्य् अपाप  
०३,११३।००४अ	असज्जनेनाचरितानि पुत्र; पापान्य् अपेयानि मधूनि तानि  
०३,११३।००४च्	माल्यानि चैतानि न वै मुनीनां; स्मृतानि चित्रोज्ज्वलगन्धवन्ति  
०३,११३।००५	लोमश उवाच  
०३,११३।००५अ	रक्षांसि तानीति निवार्य पुत्रं; विभाण्डकस् तां मृगयां बभूव  
०३,११३।००५च्	नासादयाम् आस यदा त्र्यहेण; तदा स पर्याववृते ऽऽश्रमाय  
०३,११३।००६अ	यदा पुनः काश्यपो वै जगाम; फलान्य् आहर्तुं विधिना श्रामणेन  
०३,११३।००६च्	तदा पुनर् लोभयितुं जगाम; सा वेशयोषा मुनिम् ऋश्यशृङ्गम्  
०३,११३।००७अ	दृष्ट्वैव ताम् ऋश्यशृङ्गः प्रहृष्टः; सम्भ्रान्तरूपो ऽभ्यपतत् तदानीम्  
०३,११३।००७च्	प्रोवाच चैनां भवतो ऽऽश्रमाय; गच्छाव यावन् न पिता ममैति  
०३,११३।००८अ	ततो राजन् काश्यपस्यैकपुत्रं; प्रवेश्य योगेन विमुच्य नावम्  
०३,११३।००८च्	प्रलोभयन्त्यो विविधैर् उपायैर्; आजग्मुर् अङ्गाधिपतेः समीपम्  
०३,११३।००९अ	संस्थाप्य ताम् आश्रमदर्शने तु; सन्तारितां नावम् अतीव शुभ्राम्  
०३,११३।००९च्	तीराद् उपादाय तथैव चक्रे; राजाश्रमं नाम वनं विचित्रम्  
०३,११३।०१०अ	अन्तःपुरे तं तु निवेश्य राजा; विभाण्डकस्यात्मजम् एकपुत्रम्  
०३,११३।०१०च्	ददर्श देवं सहसा प्रवृष्टम्; आपूर्यमाणं च जगज् जलेन  
०३,११३।०१०द्*०५५२_०१	समायाते ऋष्यशृङ्गे ऽथ राजन्  
०३,११३।०११अ	स लोमपादः परिपूर्णकामः; सुतां ददाव् ऋश्यशृङ्गाय शान्ताम्  
०३,११३।०११च्	क्रोधप्रतीकारकरं च चक्रे; गोभिश् च मार्गेष्व् अभिकर्षणं च  
०३,११३।०१२अ	विभाण्डकस्याव्रजतः स राजा; पशून् प्रभूतान् पशुपांश् च वीरान्  
०३,११३।०१२च्	समादिशत् पुत्रगृद्धी महर्षिर्; विभाण्डकः परिपृच्छेद् यदा वः  
०३,११३।०१३अ	स वक्तव्यः प्राञ्जलिभिर् भवद्भिः; पुत्रस्य ते पशवः कर्षणं च  
०३,११३।०१३च्	किं ते प्रियं वै क्रियतां महर्षे; दासाः स्म सर्वे तव वाचि बद्धाः  
०३,११३।०१३द्*०५५३_०१	तत् कोपशान्तेः प्रतिकारम् एवं  
०३,११३।०१३द्*०५५३_०२	कृत्वा सुखी सम्बभूवाथ राजा  
०३,११३।०१४अ	अथोपायात् स मुनिश् चण्डकोपः; स्वम् आश्रमं मूलफलानि गृह्य  
०३,११३।०१४च्	अन्वेषमाणश् च न तत्र पुत्रं; ददर्श चुक्रोध ततो भृशं सः  
०३,११३।०१५अ	ततः स कोपेन विदीर्यमाण; आशङ्कमानो नृपतेर् विधानम्  
०३,११३।०१५च्	जगाम चम्पां प्रदिधक्षमाणस्; तम् अङ्गराजं विषयं च तस्य  
०३,११३।०१६अ	स वै श्रान्तः क्षुधितः काश्यपस् तान्; घोषान् समासादितवान् समृद्धान्  
०३,११३।०१६च्	गोपैश् च तैर् विधिवत् पूज्यमानो; राजेव तां रात्रिम् उवास तत्र  
०३,११३।०१७अ	सम्प्राप्य सत्कारम् अतीव तेभ्यः; प्रोवाच कस्य प्रथिताः स्थ सौम्याः  
०३,११३।०१७च्	ऊचुस् ततस् ते ऽभ्युपगम्य सर्वे; धनं तवेदं विहितं सुतस्य  
०३,११३।०१७द्*०५५४_०१	गोपास् तथैते कर्षणं चैवम् एते  
०३,११३।०१८अ	देशे तु देशे तु स पूज्यमानस्; तांश् चैव शृण्वन् मधुरान् प्रलापान्  
०३,११३।०१८च्	प्रशान्तभूयिष्ठरजाः प्रहृष्टः; समाससादाङ्गपतिं पुरस्थम्  
०३,११३।०१९अ	सम्पूजितस् तेन नरर्षभेण; ददर्श पुत्रं दिवि देवं यथेन्द्रम्  
०३,११३।०१९च्	शान्तां स्नुषां चैव ददर्श तत्र; सौदामिनीम् उच्चरन्तीं यथैव  
०३,११३।०२०अ	ग्रामांश् च घोषांश् च सुतं च दृष्ट्वा; शान्तां च शान्तो ऽस्य परः स कोपः  
०३,११३।०२०च्	चकार तस्मै परमं प्रसादं; विभाण्डको भूमिपतेर् नरेन्द्र  
०३,११३।०२१अ	स तत्र निक्षिप्य सुतं महर्षिर्; उवाच सूर्याग्निसमप्रभावम्  
०३,११३।०२१च्	जाते पुत्रे वनम् एवाव्रजेथा; राज्ञः प्रियाण्य् अस्य सर्वाणि कृत्वा  
०३,११३।०२१द्*०५५५_०१	कृत्वा तथैवास्य नृपस्य राजन्  
०३,११३।०२१द्*०५५६_०१	इत्य् उक्त्वासाव् ऋश्यशृङ्गं महात्मा  
०३,११३।०२१द्*०५५६_०२	विभण्डको रोमपादेन राजा  
०३,११३।०२१द्*०५५६_०३	सम्पूजितो हृष्टचेता महर्षिर्  
०३,११३।०२१द्*०५५६_०४	ययौ वनं मुनिवर्यैः प्रजुष्टम्  
०३,११३।०२२अ	स तद्वचः कृतवान् ऋश्यशृङ्गो; ययौ च यत्रास्य पिता बभूव  
०३,११३।०२२च्	शान्ता चैनं पर्यचरद् यथावत्; खे रोहिणी सोमम् इवानुकूला  
०३,११३।०२३अ	अरुन्धती वा सुभगा वसिष्ठं; लोपामुद्रा वापि यथा ह्य् अगस्त्यम्  
०३,११३।०२३च्	नलस्य वा दमयन्ती यथाभूद्; यथा शची वज्रधरस्य चैव  
०३,११३।०२४अ	नाडायनी चेन्द्रसेना यथैव; वश्या नित्यं मुद्गलस्याजमीढ  
०३,११३।०२४ब्*०५५७_०१	राकोदितेन्दूदयतुल्यकीर्तेः  
०३,११३।०२४ब्*०५५८_०१	यथा सीता दाशरथेर् महात्मनो  
०३,११३।०२४ब्*०५५८_०२	यथा तव द्रौपदी पाण्डुपुत्र  
०३,११३।०२४च्	तथा शान्ता ऋश्यशृङ्गं वनस्थं; प्रीत्या युक्ता पर्यचरन् नरेन्द्र  
०३,११३।०२५अ	तस्याश्रमः पुण्य एषो विभाति; महाह्रदं शोभयन् पुण्यकीर्तेः  
०३,११३।०२५च्	अत्र स्नातः कृतकृत्यो विशुद्धस्; तीर्थान्य् अन्यान्य् अनुसंयाहि राजन्  
०३,११४।००१	वैशम्पायन उवाच  
०३,११४।००१अ	ततः प्रयातः कौशिक्याः पाण्डवो जनमेजय  
०३,११४।००१च्	आनुपूर्व्येण सर्वाणि जगामायतनान्य् उत  
०३,११४।००२अ	स सागरं समासाद्य गङ्गायाः सङ्गमे नृप  
०३,११४।००२च्	नदीशतानां पञ्चानां मध्ये चक्रे समाप्लवम्  
०३,११४।००३अ	ततः समुद्रतीरेण जगाम वसुधाधिपः  
०३,११४।००३च्	भ्रातृभिः सहितो वीरः कलिङ्गान् प्रति भारत  
०३,११४।००४	लोमश उवाच  
०३,११४।००४अ	एते कलिङ्गाः कौन्तेय यत्र वैतरणी नदी  
०३,११४।००४च्	यत्रायजत धर्मो ऽपि देवाञ् शरणम् एत्य वै  
०३,११४।००५अ	ऋषिभिः समुपायुक्तं यज्ञियं गिरिशोभितम्  
०३,११४।००५च्	उत्तरं तीरम् एतद् धि सततं द्विजसेवितम्  
०३,११४।००६अ	समेन देवयानेन पथा स्वर्गम् उपेयुषः  
०३,११४।००६च्	अत्र वै ऋषयो ऽन्ये ऽपि पुरा क्रतुभिर् ईजिरे  
०३,११४।००७अ	अत्रैव रुद्रो राजेन्द्र पशुम् आदत्तवान् मखे  
०३,११४।००७च्	रुद्रः पशुं मानवेन्द्र भागो ऽयम् इति चाब्रवीत्  
०३,११४।००८अ	हृते पशौ तदा देवास् तम् ऊचुर् भरतर्षभ  
०३,११४।००८च्	मा परस्वम् अभिद्रोग्धा मा धर्मान् सकलान्न् अशीः  
०३,११४।००९अ	ततः कल्याणरूपाभिर् वाग्भिस् ते रुद्रम् अस्तुवन्  
०३,११४।००९च्	इष्ट्या चैनं तर्पयित्वा मानयां चक्रिरे तदा  
०३,११४।००९द्*०५५९_०१	एष ते रुद्र भागो वै मा नो यज्ञम् इमं जहि  
०३,११४।००९द्*०५५९_०२	अयं ते पशुर् इत्य् एवम् ऊचुर् देवाः समागताः  
०३,११४।०१०अ	ततः स पशुम् उत्सृज्य देवयानेन जग्मिवान्  
०३,११४।०१०च्	अत्रानुवंशो रुद्रस्य तं निबोध युधिष्ठिर  
०३,११४।०११अ	अयातयामं सर्वेभ्यो भागेभ्यो भागम् उत्तमम्  
०३,११४।०११च्	देवाः सङ्कल्पयाम् आसुर् भयाद् रुद्रस्य शाश्वतम्  
०३,११४।०१२अ	इमां गाथाम् अत्र गायन्न् अपः स्पृशति यो नरः  
०३,११४।०१२च्	देवयानस् तस्य पन्थाश् चक्षुश् चैव प्रकाशते  
०३,११४।०१३	वैशम्पायन उवाच  
०३,११४।०१३अ	ततो वैतरणीं सर्वे पाण्डवा द्रौपदी तथा  
०३,११४।०१३च्	अवतीर्य महाभागा तर्पयां चक्रिरे पितॄन्  
०३,११४।०१४	युधिष्ठिर उवाच  
०३,११४।०१४अ	उपस्पृश्यैव भगवन्न् अस्यां नद्यां तपोधन  
०३,११४।०१४च्	मानुषाद् अस्मि विषयाद् अपेतः पश्य लोमश  
०३,११४।०१५अ	सर्वांल् लोकान् प्रपश्यामि प्रसादात् तव सुव्रत  
०३,११४।०१५च्	वैखानसानां जपताम् एष शब्दो महात्मनाम्  
०३,११४।०१६	लोमश उवाच  
०३,११४।०१६अ	त्रिशतं वै सहस्राणि योजनानां युधिष्ठिर  
०३,११४।०१६च्	यत्र ध्वनिं शृणोष्य् एनं तूष्णीम् आस्स्व विशां पते  
०३,११४।०१७अ	एतत् स्वयम्भुवो राजन् वनं रम्यं प्रकाशते  
०३,११४।०१७च्	यत्रायजत कौन्तेय विश्वकर्मा प्रतापवान्  
०३,११४।०१८अ	यस्मिन् यज्ञे हि भूर् दत्ता कश्यपाय महात्मने  
०३,११४।०१८च्	सपर्वतवनोद्देशा दक्षिणा वै स्वयम्भुवा  
०३,११४।०१९अ	अवासीदच् च कौन्तेय दत्तमात्रा मही तदा  
०३,११४।०१९च्	उवाच चापि कुपिता लोकेश्वरम् इदं प्रभुम्  
०३,११४।०२०अ	न मां मर्त्याय भगवन् कस्मै चिद् दातुम् अर्हसि  
०३,११४।०२०च्	प्रदानं मोघम् एतत् ते यास्याम्य् एषा रसातलम्  
०३,११४।०२०द्*०५६०_०१	इत्य् एवम् उक्त्वा पृथिवी जगाम च रसातलम्  
०३,११४।०२०द्*०५६०_०२	निममज्ज कुरुश्रेष्ठ याच्यमानापि भारत  
०३,११४।०२१अ	विषीदन्तीं तु तां दृष्ट्वा कश्यपो भगवान् ऋषिः  
०३,११४।०२१च्	प्रसादयां बभूवाथ ततो भूमिं विशां पते  
०३,११४।०२२अ	ततः प्रसन्ना पृथिवी तपसा तस्य पाण्डव  
०३,११४।०२२च्	पुनर् उन्मज्ज्य सलिलाद् वेदीरूपा स्थिता बभौ  
०३,११४।०२३अ	सैषा प्रकाशते राजन् वेदी संस्थानलक्षणा  
०३,११४।०२३च्	आरुह्यात्र महाराज वीर्यवान् वै भविष्यसि  
०३,११४।०२३द्*०५६१_०१	सैषा सागरम् आसाद्य राजन् वेदी समाश्रिता  
०३,११४।०२३द्*०५६१_०२	एताम् आरुह्य भद्रं ते त्वम् एकस् तर सागरम्  
०३,११४।०२४अ	अहं च ते स्वस्त्ययनं प्रयोक्ष्ये; यथा त्वम् एनाम् अधिरोक्ष्यसे ऽद्य  
०३,११४।०२४च्	स्पृष्टा हि मर्त्येन ततः समुद्रम्; एषा वेदी प्रविशत्य् आजमीढ  
०३,११४।०२४द्*०५६२_०१	ॐ नमो विश्वगुप्ताय नमो विश्वपराय ते  
०३,११४।०२४द्*०५६२_०२	सान्निध्यं कुरु देवेश सागरे लवणाम्भसि  
०३,११४।०२५अ	अग्निर् मित्रो योनिर् आपो ऽथ देव्यो; विष्णो रेतस् त्वम् अमृतस्य नाभिः  
०३,११४।०२५च्	एवं ब्रुवन् पाण्डव सत्यवाक्यं; वेदीम् इमां त्वं तरसाधिरोह  
०३,११४।०२५द्*०५६३_०१	अग्निश् च ते योनिर् इडा च देहो  
०३,११४।०२५द्*०५६३_०२	रेतोधा विष्णोर् अमृतस्य नाभिः  
०३,११४।०२५द्*०५६३_०३	एवं जपन् पाण्डव सत्यवाक्यं  
०३,११४।०२५द्*०५६३_०४	ततो ऽवगाहेत पतिं नदीनाम्  
०३,११४।०२५द्*०५६३_०५	अन्यथा हि कुरुश्रेष्ठ देवयोनिर् अपां पतिः  
०३,११४।०२५द्*०५६३_०६	कुशाग्रेणापि कौन्तेय न स्प्रष्टव्यो महोदधिः  
०३,११४।०२५द्*०५६४_०१	घृतबर्हिर् घृतयोनिस् त्व् अगर्हो  
०३,११४।०२५द्*०५६४_०२	स तेषां वै पयसां सन्निधानम्  
०३,११४।०२५द्*०५६५_०१	आ जन्मशतसाहस्राद् यत् पापं कुरुते नरः  
०३,११४।०२५द्*०५६५_०२	मुच्यते सर्वपापेभ्यः स्नात्वा तु लवणाम्भसि  
०३,११४।०२६	वैशम्पायन उवाच  
०३,११४।०२६अ	ततः कृतस्वस्त्ययनो महात्मा; युधिष्ठिरः सागरगाम् अगच्छत्  
०३,११४।०२६च्	कृत्वा च तच्छासनम् अस्य सर्वं; महेन्द्रम् आसाद्य निशाम् उवास  
०३,११५।००१	वैशम्पायन उवाच  
०३,११५।००१अ	स तत्र ताम् उषित्वैकां रजनीं पृथिवीपतिः  
०३,११५।००१च्	तापसानां परं चक्रे सत्कारं भ्रातृभिः सह  
०३,११५।००२अ	लोमशश् चास्य तान् सर्वान् आचख्यौ तत्र तापसान्  
०३,११५।००२च्	भृगून् अङ्गिरसश् चैव वासिष्ठान् अथ काश्यपान्  
०३,११५।००३अ	तान् समेत्य स राजर्षिर् अभिवाद्य कृताञ्जलिः  
०३,११५।००३च्	रामस्यानुचरं वीरम् अपृच्छद् अकृतव्रणम्  
०३,११५।००४अ	कदा नु रामो भगवांस् तापसान् दर्शयिष्यति  
०३,११५।००४च्	तेनैवाहं प्रसङ्गेन द्रष्टुम् इच्छामि भार्गवम्  
०३,११५।००५	अकृतव्रण उवाच  
०३,११५।००५अ	आयान् एवासि विदितो रामस्य विदितात्मनः  
०३,११५।००५च्	प्रीतिस् त्वयि च रामस्य क्षिप्रं त्वां दर्शयिष्यति  
०३,११५।००६अ	चतुर्दशीम् अष्टमीं च रामं पश्यन्ति तापसाः  
०३,११५।००६च्	अस्यां रात्र्यां व्यतीतायां भवित्री च चतुर्दशी  
०३,११५।००६द्*०५६६_०१	तत्र द्रक्ष्यसि रामं त्वं कृष्णाजिनजटाधरम्  
०३,११५।००७	युधिष्ठिर उवाच  
०३,११५।००७अ	भवान् अनुगतो वीरं जामदग्न्यं महाबलम्  
०३,११५।००७च्	प्रत्यक्षदर्शी सर्वस्य पूर्ववृत्तस्य कर्मणः  
०३,११५।००८अ	स भवान् कथयत्व् एतद् यथा रामेण निर्जिताः  
०३,११५।००८च्	आहवे क्षत्रियाः सर्वे कथं केन च हेतुना  
०३,११५।००८द्@०१५_००००	अकृतव्रण उवाच  
०३,११५।००८द्@०१५_०००१	अहं ते कथयिष्यामि महद् आख्यानम् उत्तमम्  
०३,११५।००८द्@०१५_०००२	भृगूणां राजशार्दूल वंशे जातस्य भारत  
०३,११५।००८द्@०१५_०००३	रामस्य जामदग्न्यस्य चरितं देवसम्मितम्  
०३,११५।००८द्@०१५_०००४	हैहयाधिपतेश् चैव कार्तवीर्यस्य भारत  
०३,११५।००८द्@०१५_०००५	रामेण चार्जुनो नाम हैहयाधिपतिर् हतः  
०३,११५।००८द्@०१५_०००६	तस्य बाहुशतान्य् आसंस् त्रीणि सप्त च पाण्डव  
०३,११५।००८द्@०१५_०००७	दत्तात्रेयप्रसादेन विमानं काञ्चनं तथा  
०३,११५।००८द्@०१५_०००८	ऐश्वर्यं सर्वभूतेषु पृथिव्यां पृथिवीपते  
०३,११५।००८द्@०१५_०००९	अव्याहतगतिश् चैव रथस् तस्य महात्मनः  
०३,११५।००८द्@०१५_००१०	रथेन तेन तु सदा वरदानेन वीर्यवान्  
०३,११५।००८द्@०१५_००११	ममर्द देवान् यक्षांश् च ऋषींश् चैव समन्ततः  
०३,११५।००८द्@०१५_००१२	भूतांश् चैव स सर्वांस् तु पीडयाम् आस सर्वतः  
०३,११५।००८द्@०१५_००१३	ततो देवाः समेत्याहुर् ऋषयश् च महाव्रताः  
०३,११५।००८द्@०१५_००१४	देवदेवं सुरारिघ्नं विष्णुं सत्यपराक्रमम्  
०३,११५।००८द्@०१५_००१५	भगवन् भूतरक्षार्थम् अर्जुनं जहि वै प्रभो  
०३,११५।००८द्@०१५_००१६	विमानेन च दिव्येन हैहयाधिपतिः पुनः  
०३,११५।००८द्@०१५_००१७	शचीसहायं क्रीडन्तं धर्षयाम् आस वासवम्  
०३,११५।००८द्@०१५_००१८	ततस् तु भगवान् देवः शक्रेण सहितस् तदा  
०३,११५।००८द्@०१५_००१९	कार्तवीर्यविनाशार्थं मन्त्रयाम् आस भारत  
०३,११५।००८द्@०१५_००२०	यत् तद् भूतहितं कार्यं सुरेन्द्रेण निवेदितम्  
०३,११५।००८द्@०१५_००२१	स प्रतिश्रुत्य तत् सर्वं भगवांल् लोकपूजितः  
०३,११५।००८द्@०१५_००२२	जगाम बदरीं रम्यां स्वम् एवाश्रममण्डलम्  
०३,११५।००८द्@०१५_००२३	एतस्मिन्न् एव काले तु पृथिव्यां पृथिवीपतिः  
०३,११५।००९	अकृतव्रण उवाच  
०३,११५।००९अ	कन्यकुब्जे महान् आसीत् पार्थिवः सुमहाबलः  
०३,११५।००९ब्*०५६७_०१	कुशिकस्यात्मजो राजञ् जज्ञे वंशसमुद्भवः  
०३,११५।००९च्	गाधीति विश्रुतो लोके वनवासं जगाम सः  
०३,११५।०१०अ	वने तु तस्य वसतः कन्या जज्ञे ऽप्सरःसमा  
०३,११५।०१०ब्*०५६८_०१	बभूव शतपत्राक्षी रूपेणासदृशी भुवि  
०३,११५।०१०च्	ऋचीको भार्गवस् तां च वरयाम् आस भारत  
०३,११५।०११अ	तम् उवाच ततो राजा ब्राह्मणं संशितव्रतम्  
०३,११५।०११च्	उचितं नः कुले किं चित् पूर्वैर् यत् सम्प्रवर्तितम्  
०३,११५।०१२अ	एकतः श्यामकर्णानां पाण्डुराणां तरस्विनाम्  
०३,११५।०१२च्	सहस्रं वाजिनां शुल्कम् इति विद्धि द्विजोत्तम  
०३,११५।०१३अ	न चापि भगवान् वाच्यो दीयताम् इति भार्गव  
०३,११५।०१३च्	देया मे दुहिता चेयं त्वद्विधाय महात्मने  
०३,११५।०१४	ऋचीक उवाच  
०३,११५।०१४अ	एकतःश्यामकर्णानां पाण्डुराणां तरस्विनाम्  
०३,११५।०१४च्	दास्याम्य् अश्वसहस्रं ते मम भार्या सुतास्तु ते  
०३,११५।०१५	अकृतव्रण उवाच  
०३,११५।०१५अ	स तथेति प्रतिज्ञाय राजन् वरुणम् अब्रवीत्  
०३,११५।०१५च्	एकतःश्यामकर्णानां पाण्डुराणां तरस्विनाम्  
०३,११५।०१५ए	सहस्रं वाजिनाम् एकं शुल्कार्थं मे प्रदीयताम्  
०३,११५।०१६अ	तस्मै प्रादात् सहस्रं वै वाजिनां वरुणस् तदा  
०३,११५।०१६च्	तद् अश्वतीर्थं विख्यातम् उत्थिता यत्र ते हयाः  
०३,११५।०१७अ	गङ्गायां कन्यकुब्जे वै ददौ सत्यवतीं तदा  
०३,११५।०१७च्	ततो गाधिः सुतां तस्मै जन्याश् चासन् सुरास् तदा  
०३,११५।०१७ए	लब्ध्वा हयसहस्रं तु तांश् च दृष्ट्वा दिवौकसः  
०३,११५।०१७ड़्*०५६९_०१	विस्मयं परमं जग्मुस् तम् एव दिवि संस्तुवन्  
०३,११५।०१८अ	धर्मेण लब्ध्वा तां भार्याम् ऋचीको द्विजसत्तमः  
०३,११५।०१८च्	यथाकामं यथाजोषं तया रेमे सुमध्यया  
०३,११५।०१९अ	तं विवाहे कृते राजन् सभार्यम् अवलोककः  
०३,११५।०१९च्	आजगाम भृगुश्रेष्ठः पुत्रं दृष्ट्वा ननन्द च  
०३,११५।०२०अ	भार्यापती तम् आसीनं गुरुं सुरगणार्चितम्  
०३,११५।०२०च्	अर्चित्वा पर्युपासीनौ प्राञ्जली तस्थतुस् तदा  
०३,११५।०२१अ	ततः स्नुषां स भगवान् प्रहृष्टो भृगुर् अब्रवीत्  
०३,११५।०२१च्	वरं वृणीष्व सुभगे दाता ह्य् अस्मि तवेप्सितम्  
०३,११५।०२२अ	सा वै प्रसादयाम् आस तं गुरुं पुत्रकारणात्  
०३,११५।०२२च्	आत्मनश् चैव मातुश् च प्रसादं च चकार सः  
०३,११५।०२३	भृगुर् उवाच  
०३,११५।०२३अ	ऋतौ त्वं चैव माता च स्नाते पुंसवनाय वै  
०३,११५।०२३च्	आलिङ्गेतां पृथग् वृक्षौ साश्वत्थं त्वम् उदुम्बरम्  
०३,११५।०२३द्*०५७०_०१	चरुद्वयम् इदं भद्रे जनन्याश् च तवैव च  
०३,११५।०२३द्*०५७०_०२	विश्वम् आवर्तयित्वा तु मया यत्नेन साधितम्  
०३,११५।०२३द्*०५७०_०३	प्राशितव्यं प्रयत्नेन तेत्य् उक्त्वादर्शनं गतः  
०३,११५।०२४अ	आलिङ्गने तु ते राजंश् चक्रतुः स्म विपर्ययम्  
०३,११५।०२४च्	कदा चिद् भृगुर् आगच्छत् तं च वेद विपर्ययम्  
०३,११५।०२४द्*०५७१_०१	ततः पुनः स भगवान् काले बहुतिथे गते  
०३,११५।०२४द्*०५७१_०२	दिव्यज्ञानाद् विदित्वा तु भगवान् आगतः पुनः  
०३,११५।०२५अ	अथोवाच महातेजा भृगुः सत्यवतीं स्नुषाम्  
०३,११५।०२५ब्*०५७२_०१	उपयुक्तश् चरुर् भद्रे वृक्षे चालिङ्गनं कृतम्  
०३,११५।०२५ब्*०५७२_०२	विपरीतेन ते सुभ्रूर् मात्रा चैवासि वञ्चिता  
०३,११५।०२५च्	ब्राह्मणः क्षत्रवृत्तिर् वै तव पुत्रो भविष्यति  
०३,११५।०२६अ	क्षत्रियो ब्राह्मणाचारो मातुस् तव सुतो महान्  
०३,११५।०२६च्	भविष्यति महावीर्यः साधूनां मार्गम् आस्थितः  
०३,११५।०२७अ	ततः प्रसादयाम् आस श्वशुरं सा पुनः पुनः  
०३,११५।०२७च्	न मे पुत्रो भवेद् ईदृक् कामं पौत्रो भवेद् इति  
०३,११५।०२८अ	एवम् अस्त्व् इति सा तेन पाण्डव प्रतिनन्दिता  
०३,११५।०२८ब्*०५७३_०१	कालं प्रतीक्ष्य तं गर्भं धारयाम् आस यत्नतः  
०३,११५।०२८च्	जमदग्निं ततः पुत्रं सा जज्ञे काल आगते  
०३,११५।०२८ए	तेजसा वर्चसा चैव युक्तं भार्गवनन्दनम्  
०३,११५।०२९अ	स वर्धमानस् तेजस्वी वेदस्याध्ययनेन वै  
०३,११५।०२९च्	बहून् ऋषीन् महातेजाः पाण्डवेयात्यवर्तत  
०३,११५।०३०अ	तं तु कृत्स्नो धनुर्वेदः प्रत्यभाद् भरतर्षभ  
०३,११५।०३०च्	चतुर्विधानि चास्त्राणि भास्करोपमवर्चसम्  
०३,११६।००१	अकृतव्रण उवाच  
०३,११६।००१अ	स वेदाध्ययने युक्तो जमदग्निर् महातपाः  
०३,११६।००१च्	तपस् तेपे ततो देवान् नियमाद् वशम् आनयत्  
०३,११६।००१द्*०५७४_०१	तं तप्यमानं ब्रह्मर्षिम् ऊचुर् देवाः सवासवाः  
०३,११६।००१द्*०५७४_०२	किमर्थं तप्यसे ब्रह्मन् कः कामः प्रार्थितस् तव  
०३,११६।००१द्*०५७४_०३	एवम् उक्तः प्रत्युवाच देवान् ब्रह्मर्षिसत्तमः  
०३,११६।००१द्*०५७४_०४	स्वर्गहेतोस् तपस् तप्ये लोकाश् च स्युर् ममाक्षयाः  
०३,११६।००१द्*०५७४_०५	तच् छ्रुत्वा वचनं तस्य तदा देवास् तम् ऊचिरे  
०३,११६।००१द्*०५७४_०६	नासन्ततेर् भवेल् लोकः कृत्वा धर्मशतान्य् अपि  
०३,११६।००१द्*०५७४_०७	स श्रुत्वा वचनं तेषां त्रिदशानां कुरूद्वह  
०३,११६।००२अ	स प्रसेनजितं राजन्न् अधिगम्य नराधिपम्  
०३,११६।००२च्	रेणुकां वरयाम् आस स च तस्मै ददौ नृपः  
०३,११६।००३अ	रेणुकां त्व् अथ सम्प्राप्य भार्यां भार्गवनन्दनः  
०३,११६।००३च्	आश्रमस्थस् तया सार्धं तपस् तेपे ऽनुकूलया  
०३,११६।००४अ	तस्याः कुमाराश् चत्वारो जज्ञिरे रामपञ्चमाः  
०३,११६।००४च्	सर्वेषाम् अजघन्यस् तु राम आसीज् जघन्यजः  
०३,११६।००५अ	फलाहारेषु सर्वेषु गतेष्व् अथ सुतेषु वै  
०३,११६।००५च्	रेणुका स्नातुम् अगमत् कदा चिन् नियतव्रता  
०३,११६।००६अ	सा तु चित्ररथं नाम मार्त्तिकावतकं नृपम्  
०३,११६।००६च्	ददर्श रेणुका राजन्न् आगच्छन्ती यदृच्छया  
०३,११६।००७अ	क्रीडन्तं सलिले दृष्ट्वा सभार्यं पद्ममालिनम्  
०३,११६।००७च्	ऋद्धिमन्तं ततस् तस्य स्पृहयाम् आस रेणुका  
०३,११६।००८अ	व्यभिचारात् तु सा तस्मात् क्लिन्नाम्भसि विचेतना  
०३,११६।००८च्	प्रविवेशाश्रमं त्रस्ता तां वै भर्तान्वबुध्यत  
०३,११६।००८द्*०५७५_०१	अन्तरिक्षान् निपतिता नर्मदायां महाह्रदे  
०३,११६।००८द्*०५७५_०२	उत्तीर्य चापि सा यत्नाज् जगाम भरतर्षभ  
०३,११६।००९अ	स तां दृष्ट्वा च्युतां धैर्याद् ब्राह्म्या लक्ष्म्या विवर्जिताम्  
०३,११६।००९च्	धिक्शब्देन महातेजा गर्हयाम् आस वीर्यवान्  
०३,११६।०१०अ	ततो ज्येष्ठो जामदग्न्यो रुमण्वान् नाम नामतः  
०३,११६।०१०च्	आजगाम सुषेणश् च वसुर् विश्वावसुस् तथा  
०३,११६।०११अ	तान् आनुपूर्व्याद् भगवान् वधे मातुर् अचोदयत्  
०३,११६।०११च्	न च ते जातसम्मोहाः किं चिद् ऊचुर् विचेतसः  
०३,११६।०१२अ	ततः शशाप तान् कोपात् ते शप्ताश् चेतनां जहुः  
०३,११६।०१२च्	मृगपक्षिसधर्माणः क्षिप्रम् आसञ् जडोपमाः  
०३,११६।०१३अ	ततो रामो ऽभ्यगात् पश्चाद् आश्रमं परवीरहा  
०३,११६।०१३च्	तम् उवाच महामन्युर् जमदग्निर् महातपाः  
०३,११६।०१४अ	जहीमां मातरं पापां मा च पुत्र व्यथां कृथाः  
०३,११६।०१४ब्*०५७६_०१	इत्य् उक्तो गुरुणा राजन् क्रोधात् तु जमदग्निना  
०३,११६।०१४च्	तत आदाय परशुं रामो मातुः शिरो ऽहरत्  
०३,११६।०१५अ	ततस् तस्य महाराज जमदग्नेर् महात्मनः  
०३,११६।०१५च्	कोपो अगच्छत् सहसा प्रसन्नश् चाब्रवीद् इदम्  
०३,११६।०१६अ	ममेदं वचनात् तात कृतं ते कर्म दुष्करम्  
०३,११६।०१६च्	वृणीष्व कामान् धर्मज्ञ यावतो वाञ्छसे हृदा  
०३,११६।०१७अ	स वव्रे मातुर् उत्थानम् अस्मृतिं च वधस्य वै  
०३,११६।०१७च्	पापेन तेन चास्पर्शं भ्रातॄणां प्रकृतिं तथा  
०३,११६।०१८अ	अप्रतिद्वन्द्वतां युद्धे दीर्घम् आयुश् च भारत  
०३,११६।०१८च्	ददौ च सर्वान् कामांस् ताञ् जमदग्निर् महातपाः  
०३,११६।०१९अ	कदा चित् तु तथैवास्य विनिष्क्रान्ताः सुताः प्रभो  
०३,११६।०१९च्	अथानूपपतिर् वीरः कार्तवीर्यो ऽभ्यवर्तत  
०३,११६।०२०अ	तम् आश्रमपदं प्राप्तम् ऋषेर् भार्या समर्चयत्  
०३,११६।०२०च्	स युद्धमदसम्मत्तो नाभ्यनन्दत् तथार्चनम्  
०३,११६।०२१अ	प्रमथ्य चाश्रमात् तस्माद् धोमधेन्वास् तदा बलात्  
०३,११६।०२१च्	जहार वत्सं क्रोशन्त्या बभञ्ज च महाद्रुमान्  
०३,११६।०२२अ	आगताय च रामाय तदाचष्ट पिता स्वयम्  
०३,११६।०२२च्	गां च रोरूयतीं दृष्ट्वा कोपो रामं समाविशत्  
०३,११६।०२३अ	स मन्युवशम् आपन्नः कार्तवीर्यम् उपाद्रवत्  
०३,११६।०२३च्	तस्याथ युधि विक्रम्य भार्गवः परवीरहा  
०३,११६।०२४अ	चिच्छेद निशितैर् भल्लैर् बाहून् परिघसन्निभान्  
०३,११६।०२४च्	सहस्रसम्मितान् राजन् प्रगृह्य रुचिरं धनुः  
०३,११६।०२४द्*०५७७_०१	अभिभूतः स रामेण संयुक्तः कालधर्मणा  
०३,११६।०२४द्*०५७८_०१	आगत्य कर्म तत् पित्रे निवेद्य गतवान् वनम्  
०३,११६।०२५अ	अर्जुनस्याथ दायादा रामेण कृतमन्यवः  
०३,११६।०२५च्	आश्रमस्थं विना रामं जमदग्निम् उपाद्रवन्  
०३,११६।०२६अ	ते तं जघ्नुर् महावीर्यम् अयुध्यन्तं तपस्विनम्  
०३,११६।०२६च्	असकृद् राम रामेति विक्रोशन्तम् अनाथवत्  
०३,११६।०२७अ	कार्तवीर्यस्य पुत्रास् तु जमदग्निं युधिष्ठिर  
०३,११६।०२७च्	घातयित्वा शरैर् जग्मुर् यथागतम् अरिन्दमाः  
०३,११६।०२८अ	अपक्रान्तेषु चैतेषु जमदग्नौ तथागते  
०३,११६।०२८च्	समित्पाणिर् उपागच्छद् आश्रमं भृगुनन्दनः  
०३,११६।०२९अ	स दृष्ट्वा पितरं वीरस् तथा मृत्युवशं गतम्  
०३,११६।०२९च्	अनर्हन्तं तथाभूतं विललाप सुदुःखितः  
०३,११७।००१	राम उवाच  
०३,११७।००१अ	ममापराधात् तैः क्षुद्रैर् हतस् त्वं तात बालिशैः  
०३,११७।००१च्	कार्तवीर्यस्य दायादैर् वने मृग इवेषुभिः  
०३,११७।००२अ	धर्मज्ञस्य कथं तात वर्तमानस्य सत्पथे  
०३,११७।००२च्	मृत्युर् एवंविधो युक्तः सर्वभूतेष्व् अनागसः  
०३,११७।००३अ	किं नु तैर् न कृतं पापं यैर् भवांस् तपसि स्थितः  
०३,११७।००३च्	अयुध्यमानो वृद्धः सन् हतः शरशतैः शितैः  
०३,११७।००४अ	किं नु ते तत्र वक्ष्यन्ति सचिवेषु सुहृत्सु च  
०३,११७।००४च्	अयुध्यमानं धर्मज्ञम् एकं हत्वानपत्रपाः  
०३,११७।००५	अकृतव्रण उवाच  
०३,११७।००५अ	विलप्यैवं स करुणं बहु नानाविधं नृप  
०३,११७।००५च्	प्रेतकार्याणि सर्वाणि पितुश् चक्रे महातपाः  
०३,११७।००६अ	ददाह पितरं चाग्नौ रामः परपुरञ्जयः  
०३,११७।००६च्	प्रतिजज्ञे वधं चापि सर्वक्षत्रस्य भारत  
०३,११७।००७अ	सङ्क्रुद्धो ऽतिबलः शूरः शस्त्रम् आदाय वीर्यवान्  
०३,११७।००७च्	जघ्निवान् कार्तवीर्यस्य सुतान् एको ऽन्तकोपमः  
०३,११७।००८अ	तेषां चानुगता ये च क्षत्रियाः क्षत्रियर्षभ  
०३,११७।००८च्	तांश् च सर्वान् अवामृद्नाद् रामः प्रहरतां वरः  
०३,११७।००९अ	त्रिःसप्तकृत्वः पृथिवीं कृत्वा निःक्षत्रियां प्रभुः  
०३,११७।००९च्	समन्तपञ्चके पञ्च चकार रुधिरह्रदान्  
०३,११७।०१०अ	स तेषु तर्पयाम् आस पितॄन् भृगुकुलोद्वहः  
०३,११७।०१०च्	साक्षाद् ददर्श चर्चीकं स च रामं न्यवारयत्  
०३,११७।०११अ	ततो यज्ञेन महता जामदग्न्यः प्रतापवान्  
०३,११७।०११च्	तर्पयाम् आस देवेन्द्रम् ऋत्विग्भ्यश् च महीं ददौ  
०३,११७।०१२अ	वेदीं चाप्य् अददद् धैमीं कश्यपाय महात्मने  
०३,११७।०१२च्	दशव्यामायतां कृत्वा नवोत्सेधां विशां पते  
०३,११७।०१३अ	तां कश्यपस्यानुमते ब्राह्मणाः खण्डशस् तदा  
०३,११७।०१३च्	व्यभजंस् तेन ते राजन् प्रख्याताः खाण्डवायनाः  
०३,११७।०१४अ	स प्रदाय महीं तस्मै कश्यपाय महात्मने  
०३,११७।०१४च्	अस्मिन् महेन्द्रे शैलेन्द्रे वसत्य् अमितविक्रमः  
०३,११७।०१४द्*०५७९_०१	तपः सुमहद् आस्थाय महाबलपराक्रमः  
०३,११७।०१५अ	एवं वैरम् अभूत् तस्य क्षत्रियैर् लोकवासिभिः  
०३,११७।०१५च्	पृथिवी चापि विजिता रामेणामिततेजसा  
०३,११७।०१६	वैशम्पायन उवाच  
०३,११७।०१६अ	ततश् चतुर्दशीं रामः समयेन महामनाः  
०३,११७।०१६च्	दर्शयाम् आस तान् विप्रान् धर्मराजं च सानुजम्  
०३,११७।०१७अ	स तम् आनर्च राजेन्द्रो भ्रातृभिः सहितः प्रभुः  
०३,११७।०१७च्	द्विजानां च परां पूजां चक्रे नृपतिसत्तमः  
०३,११७।०१८अ	अर्चयित्वा जामदग्न्यं पूजितस् तेन चाभिभूः  
०३,११७।०१८च्	महेन्द्र उष्य तां रात्रिं प्रययौ दक्षिणामुखः  
०३,११७।०१८च्*०५८०_०१	**** **** महेन्द्रे पर्वतोत्तमे  
०३,११७।०१८च्*०५८०_०२	रामम् आमन्त्र्य धर्मात्मा  
०३,११८।००१	वैशम्पायन उवाच  
०३,११८।००१अ	गच्छन् स तीर्थानि महानुभावः; पुण्यानि रम्याणि ददर्श राजा  
०३,११८।००१च्	सर्वाणि विप्रैर् उपशोभितानि; क्व चित् क्व चिद् भारत सागरस्य  
०३,११८।००२अ	स वृत्तवांस् तेषु कृताभिषेकः; सहानुजः पार्थिवपुत्रपौत्रः  
०३,११८।००२च्	समुद्रगां पुण्यतमां प्रशस्तां; जगाम पारिक्षित पाण्डुपुत्रः  
०३,११८।००३अ	तत्रापि चाप्लुत्य महानुभावः; सन्तर्पयाम् आस पितॄन् सुरांश् च  
०३,११८।००३च्	द्विजातिमुख्येषु धनं विसृज्य; गोदावरिं सागरगाम् अगच्छत्  
०३,११८।००४अ	ततो विपाप्मा द्रविडेषु राजन्; समुद्रम् आसाद्य च लोकपुण्यम्  
०३,११८।००४च्	अगस्त्यतीर्थं च पवित्रपुण्यं; नारीतीर्थान्य् अथ वीरो ददर्श  
०३,११८।००५अ	तत्रार्जुनस्याग्र्यधनुर्धरस्य; निशम्य तत् कर्म परैर् असह्यम्  
०३,११८।००५च्	सम्पूज्यमानः परमर्षिसङ्घैः; परां मुदं पाण्डुसुतः स लेभे  
०३,११८।००६अ	स तेषु तीर्थेष्व् अभिषिक्तगात्रः; कृष्णासहायः सहितो ऽनुजैश् च  
०३,११८।००६च्	सम्पूजयन् विक्रमम् अर्जुनस्य; रेमे महीपालपतिः पृथिव्याम्  
०३,११८।००७अ	ततः सहस्राणि गवां प्रदाय; तीर्थेषु तेष्व् अम्बुधरोत्तमस्य  
०३,११८।००७च्	हृष्टः सह भ्रातृभिर् अर्जुनस्य; सङ्कीर्तयाम् आस गवां प्रदानम्  
०३,११८।००७द्*०५८१_०१	ततस् तु कावेरिम् अनन्ततोयां  
०३,११८।००७द्*०५८१_०२	दिव्याश्रमैर् नित्यम् उपात्ततोयाम्  
०३,११८।००७द्*०५८१_०३	सहानुजः सम्प्रविगाह्य पुण्यां  
०३,११८।००७द्*०५८१_०४	ननन्द नष्टक्लमशोकपापः  
०३,११८।००८अ	स तानि तीर्थानि च सागरस्य; पुण्यानि चान्यानि बहूनि राजन्  
०३,११८।००८च्	क्रमेण गच्छन् परिपूर्णकामः; शूर्पारकं पुण्यतमं ददर्श  
०३,११८।००९अ	तत्रोदधेः कं चिद् अतीत्य देशं; ख्यातं पृथिव्यां वनम् आससाद  
०३,११८।००९च्	तप्तं सुरैर् यत्र तपः पुरस्ताद्; इष्टं तथा पुण्यतमैर् नरेन्द्रैः  
०३,११८।०१०अ	स तत्र ताम् अग्र्यधनुर्धरस्य; वेदीं ददर्शायतपीनबाहुः  
०३,११८।०१०च्	ऋचीकपुत्रस्य तपस्विसङ्घैः; समावृतां पुण्यकृद् अर्चनीयाम्  
०३,११८।०११अ	ततो वसूनां वसुधाधिपः स; मरुद्गणानां च तथाश्विनोश् च  
०३,११८।०११च्	वैवस्वतादित्यधनेश्वराणाम्; इन्द्रस्य विष्णोः सवितुर् विभोश् च  
०३,११८।०१२अ	भगस्य चन्द्रस्य दिवाकरस्य; पतेर् अपां साध्यगणस्य चैव  
०३,११८।०१२च्	धातुः पितॄणां च तथा महात्मा; रुद्रस्य राजन् सगणस्य चैव  
०३,११८।०१३अ	सरस्वत्याः सिद्धगणस्य चैव; पूष्णश् च ये चाप्य् अमरास् तथान्ये  
०३,११८।०१३च्	पुण्यानि चाप्य् आयतनानि तेषां; ददर्श राजा सुमनोहराणि  
०३,११८।०१४अ	तेषूपवासान् विविधान् उपोष्य; दत्त्वा च रत्नानि महाधनानि  
०३,११८।०१४च्	तीर्थेषु सर्वेषु परिप्लुताङ्गः; पुनः स शूर्पारकम् आजगाम  
०३,११८।०१५अ	स तेन तीर्थेन तु सागरस्य; पुनः प्रयातः सह सोदरीयैः  
०३,११८।०१५च्	द्विजैः पृथिव्यां प्रथितं महद्भिस्; तीर्थं प्रभासं समुपाजगाम  
०३,११८।०१६अ	तत्राभिषिक्तः पृथुलोहिताक्षः; सहानुजैर् देवगणान् पितॄंश् च  
०३,११८।०१६च्	सन्तर्पयाम् आस तथैव कृष्णा; ते चापि विप्राः सह लोमशेन  
०३,११८।०१७अ	स द्वादशाहं जलवायुभक्षः; कुर्वन् क्षपाहःसु तदाभिषेकम्  
०३,११८।०१७च्	समन्ततो ऽग्नीन् उपदीपयित्वा; तेपे तपो धर्मभृतां वरिष्ठः  
०३,११८।०१८अ	तम् उग्रम् आस्थाय तपश् चरन्तं; शुश्राव रामश् च जनार्दनश् च  
०३,११८।०१८च्	तौ सर्ववृष्णिप्रवरौ ससैन्यौ; युधिष्ठिरं जग्मतुर् आजमीढम्  
०३,११८।०१९अ	ते वृष्णयः पाण्डुसुतान् समीक्ष्य; भूमौ शयानान् मलदिग्धगात्रान्  
०३,११८।०१९च्	अनर्हतीं द्रौपदीं चापि दृष्ट्वा; सुदुःखिताश् चुक्रुशुर् आर्तनादम्  
०३,११८।०२०अ	ततः स रामं च जनार्दनं च; कार्ष्णिं च साम्बं च शिनेश् च पौत्रम्  
०३,११८।०२०च्	अन्यांश् च वृष्णीन् उपगम्य पूजां; चक्रे यथाधर्मम् अदीनसत्त्वः  
०३,११८।०२१अ	ते चापि सर्वान् प्रतिपूज्य पार्थांस्; तैः सत्कृताः पाण्डुसुतैस् तथैव  
०३,११८।०२१च्	युधिष्ठिरं सम्परिवार्य राजन्न्; उपाविशन् देवगणा यथेन्द्रम्  
०३,११८।०२२अ	तेषां स सर्वं चरितं परेषां; वने च वासं परमप्रतीतः  
०३,११८।०२२च्	अस्त्रार्थम् इन्द्रस्य गतं च पार्थं; कृष्णे शशंसामरराजपुत्रम्  
०३,११८।०२३अ	श्रुत्वा तु ते तस्य वचः प्रतीतास्; तांश् चापि दृष्ट्वा सुकृशान् अतीव  
०३,११८।०२३च्	नेत्रोद्भवं सम्मुमुचुर् दशार्हा; दुःखार्तिजं वारि महानुभावाः  
०३,११९।००१	जनमेजय उवाच  
०३,११९।००१अ	प्रभासतीर्थं सम्प्राप्य वृष्णयः पाण्डवास् तथा  
०३,११९।००१च्	किम् अकुर्वन् कथाश् चैषां कास् तत्रासंस् तपोधन  
०३,११९।००२अ	ते हि सर्वे महात्मानः सर्वशास्त्रविशारदाः  
०३,११९।००२च्	वृष्णयः पाण्डवाश् चैव सुहृदश् च परस्परम्  
०३,११९।००३	वैशम्पायन उवाच  
०३,११९।००३अ	प्रभासतीर्थं सम्प्राप्य पुण्यं तीर्थं महोदधेः  
०३,११९।००३च्	वृष्णयः पाण्डवान् वीरान् परिवार्योपतस्थिरे  
०३,११९।००४अ	ततो गोक्षीरकुन्देन्दुमृणालरजतप्रभः  
०३,११९।००४च्	वनमाली हली रामो बभाषे पुष्करेक्षणम्  
०३,११९।००५अ	न कृष्ण धर्मश् चरितो भवाय; जन्तोर् अधर्मश् च पराभवाय  
०३,११९।००५च्	युधिष्ठिरो यत्र जटी महात्मा; वनाश्रयः क्लिश्यति चीरवासाः  
०३,११९।००६अ	दुर्योधनश् चापि महीं प्रशास्ति; न चास्य भूमिर् विवरं ददाति  
०३,११९।००६च्	धर्माद् अधर्मश् चरितो गरीयान्; इतीव मन्येत नरो ऽल्पबुद्धिः  
०३,११९।००७अ	दुर्योधने चापि विवर्धमाने; युधिष्ठिरे चासुख आत्तराज्ये  
०३,११९।००७ब्*०५८२_०१	हृतस्वराज्यायतनार्थभार्ये  
०३,११९।००७ब्*०५८२_०२	दुर्योधनेनाल्पधिया च पार्थे  
०३,११९।००७च्	किं न्व् अद्य कर्तव्यम् इति प्रजाभिः; शङ्का मिथः सञ्जनिता नराणाम्  
०३,११९।००८अ	अयं हि धर्मप्रभवो नरेन्द्रो; धर्मे रतः सत्यधृतिः प्रदाता  
०३,११९।००८च्	चलेद् धि राज्याच् च सुखाच् च पार्थो; धर्माद् अपेतश् च कथं विवर्धेत्  
०३,११९।००९अ	कथं नु भीष्मश् च कृपश् च विप्रो; द्रोणश् च राजा च कुलस्य वृद्धः  
०३,११९।००९च्	प्रव्राज्य पार्थान् सुखम् आप्नुवन्ति; धिक् पापबुद्धीन् भरतप्रधानान्  
०३,११९।०१०अ	किं नाम वक्ष्यत्य् अवनिप्रधानः; पितॄन् समागम्य परत्र पापः  
०३,११९।०१०च्	पुत्रेषु सम्यक् चरितं मयेति; पुत्रान् अपापान् अवरोप्य राज्यात्  
०३,११९।०११अ	नासौ धिया सम्प्रतिपश्यति स्म; किं नाम कृत्वाहम् अचक्षुर् एवम्  
०३,११९।०११च्	जातः पृथिव्याम् इति पार्थिवेषु; प्रव्राज्य कौन्तेयम् अथापि राज्यात्  
०३,११९।०१२अ	नूनं समृद्धान् पितृलोकभूमौ; चामीकराभान् क्षितिजान् प्रफुल्लान्  
०३,११९।०१२च्	विचित्रवीर्यस्य सुतः सपुत्रः; कृत्वा नृशंसं बत पश्यति स्म  
०३,११९।०१३अ	व्यूढोत्तरांसान् पृथुलोहिताक्षान्; नेमान् स्म पृच्छन् स शृणोति नूनम्  
०३,११९।०१३च्	प्रस्थापयद् यत् स वनं ह्य् अशङ्को; युधिष्ठिरं सानुजम् आत्तशस्त्रम्  
०३,११९।०१४अ	यो ऽयं परेषां पृतनां समृद्धां; निरायुधो दीर्घभुजो निहन्यात्  
०३,११९।०१४च्	श्रुत्वैव शब्दं हि वृकोदरस्य; मुञ्चन्ति सैन्यानि शकृत् समूत्रम्  
०३,११९।०१५अ	स क्षुत्पिपासाध्वकृशस् तरस्वी; समेत्य नानायुधबाणपाणिः  
०३,११९।०१५च्	वने स्मरन् वासम् इमं सुघोरं; शेषं न कुर्याद् इति निश्चितं मे  
०३,११९।०१६अ	न ह्य् अस्य वीर्येण बलेन कश् चित्; समः पृथिव्यां भविता नरेषु  
०३,११९।०१६च्	शीतोष्णवातातपकर्शिताङ्गो; न शेषम् आजाव् असुहृत्सु कुर्यात्  
०३,११९।०१७अ	प्राच्यां नृपान् एकरथेन जित्वा; वृकोदरः सानुचरान् रणेषु  
०३,११९।०१७च्	स्वस्त्यागमद् यो ऽतिरथस् तरस्वी; सो ऽयं वने क्लिश्यति चीरवासाः  
०३,११९।०१८अ	यो दन्तकूरे व्यजयन् नृदेवान्; समागतान् दाक्षिणात्यान् महीपान्  
०३,११९।०१८च्	तं पश्यतेमं सहदेवम् अद्य; तपस्विनं तापसवेषरूपम्  
०३,११९।०१९अ	यः पार्थिवान् एकरथेन वीरो; दिशं प्रतीचीं प्रति युद्धशौण्डः  
०३,११९।०१९च्	सो ऽयं वने मूलफलेन जीवञ्; जटी चरत्य् अद्य मलाचिताङ्गः  
०३,११९।०१९द्*०५८३_०१	जिग्ये रणे तं नकुलं वनेषु  
०३,११९।०१९द्*०५८३_०२	सम्पश्यन्ते मे ऽद्य मनः सुदीनम्  
०३,११९।०२०अ	सत्रे समृद्धे ऽति रथस्य राज्ञो; वेदीतलाद् उत्पतिता सुता या  
०३,११९।०२०च्	सेयं वने वासम् इमं सुदुःखं; कथं सहत्य् अद्य सती सुखार्हा  
०३,११९।०२१अ	त्रिवर्गमुख्यस्य समीरणस्य; देवेश्वरस्याप्य् अथ वाश्विनोश् च  
०३,११९।०२१च्	एषां सुराणां तनयाः कथं नु; वने चरन्त्य् अल्पसुखाः सुखार्हाः  
०३,११९।०२२अ	जिते हि धर्मस्य सुते सभार्ये; सभ्रातृके सानुचरे निरस्ते  
०३,११९।०२२च्	दुर्योधने चापि विवर्धमाने; कथं न सीदत्य् अवनिः सशैला  
०३,१२०।००१	सात्यकिर् उवाच  
०३,१२०।००१अ	न राम कालः परिदेवनाय; यद् उत्तरं तत्र तद् एव सर्वे  
०३,१२०।००१ब्*०५८४_०१	कुर्वीमहे यच् च हितं भवेत् तु  
०३,१२०।००१ब्*०५८४_०२	राज्ञे ह्य् अस्मायाजमीढाय नित्यम्  
०३,१२०।००१च्	समाचरामो ह्य् अनतीतकालं; युधिष्ठिरो यद्य् अपि नाह किं चित्  
०३,१२०।००२अ	ये नाथवन्तो हि भवन्ति लोके; ते नात्मना कर्म समारभन्ते  
०३,१२०।००२च्	तेषां तु कार्येषु भवन्ति नाथाः; शैब्यादयो राम यथा ययातेः  
०३,१२०।००३अ	येषां तथा राम समारभन्ते; कार्याणि नाथाः स्वमतेन लोके  
०३,१२०।००३च्	ते नाथवन्तः पुरुषप्रवीरा; नानाथवत् कृच्छ्रम् अवाप्नुवन्ति  
०३,१२०।००४अ	कस्माद् अयं रामजनार्दनौ च; प्रद्युम्नसाम्बौ च मया समेतौ  
०३,१२०।००४च्	वसत्य् अरण्ये सह सोदरीयैस्; त्रैलोक्यनाथान् अधिगम्य नाथान्  
०३,१२०।००५अ	निर्यातु साध्व् अद्य दशार्हसेना; प्रभूतनानायुधचित्रवर्मा  
०३,१२०।००५च्	यमक्षयं गच्छतु धार्तराष्ट्रः; सबान्धवो वृष्णिबलाभिभूतः  
०३,१२०।००६अ	त्वं ह्य् एव कोपात् पृथिवीम् अपीमां; संवेष्टयेस् तिष्ठतु शार्ङ्गधन्वा  
०३,१२०।००६च्	स धार्तराष्ट्रं जहि सानुबन्धं; वृत्रं यथा देवपतिर् महेन्द्रः  
०३,१२०।००७अ	भ्राता च मे यश् च सखा गुरुश् च; जनार्दनस्यात्मसमश् च पार्थः  
०३,१२०।००७ब्*०५८५_०१	यदर्थम् ऐच्छन् मनुजाः सुपुत्रं  
०३,१२०।००७ब्*०५८५_०२	शिष्यं गुरुश् चाप्रतिकूलवादम्  
०३,१२०।००७च्	यदर्थम् अभ्युद्यतम् उत्तमं तत्; करोति कर्माग्र्यम् अपारणीयम्  
०३,१२०।००८अ	तस्यास्त्रवर्षाण्य् अहम् उत्तमास्त्रैर्; विहत्य सर्वाणि रणे ऽभिभूय  
०३,१२०।००८च्	कायाच् छिरः सर्पविषाग्निकल्पैः; शरोत्तमैर् उन्मथितास्मि राम  
०३,१२०।००९अ	खड्गेन चाहं निशितेन सङ्ख्ये; कायाच् छिरस् तस्य बलात् प्रमथ्य  
०३,१२०।००९च्	ततो ऽस्य सर्वान् अनुगान् हनिष्ये; दुर्योधनं चापि कुरूंश् च सर्वान्  
०३,१२०।०१०अ	आत्तायुधं माम् इह रौहिणेय; पश्यन्तु भौमा युधि जातहर्षाः  
०३,१२०।०१०च्	निघ्नन्तम् एकं कुरुयोधमुख्यान्; काले महाकक्षम् इवान्तकाग्निः  
०३,१२०।०११अ	प्रद्युम्नमुक्तान् निशितान् न शक्ताः; सोढुं कृपद्रोणविकर्णकर्णाः  
०३,१२०।०११च्	जानामि वीर्यं च तवात्मजस्य; कार्ष्णिर् भवत्य् एष यथा रणस्थः  
०३,१२०।०१२अ	साम्बः ससूतं सरथं भुजाभ्यां; दुःशासनं शास्तु बलात् प्रमथ्य  
०३,१२०।०१२च्	न विद्यते जाम्बवतीसुतस्य; रणे ऽविषह्यं हि रणोत्कटस्य  
०३,१२०।०१३अ	एतेन बालेन हि शम्बरस्य; दैत्यस्य सैन्यं सहसा प्रणुन्नम्  
०३,१२०।०१३ब्*०५८६_०१	हतः स पापो युधि केवलेन  
०३,१२०।०१३ब्*०५८६_०२	युद्धे ऽद्वितीयो हरितुल्यरूपः  
०३,१२०।०१३ब्*०५८७_०१	यथैव यत् तस्य पुरन्दरस्य  
०३,१२०।०१३ब्*०५८७_०२	हरिध्वजं स्यन्दनम् आस्थितस्य  
०३,१२०।०१३च्	वृत्तोरुर् अत्यायतपीनबाहुर्; एतेन सङ्ख्ये निहतो ऽश्वचक्रः  
०३,१२०।०१३ए	को नाम साम्बस्य रणे मनुष्यो; गत्वान्तरं वै भुजयोर् धरेत  
०३,१२०।०१४अ	यथा प्रविश्यान्तरम् अन्तकस्य; काले मनुष्यो न विनिष्क्रमेत  
०३,१२०।०१४ब्*०५८८_०१	सम्प्राप्य वै तादृशीं योधलक्ष्मीं  
०३,१२०।०१४च्	तथा प्रविश्यान्तरम् अस्य सङ्ख्ये; को नाम जीवन् पुनर् आव्रजेत  
०३,१२०।०१५अ	द्रोणं च भीष्मं च महारथौ तौ; सुतैर् वृतं चाप्य् अथ सोमदत्तम्  
०३,१२०।०१५च्	सर्वाणि सैन्यानि च वासुदेवः; प्रधक्ष्यते सायकवह्निजालैः  
०३,१२०।०१६अ	किं नाम लोकेष्व् अविषह्यम् अस्ति; कृष्णस्य सर्वेषु सदैवतेषु  
०३,१२०।०१६च्	आत्तायुधस्योत्तमबाणपाणेश्; चक्रायुधस्याप्रतिमस्य युद्धे  
०३,१२०।०१७अ	ततो ऽनिरुद्धो ऽप्य् असिचर्मपाणिर्; महीम् इमां धार्तराष्ट्रैर् विसञ्ज्ञैः  
०३,१२०।०१७च्	हृतोत्तमाङ्गैर् निहतैः करोतु; कीर्णां कुशैर् वेदिम् इवाध्वरेषु  
०३,१२०।०१८अ	गदोल्मुकौ बाहुकभानुनीथाः; शूरश् च सङ्ख्ये निशठः कुमारः  
०३,१२०।०१८च्	रणोत्कटौ सारणचारुदेष्णौ; कुलोचितं विप्रथयन्तु कर्म  
०३,१२०।०१९अ	सवृष्णिभोजान्धकयोधमुख्या; समागता क्षत्रियशूरसेना  
०३,१२०।०१९अ*०५८९_०१	समाहितः पृथिवीं साधु राजा  
०३,१२०।०१९अ*०५८९_०२	यशोभृतां धर्मभृतां वरिष्ठः  
०३,१२०।०१९अ*०५८९_०३	युधिष्ठिरः पालयतां महात्मा  
०३,१२०।०१९च्	हत्वा रणे तान् धृतराष्ट्रपुत्रांल्; लोके यशः स्फीतम् उपाकरोतु  
०३,१२०।०२०अ	ततो ऽभिमन्युः पृथिवीं प्रशास्तु; यावद् व्रतं धर्मभृतां वरिष्ठः  
०३,१२०।०२०च्	युधिष्ठिरः पारयते महात्मा; द्यूते यथोक्तं कुरुसत्तमेन  
०३,१२०।०२१अ	अस्मत्प्रमुक्तैर् विशिखैर् जितारिस्; ततो महीं भोक्ष्यति धर्मराजः  
०३,१२०।०२१च्	निर्धार्तराष्ट्रां हतसूतपुत्राम्; एतद् धि नः कृत्यतमं यशश्यम्  
०३,१२०।०२२	वासुदेव उवाच  
०३,१२०।०२२अ	असंशयं माधव सत्यम् एतद्; गृह्णीम ते वाक्यम् अदीनसत्त्व  
०३,१२०।०२२च्	स्वाभ्यां भुजाभ्याम् अजितां तु भूमिं; नेच्छेत् कुरूणाम् ऋषभः कथं चित्  
०३,१२०।०२३अ	न ह्य् एष कामान् न भयान् न लोभाद्; युधिष्ठिरो जातु जह्यात् स्वधर्मम्  
०३,१२०।०२३च्	भीमार्जुनौ चातिरथौ यमौ वा; तथैव कृष्णा द्रुपदात्मजेयम्  
०३,१२०।०२४अ	उभौ हि युद्धे ऽप्रतिमौ पृथिव्यां; वृकोदरश् चैव धनञ्जयश् च  
०३,१२०।०२४च्	कस्मान् न कृत्स्नां पृथिवीं प्रशासेन्; माद्रीसुताभ्यां च पुरस्कृतो ऽयम्  
०३,१२०।०२५अ	यदा तु पाञ्चालपतिर् महात्मा; सकेकयश् चेदिपतिर् वयं च  
०३,१२०।०२५च्	योत्स्याम विक्रम्य परांस् तदा वै; सुयोधनस् त्यक्ष्यति जीवलोकम्  
०३,१२०।०२६	युधिष्ठिर उवाच  
०३,१२०।०२६अ	नैतच् चित्रं माधव यद् ब्रवीषि; सत्यं तु मे रक्ष्यतमं न राज्यम्  
०३,१२०।०२६च्	कृष्णस् तु मां वेद यथावद् एकः; कृष्णं च वेदाहम् अथो यथावत्  
०३,१२०।०२७अ	यदैव कालं पुरुषप्रवीरो; वेत्स्यत्य् अयं माधव विक्रमस्य  
०३,१२०।०२७च्	तदा रणे त्वं च शिनिप्रवीर; सुयोधनं जेष्यसि केशवश् च  
०३,१२०।०२८अ	प्रतिप्रयान्त्व् अद्य दशार्हवीरा; दृढो ऽस्मि नाथैर् नरलोकनाथैः  
०३,१२०।०२८च्	धर्मे ऽप्रमादं कुरुताप्रमेया; द्रष्टास्मि भूयः सुखिनः समेतान्  
०३,१२०।०२९	वैशम्पायन उवाच  
०३,१२०।०२९अ	ते ऽन्योन्यम् आमन्त्र्य तथाभिवाद्य; वृद्धान् परिस्वज्य शिशूंश् च सर्वान्  
०३,१२०।०२९च्	यदुप्रवीराः स्वगृहाणि जग्मू; राजापि तीर्थान्य् अनुसञ्चचार  
०३,१२०।०३०अ	विसृज्य कृष्णं त्व् अथ धर्मराजो; विदर्भराजोपचितां सुतीर्थाम्  
०३,१२०।०३०ब्*०५९०_०१	जगाम पुण्यां सरितं पयोष्णीं  
०३,१२०।०३०ब्*०५९०_०२	सभ्रातृभृत्यः सह लोमशेन  
०३,१२०।०३०च्	सुतेन सोमेन विमिश्रितोदां; ततः पयोष्णीं प्रति स ह्य् उवास  
०३,१२०।०३०द्*०५९१_०१	द्विजातिमुख्यैर् मुदितैर् महात्मा  
०३,१२०।०३०द्*०५९१_०२	संस्तूयमानः स्तुतिभिर् वराभिः  
०३,१२१।००१	लोमश उवाच  
०३,१२१।००१अ	नृगेण यजमानेन सोमेनेह पुरन्दरः  
०३,१२१।००१च्	तर्पितः श्रूयते राजन् स तृप्तो मदम् अभ्यगात्  
०३,१२१।००२अ	इह देवैः सहेन्द्रैर् हि प्रजापतिभिर् एव च  
०३,१२१।००२च्	इष्टं बहुविधैर् यज्ञैर् महद्भिर् भूरिदक्षिणैः  
०३,१२१।००३अ	आमूर्तरयसश् चेह राजा वज्रधरं प्रभुम्  
०३,१२१।००३च्	तर्पयाम् आस सोमेन हयमेधेषु सप्तसु  
०३,१२१।००४अ	तस्य सप्तसु यज्ञेषु सर्वम् आसीद् धिरण्मयम्  
०३,१२१।००४च्	वानस्पत्यं च भौमं च यद् द्रव्यं नियतं मखे  
०३,१२१।००४द्*०५९२_०१	चषालयूपचमसाः स्थाल्यः पात्र्यः स्रुचः स्रुवाः  
०३,१२१।००५अ	तेष्व् एव चास्य यज्ञेषु प्रयोगाः सप्त विश्रुताः  
०३,१२१।००५च्	सप्तैकैकस्य यूपस्य चषालाश् चोपरि स्थिताः  
०३,१२१।००६अ	तस्य स्म यूपान् यज्ञेषु भ्राजमानान् हिरण्मयान्  
०३,१२१।००६च्	स्वयम् उत्थापयाम् आसुर् देवाः सेन्द्रा युधिष्ठिर  
०३,१२१।००७अ	तेषु तस्य मखाग्र्येषु गयस्य पृथिवीपतेः  
०३,१२१।००७च्	अमाद्यद् इन्द्रः सोमेन दक्षिणाभिर् द्विजातयः  
०३,१२१।००७द्*०५९३_०१	प्रसङ्ख्यानान् असङ्ख्येयान् प्रत्यगृह्णन् द्विजातयः  
०३,१२१।००८अ	सिकता वा यथा लोके यथा वा दिवि तारकाः  
०३,१२१।००८च्	यथा वा वर्षतो धारा असङ्ख्येयाश् च केन चित्  
०३,१२१।००९अ	तथैव तद् असङ्ख्येयं धनं यत् प्रददौ गयः  
०३,१२१।००९च्	सदस्येभ्यो महाराज तेषु यज्ञेषु सप्तसु  
०३,१२१।०१०अ	भवेत् सङ्ख्येयम् एतद् वै यद् एतत् परिकीर्तितम्  
०३,१२१।०१०च्	न सा शक्या तु सङ्ख्यातुं दक्षिणा दक्षिणावतः  
०३,१२१।०११अ	हिरण्मयीभिर् गोभिश् च कृताभिर् विश्वकर्मणा  
०३,१२१।०११च्	ब्राह्मणांस् तर्पयाम् आस नानादिग्भ्यः समागतान्  
०३,१२१।०१२अ	अल्पावशेषा पृथिवी चैत्यैर् आसीन् महात्मनः  
०३,१२१।०१२च्	गयस्य यजमानस्य तत्र तत्र विशां पते  
०३,१२१।०१३अ	स लोकान् प्राप्तवान् ऐन्द्रान् कर्मणा तेन भारत  
०३,१२१।०१३च्	सलोकतां तस्य गच्छेत् पयोष्ण्यां य उपस्पृशेत्  
०३,१२१।०१४अ	तस्मात् त्वम् अत्र राजेन्द्र भ्रातृभिः सहितो ऽनघ  
०३,१२१।०१४च्	उपस्पृश्य महीपाल धूतपाप्मा भविष्यसि  
०३,१२१।०१५	वैशम्पायन उवाच  
०३,१२१।०१५अ	स पयोष्ण्यां नरश्रेष्ठः स्नात्वा वै भ्रातृभिः सह  
०३,१२१।०१५च्	वैडूर्यपर्वतं चैव नर्मदां च महानदीम्  
०३,१२१।०१५द्*०५९४_०१	उद्दिश्य पाण्डवश्रेष्ठः स प्रतस्थे महीपतिः  
०३,१२१।०१५ए	समाजगाम तेजस्वी भ्रातृभिः सहितो ऽनघः  
०३,१२१।०१६अ	ततो ऽस्य सर्वाण्य् आचख्यौ लोमशो भगवान् ऋषिः  
०३,१२१।०१६च्	तीर्थानि रमणीयानि तत्र तत्र विशां पते  
०३,१२१।०१७अ	यथायोगं यथाप्रीति प्रययौ भ्रातृभिः सह  
०३,१२१।०१७च्	ददमानो ऽसकृद् वित्तं ब्राह्मणेभ्यः सहस्रशः  
०३,१२१।०१८	लोमश उवाच  
०३,१२१।०१८अ	देवानाम् एति कौन्तेय तथा राज्ञां सलोकताम्  
०३,१२१।०१८च्	वैडूर्यपर्वतं दृष्ट्वा नर्मदाम् अवतीर्य च  
०३,१२१।०१९अ	सन्धिर् एष नरश्रेष्ठ त्रेताया द्वापरस्य च  
०३,१२१।०१९च्	एतम् आसाद्य कौन्तेय सर्वपापैः प्रमुच्यते  
०३,१२१।०२०अ	एष शर्यातियज्ञस्य देशस् तात प्रकाशते  
०३,१२१।०२०च्	साक्षाद् यत्रापिबत् सोमम् अश्विभ्यां सह कौशिकः  
०३,१२१।०२१अ	चुकोप भार्गवश् चापि महेन्द्रस्य महातपाः  
०३,१२१।०२१च्	संस्तम्भयाम् आस च तं वासवं च्यवनः प्रभुः  
०३,१२१।०२१ए	सुकन्यां चापि भार्यां स राजपुत्रीम् इवाप्तवान्  
०३,१२१।०२२	युधिष्ठिर उवाच  
०३,१२१।०२२अ	कथं विष्टम्भितस् तेन भगवान् पाकशासनः  
०३,१२१।०२२च्	किमर्थं भार्गवश् चापि कोपं चक्रे महातपाः  
०३,१२१।०२३अ	नासत्यौ च कथं ब्रह्मन् कृतवान् सोमपीथिनौ  
०३,१२१।०२३च्	एतत् सर्वं यथावृत्तम् आख्यातु भगवान् मम  
०३,१२२।००१	लोमश उवाच  
०३,१२२।००१अ	भृगोर् महर्षेः पुत्रो ऽभूच् च्यवनो नाम भार्गवः  
०३,१२२।००१च्	समीपे सरसः सो ऽस्य तपस् तेपे महाद्युतिः  
०३,१२२।००२अ	स्थाणुभूतो महातेजा वीरस्थानेन पाण्डव  
०३,१२२।००२च्	अतिष्ठत् सुबहून् कालान् एकदेशे विशां पते  
०३,१२२।००३अ	स वल्मीको ऽभवद् ऋषिर् लताभिर् अभिसंवृतः  
०३,१२२।००३च्	कालेन महता राजन् समाकीर्णः पिपीलिकैः  
०३,१२२।००४अ	तथा स संवृतो धीमान् मृत्पिण्ड इव सर्वशः  
०३,१२२।००४च्	तप्यति स्म तपो राजन् वल्मीकेन समावृतः  
०३,१२२।००५अ	अथ दीर्घस्य कालस्य शर्यातिर् नाम पार्थिवः  
०३,१२२।००५च्	आजगाम सरो रम्यं विहर्तुम् इदम् उत्तमम्  
०३,१२२।००६अ	तस्य स्त्रीणां सहस्राणि चत्वार्य् आसन् परिग्रहः  
०३,१२२।००६च्	एकैव च सुता शुभ्रा सुकन्या नाम भारत  
०३,१२२।००७अ	सा सखीभिः परिवृता सर्वाभरणभूषिता  
०३,१२२।००७च्	चङ्क्रम्यमाणा वल्मीकं भार्गवस्य समासदत्  
०३,१२२।००८अ	सा चैव सुदती तत्र पश्यमाना मनोरमान्  
०३,१२२।००८च्	वनस्पतीन् विचिन्वन्ती विजहार सखीवृता  
०३,१२२।००९अ	रूपेण वयसा चैव मदनेन मदेन च  
०३,१२२।००९च्	बभञ्ज वनवृक्षाणां शाखाः परमपुष्पिताः  
०३,१२२।०१०अ	तां सखीरहिताम् एकाम् एकवस्त्राम् अलङ्कृताम्  
०३,१२२।०१०च्	ददर्श भार्गवो धीमांश् चरन्तीम् इव विद्युतम्  
०३,१२२।०११अ	तां पश्यमानो विजने स रेमे परमद्युतिः  
०३,१२२।०११च्	क्षामकण्ठश् च ब्रह्मर्षिस् तपोबलसमन्वितः  
०३,१२२।०११ए	ताम् आबभाषे कल्याणीं सा चास्य न शृणोति वै  
०३,१२२।०१२अ	ततः सुकन्या वल्मीके दृष्ट्वा भार्गवचक्षुषी  
०३,१२२।०१२च्	कौतूहलात् कण्टकेन बुद्धिमोहबलात्कृता  
०३,१२२।०१३अ	किं नु खल्व् इदम् इत्य् उक्त्वा निर्बिभेदास्य लोचने  
०३,१२२।०१३च्	अक्रुध्यत् स तया विद्धे नेत्रे परममन्युमान्  
०३,१२२।०१३ए	ततः शर्यातिसैन्यस्य शकृन्मूत्रं समावृणोत्  
०३,१२२।०१४अ	ततो रुद्धे शकृन्मूत्रे सैन्यम् आनाहदुःखितम्  
०३,१२२।०१४च्	तथागतम् अभिप्रेक्ष्य पर्यपृच्छत् स पार्थिवः  
०३,१२२।०१५अ	तपोनित्यस्य वृद्धस्य रोषणस्य विशेषतः  
०३,१२२।०१५च्	केनापकृतम् अद्येह भार्गवस्य महात्मनः  
०३,१२२।०१५ए	ज्ञातं वा यदि वाज्ञातं तद् ऋतं ब्रूत माचिरम्  
०३,१२२।०१६अ	तम् ऊचुः सैनिकाः सर्वे न विद्मो ऽपकृतं वयम्  
०३,१२२।०१६च्	सर्वोपायैर् यथाकामं भवांस् तद् अधिगच्छतु  
०३,१२२।०१७अ	ततः स पृथिवीपालः साम्ना चोग्रेण च स्वयम्  
०३,१२२।०१७च्	पर्यपृच्छत् सुहृद्वर्गं प्रत्यजानन् न चैव ते  
०३,१२२।०१८अ	आनाहार्तं ततो दृष्ट्वा तत् सैन्यम् असुखार्दितम्  
०३,१२२।०१८च्	पितरं दुःखितं चापि सुकन्येदम् अथाब्रवीत्  
०३,१२२।०१९अ	मयाटन्त्येह वल्मीके दृष्टं सत्त्वम् अभिज्वलत्  
०३,१२२।०१९च्	खद्योतवद् अभिज्ञातं तन् मया विद्धम् अन्तिकात्  
०३,१२२।०२०अ	एतच् छ्रुत्वा तु शर्यातिर् वल्मीकं तूर्णम् आद्रवत्  
०३,१२२।०२०च्	तत्रापश्यत् तपोवृद्धं वयोवृद्धं च भार्गवम्  
०३,१२२।०२०च्*०५९५_०१	**** **** चन्द्रादित्यसमप्रभम्  
०३,१२२।०२०च्*०५९५_०२	ज्ञानवृद्धं वयोवृद्धं  
०३,१२२।०२१अ	अयाचद् अथ सैन्यार्थं प्राञ्जलिः पृथिवीपतिः  
०३,१२२।०२१च्	अज्ञानाद् बालया यत् ते कृतं तत् क्षन्तुम् अर्हसि  
०३,१२२।०२१द्*०५९६_०१	इमाम् एव च ते कन्यां ददामि सुदृढव्रत  
०३,१२२।०२१द्*०५९६_०२	भार्यार्थी त्वं गृहाणेमां प्रसीदस्व च भार्गव  
०३,१२२।०२२अ	ततो ऽब्रवीन् महीपालं च्यवनो भार्गवस् तदा  
०३,१२२।०२२ब्*०५९७_०१	अपमानाद् अहं विद्धो ह्य् अनया दर्पपूर्णया  
०३,१२२।०२२च्	रूपौदार्यसमायुक्तां लोभमोहबलात्कृताम्  
०३,१२२।०२३अ	ताम् एव प्रतिगृह्याहं राजन् दुहितरं तव  
०३,१२२।०२३च्	क्षमिष्यामि महीपाल सत्यम् एतद् ब्रवीमि ते  
०३,१२२।०२४अ	ऋषेर् वचनम् आज्ञाय शर्यातिर् अविचारयन्  
०३,१२२।०२४च्	ददौ दुहितरं तस्मै च्यवनाय महात्मने  
०३,१२२।०२५अ	प्रतिगृह्य च तां कन्यां च्यवनः प्रससाद ह  
०३,१२२।०२५च्	प्राप्तप्रसादो राजा स ससैन्यः पुनर् आव्रजत्  
०३,१२२।०२६अ	सुकन्यापि पतिं लब्ध्वा तपस्विनम् अनिन्दिता  
०३,१२२।०२६च्	नित्यं पर्यचरत् प्रीत्या तपसा नियमेन च  
०३,१२२।०२७अ	अग्नीनाम् अतिथीनां च शुश्रूषुर् अनसूयिका  
०३,१२२।०२७च्	समाराधयत क्षिप्रं च्यवनं सा शुभानना  
०३,१२३।००१	लोमश उवाच  
०३,१२३।००१अ	कस्य चित् त्व् अथ कालस्य सुराणाम् अश्विनौ नृप  
०३,१२३।००१च्	कृताभिषेकां विवृतां सुकन्यां ताम् अपश्यताम्  
०३,१२३।००२अ	तां दृष्ट्वा दर्शनीयाङ्गीं देवराजसुताम् इव  
०३,१२३।००२च्	ऊचतुः समभिद्रुत्य नासत्याव् अश्विनाव् इदम्  
०३,१२३।००३अ	कस्य त्वम् असि वामोरु किं वने वै करोषि च  
०३,१२३।००३च्	इच्छाव भद्रे ज्ञातुं त्वां तत् त्वम् आख्याहि शोभने  
०३,१२३।००४अ	ततः सुकन्या संवीता ताव् उवाच सुरोत्तमौ  
०३,१२३।००४च्	शर्यातितनयां वित्तं भार्यां च च्यवनस्य माम्  
०३,१२३।००४द्*०५९८_०१	नाम्ना चाहं सुकन्येति नृलोके ऽस्मिन् प्रतिष्ठिता  
०३,१२३।००४द्*०५९८_०२	साहं सर्वात्मना नित्यं भर्तारम् अनुवर्तिनी  
०३,१२३।००५अ	अथाश्विनौ प्रहस्यैताम् अब्रूतां पुनर् एव तु  
०३,१२३।००५च्	कथं त्वम् असि कल्याणि पित्रा दत्ता गताध्वने  
०३,१२३।००६अ	भ्राजसे वनमध्ये त्वं विद्युत् सौदामिनी यथा  
०३,१२३।००६च्	न देवेष्व् अपि तुल्यां हि त्वया पश्याव भामिनि  
०३,१२३।००६द्*०५९९_०१	अनाभरणसम्पन्ना परमाम्बरवर्जिता  
०३,१२३।००६द्*०५९९_०२	शोभयस्य् अधिकं भद्रे वनम् अप्य् अनलङ्कृता  
०३,१२३।००७अ	सर्वाभरणसम्पन्ना परमाम्बरधारिणी  
०३,१२३।००७च्	शोभेथास् त्व् अनवद्याङ्गि न त्व् एवं मलपङ्किनी  
०३,१२३।००८अ	कस्माद् एवंविधा भूत्वा जराजर्जरितं पतिम्  
०३,१२३।००८च्	त्वम् उपास्से ह कल्याणि कामभोगबहिष्कृतम्  
०३,१२३।००९अ	असमर्थं परित्राणे पोषणे च शुचिस्मिते  
०३,१२३।००९च्	साधु च्यवनम् उत्सृज्य वरयस्वैकम् आवयोः  
०३,१२३।००९ए	पत्यर्थं देवगर्भाभे मा वृथा यौवनं कृथाः  
०३,१२३।०१०अ	एवम् उक्ता सुकन्या तु सुरौ ताव् इदम् अब्रवीत्  
०३,१२३।०१०च्	रताहं च्यवने पत्यौ मैवं मा पर्यशङ्किथाः  
०३,१२३।०११अ	ताव् अब्रूतां पुनस् त्व् एनाम् आवां देवभिषग्वरौ  
०३,१२३।०११च्	युवानं रूपसम्पन्नं करिष्यावः पतिं तव  
०३,१२३।०१२अ	ततस् तस्यावयोश् चैव पतिम् एकतमं वृणु  
०३,१२३।०१२च्	एतेन समयेनैनम् आमन्त्रय वरानने  
०३,१२३।०१३अ	सा तयोर् वचनाद् राजन्न् उपसङ्गम्य भार्गवम्  
०३,१२३।०१३च्	उवाच वाक्यं यत् ताभ्याम् उक्तं भृगुसुतं प्रति  
०३,१२३।०१४अ	तच् छ्रुत्वा च्यवनो भार्याम् उवाच क्रियताम् इति  
०३,१२३।०१४च्	भर्त्रा सा समनुज्ञाता क्रियताम् इत्य् अथाब्रवीत्  
०३,१२३।०१५अ	श्रुत्वा तद् अश्विनौ वाक्यं तत् तस्याः क्रियताम् इति  
०३,१२३।०१५च्	ऊचतू राजपुत्रीं तां पतिस् तव विशत्व् अपः  
०३,१२३।०१६अ	ततो ऽम्भश् च्यवनः शीघ्रं रूपार्थी प्रविवेश ह  
०३,१२३।०१६च्	अश्विनाव् अपि तद् राजन् सरः प्रविशतां प्रभो  
०३,१२३।०१७अ	ततो मुहूर्ताद् उत्तीर्णाः सर्वे ते सरसस् ततः  
०३,१२३।०१७च्	दिव्यरूपधराः सर्वे युवानो मृष्टकुण्डलाः  
०३,१२३।०१७ए	तुल्यरूपधराश् चैव मनसः प्रीतिवर्धनाः  
०३,१२३।०१८अ	ते ऽब्रुवन् सहिताः सर्वे वृणीष्वान्यतमं शुभे  
०३,१२३।०१८च्	अस्माकम् ईप्सितं भद्रे पतित्वे वरवर्णिनि  
०३,१२३।०१८द्*०६००_०१	तम् अश्विनोर् अन्यतमं च्यवनं वा मनस्विनि  
०३,१२३।०१८ए	यत्र वाप्य् अभिकामासि तं वृणीष्व सुशोभने  
०३,१२३।०१९अ	सा समीक्ष्य तु तान् सर्वांस् तुल्यरूपधरान् स्थितान्  
०३,१२३।०१९च्	निश्चित्य मनसा बुद्ध्या देवी वव्रे स्वकं पतिम्  
०३,१२३।०१९द्*०६०१_०१	यद्य् अहं मनसा नान्यं पतिम् इच्छे स्वकं विना  
०३,१२३।०१९द्*०६०१_०२	तेन सत्येन मे देवौ प्रयच्छेतां पतिं मम  
०३,१२३।०१९द्*०६०२_०१	एवम् उक्तौ तथा साध्व्या नासत्यौ सुरसत्तमौ  
०३,१२३।०१९द्*०६०२_०२	दर्शयाम् आसतुस् तस्याः सुकन्याया भृगोः सुतम्  
०३,१२३।०१९द्*०६०३_०१	ततो देवाः सुतुष्टाश् च च्यवनं तं पतिं ददुः  
०३,१२३।०२०अ	लब्ध्वा तु च्यवनो भार्यां वयोरूपं च वाञ्छितम्  
०३,१२३।०२०च्	हृष्टो ऽब्रवीन् महातेजास् तौ नासत्याव् इदं वचः  
०३,१२३।०२१अ	यथाहं रूपसम्पन्नो वयसा च समन्वितः  
०३,१२३।०२१च्	कृतो भवद्भ्यां वृद्धः सन् भार्यां च प्राप्तवान् इमाम्  
०३,१२३।०२२अ	तस्माद् युवां करिष्यामि प्रीत्याहं सोमपीथिनौ  
०३,१२३।०२२च्	मिषतो देवराजस्य सत्यम् एतद् ब्रवीमि वाम्  
०३,१२३।०२३अ	तच् छ्रुत्वा हृष्टमनसौ दिवं तौ प्रतिजग्मतुः  
०३,१२३।०२३च्	च्यवनो ऽपि सुकन्या च सुराव् इव विजह्रतुः  
०३,१२३।०२३द्*०६०४_०१	तस्मिन्न् एव सरस्तीरे बिभ्रतौ रूपम् उत्तमम्  
०३,१२४।००१	लोमश उवाच  
०३,१२४।००१अ	ततः श्रुत्वा तु शर्यातिर् वयःस्थं च्यवनं कृतम्  
०३,१२४।००१च्	संहृष्टः सेनया सार्धम् उपायाद् भार्गवाश्रमम्  
०३,१२४।००२अ	च्यवनं च सुकन्यां च दृष्ट्वा देवसुताव् इव  
०३,१२४।००२च्	रेमे महीपः शर्यातिः कृत्स्नां प्राप्य महीम् इव  
०३,१२४।००३अ	ऋषिणा सत्कृतस् तेन सभार्यः पृथिवीपतिः  
०३,१२४।००३च्	उपोपविष्टः कल्याणीः कथाश् चक्रे महामनाः  
०३,१२४।००४अ	अथैनं भार्गवो राजन्न् उवाच परिसान्त्वयन्  
०३,१२४।००४च्	याजयिष्यामि राजंस् त्वां सम्भारान् उपकल्पय  
०३,१२४।००५अ	ततः परमसंहृष्टः शर्यातिः पृथिवीपतिः  
०३,१२४।००५च्	च्यवनस्य महाराज तद् वाक्यं प्रत्यपूजयत्  
०३,१२४।००६अ	प्रशस्ते ऽहनि यज्ञीये सर्वकामसमृद्धिमत्  
०३,१२४।००६च्	कारयाम् आस शर्यातिर् यज्ञायतनम् उत्तमम्  
०३,१२४।००७अ	तत्रैनं च्यवनो राजन् याजयाम् आस भार्गवः  
०३,१२४।००७च्	अद्भुतानि च तत्रासन् यानि तानि निबोध मे  
०३,१२४।००८अ	अगृह्णाच् च्यवनः सोमम् अश्विनोर् देवयोस् तदा  
०३,१२४।००८च्	तम् इन्द्रो वारयाम् आस गृह्यमाणं तयोर् ग्रहम्  
०३,१२४।००९	इन्द्र उवाच  
०३,१२४।००९अ	उभाव् एतौ न सोमार्हौ नासत्याव् इति मे मतिः  
०३,१२४।००९च्	भिषजौ देवपुत्राणां कर्मणा नैवम् अर्हतः  
०३,१२४।०१०	च्यवन उवाच  
०३,१२४।०१०अ	मावमंस्था महात्मानौ रूपद्रविणवत्तरौ  
०३,१२४।०१०च्	यौ चक्रतुर् मां मघवन् वृन्दारकम् इवाजरम्  
०३,१२४।०११अ	ऋते त्वां विबुधांश् चान्यान् कथं वै नार्हतः सवम्  
०३,१२४।०११च्	अश्विनाव् अपि देवेन्द्र देवौ विद्धि पुरन्दर  
०३,१२४।०१२	इन्द्र उवाच  
०३,१२४।०१२अ	चिकित्सकौ कर्मकरौ कामरूपसमन्वितौ  
०३,१२४।०१२च्	लोके चरन्तौ मर्त्यानां कथं सोमम् इहार्हतः  
०३,१२४।०१३	लोमश उवाच  
०३,१२४।०१३अ	एतद् एव यदा वाक्यम् आम्रेडयति वासवः  
०३,१२४।०१३च्	अनादृत्य ततः शक्रं ग्रहं जग्राह भार्गवः  
०३,१२४।०१४अ	ग्रहीष्यन्तं तु तं सोमम् अश्विनोर् उत्तमं तदा  
०३,१२४।०१४च्	समीक्ष्य बलभिद् देव इदं वचनम् अब्रवीत्  
०३,१२४।०१५अ	आभ्याम् अर्थाय सोमं त्वं ग्रहीष्यसि यदि स्वयम्  
०३,१२४।०१५च्	वज्रं ते प्रहरिष्यामि घोररूपम् अनुत्तमम्  
०३,१२४।०१६अ	एवम् उक्तः स्मयन्न् इन्द्रम् अभिवीक्ष्य स भार्गवः  
०३,१२४।०१६च्	जग्राह विधिवत् सोमम् अश्विभ्याम् उत्तमं ग्रहम्  
०३,१२४।०१७अ	ततो ऽस्मै प्राहरद् वज्रं घोररूपं शचीपतिः  
०३,१२४।०१७च्	तस्य प्रहरतो बाहुं स्तम्भयाम् आस भार्गवः  
०३,१२४।०१८अ	संस्तम्भयित्वा च्यवनो जुहुवे मन्त्रतो ऽनलम्  
०३,१२४।०१८च्	कृत्यार्थी सुमहातेजा देवं हिंसितुम् उद्यतः  
०३,१२४।०१९अ	ततः कृत्या समभवद् ऋषेस् तस्य तपोबलात्  
०३,१२४।०१९च्	मदो नाम महावीर्यो बृहत्कायो महासुरः  
०३,१२४।०१९ए	शरीरं यस्य निर्देष्टुम् अशक्यं तु सुरासुरैः  
०३,१२४।०१९ड़्*०६०५_०१	तस्य प्रमाणं वपुषा न तुल्यम् इह विद्यते  
०३,१२४।०२०अ	तस्यास्यम् अभवद् घोरं तीक्ष्णाग्रदशनं महत्  
०३,१२४।०२०च्	हनुर् एका स्थिता तस्य भूमाव् एका दिवं गता  
०३,१२४।०२१अ	चतस्र आयता दंष्ट्रा योजनानां शतं शतम्  
०३,१२४।०२१च्	इतरे त्व् अस्य दशना बभूवुर् दशयोजनाः  
०३,१२४।०२१ए	प्राकारसदृशाकाराः शूलाग्रसमदर्शनाः  
०३,१२४।०२२अ	बाहू पर्वतसङ्काशाव् आयताव् अयुतं समौ  
०३,१२४।०२२च्	नेत्रे रविशशिप्रख्ये वक्त्रम् अन्तकसन्निभम्  
०३,१२४।०२३अ	लेलिहञ् जिह्वया वक्त्रं विद्युच्चपललोलया  
०३,१२४।०२३च्	व्यात्ताननो घोरदृष्टिर् ग्रसन्न् इव जगद् बलात्  
०३,१२४।०२४अ	स भक्षयिष्यन् सङ्क्रुद्धः शतक्रतुम् उपाद्रवत्  
०३,१२४।०२४च्	महता घोररूपेण लोकाञ् शब्देन नादयन्  
०३,१२५।००१	लोमश उवाच  
०३,१२५।००१अ	तं दृष्ट्वा घोरवदनं मदं देवः शतक्रतुः  
०३,१२५।००१च्	आयान्तं भक्षयिष्यन्तं व्यात्ताननम् इवान्तकम्  
०३,१२५।००२अ	भयात् संस्तम्भितभुजः सृक्किणी लेलिहन् मुहुः  
०३,१२५।००२च्	ततो ऽब्रवीद् देवराजश् च्यवनं भयपीडितः  
०३,१२५।००३अ	सोमार्हाव् अश्विनाव् एताव् अद्य प्रभृति भार्गव  
०३,१२५।००३च्	भविष्यतः सत्यम् एतद् वचो ब्रह्मन् ब्रवीमि ते  
०३,१२५।००४अ	न ते मिथ्या समारम्भो भवत्व् एष परो विधिः  
०३,१२५।००४च्	जानामि चाहं विप्रर्षे न मिथ्या त्वं करिष्यसि  
०३,१२५।००५अ	सोमार्हाव् अश्विनाव् एतौ यथैवाद्य कृतौ त्वया  
०३,१२५।००५ब्*०६०६_०१	तथैव माम् अपि ब्रह्मञ् श्रेयसा योक्तुम् अर्हसि  
०३,१२५।००५च्	भूय एव तु ते वीर्यं प्रकाशेद् इति भार्गव  
०३,१२५।००६अ	सुकन्यायाः पितुश् चास्य लोके कीर्तिः प्रथेद् इति  
०३,१२५।००६च्	अतो मयैतद् विहितं तव वीर्यप्रकाशनम्  
०३,१२५।००६द्*०६०७_०१	इह रिरंसया देवाः पितरश् च महर्षयः  
०३,१२५।००६द्*०६०७_०२	अर्चयन्ति महाप्राज्ञ क्रतुं तव महाबलाः  
०३,१२५।००६ए	तस्मात् प्रसादं कुरु मे भवत्व् एतद् यथेच्छसि  
०३,१२५।००७अ	एवम् उक्तस्य शक्रेण च्यवनस्य महात्मनः  
०३,१२५।००७च्	स मन्युर् व्यगमच् छीघ्रं मुमोच च पुरन्दरम्  
०३,१२५।००८अ	मदं च व्यभजद् राजन् पाने स्त्रीषु च वीर्यवान्  
०३,१२५।००८च्	अक्षेषु मृगयायां च पूर्वसृष्टं पुनः पुनः  
०३,१२५।००९अ	तथा मदं विनिष्क्षिप्य शक्रं सन्तर्प्य चेन्दुना  
०३,१२५।००९च्	अश्विभ्यां सहितान् देवान् याजयित्वा च तं नृपम्  
०३,१२५।०१०अ	विख्याप्य वीर्यं सर्वेषु लोकेषु वदतां वरः  
०३,१२५।०१०च्	सुकन्यया सहारण्ये विजहारानुरक्तया  
०३,१२५।०१०द्*०६०८_०१	अद्यापीह प्रगायन्ति गाथां तस्यैव धीमतः  
०३,१२५।०१०द्*०६०८_०२	तां श्रुत्वा चक्षुषोर् हानिं नाप्नुवन्तीह मानवाः  
०३,१२५।०१०द्*०६०८_०३	शर्यातिं च सुकन्यां च च्यवनं शक्रम् अश्विनौ  
०३,१२५।०१०द्*०६०८_०४	ये भुक्त्वा संस्मरिष्यन्ति तेषां चक्षुर् न हीयते  
०३,१२५।०११अ	तस्यैतद् द्विजसङ्घुष्टं सरो राजन् प्रकाशते  
०३,१२५।०११च्	अत्र त्वं सह सोदर्यैः पितॄन् देवांश् च तर्पय  
०३,१२५।०११द्*०६०९_०१	तर्पयाद्य पितॄन् देवान् पयसा पावनेन च  
०३,१२५।०१२अ	एतद् दृष्ट्वा महीपाल सिकताक्षं च भारत  
०३,१२५।०१२च्	सैन्धवारण्यम् आसाद्य कुल्यानां कुरु दर्शनम्  
०३,१२५।०१२ए	पुष्करेषु महाराज सर्वेषु च जलं स्पृश  
०३,१२५।०१२ड़्*०६१०_०१	स्थाणोर् मन्त्राणि च जपन् सिद्धिं प्राप्स्यसि भारत  
०३,१२५।०१२ड़्*०६१०_०२	सन्धिर् द्वयोर् नरश्रेष्ठ त्रेताया द्वापरस्य च  
०३,१२५।०१२ड़्*०६१०_०३	अयं हि दृश्यते पार्थ सर्वपापप्रणाशनः  
०३,१२५।०१२ड़्*०६१०_०४	अत्रोपस्पृश चैव त्वं सर्वपापप्रणाशने  
०३,१२५।०१३अ	आर्चीकपर्वतश् चैव निवासो वै मनीषिणाम्  
०३,१२५।०१३च्	सदाफलः सदास्रोतो मरुतां स्थानम् उत्तमम्  
०३,१२५।०१३ए	चैत्याश् चैते बहुशतास् त्रिदशानां युधिष्ठिर  
०३,१२५।०१४अ	एतच् चन्द्रमसस् तीर्थम् ऋषयः पर्युपासते  
०३,१२५।०१४च्	वैखानसाश् च ऋषयो वालखिल्यास् तथैव च  
०३,१२५।०१५अ	शृङ्गाणि त्रीणि पुण्याणि त्रीणि प्रस्रवणानि च  
०३,१२५।०१५ब्*०६११_०१	आदिसिद्धानि कौन्तेय न विद्मस् तत्र कारणम्  
०३,१२५।०१५च्	सर्वाण्य् अनुपरिक्रम्य यथाकामम् उपस्पृश  
०३,१२५।०१६अ	शन्तनुश् चात्र कौन्तेय शुनकश् च नराधिप  
०३,१२५।०१६च्	नरनारायणौ चोभौ स्थानं प्राप्ताः सनातनम्  
०३,१२५।०१७अ	इह नित्यशया देवाः पितरश् च महर्षिभिः  
०३,१२५।०१७च्	आर्चीकपर्वते तेपुस् तान् यजस्व युधिष्ठिर  
०३,१२५।०१८अ	इह ते वै चरून् प्राश्नन्न् ऋषयश् च विशां पते  
०३,१२५।०१८च्	यमुना चाक्षयस्रोताः कृष्णश् चेह तपोरतः  
०३,१२५।०१९अ	यमौ च भीमसेनश् च कृष्णा चामित्रकर्शन  
०३,१२५।०१९च्	सर्वे चात्र गमिष्यामः सुकृशाः सुतपस्विनः  
०३,१२५।०२०अ	एतत् प्रस्रवणं पुण्यम् इन्द्रस्य मनुजाधिप  
०३,१२५।०२०च्	यत्र धाता विधाता च वरुणश् चोर्ध्वम् आगताः  
०३,१२५।०२१अ	इह ते न्यवसन् राजन् क्षान्ताः परमधर्मिणः  
०३,१२५।०२१च्	मैत्राणाम् ऋजुबुद्धीनाम् अयं गिरिवरः शुभः  
०३,१२५।०२२अ	एषा सा यमुना राजन् राजर्षिगणसेविता  
०३,१२५।०२२च्	नानायज्ञचिता राजन् पुण्या पापभयापहा  
०३,१२५।०२३अ	अत्र राजा महेष्वासो मान्धातायजत स्वयम्  
०३,१२५।०२३च्	सहदेवश् च कौन्तेय सोमको ददतां वरः  
०३,१२६।००१	युधिष्ठिर उवाच  
०३,१२६।००१अ	मान्धाता राजशार्दूलस् त्रिषु लोकेषु विश्रुतः  
०३,१२६।००१च्	कथं जातो महाब्रह्मन् यौवनाश्वो नृपोत्तमः  
०३,१२६।००१ए	कथं चैतां परां काष्ठां प्राप्तवान् अमितद्युतिः  
०३,१२६।००२अ	यस्य लोकास् त्रयो वश्या विष्णोर् इव महात्मनः  
०३,१२६।००२च्	एतद् इच्छाम्य् अहं श्रोतुं चरितं तस्य धीमतः  
०३,१२६।००२द्*०६१२_०१	सत्यकीर्तेर् हि मान्धातुः कथ्यमानं त्वयानघ  
०३,१२६।००३अ	यथा मान्धातृशब्दश् च तस्य शक्रसमद्युतेः  
०३,१२६।००३च्	जन्म चाप्रतिवीर्यस्य कुशलो ह्य् असि भाषितुम्  
०३,१२६।००४	लोमश उवाच  
०३,१२६।००४अ	शृणुष्वावहितो राजन् राज्ञस् तस्य महात्मनः  
०३,१२६।००४ब्*०६१३_०१	यथा चासौ समभवच् चरितं तस्य धीमतः  
०३,१२६।००४च्	यथा मान्धातृशब्दो वै लोकेषु परिगीयते  
०३,१२६।००५अ	इक्ष्वाकुवंशप्रभवो युवनाश्वो महीपतिः  
०३,१२६।००५च्	सो ऽयजत् पृथिवीपाल क्रतुभिर् भूरिदक्षिणैः  
०३,१२६।००६अ	अश्वमेधसहस्रं च प्राप्य धर्मभृतां वरः  
०३,१२६।००६च्	अन्यैश् च क्रतुभिर् मुख्यैर् विविधैर् आप्तदक्षिणैः  
०३,१२६।००७अ	अनपत्यस् तु राजर्षिः स महात्मा दृढव्रतः  
०३,१२६।००७च्	मन्त्रिष्व् आधाय तद् राज्यं वननित्यो बभूव ह  
०३,१२६।००८अ	शास्त्रदृष्टेन विधिना संयोज्यात्मानम् आत्मना  
०३,१२६।००८ब्*०६१४_०१	स कदा चिन् नृपो राजन्न् उपवासेन दुःखितः  
०३,१२६।००८च्	पिपासाशुष्कहृदयः प्रविवेशाश्रमं भृगोः  
०३,१२६।००९अ	ताम् एव रात्रिं राजेन्द्र महात्मा भृगुनन्दनः  
०३,१२६।००९च्	इष्टिं चकार सौद्युम्नेर् महर्षिः पुत्रकारणात्  
०३,१२६।०१०अ	सम्भृतो मन्त्रपूतेन वारिणा कलशो महान्  
०३,१२६।०१०च्	तत्रातिष्ठत राजेन्द्र पूर्वम् एव समाहितः  
०३,१२६।०१०ए	यत् प्राश्य प्रसवेत् तस्य पत्नी शक्रसमं सुतम्  
०३,१२६।०१०ड़्*०६१५_०१	तद् वारि विधिवद् राजन् यस्मिन्न् आसीत् सुसंस्कृतम्  
०३,१२६।०११अ	तं न्यस्य वेद्यां कलशं सुषुपुस् ते महर्षयः  
०३,१२६।०११च्	रात्रिजागरणश्रान्ताः सौद्युम्निः समतीत्य तान्  
०३,१२६।०१२अ	शुष्ककण्ठः पिपासार्तः पाणीयार्थी भृशं नृपः  
०३,१२६।०१२च्	तं प्रविश्याश्रमं श्रान्तः पाणीयं सो ऽभ्ययाचत  
०३,१२६।०१३अ	तस्य श्रान्तस्य शुष्केण कण्ठेन क्रोशतस् तदा  
०३,१२६।०१३च्	नाश्रौषीत् कश् चन तदा शकुनेर् इव वाशितम्  
०३,१२६।०१४अ	ततस् तं कलशं दृष्ट्वा जलपूर्णं स पार्थिवः  
०३,१२६।०१४च्	अभ्यद्रवत वेगेन पीत्वा चाम्भो व्यवासृजत्  
०३,१२६।०१५अ	स पीत्वा शीतलं तोयं पिपासार्तो महीपतिः  
०३,१२६।०१५च्	निर्वाणम् अगमद् धीमान् सुसुखी चाभवत् तदा  
०३,१२६।०१६अ	ततस् ते प्रत्यबुध्यन्त ऋषयः सनराधिपाः  
०३,१२६।०१६च्	निस्तोयं तं च कलशं ददृशुः सर्व एव ते  
०३,१२६।०१७अ	कस्य कर्मेदम् इति च पर्यपृच्छन् समागताः  
०३,१२६।०१७च्	युवनाश्वो मयेत्य् एव सत्यं समभिपद्यत  
०३,१२६।०१८अ	न युक्तम् इति तं प्राह भगवान् भार्गवस् तदा  
०३,१२६।०१८च्	सुतार्थं स्थापिता ह्य् आपस् तपसा चैव सम्भृताः  
०३,१२६।०१९अ	मया ह्य् अत्राहितं ब्रह्म तप आस्थाय दारुणम्  
०३,१२६।०१९च्	पुत्रार्थं तव राजर्षे महाबलपराक्रम  
०३,१२६।०२०अ	महाबलो महावीर्यस् तपोबलसमन्वितः  
०३,१२६।०२०च्	यः शक्रम् अपि वीर्येण गमयेद् यमसादनम्  
०३,१२६।०२१अ	अनेन विधिना राजन् मयैतद् उपपादितम्  
०३,१२६।०२१च्	अब्भक्षणं त्वया राजन्न् अयुक्तं कृतम् अद्य वै  
०३,१२६।०२२अ	न त्व् अद्य शक्यम् अस्माभिर् एतत् कर्तुम् अतो ऽन्यथा  
०३,१२६।०२२च्	नूनं दैवकृतं ह्य् एतद् यद् एवं कृतवान् असि  
०३,१२६।०२३अ	पिपासितेन याः पीता विधिमन्त्रपुरस्कृताः  
०३,१२६।०२३च्	आपस् त्वया महाराज मत्तपोवीर्यसम्भृताः  
०३,१२६।०२३ए	ताभ्यस् त्वम् आत्मना पुत्रम् एवंवीर्यं जनिष्यसि  
०३,१२६।०२४अ	विधास्यामो वयं तत्र तवेष्टिं परमाद्भुताम्  
०३,१२६।०२४च्	यथा शक्रसमं पुत्रं जनयिष्यसि वीर्यवान्  
०३,१२६।०२४द्*०६१६_०१	गर्भधारणजं वापि न खेदं समवाप्स्यसि  
०३,१२६।०२४द्*०६१७_०१	इति श्रुत्वा वचस् तस्य राजा त्व् इति तथाब्रवीत्  
०३,१२६।०२४द्*०६१८_०१	न च प्राणैर् महाराज वियोगस् ते भविष्यति  
०३,१२६।०२५अ	ततो वर्षशते पूर्णे तस्य राज्ञो महात्मनः  
०३,१२६।०२५च्	वामं पार्श्वं विनिर्भिद्य सुतः सूर्य इवापरः  
०३,१२६।०२६अ	निश्चक्राम महातेजा न च तं मृत्युर् आविशत्  
०३,१२६।०२६च्	युवनाश्वं नरपतिं तद् अद्भुतम् इवाभवत्  
०३,१२६।०२७अ	ततः शक्रो महातेजास् तं दिदृक्षुर् उपागमत्  
०३,१२६।०२७ब्*०६१९_०१	ततो देवा महेन्द्रं तम् अपृच्छन् धास्यतीति किम्  
०३,१२६।०२७च्	प्रदेशिनीं ततो ऽस्यास्ये शक्रः समभिसन्दधे  
०३,१२६।०२८अ	माम् अयं धास्यतीत्य् एवं परिभाष्टः स वज्रिणा  
०३,१२६।०२८च्	मान्धातेति च नामास्य चक्रुः सेन्द्रा दिवौकसः  
०३,१२६।०२९अ	प्रदेशिनीं शक्रदत्ताम् आस्वाद्य स शिशुस् तदा  
०३,१२६।०२९च्	अवर्धत महीपाल किष्कूणां च त्रयोदश  
०३,१२६।०३०अ	वेदास् तं सधनुर्वेदा दिव्यान्य् अस्त्राणि चेश्वरम्  
०३,१२६।०३०च्	उपतस्थुर् महाराज ध्यातमात्राणि सर्वशः  
०३,१२६।०३१अ	धनुर् आजगवं नाम शराः शृङ्गोद्भवाश् च ये  
०३,१२६।०३१च्	अभेद्यं कवचं चैव सद्यस् तम् उपसंश्रयन्  
०३,१२६।०३२अ	सो ऽभिषिक्तो मघवता स्वयं शक्रेण भारत  
०३,१२६।०३२च्	धर्मेण व्यजयल् लोकांस् त्रीन् विष्णुर् इव विक्रमैः  
०३,१२६।०३३अ	तस्याप्रतिहतं चक्रं प्रावर्तत महात्मनः  
०३,१२६।०३३च्	रत्नानि चैव राजर्षिं स्वयम् एवोपतस्थिरे  
०३,१२६।०३४अ	तस्येयं वसुसम्पूर्णा वसुधा वसुधाधिप  
०३,१२६।०३४च्	तेनेष्टं विविधैर् यज्ञैर् बहुभिः स्वाप्तदक्षिणैः  
०३,१२६।०३५अ	चितचैत्यो महातेजा धर्मं प्राप्य च पुष्कलम्  
०३,१२६।०३५च्	शक्रस्यार्धासनं राजंल् लब्धवान् अमितद्युतिः  
०३,१२६।०३६अ	एकाह्ना पृथिवी तेन धर्मनित्येन धीमता  
०३,१२६।०३६च्	निर्जिता शासनाद् एव सरत्नाकरपत्तना  
०३,१२६।०३७अ	तस्य चित्यैर् महाराज क्रतूनां दक्षिणावताम्  
०३,१२६।०३७च्	चतुरन्ता मही व्याप्ता नासीत् किं चिद् अनावृतम्  
०३,१२६।०३८अ	तेन पद्मसहस्राणि गवां दश महात्मना  
०३,१२६।०३८च्	ब्राह्मणेभ्यो महाराज दत्तानीति प्रचक्षते  
०३,१२६।०३९अ	तेन द्वादशवार्षिक्याम् अनावृष्ट्यां महात्मना  
०३,१२६।०३९च्	वृष्टं सस्यविवृद्ध्यर्थं मिषतो वज्रपाणिनः  
०३,१२६।०४०अ	तेन सोमकुलोत्पन्नो गान्धाराधिपतिर् महान्  
०३,१२६।०४०च्	गर्जन्न् इव महामेघः प्रमथ्य निहतः शरैः  
०३,१२६।०४१अ	प्रजाश् चतुर्विधास् तेन जिता राजन् महात्मना  
०३,१२६।०४१च्	तेनात्मतपसा लोकाः स्थापिताश् चापि तेजसा  
०३,१२६।०४२अ	तस्यैतद् देवयजनं स्थानम् आदित्यवर्चसः  
०३,१२६।०४२च्	पश्य पुण्यतमे देशे कुरुक्षेत्रस्य मध्यतः  
०३,१२६।०४२द्*०६२०_०१	तथा त्वम् अपि राजेन्द्र मान्धातेव महीपतिः  
०३,१२६।०४२द्*०६२०_०२	धर्मं कृत्वा महीं रक्षन् स्वर्गलोकम् अवाप्स्यसि  
०३,१२६।०४३अ	एतत् ते सर्वम् आख्यातं मान्धातुश् चरितं महत्  
०३,१२६।०४३च्	जन्म चाग्र्यं महीपाल यन् मां त्वं परिपृच्छसि  
०३,१२६।०४३द्*०६२१_००	वैशम्पायन उवाच  
०३,१२६।०४३द्*०६२१_०१	एवम् उक्तः स कौन्तेयो लोमशेन महर्षिणा  
०३,१२६।०४३द्*०६२१_०२	पप्रच्छानन्तरं भूयः सोमकं प्रति भारत  
०३,१२७।००१	युधिष्ठिर उवाच  
०३,१२७।००१अ	कथंवीर्यः स राजाभूत् सोमको वदतां वर  
०३,१२७।००१च्	कर्माण्य् अस्य प्रभावं च श्रोतुम् इच्छामि तत्त्वतः  
०३,१२७।००२	लोमश उवाच  
०३,१२७।००२अ	युधिष्ठिरासीन् नृपतिः सोमको नाम धार्मिकः  
०३,१२७।००२च्	तस्य भार्याशतं राजन् सदृशीनाम् अभूत् तदा  
०३,१२७।००३अ	स वै यत्नेन महता तासु पुत्रं महीपतिः  
०३,१२७।००३च्	कं चिन् नासादयाम् आस कालेन महता अपि  
०३,१२७।००४अ	कदा चित् तस्य वृद्धस्य यतमानस्य यत्नतः  
०३,१२७।००४च्	जन्तुर् नाम सुतस् तस्मिन् स्त्रीशते समजायत  
०३,१२७।००५अ	तं जातं मातरः सर्वाः परिवार्य समासते  
०३,१२७।००५च्	सततं पृष्ठतः कृत्वा कामभोगान् विशां पते  
०३,१२७।००५द्*०६२२_०१	ममायम् इति मन्वाना मनोभिः पुत्रम् औरसम्  
०३,१२७।००६अ	ततः पिपीलिका जन्तुं कदा चिद् अदशत् स्फिजि  
०३,१२७।००६च्	स दष्टो व्यनदद् राजंस् तेन दुःखेन बालकः  
०३,१२७।००७अ	ततस् ता मातरः सर्वाः प्राक्रोशन् भृशदुःखिताः  
०३,१२७।००७च्	परिवार्य जन्तुं सहिताः स शब्दस् तुमुलो ऽभवत्  
०३,१२७।००८अ	तम् आर्तनादं सहसा शुश्राव स महीपतिः  
०३,१२७।००८च्	अमात्यपरिषन्मध्ये उपविष्टः सहर्त्विजैः  
०३,१२७।००९अ	ततः प्रस्थापयाम् आस किम् एतद् इति पार्थिवः  
०३,१२७।००९च्	तस्मै क्षत्ता यथावृत्तम् आचचक्षे सुतं प्रति  
०३,१२७।०१०अ	त्वरमाणः स चोत्थाय सोमकः सह मन्त्रिभिः  
०३,१२७।०१०च्	प्रविश्यान्तःपुरं पुत्रम् आश्वासयद् अरिन्दमः  
०३,१२७।०११अ	सान्त्वयित्वा तु तं पुत्रं निष्क्रम्यान्तःपुरान् नृपः  
०३,१२७।०११च्	ऋत्विजैः सहितो राजन् सहामात्य उपाविशत्  
०३,१२७।०१२	सोमक उवाच  
०३,१२७।०१२अ	धिग् अस्त्व् इहैकपुत्रत्वम् अपुत्रत्वं वरं भवेत्  
०३,१२७।०१२च्	नित्यातुरत्वाद् भूतानां शोक एवैकपुत्रता  
०३,१२७।०१३अ	इदं भार्याशतं ब्रह्मन् परीक्ष्योपचितं प्रभो  
०३,१२७।०१३च्	पुत्रार्थिना मया वोढं न चासां विद्यते प्रजा  
०३,१२७।०१४अ	एकः कथं चिद् उत्पन्नः पुत्रो जन्तुर् अयं मम  
०३,१२७।०१४च्	यतमानस्य सर्वासु किं नु दुःखम् अतः परम्  
०३,१२७।०१५अ	वयश् च समतीतं मे सभार्यस्य द्विजोत्तम  
०३,१२७।०१५च्	आसां प्राणाः समायत्ता मम चात्रैकपुत्रके  
०३,१२७।०१६अ	स्यान् नु कर्म तथा युक्तं येन पुत्रशतं भवेत्  
०३,१२७।०१६च्	महता लघुना वापि कर्मणा दुष्करेण वा  
०३,१२७।०१७	ऋत्विग् उवाच  
०३,१२७।०१७अ	अस्ति वै तादृशं कर्म येन पुत्रशतं भवेत्  
०३,१२७।०१७च्	यदि शक्नोषि तत् कर्तुम् अथ वक्ष्यामि सोमक  
०३,१२७।०१७द्*०६२३_०१	क्रियताम् अविचारेण ततः प्राप्स्यसि पुत्रकान्  
०३,१२७।०१८	सोमक उवाच  
०३,१२७।०१८अ	कार्यं वा यदि वाकार्यं येन पुत्रशतं भवेत्  
०३,१२७।०१८च्	कृतम् एव हि तद् विद्धि भगवान् प्रब्रवीतु मे  
०३,१२७।०१९	ऋत्विग् उवाच  
०३,१२७।०१९अ	यजस्व जन्तुना राजंस् त्वं मया वितते क्रतौ  
०३,१२७।०१९च्	ततः पुत्रशतं श्रीमद् भविष्यत्य् अचिरेण ते  
०३,१२७।०२०अ	वपायां हूयमानायां धूमम् आघ्राय मातरः  
०३,१२७।०२०च्	ततस् ताः सुमहावीर्याञ् जनयिष्यन्ति ते सुतान्  
०३,१२७।०२१अ	तस्याम् एव तु ते जन्तुर् भविता पुनर् आत्मजः  
०३,१२७।०२१च्	उत्तरे चास्य सौवर्णं लक्ष्म पार्श्वे भविष्यति  
०३,१२८।००१	सोमक उवाच  
०३,१२८।००१अ	ब्रह्मन् यद् यद् यथा कार्यं तत् तत् कुरु तथा तथा  
०३,१२८।००१च्	पुत्रकामतया सर्वं करिष्यामि वचस् तव  
०३,१२८।००२	लोमश उवाच  
०३,१२८।००२*०६२४_०१	स सोमकवचः श्रुत्वा ब्राह्मणो वेदपारगः  
०३,१२८।००२अ	ततः स याजयाम् आस सोमकं तेन जन्तुना  
०३,१२८।००२च्	मातरस् तु बलात् पुत्रम् अपाकर्षुः कृपान्विताः  
०३,१२८।००३अ	हा हताः स्मेति वाशन्त्यस् तीव्रशोकसमन्विताः  
०३,१२८।००३च्	तं मातरः प्रत्यकर्षन् गृहीत्वा दक्षिणे करे  
०३,१२८।००३ए	सव्ये पाणौ गृहीत्वा तु याजको ऽपि स्म कर्षति  
०३,१२८।००४अ	कुररीणाम् इवार्तानाम् अपाकृष्य तु तं सुतम्  
०३,१२८।००४च्	विशस्य चैनं विधिना वपाम् अस्य जुहाव सः  
०३,१२८।००५अ	वपायां हूयमानायां गन्धम् आघ्राय मातरः  
०३,१२८।००५च्	आर्ता निपेतुः सहसा पृथिव्यां कुरुनन्दन  
०३,१२८।००५ए	सर्वाश् च गर्भान् अलभंस् ततस् ताः पार्थिवाङ्गनाः  
०३,१२८।००६अ	ततो दशसु मासेषु सोमकस्य विशां पते  
०३,१२८।००६च्	जज्ञे पुत्रशतं पूर्णं तासु सर्वासु भारत  
०३,१२८।००७अ	जन्तुर् ज्येष्ठः समभवज् जनित्र्याम् एव भारत  
०३,१२८।००७च्	स तासाम् इष्ट एवासीन् न तथान्ये निजाः सुताः  
०३,१२८।००८अ	तच् च लक्षणम् अस्यासीत् सौवर्णं पार्श्व उत्तरे  
०३,१२८।००८च्	तस्मिन् पुत्रशते चाग्र्यः स बभूव गुणैर् युतः  
०३,१२८।००८द्*०६२५_०१	राजा पृथिव्यां विख्यातः सदा धर्मपरायणः  
०३,१२८।००९अ	ततः स लोकम् अगमत् सोमकस्य गुरुः परम्  
०३,१२८।००९च्	अथ काले व्यतीते तु सोमको ऽप्य् अगमत् परम्  
०३,१२८।०१०अ	अथ तं नरके घोरे पच्यमानं ददर्श सः  
०३,१२८।०१०च्	तम् अपृच्छत् किमर्थं त्वं नरके पच्यसे द्विज  
०३,१२८।०११अ	तम् अब्रवीद् गुरुः सो ऽथ पच्यमानो ऽग्निना भृशम्  
०३,१२८।०११च्	त्वं मया याजितो राजंस् तस्येदं कर्मणः फलम्  
०३,१२८।०१२अ	एतच् छ्रुत्वा स राजर्षिर् धर्मराजानम् अब्रवीत्  
०३,१२८।०१२च्	अहम् अत्र प्रवेक्ष्यामि मुच्यतां मम याजकः  
०३,१२८।०१२ए	मत्कृते हि महाभागः पच्यते नरकाग्निना  
०३,१२८।०१२ड़्*०६२६_०१	सो ऽहम् आत्मानम् आधास्ये नरके मुच्यतां गुरुः  
०३,१२८।०१३	धर्म उवाच  
०३,१२८।०१३अ	नान्यः कर्तुः फलं राजन्न् उपभुङ्क्ते कदा चन  
०३,१२८।०१३ब्*०६२७_०१	यदि ते ऽस्य फलं राजन्न् उपभोज्यं कथं चन  
०३,१२८।०१३च्	इमानि तव दृश्यन्ते फलानि ददतां वर  
०३,१२८।०१३द्*०६२८_०१	दुष्कृतं चास्य विन्देथा मुच्यते त्वद्गुरुर् यथा  
०३,१२८।०१४	सोमक उवाच  
०३,१२८।०१४अ	पुण्यान् न कामये लोकान् ऋते ऽहं ब्रह्मवादिनम्  
०३,१२८।०१४च्	इच्छाम्य् अहम् अनेनैव सह वस्तुं सुरालये  
०३,१२८।०१५अ	नरके वा धर्मराज कर्मणास्य समो ह्य् अहम्  
०३,१२८।०१५च्	पुण्यापुण्यफलं देव समम् अस्त्व् आवयोर् इदम्  
०३,१२८।०१६	धर्म उवाच  
०३,१२८।०१६अ	यद्य् एवम् ईप्सितं राजन् भुङ्क्ष्वास्य सहितः फलम्  
०३,१२८।०१६च्	तुल्यकालं सहानेन पश्चात् प्राप्स्यसि सद्गतिम्  
०३,१२८।०१७	लोमश उवाच  
०३,१२८।०१७अ	स चकार तथा सर्वं राजा राजीवलोचनः  
०३,१२८।०१७ब्*०६२९_०१	क्षीणपापश् च तस्मात् स विमुक्तो गुरुणा सह  
०३,१२८।०१७च्	पुनश् च लेभे लोकान् स्वान् कर्मणा निर्जिताञ् शुभान्  
०३,१२८।०१७ए	सह तेनैव विप्रेण गुरुणा स गुरुप्रियः  
०३,१२८।०१८अ	एष तस्याश्रमः पुण्यो य एषो ऽग्रे विराजते  
०३,१२८।०१८च्	क्षान्त उष्यात्र षड्रात्रं प्राप्नोति सुगतिं नरः  
०३,१२८।०१९अ	एतस्मिन्न् अपि राजेन्द्र वत्स्यामो विगतज्वराः  
०३,१२८।०१९च्	षड्रात्रं नियतात्मानः सज्जीभव कुरूद्वह  
०३,१२९।००१	लोमश उवाच  
०३,१२९।००१अ	अस्मिन् किल स्वयं राजन्न् इष्टवान् वै प्रजापतिः  
०३,१२९।००१च्	सत्रम् इष्टीकृतं नाम पुरा वर्षसहस्रिकम्  
०३,१२९।००२अ	अम्बरीषश् च नाभाग इष्टवान् यमुनाम् अनु  
०३,१२९।००२च्	यज्ञैश् च तपसा चैव परां सिद्धिम् अवाप सः  
०३,१२९।००२द्*०६३०_०१	तेषाम् इष्टानि लिङ्गानि दृश्यन्ते ऽद्यापि भारत  
०३,१२९।००२द्*०६३०_०२	येषां लिङ्गैर् महाराज संस्तीर्णैव च भूर् इयम्  
०३,१२९।००२द्*०६३०_०३	स्वयं प्रकाशबहवो वृक्षाश् चैते विशां पते  
०३,१२९।००२द्*०६३०_०४	देवाश् च ऋषयश् चैव समागच्छन्ति नित्यशः  
०३,१२९।००२द्*०६३०_०५	तप्तुं सायं तथा प्रातर् दृश्यन्ते ते हुताशनाः  
०३,१२९।००२द्*०६३०_०६	इहाप्लुतानां कौन्तेय सद्यः पाप्मा विहन्यते  
०३,१२९।००२द्*०६३०_०७	कुरुश्रेष्ठाभिषेकं वै तस्मात् कुरु सहानुजः  
०३,१२९।००२द्*०६३०_०८	ततो नत्वाप्लुताङ्गस् त्वं कौशिकीम् अनुयास्यसि  
०३,१२९।००२द्*०६३०_०९	विश्वामित्रेण वै तत्र तपस् तप्तम् अनुत्तमम्  
०३,१२९।००२द्*०६३०_१०	ततस् तत्र समाप्लुत्य गात्राणि सगणो नृपः  
०३,१२९।००२द्*०६३०_११	लोमश उवाच  
०३,१२९।००२द्*०६३०_११	जगाम कौशिकीं पुण्यां रम्यां स्फीतजलां नदीम्  
०३,१२९।००२द्*०६३०_१२	एषैव च नदी पुण्या कौशिकी नाम भारत  
०३,१२९।००२द्*०६३०_१३	विश्वामित्राश्रमो रम्य एष तत्र प्रकाशते  
०३,१२९।००२द्*०६३०_१४	आश्रमश् चैव पुण्याख्यः कश्यपस्य महात्मनः  
०३,१२९।००३अ	देशो नाहुषयज्ञानाम् अयं पुण्यतमो नृप  
०३,१२९।००३च्	यत्रेष्ट्वा दश पद्मानि सदस्येभ्यो निसृष्टवान्  
०३,१२९।००४अ	सार्वभौमस्य कौन्तेय ययातेर् अमितौजसः  
०३,१२९।००४च्	स्पर्धमानस्य शक्रेण पश्येदं यज्ञवास्त्व् इह  
०३,१२९।००५अ	पश्य नानाविधाकारैर् अग्निभिर् निचितां महीम्  
०३,१२९।००५च्	मज्जन्तीम् इव चाक्रान्तां ययातेर् यज्ञकर्मभिः  
०३,१२९।००६अ	एषा शम्य् एकपत्रा सा शरकं चैतद् उत्तमम्  
०३,१२९।००६च्	पश्य रामह्रदान् एतान् पश्य नारायणाश्रमम्  
०३,१२९।००७अ	एतद् आर्चीकपुत्रस्य योगैर् विचरतो महीम्  
०३,१२९।००७च्	अपसर्पणं महीपाल रौप्यायाम् अमितौजसः  
०३,१२९।००८अ	अत्रानुवंशं पठतः शृणु मे कुरुनन्दन  
०३,१२९।००८च्	उलूखलैर् आभरणैः पिशाची यद् अभाषत  
०३,१२९।००८द्*०६३१_०१	अत्र स्थास्यन्ति ये नित्यं तेषां विघ्नो भवेद् इति  
०३,१२९।००९अ	युगन्धरे दधि प्राश्य उषित्वा चाच्युतस्थले  
०३,१२९।००९च्	तद्वद् भूतिलये स्नात्वा सपुत्रा वस्तुम् इच्छसि  
०३,१२९।०१०अ	एकरात्रम् उषित्वेह द्वितीयं यदि वत्स्यसि  
०३,१२९।०१०च्	एतद् वै ते दिवा वृत्तं रात्रौ वृत्तम् अतो ऽन्यथा  
०३,१२९।०१०द्*०६३२_०१	एवम् एतद् विदित्वा त्वं रात्रिं वस महामते  
०३,१२९।०११अ	अत्राद्याहो निवत्स्यामः क्षपां भरतसत्तम  
०३,१२९।०११च्	द्वारम् एतद् धि कौन्तेय कुरुक्षेत्रस्य भारत  
०३,१२९।०१२अ	अत्रैव नाहुषो राजा राजन् क्रतुभिर् इष्टवान्  
०३,१२९।०१२च्	ययातिर् बहुरत्नाढ्यैर् यत्रेन्द्रो मुदम् अभ्यगात्  
०३,१२९।०१३अ	एतत् प्लक्षावतरणं यमुनातीर्थम् उच्यते  
०३,१२९।०१३च्	एतद् वै नाकपृष्ठस्य द्वारम् आहुर् मनीषिणः  
०३,१२९।०१४अ	अत्र सारस्वतैर् यज्ञैर् ईजानाः परमर्षयः  
०३,१२९।०१४च्	यूपोलूखलिनस् तात गच्छन्त्य् अवभृथाप्लवम्  
०३,१२९।०१५अ	अत्रैव भरतो राजा मेध्यम् अश्वम् अवासृजत्  
०३,१२९।०१५अ*०६३३_०१	**** **** राजन् क्रतुभिर् इष्टवान्  
०३,१२९।०१५अ*०६३३_०२	हयमेधेन यज्ञेन  
०३,१२९।०१५च्	असकृत् कृष्णसारङ्गं धर्मेणावाप्य मेदिनीम्  
०३,१२९।०१६अ	अत्रैव पुरुषव्याघ्र मरुत्तः सत्रम् उत्तमम्  
०३,१२९।०१६च्	आस्ते देवर्षिमुख्येन संवर्तेनाभिपालितः  
०३,१२९।०१७अ	अत्रोपस्पृश्य राजेन्द्र सर्वांल् लोकान् प्रपश्यति  
०३,१२९।०१७च्	पूयते दुष्कृताच् चैव समुपस्पृश्य भारत  
०३,१२९।०१८	वैशम्पायन उवाच  
०३,१२९।०१८अ	तत्र सभ्रातृकः स्नात्वा स्तूयमानो महर्षिभिः  
०३,१२९।०१८च्	लोमशं पाण्डवश्रेष्ठ इदं वचनम् अब्रवीत्  
०३,१२९।०१९अ	सर्वांल् लोकान् प्रपश्यामि तपसा सत्यविक्रम  
०३,१२९।०१९च्	इहस्थः पाण्डवश्रेष्ठं पश्यामि श्वेतवाहनम्  
०३,१२९।०२०	लोमश उवाच  
०३,१२९।०२०अ	एवम् एतन् महाबाहो पश्यन्ति परमर्षयः  
०३,१२९।०२०ब्*०६३४_०१	इह स्नात्वा तपोयुक्तांस् त्रींल् लोकान् सचराचरान्  
०३,१२९।०२०च्	सरस्वतीम् इमां पुण्यां पश्यैकशरणावृताम्  
०३,१२९।०२१अ	यत्र स्नात्वा नरश्रेष्ठ धूतपाप्मा भविष्यति  
०३,१२९।०२१च्	इह सारस्वतैर् यज्ञैर् इष्टवन्तः सुरर्षयः  
०३,१२९।०२१ए	ऋषयश् चैव कौन्तेय तथा राजर्षयो ऽपि च  
०३,१२९।०२२अ	वेदी प्रजापतेर् एषा समन्तात् पञ्चयोजना  
०३,१२९।०२२च्	कुरोर् वै यज्ञशीलस्य क्षेत्रम् एतन् महात्मनः  
०३,१३०।००१	लोमश उवाच  
०३,१३०।००१अ	इह मर्त्यास् तपस् तप्त्वा स्वर्गं गच्छन्ति भारत  
०३,१३०।००१च्	मर्तुकामा नरा राजन्न् इहायान्ति सहस्रशः  
०३,१३०।००२अ	एवम् आशीः प्रयुक्ता हि दक्षेण यजता पुरा  
०३,१३०।००२च्	इह ये वै मरिष्यन्ति ते वै स्वर्गजितो नराः  
०३,१३०।००३अ	एषा सरस्वती पुण्या दिव्या चोघवती नदी  
०३,१३०।००३च्	एतद् विनशनं नाम सरस्वत्या विशां पते  
०३,१३०।००४अ	द्वारं निषादराष्ट्रस्य येषां द्वेषात् सरस्वती  
०३,१३०।००४ब्*०६३५_०१	क्षीणपापा शुभांल् लोकान् प्राप्नुते नात्र संशयः  
०३,१३०।००४च्	प्रविष्टा पृथिवीं वीर मा निषादा हि मां विदुः  
०३,१३०।००५अ	एष वै चमसोद्भेदो यत्र दृश्या सरस्वती  
०३,१३०।००५च्	यत्रैनाम् अभ्यवर्तन्त दिव्याः पुण्याः समुद्रगाः  
०३,१३०।००६अ	एतत् सिन्धोर् महत् तीर्थं यत्रागस्त्यम् अरिन्दम  
०३,१३०।००६च्	लोपामुद्रा समागम्य भर्तारम् अवृणीत वै  
०३,१३०।००७अ	एतत् प्रभासते तीर्थं प्रभासं भास्करद्युते  
०३,१३०।००७च्	इन्द्रस्य दयितं पुण्यं पवित्रं पापनाशनम्  
०३,१३०।००८अ	एतद् विष्णुपदं नाम दृश्यते तीर्थम् उत्तमम्  
०३,१३०।००८ब्*०६३६_०१	यत्र गयाशरो नाम पितॄणां तुष्टिकारकम्  
०३,१३०।००८ब्*०६३६_०२	यत्र तीर्थान्य् अनेकानि देवतायतनानि च  
०३,१३०।००८ब्*०६३६_०३	मुनीनाम् आश्रमाश् चैव सर्वाः स्वर्गमयाः शुभाः  
०३,१३०।००८ब्*०६३६_०४	यत्र गयाशिरो नाम तीर्थं पापभयापहम्  
०३,१३०।००८ब्*०६३६_०५	क्षेत्रम् एतन् महीपाल प्रणमस्व यथाविधि  
०३,१३०।००८ब्*०६३६_०६	सर्वतीर्थसमावासो दृश्यते विबुधाचलः  
०३,१३०।००८च्	एषा रम्या विपाशा च नदी परमपावनी  
०३,१३०।००९अ	अत्रैव पुत्रशोकेन वसिष्ठो भगवान् ऋषिः  
०३,१३०।००९च्	बद्ध्वात्मानं निपतितो विपाशः पुनर् उत्थितः  
०३,१३०।००९द्*०६३७_०१	सर्वतीर्थसमावासो दृश्यते ऽत्रार्बुदाचलः  
०३,१३०।०१०अ	काश्मीरमण्डलं चैतत् सर्वपुण्यम् अरिन्दम  
०३,१३०।०१०च्	महर्षिभिश् चाध्युषितं पश्येदं भ्रातृभिः सह  
०३,१३०।०१०द्*०६३८_०१	वितस्तां पश्य राजेन्द्र सर्वपापप्रमोचनीम्  
०३,१३०।०१०द्*०६३८_०२	महर्षिभिश् चाध्युषितां शीततोयां सुनिर्मलाम्  
०३,१३०।०११अ	अत्रोत्तराणां सर्वेषाम् ऋषीणां नाहुषस्य च  
०३,१३०।०११च्	अग्नेश् चात्रैव संवादः काश्यपस्य च भारत  
०३,१३०।०१२अ	एतद् द्वारं महाराज मानसस्य प्रकाशते  
०३,१३०।०१२च्	वर्षम् अस्य गिरेर् मध्ये रामेण श्रीमता कृतम्  
०३,१३०।०१३अ	एष वातिकषण्डो वै प्रख्यातः सत्यविक्रमः  
०३,१३०।०१३च्	नाभ्यवर्तत यद् द्वारं विदेहान् उत्तरं च यः  
०३,१३०।०१३द्*०६३९_०१	इदम् आश्चर्यम् अपरं देशे ऽस्मिन् पुरुषर्षभ  
०३,१३०।०१३द्*०६३९_०२	क्षीणे युगे ऽपि कौन्तेय शर्वस्य सह पार्षदैः  
०३,१३०।०१३द्*०६३९_०३	सहोमया च भवति दर्शनं कामरूपिणः  
०३,१३०।०१३द्*०६३९_०४	अस्मिन् सरसि रम्ये वै चैत्रे मासि पिनाकिनम्  
०३,१३०।०१३द्*०६३९_०५	यजन्ति याजकाः सम्यक् परिवारं शुभार्थिनः  
०३,१३०।०१३द्*०६३९_०६	अत्रोपस्पृश्य सरसि श्रद्दधानो जितेन्द्रियः  
०३,१३०।०१३द्*०६३९_०७	क्षीणपापः शुभांल् लोकान् प्राप्नुते नात्र संशयः  
०३,१३०।०१४अ	एष उज्जानको नाम यवक्रीर् यत्र शान्तवान्  
०३,१३०।०१४च्	अरुन्धतीसहायश् च वसिष्ठो भगवान् ऋषिः  
०३,१३०।०१५अ	ह्रदश् च कुशवान् एष यत्र पद्मं कुशेशयम्  
०३,१३०।०१५च्	आश्रमश् चैव रुक्मिण्या यत्राशाम्यद् अकोपना  
०३,१३०।०१६अ	समाधीनां समासस् तु पाण्डवेय श्रुतस् त्वया  
०३,१३०।०१६च्	तं द्रक्ष्यसि महाराज भृगुतुङ्गं महागिरिम्  
०३,१३०।०१६द्*०६४०_०१	मण्डवां च तथा सन्ध्यां द्रक्ष्यस्य् अमितविक्रम  
०३,१३०।०१७अ	जलां चोपजलां चैव यमुनाम् अभितो नदीम्  
०३,१३०।०१७च्	उशीनरो वै यत्रेष्ट्वा वासवाद् अत्यरिच्यत  
०३,१३०।०१८अ	तां देवसमितिं तस्य वासवश् च विशां पते  
०३,१३०।०१८च्	अभ्यगच्छत राजानं ज्ञातुम् अग्निश् च भारत  
०३,१३०।०१९अ	जिज्ञासमानौ वरदौ महात्मानम् उशीनरम्  
०३,१३०।०१९च्	इन्द्रः श्येनः कपोतो ऽग्निर् भूत्वा यज्ञे ऽभिजग्मतुः  
०३,१३०।०२०अ	ऊरुं राज्ञः समासाद्य कपोतः श्येनजाद् भयात्  
०३,१३०।०२०च्	शरणार्थी तदा राजन् निलिल्ये भयपीडितः  
०३,१३१।०००*०६४१_०१	शृणु त्वं तत्र वै राजञ् श्येनो यद् अभिभाषत  
०३,१३१।००१	श्येन उवाच  
०३,१३१।००१अ	धर्मात्मानं त्व् आहुर् एकं सर्वे राजन् महीक्षितः  
०३,१३१।००१च्	स वै धर्मविरुद्धं त्वं कस्मात् कर्म चिकीर्षसि  
०३,१३१।००२अ	विहितं भक्षणं राजन् पीड्यमानस्य मे क्षुधा  
०३,१३१।००२च्	मा भाङ्क्षीर् धर्मलोभेन धर्मम् उत्सृष्टवान् असि  
०३,१३१।००३	राजोवाच  
०३,१३१।००३अ	सन्त्रस्तरूपस् त्राणार्थी त्वत्तो भीतो महाद्विज  
०३,१३१।००३च्	मत्सकाशम् अनुप्राप्तः प्राणगृध्नुर् अयं द्विजः  
०३,१३१।००४अ	एवम् अभ्यागतस्येह कपोतस्याभयार्थिनः  
०३,१३१।००४च्	अप्रदाने परो ऽधर्मः किं त्वं श्येन प्रपश्यसि  
०३,१३१।००५अ	प्रस्पन्दमानः सम्भ्रान्तः कपोतः श्येन लक्ष्यते  
०३,१३१।००५च्	मत्सकाशं जीवितार्थी तस्य त्यागो विगर्हितः  
०३,१३१।००५द्*०६४२_०१	यो हि कश् चिद् द्विजान् हन्याद् गां वा लोकस्य मातरम्  
०३,१३१।००५द्*०६४२_०२	शरणागतं च त्यजते तुल्यं तेषां हि पातकम्  
०३,१३१।००५द्*०६४३_०१	एकतः क्रतवः सर्वे समाप्तवरदक्षिणाः  
०३,१३१।००५द्*०६४३_०२	एकतो भयभीतस्य प्राणिनः प्राणधारणम्  
०३,१३१।००६	श्येन उवाच  
०३,१३१।००६अ	आहारात् सर्वभूतानि सम्भवन्ति महीपते  
०३,१३१।००६च्	आहारेण विवर्धन्ते तेन जीवन्ति जन्तवः  
०३,१३१।००७अ	शक्यते दुस्त्यजे ऽप्य् अर्थे चिररात्राय जीवितुम्  
०३,१३१।००७च्	न तु भोजनम् उत्सृज्य शक्यं वर्तयितुं चिरम्  
०३,१३१।००८अ	भक्ष्याद् विलोपितस्याद्य मम प्राणा विशां पते  
०३,१३१।००८च्	विसृज्य कायम् एष्यन्ति पन्थानम् अपुनर्भवम्  
०३,१३१।००९अ	प्रमृते मयि धर्मात्मन् पुत्रदारं नशिष्यति  
०३,१३१।००९च्	रक्षमाणः कपोतं त्वं बहून् प्राणान् नशिष्यसि  
०३,१३१।०१०अ	धर्मं यो बाधते धर्मो न स धर्मः कुधर्म तत्  
०३,१३१।०१०च्	अविरोधी तु यो धर्मः स धर्मः सत्यविक्रम  
०३,१३१।०११अ	विरोधिषु महीपाल निश्चित्य गुरुलाघवम्  
०३,१३१।०११च्	न बाधा विद्यते यत्र तं धर्मं समुदाचरेत्  
०३,१३१।०१२अ	गुरुलाघवम् आज्ञाय धर्माधर्मविनिश्चये  
०३,१३१।०१२च्	यतो भूयांस् ततो राजन् कुरु धर्मविनिश्चयम्  
०३,१३१।०१३	राजोवाच  
०३,१३१।०१३अ	बहुकल्याणसंयुक्तं भाषसे विहगोत्तम  
०३,१३१।०१३च्	सुपर्णः पक्षिराट् किं त्वं धर्मज्ञश् चास्य् असंशयम्  
०३,१३१।०१३ए	तथा हि धर्मसंयुक्तं बहु चित्रं प्रभाषसे  
०३,१३१।०१४अ	न ते ऽस्त्य् अविदितं किं चिद् इति त्वा लक्षयाम्य् अहम्  
०३,१३१।०१४च्	शरणैषिणः परित्यागं कथं साध्व् इति मन्यसे  
०३,१३१।०१४द्*०६४४_०१	ह्रियमाणं तथाहारम् उत्पन्नं क्षुधितस्य वै  
०३,१३१।०१५अ	आहारार्थं समारम्भस् तव चायं विहङ्गम  
०३,१३१।०१५च्	शक्यश् चाप्य् अन्यथा कर्तुम् आहारो ऽप्य् अधिकस् त्वया  
०३,१३१।०१६अ	गोवृषो वा वराहो वा मृगो वा महिषो ऽपि वा  
०३,१३१।०१६च्	त्वदर्थम् अद्य क्रियतां यद् वान्यद् अभिकाङ्क्षसे  
०३,१३१।०१७	श्येन उवाच  
०३,१३१।०१७अ	न वराहं न चोक्षाणं न मृगान् विविधांस् तथा  
०३,१३१।०१७च्	भक्षयामि महाराज किम् अन्नाद्येन तेन मे  
०३,१३१।०१८अ	यस् तु मे दैवविहितो भक्षः क्षत्रियपुङ्गव  
०३,१३१।०१८च्	तम् उत्सृज महीपाल कपोतम् इमम् एव मे  
०३,१३१।०१९अ	श्येनाः कपोतान् खादन्ति स्थितिर् एषा सनातनी  
०३,१३१।०१९च्	मा राजन् मार्गम् आज्ञाय कदलीस्कन्धम् आरुह  
०३,१३१।०२०	राजोवाच  
०३,१३१।०२०अ	राज्यं शिबीनाम् ऋद्धं वै शाधि पक्षिगणार्चित  
०३,१३१।०२०ब्*०६४५_०१	कृत्स्नम् एतन् मया दत्तं राजवद् विहगोत्तम  
०३,१३१।०२०च्	यद् वा कामयसे किं चिच् छ्येन सर्वं ददानि ते  
०३,१३१।०२०ए	विनेमं पक्षिणं श्येन शरणार्थिनम् आगतम्  
०३,१३१।०२१अ	येनेमं वर्जयेथास् त्वं कर्मणा पक्षिसत्तम  
०३,१३१।०२१च्	तद् आचक्ष्व करिष्यामि न हि दास्ये कपोतकम्  
०३,१३१।०२२	श्येन उवाच  
०३,१३१।०२२अ	उशीनर कपोते ते यदि स्नेहो नराधिप  
०३,१३१।०२२च्	आत्मनो मांसम् उत्कृत्य कपोततुलया धृतम्  
०३,१३१।०२३अ	यदा समं कपोतेन तव मांसं भवेन् नृप  
०३,१३१।०२३च्	तदा प्रदेयं तन् मह्यं सा मे तुष्टिर् भविष्यति  
०३,१३१।०२४	राजोवाच  
०३,१३१।०२४अ	अनुग्रहम् इमं मन्ये श्येन यन् माभियाचसे  
०३,१३१।०२४च्	तस्मात् ते ऽद्य प्रदास्यामि स्वमांसं तुलया धृतम्  
०३,१३१।०२४द्*०६४६_०१	यदि प्राण्य् उपकाराय देहो ऽयं नोपयुज्यते  
०३,१३१।०२४द्*०६४६_०२	ततः किम् उपचारो ऽस्य प्रत्यहे क्रियते वृथा  
०३,१३१।०२५	लोमश उवाच  
०३,१३१।०२५अ	अथोत्कृत्य स्वमांसं तु राजा परमधर्मवित्  
०३,१३१।०२५च्	तुलयाम् आस कौन्तेय कपोतेन सहाभिभो  
०३,१३१।०२६अ	ध्रियमाणस् तु तुलया कपोतो व्यतिरिच्यते  
०३,१३१।०२६च्	पुनश् चोत्कृत्य मांसानि राजा प्रादाद् उशीनरः  
०३,१३१।०२७अ	न विद्यते यदा मांसं कपोतेन समं धृतम्  
०३,१३१।०२७च्	तत उत्कृत्तमांसो ऽसाव् आरुरोह स्वयं तुलाम्  
०३,१३१।०२८	श्येन उवाच  
०३,१३१।०२८अ	इन्द्रो ऽहम् अस्मि धर्मज्ञ कपोतो हव्यवाड् अयम्  
०३,१३१।०२८च्	जिज्ञासमानौ धर्मे त्वां यज्ञवाटम् उपागतौ  
०३,१३१।०२९अ	यत् ते मांसानि गात्रेभ्य उत्कृत्तानि विशां पते  
०३,१३१।०२९च्	एषा ते भास्वरी कीर्तिर् लोकान् अभिभविष्यति  
०३,१३१।०३०अ	यावल् लोके मनुष्यास् त्वां कथयिष्यन्ति पार्थिव  
०३,१३१।०३०च्	तावत् कीर्तिश् च लोकाश् च स्थास्यन्ति तव शाश्वताः  
०३,१३१।०३०द्*०६४७_०१	इत्य् एवम् उक्त्वा राजानम् आरुरोह दिवं पुनः  
०३,१३१।०३०द्*०६४७_०२	उशीनरो ऽपि धर्मात्मा धर्मेणावृत्य रोदसी  
०३,१३१।०३०द्*०६४७_०३	विभ्राजमानो वपुषाप्य् आरुरोह त्रिविष्टपम्  
०३,१३१।०३१	लोमश उवाच  
०३,१३१।०३१*०६४८_०१	इत्य् उक्त्वा तं दानपतिम् इन्द्राग्नी तौ तदा नृप  
०३,१३१।०३१*०६४८_०२	पूर्णदेहं स्वकं कृत्वा जग्मतुस् त्रिदशालयम्  
०३,१३१।०३१अ	तत् पाण्डवेय सदनं राज्ञस् तस्य महात्मनः  
०३,१३१।०३१च्	पश्यस्वैतन् मया सार्धं पुण्यं पापप्रमोचनम्  
०३,१३१।०३२अ	अत्र वै सततं देवा मुनयश् च सनातनाः  
०३,१३१।०३२च्	दृश्यन्ते ब्राह्मणै राजन् पुण्यवद्भिर् महात्मभिः  
०३,१३२।००१	लोमश उवाच  
०३,१३२।००१अ	यः कथ्यते मन्त्रविद् अग्र्यबुद्धिर्; औद्दालकिः श्वेतकेतुः पृथिव्याम्  
०३,१३२।००१च्	तस्याश्रमं पश्य नरेन्द्र पुण्यं; सदाफलैर् उपपन्नं महीजैः  
०३,१३२।००२अ	साक्षाद् अत्र श्वेतकेतुर् ददर्श; सरस्वतीं मानुषदेहरूपाम्  
०३,१३२।००२च्	वेत्स्यामि वाणीम् इति सम्प्रवृत्तां; सरस्वतीं श्वेतकेतुर् बभाषे  
०३,१३२।००३अ	तस्मिन् काले ब्रह्मविदां वरिष्ठाव्; आस्तां तदा मातुलभागिनेयौ  
०३,१३२।००३च्	अष्टावक्रश् चैव कहोडसूनुर्; औद्दालकिः श्वेतकेतुश् च राजन्  
०३,१३२।००४अ	विदेहराजस्य महीपतेस् तौ; विप्राव् उभौ मातुलभागिनेयौ  
०३,१३२।००४च्	प्रविश्य यज्ञायतनं विवादे; बन्दिं निजग्राहतुर् अप्रमेयम्  
०३,१३२।००४द्*०६४९_०१	उपास्स्व कौन्तेय सहानुजस् त्वं  
०३,१३२।००४द्*०६४९_०२	तस्याश्रमं पुण्यतमं प्रविश्य  
०३,१३२।००४द्*०६४९_०३	अष्टावक्रं यस्य दौहित्रम् आहुर्  
०३,१३२।००४द्*०६४९_०४	यो ऽसौ बन्दिं जनकस्याथ यज्ञे  
०३,१३२।००४द्*०६४९_०५	वादी विप्राग्र्यो बाल एवाभिगम्य  
०३,१३२।००४द्*०६४९_०६	वादे भङ्क्त्वा मज्जयाम् आस नद्याम्  
०३,१३२।००५	युधिष्ठिर उवाच  
०३,१३२।००५अ	कथम्प्रभावः स बभूव विप्रस्; तथायुक्तं यो निजग्राह बन्दिम्  
०३,१३२।००५ब्*०६५०_०१	किं चाधिकृत्याथ तयोर् विवादो  
०३,१३२।००५ब्*०६५०_०२	विदेहराजस्य समीप आसीत्  
०३,१३२।००५च्	अष्टावक्रः केन चासौ बभूव; तत् सर्वं मे लोमश शंस तत्त्वम्  
०३,१३२।००६	लोमश उवाच  
०३,१३२।००६अ	उद्दालकस्य नियतः शिष्य एको; नाम्ना कहोडेति बभूव राजन्  
०३,१३२।००६च्	शुश्रूषुर् आचार्यवशानुवर्ती; दीर्घं कालं सो ऽध्ययनं चकार  
०३,१३२।००७अ	तं वै विप्राः पर्यभवंश् च शिष्यास्; तं च ज्ञात्वा विप्रकारं गुरुः सः  
०३,१३२।००७ब्*०६५१_०१	तस्यैव शिष्यस्य परां च शिष्यतां  
०३,१३२।००७ब्*०६५१_०२	ज्ञात्वा विकारांस् तत्सुतायास् तदानीम्  
०३,१३२।००७च्	तस्मै प्रादात् सद्य एव श्रुतं च; भार्यां च वै दुहितरं स्वां सुजाताम्  
०३,१३२।००८अ	तस्या गर्भः समभवद् अग्निकल्पः; सो ऽधीयानं पितरम् अथाभ्युवाच  
०३,१३२।००८च्	सर्वां रात्रिम् अध्ययनं करोषि; नेदं पितः सम्यग् इवोपवर्तते  
०३,१३२।००८द्*०६५२_०१	वेदान् साङ्गान् सर्वशास्त्रैर् उपेतान्  
०३,१३२।००८द्*०६५२_०२	अधीतवान् अस्मि तव प्रसादात्  
०३,१३२।००८द्*०६५२_०३	इहैव गर्भे तेन पितर् ब्रवीमि  
०३,१३२।००८द्*०६५२_०४	नेदं त्वत्तः सम्यग् इवोपवर्तते  
०३,१३२।००९अ	उपालब्धः शिष्यमध्ये महर्षिः; स तं कोपाद् उदरस्थं शशाप  
०३,१३२।००९च्	यस्मात् कुक्षौ वर्तमानो ब्रवीषि; तस्माद् वक्रो भवितास्य् अष्टकृत्वः  
०३,१३२।०१०अ	स वै तथा वक्र एवाभ्यजायद्; अष्टावक्रः प्रथितो वै महर्षिः  
०३,१३२।०१०च्	तस्यासीद् वै मातुलः श्वेतकेतुः; स तेन तुल्यो वयसा बभूव  
०३,१३२।०११अ	सम्पीड्यमाना तु तदा सुजाता; विवर्धमानेन सुतेन कुक्षौ  
०३,१३२।०११च्	उवाच भर्तारम् इदं रहोगता; प्रसाद्य हीनं वसुना धनार्थिनी  
०३,१३२।०१२अ	कथं करिष्याम्य् अधना महर्षे; मासश् चायं दशमो वर्तते मे  
०३,१३२।०१२च्	न चास्ति ते वसु किं चित् प्रजाता; येनाहम् एताम् आपदं निस्तरेयम्  
०३,१३२।०१३अ	उक्तस् त्व् एवं भार्यया वै कहोडो; वित्तस्यार्थे जनकम् अथाभ्यगच्छत्  
०३,१३२।०१३च्	स वै तदा वादविदा निगृह्य; निमज्जितो बन्दिनेहाप्सु विप्रः  
०३,१३२।०१४अ	उद्दालकस् तं तु तदा निशम्य; सूतेन वादे ऽप्सु तथा निमज्जितम्  
०३,१३२।०१४च्	उवाच तां तत्र ततः सुजाताम्; अष्टावक्रे गूहितव्यो ऽयम् अर्थः  
०३,१३२।०१५अ	ररक्ष सा चाप्य् अति तं सुमन्त्रं; जातो ऽप्य् एवं न स शुश्राव विप्रः  
०३,१३२।०१५च्	उद्दालकं पितृवच् चापि मेने; अष्टावक्रो भ्रातृवच् छ्वेतकेतुम्  
०३,१३२।०१६अ	ततो वर्षे द्वादशे श्वेतकेतुर्; अष्टावक्रं पितुर् अङ्के निसन्नम्  
०३,१३२।०१६च्	अपाकर्षद् गृह्य पाणौ रुदन्तं; नायं तवाङ्कः पितुर् इत्य् उक्तवांश् च  
०३,१३२।०१७अ	यत् तेनोक्तं दुरुक्तं तत् तदानीं; हृदि स्थितं तस्य सुदुःखम् आसीत्  
०३,१३२।०१७च्	गृहं गत्वा मातरं रोदमानः; पप्रच्छेदं क्व नु तातो ममेति  
०३,१३२।०१८अ	ततः सुजाता परमार्तरूपा; शापाद् भीता सर्वम् एवाचचक्षे  
०३,१३२।०१८च्	तद् वै तत्त्वं सर्वम् आज्ञाय मातुर्; इत्य् अब्रवीच् छ्वेतकेतुं स विप्रः  
०३,१३२।०१९अ	गच्छाव यज्ञं जनकस्य राज्ञो; बह्वाश्चर्यः श्रूयते तस्य यज्ञः  
०३,१३२।०१९च्	श्रोष्यावो ऽत्र ब्राह्मणानां विवादम्; अन्नं चाग्र्यं तत्र भोक्ष्यावहे च  
०३,१३२।०१९ए	विचक्षणत्वं च भविष्यते नौ; शिवश् च सौम्यश् च हि ब्रह्मघोषः  
०३,१३२।०२०अ	तौ जग्मतुर् मातुलभागिनेयौ; यज्ञं समृद्धं जनकस्य राज्ञः  
०३,१३२।०२०च्	अष्टावक्रः पथि राज्ञा समेत्य; उत्सार्यमाणो वाक्यम् इदं जगाद  
०३,१३३।००१	अष्टावक्र उवाच  
०३,१३३।००१अ	अन्धस्य पन्था बधिरस्य पन्थाः; स्त्रियः पन्था वैवधिकस्य पन्थाः  
०३,१३३।००१च्	राज्ञः पन्था ब्राह्मणेनासमेत्य; समेत्य तु ब्राह्मणस्यैव पन्थाः  
०३,१३३।००२	राजोवाच  
०३,१३३।००२अ	पन्था अयं ते ऽद्य मया निसृष्टो; येनेच्छसे तेन कामं व्रजस्व  
०३,१३३।००२च्	न पावको विद्यते वै लघीयान्; इन्द्रो ऽपि नित्यं नमते ब्राह्मणानाम्  
०३,१३३।००२द्*०६५३_००	लोमशः  
०३,१३३।००२द्*०६५३_०१	स एवम् उक्तो मातुलेनैव सार्धं  
०३,१३३।००२द्*०६५३_०२	यथेष्टमार्गो यज्ञनिवेशनं तत्  
०३,१३३।००२द्*०६५३_०३	धर्मेण सम्प्राप्य निवारितः सन्  
०३,१३३।००२द्*०६५३_०४	द्वारि द्वाःस्थं वाक्यम् इदं बभाषे  
०३,१३३।००३	अष्टावक्र उवाच  
०३,१३३।००३अ	यज्ञं द्रष्टुं प्राप्तवन्तौ स्व तात; कौतूहलं नौ बलवद् वै विवृद्धम्  
०३,१३३।००३च्	आवां प्राप्ताव् अतिथी सम्प्रवेशं; काङ्क्षावहे द्वारपते तवाज्ञाम्  
०३,१३३।००४अ	ऐन्द्रद्युम्नेर् यज्ञदृशाव् इहावां; विवक्षू वै जनकेन्द्रं दिदृक्षू  
०३,१३३।००४च्	न वै क्रोधाद् व्याधिनैवोत्तमेन; संयोजय द्वारपाल क्षणेन  
०३,१३३।००४द्*०६५४_०१	मा च त्वम् आवां व्याधिना तप्यमानाव्  
०३,१३३।००४द्*०६५४_०२	अभिभू त्वं बालकौ बालिशौ च  
०३,१३३।००४द्*०६५४_०३	समायातौ मातुलभागिनेयौ  
०३,१३३।००४द्*०६५४_०४	सम्मोक्तव्यौ द्वारपाल क्षणे ऽस्मिन्  
०३,१३३।००५	द्वारपाल उवाच  
०३,१३३।००५अ	बन्देः समादेशकरा वयं स्म; निबोध वाक्यं च मयेर्यमाणम्  
०३,१३३।००५च्	न वै बालाः प्रविशन्त्य् अत्र विप्रा; वृद्धा विद्वांसः प्रविशन्ति द्विजाग्र्याः  
०३,१३३।००६	अष्टावक्र उवाच  
०३,१३३।००६अ	यद्य् अत्र वृद्धेषु कृतः प्रवेशो; युक्तं मम द्वारपाल प्रवेष्टुम्  
०३,१३३।००६च्	वयं हि वृद्धाश् चरितव्रताश् च; वेदप्रभावेन प्रवेशनार्हाः  
०३,१३३।००७अ	शुश्रूषवश् चापि जितेन्द्रियाश् च; ज्ञानागमे चापि गताः स्म निष्ठाम्  
०३,१३३।००७च्	न बाल इत्य् अवमन्तव्यम् आहुर्; बालो ऽप्य् अग्निर् दहति स्पृश्यमानः  
०३,१३३।००८	द्वारपाल उवाच  
०३,१३३।००८अ	सरस्वतीम् ईरय वेदजुष्टाम्; एकाक्षरां बहुरूपां विराजम्  
०३,१३३।००८च्	अङ्गात्मानं समवेक्षस्व बालं; किं श्लाघसे दुर्लभा वादसिद्धिः  
०३,१३३।००९	अष्टावक्र उवाच  
०३,१३३।००९अ	न ज्ञायते कायवृद्ध्या विवृद्धिर्; यथाष्ठीला शाल्मलेः सम्प्रवृद्धा  
०३,१३३।००९च्	ह्रस्वो ऽल्पकायः फलितो विवृद्धो; यश् चाफलस् तस्य न वृद्धभावः  
०३,१३३।०१०	द्वारपाल उवाच  
०३,१३३।०१०अ	वृद्धेभ्य एवेह मतिं स्म बाला; गृह्णन्ति कालेन भवन्ति वृद्धाः  
०३,१३३।०१०च्	न हि ज्ञानम् अल्पकालेन शक्यं; कस्माद् बालो वृद्ध इवावभाषसे  
०३,१३३।०११	अष्टावक्र उवाच  
०३,१३३।०११अ	न तेन स्थविरो भवति येनास्य पलितं शिरः  
०३,१३३।०११च्	बालो ऽपि यः प्रजानाति तं देवाः स्थविरं विदुः  
०३,१३३।०१२अ	न हायनैर् न पलितैर् न वित्तेन न बन्धुभिः  
०३,१३३।०१२च्	ऋषयश् चक्रिरे धर्मं यो ऽनूचानः स नो महान्  
०३,१३३।०१३अ	दिदृक्षुर् अस्मि सम्प्राप्तो बन्दिनं राजसंसदि  
०३,१३३।०१३च्	निवेदयस्व मां द्वाःस्थ राज्ञे पुष्करमालिने  
०३,१३३।०१४अ	द्रष्टास्य् अद्य वदतो द्वारपाल; मनीषिभिः सह वादे विवृद्धे  
०३,१३३।०१४ब्*०६५५_०१	द्रष्टास्य् अद्य वदतो ऽस्मान् द्वारपाल मनीषिभिः  
०३,१३३।०१४ब्*०६५५_०२	सह वादे विवृद्धे तु बन्दिनं चापि निर्जितम्  
०३,१३३।०१४ब्*०६५६_०१	पश्यन्तु विप्राः परिपूर्णविद्याः  
०३,१३३।०१४ब्*०६५६_०२	सहैव राज्ञा सपुरोधमुख्याः  
०३,१३३।०१४च्	उताहो वाप्य् उच्चतां नीचतां वा; तूष्णीं भूतेष्व् अथ सर्वेषु चाद्य  
०३,१३३।०१५	द्वारपाल उवाच  
०३,१३३।०१५अ	कथं यज्ञं दशवर्षो विशेस् त्वं; विनीतानां विदुषां सम्प्रवेश्यम्  
०३,१३३।०१५अ*०६५७_०१	**** **** प्रवेक्ष्यसे बन्दिनं नानुमन्त्र्य  
०३,१३३।०१५च्	उपायतः प्रयतिष्ये तवाहं; प्रवेशने कुरु यत्नं यथावत्  
०३,१३३।०१५द्*०६५८_०१	एष राजा संश्रवणे स्थितस् ते  
०३,१३३।०१५द्*०६५८_०२	स्तुह्य् एनं त्वं वचसा संस्कृतेन  
०३,१३३।०१५द्*०६५८_०३	स चानुज्ञां दास्यति प्रीतियुक्तः  
०३,१३३।०१५द्*०६५८_०४	प्रवेशने यच् च किं चित् तवेष्टम्  
०३,१३३।०१६	अष्टावक्र उवाच  
०३,१३३।०१६अ	भो भो राजञ् जनकानां वरिष्ठ; सभाज्यस् त्वं त्वयि सर्वं समृद्धम्  
०३,१३३।०१६च्	त्वं वा कर्ता कर्मणां यज्ञियानां; ययातिर् एको नृपतिर् वा पुरस्तात्  
०३,१३३।०१७अ	विद्वान् बन्दी वेदविदो निगृह्य; वादे भग्नान् अप्रतिशङ्कमानः  
०३,१३३।०१७च्	त्वया निसृष्टैः पुरुषैर् आप्तकृद्भिर्; जले सर्वान् मज्जयतीति नः श्रुतम्  
०३,१३३।०१८अ	स तच् छ्रुत्वा ब्राह्मणानां सकाशाद्; ब्रह्मोद्यं वै कथयितुम् आगतो ऽस्मि  
०३,१३३।०१८च्	क्वासौ बन्दी यावद् एनं समेत्य; नक्षत्राणीव सविता नाशयामि  
०३,१३३।०१९	राजोवाच  
०३,१३३।०१९अ	आशंससे बन्दिनं त्वं विजेतुम्; अविज्ञात्वा वाक्यबलं परस्य  
०३,१३३।०१९च्	विज्ञातवीर्यैः शक्यम् एवं प्रवक्तुं; दृष्टश् चासौ ब्राह्मणैर् वादशीलैः  
०३,१३३।०१९द्*०६५९_०१	आशंससे त्वं बन्दिनं वै विजेतुम्  
०३,१३३।०१९द्*०६५९_०२	अविज्ञात्वा तु बलं बन्दिनो ऽस्य  
०३,१३३।०१९द्*०६५९_०३	समागता ब्राह्मणास् तेन पूर्वं  
०३,१३३।०१९द्*०६५९_०४	न शोभन्ते भास्करेणेव ताराः  
०३,१३३।०१९द्*०६५९_०५	आशंसन्तो बन्दिनं जेतुकामास्  
०३,१३३।०१९द्*०६५९_०६	तस्यान्तिकं प्राप्य विलुप्तशोभाः  
०३,१३३।०१९द्*०६५९_०७	विज्ञानमत्ता निःसृताश् चैव तात  
०३,१३३।०१९द्*०६५९_०८	कथं सदस्यैर् वचनं विस्तरेयुः  
०३,१३३।०२०	अष्टावक्र उवाच  
०३,१३३।०२०अ	विवादितो ऽसौ न हि मादृशैर् हि; सिंहीकृतस् तेन वदत्य् अभीतः  
०३,१३३।०२०च्	समेत्य मां निहतः शेष्यते ऽद्य; मार्गे भग्नं शकटम् इवाबलाक्षम्  
०३,१३३।०२१	राजोवाच  
०३,१३३।०२१अ	षण्णाभेर् द्वादशाक्षस्य चतुर्विंशतिपर्वणः  
०३,१३३।०२१च्	यस् त्रिषष्टिशतारस्य वेदार्थं स परः कविः  
०३,१३३।०२२	अष्टावक्र उवाच  
०३,१३३।०२२अ	चतुर्विंशतिपर्व त्वां षण्णाभि द्वादशप्रधि  
०३,१३३।०२२च्	तत् त्रिषष्टिशतारं वै चक्रं पातु सदागति  
०३,१३३।०२३	राजोवाच  
०३,१३३।०२३अ	वडवे इव संयुक्ते श्येनपाते दिवौकसाम्  
०३,१३३।०२३च्	कस् तयोर् गर्भम् आधत्ते गर्भं सुषुवतुश् च कम्  
०३,१३३।०२४	अष्टावक्र उवाच  
०३,१३३।०२४अ	मा स्म ते ते गृहे राजञ् शात्रवाणाम् अपि ध्रुवम्  
०३,१३३।०२४च्	वातसारथिर् आधत्ते गर्भं सुषुवतुश् च तम्  
०३,१३३।०२५	राजोवाच  
०३,१३३।०२५अ	किं स्वित् सुप्तं न निमिषति किं स्विज् जातं न चोपति  
०३,१३३।०२५च्	कस्य स्विद् धृदयं नास्ति किं स्विद् वेगेन वर्धते  
०३,१३३।०२६	अष्टावक्र उवाच  
०३,१३३।०२६अ	मत्स्यः सुप्तो न निमिषत्य् अण्डं जातं न चोपति  
०३,१३३।०२६च्	अश्मनो हृदयं नास्ति नदी वेगेन वर्धते  
०३,१३३।०२७	राजोवाच  
०३,१३३।०२७अ	न त्वा मन्ये मानुषं देवसत्त्वं; न त्वं बालः स्थविरस् त्वं मतो मे  
०३,१३३।०२७च्	न ते तुल्यो विद्यते वाक्प्रलापे; तस्माद् द्वारं वितराम्य् एष बन्दी  
०३,१३४।००१	अष्टावक्र उवाच  
०३,१३४।००१अ	अत्रोग्रसेनसमितेषु राजन्; समागतेष्व् अप्रतिमेषु राजसु  
०३,१३४।००१च्	न वै विवित्सान्तरम् अस्ति वादिनां; महाजले हंसनिनादिनाम् इव  
०३,१३४।००२अ	न मे ऽद्य वक्ष्यस्य् अतिवादिमानिन्; ग्लहं प्रपन्नः सरिताम् इवागमः  
०३,१३४।००२च्	हुताशनस्येव समिद्धतेजसः; स्थिरो भवस्वेह ममाद्य बन्दिन्  
०३,१३४।००३	बन्द्य् उवाच  
०३,१३४।००३अ	व्याघ्रं शयानं प्रति मा प्रबोधय; आशीविषं सृक्किणी लेलिहानम्  
०३,१३४।००३च्	पदाहतस्येव शिरो ऽभिहत्य; नादष्टो वै मोक्ष्यसे तन् निबोध  
०३,१३४।००४अ	यो वै दर्पात् संहननोपपन्नः; सुदुर्बलः पर्वतम् आविहन्ति  
०३,१३४।००४च्	तस्यैव पाणिः सनखो विशीर्यते; न चैव शैलस्य हि दृश्यते व्रणः  
०३,१३४।००५अ	सर्वे राज्ञो मैथिलस्य मैनाकस्येव पर्वताः  
०३,१३४।००५च्	निकृष्टभूता राजानो वत्सा अनदुहो यथा  
०३,१३४।००५द्*०६६०_०१	आसनं तु समास्यैवं संवादं बन्दिना सह  
०३,१३४।००५द्*०६६०_०२	अष्टावक्रः सञ्चिकीर्षन् प्रजगर्ह हसन् मुहुः  
०३,१३४।००५द्*०६६१_०१	यथा महेन्द्रः प्रवरः सुराणां  
०३,१३४।००५द्*०६६१_०२	नदीषु गङ्गा प्रवरा यथैव  
०३,१३४।००५द्*०६६१_०३	तथा नृपाणां प्रवरस् त्वम् एको  
०३,१३४।००५द्*०६६१_०४	बन्दिं समभ्यानय मत्सकाशम्  
०३,१३४।००६	लोमश उवाच  
०३,१३४।००६अ	अष्टावक्रः समितौ गर्जमानो; जातक्रोधो बन्दिनम् आह राजन्  
०३,१३४।००६च्	उक्ते वाक्ये चोत्तरं मे ब्रवीहि; वाक्यस्य चाप्य् उत्तरं ते ब्रवीमि  
०३,१३४।००७	बन्द्य् उवाच  
०३,१३४।००७अ	एक एवाग्निर् बहुधा समिध्यते; एकः सूर्यः सर्वम् इदं प्रभासते  
०३,१३४।००७च्	एको वीरो देवराजो निहन्ता; यमः पितॄणाम् ईश्वरश् चैक एव  
०३,१३४।००८	अष्टावक्र उवाच  
०३,१३४।००८अ	द्वाव् इन्द्राग्नी चरतो वै सखायौ; द्वौ देवर्षी नारदः पर्वतश् च  
०३,१३४।००८च्	द्वाव् अश्विनौ द्वे च रथस्य चक्रे; भार्यापती द्वौ विहितौ विधात्रा  
०३,१३४।००९	बन्द्य् उवाच  
०३,१३४।००९अ	त्रिः सूयते कर्मणा वै प्रजेयं; त्रयो युक्ता वाजपेयं वहन्ति  
०३,१३४।००९च्	अध्वर्यवस् त्रिषवणानि तन्वते; त्रयो लोकास् त्रीणि ज्योतींषि चाहुः  
०३,१३४।०१०	अष्टावक्र उवाच  
०३,१३४।०१०अ	चतुष्टयं ब्राह्मणानां निकेतं; चत्वारो युक्ता यज्ञम् इमं वहन्ति  
०३,१३४।०१०च्	दिशश् चतस्रश् चतुरश् च वर्णाश्; चतुष्पदा गौर् अपि शश्वद् उक्ता  
०३,१३४।०११	बन्द्य् उवाच  
०३,१३४।०११अ	पञ्चाग्नयः पञ्चपदा च पङ्क्तिर्; यज्ञाः पञ्चैवाप्य् अथ पञ्चेन्द्रियाणि  
०३,१३४।०११च्	दृष्टा वेदे पञ्चचूडाश् च पञ्च; लोके ख्यातं पञ्चनदं च पुण्यम्  
०३,१३४।०१२	अष्टावक्र उवाच  
०३,१३४।०१२अ	षडाधाने दक्षिणाम् आहुर् एके; षड् एवेमे ऋतवः कालचक्रम्  
०३,१३४।०१२च्	षड् इन्द्रियाण्य् उत षट् कृत्तिकाश् च; षट् साद्यस्काः सर्ववेदेषु दृष्टाः  
०३,१३४।०१३	बन्द्य् उवाच  
०३,१३४।०१३अ	सप्त ग्राम्याः पशवः सप्त वन्याः; सप्त छन्दांसि क्रतुम् एकं वहन्ति  
०३,१३४।०१३च्	सप्तर्षयः सप्त चाप्य् अर्हणानि; सप्ततन्त्री प्रथिता चैव वीणा  
०३,१३४।०१४	अष्टावक्र उवाच  
०३,१३४।०१४अ	अष्टौ शाणाः शतमानं वहन्ति; तथाष्टपादः शरभः सिंहघाती  
०३,१३४।०१४च्	अष्टौ वसूञ् शुश्रुम देवतासु; यूपश् चाष्टास्रिर् विहितः सर्वयज्ञः  
०३,१३४।०१५	बन्द्य् उवाच  
०३,१३४।०१५अ	नवैवोक्ताः सामिधेन्यः पितॄणां; तथा प्राहुर् नवयोगं विषर्गम्  
०३,१३४।०१५च्	नवाक्षरा बृहती सम्प्रदिष्टा; नवयोगो गणनाम् एति शश्वत्  
०३,१३४।०१६	अष्टावक्र उवाच  
०३,१३४।०१६अ	दशा दशोक्ताः पुरुषस्य लोके; सहस्रम् आहुर् दश पूर्णं शतानि  
०३,१३४।०१६च्	दशैव मासान् बिभ्रति गर्भवत्यो; दशेरका दश दाशा दशार्णाः  
०३,१३४।०१७	बन्द्य् उवाच  
०३,१३४।०१७अ	एकादशैकादशिनः पशूनाम्; एकादशैवात्र भवन्ति यूपाः  
०३,१३४।०१७च्	एकादश प्राणभृतां विकारा; एकादशोक्ता दिवि देवेषु रुद्राः  
०३,१३४।०१८	अष्टावक्र उवाच  
०३,१३४।०१८अ	संवत्सरं द्वादश मासम् आहुर्; जगत्याः पादो द्वादशैवाक्षराणि  
०३,१३४।०१८च्	द्वादशाहः प्राकृतो यज्ञ उक्तो; द्वादशादित्यान् कथयन्तीह विप्राः  
०३,१३४।०१९	बन्द्य् उवाच  
०३,१३४।०१९अ	त्रयोदशी तिथिर् उक्ता महोग्रा; त्रयोदशद्वीपवती मही च  
०३,१३४।०२०	लोमश उवाच  
०३,१३४।०२०अ	एतावद् उक्त्वा विरराम बन्दी; श्लोकस्यार्धं व्याजहाराष्टवक्रः  
०३,१३४।०२०च्	त्रयोदशाहानि ससार केशी; त्रयोदशादीन्य् अतिच्छन्दांसि चाहुः  
०३,१३४।०२१अ	ततो महान् उदतिष्ठन् निनादस्; तूष्णीम्भूतं सूतपुत्रं निशम्य  
०३,१३४।०२१च्	अधोमुखं ध्यानपरं तदानीम्; अष्टावक्रं चाप्य् उदीर्यन्तम् एव  
०३,१३४।०२२अ	तस्मिंस् तथा सङ्कुले वर्तमाने; स्फीते यज्ञे जनकस्याथ राज्ञः  
०३,१३४।०२२च्	अष्टावक्रं पूजयन्तो ऽभ्युपेयुर्; विप्राः सर्वे प्राञ्जलयः प्रतीताः  
०३,१३४।०२३	अष्टावक्र उवाच  
०३,१३४।०२३अ	अनेन वै ब्राह्मणाः शुश्रुवांसो; वादे जित्वा सलिले मज्जिताः किल  
०३,१३४।०२३च्	तान् एव धर्मान् अयम् अद्य बन्दी; प्राप्नोतु गृह्याप्सु निमज्जयैनम्  
०३,१३४।०२४	बन्द्य् उवाच  
०३,१३४।०२४अ	अहं पुत्रो वरुणस्योत राज्ञस्; तत्रास सत्रं द्वादशवार्षिकं वै  
०३,१३४।०२४च्	सत्रेण ते जनक तुल्यकालं; तदर्थं ते प्रहिता मे द्विजाग्र्याः  
०३,१३४।०२५अ	एते सर्वे वरुणस्योत यज्ञं; द्रष्टुं गता इह आयान्ति भूयः  
०३,१३४।०२५च्	अष्टावक्रं पूजये पूजनीयं; यस्य हेतोर् जनितारं समेष्ये  
०३,१३४।०२६	अष्टावक्र उवाच  
०३,१३४।०२६अ	विप्राः समुद्राम्भसि मज्जितास् ते; वाचा जिता मेधया आविदानाः  
०३,१३४।०२६च्	तां मेधया वाचम् अथोज्जहार; यथा वाचम् अवचिन्वन्ति सन्तः  
०३,१३४।०२७अ	अग्निर् दहञ् जातवेदाः सतां गृहान्; विसर्जयंस् तेजसा न स्म धाक्षीत्  
०३,१३४।०२७च्	बालेषु पुत्रेषु कृपणं वदत्सु; तथा वाचम् अवचिन्वन्ति सन्तः  
०३,१३४।०२८अ	श्लेष्मातकी क्षीणवर्चाः शृणोषि; उताहो त्वां स्तुतयो मादयन्ति  
०३,१३४।०२८च्	हस्तीव त्वं जनक वितुद्यमानो; न मामिकां वाचम् इमां शृणोषि  
०३,१३४।०२९	जनक उवाच  
०३,१३४।०२९अ	शृणोमि वाचं तव दिव्यरूपाम्; अमानुषीं दिव्यरूपो ऽसि साक्षात्  
०३,१३४।०२९च्	अजैषीर् यद् बन्दिनं त्वं विवादे; निसृष्ट एष तव कामो ऽद्य बन्दी  
०३,१३४।०३०	अष्टावक्र उवाच  
०३,१३४।०३०अ	नानेन जीवता कश् चिद् अर्थो मे बन्दिना नृप  
०३,१३४।०३०च्	पिता यद्य् अस्य वरुणो मज्जयैनं जलाशये  
०३,१३४।०३१	बन्द्य् उवाच  
०३,१३४।०३१अ	अहं पुत्रो वरुणस्योत राज्ञो; न मे भयं सलिले मज्जितस्य  
०३,१३४।०३१च्	इमं मुहूर्तं पितरं द्रक्ष्यते ऽयम्; अष्टावक्रश् चिरनष्टं कहोडम्  
०३,१३४।०३२	लोमश उवाच  
०३,१३४।०३२अ	ततस् ते पूजिता विप्रा वरुणेन महात्मना  
०३,१३४।०३२च्	उदतिष्ठन्त ते सर्वे जनकस्य समीपतः  
०३,१३४।०३३	कहोड उवाच  
०३,१३४।०३३अ	इत्यर्थम् इच्छन्ति सुताञ् जना जनक कर्मणा  
०३,१३४।०३३च्	यद् अहं नाशकं कर्तुं तत् पुत्रः कृतवान् मम  
०३,१३४।०३४अ	उताबलस्य बलवान् उत बालस्य पण्डितः  
०३,१३४।०३४च्	उत वाविदुषो विद्वान् पुत्रो जनक जायते  
०३,१३४।०३५	बन्द्य् उवाच  
०३,१३४।०३५अ	शितेन ते परशुना स्वयम् एवान्तको नृप  
०३,१३४।०३५च्	शिरांस्य् अपाहरत्व् आजौ रिपूणां भद्रम् अस्तु ते  
०३,१३४।०३६अ	महद् उक्थ्यं गीयते साम चाग्र्यं; सम्यक् सोमः पीयते चात्र सत्रे  
०३,१३४।०३६च्	शुचीन् भागान् प्रतिजगृहुश् च हृष्टाः; साक्षाद् देवा जनकस्येह यज्ञे  
०३,१३४।०३७	लोमश उवाच  
०३,१३४।०३७अ	समुत्थितेष्व् अथ सर्वेषु राजन्; विप्रेषु तेष्व् अधिकं सुप्रभेषु  
०३,१३४।०३७च्	अनुज्ञातो जनकेनाथ राज्ञा; विवेश तोयं सागरस्योत बन्दी  
०३,१३४।०३८अ	अष्टावक्रः पितरं पूजयित्वा; सम्पूजितो ब्राह्मणैस् तैर् यथावत्  
०३,१३४।०३८च्	प्रत्याजगामाश्रमम् एव चाग्र्यं; जित्वा बन्दिं सहितो मातुलेन  
०३,१३४।०३८द्*०६६२_०१	ततो ऽष्टावक्रं मातुर् अथान्तिके पिता  
०३,१३४।०३८द्*०६६२_०२	नदीं समङ्गां शीघ्रम् इमां विशस्व  
०३,१३४।०३८द्*०६६२_०३	प्रोवाच चैनां स तथा विवेश  
०३,१३४।०३८द्*०६६२_०४	समैर् अङ्गैश् चापि बभूव सद्यः  
०३,१३४।०३८द्*०६६२_०५	नदी समङ्गा च बभूव पुण्या  
०३,१३४।०३८द्*०६६२_०६	यस्यां स्नातो मुच्यते किल्बिषाद् धि  
०३,१३४।०३८द्*०६६२_०७	त्वम् अप्य् एनां स्नानपानावगाहैः  
०३,१३४।०३८द्*०६६२_०८	सभ्रातृकः सहभार्यो विशस्व  
०३,१३४।०३९अ	अत्र कौन्तेय सहितो भ्रातृभिस् त्वं; सुखोषितः सह विप्रैः प्रतीतः  
०३,१३४।०३९च्	पुण्यान्य् अन्यानि शुचिकर्मैकभक्तिर्; मया सार्धं चरितास्य् आजमीढ  
०३,१३४।०३९द्*०६६२अ_०१	**** **** पुण्यान्य् अन्यानि पास्यसि  
०३,१३४।०३९द्*०६६२अ_०२	पुण्यनद्याः सुतीर्थानि धुतपाप्मा गतक्लमः  
०३,१३४।०३९द्*०६६२अ_०३	भावेन दृढभक्त्या च मया सार्धं चरिष्यसि  
०३,१३५।००१	लोमश उवाच  
०३,१३५।००१अ	एषा मधुविला राजन् समङ्गा सम्प्रकाशते  
०३,१३५।००१च्	एतत् कर्दमिलं नाम भरतस्याभिषेचनम्  
०३,१३५।००२अ	अलक्ष्म्या किल संयुक्तो वृत्रं हत्वा शचीपतिः  
०३,१३५।००२च्	आप्लुतः सर्वपापेभ्यः समङ्गायां व्यमुच्यत  
०३,१३५।००३अ	एतद् विनशनं कुक्षौ मैनाकस्य नरर्षभ  
०३,१३५।००३च्	अदितिर् यत्र पुत्रार्थं तदन्नम् अपचत् पुरा  
०३,१३५।००४अ	एनं पर्वतराजानम् आरुह्य पुरुषर्षभ  
०३,१३५।००४च्	अयशस्याम् असंशब्द्याम् अलक्ष्मीं व्यपनोत्स्यथ  
०३,१३५।००५अ	एते कनखला राजन् ऋषीणां दयिता नगाः  
०३,१३५।००५च्	एषा प्रकाशते गङ्गा युधिष्ठिर महानदी  
०३,१३५।००६अ	सनत्कुमारो भगवान् अत्र सिद्धिम् अगात् पराम्  
०३,१३५।००६च्	आजमीढावगाह्यैनां सर्वपापैः प्रमोक्ष्यसे  
०३,१३५।००७अ	अपां ह्रदं च पुण्याख्यं भृगुतुङ्गं च पर्वतम्  
०३,१३५।००७च्	तूष्णीं गङ्गां च कौन्तेय सामात्यः समुपस्पृश  
०३,१३५।००८अ	आश्रमः स्थूलशिरसो रमणीयः प्रकाशते  
०३,१३५।००८च्	अत्र मानं च कौन्तेय क्रोधं चैव विवर्जय  
०३,१३५।००९अ	एष रैभ्याश्रमः श्रीमान् पाण्डवेय प्रकाशते  
०३,१३५।००९ब्*०६६३_०१	नानापुष्पसमाकीर्णः फलपुष्पोपशोभितः  
०३,१३५।००९ब्*०६६३_०२	नानाविहगसङ्घुष्टस् तापसालय उत्तमः  
०३,१३५।००९ब्*०६६३_०३	रैभ्यस्यैष महाराज आश्रमः पुण्यकर्मणः  
०३,१३५।००९च्	भारद्वाजो यत्र कविर् यवक्रीतो व्यनश्यत  
०३,१३५।०१०	युधिष्ठिर उवाच  
०३,१३५।०१०अ	कथंयुक्तो ऽभवद् ऋषिर् भरद्वाजः प्रतापवान्  
०३,१३५।०१०च्	किमर्थं च यवक्रीत ऋषिपुत्रो व्यनश्यत  
०३,१३५।०११अ	एतत् सर्वं यथावृत्तं श्रोतुम् इच्छामि लोमश  
०३,१३५।०११च्	कर्मभिर् देवकल्पानां कीर्त्यमानैर् भृशं रमे  
०३,१३५।०१२	लोमश उवाच  
०३,१३५।०१२अ	भरद्वाजश् च रैभ्यश् च सखायौ सम्बभूवतुः  
०३,१३५।०१२च्	ताव् ऊषतुर् इहात्यन्तं प्रीयमाणौ वनान्तरे  
०३,१३५।०१३अ	रैभ्यस्य तु सुताव् आस्ताम् अर्वावसुपरावसू  
०३,१३५।०१३च्	आसीद् यवक्रीः पुत्रस् तु भरद्वाजस्य भारत  
०३,१३५।०१४अ	रैभ्यो विद्वान् सहापत्यस् तपस्वी चेतरो ऽभवत्  
०३,१३५।०१४च्	तयोश् चाप्य् अतुला प्रीतिर् बाल्यात् प्रभृति भारत  
०३,१३५।०१५अ	यवक्रीः पितरं दृष्ट्वा तपस्विनम् असत्कृतम्  
०३,१३५।०१५च्	दृष्ट्वा च सत्कृतं विप्रै रैभ्यं पुत्रैः सहानघ  
०३,१३५।०१६अ	पर्यतप्यत तेजस्वी मन्युनाभिपरिप्लुतः  
०३,१३५।०१६च्	तपस् तेपे ततो घोरं वेदज्ञानाय पाण्डव  
०३,१३५।०१७अ	सुसमिद्धे महत्य् अग्नौ शरीरम् उपतापयन्  
०३,१३५।०१७च्	जनयाम् आस सन्तापम् इन्द्रस्य सुमहातपाः  
०३,१३५।०१८अ	तत इन्द्रो यवक्रीतम् उपगम्य युधिष्ठिर  
०३,१३५।०१८च्	अब्रवीत् कस्य हेतोस् त्वम् आस्थितस् तप उत्तमम्  
०३,१३५।०१९	यवक्रीर् उवाच  
०३,१३५।०१९अ	द्विजानाम् अनधीता वै वेदाः सुरगणार्चित  
०३,१३५।०१९च्	प्रतिभान्त्व् इति तप्ये ऽहम् इदं परमकं तपः  
०३,१३५।०२०अ	स्वाध्यायार्थे समारम्भो ममायं पाकशासन  
०३,१३५।०२०च्	तपसा ज्ञातुम् इच्छामि सर्वज्ञानानि कौशिक  
०३,१३५।०२१अ	कालेन महता वेदाः शक्या गुरुमुखाद् विभो  
०३,१३५।०२१च्	प्राप्तुं तस्माद् अयं यत्नः परमो मे समास्थितः  
०३,१३५।०२२	इन्द्र उवाच  
०३,१३५।०२२अ	अमार्ग एष विप्रर्षे येन त्वं यातुम् इच्छसि  
०३,१३५।०२२च्	किं विघातेन ते विप्र गच्छाधीहि गुरोर् मुखात्  
०३,१३५।०२३	लोमश उवाच  
०३,१३५।०२३अ	एवम् उक्त्वा गतः शक्रो यवक्रीर् अपि भारत  
०३,१३५।०२३च्	भूय एवाकरोद् यत्नं तपस्य् अमितविक्रम  
०३,१३५।०२४अ	घोरेण तपसा राजंस् तप्यमानो महातपाः  
०३,१३५।०२४च्	सन्तापयाम् आस भृशं देवेन्द्रम् इति नः श्रुतम्  
०३,१३५।०२५अ	तं तथा तप्यमानं तु तपस् तीव्रं महामुनिम्  
०३,१३५।०२५च्	उपेत्य बलभिद् देवो वारयाम् आस वै पुनः  
०३,१३५।०२६अ	अशक्यो ऽर्थः समारब्धो नैतद् बुद्धिकृतं तव  
०३,१३५।०२६च्	प्रतिभास्यन्ति वै वेदास् तव चैव पितुश् च ते  
०३,१३५।०२७	यवक्रीर् उवाच  
०३,१३५।०२७अ	न चैतद् एवं क्रियते देवराज ममेप्सितम्  
०३,१३५।०२७च्	महता नियमेनाहं तप्स्ये घोरतरं तपः  
०३,१३५।०२८अ	समिद्धे ऽग्नाव् उपकृत्याङ्गम् अङ्गं; होष्यामि वा मघवंस् तन् निबोध  
०३,१३५।०२८च्	यद्य् एतद् एवं न करोषि कामं; ममेप्सितं देवराजेह सर्वम्  
०३,१३५।०२९	लोमश उवाच  
०३,१३५।०२९अ	निश्चयं तम् अभिज्ञाय मुनेस् तस्य महात्मनः  
०३,१३५।०२९च्	प्रतिवारणहेत्वर्थं बुद्ध्या सञ्चिन्त्य बुद्धिमान्  
०३,१३५।०३०अ	तत इन्द्रो ऽकरोद् रूपं ब्राह्मणस्य तपस्विनः  
०३,१३५।०३०च्	अनेकशतवर्षस्य दुर्बलस्य सयक्ष्मणः  
०३,१३५।०३१अ	यवक्रीतस्य यत् तीर्थम् उचितं शौचकर्मणि  
०३,१३५।०३१च्	भागीरथ्यां तत्र सेतुं वालुकाभिश् चकार सः  
०३,१३५।०३२अ	यदास्य वदतो वाक्यं न स चक्रे द्विजोत्तमः  
०३,१३५।०३२च्	वालुकाभिस् ततः शक्रो गङ्गां समभिपूरयन्  
०३,१३५।०३३अ	वालुकामुष्टिम् अनिशं भागीरथ्यां व्यसर्जयत्  
०३,१३५।०३३च्	सेतुम् अभ्यारभच् छक्रो यवक्रीतं निदर्शयन्  
०३,१३५।०३४अ	तं ददर्श यवक्रीस् तु यत्नवन्तं निबन्धने  
०३,१३५।०३४च्	प्रहसंश् चाब्रवीद् वाक्यम् इदं स मुनिपुङ्गवः  
०३,१३५।०३५अ	किम् इदं वर्तते ब्रह्मन् किं च ते ह चिकीर्षितम्  
०३,१३५।०३५च्	अतीव हि महान् यत्नः क्रियते ऽयं निरर्थकः  
०३,१३५।०३६	इन्द्र उवाच  
०३,१३५।०३६अ	बन्धिष्ये सेतुना गङ्गां सुखः पन्था भविष्यति  
०३,१३५।०३६च्	क्लिश्यते हि जनस् तात तरमाणः पुनः पुनः  
०३,१३५।०३७	यवक्रीर् उवाच  
०३,१३५।०३७अ	नायं शक्यस् त्वया बद्धुं महान् ओघः कथं चन  
०३,१३५।०३७च्	अशक्याद् विनिवर्तस्व शक्यम् अर्थं समारभ  
०३,१३५।०३८	इन्द्र उवाच  
०३,१३५।०३८अ	यथैव भवता चेदं तपो वेदार्थम् उद्यतम्  
०३,१३५।०३८च्	अशक्यं तद्वद् अस्माभिर् अयं भारः समुद्यतः  
०३,१३५।०३९	यवक्रीर् उवाच  
०३,१३५।०३९अ	यथा तव निरर्थो ऽयम् आरम्भस् त्रिदशेश्वर  
०३,१३५।०३९च्	तथा यदि ममापीदं मन्यसे पाकशासन  
०३,१३५।०४०अ	क्रियतां यद् भवेच् छक्यं मया सुरगणेश्वर  
०३,१३५।०४०च्	वरांश् च मे प्रयच्छान्यान् यैर् अन्यान् भवितास्म्य् अति  
०३,१३५।०४१	लोमश उवाच  
०३,१३५।०४१अ	तस्मै प्रादाद् वरान् इन्द्र उक्तवान् यान् महातपाः  
०३,१३५।०४१च्	प्रतिभास्यन्ति ते वेदाः पित्रा सह यथेप्सिताः  
०३,१३५।०४२अ	यच् चान्यत् काङ्क्षसे कामं यवक्रीर् गम्यताम् इति  
०३,१३५।०४२च्	स लब्धकामः पितरम् उपेत्याथ ततो ऽब्रवीत्  
०३,१३६।००१	यवक्रीर् उवाच  
०३,१३६।००१अ	प्रतिभास्यन्ति वै वेदा मम तातस्य चोभयोः  
०३,१३६।००१च्	अति चान्यान् भविष्यावो वरा लब्धास् तथा मया  
०३,१३६।००२	भरद्वाज उवाच  
०३,१३६।००२अ	दर्पस् ते भविता तात वरांल् लब्ध्वा यथेप्सितान्  
०३,१३६।००२च्	स दर्पपूर्णः कृपणः क्षिप्रम् एव विनश्यसि  
०३,१३६।००३अ	अत्राप्य् उदाहरन्तीमा गाथा देवैर् उदाहृताः  
०३,१३६।००३च्	ऋषिर् आसीत् पुरा पुत्र बालधिर् नाम वीर्यवान्  
०३,१३६।००४अ	स पुत्रशोकाद् उद्विग्नस् तपस् तेपे सुदुश्चरम्  
०३,१३६।००४च्	भवेन् मम सुतो ऽमर्त्य इति तं लब्धवांश् च सः  
०३,१३६।००५अ	तस्य प्रसादो देवैश् च कृतो न त्व् अमरैः समः  
०३,१३६।००५च्	नामर्त्यो विद्यते मर्त्यो निमित्तायुर् भविष्यति  
०३,१३६।००६	बालधिर् उवाच  
०३,१३६।००६अ	यथेमे पर्वताः शश्वत् तिष्ठन्ति सुरसत्तमाः  
०३,१३६।००६च्	अक्षयास् तन् निमित्तं मे सुतस्यायुर् भवेद् इति  
०३,१३६।००७	भरद्वाज उवाच  
०३,१३६।००७अ	तस्य पुत्रस् तदा जज्ञे मेधावी क्रोधनः सदा  
०३,१३६।००७च्	स तच् छ्रुत्वाकरोद् दर्पम् ऋषींश् चैवावमन्यत  
०३,१३६।००८अ	विकुर्वाणो मुनीनां तु चरमाणो महीम् इमाम्  
०३,१३६।००८च्	आससाद महावीर्यं धनुषाक्षं मनीषिणम्  
०३,१३६।००९अ	तस्यापचक्रे मेधावी तं शशाप स वीर्यवान्  
०३,१३६।००९च्	भव भस्मेति चोक्तः स न भस्म समपद्यत  
०३,१३६।०१०अ	धनुषाक्षस् तु तं दृष्ट्वा मेधाविनम् अनामयम्  
०३,१३६।०१०ब्*०६६४_०१	मुनिस् तत् कारणं ज्ञात्वा स्वयं महिषरूपधृक्  
०३,१३६।०१०ब्*०६६४_०२	शृङ्गेणाद्रीन् अचलयत् ततो ऽयं भस्मसाद् अभूत्  
०३,१३६।०१०च्	निमित्तम् अस्य महिषैर् भेदयाम् आस वीर्यवान्  
०३,१३६।०११अ	स निमित्ते विनष्टे तु ममार सहसा शिशुः  
०३,१३६।०११च्	तं मृतं पुत्रम् आदाय विललाप ततः पिता  
०३,१३६।०१२अ	लालप्यमानं तं दृष्ट्वा मुनयः पुनर् आर्तवत्  
०३,१३६।०१२च्	ऊचुर् वेदोक्तया पूर्वं गाथया तन् निबोध मे  
०३,१३६।०१३अ	न दिष्टम् अर्थम् अत्येतुम् ईशो मर्त्यः कथं चन  
०३,१३६।०१३च्	महिषैर् भेदयाम् आस धनुषाक्षो महीधरान्  
०३,१३६।०१४अ	एवं लब्ध्वा वरान् बाला दर्पपूर्णास् तरस्विनः  
०३,१३६।०१४च्	क्षिप्रम् एव विनश्यन्ति यथा न स्यात् तथा भवान्  
०३,१३६।०१५अ	एष रैभ्यो महावीर्यः पुत्रौ चास्य तथाविधौ  
०३,१३६।०१५च्	तं यथा पुत्र नाभ्येषि तथा कुर्यास् त्व् अतन्द्रितः  
०३,१३६।०१६अ	स हि क्रुद्धः समर्थस् त्वां पुत्र पीडयितुं रुषा  
०३,१३६।०१६च्	वैद्यश् चापि तपस्वी च कोपनश् च महान् ऋषिः  
०३,१३६।०१७	यवक्रीर् उवाच  
०३,१३६।०१७अ	एवं करिष्ये मा तापं तात कार्षीः कथं चन  
०३,१३६।०१७च्	यथा हि मे भवान् मान्यस् तथा रैभ्यः पिता मम  
०३,१३६।०१८	लोमश उवाच  
०३,१३६।०१८अ	उक्त्वा स पितरं श्लक्ष्णं यवक्रीर् अकुतोभयः  
०३,१३६।०१८च्	विप्रकुर्वन्न् ऋषीन् अन्यान् अतुष्यत् परया मुदा  
०३,१३७।००१	लोमश उवाच  
०३,१३७।००१अ	चङ्क्रम्यमाणः स तदा यवक्रीर् अकुतोभयः  
०३,१३७।००१च्	जगाम माधवे मासि रैभ्याश्रमपदं प्रति  
०३,१३७।००२अ	स ददर्शाश्रमे पुण्ये पुष्पितद्रुमभूषिते  
०३,१३७।००२च्	विचरन्तीं स्नुषां तस्य किन्नरीम् इव भारत  
०३,१३७।००३अ	यवक्रीस् ताम् उवाचेदम् उपतिष्ठस्व माम् इति  
०३,१३७।००३च्	निर्लज्जो लज्जया युक्तां कामेन हृतचेतनः  
०३,१३७।००४अ	सा तस्य शीलम् आज्ञाय तस्माच् छापाच् च बिभ्यती  
०३,१३७।००४च्	तेजस्वितां च रैभ्यस्य तथेत्य् उक्त्वा जगाम सा  
०३,१३७।००४द्*०६६५_०१	अथाश्रमपदं प्राप्य यवक्रीतेन याचिता  
०३,१३७।००४द्*०६६५_०२	पतिव्रता यवक्रीत  
०३,१३७।००५अ	तत एकान्तम् उन्नीय मज्जयाम् आस भारत  
०३,१३७।००५च्	आजगाम तदा रैभ्यः स्वम् आश्रमम् अरिन्दम  
०३,१३७।००६अ	रुदन्तीं च स्नुषां दृष्ट्वा भार्याम् आर्तां परावसोः  
०३,१३७।००६च्	सान्त्वयञ् श्लक्ष्णया वाचा पर्यपृच्छद् युधिष्ठिर  
०३,१३७।००७अ	सा तस्मै सर्वम् आचष्ट यवक्रीभाषितं शुभा  
०३,१३७।००७च्	प्रत्युक्तं च यवक्रीतं प्रेक्षापूर्वं तदात्मना  
०३,१३७।००८अ	शृण्वानस्यैव रैभ्यस्य यवक्रीतविचेष्टितम्  
०३,१३७।००८च्	दहन्न् इव तदा चेतः क्रोधः समभवन् महान्  
०३,१३७।००९अ	स तदा मन्युनाविष्टस् तपस्वी भृशकोपनः  
०३,१३७।००९च्	अवलुप्य जटाम् एकां जुहावाग्नौ सुसंस्कृते  
०३,१३७।०१०अ	ततः समभवन् नारी तस्या रूपेण सम्मिता  
०३,१३७।०१०च्	अवलुप्यापरां चाथ जुहावाग्नौ जटां पुनः  
०३,१३७।०११अ	ततः समभवद् रक्षो घोराक्षं भीमदर्शनम्  
०३,१३७।०११च्	अब्रूतां तौ तदा रैभ्यं किं कार्यं करवामहे  
०३,१३७।०१२अ	ताव् अब्रवीद् ऋषिः क्रुद्धो यवक्रीर् वध्यताम् इति  
०३,१३७।०१२च्	जग्मतुस् तौ तथेत्य् उक्त्वा यवक्रीतजिघांसया  
०३,१३७।०१२द्*०६६६_०१	ततः स्नुषाकृतीकृत्य यवक्रीतम् उपागमत्  
०३,१३७।०१२द्*०६६६_०२	यवक्रीतो ऽपि रैभ्यस्य स्नुषां मत्वा जगाम ताम्  
०३,१३७।०१३अ	ततस् तं समुपास्थाय कृत्या सृष्टा महात्मना  
०३,१३७।०१३च्	कमण्डलुं जहारास्य मोहयित्वा तु भारत  
०३,१३७।०१४अ	उच्छिष्टं तु यवक्रीतम् अपकृष्टकमण्डलुम्  
०३,१३७।०१४च्	तत उद्यतशूलः स राक्षसः समुपाद्रवत्  
०३,१३७।०१५अ	तम् आपतन्तं सम्प्रेक्ष्य शूलहस्तं जिघांसया  
०३,१३७।०१५च्	यवक्रीः सहसोत्थाय प्राद्रवद् येन वै सरः  
०३,१३७।०१६अ	जलहीनं सरो दृष्ट्वा यवक्रीस् त्वरितः पुनः  
०३,१३७।०१६च्	जगाम सरितः सर्वास् ताश् चाप्य् आसन् विशोषिताः  
०३,१३७।०१७अ	स काल्यमानो घोरेण शूलहस्तेन रक्षसा  
०३,१३७।०१७च्	अग्निहोत्रं पितुर् भीतः सहसा समुपाद्रवत्  
०३,१३७।०१८अ	स वै प्रविशमानस् तु शूद्रेणान्धेन रक्षिणा  
०३,१३७।०१८च्	निगृहीतो बलाद् द्वारि सो ऽवातिष्ठत पार्थिव  
०३,१३७।०१९अ	निगृहीतं तु शूद्रेण यवक्रीतं स राक्षसः  
०३,१३७।०१९च्	ताडयाम् आस शूलेन स भिन्नहृदयो ऽपतत्  
०३,१३७।०२०अ	यवक्रीतं स हत्वा तु राक्षसो रैभ्यम् आगमत्  
०३,१३७।०२०च्	अनुज्ञातस् तु रैभ्येण तया नार्या सहाचरत्  
०३,१३८।००१	लोमश उवाच  
०३,१३८।००१अ	भरद्वाजस् तु कौन्तेय कृत्वा स्वाध्यायम् आह्निकम्  
०३,१३८।००१च्	समित्कलापम् आदाय प्रविवेश स्वम् आश्रमम्  
०३,१३८।००२अ	तं स्म दृष्ट्वा पुरा सर्वे प्रत्युत्तिष्ठन्ति पावकाः  
०३,१३८।००२च्	न त्व् एनम् उपतिष्ठन्ति हतपुत्रं तदाग्नयः  
०३,१३८।००२द्*०६६७_०१	पुत्रमृत्युजम् आशौचं भरद्वाजो न जज्ञिवान्  
०३,१३८।००३अ	वैकृतं त्व् अग्निहोत्रे स लक्षयित्वा महातपाः  
०३,१३८।००३च्	तम् अन्धं शूद्रम् आसीनं गृहपालम् अथाब्रवीत्  
०३,१३८।००४अ	किं नु मे नाग्नयः शूद्र प्रतिनन्दन्ति दर्शनम्  
०३,१३८।००४च्	त्वं चापि न यथापूर्वं कच्चित् क्षेमम् इहाश्रमे  
०३,१३८।००५अ	कच्चिन् न रैभ्यं पुत्रो मे गतवान् अल्पचेतनः  
०३,१३८।००५च्	एतद् आचक्ष्व मे शीघ्रं न हि मे शुध्यते मनः  
०३,१३८।००६	शूद्र उवाच  
०३,१३८।००६अ	रैभ्यं गतो नूनम् असौ सुतस् ते मन्दचेतनः  
०३,१३८।००६च्	तथा हि निहतः शेते राक्षसेन बलीयसा  
०३,१३८।००७अ	प्रकाल्यमानस् तेनायं शूलहस्तेन रक्षसा  
०३,१३८।००७च्	अग्न्यागारं प्रति द्वारि मया दोर्भ्यां निवारितः  
०३,१३८।००८अ	ततः स निहतो ह्य् अत्र जलकामो ऽशुचिर् ध्रुवम्  
०३,१३८।००८च्	सम्भावितो हि तूर्णेन शूलहस्तेन रक्षसा  
०३,१३८।००९	लोमश उवाच  
०३,१३८।००९अ	भरद्वाजस् तु शूद्रस्य तच् छ्रुत्वा विप्रियं वचः  
०३,१३८।००९च्	गतासुं पुत्रम् आदाय विललाप सुदुःखितः  
०३,१३८।०१०अ	ब्राह्मणानां किलार्थाय ननु त्वं तप्तवांस् तपः  
०३,१३८।०१०च्	द्विजानाम् अनधीता वै वेदाः सम्प्रतिभान्त्व् इति  
०३,१३८।०११अ	तथा कल्याणशीलस् त्वं ब्राह्मणेषु महात्मसु  
०३,१३८।०११च्	अनागाः सर्वभूतेषु कर्कशत्वम् उपेयिवान्  
०३,१३८।०१२अ	प्रतिषिद्धो मया तात रैभ्यावसथदर्शनात्  
०३,१३८।०१२च्	गतवान् एव तं क्षुद्रं कालान्तकयमोपमम्  
०३,१३८।०१३अ	यः स जानन् महातेजा वृद्धस्यैकं ममात्मजम्  
०३,१३८।०१३च्	गतवान् एव कोपस्य वशं परमदुर्मतिः  
०३,१३८।०१४अ	पुत्रशोकम् अनुप्राप्य एष रैभ्यस्य कर्मणा  
०३,१३८।०१४च्	त्यक्ष्यामि त्वाम् ऋते पुत्र प्राणान् इष्टतमान् भुवि  
०३,१३८।०१५अ	यथाहं पुत्रशोकेन देहं त्यक्ष्यामि किल्बिषी  
०३,१३८।०१५च्	तथा ज्येष्ठः सुतो रैभ्यं हिंस्याच् छीघ्रम् अनागसम्  
०३,१३८।०१६अ	सुखिनो वै नरा येषां जात्या पुत्रो न विद्यते  
०३,१३८।०१६च्	ते पुत्रशोकम् अप्राप्य विचरन्ति यथासुखम्  
०३,१३८।०१७अ	ये तु पुत्रकृताच् छोकाद् भृशं व्याकुलचेतसः  
०३,१३८।०१७च्	शपन्तीष्टान् सखीन् आर्तास् तेभ्यः पापतरो नु कः  
०३,१३८।०१८अ	परासुश् च सुतो दृष्टः शप्तश् चेष्टः सखा मया  
०३,१३८।०१८च्	ईदृशीम् आपदं को नु द्वितीयो ऽनुभविष्यति  
०३,१३८।०१९अ	विलप्यैवं बहुविधं भरद्वाजो ऽदहत् सुतम्  
०३,१३८।०१९च्	सुसमिद्धं ततः पश्चात् प्रविवेश हुताशनम्  
०३,१३९।००१	लोमश उवाच  
०३,१३९।००१अ	एतस्मिन्न् एव काले तु बृहद्द्युम्नो महीपतिः  
०३,१३९।००१च्	सत्रम् आस्ते महाभागो रैभ्ययाज्यः प्रतापवान्  
०३,१३९।००२अ	तेन रैभ्यस्य वै पुत्राव् अर्वावसुपरावसू  
०३,१३९।००२च्	वृतौ सहायौ सत्रार्थे बृहद्द्युम्नेन धीमता  
०३,१३९।००३अ	तत्र तौ समनुज्ञातौ पित्रा कौन्तेय जग्मतुः  
०३,१३९।००३च्	आश्रमे त्व् अभवद् रैभ्यो भार्या चैव परावसोः  
०३,१३९।००४अ	अथावलोकको ऽगच्छद् गृहान् एकः परावसुः  
०३,१३९।००४च्	कृष्णाजिनेन संवीतं ददर्श पितरं वने  
०३,१३९।००५अ	जघन्यरात्रे निद्रान्धः सावशेषे तमस्य् अपि  
०३,१३९।००५च्	चरन्तं गहने ऽरण्ये मेने स पितरं मृगम्  
०३,१३९।००६अ	मृगं तु मन्यमानेन पिता वै तेन हिंसितः  
०३,१३९।००६च्	अकामयानेन तदा शरीरत्राणम् इच्छता  
०३,१३९।००६द्*०६६८_०१	ततः समीपम् आसाद्य पितरं दृष्टवान् हतम्  
०३,१३९।००६द्*०६६८_०२	अज्ञानात् पितरं हत्वा मृगबुद्ध्या परावसुः  
०३,१३९।००६द्*०६६८_०३	विलप्य बहुधा राजन् रैभ्यस्य च महात्मनः  
०३,१३९।००७अ	स तस्य प्रेतकार्याणि कृत्वा सर्वाणि भारत  
०३,१३९।००७च्	पुनर् आगम्य तत् सत्रम् अब्रवीद् भ्रातरं वचः  
०३,१३९।००८अ	इदं कर्म न शक्तस् त्वं वोढुम् एकः कथं चन  
०३,१३९।००८च्	मया तु हिंसितस् तातो मन्यमानेन तं मृगम्  
०३,१३९।००९अ	सो ऽस्मदर्थे व्रतं साधु चर त्वं ब्रह्महिंसनम्  
०३,१३९।००९च्	समर्थो ह्य् अहम् एकाकी कर्म कर्तुम् इदं मुने  
०३,१३९।०१०	अर्वावसुर् उवाच  
०३,१३९।०१०अ	करोतु वै भवान् सत्रं बृहद्द्युम्नस्य धीमतः  
०३,१३९।०१०च्	ब्रह्महत्यां चरिष्ये ऽहं त्वदर्थं नियतेन्द्रियः  
०३,१३९।०१०द्*०६६९_०१	सो ऽगच्छद् वनम् एकाग्रो ब्रह्महत्याव्रतं चरन्  
०३,१३९।०१०द्*०६७०_०१	तच् छ्रुत्वार्वावसुः पश्चात् प्रायश्चित्तं विधाय च  
०३,१३९।०११	लोमश उवाच  
०३,१३९।०११अ	स तस्या ब्रह्महत्यायाः पारं गत्वा युधिष्ठिर  
०३,१३९।०११च्	अर्वावसुस् तदा सत्रम् आजगाम पुनर् मुनिः  
०३,१३९।०१२अ	ततः परावसुर् दृष्ट्वा भ्रातरं समुपस्थितम्  
०३,१३९।०१२च्	बृहद्द्युम्नम् उवाचेदं वचनं परिषद्गतम्  
०३,१३९।०१३अ	एष ते ब्रह्महा यज्ञं मा द्रष्टुं प्रविशेद् इति  
०३,१३९।०१३च्	ब्रह्महा प्रेक्षितेनापि पीडयेत् त्वां न संशयः  
०३,१३९।०१३द्*०६७१_००	लोमश उवाच  
०३,१३९।०१३द्*०६७१_०१	तच् छ्रुत्वैव तदा राजा प्रेष्यान् आह स विट्पते  
०३,१३९।०१४अ	प्रेष्यैर् उत्सार्यमाणस् तु राजन्न् अर्वावसुस् तदा  
०३,१३९।०१४च्	न मया ब्रह्महत्येयं कृतेत्य् आह पुनः पुनः  
०३,१३९।०१५अ	उच्यमानो ऽसकृत् प्रेष्यैर् ब्रह्महन्न् इति भारत  
०३,१३९।०१५च्	नैव स प्रतिजानाति ब्रह्महत्यां स्वयं कृताम्  
०३,१३९।०१५ए	मम भ्रात्रा कृतम् इदं मया तु परिरक्षितम्  
०३,१३९।०१५ड़्*०६७२_०१	स तथा प्रवदन् क्रोधात् तैश् च प्रेष्यैः प्रभाषितः  
०३,१३९।०१५ड़्*०६७२_०२	तूष्णीं जगाम ब्रह्मर्षिर् वनम् एव महातपाः  
०३,१३९।०१५ड़्*०६७२_०३	उग्रं तपः समास्थाय दिवाकरम् अथाश्रितः  
०३,१३९।०१५ड़्*०६७२_०४	रहस्यवेदं कृतवान् सूर्यस्य द्विजसत्तमः  
०३,१३९।०१५ड़्*०६७२_०५	मूर्तिमांस् तं ददर्शाथ स्वयम् अग्रभुग् अव्ययः  
०३,१३९।०१६अ	प्रीतास् तस्याभवन् देवाः कर्मणार्वावसोर् नृप  
०३,१३९।०१६च्	तं ते प्रवरयाम् आसुर् निरासुश् च परावसुम्  
०३,१३९।०१७अ	ततो देवा वरं तस्मै ददुर् अग्निपुरोगमाः  
०३,१३९।०१७च्	स चापि वरयाम् आस पितुर् उत्थानम् आत्मनः  
०३,१३९।०१८अ	अनागस्त्वं तथा भ्रातुः पितुश् चास्मरणं वधे  
०३,१३९।०१८च्	भरद्वाजस्य चोत्थानं यवक्रीतस्य चोभयोः  
०३,१३९।०१८द्*०६७३_०१	प्रतिष्ठां चापि वेदस्य सौरस्य द्विजसत्तमः  
०३,१३९।०१८द्*०६७३_०२	एवम् अस्त्व् इति तं देवाः प्रोचुश् चापि वरान् ददुः  
०३,१३९।०१९अ	ततः प्रादुर्बभूवुस् ते सर्व एव युधिष्ठिर  
०३,१३९।०१९च्	अथाब्रवीद् यवक्रीतो देवान् अग्निपुरोगमान्  
०३,१३९।०२०अ	समधीतं मया ब्रह्म व्रतानि चरितानि च  
०३,१३९।०२०च्	कथं नु रैभ्यः शक्तो माम् अधीयानं तपस्विनम्  
०३,१३९।०२०ए	तथायुक्तेन विधिना निहन्तुम् अमरोत्तमाः  
०३,१३९।०२१	देवा ऊचुः  
०३,१३९।०२१अ	मैवं कृथा यवक्रीत यथा वदसि वै मुने  
०३,१३९।०२१च्	ऋते गुरुम् अधीता हि सुखं वेदास् त्वया पुरा  
०३,१३९।०२२अ	अनेन तु गुरून् दुःखात् तोषयित्वा स्वकर्मणा  
०३,१३९।०२२च्	कालेन महता क्लेशाद् ब्रह्माधिगतम् उत्तमम्  
०३,१३९।०२३	लोमश उवाच  
०३,१३९।०२३अ	यवक्रीतम् अथोक्त्वैवं देवाः साग्निपुरोगमाः  
०३,१३९।०२३च्	सञ्जीवयित्वा तान् सर्वान् पुनर् जग्मुस् त्रिविष्टपम्  
०३,१३९।०२३द्*०६७४_०१	ततो वै स यवक्रीतो ब्रह्मचर्यं चचार ह  
०३,१३९।०२३द्*०६७४_०२	अष्टौ दश च वर्षाणि त्रिंशतं च युधिष्ठिर  
०३,१३९।०२४अ	आश्रमस् तस्य पुण्यो ऽयं सदापुष्पफलद्रुमः  
०३,१३९।०२४च्	अत्रोष्य राजशार्दूल सर्वपापैः प्रमोक्ष्यसे  
०३,१४०।००१	लोमश उवाच  
०३,१४०।००१अ	उशीरबीजं मैनाकं गिरिं श्वेतं च भारत  
०३,१४०।००१च्	समतीतो ऽसि कौन्तेय कालशैलं च पार्थिव  
०३,१४०।००२अ	एषा गङ्गा सप्तविधा राजते भरतर्षभ  
०३,१४०।००२च्	स्थानं विरजसं रम्यं यत्राग्निर् नित्यम् इध्यते  
०३,१४०।००३अ	एतद् वै मानुषेणाद्य न शक्यं द्रष्टुम् अप्य् उत  
०३,१४०।००३च्	समाधिं कुरुताव्यग्रास् तीर्थान्य् एतानि द्रक्ष्यथ  
०३,१४०।००३द्*०६७५_०१	एतद् दृश्यति देवानाम् आक्रीडं चरणाङ्कितम्  
०३,१४०।००३द्*०६७५_०२	अतिक्रान्तो ऽसि कौन्तेय कालशैलं च पर्वतम्  
०३,१४०।००४अ	श्वेतं गिरिं प्रवेक्ष्यामो मन्दरं चैव पर्वतम्  
०३,१४०।००४च्	यत्र माणिचरो यक्षः कुबेरश् चापि यक्षराट्  
०३,१४०।००५अ	अष्टाशीतिसहस्राणि गन्धर्वाः शीघ्रचारिणः  
०३,१४०।००५च्	तथा किम्पुरुषा राजन् यक्षाश् चैव चतुर्गुणाः  
०३,१४०।००६अ	अनेकरूपसंस्थाना नानाप्रहरणाश् च ते  
०३,१४०।००६च्	यक्षेन्द्रं मनुजश्रेष्ठ माणिभद्रम् उपासते  
०३,१४०।००७अ	तेषाम् ऋद्धिर् अतीवाग्र्या गतौ वायुसमाश् च ते  
०३,१४०।००७च्	स्थानात् प्रच्यावयेयुर् ये देवराजम् अपि ध्रुवम्  
०३,१४०।००८अ	तैस् तात बलिभिर् गुप्ता यातुधानैश् च रक्षिताः  
०३,१४०।००८च्	दुर्गमाः पर्वताः पार्थ समाधिं परमं कुरु  
०३,१४०।००९अ	कुबेरसचिवाश् चान्ये रौद्रा मैत्राश् च राक्षसाः  
०३,१४०।००९च्	तैः समेष्याम कौन्तेय यत्तो विक्रमणे भव  
०३,१४०।०१०अ	कैलासः पर्वतो राजन् षड्योजनशतान्य् उत  
०३,१४०।०१०च्	यत्र देवाः समायान्ति विशाला यत्र भारत  
०३,१४०।०११अ	असङ्ख्येयास् तु कौन्तेय यक्षराक्षसकिन्नराः  
०३,१४०।०११च्	नागाः सुपर्णा गन्धर्वाः कुबेरसदनं प्रति  
०३,१४०।०१२अ	तान् विगाहस्व पार्थाद्य तपसा च दमेन च  
०३,१४०।०१२च्	रक्ष्यमाणो मया राजन् भीमसेनबलेन च  
०३,१४०।०१३अ	स्वस्ति ते वरुणो राजा यमश् च समितिञ्जयः  
०३,१४०।०१३च्	गङ्गा च यमुना चैव पर्वतश् च दधातु ते  
०३,१४०।०१३द्*०६७६_०१	मरुतश् च सहाश्विभ्यां सरितश् च सरांसि च  
०३,१४०।०१३द्*०६७६_०२	स्वस्ति देवासुरेभ्यश् च वसुभ्यश् च महाद्युते  
०३,१४०।०१४अ	इन्द्रस्य जाम्बूनदपर्वताग्रे; शृणोमि घोषं तव देवि गङ्गे  
०३,१४०।०१४च्	गोपाययेमं सुभगे गिरिभ्यः; सर्वाजमीढापचितं नरेन्द्रम्  
०३,१४०।०१४ए	भवस्व शर्म प्रविविक्षतो ऽस्य; शैलान् इमाञ् शैलसुते नृपस्य  
०३,१४०।०१४ड़्*०६७७_०१	उक्त्वा तथा सागरगां स विप्रो  
०३,१४०।०१४ड़्*०६७७_०२	यत्तो भवस्वेति शशास पार्थम्  
०३,१४०।०१४ड़्*०६७८_०१	शिवप्रदा सर्वसरित्प्रधाने  
०३,१४०।०१४ड़्*०६७८_०२	सभ्रातृकस्येह युधिष्ठिरस्य  
०३,१४०।०१५	युधिष्ठिर उवाच  
०३,१४०।०१५अ	अपूर्वो ऽयं सम्भ्रमो लोमशस्य; कृष्णां सर्वे रक्षत मा प्रमादम्  
०३,१४०।०१५च्	देशो ह्य् अयं दुर्गतमो मतो ऽस्य; तस्मात् परं शौचम् इहाचरध्वम्  
०३,१४०।०१६	वैशम्पायन उवाच  
०३,१४०।०१६अ	ततो ऽब्रवीद् भीमम् उदारवीर्यं; कृष्णां यत्तः पालय भीमसेन  
०३,१४०।०१६च्	शून्ये ऽर्जुने ऽसन्निहिते च तात; त्वम् एव कृष्णां भजसे ऽसुखेषु  
०३,१४०।०१७अ	ततो महात्मा यमजौ समेत्य; मूर्धन्य् उपाघ्राय विमृज्य गात्रे  
०३,१४०।०१७च्	उवाच तौ बाष्पकलं स राजा; मा भैष्टम् आगच्छतम् अप्रमत्तौ  
०३,१४१।००१	युधिष्ठिर उवाच  
०३,१४१।००१अ	अन्तर्हितानि भूतानि रक्षांसि बलवन्ति च  
०३,१४१।००१च्	अग्निना तपसा चैव शक्यं गन्तुं वृकोदर  
०३,१४१।००२अ	सन्निवर्तय कौन्तेय क्षुत्पिपासे बलान्वयात्  
०३,१४१।००२च्	ततो बलं च दाक्ष्यं च संश्रयस्व कुरूद्वह  
०३,१४१।००३अ	ऋषेस् त्वया श्रुतं वाक्यं कैलासं पर्वतं प्रति  
०३,१४१।००३च्	बुद्ध्या प्रपश्य कौन्तेय कथं कृष्णा गमिष्यति  
०३,१४१।००४अ	अथ वा सहदेवेन धौम्येन च सहाभिभो  
०३,१४१।००४च्	सूदैः पौरोगवैश् चैव सर्वैश् च परिचारकैः  
०३,१४१।००५अ	रथैर् अश्वैश् च ये चान्ये विप्राः क्लेशासहाः पथि  
०३,१४१।००५च्	सर्वैस् त्वं सहितो भीम निवर्तस्वायतेक्षण  
०३,१४१।००६अ	त्रयो वयं गमिष्यामो लघ्वाहारा यतव्रताः  
०३,१४१।००६च्	अहं च नकुलश् चैव लोमशश् च महातपाः  
०३,१४१।००७अ	ममागमनम् आकाङ्क्षन् गङ्गाद्वारे समाहितः  
०३,१४१।००७च्	वसेह द्रौपदीं रक्षन् यावदागमनं मम  
०३,१४१।००८	भीम उवाच  
०३,१४१।००८अ	राजपुत्री श्रमेणार्ता दुःखार्ता चैव भारत  
०३,१४१।००८च्	व्रजत्य् एव हि कल्याणी श्वेतवाहदिदृक्षया  
०३,१४१।००८द्*०६७९_०१	अपश्यन्तीह तं वीरम् एवम् एषा सुदुःखिता  
०३,१४१।००८द्*०६७९_०२	किं पुनर् नकुलं त्वां च तं च वीरं धनञ्जयम्  
०३,१४१।००९अ	तव चाप्य् अरतिस् तीव्रा वर्धते तम् अपश्यतः  
०३,१४१।००९ब्*०६८०_०१	गुडाकेशं महात्मानं सङ्ग्रामेष्व् अपलायिनम्  
०३,१४१।००९च्	किं पुनः सहदेवं च मां च कृष्णां च भारत  
०३,१४१।०१०अ	रथाः कामं निवर्तन्तां सर्वे च परिचारकाः  
०३,१४१।०१०च्	सूदाः पौरोगवाश् चैव मन्यते यत्र नो भवान्  
०३,१४१।०११अ	न ह्य् अहं हातुम् इच्छामि भवन्तम् इह कर्हि चित्  
०३,१४१।०११च्	शैले ऽस्मिन् राक्षसाकीर्णे दुर्गेषु विषमेषु च  
०३,१४१।०१२अ	इयं चापि महाभागा राजपुत्री यतव्रता  
०३,१४१।०१२च्	त्वाम् ऋते पुरुषव्याघ्र नोत्सहेद् विनिवर्तितुम्  
०३,१४१।०१३अ	तथैव सहदेवो ऽयं सततं त्वाम् अनुव्रतः  
०३,१४१।०१३च्	न जातु विनिवर्तेत मतज्ञो ह्य् अहम् अस्य वै  
०३,१४१।०१४अ	अपि चात्र महाराज सव्यसाचिदिदृक्षया  
०३,१४१।०१४च्	सर्वे लालसभूताः स्म तस्माद् यास्यामहे सह  
०३,१४१।०१५अ	यद्य् अशक्यो रथैर् गन्तुं शैलो ऽयं बहुकन्दरः  
०३,१४१।०१५च्	पद्भिर् एव गमिष्यामो मा राजन् विमना भव  
०३,१४१।०१६अ	अहं वहिष्ये पाञ्चालीं यत्र यत्र न शक्ष्यति  
०३,१४१।०१६च्	इति मे वर्तते बुद्धिर् मा राजन् विमना भव  
०३,१४१।०१७अ	सुकुमारौ तथा वीरौ माद्रीनन्दिकराव् उभौ  
०३,१४१।०१७च्	दुर्गे सन्तारयिष्यामि यद्य् अशक्तौ भविष्यतः  
०३,१४१।०१८	युधिष्ठिर उवाच  
०३,१४१।०१८अ	एवं ते भाषमाणस्य बलं भीमाभिवर्धताम्  
०३,१४१।०१८च्	यस् त्वम् उत्सहसे वोढुं द्रौपदीं विपुले ऽध्वनि  
०३,१४१।०१९अ	यमजौ चापि भद्रं ते नैतद् अन्यत्र विद्यते  
०३,१४१।०१९च्	बलं च ते यशश् चैव धर्मः कीर्तिश् च वर्धताम्  
०३,१४१।०२०अ	यस् त्वम् उत्सहसे नेतुं भ्रातरौ सह कृष्णया  
०३,१४१।०२०च्	मा ते ग्लानिर् महाबाहो मा च ते ऽस्तु पराभवः  
०३,१४१।०२१	वैशम्पायन उवाच  
०३,१४१।०२१अ	ततः कृष्णाब्रवीद् वाक्यं प्रहसन्ती मनोरमा  
०३,१४१।०२१च्	गमिष्यामि न सन्तापः कार्यो मां प्रति भारत  
०३,१४१।०२२	लोमश उवाच  
०३,१४१।०२२अ	तपसा शक्यते गन्तुं पर्वतो गन्धमादनः  
०३,१४१।०२२च्	तपसा चैव कौन्तेय सर्वे योक्ष्यामहे वयम्  
०३,१४१।०२३अ	नकुलः सहदेवश् च भीमसेनश् च पार्थिव  
०३,१४१।०२३च्	अहं च त्वं च कौन्तेय द्रक्ष्यामः श्वेतवाहनम्  
०३,१४१।०२४	वैशम्पायन उवाच  
०३,१४१।०२४अ	एवं सम्भाषमाणास् ते सुबाहोर् विषयं महत्  
०३,१४१।०२४च्	ददृशुर् मुदिता राजन् प्रभूतगजवाजिमत्  
०३,१४१।०२५अ	किराततङ्गणाकीर्णं कुणिन्दशतसङ्कुलम्  
०३,१४१।०२५च्	हिमवत्य् अमरैर् जुष्टं बह्वाश्चर्यसमाकुलम्  
०३,१४१।०२६अ	सुबाहुश् चापि तान् दृष्ट्वा पूजया प्रत्यगृह्णत  
०३,१४१।०२६च्	विषयान्ते कुणिन्दानाम् ईश्वरः प्रीतिपूर्वकम्  
०३,१४१।०२७अ	तत्र ते पूजितास् तेन सर्व एव सुखोषिताः  
०३,१४१।०२७च्	प्रतस्थुर् विमले सूर्ये हिमवन्तं गिरिं प्रति  
०३,१४१।०२८अ	इन्द्रसेनमुखांश् चैव भृत्यान् पौरोगवांस् तथा  
०३,१४१।०२८च्	सूदांश् च परिबर्हं च द्रौपद्याः सर्वशो नृप  
०३,१४१।०२९अ	राज्ञः कुणिन्दाधिपतेः परिदाय महारथाः  
०३,१४१।०२९च्	पद्भिर् एव महावीर्या ययुः कौरवनन्दनाः  
०३,१४१।०३०अ	ते शनैः प्राद्रवन् सर्वे कृष्णया सह पाण्डवाः  
०३,१४१।०३०च्	तस्माद् देशात् सुसंहृष्टा द्रष्टुकामा धनञ्जयम्  
०३,१४२।००१	युधिष्ठिर उवाच  
०३,१४२।००१अ	भीमसेन यमौ चोभौ पाञ्चालि च निबोधत  
०३,१४२।००१च्	नास्ति भूतस्य नाशो वै पश्यतास्मान् वनेचरान्  
०३,१४२।००२अ	दुर्बलाः क्लेशिताः स्मेति यद् ब्रवीथेतरेतरम्  
०३,१४२।००२च्	अशक्ये ऽपि व्रजामेति धनञ्जयदिदृक्षया  
०३,१४२।००३अ	तन् मे दहति गात्राणि तूलराशिम् इवानलः  
०३,१४२।००३च्	यच् च वीरं न पश्यामि धनञ्जयम् उपान्तिके  
०३,१४२।००४अ	तस्य दर्शनतृष्णं मां सानुजं वनम् आस्थितम्  
०३,१४२।००४च्	याज्ञसेन्याः परामर्शः स च वीर दहत्य् उत  
०३,१४२।००५अ	नकुलात् पूर्वजं पार्थं न पश्याम्य् अमितौजसम्  
०३,१४२।००५च्	अजेयम् उग्रधन्वानं तेन तप्ये वृकोदर  
०३,१४२।००६अ	तीर्थानि चैव रम्याणि वनानि च सरांसि च  
०३,१४२।००६च्	चरामि सह युष्माभिस् तस्य दर्शनकाङ्क्षया  
०३,१४२।००७अ	पञ्च वर्षाण्य् अहं वीरं सत्यसन्धं धनञ्जयम्  
०३,१४२।००७च्	यन् न पश्यामि बीभत्सुं तेन तप्ये वृकोदर  
०३,१४२।००८अ	तं वै श्यामं गुडाकेशं सिंहविक्रान्तगामिनम्  
०३,१४२।००८च्	न पश्यामि महाबाहुं तेन तप्ये वृकोदर  
०३,१४२।००९अ	कृतास्त्रं निपुणं युद्धे प्रतिमानं धनुष्मताम्  
०३,१४२।००९च्	न पश्यामि नरश्रेष्ठं तेन तप्ये वृकोदर  
०३,१४२।०१०अ	चरन्तम् अरिसङ्घेषु कालं क्रुद्धम् इवान्तकम्  
०३,१४२।०१०च्	प्रभिन्नम् इव मातङ्गं सिंहस्कन्धं धनञ्जयम्  
०३,१४२।०११अ	यः स शक्राद् अनवरो वीर्येण द्रविणेन च  
०३,१४२।०११च्	यमयोः पूर्वजः पार्थः श्वेताश्वो ऽमितविक्रमः  
०३,१४२।०११द्*०६८१_०१	नारायणसमो युद्धे सत्यसन्धो दृढव्रतः  
०३,१४२।०११द्*०६८१_०२	तं ममापश्यतो भीम न शान्तिर् हृदयस्य वै  
०३,१४२।०१२अ	दुःखेन महताविष्टः स्वकृतेनानिवर्तिना  
०३,१४२।०१२च्	अजेयम् उग्रधन्वानं तं न पश्यामि फल्गुनम्  
०३,१४२।०१३अ	सततं यः क्षमाशीलः क्षिप्यमाणो ऽप्य् अणीयसा  
०३,१४२।०१३च्	ऋजुमार्गप्रपन्नस्य शर्मदाताभयस्य च  
०३,१४२।०१४अ	स तु जिह्मप्रवृत्तस्य माययाभिजिघांसतः  
०३,१४२।०१४च्	अपि वज्रधरस्यापि भवेत् कालविषोपमः  
०३,१४२।०१५अ	शत्रोर् अपि प्रपन्नस्य सो ऽनृशंसः प्रतापवान्  
०३,१४२।०१५च्	दाताभयस्य बीभत्सुर् अमितात्मा महाबलः  
०३,१४२।०१६अ	सर्वेषाम् आश्रयो ऽस्माकं रणे ऽरीणां प्रमर्दिता  
०३,१४२।०१६च्	आहर्ता सर्वरत्नानां सर्वेषां नः सुखावहः  
०३,१४२।०१७अ	रत्नानि यस्य वीर्येण दिव्यान्य् आसन् पुरा मम  
०३,१४२।०१७च्	बहूनि बहुजातानि यानि प्राप्तः सुयोधनः  
०३,१४२।०१८अ	यस्य बाहुबलाद् वीर सभा चासीत् पुरा मम  
०३,१४२।०१८च्	सर्वरत्नमयी ख्याता त्रिषु लोकेषु पाण्डव  
०३,१४२।०१९अ	वासुदेवसमं वीर्ये कार्तवीर्यसमं युधि  
०३,१४२।०१९च्	अजेयम् अजितं युद्धे तं न पश्यामि फल्गुनम्  
०३,१४२।०२०अ	सङ्कर्षणं महावीर्यं त्वां च भीमापराजितम्  
०३,१४२।०२०च्	अनुजातः स वीर्येण वासुदेवं च शत्रुहा  
०३,१४२।०२१अ	यस्य बाहुबले तुल्यः प्रभावे च पुरन्दरः  
०३,१४२।०२१च्	जवे वायुर् मुखे सोमः क्रोधे मृत्युः सनातनः  
०३,१४२।०२२अ	ते वयं तं नरव्याघ्रं सर्वे वीर दिदृक्षवः  
०३,१४२।०२२च्	प्रवेक्ष्यामो महाबाहो पर्वतं गन्धमादनम्  
०३,१४२।०२३अ	विशाला बदरी यत्र नरनारायणाश्रमः  
०३,१४२।०२३च्	तं सदाध्युषितं यक्षैर् द्रक्ष्यामो गिरिम् उत्तमम्  
०३,१४२।०२४अ	कुबेरनलिनीं रम्यां राक्षसैर् अभिरक्षिताम्  
०३,१४२।०२४च्	पद्भिर् एव गमिष्यामस् तप्यमाना महत् तपः  
०३,१४२।०२५अ	नातप्ततपसा शक्यो देशो गन्तुं वृकोदर  
०३,१४२।०२५च्	न नृशंसेन लुब्धेन नाप्रशान्तेन भारत  
०३,१४२।०२६अ	तत्र सर्वे गमिष्यामो भीमार्जुनपदैषिणः  
०३,१४२।०२६च्	सायुधा बद्धनिस्त्रिंशाः सह विप्रैर् महाव्रतैः  
०३,१४२।०२७अ	मक्षिकान् मशकान् दंशान् व्याघ्रान् सिंहान् सरीसृपान्  
०३,१४२।०२७च्	प्राप्नोत्य् अनियतः पार्थ नियतस् तान् न पश्यति  
०३,१४२।०२८अ	ते वयं नियतात्मानः पर्वतं गन्धमादनम्  
०३,१४२।०२८च्	प्रवेक्ष्यामो मिताहारा धनञ्जयदिदृक्षवः  
०३,१४२।०२८द्@०१६_००००	लोमश उवाच  
०३,१४२।०२८द्@०१६_०००१	द्रष्टारः पर्वताः सर्वे नद्यः सपुरकाननाः  
०३,१४२।०२८द्@०१६_०००२	तीर्थानि चैव श्रीमन्ति स्पृष्टं च सलिलं करैः  
०३,१४२।०२८द्@०१६_०००३	पर्वतं मन्दरं दिव्यम् एष पन्थाः प्रयास्यति  
०३,१४२।०२८द्@०१६_०००४	समाहिता निरुद्विग्नाः सर्वे भवत पाण्डवाः  
०३,१४२।०२८द्@०१६_०००५	अयं देवनिवासो वै गन्तव्यो वो भविष्यति  
०३,१४२।०२८द्@०१६_०००६	ऋषीणां चैव दिव्यानां निवासः पुण्यकर्मणाम्  
०३,१४२।०२८द्@०१६_०००७	एषा शिवजला पुण्या याति सौम्य महानदी  
०३,१४२।०२८द्@०१६_०००८	बदरीप्रभवा राजन् देवर्षिगणसेविता  
०३,१४२।०२८द्@०१६_०००९	एषा वैहायसैर् नित्यं वालखिल्यैर् महात्मभिः  
०३,१४२।०२८द्@०१६_००१०	अर्चिता चोपयाता च गन्धर्वैश् च महात्मभिः  
०३,१४२।०२८द्@०१६_००११	अत्र साम स्म गायन्ति सामगाः पुण्यनिस्वनाः  
०३,१४२।०२८द्@०१६_००१२	मरीचिः पुलहश् चैव भृगुश् चैवाङ्गिरास् तथा  
०३,१४२।०२८द्@०१६_००१३	अत्राह्निकं सुरश्रेष्ठो जपते समरुद्गणः  
०३,१४२।०२८द्@०१६_००१४	साध्याश् चैवाश्विनौ चैव परिधावन्ति तं तदा  
०३,१४२।०२८द्@०१६_००१५	चन्द्रमाः सह सूर्येण ज्योतींषि च ग्रहैः सह  
०३,१४२।०२८द्@०१६_००१६	अहोरात्रविभागेन नदीम् एनाम् अनुव्रजन्  
०३,१४२।०२८द्@०१६_००१७	एतस्याः सलिलं मूर्ध्ना वृषाङ्कः पर्यधारयत्  
०३,१४२।०२८द्@०१६_००१८	गङ्गाद्वारे महाभाग येन लोकस्थितिर् भवेत्  
०३,१४२।०२८द्@०१६_००१९	एतां भगवतीं देवीं भवन्तः सर्व एव हि  
०३,१४२।०२८द्@०१६_००२०	प्रयतेनात्मना तात प्रतिगम्याभिवादत  
०३,१४२।०२८द्@०१६_००२१	तस्य तद् वचनं श्रुत्वा लोमशस्य महात्मनः  
०३,१४२।०२८द्@०१६_००२२	आकाशगङ्गां प्रयताः पाण्डवास् ते ऽभ्यवादयन्  
०३,१४२।०२८द्@०१६_००२३	अभिवाद्य च ते सर्वे पाण्डवा धर्मचारिणः  
०३,१४२।०२८द्@०१६_००२४	पुनः प्रयाताः संहृष्टाः सर्वैर् ऋषिगणैः सह  
०३,१४२।०२८द्@०१६_००२५	ततो दूरात् प्रकाशन्तं पाण्डुरं मेरुसन्निभम्  
०३,१४२।०२८द्@०१६_००२६	ददृशुस् ते नरश्रेष्ठा विकीर्णं सर्वतोदिशम्  
०३,१४२।०२८द्@०१६_००२७	तान् प्रष्टुकामान् विज्ञाय पाण्डवान् स तु लोमशः  
०३,१४२।०२८द्@०१६_००२८	उवाच वाक्यं वाक्यज्ञः शृणुध्वं पाण्डुनन्दनाः  
०३,१४२।०२८द्@०१६_००२९	एतद् विकीर्णं सुश्रीमत् कैलासशिखरोपमम्  
०३,१४२।०२८द्@०१६_००३०	यत् पश्यसि नरश्रेष्ठ पर्वतप्रतिमं स्थितम्  
०३,१४२।०२८द्@०१६_००३१	एतान्य् अस्थीनि दैत्यस्य नरकस्य महात्मनः  
०३,१४२।०२८द्@०१६_००३२	पर्वतप्रतिमं भाति पर्वतप्रस्तराश्रितम्  
०३,१४२।०२८द्@०१६_००३३	पुरातनेन देवेन विष्णुना परमात्मना  
०३,१४२।०२८द्@०१६_००३४	दैत्यो विनिहतस् तात सुरराजहितैषिणा  
०३,१४२।०२८द्@०१६_००३५	दश वर्षसहस्राणि तपस् तप्यन् महामनाः  
०३,१४२।०२८द्@०१६_००३६	ऐन्द्रं प्रार्थयते स्थानं तपःस्वाध्यायविक्रमात्  
०३,१४२।०२८द्@०१६_००३७	तपोबलेन महता बाहुवेगबलेन च  
०३,१४२।०२८द्@०१६_००३८	नित्यम् एव दुराधर्षो धर्षयन् स दितेः सुतः  
०३,१४२।०२८द्@०१६_००३९	स तु तस्य बलं ज्ञात्वा धर्मे च चरितव्रतम्  
०३,१४२।०२८द्@०१६_००४०	भयाभिभूतः संविग्नः शक्र आसीत् तदानघ  
०३,१४२।०२८द्@०१६_००४१	तेन सञ्चिन्तितो देवो मनसा विष्णुर् अव्ययः  
०३,१४२।०२८द्@०१६_००४२	सर्वत्रगः प्रभुः श्रीमान् आगतश् च स्थितो बभौ  
०३,१४२।०२८द्@०१६_००४३	ऋषयश् चापि तं सर्वे तुष्टुवुश् च दिवौकसः  
०३,१४२।०२८द्@०१६_००४४	तं दृष्ट्वा ज्वलमानश्रीर् भगवान् हव्यवाहनः  
०३,१४२।०२८द्@०१६_००४५	नष्टतेजाः समभवत् तस्य तेजोभिभर्त्सितः  
०३,१४२।०२८द्@०१६_००४६	तं दृष्ट्वा वरदं देवं विष्णुं देवगणेश्वरम्  
०३,१४२।०२८द्@०१६_००४७	प्राञ्जलिः प्रणतो भूत्वा नमस्कृत्य च वज्रभृत्  
०३,१४२।०२८द्@०१६_००४८	विष्णुर् उवाच  
०३,१४२।०२८द्@०१६_००४८	प्राह वाक्यं ततस् तत्त्वं यतस् तस्य भयं भवेत्  
०३,१४२।०२८द्@०१६_००४९	जानामि ते भयं शक्र दैत्येन्द्रान् नरकात् ततः  
०३,१४२।०२८द्@०१६_००५०	ऐन्द्रं प्रार्थयते स्थानं तपःसिद्धेन कर्मणा  
०३,१४२।०२८द्@०१६_००५१	सो ऽहम् एनं तव प्रीत्या तपःसिद्धम् अपि ध्रुवम्  
०३,१४२।०२८द्@०१६_००५२	वियुनज्मि देहाद् देवेन्द्र मुहूर्तं प्रतिपालय  
०३,१४२।०२८द्@०१६_००५३	तस्य विष्णुर् महातेजाः पाणिना चेतनां हरत्  
०३,१४२।०२८द्@०१६_००५४	स पपात ततो भूमौ गिरिराज इवाहतः  
०३,१४२।०२८द्@०१६_००५५	तस्यैतद् अस्थिसङ्घातं मायाविनिहतस्य वै  
०३,१४२।०२८द्@०१६_००५६	इदं द्वितीयम् अपरं विष्णोः कर्म प्रकाशते  
०३,१४२।०२८द्@०१६_००५७	नष्टा वसुमती कृत्स्ना पाताले चैव मज्जिता  
०३,१४२।०२८द्@०१६_००५८	युधिष्ठिर उवाच  
०३,१४२।०२८द्@०१६_००५८	पुनर् उद्धरिता तेन वाराहेणैकशृङ्गिणा  
०३,१४२।०२८द्@०१६_००५९	भगवन् विस्तरेणेमां कथां कथय तत्त्वतः  
०३,१४२।०२८द्@०१६_००६०	कथं तेन सुरेशेन नष्टा वसुमती तदा  
०३,१४२।०२८द्@०१६_००६१	योजनानां शतं ब्रह्मन् पुनर् उद्धरिता तदा  
०३,१४२।०२८द्@०१६_००६२	केन चैव प्रकारेण जगतो धरणी ध्रुवा  
०३,१४२।०२८द्@०१६_००६३	शिवा देवी महाभागा सर्वसस्यप्ररोहिणी  
०३,१४२।०२८द्@०१६_००६४	कस्य चैव प्रभावाद् धि योजनानां शतं गता  
०३,१४२।०२८द्@०१६_००६५	केनैतद् वीर्यसर्वस्वं दर्शितं परमात्मनः  
०३,१४२।०२८द्@०१६_००६६	एतत् सर्वं यथातत्त्वम् इच्छामि द्विजसत्तम  
०३,१४२।०२८द्@०१६_००६७	लोमश उवाच  
०३,१४२।०२८द्@०१६_००६७	श्रोतुं विस्तरशः सर्वं त्वं हि तस्य प्रतिश्रयः  
०३,१४२।०२८द्@०१६_००६८	यत् ते ऽहं परिपृष्टो ऽस्मि कथाम् एतां युधिष्ठिर  
०३,१४२।०२८द्@०१६_००६९	तत् सर्वम् अखिलेनेह श्रूयतां मम भाषतः  
०३,१४२।०२८द्@०१६_००७०	पुरा कृतयुगे तात वर्तमाने ऽभयङ्करे  
०३,१४२।०२८द्@०१६_००७१	यमत्वं कारयाम् आस आदिदेवः पुरातनः  
०३,१४२।०२८द्@०१६_००७२	यमत्वं कुर्वतस् तस्य देवदेवस्य धीमतः  
०३,१४२।०२८द्@०१६_००७३	न तत्र म्रियते कश् चिज् जायते वा तथाच्युत  
०३,१४२।०२८द्@०१६_००७४	वर्धन्ते पक्षिसङ्घाश् च तथा पशुगवेडकम्  
०३,१४२।०२८द्@०१६_००७५	गवाश्वं च मृगाश् चैव सर्वे ते पिशिताशनाः  
०३,१४२।०२८द्@०१६_००७६	तथा पुरुषशार्दूल मानुषाश् च परन्तप  
०३,१४२।०२८द्@०१६_००७७	सहस्रशो ह्य् अयुतशो वर्धन्ते सलिलं यथा  
०३,१४२।०२८द्@०१६_००७८	एतस्मिन् सङ्कुले तात वर्तमाने भयङ्करे  
०३,१४२।०२८द्@०१६_००७९	अतिभाराद् वसुमती योजनानां शतं गता  
०३,१४२।०२८द्@०१६_००८०	सा वै व्यथितसर्वाङ्गी भारेणाक्रान्तचेतना  
०३,१४२।०२८द्@०१६_००८१	नारायणं वरं देवं प्रपन्ना शरणं गता  
०३,१४२।०२८द्@०१६_००८१	पृथिव्य् उवाच  
०३,१४२।०२८द्@०१६_००८२	भगवंस् त्वत्प्रसादाद् धि तिष्ठेयं सुचिरं त्व् इह  
०३,१४२।०२८द्@०१६_००८३	भारेणास्मि समाक्रान्ता न शक्नोमि स्म वर्तितुम्  
०३,१४२।०२८द्@०१६_००८४	ममेमं भगवन् भारं व्यपनेतुं त्वम् अर्हसि  
०३,१४२।०२८द्@०१६_००८५	लोमश उवाच  
०३,१४२।०२८द्@०१६_००८५	शरणागतास्मि ते देव प्रसादं कुरु मे विभो  
०३,१४२।०२८द्@०१६_००८६	तस्यास् तद् वचनं श्रुत्वा भगवान् अक्षरः प्रभुः  
०३,१४२।०२८द्@०१६_००८७	प्रोवाच वचनं हृष्टः श्रव्याक्षरसमीरितम्  
०३,१४२।०२८द्@०१६_००८८	न ते महि भयं कार्यं भारार्ते वसुधारिणि  
०३,१४२।०२८द्@०१६_००८९	अयम् एवं तथा कुर्मि यथा लघ्वी भविष्यसि  
०३,१४२।०२८द्@०१६_००९०	स तां विसर्जयित्वा तु वसुधां शैलकुण्डलाम्  
०३,१४२।०२८द्@०१६_००९१	ततो वराहः संवृत्त एकशृङ्गो महाद्युतिः  
०३,१४२।०२८द्@०१६_००९२	रक्ताभ्यां नयनाभ्यां तु भयम् उत्पादयन्न् इव  
०३,१४२।०२८द्@०१६_००९३	धूमं च ज्वलयंल् लक्ष्म्या तत्र देशे व्यवर्धत  
०३,१४२।०२८द्@०१६_००९४	स गृहीत्वा वसुमतीं शृङ्गेणैकेन भास्वता  
०३,१४२।०२८द्@०१६_००९५	योजनानां शतं वीर समुद्धरति सो ऽक्षरः  
०३,१४२।०२८द्@०१६_००९६	तस्यां चोद्धार्यमाणायां सङ्क्षोभः समजायत  
०३,१४२।०२८द्@०१६_००९७	देवाः सङ्क्षुभिताः सर्वे ऋषयश् च तपोधनाः  
०३,१४२।०२८द्@०१६_००९८	हाहाभूतम् अभूत् सर्वं त्रिदिवं व्योम भूस् तथा  
०३,१४२।०२८द्@०१६_००९९	न पर्यवस्थितः कश् चिद् देवो वा मानुषो ऽपि वा  
०३,१४२।०२८द्@०१६_०१००	ततो ब्रह्माणम् आसीनं ज्वलमानम् इव श्रिया  
०३,१४२।०२८द्@०१६_०१०१	देवाः सर्षिगणाश् चैव उपतस्थुर् अनेकशः  
०३,१४२।०२८द्@०१६_०१०२	उपसर्प्य च देवेशं ब्रह्माणं लोकसाक्षिकम्  
०३,१४२।०२८द्@०१६_०१०३	भूत्वा प्राञ्जलयः सर्वे वाक्यम् उच्चारयंस् तदा  
०३,१४२।०२८द्@०१६_०१०४	लोकाः सङ्क्षुभिताः सर्वे व्याकुलं च चराचरम्  
०३,१४२।०२८द्@०१६_०१०५	समुद्राणां च सङ्क्षोभस् त्रिदशेश प्रकाशते  
०३,१४२।०२८द्@०१६_०१०६	सैषा वसुमती कृत्स्ना योजनानां शतं गता  
०३,१४२।०२८द्@०१६_०१०७	किम् एतत् किम्प्रभावेण येनेदं व्याकुलं जगत्  
०३,१४२।०२८द्@०१६_०१०८	ब्रह्मोवाच  
०३,१४२।०२८द्@०१६_०१०८	आख्यातु नो भवाञ् शीघ्रं विसञ्ज्ञाः स्मेह सर्वशः  
०३,१४२।०२८द्@०१६_०१०९	असुरेभ्यो भयं नास्ति युष्माकं कुत्र चित् क्व चित्  
०३,१४२।०२८द्@०१६_०११०	श्रूयतां यत् कृतेष्व् एव सङ्क्षोभो जायते ऽमराः  
०३,१४२।०२८द्@०१६_०१११	यो ऽसौ सर्वत्रगः श्रीमान् अक्षरात्मा व्यवस्थितः  
०३,१४२।०२८द्@०१६_०११२	तस्य प्रभावात् सङ्क्षोभस् त्रिदिवस्य प्रकाशते  
०३,१४२।०२८द्@०१६_०११३	यैषा वसुमती कृत्स्ना योजनानां शतं गता  
०३,१४२।०२८द्@०१६_०११४	समुद्धृता पुनस् तेन विष्णुना परमात्मना  
०३,१४२।०२८द्@०१६_०११५	तस्याम् उद्धार्यमाणायां सङ्क्षोभः समजायत  
०३,१४२।०२८द्@०१६_०११६	देवा ऊचुः  
०३,१४२।०२८द्@०१६_०११६	एवं भवन्तो जानन्तु छिद्यतां संशयश् च वः  
०३,१४२।०२८द्@०१६_०११७	क्व तद्भूतं वसुमतीं समुद्धरति हृष्टवत्  
०३,१४२।०२८द्@०१६_०११८	ब्रह्मोवाच  
०३,१४२।०२८द्@०१६_०११८	तं देशं भगवन् ब्रूहि तत्र यास्यामहे वयम्  
०३,१४२।०२८द्@०१६_०११९	हन्त गच्छत भद्रं वो नन्दने पश्यत स्थितम्  
०३,१४२।०२८द्@०१६_०१२०	एषो ऽत्र भगवाञ् श्रीमान् सुपर्णः सम्प्रकाशते  
०३,१४२।०२८द्@०१६_०१२१	वाराहेणैव रूपेण भगवांल् लोकभावनः  
०३,१४२।०२८द्@०१६_०१२२	कालानल इवाभाति पृथिवीतलम् उद्धरन्  
०३,१४२।०२८द्@०१६_०१२३	एतस्योरसि सुव्यक्तं श्रीवत्सम् अभिराजते  
०३,१४२।०२८द्@०१६_०१२४	पश्यध्वं विबुधाः सर्वे भूतम् एतद् अनामयम्  
०३,१४२।०२८द्@०१६_०१२४	लोमश उवाच  
०३,१४२।०२८द्@०१६_०१२५	ततो दृष्ट्वा महात्मानं श्रुत्वा चामन्त्र्य चामराः  
०३,१४२।०२८द्@०१६_०१२६	वैशम्पायन उवाच  
०३,१४२।०२८द्@०१६_०१२६	पितामहं पुरस्कृत्य जग्मुर् देवा यथागतम्  
०३,१४२।०२८द्@०१६_०१२७	श्रुत्वा तु तां कथां सर्वे पाण्डवा जनमेजय  
०३,१४२।०२८द्@०१६_०१२८	लोमशादेशितेनाशु पथा जग्मुः प्रहृष्टवत्  
०३,१४३।००१	वैशम्पायन उवाच  
०३,१४३।००१अ	ते शूरास् ततधन्वानस् तूणवन्तः समार्गणाः  
०३,१४३।००१च्	बद्धगोधाङ्गुलित्राणाः खद्गवन्तो ऽमितौजसः  
०३,१४३।००२अ	परिगृह्य द्विजश्रेष्ठाञ् श्रेष्ठाः सर्वधनुष्मताम्  
०३,१४३।००२च्	पाञ्चालीसहिता राजन् प्रययुर् गन्धमादनम्  
०३,१४३।००३अ	सरांसि सरितश् चैव पर्वतांश् च वनानि च  
०३,१४३।००३च्	वृक्षांश् च बहुलच्छायान् ददृशुर् गिरिमूर्धनि  
०३,१४३।००३ए	नित्यपुष्पफलान् देशान् देवर्षिगणसेवितान्  
०३,१४३।००४अ	आत्मन्य् आत्मानम् आधाय वीरा मूलफलाशनाः  
०३,१४३।००४च्	चेरुर् उच्चावचाकारान् देशान् विषमसङ्कटान्  
०३,१४३।००४ए	पश्यन्तो मृगजातानि बहूनि विविधानि च  
०३,१४३।००५अ	ऋषिसिद्धामरयुतं गन्धर्वाप्सरसां प्रियम्  
०३,१४३।००५च्	विविशुस् ते महात्मानः किन्नराचरितं गिरिम्  
०३,१४३।००६अ	प्रविशत्स्व् अथ वीरेषु पर्वतं गन्धमादनम्  
०३,१४३।००६च्	चण्डवातं महद् वर्षं प्रादुरासीद् विशां पते  
०३,१४३।००७अ	ततो रेणुः समुद्भूतः सपत्रबहुलो महान्  
०३,१४३।००७च्	पृथिवीं चान्तरिक्षं च द्यां चैव तमसावृणोत्  
०३,१४३।००८अ	न स्म प्रज्ञायते किं चिद् आवृते व्योम्नि रेणुना  
०३,१४३।००८च्	न चापि शेकुस् ते कर्तुम् अन्योन्यस्याभिभाषणम्  
०३,१४३।००९अ	न चापश्यन्त ते ऽन्योन्यं तमसा हतचक्षुषः  
०३,१४३।००९च्	आकृष्यमाणा वातेन साश्मचूर्णेन भारत  
०३,१४३।०१०अ	द्रुमाणां वातभग्नानां पततां भूतले भृशम्  
०३,१४३।०१०च्	अन्येषां च महीजानां शब्दः समभवन् महान्  
०३,१४३।०११अ	द्यौः स्वित् पतति किं भूमौ दीर्यन्ते पर्वता नु किम्  
०३,१४३।०११च्	इति ते मेनिरे सर्वे पवनेन विमोहिताः  
०३,१४३।०१२अ	ते यथानन्तरान् वृक्षान् वल्मीकान् विषमाणि च  
०३,१४३।०१२च्	पाणिभिः परिमार्गन्तो भीता वायोर् निलिल्यिरे  
०३,१४३।०१३अ	ततः कार्मुकम् उद्यम्य भीमसेनो महाबलः  
०३,१४३।०१३च्	कृष्णाम् आदाय सङ्गत्या तस्थाव् आश्रित्य पादपम्  
०३,१४३।०१४अ	धर्मराजश् च धौम्यश् च निलिल्याते महावने  
०३,१४३।०१४च्	अग्निहोत्राण्य् उपादाय सहदेवस् तु पर्वते  
०३,१४३।०१५अ	नकुलो ब्राह्मणाश् चान्ये लोमशश् च महातपाः  
०३,१४३।०१५च्	वृक्षान् आसाद्य सन्त्रस्तास् तत्र तत्र निलिल्यिरे  
०३,१४३।०१६अ	मन्दीभूते च पवने तस्मिन् रजसि शाम्यति  
०३,१४३।०१६च्	महद्भिः पृषतैस् तूर्णं वर्षम् अभ्याजगाम ह  
०३,१४३।०१६द्*०६८२_०१	भृशं चटचटाशब्दो वज्राणां क्षिप्यताम् इव  
०३,१४३।०१६द्*०६८२_०२	ततस् ताः चञ्चलाभासश् चेरुर् अभ्रे च विद्युतः  
०३,१४३।०१७अ	ततो ऽश्मसहिता धाराः संवृण्वन्त्यः समन्ततः  
०३,१४३।०१७च्	प्रपेतुर् अनिशं तत्र शीघ्रवातसमीरिताः  
०३,१४३।०१८अ	ततः सागरगा आपः कीर्यमाणाः समन्ततः  
०३,१४३।०१८च्	प्रादुरासन् सकलुसाः फेनवत्यो विशां पते  
०३,१४३।०१९अ	वहन्त्यो वारि बहुलं फेनोडुपपरिप्लुतम्  
०३,१४३।०१९च्	परिसस्रुर् महाशब्दाः प्रकर्षन्त्यो महीरुहान्  
०३,१४३।०२०अ	तस्मिन्न् उपरते वर्षे वाते च समतां गते  
०३,१४३।०२०च्	गते ह्य् अम्भसि निम्नानि प्रादुर्भूते दिवाकरे  
०३,१४३।०२१अ	निर्जग्मुस् ते शनैः सर्वे समाजग्मुश् च भारत  
०३,१४३।०२१च्	प्रतस्थुश् च पुनर् वीराः पर्वतं गन्धमादनम्  
०३,१४४।००१	वैशम्पायन उवाच  
०३,१४४।००१अ	ततः प्रयातमात्रेषु पाण्डवेषु महात्मसु  
०३,१४४।००१च्	पद्भ्याम् अनुचिता गन्तुं द्रौपदी समुपाविशत्  
०३,१४४।००२अ	श्रान्ता दुःखपरीता च वातवर्षेण तेन च  
०३,१४४।००२च्	सौकुमार्याच् च पाञ्चाली सम्मुमोह यशस्विनी  
०३,१४४।००३अ	सा पात्यमाना मोहेन बाहुभ्याम् असितेक्षणा  
०३,१४४।००३च्	वृत्ताभ्याम् अनुरूपाभ्याम् ऊरू समवलम्बत  
०३,१४४।००४अ	आलम्बमाना सहिताव् ऊरू गजकरोपमौ  
०३,१४४।००४च्	पपात सहसा भूमौ वेपन्ती कदली यथा  
०३,१४४।००५अ	तां पतन्तीं वरारोहां सज्जमानां लताम् इव  
०३,१४४।००५च्	नकुलः समभिद्रुत्य परिजग्राह वीर्यवान्  
०३,१४४।००६	नकुल उवाच  
०३,१४४।००६अ	राजन् पाञ्चालराजस्य सुतेयम् असितेक्षणा  
०३,१४४।००६च्	श्रान्ता निपतिता भूमौ ताम् अवेक्षस्व भारत  
०३,१४४।००७अ	अदुःखार्हा परं दुःखं प्राप्तेयं मृदुगामिनी  
०३,१४४।००७च्	आश्वासय महाराज ताम् इमां श्रमकर्शिताम्  
०३,१४४।००८	वैशम्पायन उवाच  
०३,१४४।००८अ	राजा तु वचनात् तस्य भृशं दुःखसमन्वितः  
०३,१४४।००८च्	भीमश् च सहदेवश् च सहसा समुपाद्रवन्  
०३,१४४।००९अ	ताम् अवेक्ष्य तु कौन्तेयो विवर्णवदनां कृशाम्  
०३,१४४।००९च्	अङ्कम् आनीय धर्मात्मा पर्यदेवयद् आतुरः  
०३,१४४।०१०अ	कथं वेश्मसु गुप्तेषु स्वास्तीर्णशयनोचिता  
०३,१४४।०१०च्	शेते निपतिता भूमौ सुखार्हा वरवर्णिनी  
०३,१४४।०११अ	सुकुमारौ कथं पादौ मुखं च कमलप्रभम्  
०३,१४४।०११च्	मत्कृते ऽद्य वरार्हायाः श्यामतां समुपागतम्  
०३,१४४।०१२अ	किम् इदं द्यूतकामेन मया कृतम् अबुद्धिना  
०३,१४४।०१२च्	आदाय कृष्णां चरता वने मृगगणायुते  
०३,१४४।०१३अ	सुखं प्राप्स्यति पाञ्चाली पाण्डवान् प्राप्य वै पतीन्  
०३,१४४।०१३च्	इति द्रुपदराजेन पित्रा दत्तायतेक्षणा  
०३,१४४।०१४अ	तत् सर्वम् अनवाप्यैव श्रमशोकाद् धि कर्शिता  
०३,१४४।०१४च्	शेते निपतिता भूमौ पापस्य मम कर्मभिः  
०३,१४४।०१५अ	तथा लालप्यमाने तु धर्मराजे युधिष्ठिरे  
०३,१४४।०१५च्	धौम्यप्रभृतयः सर्वे तत्राजग्मुर् द्विजोत्तमाः  
०३,१४४।०१६अ	ते समाश्वासयाम् आसुर् आशीर्भिश् चाप्य् अपूजयन्  
०३,१४४।०१६च्	रक्षोघ्नांश् च तथा मन्त्राञ् जेपुश् चक्रुश् च ते क्रियाः  
०३,१४४।०१७अ	पठ्यमानेषु मन्त्रेषु शान्त्यर्थं परमर्षिभिः  
०३,१४४।०१७च्	स्पृश्यमाना करैः शीतैः पाण्डवैश् च मुहुर् मुहुः  
०३,१४४।०१८अ	सेव्यमाना च शीतेन जलमिश्रेण वायुना  
०३,१४४।०१८च्	पाञ्चाली सुखम् आसाद्य लेभे चेतः शनैः शनैः  
०३,१४४।०१९अ	परिगृह्य च तां दीनां कृष्णाम् अजिनसंस्तरे  
०३,१४४।०१९च्	तदा विश्रामयाम् आसुर् लब्धसञ्ज्ञां तपस्विनीम्  
०३,१४४।०२०अ	तस्या यमौ रक्ततलौ पादौ पूजितलक्षणौ  
०३,१४४।०२०च्	कराभ्यां किणजाताभ्यां शनकैः संववाहतुः  
०३,१४४।०२१अ	पर्याश्वासयद् अप्य् एनां धर्मराजो युधिष्ठिरः  
०३,१४४।०२१च्	उवाच च कुरुश्रेष्ठो भीमसेनम् इदं वचः  
०३,१४४।०२२अ	बहवः पर्वता भीम विषमा हिमदुर्गमाः  
०३,१४४।०२२च्	तेषु कृष्णा महाबाहो कथं नु विचरिष्यति  
०३,१४४।०२३	भीमसेन उवाच  
०३,१४४।०२३अ	त्वां राजन् राजपुत्रीं च यमौ च पुरुषर्षभौ  
०३,१४४।०२३च्	स्वयं नेष्यामि राजेन्द्र मा विषादे मनः कृथाः  
०३,१४४।०२४अ	अथ वासौ मया जातो विहगो मद्बलोपमः  
०३,१४४।०२४च्	वहेद् अनघ सर्वान् नो वचनात् ते घतोत्कचः  
०३,१४४।०२४द्*०६८३_०१	एतच् छ्रुत्वा तु वचनं भीमसेनस्य धर्मराट्  
०३,१४४।०२४द्*०६८३_०२	भीमं सम्पूजयंस् तुष्ट एवम् अस्त्व् इत्य् अभाषत  
०३,१४४।०२५	वैशम्पायन उवाच  
०३,१४४।०२५अ	अनुज्ञातो धर्मराज्ञा पुत्रं सस्मार राक्षसम्  
०३,१४४।०२५च्	घटोत्कचश् च धर्मात्मा स्मृतमात्रः पितुस् तदा  
०३,१४४।०२५ए	कृताञ्जलिर् उपातिष्ठद् अभिवाद्याथ पाण्डवान्  
०३,१४४।०२६अ	ब्राह्मणांश् च महाबाहुः स च तैर् अभिनन्दितः  
०३,१४४।०२६च्	उवाच भीमसेनं स पितरं सत्यविक्रमः  
०३,१४४।०२७अ	स्मृतो ऽस्मि भवता शीघ्रं शुश्रूषुर् अहम् आगतः  
०३,१४४।०२७च्	आज्ञापय महाबाहो सर्वं कर्तास्म्य् असंशयम्  
०३,१४४।०२७ए	तच् छ्रुत्वा भीमसेनस् तु राक्षसं परिषस्वजे  
०३,१४५।००१	युधिष्ठिर उवाच  
०३,१४५।००१अ	धर्मज्ञो बलवाञ् शूरः सद्यो राक्षसपुङ्गवः  
०३,१४५।००१च्	भक्तो ऽस्मान् औरसः पुत्रो भीम गृह्णातु मातरम्  
०३,१४५।००२अ	तव भीम बलेनाहम् अतिभीमपराक्रम  
०३,१४५।००२च्	अक्षतः सह पाञ्चाल्या गच्छेयं गन्धमादनम्  
०३,१४५।००३	वैशम्पायन उवाच  
०३,१४५।००३अ	भ्रातुर् वचनम् आज्ञाय भीमसेनो घटोत्कचम्  
०३,१४५।००३च्	आदिदेश नरव्याघ्रस् तनयं शत्रुकर्शनम्  
०३,१४५।००४अ	हैडिम्बेय परिश्रान्ता तव मातापराजिता  
०३,१४५।००४च्	त्वं च कामगमस् तात बलवान् वह तां खग  
०३,१४५।००५अ	स्कन्धम् आरोप्य भद्रं ते मध्ये ऽस्माकं विहायसा  
०३,१४५।००५च्	गच्छ नीचिकया गत्या यथा चैनां न पीडयेः  
०३,१४५।००६	घटोत्कच उवाच  
०३,१४५।००६अ	धर्मराजं च धौम्यं च राजपुत्रीं यमौ तथा  
०३,१४५।००६च्	एको ऽप्य् अहम् अलं वोढुं किम् उताद्य सहायवान्  
०३,१४५।००६द्*०६८४_०१	अन्ये च शतशः शूरा विहगाः कामरूपिणः  
०३,१४५।००६द्*०६८४_०२	सर्वान् वो ब्राह्मणैः सार्धं वक्ष्यन्ति सहितानघ  
०३,१४५।००६द्*०६८५_०१	मन्दं मन्दं गमिष्यामि वहन् द्रुपदनन्दिनीम्  
०३,१४५।००७	वैशम्पायन उवाच  
०३,१४५।००७अ	एवम् उक्त्वा ततः कृष्णाम् उवाह स घटोत्कचः  
०३,१४५।००७च्	पाण्डूनां मध्यगो वीरः पाण्डवान् अपि चापरे  
०३,१४५।००८अ	लोमशः सिद्धमार्गेण जगामानुपमद्युतिः  
०३,१४५।००८च्	स्वेनैवात्मप्रभावेन द्वितीय इव भास्करः  
०३,१४५।००९अ	ब्राह्मणांश् चापि तान् सर्वान् समुपादाय राक्षसाः  
०३,१४५।००९च्	नियोगाद् राक्षसेन्द्रस्य जग्मुर् भीमपराक्रमाः  
०३,१४५।०१०अ	एवं सुरमणीयानि वनान्य् उपवनानि च  
०३,१४५।०१०च्	आलोकयन्तस् ते जग्मुर् विशालां बदरीं प्रति  
०३,१४५।०११अ	ते त्व् आशुगतिभिर् वीरा राक्षसैस् तैर् महाबलैः  
०३,१४५।०११च्	उह्यमाना ययुः शीघ्रं महद् अध्वानम् अल्पवत्  
०३,१४५।०१२अ	देशान् म्लेच्छगणाकीर्णान् नानारत्नाकरायुतान्  
०३,१४५।०१२च्	ददृशुर् गिरिपादांश् च नानाधातुसमाचितान्  
०३,१४५।०१२द्*०६८६_०१	आसेवितान् किम्पुरुषैर् गन्धर्वैश् च समन्ततः  
०३,१४५।०१३अ	विद्याधरगणाकीर्णान् युतान् वानरकिन्नरैः  
०३,१४५।०१३च्	तथा किम्पुरुषैश् चैव गन्धर्वैश् च समन्ततः  
०३,१४५।०१३द्*०६८७_०१	सृमरैश् चमरैश् चैव वानरै रुरुभिस् तथा  
०३,१४५।०१३द्*०६८७_०२	वराहैर् गवयैश् चैव महिषैश् च समावृतान्  
०३,१४५।०१३द्*०६८८_०१	नानाविधैर् मृगैर् अन्यैर् उपेतान् सौम्यदर्शनैः  
०३,१४५।०१४अ	नदीजालसमाकीर्णान् नानापक्षिरुताकुलान्  
०३,१४५।०१४च्	नानाविधैर् मृगैर् जुष्टान् वानरैश् चोपशोभितान्  
०३,१४५।०१४द्*०६८९_०१	समदैश् चापि विहगैः पादपैर् अन्वितांस् तथा  
०३,१४५।०१५अ	ते व्यतीत्य बहून् देशान् उत्तरांश् च कुरून् अपि  
०३,१४५।०१५च्	ददृशुर् विविधाश्चर्यं कैलासं पर्वतोत्तमम्  
०३,१४५।०१६अ	तस्याभ्याशे तु ददृशुर् नरनारायणाश्रमम्  
०३,१४५।०१६च्	उपेतं पादपैर् दिव्यैः सदापुष्पफलोपगैः  
०३,१४५।०१७अ	ददृशुस् तां च बदरीं वृत्तस्कन्धां मनोरमाम्  
०३,१४५।०१७च्	स्निग्धाम् अविरलच्छायां श्रिया परमया युताम्  
०३,१४५।०१८अ	पत्रैः स्निग्धैर् अविरलैर् उपेतां मृदुभिः शुभाम्  
०३,१४५।०१८च्	विशालशाखां विस्तीर्णाम् अतिद्युतिसमन्विताम्  
०३,१४५।०१९अ	फलैर् उपचितैर् दिव्यैर् आचितां स्वादुभिर् भृशम्  
०३,१४५।०१९च्	मधुस्रवैः सदा दिव्यां महर्षिगणसेविताम्  
०३,१४५।०१९ए	मदप्रमुदितैर् नित्यं नानाद्विजगणैर् युताम्  
०३,१४५।०२०अ	अदंशमशके देशे बहुमूलफलोदके  
०३,१४५।०२०च्	नीलशाद्वलसञ्छन्ने देवगन्धर्वसेविते  
०३,१४५।०२१अ	सुसमीकृतभूभागे स्वभावविहिते शुभे  
०३,१४५।०२१च्	जातां हिममृदुस्पर्शे देशे ऽपहतकण्टके  
०३,१४५।०२२अ	ताम् उपेत्य महात्मानः सह तैर् ब्राह्मणर्षभैः  
०३,१४५।०२२च्	अवतेरुस् ततः सर्वे राक्षसस्कन्धतः शनैः  
०३,१४५।०२३अ	ततस् तम् आश्रमं पुण्यं नरनारायणाश्रितम्  
०३,१४५।०२३च्	ददृशुः पाण्डवा राजन् सहिता द्विजपुङ्गवैः  
०३,१४५।०२४अ	तमसा रहितं पुण्यम् अनामृष्टं रवेः करैः  
०३,१४५।०२४च्	क्षुत्तृट्शीतोष्णदोषैश् च वर्जितं शोकनाशनम्  
०३,१४५।०२५अ	महर्षिगणसम्बाधं ब्राह्म्या लक्ष्म्या समन्वितम्  
०३,१४५।०२५च्	दुष्प्रवेशं महाराज नरैर् धर्मबहिष्कृतैः  
०३,१४५।०२६अ	बलिहोमार्चितं दिव्यं सुसम्मृष्टानुलेपनम्  
०३,१४५।०२६च्	दिव्यपुष्पोपहारैश् च सर्वतो ऽभिविराजितम्  
०३,१४५।०२७अ	विशालैर् अग्निशरणैः स्रुग्भाण्डैर् आचितं शुभैः  
०३,१४५।०२७च्	महद्भिस् तोयकलशैः कठिनैश् चोपशोभितम्  
०३,१४५।०२७ए	शरण्यं सर्वभूतानां ब्रह्मघोषनिनादितम्  
०३,१४५।०२८अ	दिव्यम् आश्रयणीयं तम् आश्रमं श्रमनाशनम्  
०३,१४५।०२८च्	श्रिया युतम् अनिर्देश्यं देवचर्योपशोभितम्  
०३,१४५।०२९अ	फलमूलाशनैर् दान्तैश् चीरकृष्णाजिनाम्बरैः  
०३,१४५।०२९च्	सूर्यवैश्वानरसमैस् तपसा भावितात्मभिः  
०३,१४५।०३०अ	महर्षिभिर् मोक्षपरैर् यतिभिर् नियतेन्द्रियैः  
०३,१४५।०३०च्	ब्रह्मभूतैर् महाभागैर् उपेतं ब्रह्मवादिभिः  
०३,१४५।०३१अ	सो ऽभ्यगच्छन् महातेजास् तान् ऋषीन् नियतः शुचिः  
०३,१४५।०३१च्	भ्रातृभिः सहितो धीमान् धर्मपुत्रो युधिष्ठिरः  
०३,१४५।०३२अ	दिव्यज्ञानोपपन्नास् ते दृष्ट्वा प्राप्तं युधिष्ठिरम्  
०३,१४५।०३२च्	अभ्यगच्छन्त सुप्रीताः सर्व एव महर्षयः  
०३,१४५।०३२ए	आशीर्वादान् प्रयुञ्जानाः स्वाध्यायनिरता भृशम्  
०३,१४५।०३३अ	प्रीतास् ते तस्य सत्कारं विधिना पावकोपमाः  
०३,१४५।०३३च्	उपाजह्रुश् च सलिलं पुष्पमूलफलं शुचि  
०३,१४५।०३४अ	स तैः प्रीत्याथ सत्कारम् उपनीतं महर्षिभिः  
०३,१४५।०३४च्	प्रयतः प्रतिगृह्याथ धर्मपुत्रो युधिष्ठिरः  
०३,१४५।०३५अ	तं शक्रसदनप्रख्यं दिव्यगन्धं मनोरमम्  
०३,१४५।०३५च्	प्रीतः स्वर्गोपमं पुण्यं पाण्डवः सह कृष्णया  
०३,१४५।०३६अ	विवेश शोभया युक्तं भ्रातृभिश् च सहानघ  
०३,१४५।०३६च्	ब्राह्मणैर् वेदवेदाङ्गपारगैश् च सहाच्युतः  
०३,१४५।०३७अ	तत्रापश्यत् स धर्मात्मा देवदेवर्षिपूजितम्  
०३,१४५।०३७च्	नरनारायणस्थानं भागीरथ्योपशोभितम्  
०३,१४५।०३७द्*०६९०_०१	पश्यन्तस् ते नरव्याघ्रा रेमिरे तत्र पाण्डवाः  
०३,१४५।०३८अ	मधुस्रवफलां दिव्यां महर्षिगणसेविताम्  
०३,१४५।०३८च्	ताम् उपेत्य महात्मानस् ते ऽवसन् ब्राह्मणैः सह  
०३,१४५।०३८द्*०६९१_०१	मुदा युक्ता महात्मानो रेमिरे तत्र ते तदा  
०३,१४५।०३९अ	आलोकयन्तो मैनाकं नानाद्विजगणायुतम्  
०३,१४५।०३९च्	हिरण्यशिखरं चैव तच् च बिन्दुसरः शिवम्  
०३,१४५।०४०अ	भागीरथीं सुतीर्थां च शीतामलजलां शिवाम्  
०३,१४५।०४०ब्*०६९२_०१	प्राप्य पुण्यां देवनदीं विशालां बदरीं तथा  
०३,१४५।०४०च्	मणिप्रवालप्रस्तारां पादपैर् उपशोभिताम्  
०३,१४५।०४१अ	दिव्यपुष्पसमाकीर्णां मनसः प्रीतिवर्धनीम्  
०३,१४५।०४१च्	वीक्षमाणा महात्मानो विजह्रुस् तत्र पाण्डवाः  
०३,१४५।०४१द्*०६९३_०१	तस्मिन् देवर्षिचरिते देशे परमदुर्गमे  
०३,१४५।०४१द्*०६९३_०२	भागीरथीपुण्यजले तर्पयां चक्रिरे तदा  
०३,१४५।०४१द्*०६९३_०३	देवान् ऋषींश् च कौन्तेयाः परमं शौचम् आस्थिताः  
०३,१४५।०४२अ	तत्र देवान् पितॄंश् चैव तर्पयन्तः पुनः पुनः  
०३,१४५।०४२च्	ब्राह्मणैः सहिता वीरा न्यवसन् पुरुषर्षभाः  
०३,१४५।०४३अ	कृष्णायास् तत्र पश्यन्तः क्रीडितान्य् अमरप्रभाः  
०३,१४५।०४३च्	विचित्राणि नरव्याघ्रा रेमिरे तत्र पाण्डवाः  
०३,१४६।००१	वैशम्पायन उवाच  
०३,१४६।००१अ	तत्र ते पुरुषव्याघ्राः परमं शौचम् आस्थिताः  
०३,१४६।००१च्	षड्रात्रम् अवसन् वीरा धनञ्जयदिदृक्षया  
०३,१४६।००१ए	तस्मिन् विहरमाणाश् च रममाणाश् च पाण्डवाः  
०३,१४६।००२अ	मनोज्ञे काननवरे सर्वभूतमनोरमे  
०३,१४६।००२च्	पादपैः पुष्पविकचैः फलभारावनामितैः  
०३,१४६।००३अ	शोभितं सर्वतोरम्यैः पुंस्कोकिलकुलाकुलैः  
०३,१४६।००३च्	स्निग्धपत्रैर् अविरलैः शीतच्छायैर् मनोरमैः  
०३,१४६।००४अ	सरांसि च विचित्राणि प्रसन्नसलिलानि च  
०३,१४६।००४च्	कमलैः सोत्पलैस् तत्र भ्राजमानानि सर्वशः  
०३,१४६।००४ए	पश्यन्तश् चारुरूपाणि रेमिरे तत्र पाण्डवाः  
०३,१४६।००५अ	पुण्यगन्धः सुखस्पर्शो ववौ तत्र समीरणः  
०३,१४६।००५च्	ह्लादयन् पाण्डवान् सर्वान् सकृष्णान् सद्विजर्षभान्  
०३,१४६।००६अ	ततः पूर्वोत्तरो वायुः पवमानो यदृच्छया  
०३,१४६।००६च्	सहस्रपत्रम् अर्काभं दिव्यं पद्मम् उदावहत्  
०३,१४६।००७अ	तद् अपश्यत पाञ्चाली दिव्यगन्धं मनोरमम्  
०३,१४६।००७च्	अनिलेनाहृतं भूमौ पतितं जलजं शुचि  
०३,१४६।००८अ	तच् छुभा शुभम् आसाद्य सौगन्धिकम् अनुत्तमम्  
०३,१४६।००८च्	अतीव मुदिता राजन् भीमसेनम् अथाब्रवीत्  
०३,१४६।००९अ	पश्य दिव्यं सुरुचिरं भीम पुष्पम् अनुत्तमम्  
०३,१४६।००९च्	गन्धसंस्थानसम्पन्नं मनसो मम नन्दनम्  
०३,१४६।०१०अ	एतत् तु धर्मराजाय प्रदास्यामि परन्तप  
०३,१४६।०१०ब्*०६९४_०१	गृह्यापराणि पुष्पाणि बहूनि पुरुषर्षभ  
०३,१४६।०१०च्	हरेर् इदं मे कामाय काम्यके पुनर् आश्रमे  
०३,१४६।०११अ	यदि ते ऽहं प्रिया पार्थ बहूनीमान्य् उपाहर  
०३,१४६।०११च्	तान्य् अहं नेतुम् इच्छामि काम्यकं पुनर् आश्रमम्  
०३,१४६।०१२अ	एवम् उक्त्वा तु पाञ्चाली भीमसेनम् अनिन्दिता  
०३,१४६।०१२च्	जगाम धर्मराजाय पुष्पम् आदाय तत् तदा  
०३,१४६।०१३अ	अभिप्रायं तु विज्ञाय महिष्याः पुरुषर्षभः  
०३,१४६।०१३च्	प्रियायाः प्रियकामः स भीमो भीमपराक्रमः  
०३,१४६।०१४अ	वातं तम् एवाभिमुखो यतस् तत् पुष्पम् आगतम्  
०३,१४६।०१४च्	आजिहीर्षुर् जगामाशु स पुष्पाण्य् अपराण्य् अपि  
०३,१४६।०१५अ	रुक्मपृष्ठं धनुर् गृह्य शरांश् चाशीविषोपमान्  
०३,१४६।०१५च्	मृगराड् इव सङ्क्रुद्धः प्रभिन्न इव कुञ्जरः  
०३,१४६।०१५द्*०६९५_०१	ददृशुः सर्वभूतानि महाबाणधनुर्धरम्  
०३,१४६।०१५द्*०६९५_०२	न ग्लानिर् न च वैक्लव्यं न भयं न च सम्भ्रमः  
०३,१४६।०१५द्*०६९५_०३	कदा चिज् जुषते पार्थम् आत्मजं मातरिश्वनः  
०३,१४६।०१६अ	द्रौपद्याः प्रियम् अन्विच्छन् स्वबाहुबलम् आश्रितः  
०३,१४६।०१६च्	व्यपेतभयसम्मोहः शैलम् अभ्यपतद् बली  
०३,१४६।०१७अ	स तं द्रुमलतागुल्मच्छन्नं नीलशिलातलम्  
०३,१४६।०१७च्	गिरिं चचारारिहरः किन्नराचरितं शुभम्  
०३,१४६।०१८अ	नानावर्णधरैश् चित्रं धातुद्रुममृगाण्डजैः  
०३,१४६।०१८च्	सर्वभूषणसम्पूर्णं भूमेर् भुजम् इवोच्छ्रितम्  
०३,१४६।०१९अ	सर्वर्तुरमणीयेषु गन्धमादनसानुषु  
०३,१४६।०१९च्	सक्तचक्षुर् अभिप्रायं हृदयेनानुचिन्तयन्  
०३,१४६।०२०अ	पुंस्कोकिलनिनादेषु षट्पदाभिरुतेषु च  
०३,१४६।०२०च्	बद्धश्रोत्रमनश्चक्षुर् जगामामितविक्रमः  
०३,१४६।०२१अ	जिघ्रमाणो महातेजाः सर्वर्तुकुसुमोद्भवम्  
०३,१४६।०२१च्	गन्धम् उद्दामम् उद्दामो वने मत्त इव द्विपः  
०३,१४६।०२१द्*०६९६_०१	वीज्यमानः सुपुण्येन नानाकुसुमगन्धिना  
०३,१४६।०२२अ	ह्रियमाणश्रमः पित्रा सम्प्रहृष्टतनूरुहः  
०३,१४६।०२२च्	पितुः संस्पर्शशीतेन गन्धमादनवायुना  
०३,१४६।०२३अ	स यक्षगन्धर्वसुरब्रह्मर्षिगणसेवितम्  
०३,१४६।०२३च्	विलोडयाम् आस तदा पुष्पहेतोर् अरिन्दमः  
०३,१४६।०२४अ	विषमच्छेदरचितैर् अनुलिप्तम् इवाङ्गुलैः  
०३,१४६।०२४च्	विमलैर् धातुविच्छेदैः काञ्चनाञ्जनराजतैः  
०३,१४६।०२५अ	सपक्षम् इव नृत्यन्तं पार्श्वलग्नैः पयोधरैः  
०३,१४६।०२५च्	मुक्ताहारैर् इव चितं च्युतैः प्रस्रवणोदकैः  
०३,१४६।०२६अ	अभिरामनदीकुञ्जनिर्झरोदरकन्दरम्  
०३,१४६।०२६च्	अप्सरोनूपुररवैः प्रनृत्तबहुबर्हिणम्  
०३,१४६।०२७अ	दिग्वारणविषाणाग्रैर् घृष्टोपलशिलातलम्  
०३,१४६।०२७च्	स्रस्तांशुकम् इवाक्षोभ्यैर् निम्नगानिःसृतैर् जलैः  
०३,१४६।०२८अ	सशष्पकवलैः स्वस्थैर् अदूरपरिवर्तिभिः  
०३,१४६।०२८च्	भयस्याज्ञैश् च हरिणैः कौतूहलनिरीक्षितः  
०३,१४६।०२९अ	चालयन्न् ऊरुवेगेन लताजालान्य् अनेकशः  
०३,१४६।०२९च्	आक्रीडमानः कौन्तेयः श्रीमान् वायुसुतो ययौ  
०३,१४६।०३०अ	प्रियामनोरथं कर्तुम् उद्यतश् चारुलोचनः  
०३,१४६।०३०च्	प्रांशुः कनकतालाभः सिंहसंहननो युवा  
०३,१४६।०३१अ	मत्तवारणविक्रान्तो मत्तवारणवेगवान्  
०३,१४६।०३१च्	मत्तवारणताम्राक्षो मत्तवारणवारणः  
०३,१४६।०३२अ	प्रियपार्श्वोपविष्टाभिर् व्यावृत्ताभिर् विचेष्टितैः  
०३,१४६।०३२च्	यक्षगन्धर्वयोषाभिर् अदृश्याभिर् निरीक्षितः  
०३,१४६।०३२द्*०६९७_०१	यक्षराक्षसगन्धर्वनागकन्यापणाजिरे  
०३,१४६।०३३अ	नवावतारं रूपस्य विक्रीणन्न् इव पाण्डवः  
०३,१४६।०३३च्	चचार रमणीयेषु गन्धमादनसानुषु  
०३,१४६।०३४अ	संस्मरन् विविधान् क्लेशान् दुर्योधनकृतान् बहून्  
०३,१४६।०३४च्	द्रौपद्या वनवासिन्याः प्रियं कर्तुं समुद्यतः  
०३,१४६।०३५अ	सो ऽचिन्तयद् गते स्वर्गम् अर्जुने मयि चागते  
०३,१४६।०३५च्	पुष्पहेतोः कथं न्व् आर्यः करिष्यति युधिष्ठिरः  
०३,१४६।०३६अ	स्नेहान् नरवरो नूनम् अविश्वासाद् वनस्य च  
०३,१४६।०३६च्	नकुलं सहदेवं च न मोक्ष्यति युधिष्ठिरः  
०३,१४६।०३७अ	कथं नु कुसुमावाप्तिः स्याच् छीघ्रम् इति चिन्तयन्  
०३,१४६।०३७च्	प्रतस्थे नरशार्दूलः पक्षिराड् इव वेगितः  
०३,१४६।०३८अ	कम्पयन् मेदिनीं पद्भ्यां निर्घात इव पर्वसु  
०३,१४६।०३८च्	त्रासयन् गजयूथानि वातरंहा वृकोदरः  
०३,१४६।०३९अ	सिंहव्याघ्रगणांश् चैव मर्दमानो महाबलः  
०३,१४६।०३९च्	उन्मूलयन् महावृक्षान् पोथयंश् चोरसा बली  
०३,१४६।०४०अ	लतावल्लीश् च वेगेन विकर्षन् पाण्डुनन्दनः  
०३,१४६।०४०च्	उपर्य् उपरि शैलाग्रम् आरुरुक्षुर् इव द्विपः  
०३,१४६।०४०ए	विनर्दमानो ऽतिभृशं सविद्युद् इव तोयदः  
०३,१४६।०४०ड़्*०६९८_०१	व्यनदत् सुमहानादं भीमसेनो महाबलः  
०३,१४६।०४१अ	तस्य शब्देन घोरेण धनुर्घोषेण चाभिभो  
०३,१४६।०४१ब्*०६९९_०१	गुहाः सन्तत्यजुर् व्याघ्रा निलिल्युर् बिलवासिनः  
०३,१४६।०४१च्	त्रस्तानि मृगयूथानि समन्ताद् विप्रदुद्रुवुः  
०३,१४६।०४१द्*०७००_०१	ऋक्षाश् चोत्ससृजुर् वृक्षांस् तत्यजुर् हरयो गुहाम्  
०३,१४६।०४१द्*०७००_०२	व्यजृम्भन्त महासिंहा महिषाश् चावलोकयन्  
०३,१४६।०४१द्*०७००_०३	तेन वित्रासिता नागाः करेणुपरिवारिताः  
०३,१४६।०४१द्*०७००_०४	तद् वनं सम्परित्यज्य जग्मुर् अन्यन् महावनम्  
०३,१४६।०४१द्*०७००_०५	वराहमृगसङ्घाश् च महिषाश् च वनेचराः  
०३,१४६।०४१द्*०७००_०६	व्याघ्रगोमायुसङ्घाश् च प्रणेदुर् गवयैः सह  
०३,१४६।०४१द्*०७००_०७	रथाङ्गसाह्वदात्यूहा हंसकारण्डवप्लवाः  
०३,१४६।०४१द्*०७००_०८	शुकाः पुंस्कोकिलाः क्रौञ्चा विसञ्ज्ञा भेजिरे दिशः  
०३,१४६।०४१द्*०७००_०९	तथान्ये दर्पिता नागा महिषाश् च महाबलाः  
०३,१४६।०४२अ	अथापश्यन् महाबाहुर् गन्धमादनसानुषु  
०३,१४६।०४२च्	सुरम्यं कदलीषण्डं बहुयोजनविस्तृतम्  
०३,१४६।०४३अ	तम् अभ्यगच्छद् वेगेन क्षोभयिष्यन् महाबलः  
०३,१४६।०४३च्	महागज इवास्रावी प्रभञ्जन् विविधान् द्रुमान्  
०३,१४६।०४४अ	उत्पाट्य कदलीस्कन्धान् बहुतालसमुच्छ्रयान्  
०३,१४६।०४४च्	चिक्षेप तरसा भीमः समन्ताद् बलिनां वरः  
०३,१४६।०४४द्*०७०१_०१	महान्तम् अकरोत् तत्र तरूणां पाण्डवो बली  
०३,१४६।०४४द्*०७०२_०१	विमर्दं सुमहातेजा नृसिंह इव दर्पितः  
०३,१४६।०४५अ	ततः सत्त्वान्य् उपाक्रामन् बहूनि च महान्ति च  
०३,१४६।०४५च्	रुरुवारणसङ्घाश् च महिषाश् च जलाश्रयाः  
०३,१४६।०४५द्*०७०३_०१	प्रविवेश ततः क्षिप्रं तान् अपास्य महाबलः  
०३,१४६।०४५द्*०७०३_०२	वनं पाण्डुसुतः श्रीमाञ् शब्देनापूरयन् दिशः  
०३,१४६।०४५द्*०७०३अ_०१	दध्मौ च शङ्खं स्वनवत् सर्वप्राणेन पाण्डवः  
०३,१४६।०४६अ	सिंहव्याघ्राश् च सङ्क्रुद्धा भीमसेनम् अभिद्रवन्  
०३,१४६।०४६ब्*०७०४_०१	शकृन् मूत्रं च मुञ्चानां भयविभ्रान्तमानसाः  
०३,१४६।०४६च्	व्यादितास्या महारौद्रा विनदन्तो ऽतिभीषणाः  
०३,१४६।०४७अ	ततो वायुसुतः क्रोधात् स्वबाहुबलम् आश्रितः  
०३,१४६।०४७च्	गजेनाघ्नन् गजं भीमः सिंहं सिंहेन चाभिभूः  
०३,१४६।०४७ए	तलप्रहारैर् अन्यांश् च व्यहनत् पाण्डवो बली  
०३,१४६।०४८अ	ते हन्यमाना भीमेन सिंहव्याघ्रतरक्षवः  
०३,१४६।०४८च्	भयाद् विससृपुः सर्वे शकृन्मूत्रं च सुस्रुवुः  
०३,१४६।०४९अ	प्रविवेश ततः क्षिप्रं तान् अपास्य महाबलः  
०३,१४६।०४९च्	वनं पाण्डुसुतः श्रीमाञ् शब्देनापूरयन् दिशः  
०३,१४६।०५०अ	तेन शब्देन चोग्रेण भीमसेनरवेण च  
०३,१४६।०५०च्	वनान्तरगताः सर्वे वित्रेसुर् मृगपक्षिणः  
०३,१४६।०५१अ	तं शब्दं सहसा श्रुत्वा मृगपक्षिसमीरितम्  
०३,१४६।०५१च्	जलार्द्रपक्षा विहगाः समुत्पेतुः सहस्रशः  
०३,१४६।०५२अ	तान् औदकान् पक्षिगणान् निरीक्ष्य भरतर्षभः  
०३,१४६।०५२च्	तान् एवानुसरन् रम्यं ददर्श सुमहत् सरः  
०३,१४६।०५३अ	काञ्चनैः कदलीषण्डैर् मन्दमारुतकम्पितैः  
०३,१४६।०५३च्	वीज्यमानम् इवाक्षोभ्यं तीरान्तरविसर्पिभिः  
०३,१४६।०५४अ	तत् सरो ऽथावतीर्याशु प्रभूतकमलोत्पलम्  
०३,१४६।०५४च्	महागज इवोद्दामश् चिक्रीड बलवद् बली  
०३,१४६।०५४ए	विक्रीड्य तस्मिन् सुचिरम् उत्ततारामितद्युतिः  
०३,१४६।०५४ड़्*०७०५_०१	क्षोभयन् सलिलं भीमः प्रभिन्न इव वारणः  
०३,१४६।०५५अ	ततो ऽवगाह्य वेगेन तद् वनं बहुपादपम्  
०३,१४६।०५५च्	दध्मौ च शङ्खं स्वनवत् सर्वप्राणेन पाण्डवः  
०३,१४६।०५५द्*०७०६_०१	आस्फोटयच् च बलवान् भीमः सन्नादयन् दिशः  
०३,१४६।०५६अ	तस्य शङ्खस्य शब्देन भीमसेनरवेण च  
०३,१४६।०५६च्	बाहुशब्देन चोग्रेण नर्दन्तीव गिरेर् गुहाः  
०३,१४६।०५६द्*०७०७_०१	ततः शङ्खस्वनं श्रुत्वा नर्दितं च मुहुर् मुहुः  
०३,१४६।०५६द्*०७०७_०२	वृक्षाणां भज्यमानानां शब्दं श्रुत्वा तदा गिरौ  
०३,१४६।०५६द्*०७०७_०३	गन्धमादनपार्श्वस्थो रामस्याभिमतः सखा  
०३,१४६।०५६द्*०७०७_०४	हनूमान् नाम स कपिर् लाङ्गूलमधुनोत् ततः  
०३,१४६।०५६द्*०७०७_०५	तस्य दोधूयमानस्य लाङ्गूलं लीलया मुहुः  
०३,१४६।०५६द्*०७०७_०६	तेन लाङ्गूलशब्देन स्वनन्तीव दिशो दश  
०३,१४६।०५६द्*०७०७_०७	ततः पृथ्वी च शैलाश् च प्रकम्पितम् इवाभवत् (!)  
०३,१४६।०५७अ	तं वज्रनिष्पेषसमम् आस्फोटितरवं भृशम्  
०३,१४६।०५७च्	श्रुत्वा शैलगुहासुप्तैः सिंहैर् मुक्तो महास्वनः  
०३,१४६।०५८अ	सिंहनादभयत्रस्तैः कुञ्जरैर् अपि भारत  
०३,१४६।०५८च्	मुक्तो विरावः सुमहान् पर्वतो येन पूरितः  
०३,१४६।०५९अ	तं तु नादं ततः श्रुत्वा सुप्तो वानरपुङ्गवः  
०३,१४६।०५९च्	प्राजृम्भत महाकायो हनूमान् नाम वानरः  
०३,१४६।०५९द्*०७०८_०१	भ्रातरं भीमसेनं तु विज्ञाय हनुमान् कपिः  
०३,१४६।०५९द्*०७०८_०२	दिवङ्गमं रुरोधाथ मार्गं भीमस्य कारणात्  
०३,१४६।०५९द्*०७०८_०३	अनेन हि पथा मा वै गच्छेद् इति विचार्य सः  
०३,१४६।०५९द्*०७०८_०४	आस्त एकायने मार्गे कदलीषण्डमण्डिते  
०३,१४६।०५९द्*०७०८_०५	भ्रातुर् भीमस्य रक्षार्थं तं मार्गम् अवरुध्य वै  
०३,१४६।०५९द्*०७०८_०६	मात्र प्राप्स्यति शापं वा धर्षणां वेति पाण्डवः  
०३,१४६।०५९द्*०७०८_०७	कदलीषण्डमध्यस्थ एवं सञ्चिन्त्य वानरः  
०३,१४६।०६०अ	कदलीषण्डमध्यस्थो निद्रावशगतस् तदा  
०३,१४६।०६०ब्*०७०९_०१	तेन शब्देन महता व्याबुध्यत महाकपिः  
०३,१४६।०६०च्	जृम्भमाणः सुविपुलं शक्रध्वजम् इवोच्छ्रितम्  
०३,१४६।०६०ए	आस्फोटयत लाङ्गूलम् इन्द्राशनिसमस्वनम्  
०३,१४६।०६१अ	तस्य लाङ्गूलनिनदं पर्वतः स गुहामुखैः  
०३,१४६।०६१च्	उद्गारम् इव गौर् नर्दम् उत्ससर्ज समन्ततः  
०३,१४६।०६१द्*०७१०_०१	लाङ्गूलास्फोटशब्दाच् च चलितः स महागिरिः  
०३,१४६।०६१द्*०७१०_०२	विघूर्णमानशिखरः समन्तात् पर्यशीर्यत  
०३,१४६।०६२अ	स लाङ्गूलरवस् तस्य मत्तवारणनिस्वनम्  
०३,१४६।०६२च्	अन्तर्धाय विचित्रेषु चचार गिरिसानुषु  
०३,१४६।०६२द्*०७११_०१	तस्य श्रुत्वा तु निनदं महामेघरवस्वनम्  
०३,१४६।०६२द्*०७११_०२	प्रतिनेदुर् गजाः सिंहा वित्रेसुश् च मृगद्विजाः  
०३,१४६।०६३अ	स भीमसेनस् तं श्रुत्वा सम्प्रहृष्टतनूरुहः  
०३,१४६।०६३च्	शब्दप्रभवम् अन्विच्छंश् चचार कदलीवनम्  
०३,१४६।०६४अ	कदलीवनमध्यस्थम् अथ पीने शिलातले  
०३,१४६।०६४च्	स ददर्श महाबाहुर् वानराधिपतिं स्थितम्  
०३,१४६।०६५अ	विद्युत्सङ्घातदुष्प्रेक्ष्यं विद्युत्सङ्घातपिङ्गलम्  
०३,१४६।०६५च्	विद्युत्सङ्घातसदृशं विद्युत्सङ्घातचञ्चलम्  
०३,१४६।०६६अ	बाहुस्वस्तिकविन्यस्तपीनह्रस्वशिरोधरम्  
०३,१४६।०६६च्	स्कन्धभूयिष्ठकायत्वात् तनुमध्यकटीतटम्  
०३,१४६।०६७अ	किं चिच् चाभुग्नशीर्षेण दीर्घरोमाञ्चितेन च  
०३,१४६।०६७च्	लाङ्गूलेनोर्ध्वगतिना ध्वजेनेव विराजितम्  
०३,१४६।०६८अ	रक्तोष्ठं ताम्रजिह्वास्यं रक्तकर्णं चलद्भ्रुवम्  
०३,१४६।०६८ब्*०७१२_०१	विवृत्तदंष्ट्रादशनं शुक्लतीक्ष्णाग्रशोभितम्  
०३,१४६।०६८च्	वदनं वृत्तदंष्ट्राग्रं रश्मिवन्तम् इवोडुपम्  
०३,१४६।०६९अ	वदनाभ्यन्तरगतैः शुक्लभासैर् अलङ्कृतम्  
०३,१४६।०६९च्	केसरोत्करसम्मिश्रम् अशोकानाम् इवोत्करम्  
०३,१४६।०७०अ	हिरण्मयीनां मध्यस्थं कदलीनां महाद्युतिम्  
०३,१४६।०७०च्	दीप्यमानं स्ववपुषा अर्चिष्मन्तम् इवानलम्  
०३,१४६।०७१अ	निरीक्षन्तम् अवित्रस्तं लोचनैर् मधुपिङ्गलैः  
०३,१४६।०७१च्	तं वानरवरं वीरम् अतिकायं महाबलम्  
०३,१४६।०७१द्*०७१३_०१	स्वर्गपन्थानम् आवृत्य हिमवन्तम् इव स्थितम्  
०३,१४६।०७१द्*०७१४_०१	दृष्ट्वा चैनं महाबाहुर् एकस् तस्मिन् महावने  
०३,१४६।०७२अ	अथोपसृत्य तरसा भीमो भीमपराक्रमः  
०३,१४६।०७२ब्*०७१५_०१	भीमो भीमबलस् तत्र प्रविष्टः कदलीवनम्  
०३,१४६।०७२ब्*०७१५_०२	अपश्यद् वानरं सुप्तम् एकायनगते पथि  
०३,१४६।०७२च्	सिंहनादं समकरोद् बोधयिष्यन् कपिं तदा  
०३,१४६।०७३अ	तेन शब्देन भीमस्य वित्रेसुर् मृगपक्षिणः  
०३,१४६।०७३च्	हनूमांश् च महासत्त्व ईषद् उन्मील्य लोचने  
०३,१४६।०७३ए	अवैक्षद् अथ सावज्ञं लोचनैर् मधुपिङ्गलैः  
०३,१४६।०७३ड़्*०७१६_०१	ततः पवनजः श्रीमान् अन्तिकस्थं महौजसम्  
०३,१४६।०७४अ	स्मितेनाभाष्य कौन्तेयं वानरो नरम् अब्रवीत्  
०३,१४६।०७४च्	किमर्थं सरुजस् ते ऽहं सुखसुप्तः प्रबोधितः  
०३,१४६।०७५अ	ननु नाम त्वया कार्या दया भूतेषु जानता  
०३,१४६।०७५च्	वयं धर्मं न जानीमस् तिर्यग्योनिं समाश्रिताः  
०३,१४६।०७६अ	मनुष्या बुद्धिसम्पन्ना दयां कुर्वन्ति जन्तुषु  
०३,१४६।०७६च्	क्रूरेषु कर्मसु कथं देहवाक्चित्तदूषिषु  
०३,१४६।०७६ए	धर्मघातिषु सज्जन्ते बुद्धिमन्तो भवद्विधाः  
०३,१४६।०७७अ	न त्वं धर्मं विजानासि वृद्धा नोपासितास् त्वया  
०३,१४६।०७७च्	अल्पबुद्धितया वन्यान् उत्सादयसि यन् मृगान्  
०३,१४६।०७८अ	ब्रूहि कस् त्वं किमर्थं वा वनं त्वम् इदम् आगतः  
०३,१४६।०७८च्	वर्जितं मानुषैर् भावैस् तथैव पुरुषैर् अपि  
०३,१४६।०७८द्*०७१७_०१	क्व वा त्वयाद्य गन्तव्यं प्रब्रूहि पुरुषर्षभ  
०३,१४६।०७९अ	अतः परमगम्यो ऽयं पर्वतः सुदुरारुहः  
०३,१४६।०७९च्	विना सिद्धगतिं वीर गतिर् अत्र न विद्यते  
०३,१४६।०७९द्*०७१८_०१	देवलोकस्य मार्गो ऽयम् अगम्यो मानुषैः सदा  
०३,१४६।०८०अ	कारुण्यात् सौहृदाच् चैव वारये त्वां महाबल  
०३,१४६।०८०च्	नातः परं त्वया शक्यं गन्तुम् आश्वसिहि प्रभो  
०३,१४६।०८०द्*०७१९_०१	स्वागतं सर्वथैवेह तवाद्य मनुजर्षभ  
०३,१४६।०८१अ	इमान्य् अमृतकल्पानि मूलानि च फलानि च  
०३,१४६।०८१च्	भक्षयित्वा निवर्तस्व ग्राह्यं यदि वचो मम  
०३,१४६।०८१च्*०७२०_०१	**** **** मा वृथा प्राप्स्यसे वधम्  
०३,१४७।००१	वैशम्पायन उवाच  
०३,१४७।००१अ	एतच् छ्रुत्वा वचस् तस्य वानरेन्द्रस्य धीमतः  
०३,१४७।००१च्	भीमसेनस् तदा वीरः प्रोवाचामित्रकर्शनः  
०३,१४७।००२अ	को भवान् किन्निमित्तं वा वानरं वपुर् आश्रितः  
०३,१४७।००२च्	ब्राह्मणानन्तरो वर्णः क्षत्रियस् त्वानुपृच्छति  
०३,१४७।००३अ	कौरवः सोमवंशीयः कुन्त्या गर्भेण धारितः  
०३,१४७।००३च्	पाण्डवो वायुतनयो भीमसेन इति श्रुतः  
०३,१४७।००४अ	स वाक्यं भीमसेनस्य स्मितेन प्रतिगृह्य तत्  
०३,१४७।००४च्	हनूमान् वायुतनयो वायुपुत्रम् अभाषत  
०३,१४७।००५अ	वानरो ऽहं न ते मार्गं प्रदास्यामि यथेप्सितम्  
०३,१४७।००५च्	साधु गच्छ निवर्तस्व मा त्वं प्राप्स्यसि वैशसम्  
०३,१४७।००६	भीम उवाच  
०३,१४७।००६अ	वैशसं वास्तु यद् वान्यन् न त्वा पृच्छामि वानर  
०३,१४७।००६च्	प्रयच्छोत्तिष्ठ मार्गं मे मा त्वं प्राप्स्यसि वैशसम्  
०३,१४७।००७	हनूमान् उवाच  
०३,१४७।००७अ	नास्ति शक्तिर् ममोत्थातुं व्याधिना क्लेशितो ह्य् अहम्  
०३,१४७।००७च्	यद्य् अवश्यं प्रयातव्यं लङ्घयित्वा प्रयाहि माम्  
०३,१४७।००८	भीम उवाच  
०३,१४७।००८अ	निर्गुणः परमात्मेति देहं ते व्याप्य तिष्ठति  
०३,१४७।००८च्	तम् अहं ज्ञानविज्ञेयं नावमन्ये न लङ्घये  
०३,१४७।००९अ	यद्य् आगमैर् न विन्देयं तम् अहं भूतभावनम्  
०३,१४७।००९च्	क्रमेयं त्वां गिरिं चेमं हनूमान् इव सागरम्  
०३,१४७।०१०	हनूमान् उवाच  
०३,१४७।०१०अ	क एष हनुमान् नाम सागरो येन लङ्घितः  
०३,१४७।०१०च्	पृच्छामि त्वा कुरुश्रेष्ठ कथ्यतां यदि शक्यते  
०३,१४७।०११	भीम उवाच  
०३,१४७।०११अ	भ्राता मम गुणश्लाघ्यो बुद्धिसत्त्वबलान्वितः  
०३,१४७।०११च्	रामायणे ऽतिविख्यातः शूरो वानरपुङ्गवः  
०३,१४७।०१२अ	रामपत्नीकृते येन शतयोजनम् आयतः  
०३,१४७।०१२च्	सागरः प्लवगेन्द्रेण क्रमेणैकेन लङ्घितः  
०३,१४७।०१३अ	स मे भ्राता महावीर्यस् तुल्यो ऽहं तस्य तेजसा  
०३,१४७।०१३च्	बले पराक्रमे युद्धे शक्तो ऽहं तव निग्रहे  
०३,१४७।०१३द्*०७२१_०१	इदं देशम् अनुप्राप्तः कारणेनास्मि केन चित्  
०३,१४७।०१४अ	उत्तिष्ठ देहि मे मार्गं पश्य वा मे ऽद्य पौरुषम्  
०३,१४७।०१४च्	मच्छासनम् अकुर्वाणं मा त्वा नेष्ये यमक्षयम्  
०३,१४७।०१५	वैशम्पायन उवाच  
०३,१४७।०१५अ	विज्ञाय तं बलोन्मत्तं बाहुवीर्येण गर्वितम्  
०३,१४७।०१५च्	हृदयेनावहस्यैनं हनूमान् वाक्यम् अब्रवीत्  
०३,१४७।०१६अ	प्रसीद नास्ति मे शक्तिर् उत्थातुं जरयानघ  
०३,१४७।०१६च्	ममानुकम्पया त्व् एतत् पुच्छम् उत्सार्य गम्यताम्  
०३,१४७।०१६द्*०७२२_००	वैशम्पायन उवाच  
०३,१४७।०१६द्*०७२२_०१	एवम् उक्ते हनुमता हीनवीर्यपराक्रमम्  
०३,१४७।०१६द्*०७२२_०२	मनसाचिन्तयद् भीमः स्वबाहुबलदर्पितः  
०३,१४७।०१६द्*०७२२_०३	पुच्छे प्रगृह्य तरसा हीनवीर्यपराक्रमम्  
०३,१४७।०१६द्*०७२२_०४	सालोक्यम् अन्तकस्यैनं नयाम्य् अद्येह वानरम्  
०३,१४७।०१६द्*०७२३_०१	एवम् उक्तस् तु बलवान् भीमो भीमपराक्रमः  
०३,१४७।०१७अ	सावज्ञम् अथ वामेन स्मयञ् जग्राह पाणिना  
०३,१४७।०१७च्	न चाशकच् चालयितुं भीमः पुच्छं महाकपेः  
०३,१४७।०१८अ	उच्चिक्षेप पुनर् दोर्भ्याम् इन्द्रायुधम् इवोच्छ्रितम्  
०३,१४७।०१८च्	नोद्धर्तुम् अशकद् भीमो दोर्भ्याम् अपि महाबलः  
०३,१४७।०१९अ	उत्क्षिप्तभ्रूर् विवृत्ताक्षः संहतभ्रुकुटीमुखः  
०३,१४७।०१९च्	स्विन्नगात्रो ऽभवद् भीमो न चोद्धर्तुं शशाक ह  
०३,१४७।०२०अ	यत्नवान् अपि तु श्रीमांल् लाङ्गूलोद्धरणोद्धुतः  
०३,१४७।०२०च्	कपेः पार्श्वगतो भीमस् तस्थौ व्रीडाद् अधोमुखः  
०३,१४७।०२१अ	प्रणिपत्य च कौन्तेयः प्राञ्जलिर् वाक्यम् अब्रवीत्  
०३,१४७।०२१च्	प्रसीद कपिशार्दूल दुरुक्तं क्षम्यतां मम  
०३,१४७।०२२अ	सिद्धो वा यदि वा देवो गन्धर्वो वाथ गुह्यकः  
०३,१४७।०२२च्	पृष्टः सन् कामया ब्रूहि कस् त्वं वानररूपधृक्  
०३,१४७।०२२द्*०७२४_०१	न चेद् गुह्यं महाबाहो श्रोतव्यं चेद् भवेन् मम  
०३,१४७।०२२द्*०७२५_०१	शिष्यवत् त्वां तु पृच्छामि उपपन्नो ऽस्मि ते ऽनघ  
०३,१४७।०२३	हनूमान् उवाच  
०३,१४७।०२३अ	यत् ते मम परिज्ञाने कौतूहलम् अरिन्दम  
०३,१४७।०२३च्	तत् सर्वम् अखिलेन त्वं शृणु पाण्डवनन्दन  
०३,१४७।०२४अ	अहं केसरिणः क्षेत्रे वायुना जगदायुषा  
०३,१४७।०२४च्	जातः कमलपत्राक्ष हनूमान् नाम वानरः  
०३,१४७।०२५अ	सूर्यपुत्रं च सुग्रीवं शक्रपुत्रं च वालिनम्  
०३,१४७।०२५च्	सर्ववानरराजानौ सर्ववानरयूथपाः  
०३,१४७।०२६अ	उपतस्थुर् महावीर्या मम चामित्रकर्शन  
०३,१४७।०२६च्	सुग्रीवेणाभवत् प्रीतिर् अनिलस्याग्निना यथा  
०३,१४७।०२६द्*०७२६_०१	**** **** तयोर् भ्रात्रोर् महात्मनोः  
०३,१४७।०२६द्*०७२६_०२	तयोर् नासीत् समो वीर्ये  
०३,१४७।०२७अ	निकृतः स ततो भ्रात्रा कस्मिंश् चित् कारणान्तरे  
०३,१४७।०२७च्	ऋश्यमूके मया सार्धं सुग्रीवो न्यवसच् चिरम्  
०३,१४७।०२८अ	अथ दाशरथिर् वीरो रामो नाम महाबलः  
०३,१४७।०२८च्	विष्णुर् मानुषरूपेण चचार वसुधाम् इमाम्  
०३,१४७।०२९अ	स पितुः प्रियम् अन्विच्छन् सहभार्यः सहानुजः  
०३,१४७।०२९च्	सधनुर् धन्विनां श्रेष्ठो दण्डकारण्यम् आश्रितः  
०३,१४७।०३०अ	तस्य भार्या जनस्थानाद् रावणेन हृता बलात्  
०३,१४७।०३०ब्*०७२७_०१	राक्षसेन्द्रेण बलिना रावणेन दुरात्मना  
०३,१४७।०३०ब्*०७२७_०२	सुवर्णरत्नचित्रेण मृगरूपेण रक्षसा  
०३,१४७।०३०च्	वञ्चयित्वा महाबुद्धिं मृगरूपेण राघवम्  
०३,१४७।०३१अ	हृतदारः सह भ्रात्रा पत्नीं मार्गन् स राघवः  
०३,१४७।०३१च्	दृष्टवाञ् शैलशिखरे सुग्रीवं वानरर्षभम्  
०३,१४७।०३२अ	तेन तस्याभवत् सख्यं राघवस्य महात्मनः  
०३,१४७।०३२च्	स हत्वा वालिनं राज्ये सुग्रीवं प्रत्यपादयत्  
०३,१४७।०३२ए	स हरीन् प्रेषयाम् आस सीतायाः परिमार्गणे  
०३,१४७।०३२ड़्*०७२८_०१	वानरान् प्रेषयामास शतशो ऽथ सहस्रशः  
०३,१४७।०३३अ	ततो वानरकोटीभिर् यां वयं प्रस्थिता दिशम्  
०३,१४७।०३३अ*०७२९_०१	**** **** सहितो ऽहं नरर्षभ  
०३,१४७।०३३अ*०७२९_०२	सीतां मार्गन् महाबाहो  
०३,१४७।०३३च्	तत्र प्रवृत्तिः सीताया गृध्रेण प्रतिपादिता  
०३,१४७।०३३द्*०७३०_०१	सम्पातिना समाख्याता रावणस्य निवेशने  
०३,१४७।०३४अ	ततो ऽहं कार्यसिद्ध्यर्थं रामस्याक्लिष्टकर्मणः  
०३,१४७।०३४ब्*०७३१_०१	सम्पातिगृध्राधिगतप्रवृत्तिः पाण्डुनन्दन  
०३,१४७।०३४च्	शतयोजनविस्तीर्णम् अर्णवं सहसाप्लुतः  
०३,१४७।०३४द्*०७३२_०१	अहं स्ववीर्याद् उत्तीर्य सागरं मकरालयम्  
०३,१४७।०३४द्*०७३२_०२	सुतां जनकराजस्य सीतां सुरसुतोपमाम्  
०३,१४७।०३५अ	दृष्टा सा च मया देवी रावणस्य निवेशने  
०३,१४७।०३५ब्*०७३३_०१	समेत्य ताम् अहं देवीं वैदेहीं राघवप्रियाम्  
०३,१४७।०३५ब्*०७३३_०२	दग्ध्वा लङ्काम् अशेषेण साट्टप्राकारतोरणाम्  
०३,१४७।०३५च्	प्रत्यागतश् चापि पुनर् नाम तत्र प्रकाश्य वै  
०३,१४७।०३५द्*०७३४_०१	मद्वाक्यं चावधार्याशु रामो राजीवलोचनः  
०३,१४७।०३५द्*०७३४_०२	अबद्धपूर्वम् अन्यैश् च बद्ध्वा सेतुं महोदधौ  
०३,१४७।०३५द्*०७३४_०३	वृतो वानरकोटीभिः समुत्तीर्णो महार्णवम्  
०३,१४७।०३६अ	ततो रामेण वीरेण हत्वा तान् सर्वराक्षसान्  
०३,१४७।०३६ब्*०७३५_०१	रणे स राक्षसगणं रावणं लोकरावणम्  
०३,१४७।०३६ब्*०७३५_०२	निशाचरेन्द्रं हत्वा तु सभ्रातृसुतबान्धवम्  
०३,१४७।०३६ब्*०७३५_०३	राज्ये ऽभिषिच्य लङ्कायां राक्षसेन्द्रं विभीषणम्  
०३,१४७।०३६ब्*०७३५_०४	धार्मिकं भक्तिमन्तं च भक्तानुगतवत्सलम्  
०३,१४७।०३६च्	पुनः प्रत्याहृता भार्या नष्टा वेदश्रुतिर् यथा  
०३,१४७।०३६द्*०७३६_०१	तयैव सहितः साध्व्या पत्न्या रामो महायशाः  
०३,१४७।०३६द्*०७३६_०२	गत्वा ततो ऽतित्वरितः स्वां पुरीं रघुनन्दनः  
०३,१४७।०३६द्*०७३६_०३	अध्यावसत् ततो ऽयोध्याम् अयोध्यां द्विषतां प्रभुः  
०३,१४७।०३७अ	ततः प्रतिष्ठिते रामे वीरो ऽयं याचितो मया  
०३,१४७।०३७ब्*०७३७_०१	वरं मया याचितो ऽसौ रामो राजीवलोचनः  
०३,१४७।०३७च्	यावद् रामकथा वीर भवेल् लोकेषु शत्रुहन्  
०३,१४७।०३७ए	तावज् जीवेयम् इत्य् एवं तथास्त्व् इति च सो ऽब्रवीत्  
०३,१४७।०३७ड़्*०७३८_०१	सीताप्रसादाच् च सदा माम् इहस्थम् अरिन्दम  
०३,१४७।०३७ड़्*०७३८_०२	उपतिष्ठन्ति दिव्या हि भोगा भीम यथेप्सिताः  
०३,१४७।०३८अ	दश वर्षसहस्राणि दश वर्षशतानि च  
०३,१४७।०३८च्	राज्यं कारितवान् रामस् ततस् तु त्रिदिवं गतः  
०३,१४७।०३९अ	तद् इहाप्सरसस् तात गन्धर्वाश् च सदानघ  
०३,१४७।०३९च्	तस्य वीरस्य चरितं गायन्त्यो रमयन्ति माम्  
०३,१४७।०४०अ	अयं च मार्गो मर्त्यानाम् अगम्यः कुरुनन्दन  
०३,१४७।०४०च्	ततो ऽहं रुद्धवान् मार्गं तवेमं देवसेवितम्  
०३,१४७।०४०द्*०७३९_०१	त्वाम् अनेन पथा यान्तं यक्षो वा राक्षसो ऽपि वा  
०३,१४७।०४०ए	धर्षयेद् वा शपेद् वापि मा कश् चिद् इति भारत  
०३,१४७।०४१अ	दिव्यो देवपथो ह्य् एष नात्र गच्छन्ति मानुषाः  
०३,१४७।०४१च्	यदर्थम् आगतश् चासि तत् सरो ऽभ्यर्ण एव हि  
०३,१४८।००१	वैशम्पायन उवाच  
०३,१४८।००१अ	एवम् उक्तो महाबाहुर् भीमसेनः प्रतापवान्  
०३,१४८।००१च्	प्रणिपत्य ततः प्रीत्या भ्रातरं हृष्टमानसः  
०३,१४८।००१ए	उवाच श्लक्ष्णया वाचा हनूमन्तं कपीश्वरम्  
०३,१४८।००२अ	मया धन्यतरो नास्ति यद् आर्यं दृष्टवान् अहम्  
०३,१४८।००२च्	अनुग्रहो मे सुमहांस् तृप्तिश् च तव दर्शनात्  
०३,१४८।००३अ	एवं तु कृतम् इच्छामि त्वयार्याद्य प्रियं मम  
०३,१४८।००३च्	यत् ते तदासीत् प्लवतः सागरं मकरालयम्  
०३,१४८।००३ए	रूपम् अप्रतिमं वीर तद् इच्छामि निरीक्षितुम्  
०३,१४८।००४अ	एवं तुष्टो भविष्यामि श्रद्धास्यामि च ते वचः  
०३,१४८।००४च्	एवम् उक्तः स तेजस्वी प्रहस्य हरिर् अब्रवीत्  
०३,१४८।००५अ	न तच् छक्यं त्वया द्रष्टुं रूपं नान्येन केन चित्  
०३,१४८।००५च्	कालावस्था तदा ह्य् अन्या वर्तते सा न साम्प्रतम्  
०३,१४८।००५द्*०७४०_०१	ततो ऽद्य दुष्करं द्रष्टुं मम रूपं नरोत्तम  
०३,१४८।००६अ	अन्यः कृतयुगे कालस् त्रेतायां द्वापरे ऽपरः  
०३,१४८।००६च्	अयं प्रध्वंसनः कालो नाद्य तद् रूपम् अस्ति मे  
०३,१४८।००७अ	भूमिर् नद्यो नगाः शैलाः सिद्धा देवा महर्षयः  
०३,१४८।००७च्	कालं समनुवर्तन्ते यथा भावा युगे युगे  
०३,१४८।००७द्*०७४१_०१	कालं कालं समासाद्य नराणां नरपुङ्गव  
०३,१४८।००७ए	बलवर्ष्मप्रभावा हि प्रहीयन्त्य् उद्भवन्ति च  
०३,१४८।००८अ	तद् अलं तव तद् रूपं द्रष्टुं कुरुकुलोद्वह  
०३,१४८।००८च्	युगं समनुवर्तामि कालो हि दुरतिक्रमः  
०३,१४८।००९	भीम उवाच  
०३,१४८।००९अ	युगसङ्ख्यां समाचक्ष्व आचारं च युगे युगे  
०३,१४८।००९च्	धर्मकामार्थभावांश् च वर्ष्म वीर्यं भवाभवौ  
०३,१४८।०१०	हनूमान् उवाच  
०३,१४८।०१०अ	कृतं नाम युगं तात यत्र धर्मः सनातनः  
०३,१४८।०१०च्	कृतम् एव न कर्तव्यं तस्मिन् काले युगोत्तमे  
०३,१४८।०११अ	न तत्र धर्माः सीदन्ति न क्षीयन्ते च वै प्रजाः  
०३,१४८।०११च्	ततः कृतयुगं नाम कालेन गुणतां गतम्  
०३,१४८।०१२अ	देवदानवगन्धर्वयक्षराक्षसपन्नगाः  
०३,१४८।०१२च्	नासन् कृतयुगे तात तदा न क्रयविक्रयाः  
०३,१४८।०१३अ	न सामयजुऋग्वर्णाः क्रिया नासीच् च मानवी  
०३,१४८।०१३च्	अभिध्याय फलं तत्र धर्मः सन्न्यास एव च  
०३,१४८।०१४अ	न तस्मिन् युगसंसर्गे व्याधयो नेन्द्रियक्षयः  
०३,१४८।०१४च्	नासूया नापि रुदितं न दर्पो नापि पैशुनम्  
०३,१४८।०१५अ	न विग्रहः कुतस् तन्द्री न द्वेषो नापि वैकृतम्  
०३,१४८।०१५च्	न भयं न च सन्तापो न चेर्ष्या न च मत्सरः  
०३,१४८।०१६अ	ततः परमकं ब्रह्म या गतिर् योगिनां परा  
०३,१४८।०१६च्	आत्मा च सर्वभूतानां शुक्लो नारायणस् तदा  
०३,१४८।०१७अ	ब्राह्मणाः क्षत्रिया वैश्याः शूद्राश् च कृतलक्षणाः  
०३,१४८।०१७च्	कृते युगे समभवन् स्वकर्मनिरताः प्रजाः  
०३,१४८।०१८अ	समाश्रमं समाचारं समज्ञानमतीबलम्  
०३,१४८।०१८च्	तदा हि समकर्माणो वर्णा धर्मान् अवाप्नुवन्  
०३,१४८।०१९अ	एकवेदसमायुक्ता एकमन्त्रविधिक्रियाः  
०३,१४८।०१९च्	पृथग्धर्मास् त्व् एकवेदा धर्मम् एकम् अनुव्रताः  
०३,१४८।०२०अ	चातुराश्रम्ययुक्तेन कर्मणा कालयोगिना  
०३,१४८।०२०च्	अकामफलसंयोगात् प्राप्नुवन्ति परां गतिम्  
०३,१४८।०२१अ	आत्मयोगसमायुक्तो धर्मो ऽयं कृतलक्षणः  
०३,१४८।०२१च्	कृते युगे चतुष्पादश् चातुर्वर्ण्यस्य शाश्वतः  
०३,१४८।०२२अ	एतत् कृतयुगं नाम त्रैगुण्यपरिवर्जितम्  
०३,१४८।०२२च्	त्रेताम् अपि निबोध त्वं यस्मिन् सत्रं प्रवर्तते  
०३,१४८।०२३अ	पादेन ह्रसते धर्मो रक्ततां याति चाच्युतः  
०३,१४८।०२३च्	सत्यप्रवृत्ताश् च नराः क्रियाधर्मपरायणाः  
०३,१४८।०२४अ	ततो यज्ञाः प्रवर्तन्ते धर्माश् च विविधाः क्रियाः  
०३,१४८।०२४च्	त्रेतायां भावसङ्कल्पाः क्रियादानफलोदयाः  
०३,१४८।०२५अ	प्रचलन्ति न वै धर्मात् तपोदानपरायणाः  
०३,१४८।०२५च्	स्वधर्मस्थाः क्रियावन्तो जनास् त्रेतायुगे ऽभवन्  
०३,१४८।०२६अ	द्वापरे ऽपि युगे धर्मो द्विभागोनः प्रवर्तते  
०३,१४८।०२६च्	विष्णुर् वै पीततां याति चतुर्धा वेद एव च  
०३,१४८।०२७अ	ततो ऽन्ये च चतुर्वेदास् त्रिवेदाश् च तथापरे  
०३,१४८।०२७च्	द्विवेदाश् चैकवेदाश् चाप्य् अनृचश् च तथापरे  
०३,१४८।०२८अ	एवं शास्त्रेषु भिन्नेषु बहुधा नीयते क्रिया  
०३,१४८।०२८च्	तपोदानप्रवृत्ता च राजसी भवति प्रजा  
०३,१४८।०२९अ	एकवेदस्य चाज्ञानाद् वेदास् ते बहवः कृताः  
०३,१४८।०२९च्	सत्यस्य चेह विभ्रंशात् सत्ये कश् चिद् अवस्थितः  
०३,१४८।०३०अ	सत्यात् प्रच्यवमानानां व्याधयो बहवो ऽभवन्  
०३,१४८।०३०च्	कामाश् चोपद्रवाश् चैव तदा दैवतकारिताः  
०३,१४८।०३१अ	यैर् अर्द्यमानाः सुभृशं तपस् तप्यन्ति मानवाः  
०३,१४८।०३१च्	कामकामाः स्वर्गकामा यज्ञांस् तन्वन्ति चापरे  
०३,१४८।०३२अ	एवं द्वापरम् आसाद्य प्रजाः क्षीयन्त्य् अधर्मतः  
०३,१४८।०३२च्	पादेनैकेन कौन्तेय धर्मः कलियुगे स्थितः  
०३,१४८।०३३अ	तामसं युगम् आसाद्य कृष्णो भवति केशवः  
०३,१४८।०३३च्	वेदाचाराः प्रशाम्यन्ति धर्मयज्ञक्रियास् तथा  
०३,१४८।०३४अ	ईतयो व्याधयस् तन्द्री दोषाः क्रोधादयस् तथा  
०३,१४८।०३४च्	उपद्रवाश् च वर्तन्ते आधयो व्याधयस् तथा  
०३,१४८।०३५अ	युगेष्व् आवर्तमानेषु धर्मो व्यावर्तते पुनः  
०३,१४८।०३५च्	धर्मे व्यावर्तमाने तु लोको व्यावर्तते पुनः  
०३,१४८।०३६अ	लोके क्षीणे क्षयं यान्ति भावा लोकप्रवर्तकाः  
०३,१४८।०३६च्	युगक्षयकृता धर्माः प्रार्थनानि विकुर्वते  
०३,१४८।०३७अ	एतत् कलियुगं नाम अचिराद् यत् प्रवर्तते  
०३,१४८।०३७च्	युगानुवर्तनं त्व् एतत् कुर्वन्ति चिरजीविनः  
०३,१४८।०३८अ	यच् च ते मत्परिज्ञाने कौतूहलम् अरिन्दम  
०३,१४८।०३८च्	अनर्थकेषु को भावः पुरुषस्य विजानतः  
०३,१४८।०३९अ	एतत् ते सर्वम् आख्यातं यन् मां त्वं परिपृच्छसि  
०३,१४८।०३९च्	युगसङ्ख्यां महाबाहो स्वस्ति प्राप्नुहि गम्यताम्  
०३,१४९।००१	भीम उवाच  
०३,१४९।००१अ	पूर्वरूपम् अदृष्ट्वा ते न यास्यामि कथं चन  
०३,१४९।००१च्	यदि ते ऽहम् अनुग्राह्यो दर्शयात्मानम् आत्मना  
०३,१४९।००२	वैशम्पायन उवाच  
०३,१४९।००२अ	एवम् उक्तस् तु भीमेन स्मितं कृत्वा प्लवङ्गमः  
०३,१४९।००२च्	तद् रूपं दर्शयाम् आस यद् वै सागरलङ्घने  
०३,१४९।००३अ	भ्रातुः प्रियम् अभीप्सन् वै चकार सुमहद् वपुः  
०३,१४९।००३ब्*०७४२_०१	तद् रूपं यत् पुरा तस्य बभूवोदधिलङ्घने  
०३,१४९।००३च्	देहस् तस्य ततो ऽतीव वर्धत्य् आयामविस्तरैः  
०३,१४९।००४अ	तद् रूपं कदलीषण्डं छादयन्न् अमितद्युतिः  
०३,१४९।००४च्	गिरेश् चोच्छ्रयम् आगम्य तस्थौ तत्र स वानरः  
०३,१४९।००५अ	समुच्छ्रितमहाकायो द्वितीय इव पर्वतः  
०३,१४९।००५च्	ताम्रेक्षणस् तीक्ष्णदंष्ट्रो भृकुटीकृतलोचनः  
०३,१४९।००५ए	दीर्घलाङ्गूलम् आविध्य दिशो व्याप्य स्थितः कपिः  
०३,१४९।००६अ	तद् रूपं महद् आलक्ष्य भ्रातुः कौरवनन्दनः  
०३,१४९।००६च्	विसिस्मिये तदा भीमो जहृषे च पुनः पुनः  
०३,१४९।००७अ	तम् अर्कम् इव तेजोभिः सौवर्णम् इव पर्वतम्  
०३,१४९।००७च्	प्रदीप्तम् इव चाकाशं दृष्ट्वा भीमो न्यमीलयत्  
०३,१४९।००८अ	आबभाषे च हनुमान् भीमसेनं स्मयन्न् इव  
०३,१४९।००८च्	एतावद् इह शक्तस् त्वं रूपं द्रष्टुं ममानघ  
०३,१४९।००९अ	वर्धे ऽहं चाप्य् अतो भूयो यावन् मे मनसेप्सितम्  
०३,१४९।००९च्	भीम शत्रुषु चात्यर्थं वर्धते मूर्तिर् ओजसा  
०३,१४९।०१०अ	तद् अद्भुतं महारौद्रं विन्ध्यमन्दरसन्निभम्  
०३,१४९।०१०च्	दृष्ट्वा हनूमतो वर्ष्म सम्भ्रान्तः पवनात्मजः  
०३,१४९।०११अ	प्रत्युवाच ततो भीमः सम्प्रहृष्टतनूरुहः  
०३,१४९।०११च्	कृताञ्जलिर् अदीनात्मा हनूमन्तम् अवस्थितम्  
०३,१४९।०१२अ	दृष्टं प्रमाणं विपुलं शरीरस्यास्य ते विभो  
०३,१४९।०१२च्	संहरस्व महावीर्य स्वयम् आत्मानम् आत्मना  
०३,१४९।०१३अ	न हि शक्नोमि त्वां द्रष्टुं दिवाकरम् इवोदितम्  
०३,१४९।०१३च्	अप्रमेयम् अनाधृष्यं मैनाकम् इव पर्वतम्  
०३,१४९।०१४अ	विस्मयश् चैव मे वीर सुमहान् मनसो ऽद्य वै  
०३,१४९।०१४च्	यद् रामस् त्वयि पार्श्वस्थे स्वयं रावणम् अभ्यगात्  
०३,१४९।०१५अ	त्वम् एव शक्तस् तां लङ्कां सयोधां सहवाहनाम्  
०३,१४९।०१५च्	स्वबाहुबलम् आश्रित्य विनाशयितुम् ओजसा  
०३,१४९।०१६अ	न हि ते किं चिद् अप्राप्यं मारुतात्मज विद्यते  
०३,१४९।०१६च्	तव नैकस्य पर्याप्तो रावणः सगणो युधि  
०३,१४९।०१७अ	एवम् उक्तस् तु भीमेन हनूमान् प्लवगर्षभः  
०३,१४९।०१७च्	प्रत्युवाच ततो वाक्यं स्निग्धगम्भीरया गिरा  
०३,१४९।०१८अ	एवम् एतन् महाबाहो यथा वदसि भारत  
०३,१४९।०१८च्	भीमसेन न पर्याप्तो ममासौ राक्षसाधमः  
०३,१४९।०१९अ	मया तु तस्मिन् निहते रावणे लोककण्टके  
०३,१४९।०१९च्	कीर्तिर् नश्येद् राघवस्य तत एतद् उपेक्षितम्  
०३,१४९।०२०अ	तेन वीरेण हत्वा तु सगणं राक्षसाधिपम्  
०३,१४९।०२०च्	आनीता स्वपुरं सीता लोके कीर्तिश् च स्थापिता  
०३,१४९।०२१अ	तद् गच्छ विपुलप्रज्ञ भ्रातुः प्रियहिते रतः  
०३,१४९।०२१च्	अरिष्टं क्षेमम् अध्वानं वायुना परिरक्षितः  
०३,१४९।०२२अ	एष पन्थाः कुरुश्रेष्ठ सौगन्धिकवनाय ते  
०३,१४९।०२२च्	द्रक्ष्यसे धनदोद्यानं रक्षितं यक्षराक्षसैः  
०३,१४९।०२३अ	न च ते तरसा कार्यः कुसुमावचयः स्वयम्  
०३,१४९।०२३च्	दैवतानि हि मान्यानि पुरुषेण विशेषतः  
०३,१४९।०२४अ	बलिहोमनमस्कारैर् मन्त्रैश् च भरतर्षभ  
०३,१४९।०२४च्	दैवतानि प्रसादं हि भक्त्या कुर्वन्ति भारत  
०३,१४९।०२५अ	मा तात साहसं कार्षीः स्वधर्मम् अनुपालय  
०३,१४९।०२५च्	स्वधर्मस्थः परं धर्मं बुध्यस्वागमयस्व च  
०३,१४९।०२६अ	न हि धर्मम् अविज्ञाय वृद्धान् अनुपसेव्य च  
०३,१४९।०२६च्	धर्मो वै वेदितुं शक्यो बृहस्पतिसमैर् अपि  
०३,१४९।०२७अ	अधर्मो यत्र धर्माख्यो धर्मश् चाधर्मसञ्ज्ञितः  
०३,१४९।०२७च्	विज्ञातव्यो विभागेन यत्र मुह्यन्त्य् अबुद्धयः  
०३,१४९।०२८अ	आचारसम्भवो धर्मो धर्माद् वेदाः समुत्थिताः  
०३,१४९।०२८च्	वेदैर् यज्ञाः समुत्पन्ना यज्ञैर् देवाः प्रतिष्ठिताः  
०३,१४९।०२९अ	वेदाचारविधानोक्तैर् यज्ञैर् धार्यन्ति देवताः  
०३,१४९।०२९च्	बृहस्पत्युशनोक्तैश् च नयैर् धार्यन्ति मानवाः  
०३,१४९।०३०अ	पण्याकरवणिज्याभिः कृष्याथो योनिपोषणैः  
०३,१४९।०३०च्	वार्तया धार्यते सर्वं धर्मैर् एतैर् द्विजातिभिः  
०३,१४९।०३१अ	त्रयी वार्ता दण्डनीतिस् तिस्रो विद्या विजानताम्  
०३,१४९।०३१च्	ताभिः सम्यक्प्रयुक्ताभिर् लोकयात्रा विधीयते  
०३,१४९।०३२अ	सा चेद् धर्मक्रिया न स्यात् त्रयीधर्मम् ऋते भुवि  
०३,१४९।०३२च्	दण्डनीतिम् ऋते चापि निर्मर्यादम् इदं भवेत्  
०३,१४९।०३३अ	वार्ताधर्मे ह्य् अवर्तन्त्यो विनश्येयुर् इमाः प्रजाः  
०३,१४९।०३३च्	सुप्रवृत्तैस् त्रिभिर् ह्य् एतैर् धर्मैः सूयन्ति वै प्रजाः  
०३,१४९।०३४अ	द्विजानाम् अमृतं धर्मो ह्य् एकश् चैवैकवर्णिकः  
०३,१४९।०३४च्	यज्ञाध्ययनदानानि त्रयः साधारणाः स्मृताः  
०३,१४९।०३५अ	याजनाध्यापने चोभे ब्राह्मणानां प्रतिग्रहः  
०३,१४९।०३५च्	पालनं क्षत्रियाणां वै वैश्यधर्मश् च पोषणम्  
०३,१४९।०३६अ	शुश्रूषा तु द्विजातीनां शूद्राणां धर्म उच्यते  
०३,१४९।०३६च्	भैक्षहोमव्रतैर् हीनास् तथैव गुरुवासिनाम्  
०३,१४९।०३७अ	क्षत्रधर्मो ऽत्र कौन्तेय तव धर्माभिरक्षणम्  
०३,१४९।०३७च्	स्वधर्मं प्रतिपद्यस्व विनीतो नियतेन्द्रियः  
०३,१४९।०३८अ	वृद्धैः सम्मन्त्र्य सद्भिश् च बुद्धिमद्भिः श्रुतान्वितैः  
०३,१४९।०३८च्	सुस्थितः शास्ति दण्डेन व्यसनी परिभूयते  
०३,१४९।०३९अ	निग्रहानुग्रहैः सम्यग् यदा राजा प्रवर्तते  
०३,१४९।०३९च्	तदा भवति लोकस्य मर्यादा सुव्यवस्थिता  
०३,१४९।०४०अ	तस्माद् देशे च दुर्गे च शत्रुमित्रबलेषु च  
०३,१४९।०४०च्	नित्यं चारेण बोद्धव्यं स्थानं वृद्धिः क्षयस् तथा  
०३,१४९।०४१अ	राज्ञाम् उपायाश् चत्वारो बुद्धिमन्त्रः पराक्रमः  
०३,१४९।०४१च्	निग्रहानुग्रहौ चैव दाक्ष्यं तत्कार्यसाधनम्  
०३,१४९।०४२अ	साम्ना दानेन भेदेन दण्डेनोपेक्षणेन च  
०३,१४९।०४२च्	साधनीयानि कार्याणि समासव्यासयोगतः  
०३,१४९।०४३अ	मन्त्रमूला नयाः सर्वे चाराश् च भरतर्षभ  
०३,१४९।०४३च्	सुमन्त्रितैर् नयैः सिद्धिस् तद्विदैः सह मन्त्रयेत्  
०३,१४९।०४४अ	स्त्रिया मूढेन लुब्धेन बालेन लघुना तथा  
०३,१४९।०४४च्	न मन्त्रयेत गुह्यानि येषु चोन्मादलक्षणम्  
०३,१४९।०४४द्*०७४३_०१	सर्वं दोषकृतं येषां वैरं तत्र प्रतिष्ठितम्  
०३,१४९।०४५अ	मन्त्रयेत् सह विद्वद्भिः शक्तैः कर्माणि कारयेत्  
०३,१४९।०४५च्	स्निग्धैश् च नीतिविन्यासान् मूर्खान् सर्वत्र वर्जयेत्  
०३,१४९।०४६अ	धार्मिकान् धर्मकार्येषु अर्थकार्येषु पण्डितान्  
०३,१४९।०४६च्	स्त्रीषु क्लीबान् नियुञ्जीत क्रूरान् क्रूरेषु कर्मसु  
०३,१४९।०४७अ	स्वेभ्यश् चैव परेभ्यश् च कार्याकार्यसमुद्भवा  
०३,१४९।०४७च्	बुद्धिः कर्मसु विज्ञेया रिपूणां च बलाबलम्  
०३,१४९।०४८अ	बुद्ध्या सुप्रतिपन्नेषु कुर्यात् साधुपरिग्रहम्  
०३,१४९।०४८च्	निग्रहं चाप्य् अशिष्टेषु निर्मर्यादेषु कारयेत्  
०३,१४९।०४९अ	निग्रहे प्रग्रहे सम्यग् यदा राजा प्रवर्तते  
०३,१४९।०४९च्	तदा भवति लोकस्य मर्यादा सुव्यवस्थिता  
०३,१४९।०५०अ	एष ते विहितः पार्थ घोरो धर्मो दुरन्वयः  
०३,१४९।०५०ब्*०७४४_०१	साम्ना मित्राणि दानेन ब्राह्मणं कृत्रिमानि च  
०३,१४९।०५०ब्*०७४४_०२	भेदेनारीन् प्रदमयेत् कुण्डेन साधयेत् प्रजाः  
०३,१४९।०५०च्	तं स्वधर्मविभागेन विनयस्थो ऽनुपालय  
०३,१४९।०५१अ	तपोधर्मदमेज्याभिर् विप्रा यान्ति यथा दिवम्  
०३,१४९।०५१च्	दानातिथ्यक्रियाधर्मैर् यान्ति वैश्याश् च सद्गतिम्  
०३,१४९।०५१द्*०७४५_०१	द्विजशुश्रूषया शूद्रा लभन्ते गतिम् उत्तमाम्  
०३,१४९।०५२अ	क्षत्रं याति तथा स्वर्गं भुवि निग्रहपालनैः  
०३,१४९।०५२च्	सम्यक् प्रणीय दण्डं हि कामद्वेषविवर्जिताः  
०३,१४९।०५२ए	अलुब्धा विगतक्रोधाः सतां यान्ति सलोकताम्  
०३,१५०।००१	वैशम्पायन उवाच  
०३,१५०।००१अ	ततः संहृत्य विपुलं तद् वपुः कामवर्धितम्  
०३,१५०।००१च्	भीमसेनं पुनर् दोर्भ्यां पर्यष्वजत वानरः  
०३,१५०।००२अ	परिष्वक्तस्य तस्याशु भ्रात्रा भीमस्य भारत  
०३,१५०।००२च्	श्रमो नाशम् उपागच्छत् सर्वं चासीत् प्रदक्षिणम्  
०३,१५०।००२द्*०७४६_०१	बलं चातिबलो मेने न मे ऽस्ति सदृशः क्व चित्  
०३,१५०।००३अ	ततः पुनर् अथोवाच पर्यश्रुनयनो हरिः  
०३,१५०।००३च्	भीमम् आभाष्य सौहार्दाद् बाष्पगद्गदया गिरा  
०३,१५०।००४अ	गच्छ वीर स्वम् आवासं स्मर्तव्यो ऽस्मि कथान्तरे  
०३,१५०।००४ब्*०७४७_०१	शीघ्रं तु कार्यसिध्यर्थं गच्छ त्वं पाण्डुनन्दन  
०३,१५०।००४ब्*०७४७_०२	स्मर्तव्यो ऽस्मि त्वया वीर कथास्वमितविक्रम  
०३,१५०।००४च्	इहस्थश् च कुरुश्रेष्ठ न निवेद्यो ऽस्मि कस्य चित्  
०३,१५०।००५अ	धनदस्यालयाच् चापि विसृष्टानां महाबल  
०३,१५०।००५च्	देशकाल इहायातुं देवगन्धर्वयोषिताम्  
०३,१५०।००६अ	ममापि सफलं चक्षुः स्मारितश् चास्मि राघवम्  
०३,१५०।००६ब्*०७४८_०१	रामाभिधानं विष्णुं हि जगद् धृदयनन्दनम्  
०३,१५०।००६ब्*०७४८_०२	सीतावक्त्रारविन्दार्कं दशास्यध्वान्तभास्करम्  
०३,१५०।००६च्	मानुषं गात्रसंस्पर्शं गत्वा भीम त्वया सह  
०३,१५०।००७अ	तद् अस्मद्दर्शनं वीर कौन्तेयामोघम् अस्तु ते  
०३,१५०।००७च्	भ्रातृत्वं त्वं पुरस्कृत्य वरं वरय भारत  
०३,१५०।००८अ	यदि तावन् मया क्षुद्रा गत्वा वारणसाह्वयम्  
०३,१५०।००८च्	धार्तराष्ट्रा निहन्तव्या यावद् एतत् करोम्य् अहम्  
०३,१५०।००८द्*०७४९_०१	निहतान् धार्तराष्ट्रांस् तु तन् मे वद च भारत  
०३,१५०।००९अ	शिलया नगरं वा तन् मर्दितव्यं मया यदि  
०३,१५०।००९ब्*०७५०_०१	बद्ध्वा दुर्योधनं चाद्य आनयामि तवान्तिकम्  
०३,१५०।००९च्	यावद् अद्य करोम्य् एतत् कामं तव महाबल  
०३,१५०।०१०अ	भीमसेनस् तु तद् वाक्यं श्रुत्वा तस्य महात्मनः  
०३,१५०।०१०च्	प्रत्युवाच हनूमन्तं प्रहृष्टेनान्तरात्मना  
०३,१५०।०११अ	कृतम् एव त्वया सर्वं मम वानरपुङ्गव  
०३,१५०।०११च्	स्वस्ति ते ऽस्तु महाबाहो क्षामये त्वां प्रसीद मे  
०३,१५०।०१२अ	सनाथाः पाण्डवाः सर्वे त्वया नाथेन वीर्यवन्  
०३,१५०।०१२च्	तवैव तेजसा सर्वान् विजेष्यामो वयं रिपून्  
०३,१५०।०१३अ	एवम् उक्तस् तु हनुमान् भीमसेनम् अभाषत  
०३,१५०।०१३च्	भ्रातृत्वात् सौहृदाच् चापि करिष्यामि तव प्रियम्  
०३,१५०।०१४अ	चमूं विगाह्य शत्रूणां शरशक्तिसमाकुलाम्  
०३,१५०।०१४च्	यदा सिंहरवं वीर करिष्यसि महाबल  
०३,१५०।०१४ए	तदाहं बृंहयिष्यामि स्वरवेण रवं तव  
०३,१५०।०१४ड़्*०७५१_०१	यं श्रुत्वैव भविष्यन्ति व्यसवस् ते ऽरयो रणे  
०३,१५०।०१५अ	विजयस्य ध्वजस्थश् च नादान् मोक्ष्यामि दारुणान्  
०३,१५०।०१५च्	शत्रूणां ते प्राणहरान् इत्य् उक्त्वान्तरधीयत  
०३,१५०।०१५च्*०७५२_०१	**** **** सुखं येन हनिष्यथ  
०३,१५०।०१५च्*०७५२_०२	एवम् आभाष्य हनुमांस् तदा पाण्डवनन्दनम्  
०३,१५०।०१५च्*०७५२_०३	मार्गम् आख्याय भीमाय  
०३,१५०।०१५च्*०७५३_०१	**** **** मा भूत् ते मानसो ज्वरः  
०३,१५०।०१५च्*०७५३_०२	मया हि प्राणसर्वस्वं लाङ्गूले विनिवेशितम्  
०३,१५०।०१५च्*०७५३_०३	शत्रुप्राणहरं योग्यं  
०३,१५०।०१६अ	गते तस्मिन् हरिवरे भीमो ऽपि बलिनां वरः  
०३,१५०।०१६च्	तेन मार्गेण विपुलं व्यचरद् गन्धमादनम्  
०३,१५०।०१७अ	अनुस्मरन् वपुस् तस्य श्रियं चाप्रतिमां भुवि  
०३,१५०।०१७च्	माहात्म्यम् अनुभावं च स्मरन् दाशरथेर् ययौ  
०३,१५०।०१८अ	स तानि रमणीयानि वनान्य् उपवनानि च  
०३,१५०।०१८च्	विलोडयाम् आस तदा सौगन्धिकवनेप्सया  
०३,१५०।०१९अ	फुल्लपद्मविचित्राणि पुष्पितानि वनानि च  
०३,१५०।०१९अ*०७५४_०१	**** **** सरांसि सरितस् तथा  
०३,१५०।०१९अ*०७५४_०२	नानाकुसुमचित्राणि  
०३,१५०।०१९ब्*०७५५_०१	फुल्लपद्मविचित्राणि सरांसि सरितस् तथा  
०३,१५०।०१९ब्*०७५६_०१	नानाविहगजुष्टानि पश्यति स्म समन्ततः  
०३,१५०।०१९च्	मत्तवारणयूथानि पङ्कक्लिन्नानि भारत  
०३,१५०।०१९ए	वर्षताम् इव मेघानां वृन्दानि ददृशे तदा  
०३,१५०।०२०अ	हरिणैश् चञ्चलापाङ्गैर् हरिणीसहितैर् वने  
०३,१५०।०२०च्	सशष्पकवलैः श्रीमान् पथि दृष्टो द्रुतं ययौ  
०३,१५०।०२१अ	महिषैश् च वराहैश् च शार्दूलैश् च निषेवितम्  
०३,१५०।०२१च्	व्यपेतभीर् गिरिं शौर्याद् भीमसेनो व्यगाहत  
०३,१५०।०२२अ	कुसुमानतशाखैश् च ताम्प्रपल्लवकोमलैः  
०३,१५०।०२२च्	याच्यमान इवारण्ये द्रुमैर् मारुतकम्पितैः  
०३,१५०।०२३अ	कृतपद्माञ्जलिपुटा मत्तषट्पदसेविताः  
०३,१५०।०२३च्	प्रियतीर्थवना मार्गे पद्मिनीः समतिक्रमन्  
०३,१५०।०२४अ	सज्जमानमनोदृष्टिः फुल्लेषु गिरिसानुषु  
०३,१५०।०२४च्	द्रौपदीवाक्यपाथेयो भीमः शीघ्रतरं ययौ  
०३,१५०।०२५अ	परिवृत्ते ऽहनि ततः प्रकीर्णहरिणे वने  
०३,१५०।०२५च्	काञ्चनैर् विमलैः पद्मैर् ददर्श विपुलां नदीम्  
०३,१५०।०२६अ	मत्तकारण्डवयुतां चक्रवाकोपशोभिताम्  
०३,१५०।०२६च्	रचिताम् इव तस्याद्रेर् मालां विमलपङ्कजाम्  
०३,१५०।०२७अ	तस्यां नद्यां महासत्त्वः सौगन्धिकवनं महत्  
०३,१५०।०२७च्	अपश्यत् प्रीतिजननं बालार्कसदृशद्युति  
०३,१५०।०२८अ	तद् दृष्ट्वा लब्धकामः स मनसा पाण्डुनन्दनः  
०३,१५०।०२८च्	वनवासपरिक्लिष्टां जगाम मनसा प्रियाम्  
०३,१५१।००१	वैशम्पायन उवाच  
०३,१५१।००१अ	स गत्वा नलिनीं रम्यां राक्षसैर् अभिरक्षिताम्  
०३,१५१।००१च्	कैलासशिखरे रम्ये ददर्श शुभकानने  
०३,१५१।००१द्*०७५७_०१	नीलशाद्वलपर्यन्तां चित्रद्रुमपरिच्छदाम्  
०३,१५१।००२अ	कुबेरभवनाभ्याशे जातां पर्वतनिर्झरे  
०३,१५१।००२च्	सुरम्यां विपुलच्छायां नानाद्रुमलतावृताम्  
०३,१५१।००३अ	हरिताम्बुजसञ्छन्नां दिव्यां कनकपुष्कराम्  
०३,१५१।००३ब्*०७५८_०१	नानापक्षिगणाकीर्णां सूपतीर्थाम् अकर्दमाम्  
०३,१५१।००३ब्*०७५८_०२	अतीव रम्यां सुजलां जातां पर्वतसानुषु  
०३,१५१।००३च्	पवित्रभूतां लोकस्य शुभाम् अद्भुतदर्शनाम्  
०३,१५१।००४अ	तत्रामृतरसं शीतं लघु कुन्तीसुतः शुभम्  
०३,१५१।००४च्	ददर्श विमलं तोयं शिवं बहु च पाण्डवः  
०३,१५१।००५अ	तां तु पुष्करिणीं रम्यां पद्मसौगन्धिकायुताम्  
०३,१५१।००५च्	जातरूपमयैः पद्मैश् छन्नां परमगन्धिभिः  
०३,१५१।००६अ	वैडूर्यवरनालैश् च बहुचित्रैर् मनोहरैः  
०३,१५१।००६च्	हंसकारण्डवोद्धूतैः सृजद्भिर् अमलं रजः  
०३,१५१।००७अ	आक्रीडं यक्षराजस्य कुबेरस्य महात्मनः  
०३,१५१।००७च्	गन्धर्वैर् अप्सरोभिश् च देवैश् च परमार्चिताम्  
०३,१५१।००८अ	सेविताम् ऋषिभिर् दिव्यां यक्षैः किम्पुरुषैस् तथा  
०३,१५१।००८च्	राक्षसैः किन्नरैश् चैव गुप्तां वैश्रवणेन च  
०३,१५१।००९अ	तां च दृष्ट्वैव कौन्तेयो भीमसेनो महाबलः  
०३,१५१।००९च्	बभूव परमप्रीतो दिव्यं सम्प्रेक्ष्य तत् सरः  
०३,१५१।०१०अ	तच् च क्रोधवशा नाम राक्षसा राजशासनात्  
०३,१५१।०१०च्	रक्षन्ति शतसाहस्राश् चित्रायुधपरिच्छदाः  
०३,१५१।०११अ	ते तु दृष्ट्वैव कौन्तेयम् अजिनैः परिवारितम्  
०३,१५१।०११च्	रुक्माङ्गदधरं वीरं भीमं भीमपराक्रमम्  
०३,१५१।०१२अ	सायुधं बद्धनिस्त्रिंशम् अशङ्कितम् अरिन्दमम्  
०३,१५१।०१२च्	पुष्करेप्सुम् उपायान्तम् अन्योन्यम् अभिचुक्रुशुः  
०३,१५१।०१३अ	अयं पुरुषशार्दूलः सायुधो ऽजिनसंवृतः  
०३,१५१।०१३च्	यच् चिकीर्षुर् इह प्राप्तस् तत् सम्प्रष्टुम् इहार्हथ  
०३,१५१।०१४अ	ततः सर्वे महाबाहुं समासाद्य वृकोदरम्  
०३,१५१।०१४च्	तेजोयुक्तम् अपृच्छन्त कस् त्वम् आख्यातुम् अर्हसि  
०३,१५१।०१५अ	मुनिवेषधरश् चासि चीरवासाश् च लक्ष्यसे  
०३,१५१।०१५च्	यदर्थम् असि सम्प्राप्तस् तद् आचक्ष्व महाद्युते  
०३,१५२।००१	भीम उवाच  
०३,१५२।००१अ	पाण्डवो भीमसेनो ऽहं धर्मपुत्राद् अनन्तरः  
०३,१५२।००१च्	विशालां बदरीं प्राप्तो भ्रातृभिः सह राक्षसाः  
०३,१५२।००२अ	अपश्यत् तत्र पञ्चाली सौगन्धिकम् अनुत्तमम्  
०३,१५२।००२च्	अनिलोढम् इतो नूनं सा बहूनि परीप्सति  
०३,१५२।००३अ	तस्या माम् अनवद्याङ्ग्या धर्मपत्न्याः प्रिये स्थितम्  
०३,१५२।००३च्	पुष्पाहारम् इह प्राप्तं निबोधत निशाचराः  
०३,१५२।००४	राक्षसा ऊचुः  
०३,१५२।००४अ	आक्रीडो ऽयं कुबेरस्य दयितः पुरुषर्षभ  
०३,१५२।००४च्	नेह शक्यं मनुष्येण विहर्तुं मर्त्यधर्मिणा  
०३,१५२।००५अ	देवर्षयस् तथा यक्षा देवाश् चात्र वृकोदर  
०३,१५२।००५च्	आमन्त्र्य यक्षप्रवरं पिबन्ति विहरन्ति च  
०३,१५२।००५ए	गन्धर्वाप्सरसश् चैव विहरन्त्य् अत्र पाण्डव  
०३,१५२।००५ड़्*०७५९_०१	यक्षाधिपस्यानुमते कुबेरस्य महात्मनः  
०३,१५२।००६अ	अन्यायेनेह यः कश् चिद् अवमन्य धनेश्वरम्  
०३,१५२।००६च्	विहर्तुम् इच्छेद् दुर्वृत्तः स विनश्येद् असंशयम्  
०३,१५२।००७अ	तम् अनादृत्य पद्मानि जिहीर्षसि बलाद् इतः  
०३,१५२।००७च्	धर्मराजस्य चात्मानं ब्रवीषि भ्रातरं कथम्  
०३,१५२।००७द्*०७६०_०१	तेषां तु वचनं श्रुत्वा वार्यमाणो ऽपि पाण्डवः  
०३,१५२।००७द्*०७६१_०१	आमन्त्र्य यक्षराजं वै ततः पिब हरस्व च  
०३,१५२।००७द्*०७६१_०२	नातो ऽन्यथा त्वया शक्यं किं चित् पुष्करम् ईक्षितुम्  
०३,१५२।००८	भीम उवाच  
०३,१५२।००८अ	राक्षसास् तं न पश्यामि धनेश्वरम् इहान्तिके  
०३,१५२।००८च्	दृष्ट्वापि च महाराजं नाहं याचितुम् उत्सहे  
०३,१५२।००९अ	न हि याचन्ति राजान एष धर्मः सनातनः  
०३,१५२।००९च्	न चाहं हातुम् इच्छामि क्षात्रधर्मं कथं चन  
०३,१५२।०१०अ	इयं च नलिनी रम्या जाता पर्वतनिर्झरे  
०३,१५२।०१०च्	नेयं भवनम् आसाद्य कुबेरस्य महात्मनः  
०३,१५२।०११अ	तुल्या हि सर्वभूतानाम् इयं वैश्रवणस्य च  
०३,१५२।०११च्	एवङ्गतेषु द्रव्येषु कः कं याचितुम् अर्हति  
०३,१५२।०१२	वैशम्पायन उवाच  
०३,१५२।०१२अ	इत्य् उक्त्वा राक्षसान् सर्वान् भीमसेनो व्यगाहत  
०३,१५२।०१२ब्*०७६२_०१	व्यगाहत महाबाहुर् नलिनीं तां महाबलः  
०३,१५२।०१२ब्*०७६३_०१	तां तु पुष्करिणीं वीरः प्रभिन्न इव कुञ्जरः  
०३,१५२।०१२च्	ततः स राक्षसैर् वाचा प्रतिषिद्धः प्रतापवान्  
०३,१५२।०१२ए	मा मैवम् इति सक्रोधैर् भर्त्सयद्भिः समन्ततः  
०३,१५२।०१३अ	कदर्थीकृत्य तु स तान् राक्षसान् भीमविक्रमः  
०३,१५२।०१३च्	व्यगाहत महातेजास् ते तं सर्वे न्यवारयन्  
०३,१५२।०१३द्*०७६४_०१	बलाज् जग्राह पद्मानि रक्षसां पश्यतां तदा  
०३,१५२।०१३द्*०७६४_०२	ते तं न ममृषुर् वीरा गृह्णन्तं कमलोत्तमान्  
०३,१५२।०१३द्*०७६५_०१	अगणय्य स तान् सर्वान् भीमसेनः प्रतापवान्  
०३,१५२।०१३द्*०७६५_०२	पद्मान्य् अगृह्णात् सहसा पौरुषे स्वे व्यवस्थितः  
०३,१५२।०१४अ	गृह्णीत बध्नीत निकृन्ततेमं; पचाम खादाम च भीमसेनम्  
०३,१५२।०१४च्	क्रुद्धा ब्रुवन्तो ऽनुययुर् द्रुतं ते; शस्त्राणि चोद्यम्य विवृत्तनेत्राः  
०३,१५२।०१५अ	ततः स गुर्वीं यमदण्डकल्पां; महागदां काञ्चनपट्टनद्धाम्  
०३,१५२।०१५च्	प्रगृह्य तान् अभ्यपतत् तरस्वी; ततो ऽब्रवीत् तिष्ठत तिष्ठतेति  
०३,१५२।०१६अ	ते तं तदा तोमरपट्टिशाद्यैर्; व्याविध्य शस्त्रैः सहसाभिपेतुः  
०३,१५२।०१६च्	जिघांसवः क्रोधवशाः सुभीमा; भीमं समन्तात् परिवव्रुर् उग्राः  
०३,१५२।०१७अ	वातेन कुन्त्यां बलवान् स जातः; शूरस् तरस्वी द्विषतां निहन्ता  
०३,१५२।०१७च्	सत्ये च धर्मे च रतः सदैव; पराक्रमे शत्रुभिर् अप्रधृष्यः  
०३,१५२।०१८अ	तेषां स मार्गान् विविधान् महात्मा; निहत्य शस्त्राणि च शात्रवाणाम्  
०३,१५२।०१८च्	यथाप्रवीरान् निजघान वीरः; परःशतान् पुष्करिणीसमीपे  
०३,१५२।०१९अ	ते तस्य वीर्यं च बलं च दृष्ट्वा; विद्याबलं बाहुबलं तथैव  
०३,१५२।०१९च्	अशक्नुवन्तः सहिताः समन्ताद्; धतप्रवीराः सहसा निवृत्ताः  
०३,१५२।०२०अ	विदीर्यमाणास् तत एव तूर्णम्; आकाशम् आस्थाय विमूढसञ्ज्ञाः  
०३,१५२।०२०च्	कैलासशृङ्गाण्य् अभिदुद्रुवुस् ते; भीमार्दिताः क्रोधवशाः प्रभग्नाः  
०३,१५२।०२१अ	स शक्रवद् दानवदैत्यसङ्घान्; विक्रम्य जित्वा च रणे ऽरिसङ्घान्  
०३,१५२।०२१च्	विगाह्य तां पुष्करिणीं जितारिः; कामाय जग्राह ततो ऽम्बुजानि  
०३,१५२।०२२अ	ततः स पीत्वामृतकल्पम् अम्भो; भूयो बभूवोत्तमवीर्यतेजाः  
०३,१५२।०२२च्	उत्पाट्य जग्राह ततो ऽम्बुजानि; सौगन्धिकान्य् उत्तमगन्धवन्ति  
०३,१५२।०२३अ	ततस् तु ते क्रोधवशाः समेत्य; धनेश्वरं भीमबलप्रणुन्नाः  
०३,१५२।०२३च्	भीमस्य वीर्यं च बलं च सङ्ख्ये; यथावद् आचख्युर् अतीव दीनाः  
०३,१५२।०२४अ	तेषां वचस् तत् तु निशम्य देवः; प्रहस्य रक्षांशि ततो ऽभ्युवाच  
०३,१५२।०२४च्	गृह्णातु भीमो जलजानि कामं; कृष्णानिमित्तं विदितं ममैतत्  
०३,१५२।०२५अ	ततो ऽभ्यनुज्ञाय धनेश्वरं ते; जग्मुः कुरूणां प्रवरं विरोषाः  
०३,१५२।०२५च्	भीमं च तस्यां ददृशुर् नलिन्यां; यथोपजोषं विहरन्तम् एकम्  
०३,१५३।००१	वैशम्पायन उवाच  
०३,१५३।००१अ	ततस् तानि महार्हाणि दिव्यानि भरतर्षभ  
०३,१५३।००१च्	बहूनि बहुरूपाणि विरजांसि समाददे  
०३,१५३।००१द्*०७६५_०१	एतस्मिन्न् अन्तरे राजन् युधिष्ठिरसमीपतः  
०३,१५३।००२अ	ततो वायुर् महाञ् शीघ्रो नीचैः शर्करकर्षणः  
०३,१५३।००२च्	प्रादुरासीत् खरस्पर्शः सङ्ग्रामम् अभिचोदयन्  
०३,१५३।००३अ	पपात महती चोल्का सनिर्घाता महाप्रभा  
०३,१५३।००३च्	निष्प्रभश् चाभवत् सूर्यश् छन्नरश्मिस् तमोवृतः  
०३,१५३।००४अ	निर्घातश् चाभवद् भीमो भीमे विक्रमम् आस्थिते  
०३,१५३।००४च्	चचाल पृथिवी चापि पांसुवर्षं पपात च  
०३,१५३।००५अ	सलोहिता दिशश् चासन् खरवाचो मृगद्विजाः  
०३,१५३।००५च्	तमोवृतम् अभूत् सर्वं न प्रज्ञायत किं चन  
०३,१५३।००५द्*०७६६_०१	अन्ये च बहवो भीमा उत्पातास् तत्र जज्ञिरे  
०३,१५३।००६अ	तद् अद्भुतम् अभिप्रेक्ष्य धर्मपुत्रो युधिष्ठिरः  
०३,१५३।००६च्	उवाच वदतां श्रेष्ठः को ऽस्मान् अभिभविष्यति  
०३,१५३।००७अ	सज्जीभवत भद्रं वः पाण्डवा युद्धदुर्मदाः  
०३,१५३।००७च्	यथारूपाणि पश्यामि स्वभ्यग्रो नः पराक्रमः  
०३,१५३।००८अ	एवम् उक्त्वा ततो राजा वीक्षां चक्रे समन्ततः  
०३,१५३।००८च्	अपश्यमानो भीमं च धर्मराजो युधिष्ठिरः  
०३,१५३।००९अ	तत्र कृष्णां यमौ चैव समीपस्थान् अरिन्दमः  
०३,१५३।००९च्	पप्रच्छ भ्रातरं भीमं भीमकर्माणम् आहवे  
०३,१५३।०१०अ	कच्चिन् न भीमः पाञ्चालि किं चित् कृत्यं चिकीर्षति  
०३,१५३।०१०च्	कृतवान् अपि वा वीरः साहसं साहसप्रियः  
०३,१५३।०११अ	इमे ह्य् अकस्माद् उत्पाता महासमरदर्शिनः  
०३,१५३।०११च्	दर्शयन्तो भयं तीव्रं प्रादुर्भूताः समन्ततः  
०३,१५३।०१२अ	तं तथा वादिनं कृष्णा प्रत्युवाच मनस्विनी  
०३,१५३।०१२च्	प्रिया प्रियं चिकीर्षन्ती महिषी चारुहासिनी  
०३,१५३।०१३अ	यत् तत् सौगन्धिकं राजन्न् आहृतं मातरिश्वना  
०३,१५३।०१३च्	तन् मया भीमसेनस्य प्रीतयाद्योपपादितम्  
०३,१५३।०१४अ	अपि चोक्तो मया वीरो यदि पश्येद् बहून्य् अपि  
०३,१५३।०१४च्	तानि सर्वाण्य् उपादाय शीघ्रम् आगम्यताम् इति  
०३,१५३।०१५अ	स तु नूनं महाबाहुः प्रियार्थं मम पाण्डवः  
०३,१५३।०१५च्	प्रागुदीचीं दिशं राजंस् तान्य् आहर्तुम् इतो गतः  
०३,१५३।०१६अ	उक्तस् त्व् एवं तया राजा यमाव् इदम् अथाब्रवीत्  
०३,१५३।०१६च्	गच्छाम सहितास् तूर्णं येन यातो वृकोदरः  
०३,१५३।०१७अ	वहन्तु राक्षसा विप्रान् यथाश्रान्तान् यथाकृशान्  
०३,१५३।०१७च्	त्वम् अप्य् अमरसङ्काश वह कृष्णां घटोत्कच  
०३,१५३।०१८अ	व्यक्तं दूरम् इतो भीमः प्रविष्ट इति मे मतिः  
०३,१५३।०१८च्	चिरं च तस्य कालो ऽयं स च वायुसमो जवे  
०३,१५३।०१९अ	तरस्वी वैनतेयस्य सदृशो भुवि लङ्घने  
०३,१५३।०१९च्	उत्पतेद् अपि चाकाशं निपतेच् च यथेच्छकम्  
०३,१५३।०२०अ	तम् अन्वियाम भवतां प्रभावाद् रजनीचराः  
०३,१५३।०२०च्	पुरा स नापराध्नोति सिद्धानां ब्रह्मवादिनाम्  
०३,१५३।०२१अ	तथेत्य् उक्त्वा तु ते सर्वे हैडिम्बप्रमुखास् तदा  
०३,१५३।०२१च्	उद्देशज्ञाः कुबेरस्य नलिन्या भरतर्षभ  
०३,१५३।०२२अ	आदाय पाण्डवांश् चैव तांश् च विप्रान् अनेकशः  
०३,१५३।०२२च्	लोमशेनैव सहिताः प्रययुः प्रीतमानसाः  
०३,१५३।०२३अ	ते गत्वा सहिताः सर्वे ददृशुस् तत्र कानने  
०३,१५३।०२३च्	प्रफुल्लपङ्कजवतीं नलिनीं सुमनोहराम्  
०३,१५३।०२४अ	तं च भीमं महात्मानं तस्यास् तीरे व्यवस्थितम्  
०३,१५३।०२४च्	ददृशुर् निहतांश् चैव यक्षान् सुविपुलेक्षणान्  
०३,१५३।०२४द्*०७६७_०१	भिन्नकायाक्षिबाहूरून् सञ्चूर्णितशिरोधरान्  
०३,१५३।०२४द्*०७६७_०२	तं च भीमं महात्मानं तस्यास् तीरे व्यवस्थितम्  
०३,१५३।०२४द्*०७६७_०३	सक्रोधं स्तब्धनयनं सन्दष्टदशनच्छदम्  
०३,१५३।०२५अ	उद्यम्य च गदां दोर्भ्यां नदीतीरे व्यवस्थितम्  
०३,१५३।०२५च्	प्रजासङ्क्षेपसमये दण्डहस्तम् इवान्तकम्  
०३,१५३।०२६अ	तं दृष्ट्वा धर्मराजस् तु परिष्वज्य पुनः पुनः  
०३,१५३।०२६च्	उवाच श्लक्ष्णया वाचा कौन्तेय किम् इदं कृतम्  
०३,१५३।०२७अ	साहसं बत भद्रं ते देवानाम् अपि चाप्रियम्  
०३,१५३।०२७च्	पुनर् एवं न कर्तव्यं मम चेद् इच्छसि प्रियम्  
०३,१५३।०२८अ	अनुशास्य च कौन्तेयं पद्मानि प्रतिगृह्य च  
०३,१५३।०२८च्	तस्याम् एव नलिन्यां ते विजह्रुर् अमरोपमाः  
०३,१५३।०२९अ	एतस्मिन्न् एव काले तु प्रगृहीतशिलायुधाः  
०३,१५३।०२९च्	प्रादुरासन् महाकायास् तस्योद्यानस्य रक्षिणः  
०३,१५३।०२९द्*०७६८_०१	उच्चुक्रुशुश् च ते ऽन्योन्यं राक्षसा भीमदर्शनाः  
०३,१५३।०२९द्*०७६८_०२	राज्ञस् ते वै कुबेरस्य नलिनीं वनचारिणः  
०३,१५३।०२९द्*०७६८_०३	सम्भ्रान्तमनसः सर्वे व्याकुलेनान्तरात्मभिः  
०३,१५३।०२९द्*०७६८_०४	उपतस्थुर् महात्मानं धर्मपुत्रं युधिष्ठिरम्  
०३,१५३।०३०अ	ते दृष्ट्वा धर्मराजानं देवर्षिं चापि लोमशम्  
०३,१५३।०३०च्	नकुलं सहदेवं च तथान्यान् ब्राह्मणर्षभान्  
०३,१५३।०३०ए	विनयेनानताः सर्वे प्रणिपेतुश् च भारत  
०३,१५३।०३१अ	सान्त्विता धर्मराजेन प्रसेदुः क्षणदाचराः  
०३,१५३।०३१च्	विदिताश् च कुबेरस्य ततस् ते नरपुङ्गवाः  
०३,१५३।०३१ए	ऊषुर् नातिचिरं कालं रममाणाः कुरूद्वहाः  
०३,१५३।०३१ड़्@०१७_००००	वैशम्पायन उवाच  
०३,१५३।०३१ड़्@०१७_०००१	तस्मिन् निवसमानो ऽथ धर्मराजो युधिष्ठिरः  
०३,१५३।०३१ड़्@०१७_०००२	कृष्णया सहितान् भ्रातॄन् इत्य् उवाच सहद्विजान्  
०३,१५३।०३१ड़्@०१७_०००३	दृष्टानि तीर्थान्य् अस्माभिः पुण्यानि च शिवानि च  
०३,१५३।०३१ड़्@०१७_०००४	मनसो ह्लादनीयानि वनानि च पृथक् पृथक्  
०३,१५३।०३१ड़्@०१७_०००५	देवैः पूर्वं विचीर्णानि मुनिभिश् च महात्मभिः  
०३,१५३।०३१ड़्@०१७_०००६	यथाक्रमविशेषेण द्विजैः सम्पूजितानि च  
०३,१५३।०३१ड़्@०१७_०००७	ऋषीणां पूर्वचरितं तथा कर्म विचेष्टितम्  
०३,१५३।०३१ड़्@०१७_०००८	राजर्षीणां च चरितं कथाश् च विविधाः शुभाः  
०३,१५३।०३१ड़्@०१७_०००९	शृण्वानास् तत्र तत्र स्म आश्रमेषु शिवेषु च  
०३,१५३।०३१ड़्@०१७_००१०	अभिषेकं द्विजैः सार्धं कृतवन्तो विशेषतः  
०३,१५३।०३१ड़्@०१७_००११	अर्चिताः सततं देवाः पुष्पैर् अद्भिः सदा च वः  
०३,१५३।०३१ड़्@०१७_००१२	यथालब्धैर् मूलफलैः पितरश् चापि तर्पिताः  
०३,१५३।०३१ड़्@०१७_००१३	पर्वतेषु च रम्येषु सर्वेषु च सरःसु च  
०३,१५३।०३१ड़्@०१७_००१४	उदधौ च महापुण्ये सूपस्पृष्टं महात्मभिः  
०३,१५३।०३१ड़्@०१७_००१५	इला सरस्वती सिन्धुर् यमुना नर्मदा तथा  
०३,१५३।०३१ड़्@०१७_००१६	नानातीर्थेषु रम्येषु सूपस्पृष्टं सह द्विजैः  
०३,१५३।०३१ड़्@०१७_००१७	गङ्गाद्वारम् अतिक्रम्य बहवः पर्वताः शुभाः  
०३,१५३।०३१ड़्@०१७_००१८	हिमवान् पर्वतश् चैव नानाद्विजगणायुतः  
०३,१५३।०३१ड़्@०१७_००१९	विशाला बदरी दृष्टा नरनारायणाश्रमः  
०३,१५३।०३१ड़्@०१७_००२०	दिव्या पुष्करिणी दृष्टा सिद्धदेवर्षिपूजिता  
०३,१५३।०३१ड़्@०१७_००२१	यथाक्रमविशेषेण सर्वाण्य् आयतनानि च  
०३,१५३।०३१ड़्@०१७_००२२	दर्शितानि द्विजश्रेष्ठा लोमशेन महात्मना  
०३,१५३।०३१ड़्@०१७_००२३	इमं वैश्रवणावासं पुण्यं सिद्धनिषेवितम्  
०३,१५३।०३१ड़्@०१७_००२४	कथं भीम गमिष्यामो गतिर् अन्तरधीयताम्  
०३,१५३।०३१ड़्@०१७_००२५	एवं ब्रुवति राजेन्द्रे वाग् उवाचाशरीरिणी  
०३,१५३।०३१ड़्@०१७_००२६	न शक्यो दुर्गमो गन्तुम् इतो वैश्रवणाश्रमात्  
०३,१५३।०३१ड़्@०१७_००२७	अनेनैव पथा राजन् प्रतिगच्छ यथागतम्  
०३,१५३।०३१ड़्@०१७_००२८	नरनारायणस्थानं बदरीत्य् अभिविश्रुतम्  
०३,१५३।०३१ड़्@०१७_००२९	तस्माद् यास्यसि कौन्तेय सिद्धचारणसेवितम्  
०३,१५३।०३१ड़्@०१७_००३०	बहुपुष्पफलं रम्यम् आश्रमं वृषपर्वणः  
०३,१५३।०३१ड़्@०१७_००३१	अतिक्रम्य च तं पार्थ त्व् आर्ष्टिषेणाश्रमे वसेः  
०३,१५३।०३१ड़्@०१७_००३२	ततो द्रक्ष्यसि कौन्तेय निवेशं धनदस्य च  
०३,१५३।०३१ड़्@०१७_००३३	एतस्मिन्न् अन्तरे वायुर् दिव्यगन्धवहः शुचिः  
०३,१५३।०३१ड़्@०१७_००३४	सुखप्रह्लादनः शीतः पुष्पवर्षं ववर्ष च  
०३,१५३।०३१ड़्@०१७_००३५	श्रुत्वा तु दिव्यम् आकाशाद् वाचं सर्वे विसिस्मियुः  
०३,१५३।०३१ड़्@०१७_००३६	ऋषीणां ब्राह्मणानां च पार्थिवानां विशेषतः  
०३,१५३।०३१ड़्@०१७_००३७	श्रुत्वा तन् महद् आश्चर्यं द्विजो धौम्यो ऽब्रवीत् तदा  
०३,१५३।०३१ड़्@०१७_००३८	न शक्यम् उत्तरं वक्तुम् एवं भवतु भारत  
०३,१५३।०३१ड़्@०१७_००३९	ततो युधिष्ठिरो राजा प्रतिजग्राह तद् वचः  
०३,१५३।०३१ड़्@०१७_००४०	प्रत्यागम्य पुनस् तं तु नरनारायणाश्रमम्  
०३,१५३।०३१ड़्@०१७_००४१	भीमसेनादिभिः सर्वैर् भ्रातृभिः परिवारितः  
०३,१५३।०३१ड़्@०१७_००४२	पाञ्चाल्या ब्राह्मणाश् चैव न्यवसन्त सुखं तदा  
०३,१५३।०३१ड़्*०७६९_०१	प्रतीक्षमाणा बीभत्सुं गन्धमादनसानुषु  
०३,१५४।००१	वैशम्पायन उवाच  
०३,१५४।००१अ	ततस् तान् परिविश्वस्तान् वसतस् तत्र पाण्डवान्  
०३,१५४।००१ब्*०७७०_०१	पर्वतेन्द्रे द्विजैः सार्धं पार्थागमनकाङ्क्षया  
०३,१५४।००१च्	गतेषु तेषु रक्षःसु भीमसेनात्मजे ऽपि च  
०३,१५४।००१द्*०७७१_०१	आजगाम तदा रक्षो नाम्ना ख्यातो जटासुरः  
०३,१५४।००२अ	रहितान् भीमसेनेन कदा चित् तान् यदृच्छया  
०३,१५४।००२च्	जहार धर्मराजानं यमौ कृष्णां च राक्षसः  
०३,१५४।००२द्*०७७२_००	जनमेजयः  
०३,१५४।००२द्*०७७२_०१	ब्रह्मन् कथं धर्मराजं यमौ कृष्णां च राक्षसः  
०३,१५४।००२द्*०७७२_०२	जगाम कुत्र भीमश् च गतो राक्षसकण्टकः  
०३,१५४।००२द्*०७७२_०३	वक्तुम् अर्हसि विप्राग्र्य वृत्तम् एतन् ममानघ  
०३,१५४।००३अ	ब्राह्मणो मन्त्रकुशलः सर्वास्त्रेष्व् अस्त्रवित्तमः  
०३,१५४।००३ब्*०७७३_०१	जामदग्न्यस्य शिष्यो ऽहं रामस्याक्लिष्टकर्मणः  
०३,१५४।००३च्	इति ब्रुवन् पाण्डवेयान् पर्युपास्ते स्म नित्यदा  
०३,१५४।००४अ	परीक्षमाणः पार्थानां कलापानि धनूंषि च  
०३,१५४।००४च्	अन्तरं समभिप्रेप्सुर् नाम्ना ख्यातो जटासुरः  
०३,१५४।००४च्*०७७४_०१	**** **** द्रौपद्या हरणं प्रति  
०३,१५४।००४च्*०७७४_०२	दुष्टात्मा पापबुद्धिः स  
०३,१५४।००४द्*०७७५_०१	पोषणं तस्य राजेन्द्र चक्रे पाण्डवनन्दनः  
०३,१५४।००४द्*०७७५_०२	बुबुधे न च तं पापं भस्मच्छन्नम् इवानलम्  
०३,१५४।००५अ	स भीमसेने निष्क्रान्ते मृगयार्थम् अरिन्दमे  
०३,१५४।००५ब्*०७७६_०१	घटोत्कचं सानुचरं दृष्ट्वा विप्रद्रुतं दिशः  
०३,१५४।००५ब्*०७७६_०२	लोमशप्रभृतींस् तांस् तु महर्षींश् च समाहितान्  
०३,१५४।००५ब्*०७७६_०३	स्नातुं विनिर्गतान् दृष्ट्वा पुष्पार्थं च तपोधनान्  
०३,१५४।००५च्	अन्यद् रूपं समास्थाय विकृतं भैरवं महत्  
०३,१५४।००६अ	गृहीत्वा सर्वशस्त्राणि द्रौपदीं परिगृह्य च  
०३,१५४।००६च्	प्रातिष्ठत स दुष्टात्मा त्रीन् गृहीत्वा च पाण्डवान्  
०३,१५४।००७अ	सहदेवस् तु यत्नेन ततो ऽपक्रम्य पाण्डवः  
०३,१५४।००७ब्*०७७७_०१	विक्रम्य कौशिकं खड्गं मोक्षयित्वा ग्रहं रिपोः  
०३,१५४।००७च्	आक्रन्दद् भीमसेनं वै येन यातो महाबलः  
०३,१५४।००८अ	तम् अब्रवीद् धर्मराजो ह्रियमाणो युधिष्ठिरः  
०३,१५४।००८च्	धर्मस् ते हीयते मूढ न चैनं समवेक्षसे  
०३,१५४।००९अ	ये ऽन्ये के चिन् मनुष्येषु तिर्यग्योनिगता अपि  
०३,१५४।००९ब्*०७७८_०१	धर्मं ते समवेक्षन्ते रक्षांसि च विशेषतः  
०३,१५४।००९ब्*०७७८_०२	धर्मस्य राक्षसा मूलं धर्मं ते विदुर् उत्तमम्  
०३,१५४।००९ब्*०७७८_०३	एतत् परीक्ष्य सर्वं त्वं समये स्थातुम् अर्हसि  
०३,१५४।००९ब्*०७७८_०४	देवाश् च ऋषयः सिद्धाः पितरश् चापि राक्षसाः  
०३,१५४।००९च्	गन्धर्वयक्षरक्षांसि वयांसि पशवस् तथा  
०३,१५४।००९द्*०७७९_०१	तिर्यग् योनिगताश् चैव अपि कीटपिपीलिकाः  
०३,१५४।००९ए	मनुष्यान् उपजीवन्ति ततस् त्वम् उपजीवसि  
०३,१५४।०१०अ	समृद्ध्या ह्य् अस्य लोकस्य लोको युष्माकम् ऋध्यते  
०३,१५४।०१०च्	इमं च लोकं शोचन्तम् अनुशोचन्ति देवताः  
०३,१५४।०१०ए	पूज्यमानाश् च वर्धन्ते हव्यकव्यैर् यथाविधि  
०३,१५४।०११अ	वयं राष्ट्रस्य गोप्तारो रक्षितारश् च राक्षस  
०३,१५४।०११च्	राष्ट्रस्यारक्ष्यमाणस्य कुतो भूतिः कुतः सुखम्  
०३,१५४।०१२अ	न च राजावमन्तव्यो रक्षसा जात्व् अनागसि  
०३,१५४।०१२च्	अणुर् अप्य् अपचारश् च नास्त्य् अस्माकं नराशन  
०३,१५४।०१२द्*०७८०_०१	विघसाशान् यथाशक्त्या कुर्महे देवतादिषु  
०३,१५४।०१२द्*०७८०_०२	गुरूंश् च ब्राह्मणांश् चैव प्रमाणप्रवणाः सदा  
०३,१५४।०१३अ	द्रोग्धव्यं न च मित्रेषु न विश्वस्तेषु कर्हि चित्  
०३,१५४।०१३च्	येषां चान्नानि भुञ्जीत यत्र च स्यात् प्रतिश्रयः  
०३,१५४।०१४अ	स त्वं प्रतिश्रये ऽस्माकं पूज्यमानः सुखोषितः  
०३,१५४।०१४च्	भुक्त्वा चान्नानि दुष्प्रज्ञ कथम् अस्माञ् जिहीर्षसि  
०३,१५४।०१५अ	एवम् एव वृथाचारो वृथावृद्धो वृथामतिः  
०३,१५४।०१५च्	वृथामरणम् अर्हस् त्वं वृथाद्य न भविष्यसि  
०३,१५४।०१६अ	अथ चेद् दुष्टबुद्धिस् त्वं सर्वैर् धर्मैर् विवर्जितः  
०३,१५४।०१६च्	प्रदाय शस्त्राण्य् अस्माकं युद्धेन द्रौपदीं हर  
०३,१५४।०१७अ	अथ चेत् त्वम् अविज्ञाय इदं कर्म करिष्यसि  
०३,१५४।०१७च्	अधर्मं चाप्य् अकीर्तिं च लोके प्राप्स्यसि केवलम्  
०३,१५४।०१८अ	एताम् अद्य परामृश्य स्त्रियं राक्षस मानुषीम्  
०३,१५४।०१८च्	विषम् एतत् समालोड्य कुम्भेन प्राशितं त्वया  
०३,१५४।०१९अ	ततो युधिष्ठिरस् तस्य भारिकः समपद्यत  
०३,१५४।०१९च्	स तु भाराभिभूतात्मा न तथा शीघ्रगो ऽभवत्  
०३,१५४।०२०अ	अथाब्रवीद् द्रौपदीं च नकुलं च युधिष्ठिरः  
०३,१५४।०२०च्	मा भैष्ट राक्षसान् मूढाद् गतिर् अस्य मया हृता  
०३,१५४।०२१अ	नातिदूरे महाबाहुर् भविता पवनात्मजः  
०३,१५४।०२१च्	अस्मिन् मुहूर्ते सम्प्राप्ते न भविष्यति राक्षसः  
०३,१५४।०२२अ	सहदेवस् तु तं दृष्ट्वा राक्षसं मूढचेतसम्  
०३,१५४।०२२च्	उवाच वचनं राजन् कुन्तीपुत्रं युधिष्ठिरम्  
०३,१५४।०२३अ	राजन् किं नाम तत् कृत्यं क्षत्रियस्यास्त्य् अतो ऽधिकम्  
०३,१५४।०२३च्	यद् युद्धे ऽभिमुखः प्राणांस् त्यजेच् छत्रूञ् जयेत वा  
०३,१५४।०२४अ	एष चास्मान् वयं चैनं युध्यमानाः परन्तप  
०३,१५४।०२४च्	सूदयेम महाबाहो देशकालो ह्य् अयं नृप  
०३,१५४।०२५अ	क्षत्रधर्मस्य सम्प्राप्तः कालः सत्यपराक्रम  
०३,१५४।०२५च्	जयन्तः पात्यमाना वा प्राप्तुम् अर्हाम सद्गतिम्  
०३,१५४।०२६अ	राक्षसे जीवमाने ऽद्य रविर् अस्तम् इयाद् यदि  
०३,१५४।०२६च्	नाहं ब्रूयां पुनर् जातु क्षत्रियो ऽस्मीति भारत  
०३,१५४।०२७अ	भो भो राक्षस तिष्ठस्व सहदेवो ऽस्मि पाण्डवः  
०३,१५४।०२७च्	हत्वा वा मां नयस्वैनान् हतो वाद्येह स्वप्स्यसि  
०३,१५४।०२८अ	तथैव तस्मिन् ब्रुवति भीमसेनो यदृच्छया  
०३,१५४।०२८च्	प्रादृश्यत महाबाहुः सवज्र इव वासवः  
०३,१५४।०२९अ	सो ऽपश्यद् भ्रातरौ तत्र द्रौपदीं च यशस्विनीम्  
०३,१५४।०२९च्	क्षितिस्थं सहदेवं च क्षिपन्तं राक्षसं तदा  
०३,१५४।०३०अ	मार्गाच् च राक्षसं मूढं कालोपहतचेतसम्  
०३,१५४।०३०च्	भ्रमन्तं तत्र तत्रैव दैवेन विनिवारितम्  
०३,१५४।०३१अ	भ्रातॄंस् तान् ह्रियतो दृष्ट्वा द्रौपदीं च महाबलः  
०३,१५४।०३१च्	क्रोधम् आहारयद् भीमो राक्षसं चेदम् अब्रवीत्  
०३,१५४।०३२अ	विज्ञातो ऽसि मया पूर्वं चेष्टञ् शस्त्रपरीक्षणे  
०३,१५४।०३२च्	आस्था तु त्वयि मे नास्ति यतो ऽसि न हतस् तदा  
०३,१५४।०३२ए	ब्रह्मरूपप्रतिच्छन्नो न नो वदसि चाप्रियम्  
०३,१५४।०३३अ	प्रियेषु चरमाणं त्वां न चैवाप्रियकारिणम्  
०३,१५४।०३३च्	अतिथिं ब्रह्मरूपं च कथं हन्याम् अनागसम्  
०३,१५४।०३३ए	राक्षसं मन्यमानो ऽपि यो हन्यान् नरकं व्रजेत्  
०३,१५४।०३४अ	अपक्वस्य च कालेन वधस् तव न विद्यते  
०३,१५४।०३४च्	नूनम् अद्यासि सम्पक्वो यथा ते मतिर् ईदृशी  
०३,१५४।०३४ए	दत्ता कृष्णापहरणे कालेनाद्भुतकर्मणा  
०३,१५४।०३४ड़्*०७८१_०१	सो ऽपि कालं समासाद्य तथाद्य न भविष्यसि  
०३,१५४।०३५अ	बडिशो ऽयं त्वया ग्रस्तः कालसूत्रेण लम्बितः  
०३,१५४।०३५च्	मत्स्यो ऽम्भसीव स्यूतास्यः कथं मे ऽद्य गमिष्यसि  
०३,१५४।०३६अ	यं चासि प्रस्थितो देशं मनः पूर्वं गतं च ते  
०३,१५४।०३६च्	न तं गन्तासि गन्तासि मार्गं बकहिडिम्बयोः  
०३,१५४।०३७अ	एवम् उक्तस् तु भीमेन राक्षसः कालचोदितः  
०३,१५४।०३७च्	भीत उत्सृज्य तान् सर्वान् युद्धाय समुपस्थितः  
०३,१५४।०३८अ	अब्रवीच् च पुनर् भीमं रोषात् प्रस्फुरिताधरः  
०३,१५४।०३८च्	न मे मूढा दिशः पाप त्वदर्थं मे विलम्बनम्  
०३,१५४।०३९अ	श्रुता मे राक्षसा ये ये त्वया विनिहता रणे  
०३,१५४।०३९च्	तेषाम् अद्य करिष्यामि तवास्रेणोदकक्रियाम्  
०३,१५४।०४०अ	एवम् उक्तस् ततो भीमः सृक्किणी परिसंलिहन्  
०३,१५४।०४०च्	स्मयमान इव क्रोधात् साक्षात् कालान्तकोपमः  
०३,१५४।०४०द्*०७८२_०१	ब्रुवन् वै तिष्ठ तिष्ठेति क्रोधसंरक्तलोचनः  
०३,१५४।०४०ए	बाहुसंरम्भम् एवेच्छन्न् अभिदुद्राव राक्षसम्  
०३,१५४।०४१अ	राक्षसो ऽपि तदा भीमं युद्धार्थिनम् अवस्थितम्  
०३,१५४।०४१ब्*०७८३_०१	मुहुर् मुहुर् व्याददानः सृक्किणी परिसंलिहन्  
०३,१५४।०४१च्	अभिदुद्राव संरब्धो बलो वज्रधरं यथा  
०३,१५४।०४१द्*०७८४_०१	भीमसेनो ऽप्य् अवष्टब्धो नियुद्धायाभवत् स्थितः  
०३,१५४।०४१द्*०७८४_०२	राक्षसो ऽपि च विस्रब्धो बाहुयुद्धम् अकाङ्क्षत  
०३,१५४।०४२अ	वर्तमाने तदा ताभ्यां बाहुयुद्धे सुदारुणे  
०३,१५४।०४२च्	माद्रीपुत्राव् अभिक्रुद्धाव् उभाव् अप्य् अभ्यधावताम्  
०३,१५४।०४३अ	न्यवारयत् तौ प्रहसन् कुन्तीपुत्रो वृकोदरः  
०३,१५४।०४३च्	शक्तो ऽहं राक्षसस्येति प्रेक्षध्वम् इति चाब्रवीत्  
०३,१५४।०४४अ	आत्मना भ्रातृभिश् चाहं धर्मेण सुकृतेन च  
०३,१५४।०४४च्	इष्टेन च शपे राजन् सूदयिष्यामि राक्षसम्  
०३,१५४।०४५अ	इत्य् एवम् उक्त्वा तौ वीरौ स्पर्धमानौ परस्परम्  
०३,१५४।०४५च्	बाहुभिः समसज्जेताम् उभौ रक्षोवृकोदरौ  
०३,१५४।०४६अ	तयोर् आसीत् सम्प्रहारः क्रुद्धयोर् भीमरक्षसोः  
०३,१५४।०४६च्	अमृष्यमाणयोः सङ्ख्ये देवदानवयोर् इव  
०३,१५४।०४७अ	आरुज्यारुज्य तौ वृक्षान् अन्योन्यम् अभिजघ्नतुः  
०३,१५४।०४७च्	जीमूताव् इव घर्मान्ते विनदन्तौ महाबलौ  
०३,१५४।०४८अ	बभञ्जतुर् महावृक्षान् ऊरुभिर् बलिनां वरौ  
०३,१५४।०४८च्	अन्योन्येनाभिसंरब्धौ परस्परजयैषिणौ  
०३,१५४।०४९अ	तद् वृक्षयुद्धम् अभवन् महीरुहविनाशनम्  
०३,१५४।०४९च्	वालिसुग्रीवयोर् भ्रात्रोः पुरेव कपिसिंहयोः  
०३,१५४।०५०अ	आविध्याविध्य तौ वृक्षान् मुहूर्तम् इतरेतरम्  
०३,१५४।०५०च्	ताडयाम् आसतुर् उभौ विनदन्तौ मुहुर् मुहुः  
०३,१५४।०५१अ	तस्मिन् देशे यदा वृक्षाः सर्व एव निपातिताः  
०३,१५४।०५१च्	पुञ्जीकृताश् च शतशः परस्परवधेप्सया  
०३,१५४।०५२अ	तदा शिलाः समादाय मुहूर्तम् इव भारत  
०३,१५४।०५२च्	महाभ्रैर् इव शैलेन्द्रौ युयुधाते महाबलौ  
०३,१५४।०५३अ	उग्राभिर् उग्ररूपाभिर् बृहतीभिः परस्परम्  
०३,१५४।०५३च्	वज्रैर् इव महावेगैर् आजघ्नतुर् अमर्षणौ  
०३,१५४।०५४अ	अभिहत्य च भूयस् ताव् अन्योन्यं बलदर्पितौ  
०३,१५४।०५४च्	भुजाभ्यां परिगृह्याथ चकर्षाते गजाव् इव  
०३,१५४।०५५अ	मुष्टिभिश् च महाघोरैर् अन्योन्यम् अभिपेततुः  
०३,१५४।०५५च्	तयोश् चटचटाशब्दो बभूव सुमहात्मनोः  
०३,१५४।०५६अ	ततः संहृत्य मुष्टिं तु पञ्चशीर्षम् इवोरगम्  
०३,१५४।०५६च्	वेगेनाभ्यहनद् भीमो राक्षसस्य शिरोधराम्  
०३,१५४।०५७अ	ततः श्रान्तं तु तद् रक्षो भीमसेनभुजाहतम्  
०३,१५४।०५७च्	सुपरिश्रान्तम् आलक्ष्य भीमसेनो ऽभ्यवर्तत  
०३,१५४।०५८अ	तत एनं महाबाहुर् बाहुभ्याम् अमरोपमः  
०३,१५४।०५८च्	समुत्क्षिप्य बलाद् भीमो निष्पिपेष महीतले  
०३,१५४।०५८द्*०७८५_०१	ततः सम्पीड्य बलवद् भुजाभ्यां क्रोधमूर्छितः  
०३,१५४।०५९अ	तस्य गात्राणि सर्वाणि चूर्णयाम् आस पाण्डवः  
०३,१५४।०५९च्	अरत्निना चाभिहत्य शिरः कायाद् अपाहरत्  
०३,१५४।०६०अ	सन्दष्टोष्ठं विवृत्ताक्षं फलं वृन्ताद् इव च्युतम्  
०३,१५४।०६०च्	जटासुरस्य तु शिरो भीमसेनबलाद् धृतम्  
०३,१५४।०६०ए	पपात रुधिरादिग्धं सन्दष्टदशनच्छदम्  
०३,१५४।०६१अ	तं निहत्य महेष्वासो युधिष्ठिरम् उपागमत्  
०३,१५४।०६१अ*०७८६_०१	**** **** दानवेन्द्रम् इवेश्वरः  
०३,१५४।०६१अ*०७८६_०२	बभूव पुरुषव्याघ्रः प्रहृष्ट इव पाण्डवः  
०३,१५४।०६१अ*०७८६_०३	ततो युधिष्ठिरो राजा धौम्यः कृष्णा यमौ तथा  
०३,१५४।०६१अ*०७८६_०४	भीमसेनम् उपायान्तं ददृशुस् ते च पाण्डवम्  
०३,१५४।०६१अ*०७८६_०५	उपसंहृत्य धौम्यं च पाण्डवं च युधिष्ठिरम्  
०३,१५४।०६१अ*०७८६_०६	पर्यष्वजत दुर्धर्षो यमौ चापि वृकोदरः  
०३,१५४।०६१अ*०७८६_०७	हतं जटासुरं दृष्ट्वा पाञ्चाली भीमम् अच्युतम्  
०३,१५४।०६१अ*०७८६_०८	मुदितं पूजयाम् आस पौलोमीव पुरन्दरम्  
०३,१५४।०६१अ*०७८६_०९	सम्पूजितः * * सद्भिर् ब्राह्मणान् अभिवाद्य च  
०३,१५४।०६१अ*०७८६_१०	जितारिर् मुदितो भीमो बभूव भरतर्षभः  
०३,१५४।०६१च्	स्तूयमानो द्विजाग्र्यैस् तैर् मरुद्भिर् इव वासवः  
०३,१५५।००१	वैशम्पायन उवाच  
०३,१५५।००१अ	निहते राक्षसे तस्मिन् पुनर् नारायणाश्रमम्  
०३,१५५।००१च्	अभ्येत्य राजा कौन्तेयो निवासम् अकरोत् प्रभुः  
०३,१५५।००२अ	स समानीय तान् सर्वान् भ्रातॄन् इत्य् अब्रवीद् वचः  
०३,१५५।००२च्	द्रौपद्या सहितान् काले संस्मरन् भ्रातरं जयम्  
०३,१५५।००३अ	समाश् चतस्रो ऽभिगताः शिवेन चरतां वने  
०३,१५५।००३च्	कृतोद्देशश् च बीभत्सुः पञ्चमीम् अभितः समाम्  
०३,१५५।००४अ	प्राप्य पर्वतराजानं श्वेतं शिखरिणां वरम्  
०३,१५५।००४ब्*०७८७_०१	पुष्पितैर् द्रुमखण्डैश् च मत्तकोकिलषट्पदैः  
०३,१५५।००४ब्*०७८७_०२	मयूरैश् चातकैश् चापि नित्योत्सवविभूषितम्  
०३,१५५।००४ब्*०७८७_०३	व्याघ्रैर् वराहैर् महिषैर् गवयैर् हरिणैस् तथा  
०३,१५५।००४ब्*०७८७_०४	श्वापदैर् व्यालरूपैश् च रुरुभिश् च निषेवितम्  
०३,१५५।००४ब्*०७८७_०५	फुल्लैः सहस्रपत्रैश् च शतपत्रैस् तथोत्पलैः  
०३,१५५।००४ब्*०७८७_०६	प्रफुल्लैः कमलैश् चैव तथा नीलोत्पलैर् अपि  
०३,१५५।००४ब्*०७८७_०७	महापुण्यं पवित्रं च सुरासुरनिषेवितम्  
०३,१५५।००४च्	तत्रापि च कृतोद्देशः समागमदिदृक्षुभिः  
०३,१५५।००५अ	कृतश् च समयस् तेन पार्थेनामिततेजसा  
०३,१५५।००५च्	पञ्च वर्षाणि वत्स्यामि विद्यार्थीति पुरा मयि  
०३,१५५।००६अ	तत्र गाण्डीवधन्वानम् अवाप्तास्त्रम् अरिन्दमम्  
०३,१५५।००६च्	देवलोकाद् इमं लोकं द्रक्ष्यामः पुनरागतम्  
०३,१५५।००७अ	इत्य् उक्त्वा ब्राह्मणान् सर्वान् आमन्त्रयत पाण्डवः  
०३,१५५।००७च्	कारणं चैव तत् तेषाम् आचचक्षे तपस्विनाम्  
०३,१५५।००८अ	तम् उग्रतपसः प्रीताः कृत्वा पार्थं प्रदक्षिणम्  
०३,१५५।००८च्	ब्राह्मणास् ते ऽन्वमोदन्त शिवेन कुशलेन च  
०३,१५५।००९अ	सुखोदर्कम् इमं क्लेशम् अचिराद् भरतर्षभ  
०३,१५५।००९च्	क्षत्रधर्मेण धर्मज्ञ तीर्त्वा गां पालयिष्यसि  
०३,१५५।०१०अ	तत् तु राजा वचस् तेषां प्रतिगृह्य तपस्विनाम्  
०३,१५५।०१०च्	प्रतस्थे सह विप्रैस् तैर् भ्रातृभिश् च परन्तपः  
०३,१५५।०११अ	द्रौपद्या सहितः श्रीमान् हैडिम्बेयादिभिस् तथा  
०३,१५५।०११च्	राक्षसैर् अनुयातश् च लोमशेनाभिरक्षितः  
०३,१५५।०१२अ	क्व चिज् जगाम पद्भ्यां तु राक्षसैर् उह्यते क्व चित्  
०३,१५५।०१२च्	तत्र तत्र महातेजा भ्रातृभिः सह सुव्रतः  
०३,१५५।०१३अ	ततो युधिष्ठिरो राजा बहून् क्लेशान् विचिन्तयन्  
०३,१५५।०१३च्	सिंहव्याघ्रगजाकीर्णाम् उदीचीं प्रययौ दिशम्  
०३,१५५।०१४अ	अवेक्षमाणः कैलासं मैनाकं चैव पर्वतम्  
०३,१५५।०१४च्	गन्धमादनपादांश् च मेरुं चापि शिलोच्चयम्  
०३,१५५।०१५अ	उपर्य् उपरि शैलस्य बह्वीश् च सरितः शिवाः  
०३,१५५।०१५च्	प्रस्थं हिमवतः पुण्यं ययौ सप्तदशे ऽहनि  
०३,१५५।०१६अ	ददृशुः पाण्डवा राजन् गन्धमादनम् अन्तिकात्  
०३,१५५।०१६च्	पृष्ठे हिमवतः पुण्ये नानाद्रुमलतायुते  
०३,१५५।०१७अ	सलिलावर्तसञ्जातैः पुष्पितैश् च महीरुहैः  
०३,१५५।०१७च्	समावृतं पुण्यतमम् आश्रमं वृषपर्वणः  
०३,१५५।०१८अ	तम् उपक्रम्य राजर्षिं धर्मात्मानम् अरिन्दमाः  
०३,१५५।०१८च्	पाण्डवा वृषपर्वाणम् अवन्दन्त गतक्लमाः  
०३,१५५।०१९अ	अभ्यनन्दत् स राजर्षिः पुत्रवद् भरतर्षभान्  
०३,१५५।०१९च्	पूजिताश् चावसंस् तत्र सप्तरात्रम् अरिन्दमाः  
०३,१५५।०२०अ	अष्टमे ऽहनि सम्प्राप्ते तम् ऋषिं लोकविश्रुतम्  
०३,१५५।०२०च्	आमन्त्र्य वृषपर्वाणं प्रस्थानं समरोचयन्  
०३,१५५।०२१अ	एकैकशश् च तान् विप्रान् निवेद्य वृषपर्वणे  
०३,१५५।०२१च्	न्यासभूतान् यथाकालं बन्धून् इव सुसत्कृतान्  
०३,१५५।०२१द्*०७८८_०१	परिबर्हं च तं शेषं परिदाय महात्मने  
०३,१५५।०२२अ	ततस् ते वरवस्त्राणि शुभान्य् आभरणानि च  
०३,१५५।०२२च्	न्यदधुः पाण्डवास् तस्मिन्न् आश्रमे वृषपर्वणः  
०३,१५५।०२३अ	अतीतानागते विद्वान् कुशलः सर्वधर्मवित्  
०३,१५५।०२३च्	अन्वशासत् स धर्मज्ञः पुत्रवद् भरतर्षभान्  
०३,१५५।०२४अ	ते ऽनुज्ञाता महात्मानः प्रययुर् दिशम् उत्तराम्  
०३,१५५।०२४च्	कृष्णया सहिता वीरा ब्राह्मणैश् च महात्मभिः  
०३,१५५।०२४ए	तान् प्रस्थितान् अन्वगच्छद् वृषपर्वा महीपतिः  
०३,१५५।०२५अ	उपन्यस्य महातेजा विप्रेभ्यः पाण्डवांस् तदा  
०३,१५५।०२५च्	अनुसंसाध्य कौन्तेयान् आशीर्भिर् अभिनन्द्य च  
०३,१५५।०२५ए	वृषपर्वा निववृते पन्थानम् उपदिश्य च  
०३,१५५।०२६अ	नानामृगगणैर् जुष्टं कौन्तेयः सत्यविक्रमः  
०३,१५५।०२६च्	पदातिर् भ्रातृभिः सार्धं प्रातिष्ठत युधिष्ठिरः  
०३,१५५।०२७अ	नानाद्रुमनिरोधेषु वसन्तः शैलसानुषु  
०३,१५५।०२७च्	पर्वतं विविशुः श्वेतं चतुर्थे ऽहनि पाण्डवाः  
०३,१५५।०२८अ	महाभ्रघनसङ्काशं सलिलोपहितं शुभम्  
०३,१५५।०२८च्	मणिकाञ्चनरम्यं च शैलं नानासमुच्छ्रयम्  
०३,१५५।०२८द्*०७८९_०१	रम्यं हिमवतः प्रस्थं बहुकन्दरनिर्झरम्  
०३,१५५।०२८द्*०७८९_०२	शिलाविहङ्गविटपं लतापादपसङ्कुलम्  
०३,१५५।०२९अ	ते समासाद्य पन्थानं यथोक्तं वृषपर्वणा  
०३,१५५।०२९च्	अनुसस्रुर् यथोद्देशं पश्यन्तो विविधान् नगान्  
०३,१५५।०३०अ	उपर्य् उपरि शैलस्य गुहाः परमदुर्गमाः  
०३,१५५।०३०च्	सुदुर्गमांस् ते सुबहून् सुखेनैवाभिचक्रमुः  
०३,१५५।०३१अ	धौम्यः कृष्णा च पार्थाश् च लोमशश् च महान् ऋषिः  
०३,१५५।०३१च्	अगमन् सहितास् तत्र न कश् चिद् अवहीयते  
०३,१५५।०३२अ	ते मृगद्विजसङ्घुष्टं नानाद्विजसमाकुलम्  
०३,१५५।०३२च्	शाखामृगगणैश् चैव सेवितं सुमनोहरम्  
०३,१५५।०३३अ	पुण्यं पद्मसरोपेतं सपल्वलमहावनम्  
०३,१५५।०३३च्	उपतस्थुर् महावीर्या माल्यवन्तं महागिरिम्  
०३,१५५।०३३द्*०७९०_०१	गजसङ्घसमावासं सिंहव्याघ्रगणायुतम्  
०३,१५५।०३४अ	ततः किम्पुरुषावासं सिद्धचारणसेवितम्  
०३,१५५।०३४च्	ददृशुर् हृष्टरोमाणः पर्वतं गन्धमादनम्  
०३,१५५।०३५अ	विद्याधरानुचरितं किन्नरीभिस् तथैव च  
०३,१५५।०३५च्	गजसिंहसमाकीर्णम् उदीर्णशरभायुतम्  
०३,१५५।०३५द्*०७९१_०१	शरभोन्नादसङ्घुष्टं नानामृगनिषेवितम्  
०३,१५५।०३६अ	उपेतम् अन्यैश् च तदा मृगैर् मृदुनिनादिभिः  
०३,१५५।०३६च्	ते गन्धमादनवनं तन् नन्दनवनोपमम्  
०३,१५५।०३७अ	मुदिताः पाण्डुतनया मनोहृदयनन्दनम्  
०३,१५५।०३७च्	विविशुः क्रमशो वीरा अरण्यं शुभकाननम्  
०३,१५५।०३८अ	द्रौपदीसहिता वीरास् तैश् च विप्रैर् महात्मभिः  
०३,१५५।०३८च्	शृण्वन्तः प्रीतिजननान् वल्गून् मदकलाञ् शुभान्  
०३,१५५।०३८ए	श्रोत्ररम्यान् सुमधुराञ् शब्दान् खगमुखेरितान्  
०३,१५५।०३९अ	सर्वर्तुफलभाराढ्यान् सर्वर्तुकुसुमोज्ज्वलान्  
०३,१५५।०३९च्	पश्यन्तः पादपांश् चापि फलभारावनामितान्  
०३,१५५।०४०अ	आम्रान् आम्रातकान् फुल्लान् नारिकेलान् सतिन्दुकान्  
०३,१५५।०४०च्	अजातकांस् तथा जीरान् दाडिमान् बीजपूरकान्  
०३,१५५।०४१अ	पनसांल् लिकुचान् मोचान् खर्जूरान् आम्रवेतसान्  
०३,१५५।०४१च्	पारावतांस् तथा क्षौद्रान् नीपांश् चापि मनोरमान्  
०३,१५५।०४२अ	बिल्वान् कपित्थाञ् जम्बूंश् च काश्मरीर् बदरीस् तथा  
०३,१५५।०४२च्	प्लक्षान् उदुम्बरवटान् अश्वत्थान् क्षीरिणस् तथा  
०३,१५५।०४२ए	भल्लातकान् आमलकान् हरीतकबिभीतकान्  
०३,१५५।०४३अ	इङ्गुदान् करवीरांश् च तिन्दुकांश् च महाफलान्  
०३,१५५।०४३च्	एतान् अन्यांश् च विविधान् गन्धमादनसानुषु  
०३,१५५।०४४अ	फलैर् अमृतकल्पैस् तान् आचितान् स्वादुभिस् तरून्  
०३,१५५।०४४च्	तथैव चम्पकाशोकान् केतकान् बकुलांस् तथा  
०३,१५५।०४५अ	पुन्नागान् सप्तपर्णांश् च कर्णिकारान् सकेतकान्  
०३,१५५।०४५च्	पाटलान् कुटजान् रम्यान् मन्दारेन्दीवरांस् तथा  
०३,१५५।०४६अ	पारिजातान् कोविदारान् देवदारुतरूंस् तथा  
०३,१५५।०४६च्	शालांस् तालांस् तमालांश् च प्रियालान् बकुलांस् तथा  
०३,१५५।०४६ए	शाल्मलीः किंशुकाशोकाञ् शिंशपांस् तरलांस् तथा  
०३,१५५।०४७अ	चकोरैः शतपत्रैश् च भृङ्गराजैस् तथा शुकैः  
०३,१५५।०४७च्	कोकिलैः कलविङ्कैश् च हारीतैर् जीवजीवकैः  
०३,१५५।०४८अ	प्रियव्रतैश् चातकैश् च तथान्यैर् विविधैः खगैः  
०३,१५५।०४८च्	श्रोत्ररम्यं सुमधुरं कूजद्भिश् चाप्य् अधिष्ठितान्  
०३,१५५।०४९अ	सरांसि च विचित्राणि प्रसन्नसलिलानि च  
०३,१५५।०४९च्	कुमुदैः पुण्डरीकैश् च तथा कोकनदोत्पलैः  
०३,१५५।०४९ए	कह्लारैः कमलैश् चैव आचितानि समन्ततः  
०३,१५५।०५०अ	कदम्बैश् चक्रवाकैश् च कुररैर् जलकुक्कुटैः  
०३,१५५।०५०च्	कारण्डवैः प्लवैर् हंसैर् बकैर् मद्गुभिर् एव च  
०३,१५५।०५०ए	एतैश् चान्यैश् च कीर्णानि समन्ताज् जलचारिभिः  
०३,१५५।०५१अ	हृष्टैस् तथा तामरसरसासवमदालसैः  
०३,१५५।०५१च्	पद्मोदरच्युतरजःकिञ्जल्कारुणरञ्जितैः  
०३,१५५।०५२अ	मधुरस्वरैर् मधुकरैर् विरुतान् कमलाकरान्  
०३,१५५।०५२च्	पश्यन्तस् ते मनोरम्यान् गन्धमादनसानुषु  
०३,१५५।०५३अ	तथैव पद्मषण्डैश् च मण्डितेषु समन्ततः  
०३,१५५।०५३च्	शिखण्डिनीभिः सहितांल् लतामण्डपकेषु च  
०३,१५५।०५३ए	मेघतूर्यरवोद्दाममदनाकुलितान् भृशम्  
०३,१५५।०५४अ	कृत्वैव केकामधुरं सङ्गीतमधुरस्वरम्  
०३,१५५।०५४च्	चित्रान् कलापान् विस्तीर्य सविलासान् मदालसान्  
०३,१५५।०५४ए	मयूरान् ददृशुश् चित्रान् नृत्यतो वनलासकान्  
०३,१५५।०५५अ	कान्ताभिः सहितान् अन्यान् अपश्यन् रमतः सुखम्  
०३,१५५।०५५च्	वल्लीलतासङ्कटेषु कटकेषु स्थितांस् तथा  
०३,१५५।०५६अ	कांश् चिच् छकुनजातांश् च विटपेषूत्कटान् अपि  
०३,१५५।०५६च्	कलापरचिताटोपान् विचित्रमुकुटान् इव  
०३,१५५।०५६ए	विवरेषु तरूणां च मुदितान् ददृशुश् च ते  
०३,१५५।०५७अ	सिन्धुवारान् अथोद्दामान् मन्मथस्येव तोमरान्  
०३,१५५।०५७च्	सुवर्णकुसुमाकीर्णान् गिरीणां शिखरेषु च  
०३,१५५।०५८अ	कर्णिकारान् विरचितान् कर्णपूरान् इवोत्तमान्  
०३,१५५।०५८ब्*०७९२_०१	तथा वनस्पतीभारं भूरिभारासमद्युतिम्  
०३,१५५।०५८ब्*०७९२_०२	दधन्त्यः सङ्गताश् चारुलतापुष्पसमागताः  
०३,१५५।०५८च्	अथापश्यन् कुरबकान् वनराजिषु पुष्पितान्  
०३,१५५।०५८ए	कामवश्योत्सुककरान् कामस्येव शरोत्करान्  
०३,१५५।०५९अ	तथैव वनराजीनाम् उदारान् रचितान् इव  
०३,१५५।०५९च्	विराजमानांस् ते ऽपश्यंस् तिलकांस् तिलकान् इव  
०३,१५५।०६०अ	तथानङ्गशराकारान् सहकारान् मनोरमान्  
०३,१५५।०६०च्	अपश्यन् भ्रमरारावान् मञ्जरीभिर् विराजितान्  
०३,१५५।०६१अ	हिरण्यसदृशैः पुष्पैर् दावाग्निसदृशैर् अपि  
०३,१५५।०६१च्	लोहितैर् अञ्जनाभैश् च वैडूर्यसदृशैर् अपि  
०३,१५५।०६२अ	तथा शालांस् तमालांश् च पाटल्यो बकुलानि च  
०३,१५५।०६२च्	माला इव समासक्ताः शैलानां शिखरेषु च  
०३,१५५।०६३अ	एवं क्रमेण ते वीरा वीक्षमाणाः समन्ततः  
०३,१५५।०६३च्	गजसङ्घसमाबाधं सिंहव्याघ्रसमायुतम्  
०३,१५५।०६४अ	शरभोन्नादसङ्घुष्टं नानारावनिनादितम्  
०३,१५५।०६४च्	सर्वर्तुफलपुष्पाढ्यं गन्धमादनसानुषु  
०३,१५५।०६५अ	पीता भास्वरवर्णाभा बभूवुर् वनराजयः  
०३,१५५।०६५च्	नात्र कण्टकिनः के चिन् नात्र के चिद् अपुष्पिताः  
०३,१५५।०६५ए	स्निग्धपत्रफला वृक्षा गन्धमादनसानुषु  
०३,१५५।०६५ड़्*०७९३_०१	भ्रमरारावमधुरा नलिनीः फुल्लपङ्कजाः  
०३,१५५।०६५ड़्*०७९३_०२	विलोड्यमानाः पश्येमाः करिभिः सकरेणुभिः  
०३,१५५।०६५ड़्*०७९३_०३	पश्येमां नलिनीं चान्यां कमलोत्पलमालिनीम्  
०३,१५५।०६५ड़्*०७९३_०४	स्रग्धरां विग्रहवतीं साक्षाच् छ्रियम् इवापराम्  
०३,१५५।०६५ड़्*०७९३_०५	नानाकुसुमगन्धाढ्यास् तस्येमाः काननोत्तमे  
०३,१५५।०६५ड़्*०७९३_०६	उपगीयमाना भ्रमरै राजन्ते वनराजयः  
०३,१५५।०६६अ	विमलस्फटिकाभानि पाण्डुरच्छदनैर् द्विजैः  
०३,१५५।०६६च्	राजहंसैर् उपेतानि सारसाभिरुतानि च  
०३,१५५।०६६ए	सरांसि सरितः पार्थाः पश्यन्तः शैलसानुषु  
०३,१५५।०६६ड़्*०७९४_०१	विविशुः क्रमशो वीरा अनन्यं शुभकाननम्  
०३,१५५।०६६ड़्*०७९४_०२	पश्यन्ती विविधान् वृक्षांस् तत्र कृष्णा मनोहरान्  
०३,१५५।०६६ड़्*०७९४_०३	अन्तिकस्थम् अथ प्रीत्या भीमसेनम् उवाच ह  
०३,१५५।०६७अ	पद्मोत्पलविचित्राणि सुखस्पर्शजलानि च  
०३,१५५।०६७च्	गन्धवन्ति च माल्यानि रसवन्ति फलानि च  
०३,१५५।०६७द्*०७९५_०१	सरांसि च मनोज्ञानि वृक्षांश् चातिमनोरमान्  
०३,१५५।०६७द्*०७९५_०२	विविशुः पाण्डवाः सर्वे विस्मयोत्फुल्ललोचनाः  
०३,१५५।०६७द्*०७९५_०३	कमलोत्पलकह्लारपुण्डरीकसुगन्धिना  
०३,१५५।०६७द्*०७९५_०४	सेव्यमाना वने तस्मिन् सुखस्पर्शेन वायुना  
०३,१५५।०६७द्*०७९५_०५	ततो युधिष्ठिरो भीमम् आहेदं प्रीतिमद् वचः  
०३,१५५।०६७द्*०७९६_०१	अहो श्रीमद् इदं भीम गन्धमादनकाननम्  
०३,१५५।०६७ए	अतीव वृक्षा राजन्ते पुष्पिताः शैलसानुषु  
०३,१५५।०६८अ	एते चान्ये च बहवस् तत्र काननजा द्रुमाः  
०३,१५५।०६८च्	लताश् च विविधाकाराः पत्रपुष्पफलोच्चयाः  
०३,१५५।०६८द्*०७९७_०१	भान्त्य् एते पुष्पविकचाः पुंस्कोकिलकुलाकुलाः  
०३,१५५।०६९अ	युधिष्ठिरस् तु तान् वृक्षान् पश्यमानो नगोत्तमे  
०३,१५५।०६९च्	भीमसेनम् इदं वाक्यम् अब्रवीन् मधुराक्षरम्  
०३,१५५।०७०अ	पश्य भीम शुभान् देशान् देवाक्रीडान् समन्ततः  
०३,१५५।०७०च्	अमानुषगतिं प्राप्ताः संसिद्धाः स्म वृकोदर  
०३,१५५।०७१अ	लताभिश् चैव बह्वीभिः पुष्पिताः पादपोत्तमाः  
०३,१५५।०७१च्	संश्लिष्टाः पार्थ शोभन्ते गन्धमादनसानुषु  
०३,१५५।०७२अ	शिखण्डिनीभिश् चरतां सहितानां शिखण्डिनाम्  
०३,१५५।०७२च्	नर्दतां शृणु निर्घोषं भीम पर्वतसानुषु  
०३,१५५।०७३अ	चकोराः शतपत्राश् च मत्तकोकिलशारिकाः  
०३,१५५।०७३च्	पत्रिणः पुष्पितान् एतान् संश्लिष्यन्ति महाद्रुमान्  
०३,१५५।०७४अ	रक्तपीतारुणाः पार्थ पादपाग्रगता द्विजाः  
०३,१५५।०७४च्	परस्परम् उदीक्षन्ते बहवो जीवजीवकाः  
०३,१५५।०७५अ	हरितारुणवर्णानां शाद्वलानां समन्ततः  
०३,१५५।०७५च्	सारसाः प्रतिदृश्यन्ते शैलप्रस्रवणेष्व् अपि  
०३,१५५।०७६अ	वदन्ति मधुरा वाचः सर्वभूतमनोनुगाः  
०३,१५५।०७६च्	भृङ्गराजोपचक्राश् च लोहपृष्ठाश् च पत्रिणः  
०३,१५५।०७७अ	चतुर्विषाणाः पद्माभाः कुञ्जराः सकरेणवः  
०३,१५५।०७७च्	एते वैडूर्यवर्णाभं क्षोभयन्ति महत् सरः  
०३,१५५।०७८अ	बहुतालसमुत्सेधाः शैलशृङ्गात् परिच्युताः  
०३,१५५।०७८च्	नानाप्रस्रवणेभ्यश् च वारिधाराः पतन्त्य् अमूः  
०३,१५५।०७९अ	भास्कराभप्रभा भीम शारदाभ्रघनोपमाः  
०३,१५५।०७९च्	शोभयन्ति महाशैलं नानारजतधातवः  
०३,१५५।०८०अ	क्व चिद् अञ्जनवर्णाभाः क्व चित् काञ्चनसन्निभाः  
०३,१५५।०८०च्	धातवो हरितालस्य क्व चिद् धिङ्गुलकस्य च  
०३,१५५।०८१अ	मनःशिलागुहाश् चैव सन्ध्याभ्रनिकरोपमाः  
०३,१५५।०८१च्	शशलोहितवर्णाभाः क्व चिद् गैरिकधातवः  
०३,१५५।०८२अ	सितासिताभ्रप्रतिमा बालसूर्यसमप्रभाः  
०३,१५५।०८२च्	एते बहुविधाः शैलं शोभयन्ति महाप्रभाः  
०३,१५५।०८३अ	गन्धर्वाः सह कान्ताभिर् यथोक्तं वृषपर्वणा  
०३,१५५।०८३च्	दृश्यन्ते शैलशृङ्गेषु पार्थ किम्पुरुषैः सह  
०३,१५५।०८४अ	गीतानां तलतालानां यथा साम्नां च निस्वनः  
०३,१५५।०८४च्	श्रूयते बहुधा भीम सर्वभूतमनोहरः  
०३,१५५।०८५अ	महागङ्गाम् उदीक्षस्व पुण्यां देवनदीं शुभाम्  
०३,१५५।०८५च्	कलहंसगणैर् जुष्टाम् ऋषिकिन्नरसेविताम्  
०३,१५५।०८६अ	धातुभिश् च सरिद्भिश् च किन्नरैर् मृगपक्षिभिः  
०३,१५५।०८६च्	गन्धर्वैर् अप्सरोभिश् च काननैश् च मनोरमैः  
०३,१५५।०८७अ	व्यालैश् च विविधाकारैः शतशीर्षैः समन्ततः  
०३,१५५।०८७च्	उपेतं पश्य कौन्तेय शैलराजम् अरिन्दम  
०३,१५५।०८८अ	ते प्रीतमनसः शूराः प्राप्ता गतिम् अनुत्तमाम्  
०३,१५५।०८८च्	नातृप्यन् पर्वतेन्द्रस्य दर्शनेन परन्तपाः  
०३,१५५।०८८द्*०७९८_०१	द्रौपद्या सहिता वीरास् तैश् च विप्रैर् महात्मभिः  
०३,१५५।०८९अ	उपेतम् अथ माल्यैश् च फलवद्भिश् च पादपैः  
०३,१५५।०८९च्	आर्ष्टिषेणस्य राजर्षेर् आश्रमं ददृशुस् तदा  
०३,१५५।०९०अ	ततस् तं तीव्रतपसं कृशं धमनिसन्ततम्  
०३,१५५।०९०च्	पारगं सर्वधर्माणाम् आर्ष्टिषेणम् उपागमन्  
०३,१५६।००१	वैशम्पायन उवाच  
०३,१५६।००१अ	युधिष्ठिरस् तम् आसाद्य तपसा दग्धकिल्बिषम्  
०३,१५६।००१च्	अभ्यवादयत प्रीतः शिरसा नाम कीर्तयन्  
०३,१५६।००२अ	ततः कृष्णा च भीमश् च यमौ चापि यशस्विनौ  
०३,१५६।००२च्	शिरोभिः प्राप्य राजर्षिं परिवार्योपतस्थिरे  
०३,१५६।००३अ	तथैव धौम्यो धर्मज्ञः पाण्डवानां पुरोहितः  
०३,१५६।००३च्	यथान्यायम् उपाक्रान्तस् तम् ऋषिं संशितव्रतम्  
०३,१५६।००४अ	अन्वजानात् स धर्मज्ञो मुनिर् दिव्येन चक्षुषा  
०३,१५६।००४च्	पाण्डोः पुत्रान् कुरुश्रेष्ठान् आस्यताम् इति चाब्रवीत्  
०३,१५६।००५अ	कुरूणाम् ऋषभं प्राज्ञं पूजयित्वा महातपाः  
०३,१५६।००५च्	सह भ्रातृभिर् आसीनं पर्यपृच्छद् अनामयम्  
०३,१५६।००६अ	नानृते कुरुषे भावं कच्चिद् धर्मे च वर्तसे  
०३,१५६।००६च्	मतापित्रोश् च ते वृत्तिः कच्चित् पार्थ न सीदति  
०३,१५६।००७अ	कच्चित् ते गुरवः सर्वे वृद्धा वैद्याश् च पूजिताः  
०३,१५६।००७च्	कच्चिन् न कुरुषे भावं पार्थ पापेषु कर्मसु  
०३,१५६।००८अ	सुकृतं प्रतिकर्तुं च कच्चिद् धातुं च दुष्कृतम्  
०३,१५६।००८च्	यथान्यायं कुरुश्रेष्ठ जानासि न च कत्थसे  
०३,१५६।००९अ	यथार्हं मानिताः कच्चित् त्वया नन्दन्ति साधवः  
०३,१५६।००९च्	वनेष्व् अपि वसन् कच्चिद् धर्मम् एवानुवर्तसे  
०३,१५६।०१०अ	कच्चिद् धौम्यस् त्वदाचारैर् न पार्थ परितप्यते  
०३,१५६।०१०च्	दानधर्मतपःशौचैर् आर्जवेन तितिक्षया  
०३,१५६।०११अ	पितृपैतामहं वृत्तं कच्चित् पार्थानुवर्तसे  
०३,१५६।०११च्	कच्चिद् राजर्षियातेन पथा गच्छसि पाण्डव  
०३,१५६।०१२अ	स्वे स्वे किल कुले जाते पुत्रे नप्तरि वा पुनः  
०३,१५६।०१२च्	पितरः पितृलोकस्थाः शोचन्ति च हसन्ति च  
०३,१५६।०१३अ	किं न्व् अस्य दुष्कृते ऽस्माभिः सम्प्राप्तव्यं भविष्यति  
०३,१५६।०१३च्	किं चास्य सुकृते ऽस्माभिः प्राप्तव्यम् इति शोभनम्  
०३,१५६।०१४अ	पिता माता तथैवाग्निर् गुरुर् आत्मा च पञ्चमः  
०३,१५६।०१४च्	यस्यैते पूजिताः पार्थ तस्य लोकाव् उभौ जितौ  
०३,१५६।०१४द्*०७९८अ_००	युधिष्ठिर उवाच  
०३,१५६।०१४द्*०७९८अ_०१	भगवन् न्याय्यम् आहैतद् यथावद् धर्मनिश्चयम्  
०३,१५६।०१४द्*०७९८अ_०२	यथाशक्ति यथान्यायं क्रियते ऽयं विधिर् मया  
०३,१५६।०१५अ	अब्भक्षा वायुभक्षाश् च प्लवमाना विहायसा  
०३,१५६।०१५च्	जुषन्ते पर्वतश्रेष्ठम् ऋषयः पर्वसन्धिषु  
०३,१५६।०१६अ	कामिनः सह कान्ताभिः परस्परम् अनुव्रताः  
०३,१५६।०१६च्	दृश्यन्ते शैलशृङ्गस्थास् तथा किम्पुरुषा नृप  
०३,१५६।०१७अ	अरजांसि च वासांसि वसानाः कौशिकानि च  
०३,१५६।०१७च्	दृश्यन्ते बहवः पार्थ गन्धर्वाप्सरसां गणाः  
०३,१५६।०१८अ	विद्याधरगणाश् चैव स्रग्विणः प्रियदर्शनाः  
०३,१५६।०१८च्	महोरगगणाश् चैव सुपर्णाश् चोरगादयः  
०३,१५६।०१९अ	अस्य चोपरि शैलस्य श्रूयते पर्वसन्धिषु  
०३,१५६।०१९च्	भेरीपणवशङ्खानां मृदङ्गानां च निस्वनः  
०३,१५६।०२०अ	इहस्थैर् एव तत् सर्वं श्रोतव्यं भरतर्षभाः  
०३,१५६।०२०च्	न कार्या वः कथं चित् स्यात् तत्राभिसरणे मतिः  
०३,१५६।०२१अ	न चाप्य् अतः परं शक्यं गन्तुं भरतसत्तमाः  
०३,१५६।०२१च्	विहारो ह्य् अत्र देवानाम् अमानुषगतिस् तु सा  
०३,१५६।०२२अ	ईषच्चपलकर्माणं मनुष्यम् इह भारत  
०३,१५६।०२२च्	द्विषन्ति सर्वभूतानि ताडयन्ति च राक्षसाः  
०३,१५६।०२३अ	अभ्यतिक्रम्य शिखरं शैलस्यास्य युधिष्ठिर  
०३,१५६।०२३च्	गतिः परमसिद्धानां देवर्षीणां प्रकाशते  
०३,१५६।०२४अ	चापलाद् इह गच्छन्तं पार्थ यानम् अतः परम्  
०३,१५६।०२४च्	अयःशूलादिभिर् घ्नन्ति राक्षसाः शत्रुसूदन  
०३,१५६।०२५अ	अप्सरोभिः परिवृतः समृद्ध्या नरवाहनः  
०३,१५६।०२५च्	इह वैश्रवणस् तात पर्वसन्धिषु दृश्यते  
०३,१५६।०२६अ	शिखरे तं समासीनम् अधिपं सर्वरक्षसाम्  
०३,१५६।०२६च्	प्रेक्षन्ते सर्वभूतानि भानुमन्तम् इवोदितम्  
०३,१५६।०२७अ	देवदानवसिद्धानां तथा वैश्रवणस्य च  
०३,१५६।०२७च्	गिरेः शिखरम् उद्यानम् इदं भरतसत्तम  
०३,१५६।०२८अ	उपासीनस्य धनदं तुम्बुरोः पर्वसन्धिषु  
०३,१५६।०२८च्	गीतसामस्वनस् तात श्रूयते गन्धमादने  
०३,१५६।०२९अ	एतद् एवंविधं चित्रम् इह तात युधिष्ठिर  
०३,१५६।०२९च्	प्रेक्षन्ते सर्वभूतानि बहुशः पर्वसन्धिषु  
०३,१५६।०३०अ	भुञ्जानाः सर्वभोज्यानि रसवन्ति फलानि च  
०३,१५६।०३०च्	वसध्वं पाण्डवश्रेष्ठा यावद् अर्जुनदर्शनम्  
०३,१५६।०३१अ	न तात चपलैर् भाव्यम् इह प्राप्तैः कथं चन  
०३,१५६।०३१ब्*०७९८ब्_०१	चपलः सर्वभूतानां द्वेष्यो भवति मानवः  
०३,१५६।०३१च्	उषित्वेह यथाकामं यथाश्रद्धं विहृत्य च  
०३,१५६।०३१ए	ततः शस्त्रभृतां श्रेष्ठ पृथिवीं पालयिष्यसि  
०३,१५७।००१	जनमेजय उवाच  
०३,१५७।००१*०७९९_०१	आर्ष्टिषेणाश्रमे तस्मिन् मम पूर्वपितामहाः  
०३,१५७।००१अ	पाण्डोः पुत्रा महात्मानः सर्वे दिव्यपराक्रमाः  
०३,१५७।००१च्	कियन्तं कालम् अवसन् पर्वते गन्धमादने  
०३,१५७।००१द्*०८००_०१	किं चक्रुस् तत्र ते वीराः सर्वे ऽतिबलपौरुषाः  
०३,१५७।००२अ	कानि चाभ्यवहार्याणि तत्र तेषां महात्मनाम्  
०३,१५७।००२च्	वसतां लोकवीराणाम् आसंस् तद् ब्रूहि सत्तम  
०३,१५७।००३अ	विस्तरेण च मे शंस भीमसेनपराक्रमम्  
०३,१५७।००३च्	यद् यच् चक्रे महाबाहुस् तस्मिन् हैमवते गिरौ  
०३,१५७।००३ए	न खल्व् आसीत् पुनर् युद्धं तस्य यक्षैर् द्विजोत्तम  
०३,१५७।००३ड़्*०८०१_०१	धनदाध्युषिते नित्यं वसतस् तस्य पर्वते  
०३,१५७।००४अ	कच्चित् समागमस् तेषाम् आसीद् वैश्रवणेन च  
०३,१५७।००४च्	तत्र ह्य् आयाति धनद आर्ष्टिषेणो यथाब्रवीत्  
०३,१५७।००५अ	एतद् इच्छाम्य् अहं श्रोतुं विस्तरेण तपोधन  
०३,१५७।००५च्	न हि मे शृण्वतस् तृप्तिर् अस्ति तेषां विचेष्टितम्  
०३,१५७।००६	वैशम्पायन उवाच  
०३,१५७।००६अ	एतद् आत्महितं श्रुत्वा तस्याप्रतिमतेजसः  
०३,१५७।००६च्	शासनं सततं चक्रुस् तथैव भरतर्षभाः  
०३,१५७।००७अ	भुञ्जाना मुनिभोज्यानि रसवन्ति फलानि च  
०३,१५७।००७च्	शुद्धबाणहतानां च मृगाणां पिशितान्य् अपि  
०३,१५७।००८अ	मेध्यानि हिमवत्पृष्ठे मधूनि विविधानि च  
०३,१५७।००८च्	एवं ते न्यवसंस् तत्र पाण्डवा भरतर्षभाः  
०३,१५७।००९अ	तथा निवसतां तेषां पञ्चमं वर्षम् अभ्यगात्  
०३,१५७।००९च्	शृण्वतां लोमशोक्तानि वाक्यानि विविधानि च  
०३,१५७।०१०अ	कृत्यकाल उपस्थास्य इति चोक्त्वा घटोत्कचः  
०३,१५७।०१०च्	राक्षसैः सहितः सर्वैः पूर्वम् एव गतः प्रभो  
०३,१५७।०११अ	आर्ष्टिषेणाश्रमे तेषां वसतां वै महात्मनाम्  
०३,१५७।०११च्	अगच्छन् बहवो मासाः पश्यतां महद् अद्भुतम्  
०३,१५७।०१२अ	तैस् तत्र रममाणैश् च विहरद्भिश् च पाण्डवैः  
०३,१५७।०१२च्	प्रीतिमन्तो महाभागा मुनयश् चारणास् तथा  
०३,१५७।०१३अ	आजग्मुः पाण्डवान् द्रष्टुं सिद्धात्मानो यतव्रताः  
०३,१५७।०१३च्	तैस् तैः सह कथाश् चक्रुर् दिव्या भरतसत्तमाः  
०३,१५७।०१४अ	ततः कतिपयाहस्य महाह्रदनिवासिनम्  
०३,१५७।०१४च्	ऋद्धिमन्तं महानागं सुपर्णः सहसाहरत्  
०३,१५७।०१५अ	प्राकम्पत महाशैलः प्रामृद्यन्त महाद्रुमाः  
०३,१५७।०१५च्	ददृशुः सर्वभूतानि पाण्डवाश् च तद् अद्भुतम्  
०३,१५७।०१६अ	ततः शैलोत्तमस्याग्रात् पाण्डवान् प्रति मारुतः  
०३,१५७।०१६च्	अवहत् सर्वमाल्यानि गन्धवन्ति शुभानि च  
०३,१५७।०१७अ	तत्र पुष्पाणि दिव्यानि सुहृद्भिः सह पाण्डवाः  
०३,१५७।०१७च्	ददृशुः पञ्च वर्णानि द्रौपदी च यशस्विनी  
०३,१५७।०१८अ	भीमसेनं ततः कृष्णा काले वचनम् अब्रवीत्  
०३,१५७।०१८च्	विविक्ते पर्वतोद्देशे सुखासीनं महाभुजम्  
०३,१५७।०१९अ	सुपर्णानिलवेगेन श्वसनेन महाबलात्  
०३,१५७।०१९च्	पञ्चवर्णानि पात्यन्ते पुष्पाणि भरतर्षभ  
०३,१५७।०१९द्*०८०२_०१	दिव्यवर्णानि दिव्यानि दिव्यगन्धवहानि च  
०३,१५७।०१९द्*०८०२_०२	मदयन्तीव गन्धेन मनो मे भरतर्षभ  
०३,१५७।०१९द्*०८०२_०३	येषां तु दर्शनात् स्पर्शात् सौरभ्याच् च तथैव च  
०३,१५७।०१९द्*०८०२_०४	नश्यतीव मनोदुःखं ममेदं शत्रुतापन  
०३,१५७।०१९द्*०८०२_०५	ईदृशैः कुसुमैर् दिव्यैर् दिव्यगन्धवहैः शुभैः  
०३,१५७।०१९द्*०८०२_०६	देवतान्य् अर्चयित्वाहम् इच्छेयं सङ्गमं त्वया  
०३,१५७।०१९द्*०८०२_०७	इदं तु पुरुषव्याघ्र विशेषेणाम्बुजं शुभम्  
०३,१५७।०१९द्*०८०२_०८	गन्धसंस्थानसम्पन्नं मम मानसवर्धनम्  
०३,१५७।०१९ए	प्रत्यक्षं सर्वभूतानां नदीम् अश्वरथां प्रति  
०३,१५७।०१९ड़्*०८०३_०१	वासुदेवसहायेन वासुदेवप्रियेण च  
०३,१५७।०२०अ	खाण्डवे सत्यसन्धेन भ्रात्रा तव नरेश्वर  
०३,१५७।०२०च्	गन्धर्वोरगरक्षांसि वासवश् च निवारितः  
०३,१५७।०२०ए	हता मायाविनश् चोग्रा धनुः प्राप्तं च गाण्डिवम्  
०३,१५७।०२१अ	तवापि सुमहत् तेजो महद् बाहुबलं च ते  
०३,१५७।०२१च्	अविषह्यम् अनाधृष्यं शतक्रतुबलोपमम्  
०३,१५७।०२२अ	त्वद्बाहुबलवेगेन त्रासिताः सर्वराक्षसाः  
०३,१५७।०२२च्	हित्वा शैलं प्रपद्यन्तां भीमसेन दिशो दश  
०३,१५७।०२३अ	ततः शैलोत्तमस्याग्रं चित्रमाल्यधरं शिवम्  
०३,१५७।०२३च्	व्यपेतभयसम्मोहाः पश्यन्तु सुहृदस् तव  
०३,१५७।०२३द्*०८०४_०१	साशनं सततं कुर्युस् तथैव भरतर्षभ  
०३,१५७।०२४अ	एवं प्रणिहितं भीम चिरात् प्रभृति मे मनः  
०३,१५७।०२४च्	द्रष्टुम् इच्छामि शैलाग्रं त्वद्बाहुबलम् आश्रिता  
०३,१५७।०२४द्*०८०५_०१	इच्छामि च नरव्याघ्र पुष्पं प्रत्यक्षम् ईदृशम्  
०३,१५७।०२४द्*०८०५_०२	आनीयमानं क्षिप्रं वै त्वया भरतसत्तम  
०३,१५७।०२५अ	ततः क्षिप्तम् इवात्मानं द्रौपद्या स परन्तपः  
०३,१५७।०२५च्	नामृष्यत महाबाहुः प्रहारम् इव सद्गवः  
०३,१५७।०२६अ	सिंहर्षभगतिः श्रीमान् उदारः कनकप्रभः  
०३,१५७।०२६च्	मनस्वी बलवान् दृप्तो मानी शूरश् च पाण्डवः  
०३,१५७।०२७अ	लोहिताक्षः पृथुव्यंसो मत्तवारणविक्रमः  
०३,१५७।०२७च्	सिंहदंष्ट्रो बृहत्स्कन्धः शालपोत इवोद्गतः  
०३,१५७।०२८अ	महात्मा चारुसर्वाङ्गः कम्बुग्रीवो महाभुजः  
०३,१५७।०२८च्	रुक्मपृष्ठं धनुः खड्गं तूणांश् चापि परामृशत्  
०३,१५७।०२९अ	केसरीव यथोत्सिक्तः प्रभिन्न इव वारणः  
०३,१५७।०२९च्	व्यपेतभयसम्मोहः शैलम् अभ्यपतद् बली  
०३,१५७।०३०अ	तं मृगेन्द्रम् इवायान्तं प्रभिन्नम् इव वारणम्  
०३,१५७।०३०च्	ददृशुः सर्वभूतानि बाणखड्गधनुर्धरम्  
०३,१५७।०३१अ	द्रौपद्या वर्धयन् हर्षं गदाम् आदाय पाण्डवः  
०३,१५७।०३१च्	व्यपेतभयसम्मोहः शैलराजं समाविशत्  
०३,१५७।०३२अ	न ग्लानिर् न च कातर्यं न वैक्लव्यं न मत्सरः  
०३,१५७।०३२च्	कदा चिज् जुषते पार्थम् आत्मजं मातरिश्वनः  
०३,१५७।०३३अ	तद् एकायनम् आसाद्य विषमं भीमदर्शनम्  
०३,१५७।०३३च्	बहुतालोच्छ्रयं शृङ्गम् आरुरोह महाबलः  
०३,१५७।०३४अ	स किन्नरमहानागमुनिगन्धर्वराक्षसान्  
०३,१५७।०३४च्	हर्षयन् पर्वतस्याग्रम् आससाद महाबलः  
०३,१५७।०३५अ	तत्र वैश्रवणावासं ददर्श भरतर्षभः  
०३,१५७।०३५च्	काञ्चनैः स्फाटिकाकारैर् वेश्मभिः समलङ्कृतम्  
०३,१५७।०३५द्*०८०६_०१	प्राकारेण परिक्षिप्तं सौवर्णेन समन्ततः  
०३,१५७।०३५द्*०८०६_०२	सर्वरत्नद्युतिमता सर्वोद्यानवता तथा  
०३,१५७।०३५द्*०८०६_०३	शैलाद् अभ्युच्छ्रयवता चयाट्टालकशोभिना  
०३,१५७।०३५द्*०८०६_०४	द्वारतोरणनिर्व्यूहध्वजसंवाहशोभिना  
०३,१५७।०३५द्*०८०६_०५	विलासिनीभिर् अत्यर्थं नृत्यन्तीभिः समन्ततः  
०३,१५७।०३५द्*०८०६_०६	वायुना धूयमानाभिः पताकाभिर् अलङ्कृतम्  
०३,१५७।०३५द्*०८०६_०७	धनुष्कोटिम् अवष्टभ्य वक्रभावेन बाहुना  
०३,१५७।०३५द्*०८०६_०८	पश्यमानः स खेदेन द्रविणाधिपतेः पुरम्  
०३,१५७।०३६अ	मोदयन् सर्वभूतानि गन्धमादनसम्भवः  
०३,१५७।०३६च्	सर्वगन्धवहस् तत्र मारुतः सुसुखो ववौ  
०३,१५७।०३७अ	चित्रा विविधवर्णाभाश् चित्रमञ्जरिधारिणः  
०३,१५७।०३७च्	अचिन्त्या विविधास् तत्र द्रुमाः परमशोभनाः  
०३,१५७।०३८अ	रत्नजालपरिक्षिप्तं चित्रमाल्यधरं शिवम्  
०३,१५७।०३८च्	राक्षसाधिपतेः स्थानं ददर्श भरतर्षभः  
०३,१५७।०३९अ	गदाखड्गधनुष्पाणिः समभित्यक्तजीवितः  
०३,१५७।०३९च्	भीमसेनो महाबाहुस् तस्थौ गिरिर् इवाचलः  
०३,१५७।०४०अ	ततः शङ्खम् उपाध्मासीद् द्विषतां लोमहर्षणम्  
०३,१५७।०४०च्	ज्याघोषतलघोषं च कृत्वा भूतान्य् अमोहयत्  
०३,१५७।०४१अ	ततः संहृष्टरोमाणः शब्दं तम् अभिदुद्रुवुः  
०३,१५७।०४१च्	यक्षराक्षसगन्धर्वाः पाण्डवस्य समीपतः  
०३,१५७।०४२अ	गदापरिघनिस्त्रिंशशक्तिशूलपरश्वधाः  
०३,१५७।०४२च्	प्रगृहीता व्यरोचन्त यक्षराक्षसबाहुभिः  
०३,१५७।०४३अ	ततः प्रववृते युद्धं तेषां तस्य च भारत  
०३,१५७।०४३ब्*०८०७_०१	संरब्धानां महाघोषं सिंहानाम् इव नर्दताम्  
०३,१५७।०४३च्	तैः प्रयुक्तान् महाकायैः शक्तिशूलपरश्वधान्  
०३,१५७।०४३ए	भल्लैर् भीमः प्रचिच्छेद भीमवेगतरैस् ततः  
०३,१५७।०४४अ	अन्तरिक्षचराणां च भूमिष्ठानां च गर्जताम्  
०३,१५७।०४४च्	शरैर् विव्याध गात्राणि राक्षसानां महाबलः  
०३,१५७।०४४द्*०८०८_०१	शोणितस्य ततः पेतुर् घनानाम् इव भारत  
०३,१५७।०४५अ	सा लोहितमहावृष्टिर् अभ्यवर्षन् महाबलम्  
०३,१५७।०४५च्	कायेभ्यः प्रच्युता धारा राक्षसानां समन्ततः  
०३,१५७।०४५द्*०८०९_०१	गदापरिघपाणीनां रक्षसां कायसम्भवाः  
०३,१५७।०४६अ	भीमबाहुबलोत्सृष्टैर् बहुधा यक्षरक्षसाम्  
०३,१५७।०४६च्	विनिकृत्तान्य् अदृश्यन्त शरीराणि शिरांसि च  
०३,१५७।०४७अ	प्रच्छाद्यमानं रक्षोभिः पाण्डवं प्रियदर्शनम्  
०३,१५७।०४७च्	ददृशुः सर्वभूतानि सूर्यम् अभ्रगणैर् इव  
०३,१५७।०४८अ	स रश्मिभिर् इवादित्यः शरैर् अरिनिघातिभिः  
०३,१५७।०४८च्	सर्वान् आर्छन् महाबाहुर् बलवान् सत्यविक्रमः  
०३,१५७।०४९अ	अभितर्जयमानाश् च रुवन्तश् च महारवान्  
०३,१५७।०४९च्	न मोहं भीमसेनस्य ददृशुः सर्वराक्षसाः  
०३,१५७।०५०अ	ते शरैः क्षतसर्वाङ्गा भीमसेनभयार्दिताः  
०३,१५७।०५०च्	भीमम् आर्तस्वरं चक्रुर् विप्रकीर्णमहायुधाः  
०३,१५७।०५१अ	उत्सृज्य ते गदाशूलान् असिशक्तिपरश्वधान्  
०३,१५७।०५१च्	दक्षिणां दिशम् आजग्मुस् त्रासिता दृढधन्वना  
०३,१५७।०५२अ	तत्र शूलगदापाणिर् व्यूढोरस्को महाभुजः  
०३,१५७।०५२च्	सखा वैश्रवणस्यासीन् मणिमान् नाम राक्षसः  
०३,१५७।०५३अ	अदर्शयद् अधीकारं पौरुषं च महाबलः  
०३,१५७।०५३च्	स तान् दृष्ट्वा परावृत्तान् स्मयमान इवाब्रवीत्  
०३,१५७।०५४अ	एकेन बहवः सङ्ख्ये मानुषेण पराजिताः  
०३,१५७।०५४च्	प्राप्य वैश्रवणावासं किं वक्ष्यथ धनेश्वरम्  
०३,१५७।०५५अ	एवम् आभाष्य तान् सर्वान् न्यवर्तत स राक्षसः  
०३,१५७।०५५च्	शक्तिशूलगदापाणिर् अभ्यधावच् च पाण्डवम्  
०३,१५७।०५६अ	तम् आपतन्तं वेगेन प्रभिन्नम् इव वारणम्  
०३,१५७।०५६च्	वत्सदन्तैस् त्रिभिः पार्श्वे भीमसेनः समर्पयत्  
०३,१५७।०५७अ	मणिमान् अपि सङ्क्रुद्धः प्रगृह्य महतीं गदाम्  
०३,१५७।०५७च्	प्राहिणोद् भीमसेनाय परिक्षिप्य महाबलः  
०३,१५७।०५८अ	विद्युद्रूपां महाघोराम् आकाशे महतीं गदाम्  
०३,१५७।०५८च्	शरैर् बहुभिर् अभ्यर्छद् भीमसेनः शिलाशितैः  
०३,१५७।०५९अ	प्रत्यहन्यन्त ते सर्वे गदाम् आसाद्य सायकाः  
०३,१५७।०५९च्	न वेगं धारयाम् आसुर् गदावेगस्य वेगिताः  
०३,१५७।०६०अ	गदायुद्धसमाचारं बुध्यमानः स वीर्यवान्  
०३,१५७।०६०च्	व्यंसयाम् आस तं तस्य प्रहारं भीमविक्रमः  
०३,१५७।०६१अ	ततः शक्तिं महाघोरां रुक्मदण्डाम् अयस्मयीम्  
०३,१५७।०६१च्	तस्मिन्न् एवान्तरे धीमान् प्रजहाराथ राक्षसः  
०३,१५७।०६२अ	सा भुजं भीमनिर्ह्रादा भित्त्वा भीमस्य दक्षिणम्  
०३,१५७।०६२च्	साग्निज्वाला महारौद्रा पपात सहसा भुवि  
०३,१५७।०६३अ	सो ऽतिविद्धो महेष्वासः शक्त्यामितपराक्रमः  
०३,१५७।०६३च्	गदां जग्राह कौरव्यो गदायुद्धविशारदः  
०३,१५७।०६३द्*०८१०_०१	रुक्मपट्टपिनद्धां तां शत्रूणां भयवर्धिनीम्  
०३,१५७।०६४अ	तां प्रगृह्योन्नदन् भीमः सर्वशैक्यायसीं गदाम्  
०३,१५७।०६४च्	तरसा सो ऽभिदुद्राव मणिमन्तं महाबलम्  
०३,१५७।०६५अ	दीप्यमानं महाशूलं प्रगृह्य मणिमान् अपि  
०३,१५७।०६५च्	प्राहिणोद् भीमसेनाय वेगेन महता नदन्  
०३,१५७।०६६अ	भङ्क्त्वा शूलं गदाग्रेण गदायुद्धविशारदः  
०३,१५७।०६६च्	अभिदुद्राव तं तूर्णं गरुत्मान् इव पन्नगम्  
०३,१५७।०६७अ	सो ऽन्तरिक्षम् अभिप्लुत्य विधूय सहसा गदाम्  
०३,१५७।०६७च्	प्रचिक्षेप महाबाहुर् विनद्य रणमूर्धनि  
०३,१५७।०६७द्*०८११_०१	ततस् तं गदया भीमो मणिमन्तं निशाचरः  
०३,१५७।०६७द्*०८११_०२	जघान सहसा मूर्ध्नि स पपात ममार च  
०३,१५७।०६८अ	सेन्द्राशनिर् इवेन्द्रेण विसृष्टा वातरंहसा  
०३,१५७।०६८च्	हत्वा रक्षः क्षितिं प्राप्य कृत्येव निपपात ह  
०३,१५७।०६९अ	तं राक्षसं भीमबलं भीमसेनेन पातितम्  
०३,१५७।०६९च्	ददृशुः सर्वभूतानि सिंहेनेव गवां पतिम्  
०३,१५७।०७०अ	तं प्रेक्ष्य निहतं भूमौ हतशेषा निशाचराः  
०३,१५७।०७०च्	भीमम् आर्तस्वरं कृत्वा जग्मुः प्राचीं दिशं प्रति  
०३,१५८।००१	वैशम्पायन उवाच  
०३,१५८।००१अ	श्रुत्वा बहुविधैः शब्दैर् नाद्यमाना गिरेर् गुहाः  
०३,१५८।००१च्	अजातशत्रुः कौन्तेयो माद्रीपुत्राव् उभाव् अपि  
०३,१५८।००२अ	धौम्यः कृष्णा च विप्राश् च सर्वे च सुहृदस् तथा  
०३,१५८।००२च्	भीमसेनम् अपश्यन्तः सर्वे विमनसो ऽभवन्  
०३,१५८।००३अ	द्रौपदीम् आर्ष्टिषेणाय प्रदाय तु महारथाः  
०३,१५८।००३च्	सहिताः सायुधाः शूराः शैलम् आरुरुहुस् तदा  
०३,१५८।००४अ	ततः सम्प्राप्य शैलाग्रं वीक्षमाणा महारथाः  
०३,१५८।००४च्	ददृशुस् ते महेष्वासा भीमसेनम् अरिन्दमम्  
०३,१५८।००५अ	स्फुरतश् च महाकायान् गतसत्त्वांश् च राक्षसान्  
०३,१५८।००५च्	महाबलान् महाघोरान् भीमसेनेन पातितान्  
०३,१५८।००६अ	शुशुभे स महाबाहुर् गदाखड्गधनुर्धरः  
०३,१५८।००६च्	निहत्य समरे सर्वान् दानवान् मघवान् इव  
०३,१५८।००७अ	ततस् ते समतिक्रम्य परिष्वज्य वृकोदरम्  
०३,१५८।००७च्	तत्रोपविविशुः पार्थाः प्राप्ता गतिम् अनुत्तमाम्  
०३,१५८।००८अ	तैश् चतुर्भिर् महेष्वासैर् गिरिशृङ्गम् अशोभत  
०३,१५८।००८च्	लोकपालैर् महाभागैर् दिवं देववरैर् इव  
०३,१५८।००९अ	कुबेरसदनं दृष्ट्वा राक्षसांश् च निपातितान्  
०३,१५८।००९च्	भ्राता भ्रातरम् आसीनम् अभ्यभाषत पाण्डवम्  
०३,१५८।०१०अ	साहसाद् यदि वा मोहाद् भीम पापम् इदं कृतम्  
०३,१५८।०१०च्	नैतत् ते सदृशं वीर मुनेर् इव मृषावचः  
०३,१५८।०११अ	राजद्विष्टं न कर्तव्यम् इति धर्मविदो विदुः  
०३,१५८।०११च्	त्रिदशानाम् इदं द्विष्टं भीमसेन त्वया कृतम्  
०३,१५८।०१२अ	अर्थधर्माव् अनादृत्य यः पापे कुरुते मनः  
०३,१५८।०१२च्	कर्मणां पार्थ पापानां स फलं विन्दते ध्रुवम्  
०३,१५८।०१२द्*०८१२_०१	कर्मणां पार्थ सर्वेषां न पापात् परिमुच्यते  
०३,१५८।०१२द्*०८१३_०१	साहसं बत भद्रं ते देवानाम् अपि चाप्रियम्  
०३,१५८।०१२ए	पुनर् एवं न कर्तव्यं मम चेद् इच्छसि प्रियम्  
०३,१५८।०१३अ	एवम् उक्त्वा स धर्मात्मा भ्राता भ्रातरम् अच्युतम्  
०३,१५८।०१३ब्*०८१४_०१	भीमसेनं महाबाहुम् अप्रधृष्यपराक्रमम्  
०३,१५८।०१३च्	अर्थतत्त्वविभागज्ञः कुन्तीपुत्रो युधिष्ठिरः  
०३,१५८।०१३ए	विरराम महातेजास् तम् एवार्थं विचिन्तयन्  
०३,१५८।०१४अ	ततस् तु हतशिष्टा ये भीमसेनेन राक्षसाः  
०३,१५८।०१४च्	सहिताः प्रत्यपद्यन्त कुबेरसदनं प्रति  
०३,१५८।०१५अ	ते जवेन महावेगाः प्राप्य वैश्रवणालयम्  
०३,१५८।०१५च्	भीमम् आर्तस्वरं चक्रुर् भीमसेनभयार्दिताः  
०३,१५८।०१६अ	न्यस्तशस्त्रायुधाः श्रान्ताः शोणिताक्तपरिच्छदाः  
०३,१५८।०१६च्	प्रकीर्णमूर्धजा राजन् यक्षाधिपतिम् अब्रुवन्  
०३,१५८।०१७अ	गदापरिघनिस्त्रिंशतोमरप्रासयोधिनः  
०३,१५८।०१७च्	राक्षसा निहताः सर्वे तव देव पुरःसराः  
०३,१५८।०१८अ	प्रमृद्य तरसा शैलं मानुषेण धनेश्वर  
०३,१५८।०१८च्	एकेन सहिताः सङ्ख्ये हताः क्रोधवशा गणाः  
०३,१५८।०१९अ	प्रवरा रक्षसेन्द्राणां यक्षाणां च धनाधिप  
०३,१५८।०१९च्	शेरते निहता देव गतसत्त्वाः परासवः  
०३,१५८।०२०अ	लब्धः शैलो वयं मुक्ता मणिमांस् ते सखा हतः  
०३,१५८।०२०च्	मानुषेण कृतं कर्म विधत्स्व यद् अनन्तरम्  
०३,१५८।०२१अ	स तच् छ्रुत्वा तु सङ्क्रुद्धः सर्वयक्षगणाधिपः  
०३,१५८।०२१च्	कोपसंरक्तनयनः कथम् इत्य् अब्रवीद् वचः  
०३,१५८।०२२अ	द्वितीयम् अपराध्यन्तं भीमं श्रुत्वा धनेश्वरः  
०३,१५८।०२२च्	चुक्रोध यक्षाधिपतिर् युज्यताम् इति चाब्रवीत्  
०३,१५८।०२३अ	अथाभ्रघनसङ्काशं गिरिकूटम् इवोच्छ्रितम्  
०३,१५८।०२३च्	हयैः संयोजयाम् आसुर् गान्धर्वैर् उत्तमं रथम्  
०३,१५८।०२४अ	तस्य सर्वगुणोपेता विमलाक्षा हयोत्तमाः  
०३,१५८।०२४च्	तेजोबलजवोपेता नानारत्नविभूषिताः  
०३,१५८।०२५अ	शोभमाना रथे युक्तास् तरिष्यन्त इवाशुगाः  
०३,१५८।०२५ब्*०८१५_०१	ततस् ते तु महायक्षाः क्रुद्धं दृष्ट्वा धनेश्वरम्  
०३,१५८।०२५च्	हर्षयाम् आसुर् अन्योन्यम् इङ्गितैर् विजयावहैः  
०३,१५८।०२६अ	स तम् आस्थाय भगवान् राजराजो महारथम्  
०३,१५८।०२६च्	प्रययौ देवगन्धर्वैः स्तूयमानो महाद्युतिः  
०३,१५८।०२७अ	तं प्रयान्तं महात्मानं सर्वयक्षधनाधिपम्  
०३,१५८।०२७ब्*०८१६_०१	अनुजग्मुर् महात्मानं धनदं घोरदर्शनाः  
०३,१५८।०२७च्	रक्ताक्षा हेमसङ्काशा महाकाया महाबलाः  
०३,१५८।०२८अ	सायुधा बद्धनिस्त्रिंशा यक्षा दशशतायुताः  
०३,१५८।०२८च्	जवेन महता वीराः परिवार्योपतस्थिरे  
०३,१५८।०२८द्*०८१७_०१	गन्धमादनम् आजग्मुः प्रकर्षन्तम् इवाम्बरम्  
०३,१५८।०२८द्*०८१७_०२	तत् केसरिमहाजालं धनाधिपतिपालितम्  
०३,१५८।०२८द्*०८१८_०१	रम्यं चैव गिरेः शृङ्गम् आसेदुर् यत्र पाण्डवाः  
०३,१५८।०२९अ	तं महान्तम् उपायान्तं धनेश्वरम् उपान्तिके  
०३,१५८।०२९च्	ददृशुर् हृष्टरोमाणः पाण्डवाः प्रियदर्शनम्  
०३,१५८।०३०अ	कुबेरस् तु महासत्त्वान् पाण्डोः पुत्रान् महारथान्  
०३,१५८।०३०च्	आत्तकार्मुकनिस्त्रिंशान् दृष्ट्वा प्रीतो ऽभवत् तदा  
०३,१५८।०३०द्*०८१९_०१	सर्वे चेमे नरव्याघ्राः पुरन्दरसमौजसः  
०३,१५८।०३०द्*०८२०_०१	देवकार्यं चिकीर्षन् स हृदयेन तुतोष ह  
०३,१५८।०३१अ	ते पक्षिण इवोत्पत्य गिरेः शृङ्गं महाजवाः  
०३,१५८।०३१च्	तस्थुस् तेषां समभ्याशे धनेश्वरपुरःसराः  
०३,१५८।०३२अ	ततस् तं हृष्टमनसं पाण्डवान् प्रति भारत  
०३,१५८।०३२च्	समीक्ष्य यक्षगन्धर्वा निर्विकारा व्यवस्थिताः  
०३,१५८।०३३अ	पाण्डवाश् च महात्मानः प्रणम्य धनदं प्रभुम्  
०३,१५८।०३३च्	नकुलः सहदेवश् च धर्मपुत्रश् च धर्मवित्  
०३,१५८।०३४अ	अपराद्धम् इवात्मानं मन्यमाना महारथाः  
०३,१५८।०३४च्	तस्थुः प्राञ्जलयः सर्वे परिवार्य धनेश्वरम्  
०३,१५८।०३५अ	शय्यासनवरं श्रीमत् पुष्पकं विश्वकर्मणा  
०३,१५८।०३५च्	विहितं चित्रपर्यन्तम् आतिष्ठत धनाधिपः  
०३,१५८।०३६अ	तम् आसीनं महाकायाः शङ्कुकर्णा महाजवाः  
०३,१५८।०३६च्	उपोपविविशुर् यक्षा राक्षसाश् च सहस्रशः  
०३,१५८।०३७अ	शतशश् चापि गन्धर्वास् तथैवाप्सरसां गणाः  
०३,१५८।०३७च्	परिवार्योपतिष्ठन्त यथा देवाः शतक्रतुम्  
०३,१५८।०३८अ	काञ्चनीं शिरसा बिभ्रद् भीमसेनः स्रजं शुभाम्  
०३,१५८।०३८च्	बाणखड्गधनुष्पाणिर् उदैक्षत धनाधिपम्  
०३,१५८।०३९अ	न भीर् भीमस्य न ग्लानिर् विक्षतस्यापि राक्षसैः  
०३,१५८।०३९च्	आसीत् तस्याम् अवस्थायां कुबेरम् अपि पश्यतः  
०३,१५८।०४०अ	आददानं शितान् बाणान् योद्धुकामम् अवस्थितम्  
०३,१५८।०४०च्	दृष्ट्वा भीमं धर्मसुतम् अब्रवीन् नरवाहनः  
०३,१५८।०४१अ	विदुस् त्वां सर्वभूतानि पार्थ भूतहिते रतम्  
०३,१५८।०४१च्	निर्भयश् चापि शैलाग्रे वस त्वं सह बन्धुभिः  
०३,१५८।०४२अ	न च मन्युस् त्वया कार्यो भीमसेनस्य पाण्डव  
०३,१५८।०४२च्	कालेनैते हताः पूर्वं निमित्तम् अनुजस् तव  
०३,१५८।०४३अ	व्रीडा चात्र न कर्तव्या साहसं यद् इदं कृतम्  
०३,१५८।०४३च्	दृष्टश् चापि सुरैः पूर्वं विनाशो यक्षरक्षसाम्  
०३,१५८।०४४अ	न भीमसेने कोपो मे प्रीतो ऽस्मि भरतर्षभ  
०३,१५८।०४४च्	कर्मणानेन भीमस्य मम तुष्टिर् अभूत् पुरा  
०३,१५८।०४५अ	एवम् उक्त्वा तु राजानं भीमसेनम् अभाषत  
०३,१५८।०४५च्	नैतन् मनसि मे तात वर्तते कुरुसत्तम  
०३,१५८।०४५ए	यद् इदं साहसं भीम कृष्णार्थे कृतवान् असि  
०३,१५८।०४६अ	माम् अनादृत्य देवांश् च विनाशं यक्षरक्षसाम्  
०३,१५८।०४६च्	स्वबाहुबलम् आश्रित्य तेनाहं प्रीतिमांस् त्वयि  
०३,१५८।०४६ए	शापाद् अस्मि विनिर्मुक्तो घोराद् अद्य वृकोदर  
०३,१५८।०४७अ	अहं पूर्वम् अगस्त्येन क्रुद्धेन परमर्षिणा  
०३,१५८।०४७च्	शप्तो ऽपराधे कस्मिंश् चित् तस्यैषा निष्कृतिः कृता  
०३,१५८।०४८अ	दृष्टो हि मम सङ्क्लेशः पुरा पाण्डवनन्दन  
०३,१५८।०४८च्	न तवात्रापराधो ऽस्ति कथं चिद् अपि शत्रुहन्  
०३,१५८।०४९	युधिष्ठिर उवाच  
०३,१५८।०४९अ	कथं शप्तो ऽसि भगवन्न् अगस्त्येन महात्मना  
०३,१५८।०४९च्	श्रोतुम् इच्छाम्य् अहं देव तवैतच् छापकारणम्  
०३,१५८।०५०अ	इदं चाश्चर्यभूतं मे यत् क्रोधात् तस्य धीमतः  
०३,१५८।०५०च्	तदैव त्वं न निर्दग्धः सबलः सपदानुगः  
०३,१५८।०५१	वैश्रवण उवाच  
०३,१५८।०५१अ	देवतानाम् अभून् मन्त्रः कुशवत्यां नरेश्वर  
०३,१५८।०५१च्	वृतस् तत्राहम् अगमं महापद्मशतैस् त्रिभिः  
०३,१५८।०५१ए	यक्षाणां घोररूपाणां विविधायुधधारिणाम्  
०३,१५८।०५२अ	अध्वन्य् अहम् अथापश्यम् अगस्त्यम् ऋषिसत्तमम्  
०३,१५८।०५२च्	उग्रं तपस् तपस्यन्तं यमुनातीरम् आश्रितम्  
०३,१५८।०५२ए	नानापक्षिगणाकीर्णं पुष्पितद्रुमशोभितम्  
०३,१५८।०५३अ	तम् ऊर्ध्वबाहुं दृष्ट्वा तु सूर्यस्याभिमुखं स्थितम्  
०३,१५८।०५३च्	तेजोराशिं दीप्यमानं हुताशनम् इवैधितम्  
०३,१५८।०५४अ	राक्षसाधिपतिः श्रीमान् मणिमान् नाम मे सखा  
०३,१५८।०५४च्	मौर्ख्याद् अज्ञानभावाच् च दर्पान् मोहाच् च भारत  
०३,१५८।०५४ए	न्यष्ठीवद् आकाशगतो महर्षेस् तस्य मूर्धनि  
०३,१५८।०५५अ	स कोपान् माम् उवाचेदं दिशः सर्वा दहन्न् इव  
०३,१५८।०५५च्	माम् अवज्ञाय दुष्टात्मा यस्माद् एष सखा तव  
०३,१५८।०५६अ	धर्षणां कृतवान् एतां पश्यतस् ते धनेश्वर  
०३,१५८।०५६च्	तस्मात् सहैभिः सैन्यैस् ते वधं प्राप्स्यति मानुषात्  
०३,१५८।०५७अ	त्वं चाप्य् एभिर् हतैः सैन्यैः क्लेशं प्राप्स्यसि दुर्मते  
०३,१५८।०५७च्	तम् एव मानुषं दृष्ट्वा किल्बिषाद् विप्रमोक्ष्यसे  
०३,१५८।०५८अ	सैन्यानां तु तवैतेषां पुत्रपौत्रबलान्वितम्  
०३,१५८।०५८च्	न शापं प्राप्स्यते घोरं गच्छ ते ऽऽज्ञां करिष्यति  
०३,१५८।०५९अ	एष शापो मया प्राप्तः प्राक् तस्माद् ऋषिसत्तमात्  
०३,१५८।०५९च्	स भीमेन महाराज भ्रात्रा तव विमोक्षितः  
०३,१५९।००१	वैश्रवण उवाच  
०३,१५९।००१अ	युधिष्ठिर धृतिर् दाक्ष्यं देशकालौ पराक्रमः  
०३,१५९।००१च्	लोकतन्त्रविधानानाम् एष पञ्चविधो विधिः  
०३,१५९।००२अ	धृतिमन्तश् च दक्षाश् च स्वे स्वे कर्मणि भारत  
०३,१५९।००२च्	पराक्रमविधानज्ञा नराः कृतयुगे ऽभवन्  
०३,१५९।००३अ	धृतिमान् देशकालज्ञः सर्वधर्मविधानवित्  
०३,१५९।००३च्	क्षत्रियः क्षत्रियश्रेष्ठ पृथिवीम् अनुशास्ति वै  
०३,१५९।००४अ	य एवं वर्तते पार्थ पुरुषः सर्वकर्मसु  
०३,१५९।००४च्	स लोके लभते वीर यशः प्रेत्य च सद्गतिम्  
०३,१५९।००५अ	देशकालान्तरप्रेप्सुः कृत्वा शक्रः पराक्रमम्  
०३,१५९।००५च्	सम्प्राप्तस् त्रिदिवे राज्यं वृत्रहा वसुभिः सह  
०३,१५९।००५द्*०८२१_०१	यस् तु केवलसंरम्भात् प्रपातं न निरीक्षते  
०३,१५९।००६अ	पापात्मा पापबुद्धिर् यः पापम् एवानुवर्तते  
०३,१५९।००६च्	कर्मणाम् अविभागज्ञः प्रेत्य चेह च नश्यति  
०३,१५९।००७अ	अकालज्ञः सुदुर्मेधाः कार्याणाम् अविशेषवित्  
०३,१५९।००७च्	वृथाचारसमारम्भः प्रेत्य चेह च नश्यति  
०३,१५९।००८अ	साहसे वर्तमानानां निकृतीनां दुरात्मनाम्  
०३,१५९।००८च्	सर्वसामर्थ्यलिप्सूनां पापो भवति निश्चयः  
०३,१५९।००९अ	अधर्मज्ञो ऽवलिप्तश् च बालबुद्धिर् अमर्षणः  
०३,१५९।००९च्	निर्भयो भीमसेनो ऽयं तं शाधि पुरुषर्षभ  
०३,१५९।००९द्*०८२२_०१	तच् छ्रुत्वा धनदो वाक्यं पाण्डवानां समागमम्  
०३,१५९।००९द्*०८२२_०२	उत्थाय स ह तैः सार्धं चलितस् तत्क्षणाद् वृतम्  
०३,१५९।००९द्*०८२२_०३	कुबेरः प्राप्य राजानं युधिष्ठिरम् अभाषत  
०३,१५९।०१०अ	आर्ष्टिषेणस्य राजर्षेः प्राप्य भूयस् त्वम् आश्रमम्  
०३,१५९।०१०च्	तामिस्रं प्रथमं पक्षं वीतशोकभयो वस  
०३,१५९।०११अ	अलकाः सह गन्धर्वैर् यक्षैश् च सह राक्षसैः  
०३,१५९।०११च्	मन्नियुक्ता मनुष्येन्द्र सर्वे च गिरिवासिनः  
०३,१५९।०११ए	रक्षन्तु त्वा महाबाहो सहितं द्विजसत्तमैः  
०३,१५९।०१२अ	साहसेषु च सन्तिष्ठन्न् इह शैले वृकोदरः  
०३,१५९।०१२च्	वार्यतां साध्व् अयं राजंस् त्वया धर्मभृतां वर  
०३,१५९।०१३अ	इतः परं च राजेन्द्र द्रक्ष्यन्ति वनगोचराः  
०३,१५९।०१३च्	उपस्थास्यन्ति च सदा रक्षिष्यन्ति च सर्वशः  
०३,१५९।०१४अ	तथैव चान्नपानानि स्वादूनि च बहूनि च  
०३,१५९।०१४च्	उपस्थास्यन्ति वो गृह्य मत्प्रेष्याः पुरुषर्षभ  
०३,१५९।०१५अ	यथा जिष्णुर् महेन्द्रस्य यथा वायोर् वृकोदरः  
०३,१५९।०१५च्	धर्मस्य त्वं यथा तात योगोत्पन्नो निजः सुतः  
०३,१५९।०१६अ	आत्मजाव् आत्मसम्पन्नौ यमौ चोभौ यथाश्विनोः  
०३,१५९।०१६च्	रक्ष्यास् तद्वन् ममापीह यूयं सर्वे युधिष्ठिर  
०३,१५९।०१७अ	अर्थतत्त्वविभागज्ञः सर्वधर्मविशेषवित्  
०३,१५९।०१७च्	भीमसेनाद् अवरजः फल्गुनः कुशली दिवि  
०३,१५९।०१८अ	याः काश् चन मता लोकेष्व् अग्र्याः परमसम्पदः  
०३,१५९।०१८च्	जन्मप्रभृति ताः सर्वाः स्थितास् तात धनञ्जये  
०३,१५९।०१९अ	दमो दानं बलं बुद्धिर् ह्रीर् धृतिस् तेज उत्तमम्  
०३,१५९।०१९च्	एतान्य् अपि महासत्त्वे स्थितान्य् अमिततेजसि  
०३,१५९।०२०अ	न मोहात् कुरुते जिष्णुः कर्म पाण्डव गर्हितम्  
०३,१५९।०२०च्	न पार्थस्य मृषोक्तानि कथयन्ति नरा नृषु  
०३,१५९।०२१अ	स देवपितृगन्धर्वैः कुरूणां कीर्तिवर्धनः  
०३,१५९।०२१च्	मानितः कुरुते ऽस्त्राणि शक्रसद्मनि भारत  
०३,१५९।०२२अ	यो ऽसौ सर्वान् महीपालान् धर्मेण वशम् आनयत्  
०३,१५९।०२२च्	स शन्तनुर् महातेजाः पितुस् तव पितामहः  
०३,१५९।०२२ए	प्रीयते पार्थ पार्थेन दिवि गाण्डीवधन्वना  
०३,१५९।०२३अ	सम्यक् चासौ महावीर्यः कुलधुर्य इव स्थितः  
०३,१५९।०२३च्	पितॄन् देवांस् तथा विप्रान् पूजयित्वा महायशाः  
०३,१५९।०२३ए	सप्त मुख्यान् महामेधान् आहरद् यमुनां प्रति  
०३,१५९।०२४अ	अधिराजः स राजंस् त्वां शन्तनुः प्रपितामहः  
०३,१५९।०२४च्	स्वर्गजिच् छक्रलोकस्थः कुशलं परिपृच्छति  
०३,१५९।०२५	वैशम्पायन उवाच  
०३,१५९।०२५*०८२३_०१	एतच् छ्रुत्वा तु वचनं धनदेन प्रभाषितम्  
०३,१५९।०२५*०८२३_०२	पाण्डवाश् च ततस् तेन बभूवुः सम्प्रहर्षिताः  
०३,१५९।०२५अ	ततः शक्तिं गदां खड्गं धनुश् च भरतर्षभ  
०३,१५९।०२५च्	प्राध्वं कृत्वा नमश्चक्रे कुबेराय वृकोदरः  
०३,१५९।०२६अ	ततो ऽब्रवीद् धनाध्यक्षः शरण्यः शरणागतम्  
०३,१५९।०२६च्	मानहा भव शत्रूणां सुहृदां नन्दिवर्धनः  
०३,१५९।०२६द्*०८२४_०१	विभवस् तात शैलाग्रे वसानः सह बन्धुभिः  
०३,१५९।०२६द्*०८२४_०२	सुपर्णपितृदेवानां सततं मानकृद् भव  
०३,१५९।०२६द्*०८२४_०३	ऋजुं पश्यत मा वक्रं सत्यं वदत मानृतम्  
०३,१५९।०२६द्*०८२४_०४	दीर्घं पश्यत मा ह्रस्वं परं पश्यत मापरम्  
०३,१५९।०२७अ	स्वेषु वेश्मसु रम्येषु वसतामित्रतापनाः  
०३,१५९।०२७च्	कामान् उपहरिष्यन्ति यक्षा वो भरतर्षभाः  
०३,१५९।०२८अ	शीघ्रम् एव गुडाकेशः कृतास्त्रः पुरुषर्षभः  
०३,१५९।०२८च्	साक्षान् मघवता सृष्टः सम्प्राप्स्यति धनञ्जयः  
०३,१५९।०२९अ	एवम् उत्तमकर्माणम् अनुशिष्य युधिष्ठिरम्  
०३,१५९।०२९च्	अस्तं गिरिवरश्रेष्ठं प्रययौ गुह्यकाधिपः  
०३,१५९।०३०अ	तं परिस्तोमसङ्कीर्णैर् नानारत्नविभूषितैः  
०३,१५९।०३०च्	यानैर् अनुययुर् यक्षा राक्षसाश् च सहस्रशः  
०३,१५९।०३१अ	पक्षिणाम् इव निर्घोषः कुबेरसदनं प्रति  
०३,१५९।०३१च्	बभूव परमाश्वानाम् ऐरावतपथे यताम्  
०३,१५९।०३२अ	ते जग्मुस् तूर्णम् आकाशं धनाधिपतिवाजिनः  
०३,१५९।०३२च्	प्रकर्षन्त इवाभ्राणि पिबन्त इव मारुतम्  
०३,१५९।०३३अ	ततस् तानि शरीराणि गतसत्त्वानि रक्षसाम्  
०३,१५९।०३३च्	अपाकृष्यन्त शैलाग्राद् धनाधिपतिशासनात्  
०३,१५९।०३४अ	तेषां हि शापकालो ऽसौ कृतो ऽगस्त्येन धीमता  
०३,१५९।०३४च्	समरे निहतास् तस्मात् सर्वे मणिमता सह  
०३,१५९।०३५अ	पाण्डवास् तु महात्मानस् तेषु वेश्मसु तां क्षपाम्  
०३,१५९।०३५च्	सुखम् ऊषुर् गतोद्वेगाः पूजिताः सर्वराक्षसैः  
०३,१६०।००१	वैशम्पायन उवाच  
०३,१६०।००१अ	ततः सूर्योदये धौम्यः कृत्वाह्निकम् अरिन्दम  
०३,१६०।००१च्	आर्ष्टिषेणेन सहितः पाण्डवान् अभ्यवर्तत  
०३,१६०।००२अ	ते ऽभिवाद्यार्ष्टिषेणस्य पादौ धौम्यस्य चैव ह  
०३,१६०।००२च्	ततः प्राञ्जलयः सर्वे ब्राह्मणांस् तान् अपूजयन्  
०३,१६०।००२द्*०८२५_०१	आर्ष्टिषेणः परिष्वज्य पुत्रवद् भरतर्षभान्  
०३,१६०।००३अ	ततो युधिष्ठिरं धौम्यो गृहीत्वा दक्षिणे करे  
०३,१६०।००३च्	प्राचीं दिशम् अभिप्रेक्ष्य महर्षिर् इदम् अब्रवीत्  
०३,१६०।००४अ	असौ सागरपर्यन्तां भूमिम् आवृत्य तिष्ठति  
०३,१६०।००४च्	शैलराजो महाराज मन्दरो ऽभिविराजते  
०३,१६०।००५अ	इन्द्रवैश्रवणाव् एतां दिशं पाण्डव रक्षतः  
०३,१६०।००५च्	पर्वतैश् च वनान्तैश् च काननैश् चोपशोभिताम्  
०३,१६०।००६अ	एतद् आहुर् महेन्द्रस्य राज्ञो वैश्रवणस्य च  
०३,१६०।००६च्	ऋषयः सर्वधर्मज्ञाः सद्म तात मनीषिणः  
०३,१६०।००७अ	अतश् चोद्यन्तम् आदित्यम् उपतिष्ठन्ति वै प्रजाः  
०३,१६०।००७च्	ऋषयश् चापि धर्मज्ञाः सिद्धाः साध्याश् च देवताः  
०३,१६०।००८अ	यमस् तु राजा धर्मात्मा सर्वप्राणभृतां प्रभुः  
०३,१६०।००८च्	प्रेतसत्त्वगतीम् एतां दक्षिणाम् आश्रितो दिशम्  
०३,१६०।००९अ	एतत् संयमनं पुण्यम् अतीवाद्भुतदर्शनम्  
०३,१६०।००९च्	प्रेतराजस्य भवनम् ऋद्ध्या परमया युतम्  
०३,१६०।०१०अ	यं प्राप्य सविता राजन् सत्येन प्रतितिष्ठति  
०३,१६०।०१०च्	अस्तं पर्वतराजानम् एतम् आहुर् मनीषिणः  
०३,१६०।०११अ	एतं पर्वतराजानं समुद्रं च महोदधिम्  
०३,१६०।०११च्	आवसन् वरुणो राजा भूतानि परिरक्षति  
०३,१६०।०१२अ	उदीचीं दीपयन्न् एष दिशं तिष्ठति कीर्तिमान्  
०३,१६०।०१२च्	महामेरुर् महाभाग शिवो ब्रह्मविदां गतिः  
०३,१६०।०१३अ	यस्मिन् ब्रह्मसदश् चैव तिष्ठते च प्रजापतिः  
०३,१६०।०१३च्	भूतात्मा विसृजन् सर्वं यत् किं चिज् जङ्गमागमम्  
०३,१६०।०१४अ	यान् आहुर् ब्रह्मणः पुत्रान् मानसान् दक्षसप्तमान्  
०३,१६०।०१४च्	तेषाम् अपि महामेरुः स्थानं शिवम् अनामयम्  
०३,१६०।०१५अ	अत्रैव प्रतितिष्ठन्ति पुनर् अत्रोदयन्ति च  
०३,१६०।०१५च्	सप्त देवर्षयस् तात वसिष्ठप्रमुखाः सदा  
०३,१६०।०१६अ	देशं विरजसं पश्य मेरोः शिखरम् उत्तमम्  
०३,१६०।०१६च्	यत्रात्मतृप्तैर् अध्यास्ते देवैः सह पितामहः  
०३,१६०।०१७अ	यम् आहुः सर्वभूतानां प्रकृतेः प्रकृतिं ध्रुवम्  
०३,१६०।०१७च्	अनादिनिधनं देवं प्रभुं नारायणं परम्  
०३,१६०।०१८अ	ब्रह्मणः सदनात् तस्य परं स्थानं प्रकाशते  
०३,१६०।०१८च्	देवाश् च यत्नात् पश्यन्ति दिव्यं तेजोमयं शिवम्  
०३,१६०।०१९अ	अत्यर्कानलदीप्तं तत् स्थानं विष्णोर् महात्मनः  
०३,१६०।०१९च्	स्वयैव प्रभया राजन् दुष्प्रेक्ष्यं देवदानवैः  
०३,१६०।०१९द्*०८२६_०१	प्राच्यां नारायणस्थानं मेरावतिविराजते  
०३,१६०।०१९द्*०८२७_०१	यत्र भूतेश्वरस् तात सर्वप्रकृतिर् आत्मभूः  
०३,१६०।०१९द्*०८२७_०२	भासयन् सर्वभूतानि सुश्रियाभिविराजते  
०३,१६०।०१९द्*०८२७_०३	नात्र ब्रह्मर्षयस् तात कुत एव महर्षयः  
०३,१६०।०१९द्*०८२७_०४	प्राप्नुवन्ति गतिं ह्य् एतां यतीनां कुरुसत्तम  
०३,१६०।०२०अ	तद् वै ज्योतींषि सर्वाणि प्राप्य भासन्ति नो ऽपि च  
०३,१६०।०२०च्	स्वयं विभुर् अदीनात्मा तत्र ह्य् अभिविराजते  
०३,१६०।०२१अ	यतयस् तत्र गच्छन्ति भक्त्या नारायणं हरिम्  
०३,१६०।०२१च्	परेण तपसा युक्ता भाविताः कर्मभिः शुभैः  
०३,१६०।०२२अ	योगसिद्धा महात्मानस् तमोमोहविवर्जिताः  
०३,१६०।०२२च्	तत्र गत्वा पुनर् नेमं लोकम् आयान्ति भारत  
०३,१६०।०२२द्*०८२८_०१	स्वयम्भुवं महात्मानं देवदेवं सनातनम्  
०३,१६०।०२३अ	स्थानम् एतन् महाभाग ध्रुवम् अक्षयम् अव्ययम्  
०३,१६०।०२३च्	ईश्वरस्य सदा ह्य् एतत् प्रणमात्र युधिष्ठिर  
०३,१६०।०२३द्*०८२९_०१	एनं त्वहरहर् मेरुं सूर्याचन्द्रमसौ ध्रुवम्  
०३,१६०।०२३द्*०८२९_०२	प्रदक्षिणम् उपावृत्तौ कुरुतः कुरुसत्तम  
०३,१६०।०२३द्*०८२९_०३	ज्योतींषि चाप्य् अशेषेण सर्वाण्य् अनघ सर्वतः  
०३,१६०।०२३द्*०८२९_०४	परियान्ति महाराज गिरिराजं प्रदक्षिणम्  
०३,१६०।०२४अ	एतं ज्योतींषि सर्वाणि प्रकर्षन् भगवान् अपि  
०३,१६०।०२४च्	कुरुते वितमस्कर्मा आदित्यो ऽभिप्रदक्षिणम्  
०३,१६०।०२५अ	अस्तं प्राप्य ततः सन्ध्याम् अतिक्रम्य दिवाकरः  
०३,१६०।०२५च्	उदीचीं भजते काष्ठां दिशम् एष विभावसुः  
०३,१६०।०२६अ	स मेरुम् अनुवृत्तः सन् पुनर् गच्छति पाण्डव  
०३,१६०।०२६च्	प्राङ्मुखः सविता देवः सर्वभूतहिते रतः  
०३,१६०।०२७अ	स मासं विभजन् कालं बहुधा पर्वसन्धिषु  
०३,१६०।०२७च्	तथैव भगवान् सोमो नक्षत्रैः सह गच्छति  
०३,१६०।०२८अ	एवम् एष परिक्रम्य महामेरुम् अतन्द्रितः  
०३,१६०।०२८ब्*०८३०_०१	सोमश् च विभजन् कालं बहुधा पर्वसन्धिषु  
०३,१६०।०२८च्	भावयन् सर्वभूतानि पुनर् गच्छति मन्दरम्  
०३,१६०।०२९अ	तथा तमिस्रहा देवो मयूखैर् भावयञ् जगत्  
०३,१६०।०२९च्	मार्गम् एतद् असम्बाधम् आदित्यः परिवर्तते  
०३,१६०।०३०अ	सिसृक्षुः शिशिराण्य् एष दक्षिणां भजते दिशम्  
०३,१६०।०३०च्	ततः सर्वाणि भूतानि कालः शिशिरम् ऋच्छति  
०३,१६०।०३१अ	स्थावराणां च भूतानां जङ्गमानां च तेजसा  
०३,१६०।०३१च्	तेजांसि समुपादत्ते निवृत्तः सन् विभावसुः  
०३,१६०।०३२अ	ततः स्वेदः क्लमस् तन्द्री ग्लानिश् च भजते नरान्  
०३,१६०।०३२च्	प्राणिभिः सततं स्वप्नो ह्य् अभीक्ष्णं च निषेव्यते  
०३,१६०।०३३अ	एवम् एतद् अनिर्देश्यं मार्गम् आवृत्य भानुमान्  
०३,१६०।०३३च्	पुनः सृजति वर्षाणि भगवान् भावयन् प्रजाः  
०३,१६०।०३४अ	वृष्टिमारुतसन्तापैः सुखैः स्थावरजङ्गमान्  
०३,१६०।०३४च्	वर्धयन् सुमहातेजाः पुनः प्रतिनिवर्तते  
०३,१६०।०३५अ	एवम् एष चरन् पार्थ कालचक्रम् अतन्द्रितः  
०३,१६०।०३५च्	प्रकर्षन् सर्वभूतानि सविता परिवर्तते  
०३,१६०।०३६अ	सन्तता गतिर् एतस्य नैष तिष्ठति पाण्डव  
०३,१६०।०३६च्	आदायैव तु भूतानां तेजो विसृजते पुनः  
०३,१६०।०३७अ	विभजन् सर्वभूतानाम् आयुः कर्म च भारत  
०३,१६०।०३७च्	अहोरात्रान् कलाः काष्ठाः सृजत्य् एष सदा विभुः  
०३,१६१।००१	वैशम्पायन उवाच  
०३,१६१।००१अ	तस्मिन् नगेन्द्रे वसतां तु तेषां; महात्मनां सद्व्रतम् आस्थितानाम्  
०३,१६१।००१च्	रतिः प्रमोदश् च बभूव तेषाम्; आकाङ्क्षतां दर्शनम् अर्जुनस्य  
०३,१६१।००२अ	तान् वीर्ययुक्तान् सुविशुद्धसत्त्वांस्; तेजस्विनः सत्यधृतिप्रधानान्  
०३,१६१।००२च्	सम्प्रीयमाणा बहवो ऽभिजग्मुर्; गन्धर्वसङ्घाश् च महर्षयश् च  
०३,१६१।००३अ	तं पादपैः पुष्पधरैर् उपेतं; नगोत्तमं प्राप्य महारथानाम्  
०३,१६१।००३च्	मनःप्रसादः परमो बभूव; यथा दिवं प्राप्य मरुद्गणानाम्  
०३,१६१।००४अ	मयूरहंसस्वननादितानि; पुष्पोपकीर्णानि महाचलस्य  
०३,१६१।००४च्	शृङ्गाणि सानूनि च पश्यमाना; गिरेः परं हर्षम् अवाप्य तस्थुः  
०३,१६१।००५अ	साक्षात् कुबेरेण कृताश् च तस्मिन्; नगोत्तमे संवृतकूलरोधसः  
०३,१६१।००५च्	कादम्बकारण्डवहंसजुष्टाः; पद्माकुलाः पुष्करिणीर् अपश्यन्  
०३,१६१।००६अ	क्रीडाप्रदेशांश् च समृद्धरूपान्; सुचित्रमाल्यावृतजातशोभान्  
०३,१६१।००६च्	मणिप्रवेकान् सुमनोहरांश् च; यथा भवेयुर् धनदस्य राज्ञः  
०३,१६१।००७अ	अनेकवर्णैश् च सुगन्धिभिश् च; महाद्रुमैः सन्ततम् अभ्रमालिभिः  
०३,१६१।००७च्	तपःप्रधानाः सततं चरन्तः; शृङ्गं गिरेश् चिन्तयितुं न शेकुः  
०३,१६१।००८अ	स्वतेजसा तस्य नगोत्तमस्य; महौषधीनां च तथा प्रभावात्  
०३,१६१।००८च्	विभक्तभावो न बभूव कश् चिद्; अहर्निशानां पुरुषप्रवीर  
०३,१६१।००९अ	यम् आस्थितः स्थावरजङ्गमानि; विभावसुर् भावयते ऽमितौजाः  
०३,१६१।००९च्	तस्योदयं चास्तमयं च वीरास्; तत्र स्थितास् ते ददृशुर् नृसिंहाः  
०३,१६१।०१०अ	रवेस् तमिस्रागमनिर्गमांस् ते; तथोदयं चास्तमयं च वीराः  
०३,१६१।०१०च्	समावृताः प्रेक्ष्य तमोनुदस्य; गभस्तिजालैः प्रदिशो दिशश् च  
०३,१६१।०११अ	स्वाध्यायवन्तः सततक्रियाश् च; धर्मप्रधानाश् च शुचिव्रताश् च  
०३,१६१।०११च्	सत्ये स्थितास् तस्य महारथस्य; सत्यव्रतस्यागमनप्रतीक्षाः  
०३,१६१।०१२अ	इहैव हर्षो ऽस्तु समागतानां; क्षिप्रं कृतास्त्रेण धनञ्जयेन  
०३,१६१।०१२च्	इति ब्रुवन्तः परमाशिषस् ते; पार्थास् तपोयोगपरा बभूवुः  
०३,१६१।०१३अ	दृष्ट्वा विचित्राणि गिरौ वनानि; किरीटिनं चिन्तयताम् अभीक्ष्णम्  
०३,१६१।०१३च्	बभूव रात्रिर् दिवसश् च तेषां; संवत्सरेणैव समानरूपः  
०३,१६१।०१४अ	यदैव धौम्यानुमते महात्मा; कृत्वा जटाः प्रव्रजितः स जिष्णुः  
०३,१६१।०१४च्	तदैव तेषां न बभूव हर्षः; कुतो रतिस् तद्गतमानसानाम्  
०३,१६१।०१५अ	भ्रातुर् नियोगात् तु युधिष्ठिरस्य; वनाद् असौ वारणमत्तगामी  
०३,१६१।०१५च्	यत् काम्यकात् प्रव्रजितः स जिष्णुस्; तदैव ते शोकहता बभूवुः  
०३,१६१।०१५द्*०८३१_०१	सन्त्यज्य कामान् प्रव्रजितास् तदैव  
०३,१६१।०१५द्*०८३१_०२	पार्थास् तदा शोकपरा बभूवुः  
०३,१६१।०१६अ	तथा तु तं चिन्तयतां सिताश्वम्; अस्त्रार्थिनं वासवम् अभ्युपेतम्  
०३,१६१।०१६च्	मासो ऽथ कृच्छ्रेण तदा व्यतीतस्; तस्मिन् नगे भारत भारतानाम्  
०३,१६१।०१६द्*०८३२_०१	उषित्वा पञ्च वर्षाणि सहस्राक्षनिवेशने  
०३,१६१।०१६द्*०८३२_०२	अवाप्य दिव्यान्य् अस्त्राणि सर्वाणि विबुधेश्वरात्  
०३,१६१।०१६द्*०८३२_०३	आग्नेयं वारुणं सौम्यं वायव्यम् अथ वैष्णवम्  
०३,१६१।०१६द्*०८३२_०४	ऐन्द्रं पाशुपतं ब्राह्मं पारमेष्ठ्यं प्रजापतेः  
०३,१६१।०१६द्*०८३२_०५	यमस्य धातुः सवितुस् त्वष्टुर् वैश्रवणस्य च  
०३,१६१।०१६द्*०८३२_०६	तानि प्राप्य सहस्राक्षाद् अभिवाद्य शतक्रतुम्  
०३,१६१।०१६द्*०८३२_०७	अनुज्ञातस् तदा तेन कृत्वा चापि प्रदक्षिणम्  
०३,१६१।०१६द्*०८३२_०८	आगच्छद् अर्जुनः प्रीतः प्रहृष्टो गन्धमादनम्  
०३,१६१।०१७अ	ततः कदा चिद् धरिसम्प्रयुक्तं; महेन्द्रवाहं सहसोपयातम्  
०३,१६१।०१७च्	विद्युत्प्रभं प्रेक्ष्य महारथानां; हर्षो ऽर्जुनं चिन्तयतां बभूव  
०३,१६१।०१८अ	स दीप्यमानः सहसान्तरिक्षं; प्रकाशयन् मातलिसङ्गृहीतः  
०३,१६१।०१८च्	बभौ महोल्केव घनान्तरस्था; शिखेव चाग्नेर् ज्वलिता विधूमा  
०३,१६१।०१९अ	तम् आस्थितः सन्ददृशे किरीटी; स्रग्वी वराण्य् आभरणानि बिभ्रत्  
०३,१६१।०१९च्	धनञ्जयो वज्रधरप्रभावः; श्रिया ज्वलन् पर्वतम् आजगाम  
०३,१६१।०२०अ	स शैलम् आसाद्य किरीटमाली; महेन्द्रवाहाद् अवरुह्य तस्मात्  
०३,१६१।०२०च्	धौम्यस्य पादाव् अभिवाद्य पूर्वम्; अजातशत्रोस् तदनन्तरं च  
०३,१६१।०२१अ	वृकोदरस्यापि ववन्द पादौ; माद्रीसुताभ्याम् अभिवादितश् च  
०३,१६१।०२१च्	समेत्य कृष्णां परिसान्त्व्य चैनां; प्रह्वो ऽभवद् भ्रातुर् उपह्वरे सः  
०३,१६१।०२२अ	बभूव तेषां परमः प्रहर्षस्; तेनाप्रमेयेण समागतानाम्  
०३,१६१।०२२च्	स चापि तान् प्रेक्ष्य किरीटमाली; ननन्द राजानम् अभिप्रशंसन्  
०३,१६१।०२३अ	यम् आस्थितः सप्त जघान पूगान्; दितेः सुतानां नमुचेर् निहन्ता  
०३,१६१।०२३च्	तम् इन्द्रवाहं समुपेत्य पार्थाः; प्रदक्षिणं चक्रुर् अदीनसत्त्वाः  
०३,१६१।०२४अ	ते मातलेश् चक्रुर् अतीव हृष्टाः; सत्कारम् अग्र्यं सुरराजतुल्यम्  
०३,१६१।०२४च्	सर्वं यथावच् च दिवौकसस् तान्; पप्रच्छुर् एनं कुरुराजपुत्राः  
०३,१६१।०२५अ	तान् अप्य् असौ मातलिर् अभ्यनन्दत्; पितेव पुत्रान् अनुशिष्य चैनान्  
०३,१६१।०२५च्	ययौ रथेनाप्रतिमप्रभेण; पुनः सकाशं त्रिदिवेश्वरस्य  
०३,१६१।०२६अ	गते तु तस्मिन् वरदेववाहे; शक्रात्मजः सर्वरिपुप्रमाथी  
०३,१६१।०२६ब्*०८३३_०१	साक्षात् सहस्राक्ष इव प्रतीतः  
०३,१६१।०२६ब्*०८३३_०२	श्रीमान् स्वदेहाद् अवमुच्य जिष्णुः  
०३,१६१।०२६च्	शक्रेण दत्तानि ददौ महात्मा; महाधनान्य् उत्तमरूपवन्ति  
०३,१६१।०२६ए	दिवाकराभाणि विभूषणानि; प्रीतः प्रियायै सुतसोममात्रे  
०३,१६१।०२७अ	ततः स तेषां कुरुपुङ्गवानां; तेषां च सूर्याग्निसमप्रभाणाम्  
०३,१६१।०२७च्	विप्रर्षभाणाम् उपविश्य मध्ये; सर्वं यथावत् कथयां बभूव  
०३,१६१।०२७द्*०८३४_०१	देवैस् तु दत्ता हि यथास्त्रमुख्याः  
०३,१६१।०२७द्*०८३४_०२	प्रख्यापयद् वल्कलचीरवासाः  
०३,१६१।०२८अ	एवं मयास्त्राण्य् उपशिक्षितानि; शक्राच् च वाताच् च शिवाच् च साक्षात्  
०३,१६१।०२८च्	तथैव शीलेन समाधिना च; प्रीताः सुरा मे सहिताः सहेन्द्राः  
०३,१६१।०२९अ	सङ्क्षेपतो वै स विशुद्धकर्मा; तेभ्यः समाख्याय दिवि प्रवेशम्  
०३,१६१।०२९च्	माद्रीसुताभ्यां सहितः किरीटी; सुष्वाप ताम् आवसतिं प्रतीतः  
०३,१६२।०००*०८३५_०१	ततो रजन्यां व्युष्टायां धर्मराजं युधिष्ठिरम्  
०३,१६२।०००*०८३५_०२	भ्रातृभिः सहितः सर्वैर् अवन्दत धनञ्जयः  
०३,१६२।००१	वैशम्पायन उवाच  
०३,१६२।००१अ	एतस्मिन्न् एव काले तु सर्ववादित्रनिस्वनः  
०३,१६२।००१च्	बभूव तुमुलः शब्दस् त्व् अन्तरिक्षे दिवौकसाम्  
०३,१६२।००२अ	रथनेमिस्वनश् चैव घण्टाशब्दश् च भारत  
०३,१६२।००२च्	पृथग् व्यालमृगाणां च पक्षिणां चैव सर्वशः  
०३,१६२।००२द्*०८३६_०१	रवोन्मुखास् ते सम्प्रेक्ष्य प्रीयमाणाः कुरूद्वहाः  
०३,१६२।००२द्*०८३६_०२	मरुद्भिर् अन्वितं शक्रम् आपतन्तं विहायसा  
०३,१६२।००३अ	तं समन्ताद् अनुययुर् गन्धर्वाप्सरसस् तथा  
०३,१६२।००३च्	विमानैः सूर्यसङ्काशैर् देवराजम् अरिन्दमम्  
०३,१६२।००४अ	ततः स हरिभिर् युक्तं जाम्बूनदपरिष्कृतम्  
०३,१६२।००४च्	मेघनादिनम् आरुह्य श्रिया परमया ज्वलन्  
०३,१६२।००५अ	पार्थान् अभ्याजगामाशु देवराजः पुरन्दरः  
०३,१६२।००५च्	आगत्य च सहस्राक्षो रथाद् अवरुरोह वै  
०३,१६२।००६अ	तं दृष्ट्वैव महात्मानं धर्मराजो युधिष्ठिरः  
०३,१६२।००६च्	भ्रातृभिः सहितः श्रीमान् देवराजम् उपागमत्  
०३,१६२।००७अ	पूजयाम् आस चैवाथ विधिवद् भूरिदक्षिणः  
०३,१६२।००७च्	यथार्हम् अमितात्मानं विधिदृष्टेन कर्मणा  
०३,१६२।००८अ	धनञ्जयश् च तेजस्वी प्रणिपत्य पुरन्दरम्  
०३,१६२।००८च्	भृत्यवत् प्रणतस् तस्थौ देवराजसमीपतः  
०३,१६२।००९अ	आप्यायत महातेजाः कुन्तीपुत्रो युधिष्ठिरः  
०३,१६२।००९च्	धनञ्जयम् अभिप्रेक्ष्य विनीतं स्थितम् अन्तिके  
०३,१६२।०१०अ	जटिलं देवराजस्य तपोयुक्तम् अकल्मषम्  
०३,१६२।०१०च्	हर्षेण महताविष्टः फल्गुनस्याथ दर्शनात्  
०३,१६२।०१०द्*०८३७_०१	बभूव परमप्रीतो देवराजं च पूजयन्  
०३,१६२।०११अ	तं तथादीनमनसं राजानं हर्षसम्प्लुतम्  
०३,१६२।०११च्	उवाच वचनं धीमान् देवराजः पुरन्दरः  
०३,१६२।०१२अ	त्वम् इमां पृथिवीं राजन् प्रशासिष्यसि पाण्डव  
०३,१६२।०१२च्	स्वस्ति प्राप्नुहि कौन्तेय काम्यकं पुनर् आश्रमम्  
०३,१६२।०१३अ	अस्त्राणि लब्धानि च पाण्डवेन; सर्वाणि मत्तः प्रयतेन राजन्  
०३,१६२।०१३च्	कृतप्रियश् चास्मि धनञ्जयेन; जेतुं न शक्यस् त्रिभिर् एष लोकैः  
०३,१६२।०१४अ	एवम् उक्त्वा सहस्राक्षः कुन्तीपुत्रं युधिष्ठिरम्  
०३,१६२।०१४च्	जगाम त्रिदिवं हृष्टः स्तूयमानो महर्षिभिः  
०३,१६२।०१५अ	धनेश्वरगृहस्थानां पाण्डवानां समागमम्  
०३,१६२।०१५च्	शक्रेण य इमं विद्वान् अधीयीत समाहितः  
०३,१६२।०१६अ	संवत्सरं ब्रह्मचारी नियतः संशितव्रतः  
०३,१६२।०१६च्	स जीवेत निराबाधः सुसुखी शरदां शतम्  
०३,१६३।००१	वैशम्पायन उवाच  
०३,१६३।००१अ	यथागतं गते शक्रे भ्रातृभिः सह सङ्गतः  
०३,१६३।००१च्	कृष्णया चैव बीभत्सुर् धर्मपुत्रम् अपूजयत्  
०३,१६३।००२अ	अभिवादयमानं तु मूर्ध्न्य् उपाघ्राय पाण्डवम्  
०३,१६३।००२च्	हर्षगद्गदया वाचा प्रहृष्टो ऽर्जुनम् अब्रवीत्  
०३,१६३।००३अ	कथम् अर्जुन कालो ऽयं स्वर्गे व्यतिगतस् तव  
०३,१६३।००३च्	कथं चास्त्राण्य् अवाप्तानि देवराजश् च तोषितः  
०३,१६३।००४अ	सम्यग् वा ते गृहीतानि कच्चिद् अस्त्राणि भारत  
०३,१६३।००४च्	कच्चित् सुराधिपः प्रीतो रुद्रश् चास्त्राण्य् अदात् तव  
०३,१६३।००५अ	यथा दृष्टश् च ते शक्रो भगवान् वा पिनाकधृक्  
०३,१६३।००५च्	यथा चास्त्राण्य् अवाप्तानि यथा चाराधितश् च ते  
०३,१६३।००६अ	यथोक्तवांस् त्वां भगवाञ् शतक्रतुर् अरिन्दम  
०३,१६३।००६च्	कृतप्रियस् त्वयास्मीति तच् च ते किं प्रियं कृतम्  
०३,१६३।००६ए	एतद् इच्छाम्य् अहं श्रोतुं विस्तरेण महाद्युते  
०३,१६३।००७अ	यथा तुष्टो महादेवो देवराजश् च ते ऽनघ  
०३,१६३।००७च्	यच् चापि वज्रपाणेस् ते प्रियं कृतम् अरिन्दम  
०३,१६३।००७ए	एतद् आख्याहि मे सर्वम् अखिलेन धनञ्जय  
०३,१६३।००८	अर्जुन उवाच  
०३,१६३।००८अ	शृणु हन्त महाराज विधिना येन दृष्टवान्  
०३,१६३।००८च्	शतक्रतुम् अहं देवं भगवन्तं च शङ्करम्  
०३,१६३।००९अ	विद्याम् अधीत्य तां राजंस् त्वयोक्ताम् अरिमर्दन  
०३,१६३।००९च्	भवता च समादिष्टस् तपसे प्रस्थितो वनम्  
०३,१६३।०१०अ	भृगुतुङ्गम् अथो गत्वा काम्यकाद् आस्थितस् तपः  
०३,१६३।०१०च्	एकरात्रोषितः कं चिद् अपश्यं ब्राह्मणं पथि  
०३,१६३।०११अ	स माम् अपृच्छत् कौन्तेय क्वासि गन्ता ब्रवीहि मे  
०३,१६३।०११च्	तस्मा अवितथं सर्वम् अब्रुवं कुरुनन्दन  
०३,१६३।०१२अ	स तथ्यं मम तच् छ्रुत्वा ब्राह्मणो राजसत्तम  
०३,१६३।०१२च्	अपूजयत मां राजन् प्रीतिमांश् चाभवन् मयि  
०३,१६३।०१३अ	ततो माम् अब्रवीत् प्रीतस् तप आतिष्ठ भारत  
०३,१६३।०१३च्	तपस्वी नचिरेण त्वं द्रक्ष्यसे विबुधाधिपम्  
०३,१६३।०१४अ	ततो ऽहं वचनात् तस्य गिरिम् आरुह्य शैशिरम्  
०३,१६३।०१४च्	तपो ऽतप्यं महाराज मासं मूलफलाशनः  
०३,१६३।०१५अ	द्वितीयश् चापि मे मासो जलं भक्षयतो गतः  
०३,१६३।०१५च्	निराहारस् तृतीये ऽथ मासे पाण्डवनन्दन  
०३,१६३।०१६अ	ऊर्ध्वबाहुश् चतुर्थं तु मासम् अस्मि स्थितस् तदा  
०३,१६३।०१६च्	न च मे हीयते प्राणस् तद् अद्भुतम् इवाभवत्  
०३,१६३।०१७अ	चतुर्थे समभिक्रान्ते प्रथमे दिवसे गते  
०३,१६३।०१७च्	वराहसंस्थितं भूतं मत्समीपम् उपागमत्  
०३,१६३।०१८अ	निघ्नन् प्रोथेन पृथिवीं विलिखंश् चरणैर् अपि  
०३,१६३।०१८च्	सम्मार्जञ् जठरेणोर्वीं विवर्तंश् च मुहुर् मुहुः  
०३,१६३।०१९अ	अनु तस्यापरं भूतं महत् कैरातसंस्थितम्  
०३,१६३।०१९च्	धनुर्बाणासिमत् प्राप्तं स्त्रीगणानुगतं तदा  
०३,१६३।०२०अ	ततो ऽहं धनुर् आदाय तथाक्षय्यौ महेषुधी  
०३,१६३।०२०च्	अताडयं शरेणाथ तद् भूतं लोमहर्षणम्  
०३,१६३।०२१अ	युगपत् तत् किरातश् च विकृष्य बलवद् धनुः  
०३,१६३।०२१च्	अभ्याजघ्ने दृढतरं कम्पयन्न् इव मे मनः  
०३,१६३।०२२अ	स तु माम् अब्रवीद् राजन् मम पूर्वपरिग्रहः  
०३,१६३।०२२च्	मृगयाधर्मम् उत्सृज्य किमर्थं ताडितस् त्वया  
०३,१६३।०२३अ	एष ते निशितैर् बाणैर् दर्पं हन्मि स्थिरो भव  
०३,१६३।०२३च्	स वर्ष्मवान् महाकायस् ततो माम् अभ्यधावत  
०३,१६३।०२४अ	ततो गिरिम् इवात्यर्थम् आवृणोन् मां महाशरैः  
०३,१६३।०२४च्	तं चाहं शरवर्षेण महता समवाकिरम्  
०३,१६३।०२५अ	ततः शरैर् दीप्तमुखैः पत्रितैर् अनुमन्त्रितैः  
०३,१६३।०२५च्	प्रत्यविध्यम् अहं तं तु वज्रैर् इव शिलोच्चयम्  
०३,१६३।०२६अ	तस्य तच् छतधा रूपम् अभवच् च सहस्रधा  
०३,१६३।०२६च्	तानि चास्य शरीराणि शरैर् अहम् अताडयम्  
०३,१६३।०२७अ	पुनस् तानि शरीराणि एकीभूतानि भारत  
०३,१६३।०२७च्	अदृश्यन्त महाराज तान्य् अहं व्यधमं पुनः  
०३,१६३।०२८अ	अणुर् बृहच्छिरा भूत्वा बृहच् चाणुशिराः पुनः  
०३,१६३।०२८च्	एकीभूतस् तदा राजन् सो ऽभ्यवर्तत मां युधि  
०३,१६३।०२९अ	यदाभिभवितुं बाणैर् नैव शक्नोमि तं रणे  
०३,१६३।०२९च्	ततो ऽहम् अस्त्रम् आतिष्ठं वायव्यं भरतर्षभ  
०३,१६३।०३०अ	न चैनम् अशकं हन्तुं तद् अद्भुतम् इवाभवत्  
०३,१६३।०३०च्	तस्मिन् प्रतिहते चास्त्रे विस्मयो मे महान् अभूत्  
०३,१६३।०३१अ	भूयश् चैव महाराज सविशेषम् अहं ततः  
०३,१६३।०३१च्	अस्त्रपूगेन महता रणे भूतम् अवाकिरम्  
०३,१६३।०३२अ	स्थूणाकर्णम् अयोजालं शरवर्षं शरोल्बणम्  
०३,१६३।०३२च्	शैलास्त्रम् अश्मवर्षं च समास्थायाहम् अभ्ययाम्  
०३,१६३।०३२ए	जग्रास प्रहसंस् तानि सर्वाण्य् अस्त्राणि मे ऽनघ  
०३,१६३।०३३अ	तेषु सर्वेषु शान्तेषु ब्रह्मास्त्रम् अहम् आदिशम्  
०३,१६३।०३३च्	ततः प्रज्वलितैर् बाणैः सर्वतः सोपचीयत  
०३,१६३।०३३ए	उपचीयमानश् च मया महास्त्रेण व्यवर्धत  
०३,१६३।०३४अ	ततः सन्तापितो लोको मत्प्रसूतेन तेजसा  
०३,१६३।०३४च्	क्षणेन हि दिशः खं च सर्वतो ऽभिविदीपितम्  
०३,१६३।०३५अ	तद् अप्य् अस्त्रं महातेजाः क्षणेनैव व्यशातयत्  
०३,१६३।०३५अ*०८३८_०१	**** **** ततो ऽहम् अपतं महीम्  
०३,१६३।०३५अ*०८३८_०२	ततः प्रहस्य तद् भूतं  
०३,१६३।०३५च्	ब्रह्मास्त्रे तु हते राजन् भयं मां महद् आविशत्  
०३,१६३।०३६अ	ततो ऽहं धनुर् आदाय तथाक्षय्यौ महेषुधी  
०३,१६३।०३६च्	सहसाभ्यहनं भूतं तान्य् अप्य् अस्त्राण्य् अभक्षयत्  
०३,१६३।०३७अ	हतेष्व् अस्त्रेषु सर्वेषु भक्षितेष्व् आयुधेषु च  
०३,१६३।०३७च्	मम तस्य च भूतस्य बाहुयुद्धम् अवर्तत  
०३,१६३।०३८अ	व्यायामं मुष्टिभिः कृत्वा तलैर् अपि समाहतौ  
०३,१६३।०३८च्	अपातयच् च तद् भूतं निश्चेष्टो ह्य् अगमं महीम्  
०३,१६३।०३९अ	ततः प्रहस्य तद् भूतं तत्रैवान्तरधीयत  
०३,१६३।०३९ब्*०८३९_०१	ततश् चिन्तां समगमं पूजयिष्याम्य् अहं पुनः  
०३,१६३।०३९ब्*०८३९_०२	इति पुष्पाणि सङ्गृह्य सैकतं शङ्करं प्रभुम्  
०३,१६३।०३९ब्*०८३९_०३	पूजयिष्यंस् तम् अद्राक्षं किरातं पुष्पधारिणम्  
०३,१६३।०३९ब्*०८३९_०४	ततश् चान्यानि पुष्पाणि पूजयिष्यन् पुनः पुनः  
०३,१६३।०३९ब्*०८३९_०५	तानि सर्वाणि दृष्ट्वाहं किरातस्य च मूर्धनि  
०३,१६३।०३९ब्*०८३९_०६	इति कृत्वा महादेवं प्रणतो ऽस्मि पुनः पुनः  
०३,१६३।०३९च्	सह स्त्रीभिर् महाराज पश्यतो मे ऽद्भुतोपमम्  
०३,१६३।०४०अ	एवं कृत्वा स भगवांस् ततो ऽन्यद् रूपम् आत्मनः  
०३,१६३।०४०च्	दिव्यम् एव महाराज वसानो ऽद्भुतम् अम्बरम्  
०३,१६३।०४१अ	हित्वा किरातरूपं च भगवांस् त्रिदशेश्वरः  
०३,१६३।०४१च्	स्वरूपं दिव्यम् आस्थाय तस्थौ तत्र महेश्वरः  
०३,१६३।०४२अ	अदृश्यत ततः साक्षाद् भगवान् गोवृषध्वजः  
०३,१६३।०४२च्	उमासहायो हरिदृग् बहुरूपः पिनाकधृक्  
०३,१६३।०४३अ	स माम् अभ्येत्य समरे तथैवाभिमुखं स्थितम्  
०३,१६३।०४३च्	शूलपाणिर् अथोवाच तुष्टो ऽस्मीति परन्तप  
०३,१६३।०४४अ	ततस् तद् धनुर् आदाय तूणौ चाक्षय्यसायकौ  
०३,१६३।०४४च्	प्रादान् ममैव भगवान् वरयस्वेति चाब्रवीत्  
०३,१६३।०४५अ	तुष्टो ऽस्मि तव कौन्तेय ब्रूहि किं करवाणि ते  
०३,१६३।०४५च्	यत् ते मनोगतं वीर तद् ब्रूहि वितराम्य् अहम्  
०३,१६३।०४५ए	अमरत्वम् अपाहाय ब्रूहि यत् ते मनोगतम्  
०३,१६३।०४६अ	ततः प्राञ्जलिर् एवाहम् अस्त्रेषु गतमानसः  
०३,१६३।०४६च्	प्रणम्य शिरसा शर्वं ततो वचनम् आददे  
०३,१६३।०४७अ	भगवान् मे प्रसन्नश् चेद् ईप्सितो ऽयं वरो मम  
०३,१६३।०४७च्	अस्त्राणीच्छाम्य् अहं ज्ञातुं यानि देवेषु कानि चित्  
०३,१६३।०४७ए	ददानीत्य् एव भगवान् अब्रवीत् त्र्यम्बकश् च माम्  
०३,१६३।०४८अ	रौद्रम् अस्त्रं मदीयं त्वाम् उपस्थास्यति पाण्डव  
०३,१६३।०४८च्	प्रददौ च मम प्रीतः सो ऽस्त्रं पाशुपतं प्रभुः  
०३,१६३।०४९अ	उवाच च महादेवो दत्त्वा मे ऽस्त्रं सनातनम्  
०३,१६३।०४९च्	न प्रयोज्यं भवेद् एतन् मानुषेषु कथं चन  
०३,१६३।०४९द्*०८४०_०१	जगद् विनिर्दहेद् एवम् अल्पतेजसि पातितम्  
०३,१६३।०५०अ	पीड्यमानेन बलवत् प्रयोज्यं ते धनञ्जय  
०३,१६३।०५०च्	अस्त्राणां प्रतिघाते च सर्वथैव प्रयोजयेः  
०३,१६३।०५१अ	तद् अप्रतिहतं दिव्यं सर्वास्त्रप्रतिषेधनम्  
०३,१६३।०५१च्	मूर्तिमन् मे स्थितं पार्श्वे प्रसन्ने गोवृषध्वजे  
०३,१६३।०५२अ	उत्सादनम् अमित्राणां परसेनानिकर्तनम्  
०३,१६३।०५२च्	दुरासदं दुष्प्रहसं सुरदानवराक्षसैः  
०३,१६३।०५३अ	अनुज्ञातस् त्व् अहं तेन तत्रैव समुपाविशम्  
०३,१६३।०५३च्	प्रेक्षतश् चैव मे देवस् तत्रैवान्तरधीयत  
०३,१६४।००१	अर्जुन उवाच  
०३,१६४।००१अ	ततस् ताम् अवसं प्रीतो रजनीं तत्र भारत  
०३,१६४।००१च्	प्रसादाद् देवदेवस्य त्र्यम्बकस्य महात्मनः  
०३,१६४।००२अ	व्युषितो रजनीं चाहं कृत्वा पूर्वाह्णिकक्रियाम्  
०३,१६४।००२च्	अपश्यं तं द्विजश्रेष्ठं दृष्टवान् अस्मि यं पुरा  
०३,१६४।००३अ	तस्मै चाहं यथावृत्तं सर्वम् एव न्यवेदयम्  
०३,१६४।००३च्	भगवन्तं महादेवं समेतो ऽस्मीति भारत  
०३,१६४।००४अ	स माम् उवाच राजेन्द्र प्रीयमाणो द्विजोत्तमः  
०३,१६४।००४च्	दृष्टस् त्वया महादेवो यथा नान्येन केन चित्  
०३,१६४।००५अ	समेत्य लोकपालैस् तु सर्वैर् वैवस्वतादिभिः  
०३,१६४।००५च्	द्रष्टास्य् अनघ देवेन्द्रं स च ते ऽस्त्राणि दास्यति  
०३,१६४।००६अ	एवम् उक्त्वा स मां राजन्न् आश्लिष्य च पुनः पुनः  
०३,१६४।००६च्	अगच्छत् स यथाकामं ब्राह्मणः सूर्यसन्निभः  
०३,१६४।००७अ	अथापराह्णे तस्याह्नः प्रावात् पुण्यः समीरणः  
०३,१६४।००७च्	पुनर् नवम् इमं लोकं कुर्वन्न् इव सपत्नहन्  
०३,१६४।००८अ	दिव्यानि चैव माल्यानि सुगन्धीनि नवानि च  
०३,१६४।००८च्	शैशिरस्य गिरेः पादे प्रादुरासन् समीपतः  
०३,१६४।००९अ	वादित्राणि च दिव्यानि सुघोषाणि समन्ततः  
०३,१६४।००९च्	स्तुतयश् चेन्द्रसंयुक्ता अश्रूयन्त मनोहराः  
०३,१६४।०१०अ	गणाश् चाप्सरसां तत्र गन्धर्वाणां तथैव च  
०३,१६४।०१०च्	पुरस्ताद् देवदेवस्य जगुर् गीतानि सर्वशः  
०३,१६४।०११अ	मरुतां च गणास् तत्र देवयानैर् उपागमन्  
०३,१६४।०११च्	महेन्द्रानुचरा ये च देवसद्मनिवासिनः  
०३,१६४।०१२अ	ततो मरुत्वान् हरिभिर् युक्तैर् वाहैः स्वलङ्कृतैः  
०३,१६४।०१२च्	शचीसहायस् तत्रायात् सह सर्वैस् तदामरैः  
०३,१६४।०१३अ	एतस्मिन्न् एव काले तु कुबेरो नरवाहनः  
०३,१६४।०१३च्	दर्शयाम् आस मां राजंल् लक्ष्म्या परमया युतः  
०३,१६४।०१४अ	दक्षिणस्यां दिशि यमं प्रत्यपश्यं व्यवस्थितम्  
०३,१६४।०१४च्	वरुणं देवराजं च यथास्थानम् अवस्थितम्  
०३,१६४।०१५अ	ते माम् ऊचुर् महाराज सान्त्वयित्वा सुरर्षभाः  
०३,१६४।०१५च्	सव्यसाचिन् समीक्षस्व लोकपालान् अवस्थितान्  
०३,१६४।०१६अ	सुरकार्यार्थसिद्ध्यर्थं दृष्टवान् असि शङ्करम्  
०३,१६४।०१६च्	अस्मत्तो ऽपि गृहाण त्वम् अस्त्राणीति समन्ततः  
०३,१६४।०१७अ	ततो ऽहं प्रयतो भूत्वा प्रणिपत्य सुरर्षभान्  
०३,१६४।०१७च्	प्रत्यगृह्णं तदास्त्राणि महान्ति विधिवत् प्रभो  
०३,१६४।०१८अ	गृहीतास्त्रस् ततो देवैर् अनुज्ञातो ऽस्मि भारत  
०३,१६४।०१८च्	अथ देवा ययुः सर्वे यथागतम् अरिन्दम  
०३,१६४।०१९अ	मघवान् अपि देवेशो रथम् आरुह्य सुप्रभम्  
०३,१६४।०१९च्	उवाच भगवान् वाक्यं स्मयन्न् इव सुरारिहा  
०३,१६४।०२०अ	पुरैवागमनाद् अस्माद् वेदाहं त्वां धनञ्जय  
०३,१६४।०२०च्	अतः परं त्व् अहं वै त्वां दर्शये भरतर्षभ  
०३,१६४।०२१अ	त्वया हि तीर्थेषु पुरा समाप्लावः कृतो ऽसकृत्  
०३,१६४।०२१च्	तपश् चेदं पुरा तप्तं स्वर्गं गन्तासि पाण्डव  
०३,१६४।०२२अ	भूयश् चैव तु तप्तव्यं तपः परमदारुणम्  
०३,१६४।०२२ब्*०८४१_०१	दुश्चरं घोरम् अस्त्राणां तपसश् चोपदर्शनम्  
०३,१६४।०२२च्	उवाच भगवान् सर्वं तपसश् चोपपादनम्  
०३,१६४।०२२द्*०८४२_०१	स्वर्गस् त्व् अवश्यं गन्तव्यस् त्वया शत्रुनिषूदन  
०३,१६४।०२३अ	मातलिर् मन्नियोगात् त्वां त्रिदिवं प्रापयिष्यति  
०३,१६४।०२३च्	विदितस् त्वं हि देवानाम् ऋषीणां च महात्मनाम्  
०३,१६४।०२३द्*०८४३_०१	इहस्थः पाण्डवश्रेष्ठ तपः कुर्वन् सुदुष्करम्  
०३,१६४।०२४अ	ततो ऽहम् अब्रुवं शक्रं प्रसीद भगवन् मम  
०३,१६४।०२४च्	आचार्यं वरये त्वाहम् अस्त्रार्थं त्रिदशेश्वर  
०३,१६४।०२५	इन्द्र उवाच  
०३,१६४।०२५अ	क्रूरं कर्मास्त्रवित् तात करिष्यसि परन्तप  
०३,१६४।०२५च्	यदर्थम् अस्त्राणीप्सुस् त्वं तं कामं पाण्डवाप्नुहि  
०३,१६४।०२६	अर्जुन उवाच  
०३,१६४।०२६अ	ततो ऽहम् अब्रुवं नाहं दिव्यान्य् अस्त्राणि शत्रुहन्  
०३,१६४।०२६च्	मानुषेषु प्रयोक्ष्यामि विनास्त्रप्रतिघातनम्  
०३,१६४।०२७अ	तानि दिव्यानि मे ऽस्त्राणि प्रयच्छ विबुधाधिप  
०३,१६४।०२७च्	लोकांश् चास्त्रजितान् पश्चाल् लभेयं सुरपुङ्गव  
०३,१६४।०२८	इन्द्र उवाच  
०३,१६४।०२८अ	परीक्षार्थं मयैतत् ते वाक्यम् उक्तं धनञ्जय  
०३,१६४।०२८च्	ममात्मजस्य वचनं सूपपन्नम् इदं तव  
०३,१६४।०२९अ	शिक्ष मे भवनं गत्वा सर्वाण्य् अस्त्राणि भारत  
०३,१६४।०२९च्	वायोर् अग्नेर् वसुभ्यो ऽथ वरुणात् समरुद्गणात्  
०३,१६४।०३०अ	साध्यं पैतामहं चैव गन्धर्वोरगरक्षसाम्  
०३,१६४।०३०च्	वैष्णवानि च सर्वाणि नैरृतानि तथैव च  
०३,१६४।०३०ए	मद्गतानि च यानीह सर्वास्त्राणि कुरूद्वह  
०३,१६४।०३१	अर्जुन उवाच  
०३,१६४।०३१अ	एवम् उक्त्वा तु मां शक्रस् तत्रैवान्तरधीयत  
०३,१६४।०३१च्	अथापश्यं हरियुजं रथम् ऐन्द्रम् उपस्थितम्  
०३,१६४।०३१ए	दिव्यं मायामयं पुण्यं यत्तं मातलिना नृप  
०३,१६४।०३२अ	लोकपालेषु यातेषु माम् उवाचाथ मातलिः  
०३,१६४।०३२च्	द्रष्टुम् इच्छति शक्रस् त्वां देवराजो महाद्युते  
०३,१६४।०३३अ	संसिद्धस् त्वं महाबाहो कुरु कार्यम् अनुत्तमम्  
०३,१६४।०३३च्	पश्य पुण्यकृतां लोकान् सशरीरो दिवं व्रज  
०३,१६४।०३३द्*०८४४_०१	देवराजः सहस्राक्षस् त्वां दिदृक्षति भारत  
०३,१६४।०३४अ	इत्य् उक्तो ऽहं मातलिना गिरिम् आमन्त्र्य शैशिरम्  
०३,१६४।०३४च्	प्रदक्षिणम् उपावृत्य समारोहं रथोत्तमम्  
०३,१६४।०३५अ	चोदयाम् आस स हयान् मनोमारुतरंहसः  
०३,१६४।०३५च्	मातलिर् हयशास्त्रज्ञो यथावद् भूरिदक्षिणः  
०३,१६४।०३६अ	अवैक्षत च मे वक्त्रं स्थितस्याथ स सारथिः  
०३,१६४।०३६च्	तथा भ्रान्ते रथे राजन् विस्मितश् चेदम् अब्रवीत्  
०३,१६४।०३७अ	अत्यद्भुतम् इदं मे ऽद्य विचित्रं प्रतिभाति माम्  
०३,१६४।०३७च्	यद् आस्थितो रथं दिव्यं पदा न चलितो भवान्  
०३,१६४।०३८अ	देवराजो ऽपि हि मया नित्यम् अत्रोपलक्षितः  
०३,१६४।०३८च्	विचलन् प्रथमोत्पाते हयानां भरतर्षभ  
०३,१६४।०३९अ	त्वं पुनः स्थित एवात्र रथे भ्रान्ते कुरूद्वह  
०३,१६४।०३९च्	अतिशक्रम् इदं सत्त्वं तवेति प्रतिभाति मे  
०३,१६४।०४०अ	इत्य् उक्त्वाकाशम् आविश्य मातलिर् विबुधालयान्  
०३,१६४।०४०च्	दर्शयाम् आस मे राजन् विमानानि च भारत  
०३,१६४।०४०द्*०८४५_०१	स रथो हरिभिर् युक्तो ह्य् ऊर्ध्वम् आचक्रमे ततः  
०३,१६४।०४०द्*०८४५_०२	ऋषयो देवताश् चैव पूजयन्ति नरोत्तम  
०३,१६४।०४०द्*०८४५_०३	ततः कामगमांल् लोकान् अपश्यं वै सुरर्षिणाम्  
०३,१६४।०४०द्*०८४५_०४	गन्धर्वाप्सरसां चैव प्रभावम् अमितौजसाम्  
०३,१६४।०४१अ	नन्दनादीनि देवानां वनानि बहुलान्य् उत  
०३,१६४।०४१च्	दर्शयाम् आस मे प्रीत्या मातलिः शक्रसारथिः  
०३,१६४।०४२अ	ततः शक्रस्य भवनम् अपश्यम् अमरावतीम्  
०३,१६४।०४२च्	दिव्यैः कामफलैर् वृक्षै रत्नैश् च समलङ्कृताम्  
०३,१६४।०४३अ	न तां भासयते सूर्यो न शीतोष्णे न च क्लमः  
०३,१६४।०४३च्	रजः पङ्को न च तमस् तत्रास्ति न जरा नृप  
०३,१६४।०४४अ	न तत्र शोको दैन्यं वा वैवर्ण्यं चोपलक्ष्यते  
०३,१६४।०४४च्	दिवौकसां महाराज न च ग्लानिर् अरिन्दम  
०३,१६४।०४५अ	न क्रोधलोभौ तत्रास्ताम् अशुभं च विशां पते  
०३,१६४।०४५च्	नित्यतुष्टाश् च हृष्टाश् च प्राणिनः सुरवेश्मनि  
०३,१६४।०४६अ	नित्यपुष्पफलास् तत्र पादपा हरितच्छदाः  
०३,१६४।०४६च्	पुष्करिण्यश् च विविधाः पद्मसौगन्धिकायुताः  
०३,१६४।०४७अ	शीतस् तत्र ववौ वायुः सुगन्धो जीवनः शुचिः  
०३,१६४।०४७च्	सर्वरत्नविचित्रा च भूमिः पुष्पविभूषिता  
०३,१६४।०४८अ	मृगद्विजाश् च बहवो रुचिरा मधुरस्वराः  
०३,१६४।०४८च्	विमानयायिनश् चात्र दृश्यन्ते बहवो ऽमराः  
०३,१६४।०४९अ	ततो ऽपश्यं वसून् रुद्रान् साध्यांश् च समरुद्गणान्  
०३,१६४।०४९च्	आदित्यान् अश्विनौ चैव तान् सर्वान् प्रत्यपूजयम्  
०३,१६४।०५०अ	ते मां वीर्येण यशसा तेजसा च बलेन च  
०३,१६४।०५०च्	अस्त्रैश् चाप्य् अन्वजानन्त सङ्ग्रामविजयेन च  
०३,१६४।०५१अ	प्रविश्य तां पुरीं रम्यां देवगन्धर्वसेविताम्  
०३,१६४।०५१च्	देवराजं सहस्राक्षम् उपातिष्ठं कृताञ्जलिः  
०३,१६४।०५२अ	ददाव् अर्धासनं प्रीतः शक्रो मे ददतां वरः  
०३,१६४।०५२च्	बहुमानाच् च गात्राणि पस्पर्श मम वासवः  
०३,१६४।०५३अ	तत्राहं देवगन्धर्वैः सहितो भुरिदक्षिण  
०३,१६४।०५३च्	अस्त्रार्थम् अवसं स्वर्गे कुर्वाणो ऽस्त्राणि भारत  
०३,१६४।०५४अ	विश्वावसोश् च मे पुत्रश् चित्रसेनो ऽभवत् सखा  
०३,१६४।०५४च्	स च गान्धर्वम् अखिलं ग्राहयाम् आस मां नृप  
०३,१६४।०५५अ	ततो ऽहम् अवसं राजन् गृहीतास्त्रः सुपूजितः  
०३,१६४।०५५च्	सुखं शक्रस्य भवने सर्वकामसमन्वितः  
०३,१६४।०५६अ	शृण्वन् वै गीतशब्दं च तूर्यशब्दं च पुष्कलम्  
०३,१६४।०५६च्	पश्यंश् चाप्सरसः श्रेष्ठा नृत्यमानाः परन्तप  
०३,१६४।०५७अ	तत् सर्वम् अनवज्ञाय तथ्यं विज्ज्ञाय भारत  
०३,१६४।०५७च्	अत्यर्थं प्रतिगृह्याहम् अस्त्रेष्व् एव व्यवस्थितः  
०३,१६४।०५८अ	ततो ऽतुष्यत् सहस्राक्षस् तेन कामेन मे विभुः  
०३,१६४।०५८च्	एवं मे वसतो राजन्न् एष कालो ऽत्यगाद् दिवि  
०३,१६५।००१	अर्जुन उवाच  
०३,१६५।००१अ	कृतास्त्रम् अभिविश्वस्तम् अथ मां हरिवाहनः  
०३,१६५।००१च्	संस्पृश्य मूर्ध्नि पाणिभ्याम् इदं वचनम् अब्रवीत्  
०३,१६५।००२अ	न त्वम् अद्य युधा जेतुं शक्यः सुरगणैर् अपि  
०३,१६५।००२च्	किं पुनर् मानुषे लोके मानुषैर् अकृतात्मभिः  
०३,१६५।००२ए	अप्रमेयो ऽप्रधृष्यश् च युद्धेष्व् अप्रतिमस् तथा  
०३,१६५।००२ड़्*०८४६_०१	अजेयस् त्वं हि सङ्ग्रामे सर्वैर् अपि सुरासुरैः  
०३,१६५।००३अ	अथाब्रवीत् पुनर् देवः सम्प्रहृष्टतनूरुहः  
०३,१६५।००३च्	अस्त्रयुद्धे समो वीर न ते कश् चिद् भविष्यति  
०३,१६५।००४अ	अप्रमत्तः सदा दक्षः सत्यवादी जितेन्द्रियः  
०३,१६५।००४च्	ब्रह्मण्यश् चास्त्रविच् चासि शूरश् चासि कुरूद्वह  
०३,१६५।००५अ	अस्त्राणि समवाप्तानि त्वया दश च पञ्च च  
०३,१६५।००५च्	पञ्चभिर् विधिभिः पार्थ न त्वया विद्यते समः  
०३,१६५।००६अ	प्रयोगम् उपसंहारम् आवृत्तिं च धनञ्जय  
०३,१६५।००६च्	प्रायश्चित्तं च वेत्थ त्वं प्रतिघातं च सर्वशः  
०३,१६५।००७अ	तव गुर्वर्थकालो ऽयम् उपपन्नः परन्तप  
०३,१६५।००७च्	प्रतिजानीष्व तं कर्तुम् अतो वेत्स्याम्य् अहं परम्  
०३,१६५।००८अ	ततो ऽहम् अब्रुवं राजन् देवराजम् इदं वचः  
०३,१६५।००८च्	विषह्यं चेन् मया कर्तुं कृतम् एव निबोध तत्  
०३,१६५।००९अ	ततो माम् अब्रवीद् राजन् प्रहस्य बलवृत्रहा  
०३,१६५।००९च्	नाविषह्यं तवाद्यास्ति त्रिषु लोकेषु किं चन  
०३,१६५।०१०अ	निवातकवचा नाम दानवा मम शत्रवः  
०३,१६५।०१०च्	समुद्रकुक्षिम् आश्रित्य दुर्गे प्रतिवसन्त्य् उत  
०३,१६५।०११अ	तिस्रः कोट्यः समाख्यातास् तुल्यरूपबलप्रभाः  
०३,१६५।०११च्	तांस् तत्र जहि कौन्तेय गुर्वर्थस् ते भविष्यति  
०३,१६५।०१२अ	ततो मातलिसंयुक्तं मयूरसमरोमभिः  
०३,१६५।०१२च्	हयैर् उपेतं प्रादान् मे रथं दिव्यं महाप्रभम्  
०३,१६५।०१३अ	बबन्ध चैव मे मूर्ध्नि किरीटम् इदम् उत्तमम्  
०३,१६५।०१३च्	स्वरूपसदृशं चैव प्रादाद् अङ्गविभूषणम्  
०३,१६५।०१४अ	अभेद्यं कवचं चेदं स्पर्शरूपवद् उत्तमम्  
०३,१६५।०१४च्	अजरां ज्याम् इमां चापि गाण्डीवे समयोजयत्  
०३,१६५।०१५अ	ततः प्रायाम् अहं तेन स्यन्दनेन विराजता  
०३,१६५।०१५च्	येनाजयद् देवपतिर् बलिं वैरोचनिं पुरा  
०३,१६५।०१६अ	ततो देवाः सर्व एव तेन घोषेण बोधितः  
०३,१६५।०१६च्	मन्वाना देवराजं मां समाजग्मुर् विशां पते  
०३,१६५।०१६ए	दृष्ट्वा च माम् अपृच्छन्त किं करिष्यसि फल्गुन  
०३,१६५।०१७अ	तान् अब्रुवं यथाभूतम् इदं कर्तास्मि संयुगे  
०३,१६५।०१७च्	निवातकवचानां तु प्रस्थितं मां वधैषिणम्  
०३,१६५।०१७ए	निबोधत महाभागाः शिवं चाशास्त मे ऽनघाः  
०३,१६५।०१७ड़्*०८४७_०१	ततो वाग्भिः प्रशस्ताभिस् त्रिदशाः पृथिवीपते  
०३,१६५।०१८अ	तुष्टुवुर् मां प्रसन्नास् ते यथा देवं पुरन्दरम्  
०३,१६५।०१८च्	रथेनानेन मघवा जितवाञ् शम्बरं युधि  
०३,१६५।०१८ए	नमुचिं बलवृत्रौ च प्रह्लादनरकाव् अपि  
०३,१६५।०१९अ	बहूनि च सहस्राणि प्रयुतान्य् अर्बुदानि च  
०३,१६५।०१९च्	रथेनानेन दैत्यानां जितवान् मघवान् युधि  
०३,१६५।०२०अ	त्वम् अप्य् एतेन कौन्तेय निवातकवचान् रणे  
०३,१६५।०२०च्	विजेता युधि विक्रम्य पुरेव मघवान् वशी  
०३,१६५।०२१अ	अयं च शङ्खप्रवरो येन जेतासि दानवान्  
०३,१६५।०२१च्	अनेन विजिता लोकाः शक्रेणापि महात्मना  
०३,१६५।०२२अ	प्रदीयमानं देवैस् तु देवदत्तं जलोद्भवम्  
०३,१६५।०२२च्	प्रत्यगृह्णं जयायैनं स्तूयमानस् तदामरैः  
०३,१६५।०२३अ	स शङ्खी कवची बाणी प्रगृहीतशरासनः  
०३,१६५।०२३च्	दानवालयम् अत्युग्रं प्रयातो ऽस्मि युयुत्सया  
०३,१६६।००१	अर्जुन उवाच  
०३,१६६।००१अ	ततो ऽहं स्तूयमानस् तु तत्र तत्र महर्षिभिः  
०३,१६६।००१च्	अपश्यम् उदधिं भीमम् अपाम्पतिम् अथाव्ययम्  
०३,१६६।००२अ	फेनवत्यः प्रकीर्णाश् च संहताश् च समुच्छ्रिताः  
०३,१६६।००२च्	ऊर्मयश् चात्र दृश्यन्ते चलन्त इव पर्वताः  
०३,१६६।००२ए	नावः सहस्रशस् तत्र रत्नपूर्णाः समन्ततः  
०३,१६६।००२ड़्*०८४८_०१	नभसीव विमानानि विचरन्त्यो विरेजिरे  
०३,१६६।००३अ	तिमिङ्गिलाः कच्छपाश् च तथा तिमितिमिङ्गिलाः  
०३,१६६।००३च्	मकराश् चात्र दृश्यन्ते जले मग्ना इवाद्रयः  
०३,१६६।००४अ	शङ्खानां च सहस्राणि मग्नान्य् अप्सु समन्ततः  
०३,१६६।००४च्	दृश्यन्ते स्म यथा रात्रौ तारास् तन्व् अभ्रसंवृताः  
०३,१६६।००५अ	तथा सहस्रशस् तत्र रत्नसङ्घाः प्लवन्त्य् उत  
०३,१६६।००५च्	वायुश् च घूर्णते भीमस् तद् अद्भुतम् इवाभवत्  
०३,१६६।००६अ	तम् अतीत्य महावेगं सर्वाम्भोनिधिम् उत्तमम्  
०३,१६६।००६च्	अपश्यं दानवाकीर्णं तद् दैत्यपुरम् अन्तिकात्  
०३,१६६।००७अ	तत्रैव मातलिस् तूर्णं निपत्य पृथिवीतले  
०३,१६६।००७ब्*०८४९_०१	रथं तं तु समाश्लिष्य प्राद्रवद् रथयोगवित्  
०३,१६६।००७च्	नादयन् रथघोषेण तत् पुरं समुपाद्रवत्  
०३,१६६।००८अ	रथघोषं तु तं श्रुत्वा स्तनयित्नोर् इवाम्बरे  
०३,१६६।००८च्	मन्वाना देवराजं मां संविग्ना दानवाभवन्  
०३,१६६।००९अ	सर्वे सम्भ्रान्तमनसः शरचापधराः स्थिताः  
०३,१६६।००९च्	तथा शूलासिपरशुगदामुसलपाणयः  
०३,१६६।०१०अ	ततो द्वाराणि पिदधुर् दानवास् त्रस्तचेतसः  
०३,१६६।०१०च्	संविधाय पुरे रक्षां न स्म कश् चन दृश्यते  
०३,१६६।०११अ	ततः शङ्खम् उपादाय देवदत्तं महास्वनम्  
०३,१६६।०११च्	पुरम् आसुरम् आश्लिष्य प्राधमं तं शनैर् अहम्  
०३,१६६।०१२अ	स तु शब्दो दिवं स्तब्ध्वा प्रतिशब्दम् अजीजनत्  
०३,१६६।०१२च्	वित्रेसुश् च निलिल्युश् च भूतानि सुमहान्त्य् अपि  
०३,१६६।०१३अ	ततो निवातकवचाः सर्व एव समन्ततः  
०३,१६६।०१३च्	दंशिता विविधैस् त्राणैर् विविधायुधपाणयः  
०३,१६६।०१४अ	आयसैश् च महाशूलैर् गदाभिर् मुसलैर् अपि  
०३,१६६।०१४च्	पट्टिशैः करवालैश् च रथचक्रैश् च भारत  
०३,१६६।०१५अ	शतघ्नीभिर् भुशुण्डीभिः खड्गैश् चित्रैः स्वलङ्कृतैः  
०३,१६६।०१५च्	प्रगृहीतैर् दितेः पुत्राः प्रादुरासन् सहस्रशः  
०३,१६६।०१६अ	ततो विचार्य बहुधा रथमार्गेषु तान् हयान्  
०३,१६६।०१६च्	प्राचोदयत् समे देशे मातलिर् भरतर्षभ  
०३,१६६।०१७अ	तेन तेषां प्रणुन्नानाम् आशुत्वाच् छीघ्रगामिनाम्  
०३,१६६।०१७च्	नान्वपश्यं तदा किं चित् तन् मे ऽद्भुतम् इवाभवत्  
०३,१६६।०१८अ	ततस् ते दानवास् तत्र योधव्रातान्य् अनेकशः  
०३,१६६।०१८च्	विकृतस्वररूपाणि भृशं सर्वाण्य् अचोदयन्  
०३,१६६।०१९अ	तेन शब्देन महता समुद्रे पर्वतोपमाः  
०३,१६६।०१९च्	आप्लवन्त गतैः सत्त्वैर् मत्स्याः शतसहस्रशः  
०३,१६६।०२०अ	ततो वेगेन महता दानवा माम् उपाद्रवन्  
०३,१६६।०२०च्	विमुञ्चन्तः शितान् बाणाञ् शतशो ऽथ सहस्रशः  
०३,१६६।०२१अ	स सम्प्रहारस् तुमुलस् तेषां मम च भारत  
०३,१६६।०२१च्	अवर्तत महाघोरो निवातकवचान्तकः  
०३,१६६।०२२अ	ततो देवर्षयश् चैव दानवर्षिगणाश् च ये  
०३,१६६।०२२च्	ब्रह्मर्षयश् च सिद्धाश् च समाजग्मुर् महामृधे  
०३,१६६।०२३अ	ते वै माम् अनुरूपाभिर् मधुराभिर् जयैषिणः  
०३,१६६।०२३च्	अस्तुवन् मुनयो वाग्भिर् यथेन्द्रं तारकामये  
०३,१६७।००१	अर्जुन उवाच  
०३,१६७।००१अ	ततो निवातकवचाः सर्वे वेगेन भारत  
०३,१६७।००१च्	अभ्यद्रवन् मां सहिताः प्रगृहीतायुधा रणे  
०३,१६७।००२अ	आच्छिद्य रथपन्थानम् उत्क्रोशन्तो महारथाः  
०३,१६७।००२च्	आवृत्य सर्वतस् ते मां शरवर्षैर् अवाकिरन्  
०३,१६७।००३अ	ततो ऽपरे महावीर्याः शूलपट्टिशपाणयः  
०३,१६७।००३च्	शूलानि च भुशुण्डीश् च मुमुचुर् दानवा मयि  
०३,१६७।००४अ	तच् छूलवर्षं सुमहद् गदाशक्तिसमाकुलम्  
०३,१६७।००४च्	अनिशं सृज्यमानं तैर् अपतन् मद्रथोपरि  
०३,१६७।००५अ	अन्ये माम् अभ्यधावन्त निवातकवचा युधि  
०३,१६७।००५च्	शितशस्त्रायुधा रौद्राः कालरूपाः प्रहारिणः  
०३,१६७।००६अ	तान् अहं विविधैर् बाणैर् वेगवद्भिर् अजिह्मगैः  
०३,१६७।००६च्	गाण्डीवमुक्तैर् अभ्यघ्नम् एकैकं दशभिर् मृधे  
०३,१६७।००६ए	ते कृता विमुखाः सर्वे मत्प्रयुक्तैः शिलाशितैः  
०३,१६७।००७अ	ततो मातलिना तूर्णं हयास् ते सम्प्रचोदिताः  
०३,१६७।००७च्	रथमार्गाद् बहूंस् तत्र विचेरुर् वातरंहसः  
०३,१६७।००७ए	सुसंयता मातलिना प्रामथ्नन्त दितेः सुतान्  
०३,१६७।००८अ	शतं शतास् ते हरयस् तस्मिन् युक्ता महारथे  
०३,१६७।००८च्	तदा मातलिना यत्ता व्यचरन्न् अल्पका इव  
०३,१६७।००९अ	तेषां चरणपातेन रथनेमिस्वनेन च  
०३,१६७।००९च्	मम बाणनिपातैश् च हतास् ते शतशो ऽसुराः  
०३,१६७।०१०अ	गतासवस् तथा चान्ये प्रगृहीतशरासनाः  
०३,१६७।०१०च्	हतसारथयस् तत्र व्यकृष्यन्त तुरङ्गमैः  
०३,१६७।०११अ	ते दिशो विदिशः सर्वाः प्रतिरुध्य प्रहारिणः  
०३,१६७।०११च्	निघ्नन्ति विविधैः शस्त्रैस् ततो मे व्यथितं मनः  
०३,१६७।०१२अ	ततो ऽहं मातलेर् वीर्यम् अपश्यं परमाद्भुतम्  
०३,१६७।०१२च्	अश्वांस् तथा वेगवतो यद् अयत्नाद् अधारयत्  
०३,१६७।०१३अ	ततो ऽहं लघुभिश् चित्रैर् अस्त्रैस् तान् असुरान् रणे  
०३,१६७।०१३च्	सायुधान् अच्छिनं राजञ् शतशो ऽथ सहस्रशः  
०३,१६७।०१४अ	एवं मे चरतस् तत्र सर्वयत्नेन शत्रुहन्  
०३,१६७।०१४च्	प्रीतिमान् अभवद् वीरो मातलिः शक्रसारथिः  
०३,१६७।०१५अ	वध्यमानास् ततस् ते तु हयैस् तेन रथेन च  
०३,१६७।०१५च्	अगमन् प्रक्षयं के चिन् न्यवर्तन्त तथापरे  
०३,१६७।०१६अ	स्पर्धमाना इवास्माभिर् निवातकवचा रणे  
०३,१६७।०१६च्	शरवर्षैर् महद्भिर् मां समन्तात् प्रत्यवारयन्  
०३,१६७।०१६द्*०८५०_०१	शरवेगैर् निहत्याहम् अस्त्रैः शरविघातिभिः  
०३,१६७।०१६द्*०८५०_०२	ज्वलद्भिः परमैः शीघ्रैस् तान् अविध्यं सहस्रशः  
०३,१६७।०१७अ	ततो ऽहं लघुभिश् चित्रैर् ब्रह्मास्त्रपरिमन्त्रितैः  
०३,१६७।०१७च्	व्यधमं सायकैर् आशु शतशो ऽथ सहस्रशः  
०३,१६७।०१८अ	ततः सम्पीड्यमानास् ते क्रोधाविष्टा महासुराः  
०३,१६७।०१८च्	अपीडयन् मां सहिताः शरशूलासिवृष्टिभिः  
०३,१६७।०१९अ	ततो ऽहम् अस्त्रम् आतिष्ठं परमं तिग्मतेजसम्  
०३,१६७।०१९च्	दयितं देवराजस्य माधवं नाम भारत  
०३,१६७।०२०अ	ततः खड्गांस् त्रिशूलांश् च तोमरांश् च सहस्रशः  
०३,१६७।०२०च्	अस्त्रवीर्येण शतधा तैर् मुक्तान् अहम् अच्छिनम्  
०३,१६७।०२१अ	छित्त्वा प्रहरणान्य् एषां ततस् तान् अपि सर्वशः  
०३,१६७।०२१च्	प्रत्यविध्यम् अहं रोषाद् दशभिर् दशभिः शरैः  
०३,१६७।०२२अ	गाण्डीवाद् धि तदा सङ्ख्ये यथा भ्रमरपङ्क्तयः  
०३,१६७।०२२च्	निष्पतन्ति तथा बाणास् तन् मातलिर् अपूजयत्  
०३,१६७।०२३अ	तेषाम् अपि तु बाणास् ते बहुत्वाच् छलभा इव  
०३,१६७।०२३च्	अवाकिरन् मां बलवत् तान् अहं व्यधमं शरैः  
०३,१६७।०२४अ	वध्यमानास् ततस् ते तु निवातकवचाः पुनः  
०३,१६७।०२४च्	शरवर्षैर् महद्भिर् मां समन्तात् पर्यवारयन्  
०३,१६७।०२५अ	शरवेगान् निहत्याहम् अस्त्रैः शरविघातिभिः  
०३,१६७।०२५च्	ज्वलद्भिः परमैः शीघ्रैस् तान् अविध्यं सहस्रशः  
०३,१६७।०२६अ	तेषां छिन्नानि गात्राणि विसृजन्ति स्म शोणितम्  
०३,१६७।०२६च्	प्रावृषीवातिवृष्टानि शृङ्गाणीव धराभृताम्  
०३,१६७।०२७अ	इन्द्राशनिसमस्पर्शैर् वेगवद्भिर् अजिह्मगैः  
०३,१६७।०२७च्	मद्बाणैर् वध्यमानास् ते समुद्विग्नाः स्म दानवाः  
०३,१६७।०२८अ	शतधा भिन्नदेहान्त्राः क्षीणप्रहरणौजसः  
०३,१६७।०२८च्	ततो निवातकवचा माम् अयुध्यन्त मायया  
०३,१६८।००१	अर्जुन उवाच  
०३,१६८।००१अ	ततो ऽश्मवर्षं सुमहत् प्रादुरासीत् समन्ततः  
०३,१६८।००१च्	नगमात्रैर् महाघोरैस् तन् मां दृढम् अपीडयत्  
०३,१६८।००२अ	तद् अहं वज्रसङ्काशैः शरैर् इन्द्रास्त्रचोदितैः  
०३,१६८।००२च्	अचूर्णयं वेगवद्भिः शतधैकैकम् आहवे  
०३,१६८।००३अ	चूर्ण्यमाने ऽश्मवर्षे तु पावकः समजायत  
०३,१६८।००३च्	तत्राश्मचूर्णम् अपतत् पावकप्रकरा इव  
०३,१६८।००३द्*०८५१_०१	ततो ऽहं वारुणास्त्रेण अश्मवर्षं विशातवान्  
०३,१६८।००४अ	ततो ऽश्मवर्षे निहते जलवर्षं महत्तरम्  
०३,१६८।००४च्	धाराभिर् अक्षमात्राभिः प्रादुरासीन् ममान्तिके  
०३,१६८।००५अ	नभसः प्रच्युता धारास् तिग्मवीर्याः सहस्रशः  
०३,१६८।००५च्	आवृण्वन् सर्वतो व्योम दिशश् चोपदिशस् तथा  
०३,१६८।००६अ	धाराणां च निपातेन वायोर् विस्फूर्जितेन च  
०३,१६८।००६च्	गर्जितेन च दैत्यानां न प्राज्ञायत किं चन  
०३,१६८।००७अ	धारा दिवि च सम्बद्धा वसुधायां च सर्वशः  
०३,१६८।००७च्	व्यामोहयन्त मां तत्र निपतन्त्यो ऽनिशं भुवि  
०३,१६८।००८अ	तत्रोपदिष्टम् इन्द्रेण दिव्यम् अस्त्रं विशोषणम्  
०३,१६८।००८च्	दीप्तं प्राहिणवं घोरम् अशुष्यत् तेन तज् जलम्  
०३,१६८।००९अ	हते ऽश्मवर्षे तु मया जलवर्षे च शोषिते  
०३,१६८।००९च्	मुमुचुर् दानवा मायाम् अग्निं वायुं च मानद  
०३,१६८।०१०अ	ततो ऽहम् अग्निं व्यधमं सलिलास्त्रेण सर्वशः  
०३,१६८।०१०च्	शैलेन च महास्त्रेण वायोर् वेगम् अधारयम्  
०३,१६८।०११अ	तस्यां प्रतिहतायां तु दानवा युद्धदुर्मदाः  
०३,१६८।०११च्	प्राकुर्वन् विविधा माया यौगपद्येन भारत  
०३,१६८।०१२अ	ततो वर्षं प्रादुरभूत् सुमहल् लोमहर्षणम्  
०३,१६८।०१२च्	अस्त्राणां घोररूपाणाम् अग्नेर् वायोस् तथाश्मनाम्  
०३,१६८।०१३अ	सा तु मायामयी वृष्टिः पीडयाम् आस मां युधि  
०३,१६८।०१३च्	अथ घोरं तमस् तीव्रं प्रादुरासीत् समन्ततः  
०३,१६८।०१४अ	तमसा संवृते लोके घोरेण परुषेण च  
०३,१६८।०१४च्	तुरगा विमुखाश् चासन् प्रास्खलच् चापि मातलिः  
०३,१६८।०१५अ	हस्ताद् धिरण्मयश् चास्य प्रतोदः प्रापतद् भुवि  
०३,१६८।०१५च्	असकृच् चाह मां भीतः क्वासीति भरतर्षभ  
०३,१६८।०१६अ	मां च भीर् आविशत् तीव्रा तस्मिन् विगतचेतसि  
०३,१६८।०१६च्	स च मां विगतज्ञानः सन्त्रस्त इदम् अब्रवीत्  
०३,१६८।०१७अ	सुराणाम् असुराणां च सङ्ग्रामः सुमहान् अभूत्  
०३,१६८।०१७च्	अमृतार्थे पुरा पार्थ स च दृष्टो मयानघ  
०३,१६८।०१८अ	शम्बरस्य वधे चापि सङ्ग्रामः सुमहान् अभूत्  
०३,१६८।०१८च्	सारथ्यं देवराजस्य तत्रापि कृतवान् अहम्  
०३,१६८।०१९अ	तथैव वृत्रस्य वधे सङ्गृहीता हया मया  
०३,१६८।०१९च्	वैरोचनेर् मया युद्धं दृष्टं चापि सुदारुणम्  
०३,१६८।०१९द्*०८५२_०१	बलप्रज्ञादयश् चापि तथान्येषां च पाण्डव  
०३,१६८।०२०अ	एते मया महाघोराः सङ्ग्रामाः पर्युपासिताः  
०३,१६८।०२०च्	न चापि विगतज्ञानो भूतपूर्वो ऽस्मि पाण्डव  
०३,१६८।०२१अ	पितामहेन संहारः प्रजानां विहितो ध्रुवम्  
०३,१६८।०२१च्	न हि युद्धम् इदं युक्तम् अन्यत्र जगतः क्षयात्  
०३,१६८।०२२अ	तस्य तद् वचनं श्रुत्वा संस्तभ्यात्मानम् आत्मना  
०३,१६८।०२२च्	मोहयिष्यन् दानवानाम् अहं मायामयं बलम्  
०३,१६८।०२३अ	अब्रुवं मातलिं भीतं पश्य मे भुजयोर् बलम्  
०३,१६८।०२३च्	अस्त्राणां च प्रभावं मे धनुषो गाण्डिवस्य च  
०३,१६८।०२४अ	अद्यास्त्रमाययैतेषां मायाम् एतां सुदारुणाम्  
०३,१६८।०२४च्	विनिहन्मि तमश् चोग्रं मा भैः सूत स्थिरो भव  
०३,१६८।०२५अ	एवम् उक्त्वाहम् असृजम् अस्त्रमायां नराधिप  
०३,१६८।०२५च्	मोहनीं सर्वशत्रूणां हिताय त्रिदिवौकसाम्  
०३,१६८।०२६अ	पीड्यमानासु मायासु तासु तास्व् असुरेश्वराः  
०३,१६८।०२६च्	पुनर् बहुविधा मायाः प्राकुर्वन्न् अमितौजसः  
०३,१६८।०२७अ	पुनः प्रकाशम् अभवत् तमसा ग्रस्यते पुनः  
०३,१६८।०२७च्	व्रजत्य् अदर्शनं लोकः पुनर् अप्सु निमज्जति  
०३,१६८।०२८अ	सुसङ्गृहीतैर् हरिभिः प्रकाशे सति मातलिः  
०३,१६८।०२८च्	व्यचरत् स्यन्दनाग्र्येण सङ्ग्रामे लोमहर्षणे  
०३,१६८।०२९अ	ततः पर्यपतन्न् उग्रा निवातकवचा मयि  
०३,१६८।०२९च्	तान् अहं विवरं दृष्ट्वा प्राहिण्वं यमसादनम्  
०३,१६८।०२९द्*०८५३_०१	तथा देवैर् अवध्यत्वं पुरस्याभेद्यत्वम् एव तु  
०३,१६८।०२९द्*०८५३_०२	मनुष्याणां दुर्बलत्वाद् उपेक्ष्यैव महासुरैः  
०३,१६८।०३०अ	वर्तमाने तथा युद्धे निवातकवचान्तके  
०३,१६८।०३०च्	नापश्यं सहसा सर्वान् दानवान् माययावृतान्  
०३,१६९।००१	अर्जुन उवाच  
०३,१६९।००१अ	अदृश्यमानास् ते दैत्या योधयन्ति स्म मायया  
०३,१६९।००१च्	अदृश्यान् अस्त्रवीर्येण तान् अप्य् अहम् अयोधयम्  
०३,१६९।००२अ	गाण्डीवमुक्ता विशिखाः सम्यग् अस्त्रप्रचोदिताः  
०३,१६९।००२च्	अच्छिन्दन्न् उत्तमाङ्गानि यत्र यत्र स्म ते ऽभवन्  
०३,१६९।००३अ	ततो निवातकवचा वध्यमाना मया युधि  
०३,१६९।००३च्	संहृत्य मायां सहसा प्राविशन् पुरम् आत्मनः  
०३,१६९।००४अ	व्यपयातेषु दैत्येषु प्रादुर्भूते च दर्शने  
०३,१६९।००४च्	अपश्यं दानवांस् तत्र हताञ् शतसहस्रशः  
०३,१६९।००५अ	विनिष्पिष्टानि तत्रैषां शस्त्राण्य् आभरणानि च  
०३,१६९।००५च्	कूटशः स्म प्रदृश्यन्ते गात्राणि कवचानि च  
०३,१६९।००६अ	हयानां नान्तरं ह्य् आसीत् पदाद् विचलितुं पदम्  
०३,१६९।००६च्	उत्पत्य सहसा तस्थुर् अन्तरिक्षगमास् ततः  
०३,१६९।००७अ	ततो निवातकवचा व्योम सञ्छाद्य केवलम्  
०३,१६९।००७च्	अदृश्या ह्य् अभ्यवर्तन्त विसृजन्तः शिलोच्चयान्  
०३,१६९।००८अ	अन्तर्भूमिगताश् चान्ये हयानां चरणान्य् अथ  
०३,१६९।००८च्	न्यगृह्णन् दानवा घोरा रथचक्रे च भारत  
०३,१६९।००९अ	विनिगृह्य हरीन् अश्वान् रथं च मम युध्यतः  
०३,१६९।००९च्	सर्वतो माम् अचिन्वन्त सरथं धरणीधरैः  
०३,१६९।०१०अ	पर्वतैर् उपचीयद्भिः पतमानैस् तथापरैः  
०३,१६९।०१०च्	स देशो यत्र वर्ताम गुहेव समपद्यत  
०३,१६९।०११अ	पर्वतैश् छाद्यमानो ऽहं निगृहीतैश् च वाजिभिः  
०३,१६९।०११च्	अगच्छं परमाम् आर्तिं मातलिस् तद् अलक्षयत्  
०३,१६९।०१२अ	लक्षयित्वा तु मां भीतम् इदं वचनम् अब्रवीत्  
०३,१६९।०१२च्	अर्जुनार्जुन मा भैस् त्वं वज्रम् अस्त्रम् उदीरय  
०३,१६९।०१३अ	ततो ऽहं तस्य तद् वाक्यं श्रुत्वा वज्रम् उदीरयम्  
०३,१६९।०१३च्	देवराजस्य दयितं वज्रम् अस्त्रं नराधिप  
०३,१६९।०१४अ	अचलं स्थानम् आसाद्य गाण्डीवम् अनुमन्त्र्य च  
०३,१६९।०१४च्	अमुञ्चं वज्रसंस्पर्शान् आयसान् निशिताञ् शरान्  
०३,१६९।०१५अ	ततो मायाश् च ताः सर्वा निवातकवचांश् च तान्  
०३,१६९।०१५च्	ते वज्रचोदिता बाणा वज्रभूताः समाविशन्  
०३,१६९।०१६अ	ते वज्रवेगाभिहता दानवाः पर्वतोपमाः  
०३,१६९।०१६च्	इतरेतरम् आश्लिष्य न्यपतन् पृथिवीतले  
०३,१६९।०१७अ	अन्तर्भूमौ तु ये ऽगृह्णन् दानवा रथवाजिनः  
०३,१६९।०१७च्	अनुप्रविश्य तान् बाणाः प्राहिण्वन् यमसादनम्  
०३,१६९।०१८अ	हतैर् निवातकवचैर् निरस्तैः पर्वतोपमैः  
०३,१६९।०१८च्	समाच्छाद्यत देशः स विकीर्णैर् इव पर्वतैः  
०३,१६९।०१९अ	न हयानां क्षतिः का चिन् न रथस्य न मातलेः  
०३,१६९।०१९च्	मम चादृश्यत तदा तद् अद्भुतम् इवाभवत्  
०३,१६९।०२०अ	ततो मां प्रहसन् राजन् मातलिः प्रत्यभाषत  
०३,१६९।०२०च्	नैतद् अर्जुन देवेषु त्वयि वीर्यं यदीक्ष्यते  
०३,१६९।०२१अ	हतेष्व् असुरसङ्घेषु दारास् तेषां तु सर्वशः  
०३,१६९।०२१च्	प्राक्रोशन् नगरे तस्मिन् यथा शरदि लक्ष्मणाः  
०३,१६९।०२२अ	ततो मातलिना सार्धम् अहं तत् पुरम् अभ्ययाम्  
०३,१६९।०२२च्	त्रासयन् रथघोषेण निवातकवचस्त्रियः  
०३,१६९।०२३अ	तान् दृष्ट्वा दशसाहस्रान् मयूरसदृशान् हयान्  
०३,१६९।०२३च्	रथं च रविसङ्काशं प्राद्रवन् गणशः स्त्रियः  
०३,१६९।०२४अ	ताभिर् आभरणैः शब्दस् त्रासिताभिः समीरितः  
०३,१६९।०२४च्	शिलानाम् इव शैलेषु पतन्तीनाम् अभूत् तदा  
०३,१६९।०२५अ	वित्रस्ता दैत्यनार्यस् ताः स्वानि वेश्मान्य् अथाविशन्  
०३,१६९।०२५च्	बहुरत्नविचित्राणि शातकुम्भमयानि च  
०३,१६९।०२६अ	तद् अद्भुताकारम् अहं दृष्ट्वा नगरम् उत्तमम्  
०३,१६९।०२६च्	विशिष्टं देवनगराद् अपृच्छं मातलिं ततः  
०३,१६९।०२७अ	इदम् एवंविधं कस्माद् देवता नाविशन्त्य् उत  
०३,१६९।०२७च्	पुरन्दरपुराद् धीदं विशिष्टम् इति लक्षये  
०३,१६९।०२८	मातलिर् उवाच  
०३,१६९।०२८अ	आसीद् इदं पुरा पार्थ देवराजस्य नः पुरम्  
०३,१६९।०२८च्	ततो निवातकवचैर् इतः प्रच्याविताः सुराः  
०३,१६९।०२९अ	तपस् तप्त्वा महत् तीव्रं प्रसाद्य च पितामहम्  
०३,१६९।०२९च्	इदं वृतं निवासाय देवेभ्यश् चाभयं युधि  
०३,१६९।०३०अ	ततः शक्रेण भगवान् स्वयम्भूर् अभिचोदितः  
०३,१६९।०३०च्	विधत्तां भगवान् अत्रेत्य् आत्मनो हितकाम्यया  
०३,१६९।०३१अ	तत उक्तो भगवता दिष्टम् अत्रेति वासवः  
०३,१६९।०३१च्	भवितान्तस् त्वम् एवैषां देहेनान्येन वृत्रहन्  
०३,१६९।०३२अ	तत एषां वधार्थाय शक्रो ऽस्त्राणि ददौ तव  
०३,१६९।०३२च्	न हि शक्याः सुरैर् हन्तुं य एते निहतास् त्वया  
०३,१६९।०३३अ	कालस्य परिणामेन ततस् त्वम् इह भारत  
०३,१६९।०३३च्	एषाम् अन्तकरः प्राप्तस् तत् त्वया च कृतं तथा  
०३,१६९।०३४अ	दानवानां विनाशार्थं महास्त्राणां महद् बलम्  
०३,१६९।०३४च्	ग्राहितस् त्वं महेन्द्रेण पुरुषेन्द्र तद् उत्तमम्  
०३,१६९।०३५	अर्जुन उवाच  
०३,१६९।०३५अ	ततः प्रविश्य नगरं दानवांश् च निहत्य तान्  
०३,१६९।०३५च्	पुनर् मातलिना सार्धम् अगच्छं देवसद्म तत्  
०३,१७०।००१	अर्जुन उवाच  
०३,१७०।००१अ	निवर्तमानेन मया महद् दृष्टं ततो ऽपरम्  
०३,१७०।००१च्	पुरं कामचरं दिव्यं पावकार्कसमप्रभम्  
०३,१७०।००२अ	द्रुमै रत्नमयैश् चैत्रैर् भास्वरैश् च पतत्रिभिः  
०३,१७०।००२च्	पौलोमैः कालकेयैश् च नित्यहृष्टैर् अधिष्ठितम्  
०३,१७०।००३अ	गोपुराट्टालकोपेतं चतुर्द्वारं दुरासदम्  
०३,१७०।००३च्	सर्वरत्नमयं दिव्यम् अद्भुतोपमदर्शनम्  
०३,१७०।००३ए	द्रुमैः पुष्पफलोपेतैर् दिव्यरत्नमयैर् वृतम्  
०३,१७०।००४अ	तथा पतत्रिभिर् दिव्यैर् उपेतं सुमनोहरैः  
०३,१७०।००४च्	असुरैर् नित्यमुदितैः शूलर्ष्टिमुसलायुधैः  
०३,१७०।००४ए	चापमुद्गरहस्तैश् च स्रग्विभिः सर्वतो वृतम्  
०३,१७०।००५अ	तद् अहं प्रेक्ष्य दैत्यानां पुरम् अद्भुतदर्शनम्  
०३,१७०।००५च्	अपृच्छं मातलिं राजन् किम् इदं दृश्यतेति वै  
०३,१७०।००६	मातलिर् उवाच  
०३,१७०।००६अ	पुलोमा नाम दैतेयी कालका च महासुरी  
०३,१७०।००६च्	दिव्यं वर्षसहस्रं ते चेरतुः परमं तपः  
०३,१७०।००६ए	तपसो ऽन्ते ततस् ताभ्यां स्वयम्भूर् अददाद् वरम्  
०३,१७०।००७अ	अगृह्णीतां वरं ते तु सुतानाम् अल्पदुःखताम्  
०३,१७०।००७च्	अवध्यतां च राजेन्द्र सुरराक्षसपन्नगैः  
०३,१७०।००८अ	रमणीयं पुरं चेदं खचरं सुकृतप्रभम्  
०३,१७०।००८च्	सर्वरत्नैः समुदितं दुर्धर्षम् अमरैर् अपि  
०३,१७०।००८ए	सयक्षगन्धर्वगणैः पन्नगासुरराक्षसैः  
०३,१७०।००९अ	सर्वकामगुणोपेतं वीतशोकम् अनामयम्  
०३,१७०।००९च्	ब्रह्मणा भरतश्रेष्ठ कालकेयकृते कृतम्  
०३,१७०।०१०अ	तद् एतत् खचरं दिव्यं चरत्य् अमरवर्जितम्  
०३,१७०।०१०च्	पौलोमाध्युषितं वीर कालकेयैश् च दानवैः  
०३,१७०।०११अ	हिरण्यपुरम् इत्य् एतत् ख्यायते नगरं महत्  
०३,१७०।०११च्	रक्षितं कालकेयैश् च पौलोमैश् च महासुरैः  
०३,१७०।०१२अ	त एते मुदिता नित्यम् अवध्याः सर्वदैवतैः  
०३,१७०।०१२च्	निवसन्त्य् अत्र राजेन्द्र गतोद्वेगा निरुत्सुकाः  
०३,१७०।०१२द्*०८५४_०१	सुरासुरैर् अवध्यानां दानवानां धनञ्जय  
०३,१७०।०१२ए	मानुषो मृत्युर् एतेषां निर्दिष्टो ब्रह्मणा पुरा  
०३,१७०।०१२ड़्*०८५५_०१	एतान् अपि रणे पार्थ कालकञ्जान् दुरासदान्  
०३,१७०।०१२ड़्*०८५५_०२	वज्रास्त्रेण नयस्वाशु विनाशं सुमहाबलान्  
०३,१७०।०१३	अर्जुन उवाच  
०३,१७०।०१३अ	सुरासुरैर् अवध्यांस् तान् अहं ज्ञात्वा ततः प्रभो  
०३,१७०।०१३च्	अब्रुवं मातलिं हृष्टो याह्य् एतत् पुरम् अञ्जसा  
०३,१७०।०१४अ	त्रिदशेशद्विषो यावत् क्षयम् अस्त्रैर् नयाम्य् अहम्  
०३,१७०।०१४च्	न कथं चिद् धि मे पापा न वध्या ये सुरद्विषः  
०३,१७०।०१५अ	उवाह मां ततः शीघ्रं हिरण्यपुरम् अन्तिकात्  
०३,१७०।०१५च्	रथेन तेन दिव्येन हरियुक्तेन मातलिः  
०३,१७०।०१६अ	ते माम् आलक्ष्य दैतेया विचित्राभरणाम्बराः  
०३,१७०।०१६च्	समुत्पेतुर् महावेगा रथान् आस्थाय दंशिताः  
०३,१७०।०१७अ	ततो नालीकनाराचैर् भल्लशक्त्यृष्टितोमरैः  
०३,१७०।०१७च्	अभ्यघ्नन् दानवेन्द्रा मां क्रुद्धास् तीव्रपराक्रमाः  
०३,१७०।०१८अ	तद् अहं चास्त्रवर्षेण महता प्रत्यवारयम्  
०३,१७०।०१८च्	शस्त्रवर्षं महद् राजन् विद्याबलम् उपाश्रितः  
०३,१७०।०१९अ	व्यामोहयं च तान् सर्वान् रथमार्गैश् चरन् रणे  
०३,१७०।०१९च्	ते ऽन्योन्यम् अभिसम्मूढाः पातयन्ति स्म दानवाः  
०३,१७०।०२०अ	तेषाम् अहं विमूढानाम् अन्योन्यम् अभिधावताम्  
०३,१७०।०२०च्	शिरांसि विशिखैर् दीप्तैर् व्यहरं शतसङ्घशः  
०३,१७०।०२१अ	ते वध्यमाना दैतेयाः पुरम् आस्थाय तत् पुनः  
०३,१७०।०२१च्	खम् उत्पेतुः सनगरा मायाम् आस्थाय दानवीम्  
०३,१७०।०२२अ	ततो ऽहं शरवर्षेण महता प्रत्यवारयम्  
०३,१७०।०२२च्	मार्गम् आवृत्य दैत्यानां गतिं चैषाम् अवारयम्  
०३,१७०।०२३अ	तत् पुरं खचरं दिव्यं कामगं दिव्यवर्चसम्  
०३,१७०।०२३च्	दैतेयैर् वरदानेन धार्यते स्म यथासुखम्  
०३,१७०।०२४अ	अन्तर्भूमौ निपतितं पुनर् ऊर्ध्वं प्रतिष्ठते  
०३,१७०।०२४च्	पुनस् तिर्यक् प्रयात्य् आशु पुनर् अप्सु निमज्जति  
०३,१७०।०२५अ	अमरावतिसङ्काशं पुरं कामगमं तु तत्  
०३,१७०।०२५च्	अहम् अस्त्रैर् बहुविधैः प्रत्यगृह्णं नराधिप  
०३,१७०।०२६अ	ततो ऽहं शरजालेन दिव्यास्त्रमुदितेन च  
०३,१७०।०२६च्	न्यगृह्णं सह दैतेयैस् तत् पुरं भरतर्षभ  
०३,१७०।०२७अ	विक्षतं चायसैर् बाणैर् मत्प्रयुक्तैर् अजिह्मगैः  
०३,१७०।०२७च्	महीम् अभ्यपतद् राजन् प्रभग्नं पुरम् आसुरम्  
०३,१७०।०२८अ	ते वध्यमाना मद्बाणैर् वज्रवेगैर् अयस्मयैः  
०३,१७०।०२८च्	पर्यभ्रमन्त वै राजन्न् असुराः कालचोदिताः  
०३,१७०।०२९अ	ततो मातलिर् अप्य् आशु पुरस्तान् निपतन्न् इव  
०३,१७०।०२९च्	महीम् अवातरत् क्षिप्रं रथेनादित्यवर्चसा  
०३,१७०।०३०अ	ततो रथसहस्राणि षष्टिस् तेषाम् अमर्षिणाम्  
०३,१७०।०३०च्	युयुत्सूनां मया सार्धं पर्यवर्तन्त भारत  
०३,१७०।०३१अ	तान् अहं निशितैर् बाणैर् व्यधमं गार्ध्रवाजितैः  
०३,१७०।०३१च्	ते युद्धे सन्न्यवर्तन्त समुद्रस्य यथोर्मयः  
०३,१७०।०३२अ	नेमे शक्या मानुषेण युद्धेनेति प्रचिन्त्य वै  
०३,१७०।०३२च्	ततो ऽहम् आनुपूर्व्येण सर्वाण्य् अस्त्राण्य् अयोजयम्  
०३,१७०।०३३अ	ततस् तानि सहस्राणि रथानां चित्रयोधिनाम्  
०३,१७०।०३३च्	अस्त्राणि मम दिव्यानि प्रत्यघ्नञ् शनकैर् इव  
०३,१७०।०३४अ	रथमार्गान् विचित्रांस् ते विचरन्तो महारथाः  
०३,१७०।०३४च्	प्रत्यदृश्यन्त सङ्ग्रामे शतशो ऽथ सहस्रशः  
०३,१७०।०३५अ	विचित्रमुकुटापीडा विचित्रकवचध्वजाः  
०३,१७०।०३५च्	विचित्राभरणाश् चैव नन्दयन्तीव मे मनः  
०३,१७०।०३६अ	अहं तु शरवर्षैस् तान् अस्त्रप्रमुदितै रणे  
०३,१७०।०३६च्	नाशक्नुवं पीडयितुं ते तु मां पर्यपीडयन्  
०३,१७०।०३७अ	तैः पीड्यमानो बहुभिः कृतास्त्रैः कुशलैर् युधि  
०३,१७०।०३७च्	व्यथितो ऽस्मि महायुद्धे भयं चागान् महन् मम  
०३,१७०।०३७द्*०८५६_०१	ततो ऽहं परमायस्तो मातलिं परिपृष्टवान्  
०३,१७०।०३७द्*०८५६_०२	किम् एते मम बाणौघैर् दिव्यास्त्रपरिमन्त्रितैः  
०३,१७०।०३७द्*०८५६_०३	न वध्यन्ते महाघोरैस् तत्त्वम् आख्याहि पृच्छतः  
०३,१७०।०३७द्*०८५६_०४	स माम् उवाच पर्याप्तस् त्वम् एषां भरतर्षभ  
०३,१७०।०३७द्*०८५६_०५	तान् उद्दिश्याथ मर्माणि प्रतिघातं तदाचर  
०३,१७०।०३७द्*०८५६_०६	एतच् छ्रुत्वा तु राजेन्द्र सम्प्रहृष्टस् तम् ऊचिवान्  
०३,१७०।०३७द्*०८५६_०७	निवर्तय रथं शीघ्रं पश्य चैतान् निपातितान्  
०३,१७०।०३७द्*०८५६_०८	एवम् उक्तो रथं तत्र मातलिः पर्यवर्तयत्  
०३,१७०।०३७द्*०८५६_०९	ततो मत्वा रणे भग्नं दानवाः प्रतिहर्षिताः  
०३,१७०।०३७द्*०८५६_१०	विचुक्रुशुर् महाराज स्वरेण महता तदा  
०३,१७०।०३७द्*०८५६_११	अभग्नः कैश् चिद् अप्य् एष पाण्डवो रणमूर्धनि  
०३,१७०।०३७द्*०८५६_१२	अस्माभिः समरे भग्न इत्य् एवं सङ्घशस् तदा  
०३,१७०।०३८अ	ततो ऽहं देवदेवाय रुद्राय प्रणतो रणे  
०३,१७०।०३८ब्*०८५७_०१	प्रयतः प्रणतो भूत्वा नमस्कृत्य महात्मने  
०३,१७०।०३८च्	स्वस्ति भूतेभ्य इत्य् उक्त्वा महास्त्रं समयोजयम्  
०३,१७०।०३८ए	यत् तद् रौद्रम् इति ख्यातं सर्वामित्रविनाशनम्  
०३,१७०।०३८ड़्*०८५८_०१	अहं पाशुपतं दिव्यं सर्वलोकनमस्कृतम्  
०३,१७०।०३९अ	ततो ऽपश्यं त्रिशिरसं पुरुषं नवलोचनम्  
०३,१७०।०३९च्	त्रिमुखं षड्भुजं दीप्तम् अर्कज्वलनमूर्धजम्  
०३,१७०।०३९ए	लेलिहानैर् महानागैः कृतशीर्षम् अमित्रहन्  
०३,१७०।०३९ड़्*०८५९_०१	भक्तानुकम्पिनं देवं नागयज्ञोपवीतिनम्  
०३,१७०।०४०अ	विभीस् ततस् तद् अस्त्रं तु घोरं रौद्रं सनातनम्  
०३,१७०।०४०च्	दृष्ट्वा गाण्डीवसंयोगम् आनीय भरतर्षभ  
०३,१७०।०४१अ	नमस्कृत्वा त्रिनेत्राय शर्वायामिततेजसे  
०३,१७०।०४१च्	मुक्तवान् दानवेन्द्राणां पराभावाय भारत  
०३,१७०।०४२अ	मुक्तमात्रे ततस् तस्मिन् रूपाण्य् आसन् सहस्रशः  
०३,१७०।०४२च्	मृगाणाम् अथ सिंहानां व्याघ्राणां च विशां पते  
०३,१७०।०४२ए	ऋक्षाणां महिषाणां च पन्नगानां तथा गवाम्  
०३,१७०।०४३अ	गजानां सृमराणां च शरभाणां च सर्वशः  
०३,१७०।०४३च्	ऋषभाणां वराहाणां मार्जाराणां तथैव च  
०३,१७०।०४३द्*०८६०_०१	ऋक्षाश्वमेषवक्त्राणाम् उलूकानां तथैव च  
०३,१७०।०४३द्*०८६०_०२	मीनवायसरूपाणां नानावक्त्रप्रचारिणाम्  
०३,१७०।०४३ए	शालावृकाणां प्रेतानां भुरुण्डानां च सर्वशः  
०३,१७०।०४३ड़्*०८६१_०१	शार्दूलानां वराहाणां शरभाणां प्रवल्गताम्  
०३,१७०।०४४अ	गृध्राणां गरुडानां च मकराणां तथैव च  
०३,१७०।०४४ब्*०८६२_०१	वृक्षाणां पर्वतानां च समुद्राणां तथैव च  
०३,१७०।०४४ब्*०८६३_०१	देवानां च ऋषीणां च गन्धर्वाणां च सर्वशः  
०३,१७०।०४४च्	पिशाचानां सयक्षाणां तथैव च सुरद्विषाम्  
०३,१७०।०४५अ	गुह्यकानां च सङ्ग्रामे नैरृतानां तथैव च  
०३,१७०।०४५च्	झषाणां गजवक्त्राणाम् उलूकानां तथैव च  
०३,१७०।०४६अ	मीनकूर्मसमूहानां नानाशस्त्रासिपाणिनाम्  
०३,१७०।०४६च्	तथैव यातु धानानां गदामुद्गरधारिणाम्  
०३,१७०।०४७अ	एतैश् चान्यैश् च बहुभिर् नानारूपधरैस् तथा  
०३,१७०।०४७च्	सर्वम् आसीज् जगद् व्याप्तं तस्मिन्न् अस्त्रे विसर्जिते  
०३,१७०।०४८अ	त्रिषिरोभिश् चतुर्दंष्ट्रैश् चतुरास्यैश् चतुर्भुजैः  
०३,१७०।०४८च्	अनेकरूपसंयुक्तैर् मांसमेदोवसाशिभिः  
०३,१७०।०४८ए	अभीक्ष्णं वध्यमानास् ते दानवा ये समागताः  
०३,१७०।०४९अ	अर्कज्वलनतेजोभिर् वज्राशनिसमप्रभैः  
०३,१७०।०४९च्	अद्रिसारमयैश् चान्यैर् बाणैर् अरिविदारणैः  
०३,१७०।०४९ए	न्यहनं दानवान् सर्वान् मुहूर्तेनैव भारत  
०३,१७०।०५०अ	गाण्डीवास्त्रप्रणुन्नांस् तान् गतासून् नभसश् च्युतान्  
०३,१७०।०५०च्	दृष्ट्वाहं प्राणमं भूयस् त्रिपुरघ्नाय वेधसे  
०३,१७०।०५१अ	तथा रौद्रास्त्रनिष्पिष्टान् दिव्याभरणभूषितान्  
०३,१७०।०५१च्	निशाम्य परमं हर्षम् अगमद् देवसारथिः  
०३,१७०।०५२अ	तद् असह्यं कृतं कर्म देवैर् अपि दुरासदम्  
०३,१७०।०५२च्	दृष्ट्वा मां पूजयाम् आस मातलिः शक्रसारथिः  
०३,१७०।०५३अ	उवाच चेदं वचनं प्रीयमाणः कृताञ्जलिः  
०३,१७०।०५३ब्*०८६४_०१	हतांस् तान् दानवान् दृष्ट्वा मया सङ्ख्ये सहस्रशः  
०३,१७०।०५३च्	सुरासुरैर् असह्यं हि कर्म यत् साधितं त्वया  
०३,१७०।०५३ए	न ह्य् एतत् संयुगे कर्तुम् अपि शक्तः सुरेश्वरः  
०३,१७०।०५३ड़्*०८६५_०१	ध्रुवं धनञ्जय प्रीतस् त्वयि शक्रः पुरार्दन  
०३,१७०।०५४अ	सुरासुरैर् अवध्यं हि पुरम् एतत् खगं महत्  
०३,१७०।०५४च्	त्वया विमथितं वीर स्ववीर्यास्त्रतपोबलात्  
०३,१७०।०५५अ	विध्वस्ते ऽथ पुरे तस्मिन् दानवेषु हतेषु च  
०३,१७०।०५५च्	विनदन्त्यः स्त्रियः सर्वा निष्पेतुर् नगराद् बहिः  
०३,१७०।०५६अ	प्रकीर्णकेश्यो व्यथिताः कुरर्य इव दुःखिताः  
०३,१७०।०५६ब्*०८६६_०१	कुरर्य इव वाशन्त्यो दुःखिताश् च मुहुर् मुहुः  
०३,१७०।०५६च्	पेतुः पुत्रान् पितॄन् भ्रातॄञ् शोचमाना महीतले  
०३,१७०।०५७अ	रुदन्त्यो दीनकण्ठ्यस् ता विनदन्त्यो हतेश्वराः  
०३,१७०।०५७च्	उरांसि पाणिभिर् घ्नन्त्यः प्रस्रस्तस्रग्विभूषणाः  
०३,१७०।०५८अ	तच् छोकयुक्तम् अश्रीकं दुःखदैन्यसमाहतम्  
०३,१७०।०५८च्	न बभौ दानवपुरं हतत्विट्कं हतेश्वरम्  
०३,१७०।०५९अ	गन्धर्वनगराकारं हतनागम् इव ह्रदम्  
०३,१७०।०५९च्	शुष्कवृक्षम् इवारण्यम् अदृश्यम् अभवत् पुरम्  
०३,१७०।०६०अ	मां तु संहृष्टमनसं क्षिप्रं मातलिर् आनयत्  
०३,१७०।०६०च्	देवराजस्य भवनं कृतकर्माणम् आहवात्  
०३,१७०।०६१अ	हिरण्यपुरम् आरुज्य निहत्य च महासुरान्  
०३,१७०।०६१च्	निवातकवचांश् चैव ततो ऽहं शक्रम् आगमम्  
०३,१७०।०६२अ	मम कर्म च देवेन्द्रं मातलिर् विस्तरेण तत्  
०३,१७०।०६२च्	सर्वं विश्रावयाम् आस यथा भूतं महाद्युते  
०३,१७०।०६३अ	हिरण्यपुरघातं च मायानां च निवारणम्  
०३,१७०।०६३च्	निवातकवचानां च वधं सङ्ख्ये महौजसाम्  
०३,१७०।०६३द्*०८६७_०१	कालकेयवधं चैव अद्भुतं रोमहर्षणम्  
०३,१७०।०६४अ	तच् छ्रुत्वा भगवान् प्रीतः सहस्राक्षः पुरन्दरः  
०३,१७०।०६४च्	मरुद्भिः सहितः श्रीमान् साधु साध्व् इत्य् अथाब्रवीत्  
०३,१७०।०६४द्*०८६८_०१	परिष्वज्य च मां प्रेम्णा मूर्ध्न्य् उपाघ्राय सस्मितम्  
०३,१७०।०६५अ	ततो मां देवराजो वै समाश्वास्य पुनः पुनः  
०३,१७०।०६५च्	अब्रवीद् विबुधैः सार्धम् इदं सुमधुरं वचः  
०३,१७०।०६६अ	अतिदेवासुरं कर्म कृतम् एतत् त्वया रणे  
०३,१७०।०६६च्	गुर्वर्थश् च महान् पार्थ कृतः शत्रून् घ्नता मम  
०३,१७०।०६७अ	एवम् एव सदा भाव्यं स्थिरेणाजौ धनञ्जय  
०३,१७०।०६७च्	असम्मूढेन चास्त्राणां कर्तव्यं प्रतिपादनम्  
०३,१७०।०६८अ	अविषह्यो रणे हि त्वं देवदानवराक्षसैः  
०३,१७०।०६८च्	सयक्षासुरगन्धर्वैः सपक्षिगणपन्नगैः  
०३,१७०।०६९अ	वसुधां चापि कौन्तेय त्वद्बाहुबलनिर्जिताम्  
०३,१७०।०६९च्	पालयिष्यति धर्मात्मा कुन्तीपुत्रो युधिष्ठिरः  
०३,१७१।००१	अर्जुन उवाच  
०३,१७१।००१अ	ततो माम् अभिविश्वस्तं संरूढशरविक्षतम्  
०३,१७१।००१च्	देवराजो ऽनुगृह्येदं काले वचनम् अब्रवीत्  
०३,१७१।००२अ	दिव्यान्य् अस्त्राणि सर्वाणि त्वयि तिष्ठन्ति भारत  
०३,१७१।००२च्	न त्वाभिभवितुं शक्तो मानुषो भुवि कश् चन  
०३,१७१।००३अ	भीष्मो द्रोणः कृपः कर्णः शकुनिः सह राजभिः  
०३,१७१।००३च्	सङ्ग्रामस्थस्य ते पुत्र कलां नार्हन्ति षोडशीम्  
०३,१७१।००४अ	इदं च मे तनुत्राणं प्रायच्छन् मघवान् प्रभुः  
०३,१७१।००४च्	अभेद्यं कवचं दिव्यं स्रजं चैव हिरण्मयीम्  
०३,१७१।००५अ	देवदत्तं च मे शङ्खं देवः प्रादान् महारवम्  
०३,१७१।००५च्	दिव्यं चेदं किरीटं मे स्वयम् इन्द्रो युयोज ह  
०३,१७१।००६अ	ततो दिव्यानि वस्त्राणि दिव्यान्य् आभरणानि च  
०३,१७१।००६च्	प्रादाच् छक्रो ममैतानि रुचिराणि बृहन्ति च  
०३,१७१।००७अ	एवं सम्पूजितस् तत्र सुखम् अस्म्य् उषितो नृप  
०३,१७१।००७च्	इन्द्रस्य भवने पुण्ये गन्धर्वशिशुभिः सह  
०३,१७१।००८अ	ततो माम् अब्रवीच् छक्रः प्रीतिमान् अमरैः सह  
०३,१७१।००८च्	समयो ऽर्जुन गन्तुं ते भ्रातरो हि स्मरन्ति ते  
०३,१७१।००९अ	एवम् इन्द्रस्य भवने पञ्च वर्षाणि भारत  
०३,१७१।००९च्	उषितानि मया राजन् स्मरता द्यूतजं कलिम्  
०३,१७१।०१०अ	ततो भवन्तम् अद्राक्षं भ्रातृभिः परिवारितम्  
०३,१७१।०१०च्	गन्धमादनम् आसाद्य पर्वतस्यास्य मूर्धनि  
०३,१७१।०११	युधिष्ठिर उवाच  
०३,१७१।०११अ	दिष्ट्या धनञ्जयास्त्राणि त्वया प्राप्तानि भारत  
०३,१७१।०११च्	दिष्ट्या चाराधितो राजा देवानाम् ईश्वरः प्रभुः  
०३,१७१।०१२अ	दिष्ट्या च भगवान् स्थाणुर् देव्या सह परन्तप  
०३,१७१।०१२च्	साक्षाद् दृष्टः सुयुद्धेन तोषितश् च त्वयानघ  
०३,१७१।०१३अ	दिष्ट्या च लोकपालैस् त्वं समेतो भरतर्षभ  
०३,१७१।०१३च्	दिष्ट्या वर्धामहे सर्वे दिष्ट्यासि पुनरागतः  
०३,१७१।०१४अ	अद्य कृत्स्नाम् इमां देवीं विजितां पुरमालिनीम्  
०३,१७१।०१४ब्*०८६९_०१	पश्यामि भूमिं कौन्तेय त्वया मे प्रतिपादिताम्  
०३,१७१।०१४च्	मन्ये च धृतराष्ट्रस्य पुत्रान् अपि वशीकृतान्  
०३,१७१।०१५अ	तानि त्व् इच्छामि ते द्रष्टुं दिव्यान्य् अस्त्राणि भारत  
०३,१७१।०१५च्	यैस् तथा वीर्यवन्तस् ते निवातकवचा हता  
०३,१७१।०१५द्*०८७०_०१	महाबला महामाया एकेन निहिता युधि  
०३,१७१।०१६	अर्जुन उवाच  
०३,१७१।०१६अ	श्वः प्रभाते भवान् द्रष्टा दिव्यान्य् अस्त्राणि सर्वशः  
०३,१७१।०१६च्	निवातकवचा घोरा यैर् मया विनिपातिताः  
०३,१७१।०१७	वैशम्पायन उवाच  
०३,१७१।०१७अ	एवम् आगमनं तत्र कथयित्वा धनञ्जयः  
०३,१७१।०१७च्	भ्रातृभिः सहितः सर्वै रजनीं ताम् उवास ह  
०३,१७२।००१	वैशम्पायन उवाच  
०३,१७२।००१अ	तस्यां रजन्यां व्युष्टायां धर्मराजो युधिष्ठिरः  
०३,१७२।००१च्	उत्थायावश्यकार्याणि कृतवान् भ्रतृभिः सह  
०३,१७२।००२अ	ततः सञ्चोदयाम् आस सो ऽर्जुनं भ्रातृनन्दनम्  
०३,१७२।००२च्	दर्शयास्त्राणि कौन्तेय यैर् जिता दानवास् त्वया  
०३,१७२।००३अ	ततो धनञ्जयो राजन् देवैर् दत्तानि पाण्डवः  
०३,१७२।००३च्	अस्त्राणि तानि दिव्यानि दर्शयाम् आस भारत  
०३,१७२।००४अ	यथान्यायं महातेजाः शौचं परमम् आस्थितः  
०३,१७२।००४ब्*०८७१_०१	नमस्कृत्य त्रिणेत्राय वासवाय च पाण्डवः  
०३,१७२।००४च्	गिरिकूबरं पादपाङ्गं शुभवेणु त्रिवेणुकम्  
०३,१७२।००४ए	पार्थिवं रथम् आस्थाय शोभमानो धनञ्जयः  
०३,१७२।००५अ	ततः सुदंशितस् तेन कवचेन सुवर्चसा  
०३,१७२।००५च्	धनुर् आदाय गाण्डीवं देवदत्तं च वारिजम्  
०३,१७२।००६अ	शोशुभ्यमानः कौन्तेय आनुपूर्व्यान् महाभुजः  
०३,१७२।००६च्	अस्त्राणि तानि दिव्यानि दर्शनायोपचक्रमे  
०३,१७२।००७अ	अथ प्रयोक्ष्यमाणेन दिव्यान्य् अस्त्राणि तेन वै  
०३,१७२।००७च्	समाक्रान्ता मही पद्भ्यां समकम्पत सद्रुमा  
०३,१७२।००८अ	क्षुभिताः सरितश् चैव तथैव च महोदधिः  
०३,१७२।००८च्	शैलाश् चापि व्यशीर्यन्त न ववौ च समीरणः  
०३,१७२।००९अ	न बभासे सहस्रांशुर् न जज्वाल च पावकः  
०३,१७२।००९च्	न वेदाः प्रतिभान्ति स्म द्विजातीनां कथं चन  
०३,१७२।०१०अ	अन्तर्भूमिगता ये च प्राणिनो जनमेजय  
०३,१७२।०१०च्	पीड्यमानाः समुत्थाय पाण्डवं पर्यवारयन्  
०३,१७२।०११अ	वेपमानाः प्राञ्जलयस् ते सर्वे पिहिताननाः  
०३,१७२।०११च्	दह्यमानास् तदास्त्रैस् तैर् याचन्ति स्म धनञ्जयम्  
०३,१७२।०१२अ	ततो ब्रह्मर्षयश् चैव सिद्धाश् चैव सुरर्षयः  
०३,१७२।०१२च्	जङ्गमानि च भूतानि सर्वाण्य् एवावतस्थिरे  
०३,१७२।०१३अ	राजर्षयश् च प्रवरास् तथैव च दिवौकसः  
०३,१७२।०१३च्	यक्षराक्षसगन्धर्वास् तथैव च पतत्रिणः  
०३,१७२।०१३द्*०८७२_०१	खेचराणि च भूतानि सर्वाण्य् एवावतस्थिरे  
०३,१७२।०१४अ	ततः पितामहश् चैव लोकपालाश् च सर्वशः  
०३,१७२।०१४च्	भगवांश् च महादेवः सगणो ऽभ्याययौ तदा  
०३,१७२।०१५अ	ततो वायुर् महाराज दिव्यैर् माल्यैः सुगन्धिभिः  
०३,१७२।०१५च्	अभितः पाण्डवांश् चित्रैर् अवचक्रे समन्ततः  
०३,१७२।०१६अ	जगुश् च गाथा विविधा गन्धर्वाः सुरचोदिताः  
०३,१७२।०१६च्	ननृतुः सङ्घशश् चैव राजन्न् अप्सरसां गणाः  
०३,१७२।०१६द्*०८७३_०१	देवतूर्याण्य् अवाद्यन्त रम्याणि मधुराणि च  
०३,१७२।०१७अ	तस्मिंस् तु तुमुले काले नारदः सुरचोदितः  
०३,१७२।०१७च्	आगम्याह वचः पार्थं श्रवणीयम् इदं नृप  
०३,१७२।०१८अ	अर्जुनार्जुन मा युङ्क्ष्व दिव्यान्य् अस्त्राणि भारत  
०३,१७२।०१८च्	नैतानि निरधिष्ठाने प्रयुज्यन्ते कदा चन  
०३,१७२।०१८द्*०८७४_०१	ततो महात्मा स विशुद्धबुद्धिः  
०३,१७२।०१८द्*०८७४_०२	सम्प्रार्थयाम् आस नगेन्द्रवर्यम्  
०३,१७२।०१९अ	अधिष्ठाने न वानार्तः प्रयुञ्जीत कदा चन  
०३,१७२।०१९च्	प्रयोगे सुमहान् दोषो ह्य् अस्त्राणां कुरुनन्दन  
०३,१७२।०२०अ	एतानि रक्ष्यमाणानि धनञ्जय यथागमम्  
०३,१७२।०२०च्	बलवन्ति सुखार्हाणि भविष्यन्ति न संशयः  
०३,१७२।०२१अ	अरक्ष्यमाणान्य् एतानि त्रैलोक्यस्यापि पाण्डव  
०३,१७२।०२१च्	भवन्ति स्म विनाशाय मैवं भूयः कृथाः क्व चित्  
०३,१७२।०२२अ	अजातशत्रो त्वं चैव द्रक्ष्यसे तानि संयुगे  
०३,१७२।०२२च्	योज्यमानानि पार्थेन द्विषताम् अवमर्दने  
०३,१७२।०२३अ	निवार्याथ ततः पार्थं सर्वे देवा यथागतम्  
०३,१७२।०२३च्	जग्मुर् अन्ये च ये तत्र समाजग्मुर् नरर्षभ  
०३,१७२।०२४अ	तेषु सर्वेषु कौरव्य प्रतियातेषु पाण्डवाः  
०३,१७२।०२४च्	तस्मिन्न् एव वने हृष्टास् त ऊषुः सह कृष्णया  
०३,१७३।००१	जनमेजय उवाच  
०३,१७३।००१अ	तस्मिन् कृतास्त्रे रथिनां प्रधाने; प्रत्यागते भवनाद् वृत्रहन्तुः  
०३,१७३।००१च्	अतः परं किम् अकुर्वन्त पार्थाः; समेत्य शूरेण धनञ्जयेन  
०३,१७३।००२	वैशम्पायन उवाच  
०३,१७३।००२अ	वनेषु तेष्व् एव तु ते नरेन्द्राः; सहार्जुनेनेन्द्रसमेन वीराः  
०३,१७३।००२च्	तस्मिंश् च शैलप्रवरे सुरम्ये; धनेश्वराक्रीडगता विजह्रुः  
०३,१७३।००३अ	वेश्मानि तान्य् अप्रतिमानि पश्यन्; क्रीडाश् च नानाद्रुमसन्निकर्षाः  
०३,१७३।००३च्	चचार धन्वी बहुधा नरेन्द्रः; सो ऽस्त्रेषु यत्तः सततं किरीटी  
०३,१७३।००४अ	अवाप्य वासं नरदेवपुत्राः; प्रसादजं वैश्रवणस्य राज्ञः  
०३,१७३।००४च्	न प्राणिनां ते स्पृहयन्ति राजञ्; शिवश् च कालः स बभूव तेषाम्  
०३,१७३।००५अ	समेत्य पार्थेन यथैकरात्रम्; ऊषुः समास् तत्र तदा चतस्रः  
०३,१७३।००५च्	पूर्वाश् च षट् ता दश पाण्डवानां; शिवा बभूवुर् वसतां वनेषु  
०३,१७३।००६अ	ततो ऽब्रवीद् वायुसुतस् तरस्वी; जिष्णुश् च राजानम् उपोपविश्य  
०३,१७३।००६च्	यमौ च वीरौ सुरराजकल्पाव्; एकान्तम् आस्थाय हितं प्रियं च  
०३,१७३।००७अ	तव प्रतिज्ञां कुरुराज सत्यां; चिकीर्षमाणास् त्वदनु प्रियं च  
०३,१७३।००७च्	ततो ऽनुगच्छाम वनान्य् अपास्य; सुयोधनं सानुचरं निहन्तुम्  
०३,१७३।००८अ	एकादशं वर्षम् इदं वसामः; सुयोधनेनात्तसुखाः सुखार्हाः  
०३,१७३।००८च्	तं वञ्चयित्वाधमबुद्धिशीलम्; अज्ञातवासं सुखम् आप्नुयामः  
०३,१७३।००९अ	तवाज्ञया पार्थिव निर्विशङ्का; विहाय मानं विचरन् वनानि  
०३,१७३।००९च्	समीपवासेन विलोभितास् ते; ज्ञास्यन्ति नास्मान् अपकृष्टदेशान्  
०३,१७३।०१०अ	संवत्सरं तं तु विहृत्य गूढं; नराधमं तं सुखम् उद्धरेम  
०३,१७३।०१०च्	निर्यात्य वैरं सफलं सपुष्पं; तस्मै नरेन्द्राधमपूरुषाय  
०३,१७३।०११अ	सुयोधनायानुचरैर् वृताय; ततो महीम् आहर धर्मराज  
०३,१७३।०११च्	स्वर्गोपमं शैलम् इमं चरद्भिः; शक्यो विहन्तुं नरदेव शोकः  
०३,१७३।०१२अ	कीर्तिश् च ते भारत पुण्यगन्धा; नश्येत लोकेषु चराचरेषु  
०३,१७३।०१२च्	तत् प्राप्य राज्यं कुरुपुङ्गवानां; शक्यं महत् प्राप्तम् अथ क्रियाश् च  
०३,१७३।०१३अ	इदं तु शक्यं सततं नरेन्द्र; प्राप्तुं त्वया यल् लभसे कुबेरात्  
०३,१७३।०१३च्	कुरुष्व बुद्धिं द्विषतां वधाय; कृतागसां भारत निग्रहे च  
०३,१७३।०१४अ	तेजस् तवोग्रं न सहेत राजन्; समेत्य साक्षाद् अपि वज्रपाणिः  
०३,१७३।०१४च्	न हि व्यथां जातु करिष्यतस् तौ; समेत्य देवैर् अपि धर्मराज  
०३,१७३।०१५अ	त्वदर्थसिद्ध्यर्थम् अभिप्रवृत्तौ; सुपर्णकेतुश् च शिनेश् च नप्ता  
०३,१७३।०१५च्	यथैव कृष्णो ऽप्रतिमो बलेन; तथैव राजन् स शिनिप्रवीरः  
०३,१७३।०१६अ	तवार्थसिद्ध्यर्थम् अभिप्रवृत्तौ; यथैव कृष्णः सह यादवैस् तैः  
०३,१७३।०१६च्	तथैव चावां नरदेववर्य; यमौ च वीरौ कृतिनौ प्रयोगे  
०३,१७३।०१६ए	त्वदर्थयोगप्रभवप्रधानाः; समं करिष्याम परान् समेत्य  
०३,१७३।०१७अ	ततस् तद् आज्ञाय मतं महात्मा; तेषां स धर्मस्य सुतो वरिष्ठः  
०३,१७३।०१७च्	प्रदक्षिणं वैश्रवणाधिवासं; चकार धर्मार्थविद् उत्तमौजः  
०३,१७३।०१८अ	आमन्त्र्य वेश्मानि नदीः सरांसि; सर्वाणि रक्षांसि च धर्मराजः  
०३,१७३।०१८च्	यथागतं मार्गम् अवेक्षमाणः; पुनर् गिरिं चैव निरीक्षमाणः  
०३,१७३।०१९अ	समाप्तकर्मा सहितः सुहृद्भिर्; जित्वा सपत्नान् प्रतिलभ्य राज्यम्  
०३,१७३।०१९च्	शैलेन्द्र भूयस् तपसे धृतात्मा; द्रष्टा तवास्मीति मतिं चकार  
०३,१७३।०२०अ	वृतः स सर्वैर् अनुजैर् द्विजैश् च; तेनैव मार्गेण पतिः कुरूणाम्  
०३,१७३।०२०च्	उवाह चैनान् सगणांस् तथैव; घटोत्कचः पर्वतनिर्झरेषु  
०३,१७३।०२१अ	तान् प्रस्थितान् प्रीतिमना महर्षिः; पितेव पुत्रान् अनुशिष्य सर्वान्  
०३,१७३।०२१च्	स लोमशः प्रीतमना जगाम; दिवौकसां पुण्यतमं निवासम्  
०३,१७३।०२२अ	तेनानुशिष्टार्ष्टिषेणेन चैव; तीर्थानि रम्याणि तपोवनानि  
०३,१७३।०२२च्	महान्ति चान्यानि सरांसि पार्थाः; सम्पश्यमानाः प्रययुर् नराग्र्याः  
०३,१७४।००१	वैशम्पायन उवाच  
०३,१७४।००१अ	नगोत्तमं प्रस्रवणैर् उपेतं; दिशां गजैः किन्नरपक्षिभिश् च  
०३,१७४।००१च्	सुखं निवासं जहतां हि तेषां; न प्रीतिर् आसीद् भरतर्षभाणाम्  
०३,१७४।००२अ	ततस् तु तेषां पुनर् एव हर्षः; कैलासम् आलोक्य महान् बभूव  
०३,१७४।००२च्	कुबेरकान्तं भरतर्षभाणां; महीधरं वारिधरप्रकाशम्  
०३,१७४।००३अ	समुच्छ्रयान् पर्वतसन्निरोधान्; गोष्ठान् गिरीणां गिरिसेतुमालाः  
०३,१७४।००३च्	बहून् प्रपातांश् च समीक्ष्य वीराः; स्थलानि निम्नानि च तत्र तत्र  
०३,१७४।००४अ	तथैव चान्यानि महावनानि; मृगद्विजानेकपसेवितानि  
०३,१७४।००४च्	आलोकयन्तो ऽभिययुः प्रतीतास्; ते धन्विनः खड्गधरा नराग्र्याः  
०३,१७४।००५अ	वनानि रम्याणि सरांसि नद्यो; गुहा गिरीणां गिरिगह्वराणि  
०३,१७४।००५च्	एते निवासाः सततं बभूवुर्; निशानिशं प्राप्य नरर्षभाणाम्  
०३,१७४।००६अ	ते दुर्गवासं बहुधा निरुष्य; व्यतीत्य कैलासम् अचिन्त्यरूपम्  
०३,१७४।००६च्	आसेदुर् अत्यर्थमनोरमं वै; तम् आश्रमाग्र्यं वृषपर्वणस् ते  
०३,१७४।००७अ	समेत्य राज्ञा वृषपर्वणस् ते; प्रत्यर्चितास् तेन च वीतमोहाः  
०३,१७४।००७च्	शशंसिरे विस्तरशः प्रवासं; शिवं यथावद् वृषपर्वणस् ते  
०३,१७४।००८अ	सुखोषितास् तत्र त एकरात्रं; पुण्याश्रमे देवमहर्षिजुष्टे  
०३,१७४।००८च्	अभ्याययुस् ते बदरीं विशालां; सुखेन वीराः पुनर् एव वासम्  
०३,१७४।००९अ	ऊषुस् ततस् तत्र महानुभावा; नारायणस्थानगता नराग्र्याः  
०३,१७४।००९च्	कुबेरकान्तां नलिनीं विशोकाः; सम्पश्यमानाः सुरसिद्धजुष्टाम्  
०३,१७४।०१०अ	तां चाथ दृष्ट्वा नलिनीं विशोकाः; पाण्डोः सुताः सर्वनरप्रवीराः  
०३,१७४।०१०च्	ते रेमिरे नन्दनवासम् एत्य; द्विजर्षयो वीतभया यथैव  
०३,१७४।०११अ	ततः क्रमेणोपययुर् नृवीरा; यथागतेनैव पथा समग्राः  
०३,१७४।०११च्	विहृत्य मासं सुखिनो बदर्यां; किरातराज्ञो विषयं सुबाहोः  
०३,१७४।०१२अ	चीनांस् तुखारान् दरदान् सदार्वान्; देशान् कुणिन्दस्य च भूरिरत्नान्  
०३,१७४।०१२च्	अतीत्य दुर्गं हिमवत्प्रदेशं; पुरं सुबाहोर् ददृशुर् नृवीराः  
०३,१७४।०१३अ	श्रुत्वा च तान् पार्थिवपुत्रपौत्रान्; प्राप्तान् सुबाहुर् विषये समग्रान्  
०३,१७४।०१३च्	प्रत्युद्ययौ प्रीतियुतः स राजा; तं चाभ्यनन्दन् वृषभाः कुरूणाम्  
०३,१७४।०१४अ	समेत्य राज्ञा तु सुबाहुना ते; सूतैर् विशोकप्रमुखैश् च सर्वैः  
०३,१७४।०१४च्	सहेन्द्रसेनैः परिचारकैश् च; पौरोगवैर् ये च महानसस्थाः  
०३,१७४।०१५अ	सुखोषितास् तत्र त एकरात्रं; सूतान् उपादाय रथांश् च सर्वान्  
०३,१७४।०१५च्	घटोत्कचं सानुचरं विसृज्य; ततो ऽभ्ययुर् यामुनम् अद्रिराजम्  
०३,१७४।०१६अ	तस्मिन् गिरौ प्रस्रवणोपपन्ने; हिमोत्तरीयारुणपाण्डुसानौ  
०३,१७४।०१६च्	विशाखयूपं समुपेत्य चक्रुस्; तदा निवासं पुरुषप्रवीराः  
०३,१७४।०१७अ	वराहनानामृगपक्षिजुष्टं; महद् वनं चैत्ररथप्रकाशम्  
०३,१७४।०१७च्	शिवेन यात्वा मृगयाप्रधानाः; संवत्सरं तत्र वने विजह्रुः  
०३,१७४।०१८अ	तत्राससादातिबलं भुजङ्गं; क्षुधार्दितं मृत्युम् इवोग्ररूपम्  
०३,१७४।०१८च्	वृकोदरः पर्वतकन्दरायां; विषादमोहव्यथितान्तरात्मा  
०३,१७४।०१९अ	द्वीपो ऽभवद् यत्र वृकोदरस्य; युधिष्ठिरो धर्मभृतां वरिष्ठः  
०३,१७४।०१९च्	अमोक्षयद् यस् तम् अनन्ततेजा; ग्राहेण संवेष्टितसर्वगात्रम्  
०३,१७४।०२०अ	ते द्वादशं वर्षम् अथोपयान्तं; वने विहर्तुं कुरवः प्रतीताः  
०३,१७४।०२०च्	तस्माद् वनाच् चैत्ररथप्रकाशाच्; छ्रिया ज्वलन्तस् तपसा च युक्ताः  
०३,१७४।०२१अ	ततश् च यात्वा मरुधन्वपार्श्वं; सदा धनुर्वेदरतिप्रधानाः  
०३,१७४।०२१च्	सरस्वतीम् एत्य निवासकामाः; सरस् ततो द्वैतवनं प्रतीयुः  
०३,१७४।०२२अ	समीक्ष्य तान् द्वैतवने निविष्टान्; निवासिनस् तत्र ततो ऽभिजग्मुः  
०३,१७४।०२२च्	तपोदमाचारसमाधियुक्तास्; तृणोदपात्राहरणाश्मकुट्टाः  
०३,१७४।०२३अ	प्लक्षाक्षरौहीतकवेतसाश् च; स्नुहा बदर्यः खदिराः शिरीषाः  
०३,१७४।०२३च्	बिल्वेङ्गुदाः पीलुशमीकरीराः; सरस्वतीतीररुहा बभूवुः  
०३,१७४।०२४अ	तां यक्षगन्धर्वमहर्षिकान्ताम्; आयागभूताम् इव देवतानाम्  
०३,१७४।०२४च्	सरस्वतीं प्रीतियुताश् चरन्तः; सुखं विजह्रुर् नरदेवपुत्राः  
०३,१७५।००१	जनमेजय उवाच  
०३,१७५।००१अ	कथं नागायुतप्राणो भीमसेनो महाबलः  
०३,१७५।००१च्	भयम् आहारयत् तीव्रं तस्माद् अजगरान् मुने  
०३,१७५।००२अ	पौलस्त्यं यो ऽऽह्वयद् युद्धे धनदं बलदर्पितः  
०३,१७५।००२च्	नलिन्यां कदनं कृत्वा वराणां यक्षरक्षसाम्  
०३,१७५।००३अ	तं शंससि भयाविष्टम् आपन्नम् अरिकर्षणम्  
०३,१७५।००३च्	एतद् इच्छाम्य् अहं श्रोतुं परं कौतूहलं हि मे  
०३,१७५।००४	वैशम्पायन उवाच  
०३,१७५।००४अ	बह्वाश्चर्ये वने तेषां वसताम् उग्रधन्विनाम्  
०३,१७५।००४च्	प्राप्तानाम् आश्रमाद् राजन् राजर्षेर् वृषपर्वणः  
०३,१७५।००५अ	यदृच्छया धनुष्पाणिर् बद्धखड्गो वृकोदरः  
०३,१७५।००५च्	ददर्श तद् वनं रम्यं देवगन्धर्वसेवितम्  
०३,१७५।००६अ	स ददर्श शुभान् देशान् गिरेर् हिमवतस् तदा  
०३,१७५।००६च्	देवर्षिसिद्धचरितान् अप्सरोगणसेवितान्  
०३,१७५।००७अ	चकोरैश् चक्रवाकैश् च पक्षिभिर् जीवजीवकैः  
०३,१७५।००७च्	कोकिलैर् भृङ्गराजैश् च तत्र तत्र विनादितान्  
०३,१७५।००८अ	नित्यपुष्पफलैर् वृक्षैर् हिमसंस्पर्शकोमलैः  
०३,१७५।००८च्	उपेतान् बहुलच्छायैर् मनोनयननन्दनैः  
०३,१७५।००९अ	स सम्पश्यन् गिरिनदीर् वैडूर्यमणिसन्निभैः  
०३,१७५।००९च्	सलिलैर् हिमसंस्पर्शैर् हंसकारण्डवायुतैः  
०३,१७५।०१०अ	वनानि देवदारूणां मेघानाम् इव वागुराः  
०३,१७५।०१०च्	हरिचन्दनमिश्राणि तुङ्गकालीयकान्य् अपि  
०३,१७५।०११अ	मृगयां परिधावन् स समेषु मरुधन्वसु  
०३,१७५।०११च्	विध्यन् मृगाञ् शरैः शुद्धैश् चचार सुमहाबलः  
०३,१७५।०११द्@०१८_०००१	भीमसेनस् तु विख्यातो महान्तं दंष्ट्रिणं बलात्  
०३,१७५।०११द्@०१८_०००२	निघ्नन् नागशतप्राणो वने तस्मिन् महाभुजः  
०३,१७५।०११द्@०१८_०००३	मृगाणां सवराहाणां महिषाणां महाभुजः  
०३,१७५।०११द्@०१८_०००४	विनिघ्नंस् तत्र तत्रैव भीमो भीमपराक्रमः  
०३,१७५।०११द्@०१८_०००५	स मातङ्गशतप्राणो मनुष्यशतवारणः  
०३,१७५।०११द्@०१८_०००६	सिंहशार्दूलविक्रान्तो वने तस्मिन् महाबलः  
०३,१७५।०११द्@०१८_०००७	वृक्षान् उत्पाटयाम् आस तरसा वै बभञ्ज च  
०३,१७५।०११द्@०१८_०००८	पृथिव्याश् च प्रदेशान् वै नादयंस् तु वनानि च  
०३,१७५।०११द्@०१८_०००९	पर्वताग्राणि वै मृद्नन् नादयानश् च विज्वरः  
०३,१७५।०११द्@०१८_००१०	प्रक्षिपन् पादपांश् चापि नादेनापूरयन् महीम्  
०३,१७५।०११द्@०१८_००११	वेगेन न्यपतद् भीमो निर्भयश् च पुनः पुनः  
०३,१७५।०११द्@०१८_००१२	आस्फोटयन् क्ष्वेडयंश् च तलतालांश् च वादयन्  
०३,१७५।०११द्@०१८_००१३	चिरसम्बद्धदर्पस् तु भीमसेनो वने तदा  
०३,१७५।०११द्@०१८_००१४	गजेन्द्राश् च महासत्त्वा मृगेन्द्राश् च महाबलाः  
०३,१७५।०११द्@०१८_००१५	भीमसेनस्य नादेन व्यमुञ्चन्त गुहा भयात्  
०३,१७५।०११द्@०१८_००१६	क्व चित् प्रधावंस् तिष्ठंश् च क्व चिच् चोपविशंस् तथा  
०३,१७५।०११द्@०१८_००१७	मृगप्रेप्सुर् महारौद्रे वने चरति निर्भयः  
०३,१७५।०११द्@०१८_००१८	स तत्र मनुजव्याघ्रो वने वनचरोपमः  
०३,१७५।०११द्@०१८_००१९	पद्भ्याम् अभिसमापेदे भीमसेनो महाबलः  
०३,१७५।०११द्@०१८_००२०	स प्रविष्टो महारण्ये नादान् नदति चाद्भुतान्  
०३,१७५।०११द्@०१८_००२१	त्रासयन् सर्वभूतानि महासत्त्वपराक्रमः  
०३,१७५।०११द्@०१८_००२२	ततो भीमस्य शब्देन भीताः सर्पा गुहाशयाः  
०३,१७५।०११द्@०१८_००२३	अतिक्रान्तास् तु वेगेन जगामानुसृतः शनैः  
०३,१७५।०११द्@०१८_००२४	ततो ऽमरवरप्रख्यो भीमसेनो महाबलः  
०३,१७५।०१२अ	स ददर्श महाकायं भुजङ्गं लोमहर्षणम्  
०३,१७५।०१२च्	गिरिदुर्गे समापन्नं कायेनावृत्य कन्दरम्  
०३,१७५।०१३अ	पर्वताभोगवर्ष्माणं भोगैश् चन्द्रार्कमण्डलैः  
०३,१७५।०१३च्	चित्राङ्गम् अजिनैश् चित्रैर् हरिद्रासदृशच्छविम्  
०३,१७५।०१४अ	गुहाकारेण वक्त्रेण चतुर्दंष्ट्रेण राजता  
०३,१७५।०१४च्	दीप्ताक्षेणातिताम्रेण लिहन्तं सृक्किणी मुहुः  
०३,१७५।०१५अ	त्रासनं सर्वभूतानां कालान्तकयमोपमम्  
०३,१७५।०१५च्	निःश्वासक्ष्वेडनादेन भर्त्सयन्तम् इव स्थितम्  
०३,१७५।०१६अ	स भीमं सहसाभ्येत्य पृदाकुः क्षुधितो भृशम्  
०३,१७५।०१६च्	जग्राहाजगरो ग्राहो भुजयोर् उभयोर् बलात्  
०३,१७५।०१७अ	तेन संस्पृष्टमात्रस्य भिमसेनस्य वै तदा  
०३,१७५।०१७च्	सञ्ज्ञा मुमोह सहसा वरदानेन तस्य ह  
०३,१७५।०१८अ	दश नागसहस्राणि धारयन्ति हि यद् बलम्  
०३,१७५।०१८च्	तद् बलं भीमसेनस्य भुजयोर् असमं परैः  
०३,१७५।०१९अ	स तेजस्वी तथा तेन भुजगेन वशीकृतः  
०३,१७५।०१९च्	विस्फुरञ् शनकैर् भीमो न शशाक विचेष्टितुम्  
०३,१७५।०२०अ	नागायुतसमप्राणः सिंहस्कन्धो महाभुजः  
०३,१७५।०२०च्	गृहीतो व्यजहात् सत्त्वं वरदानेन मोहितः  
०३,१७५।०२१अ	स हि प्रयत्नम् अकरोत् तीव्रम् आत्मविमोक्षणे  
०३,१७५।०२१च्	न चैनम् अशकद् वीरः कथं चित् प्रतिबाधितुम्  
०३,१७६।००१	वैशम्पायन उवाच  
०३,१७६।००१अ	स भीमसेनस् तेजस्वी तथा सर्पवशं गतः  
०३,१७६।००१च्	चिन्तयाम् आस सर्पस्य वीर्यम् अत्यद्भुतं महत्  
०३,१७६।००२अ	उवाच च महासर्पं कामया ब्रूहि पन्नग  
०३,१७६।००२च्	कस् त्वं भो भुजगश्रेष्ठ किं मया च करिष्यसि  
०३,१७६।००३अ	पाण्डवो भिमसेनो ऽहं धर्मराजाद् अनन्तरः  
०३,१७६।००३च्	नागायुतसमप्राणस् त्वया नीतः कथं वशम्  
०३,१७६।००४अ	सिंहाः केसरिणो व्याघ्रा महिषा वारणास् तथा  
०३,१७६।००४च्	समागताश् च बहुशो निहताश् च मया मृधे  
०३,१७६।००५अ	दानवाश् च पिशाचाश् च राक्षसाश् च महाबलाः  
०३,१७६।००५च्	भुजवेगम् अशक्ता मे सोढुं पन्नगसत्तम  
०३,१७६।००६अ	किं नु विद्याबलं किं वा वरदानम् अथो तव  
०३,१७६।००६च्	उद्योगम् अपि कुर्वाणो वशगो ऽस्मि कृतस् त्वया  
०३,१७६।००७अ	असत्यो विक्रमो नॄणाम् इति मे निश्चिता मतिः  
०३,१७६।००७च्	यथेदं मे त्वया नाग बलं प्रतिहतं महत्  
०३,१७६।००८अ	इत्य् एवंवादिनं वीरं भीमम् अक्लिष्टकारिणम्  
०३,१७६।००८च्	भोगेन महता सर्पः समन्तात् पर्यवेष्टयत्  
०३,१७६।००९अ	निगृह्य तं महाबाहुं ततः स भुजगस् तदा  
०३,१७६।००९च्	विमुच्यास्य भुजौ पीनाव् इदं वचनम् अब्रवीत्  
०३,१७६।०१०अ	दिष्ट्या त्वं क्षुधितस्याद्य देवैर् भक्षो महाभुज  
०३,१७६।०१०च्	दिष्ट्या कालस्य महतः प्रियाः प्राणा हि देहिनाम्  
०३,१७६।०११अ	यथा त्व् इदं मया प्राप्तं भुजङ्गत्वम् अरिन्दम  
०३,१७६।०११च्	तद् अवश्यं मया ख्याप्यं तवाद्य शृणु सत्तम  
०३,१७६।०१२अ	इमाम् अवस्थां सम्प्राप्तो ह्य् अहं कोपान् मनीषिणाम्  
०३,१७६।०१२च्	शापस्यान्तं परिप्रेप्सुः सर्पस्य कथयामि तत्  
०३,१७६।०१३अ	नहुषो नाम राजर्षिर् व्यक्तं ते श्रोत्रम् आगतः  
०३,१७६।०१३च्	तवैव पूर्वः पूर्वेषाम् आयोर् वंशकरः सुतः  
०३,१७६।०१३द्*०८७५_०१	तपोभिः क्रतुभिश् चैव विद्ययाभिजनेन च  
०३,१७६।०१३द्*०८७५_०२	त्रैलोक्यैश्वर्यम् अतुलं प्राप्तं मे विक्रमेण च  
०३,१७६।०१३द्*०८७५_०३	अथ सर्वनृपोन्माथी मदो मां समुपाविशत्  
०३,१७६।०१३द्*०८७५_०४	सहस्रं मुनिमुख्यानाम् उवाह शिबिकां मम  
०३,१७६।०१३द्*०८७५_०५	ततो विभ्रंशितश् चाहम् अगस्त्येन महात्मना  
०३,१७६।०१३द्*०८७५_०६	इमाम् अवस्थां सम्प्राप्तः पश्य दैवम् इदं मम  
०३,१७६।०१३द्*०८७५_०७	न दैवं प्रज्ञया तात न बलोत्साहशक्तिभिः  
०३,१७६।०१३द्*०८७५_०८	न सहायबलैश् चापि कश् चिद् अप्य् अतिवर्तते  
०३,१७६।०१३द्*०८७५_०९	अथ प्रज्ञा च शौर्यं च सम्पदः कारणं भवेत्  
०३,१७६।०१३द्*०८७५_१०	प्रज्ञावतां च शूराणां न कदा चिद् असम्पदः  
०३,१७६।०१३द्*०८७५_११	यथा प्राज्ञाश् च शूराश् च दृश्यन्ते दुःखजीविनः  
०३,१७६।०१३द्*०८७५_१२	भीरुमूर्खाश् च सुखिनस् तस्माद् दैवं हि कारणम्  
०३,१७६।०१४अ	सो ऽहं शापाद् अगस्त्यस्य ब्राह्मणान् अवमन्य च  
०३,१७६।०१४च्	इमाम् अवस्थाम् आपन्नः पश्य दैवम् इदं मम  
०३,१७६।०१४द्*०८७६_०१	पतितो हि विमानाग्र्यात् स मुनिः प्रार्थितो मया  
०३,१७६।०१४द्*०८७६_०२	कुरु शापान्तम् इत्य् एवं प्रोवाचेदं दयान्वितः  
०३,१७६।०१४द्*०८७६_०३	यस् तु ते व्याहृतान् प्रश्नान् प्रतिवक्ष्यति धर्मतः  
०३,१७६।०१४द्*०८७६_०४	स त्वां मोक्षयिता शापात् कस्मिंश् चित् कालपर्यये  
०३,१७६।०१४द्*०८७६_०५	न च ते मत्प्रसादेन स्मृतिभ्रंशो भविष्यति  
०३,१७६।०१४द्*०८७६_०६	बलवान् अपि जन्तुस् ते गृहीतो वश्यम् एष्यति  
०३,१७६।०१५अ	त्वां चेद् अवध्यम् आयान्तम् अतीव प्रियदर्शनम्  
०३,१७६।०१५च्	अहम् अद्योपयोक्ष्यामि विधानं पश्य यादृशम्  
०३,१७६।०१६अ	न हि मे मुच्यते कश् चित् कथं चिद् ग्रहणं गतः  
०३,१७६।०१६च्	गजो वा महिषो वापि षष्ठे काले नरोत्तम  
०३,१७६।०१७अ	नासि केवलसर्पेण तिर्यग्योनिषु वर्तता  
०३,१७६।०१७च्	गृहीतः कौरवश्रेष्ठ वरदानम् इदं मम  
०३,१७६।०१८अ	पतता हि विमानाग्रान् मया शक्रासनाद् द्रुतम्  
०३,१७६।०१८च्	कुरु शापान्तम् इत्य् उक्तो भगवान् मुनिसत्तमः  
०३,१७६।०१९अ	स माम् उवाच तेजस्वी कृपयाभिपरिप्लुतः  
०३,१७६।०१९ब्*०८७७_०१	यस् त्वया वेष्टितो राजन् मोहम् एति महाबलः  
०३,१७६।०१९च्	मोक्षस् ते भविता राजन् कस्माच् चित् कालपर्ययात्  
०३,१७६।०२०अ	ततो ऽस्मि पतितो भूमौ न च माम् अजहात् स्मृतिः  
०३,१७६।०२०च्	स्मार्तम् अस्ति पुराणं मे यथैवाधिगतं तथा  
०३,१७६।०२१अ	यस् तु ते व्याहृतान् प्रश्नान् प्रतिब्रूयाद् विशेषवित्  
०३,१७६।०२१च्	स त्वां मोक्षयिता शापाद् इति माम् अब्रवीद् ऋषिः  
०३,१७६।०२२अ	गृहीतस्य त्वया राजन् प्राणिनो ऽपि बलीयसः  
०३,१७६।०२२च्	सत्त्वभ्रंशो ऽधिकस्यापि सर्वस्याशु भविष्यति  
०३,१७६।०२३अ	इति चाप्य् अहम् अश्रौषं वचस् तेषां दयावताम्  
०३,१७६।०२३च्	मयि सञ्जातहार्दानाम् अथ ते ऽन्तर्हिता द्विजाः  
०३,१७६।०२४अ	सो ऽहं परमदुष्कर्मा वसामि निरये ऽशुचौ  
०३,१७६।०२४च्	सर्पयोनिम् इमां प्राप्य कालाकाङ्क्षी महाद्युते  
०३,१७६।०२५अ	तम् उवाच महाबाहुर् भीमसेनो भुजङ्गमम्  
०३,१७६।०२५च्	न ते कुप्ये महासर्प न चात्मानं विगर्हये  
०३,१७६।०२६अ	यस्माद् अभावी भावी वा मनुष्यः सुखदुःखयोः  
०३,१७६।०२६च्	आगमे यदि वापाये न तत्र ग्लपयेन् मनः  
०३,१७६।०२७अ	दैवं पुरुषकारेण को निवर्तितुम् अर्हति  
०३,१७६।०२७च्	दैवम् एव परं मन्ये पुरुषार्थो निरर्थकः  
०३,१७६।०२८अ	पश्य दैवोपघाताद् धि भुजवीर्यव्यपाश्रयम्  
०३,१७६।०२८च्	इमाम् अवस्थां सम्प्राप्तम् अनिमित्तम् इहाद्य माम्  
०३,१७६।०२९अ	किं तु नाद्यानुशोचामि तथात्मानं विनाशितम्  
०३,१७६।०२९च्	यथा तु विपिने न्यस्तान् भ्रातॄन् राज्यपरिच्युतान्  
०३,१७६।०३०अ	हिमवांश् च सुदुर्गो ऽयं यक्षराक्षससङ्कुलः  
०३,१७६।०३०च्	मां च ते समुदीक्षन्तः प्रपतिष्यन्ति विह्वलाः  
०३,१७६।०३१अ	विनष्टम् अथ वा श्रुत्वा भविष्यन्ति निरुद्यमाः  
०३,१७६।०३१च्	धर्मशीला मया ते हि बाध्यन्ते राज्यगृद्धिना  
०३,१७६।०३२अ	अथ वा नार्जुनो धीमान् विषादम् उपयास्यति  
०३,१७६।०३२च्	सर्वास्त्रविद् अनाधृष्यो देवगन्धर्वराक्षसैः  
०३,१७६।०३३अ	समर्थः स महाबाहुर् एकाह्ना सुमहाबलः  
०३,१७६।०३३च्	देवराजम् अपि स्थानात् प्रच्यावयितुम् ओजसा  
०३,१७६।०३४अ	किं पुनर् धृतराष्ट्रस्य पुत्रं दुर्द्यूतदेविनम्  
०३,१७६।०३४च्	विद्विष्टं सर्वलोकस्य दम्भलोभपरायणम्  
०३,१७६।०३५अ	मातरं चैव शोचामि कृपणां पुत्रगृद्धिनीम्  
०३,१७६।०३५च्	यास्माकं नित्यम् आशास्ते महत्त्वम् अधिकं परैः  
०३,१७६।०३६अ	कथं नु तस्यानाथाया मद्विनाशाद् भुजङ्गम  
०३,१७६।०३६च्	अफलास् ते भविष्यन्ति मयि सर्वे मनोरथाः  
०३,१७६।०३७अ	नकुलः सहदेवश् च यमजौ गुरुवर्तिनौ  
०३,१७६।०३७च्	मद्बाहुबलसंस्तब्धौ नित्यं पुरुषमानिनौ  
०३,१७६।०३८अ	निरुत्साहौ भविष्येते भ्रष्टवीर्यपराक्रमौ  
०३,१७६।०३८च्	मद्विनाशात् परिद्यूनाव् इति मे वर्तते मतिः  
०३,१७६।०३९अ	एवंविधं बहु तदा विललाप वृकोदरः  
०३,१७६।०३९च्	भुजङ्गभोगसंरुद्धो नाशकच् च विचेष्टितुम्  
०३,१७६।०४०अ	युधिष्ठिरस् तु कौन्तेय बभूवास्वस्थचेतनः  
०३,१७६।०४०च्	अनिष्टदर्शनान् घोरान् उत्पातान् परिचिन्तयन्  
०३,१७६।०४१अ	दारुणं ह्य् अशिवं नादं शिवा दक्षिणतः स्थिता  
०३,१७६।०४१च्	दीप्तायां दिशि वित्रस्ता रौति तस्याश्रमस्य ह  
०३,१७६।०४२अ	एकपक्षाक्षिचरणा वर्तिका घोरदर्शना  
०३,१७६।०४२च्	रुधिरं वमन्ती ददृशे प्रत्यादित्यम् अपस्वरा  
०३,१७६।०४३अ	प्रववाव् अनिलो रूक्षश् चण्डः शर्करकर्षणः  
०३,१७६।०४३च्	अपसव्यानि सर्वाणि मृगपक्षिरुतानि च  
०३,१७६।०४४अ	पृष्ठतो वायसः कृष्णो याहि याहीति वाशति  
०३,१७६।०४४च्	मुहुर् मुहुः प्रस्फुरति दक्षिणो ऽस्य भुजस् तथा  
०३,१७६।०४५अ	हृदयं चरणश् चापि वामो ऽस्य परिवर्तते  
०३,१७६।०४५च्	सव्यस्याक्ष्णो विकारश् चाप्य् अनिष्टः समपद्यत  
०३,१७६।०४६अ	स धर्मराजो मेधावी शङ्कमानो महद् भयम्  
०३,१७६।०४६च्	द्रौपदीं परिपप्रच्छ क्व भीम इति भारत  
०३,१७६।०४७अ	शशंस तस्मै पाञ्चाली चिरयातं वृकोदरम्  
०३,१७६।०४७ब्*०८७८_०१	कथयाम् आस तत् सर्वं मृगान् हन्तुम् इतो गतम्  
०३,१७६।०४७ब्*०८७८_०२	तच् छ्रुत्वा त्वरितो राजा भृशम् उद्विग्नमानसः  
०३,१७६।०४७च्	स प्रतस्थे महाबाहुर् धौम्येन सहितो नृपः  
०३,१७६।०४८अ	द्रौपद्या रक्षणं कार्यम् इत्य् उवाच धनञ्जयम्  
०३,१७६।०४८च्	नकुलं सहदेवं च व्यादिदेश द्विजान् प्रति  
०३,१७६।०४९अ	स तस्य पदम् उन्नीय तस्माद् एवाश्रमात् प्रभुः  
०३,१७६।०४९ब्*०८७९_०१	मृगयाम् आस कौन्तेय भीमसेनं महावने  
०३,१७६।०४९ब्*०८७९_०२	स प्राचीं दिशम् आस्थाय महतो गजयूथपान्  
०३,१७६।०४९च्	ददर्श पृथिवीं चिह्नैर् भीमस्य परिचिह्निताम्  
०३,१७६।०४९द्*०८८०_०१	ततो मृगसहस्राणि मृगेन्द्राणां शतानि च  
०३,१७६।०४९द्*०८८०_०२	पतितानि वने दृष्ट्वा मार्गं तस्याविशन् नृपः  
०३,१७६।०५०अ	धावतस् तस्य वीरस्य मृगार्थे वातरंहसः  
०३,१७६।०५०च्	ऊरुवातविनिर्भग्नान् द्रुमान् व्यावर्जितान् पथि  
०३,१७६।०५१अ	स गत्वा तैस् तदा चिह्नैर् ददर्श गिरिगह्वरे  
०३,१७६।०५१ब्*०८८१_०१	रूक्षमारुतभूयिष्ठे निष्पत्रद्रुमसङ्कटे  
०३,१७६।०५१ब्*०८८१_०२	ईरिणे निर्जले देशे कण्टकिद्रुमसङ्कुले  
०३,१७६।०५१ब्*०८८१_०३	अश्मस्थाणुक्षुपाकीर्णे सुदुर्गे विषमोत्कटे  
०३,१७६।०५१च्	गृहीतं भुजगेन्द्रेण निश्चेष्टम् अनुजं तथा  
०३,१७७।००१	वैशम्पायन उवाच  
०३,१७७।००१अ	युधिष्ठिरस् तम् आसाद्य सर्पभोगाभिवेष्टितम्  
०३,१७७।००१च्	दयितं भ्रातरं वीरम् इदं वचनम् अब्रवीत्  
०३,१७७।००२अ	कुन्तीमातः कथम् इमाम् आपदं त्वम् अवाप्तवान्  
०३,१७७।००२च्	कश् चायं पर्वताभोगप्रतिमः पन्नगोत्तमः  
०३,१७७।००३अ	स धर्मराजम् आलक्ष्य भ्राता भ्रातरम् अग्रजम्  
०३,१७७।००३च्	कथयाम् आस तत् सर्वं ग्रहणादि विचेष्टितम्  
०३,१७७।००३द्*०८८२_००	भीम उवाच  
०३,१७७।००३द्*०८८२_०१	अयम् आर्य महासत्त्वो भक्षार्थं मां गृहीतवान्  
०३,१७७।००३द्*०८८२_०२	नहुषो नाम राजर्षिः प्राणवान् इव संस्थितः  
०३,१७७।००३द्*०८८२_०२	युधिष्ठिर उवाच  
०३,१७७।००३द्*०८८२_०३	मुच्यताम् अयम् आयुष्मन् भ्राता मे ऽमितविक्रमः  
०३,१७७।००३द्*०८८२_०४	सर्प उवाच  
०३,१७७।००३द्*०८८२_०४	वयम् आहारमन्यं ते दास्यामः क्षुन्निवारणम्  
०३,१७७।००३द्*०८८२_०५	आहारो राजपुत्रो ऽयं मया प्राप्तो मुखागतः  
०३,१७७।००३द्*०८८२_०६	गम्यतां नेह स्थातव्यं श्वो भवान् अपि मे भवेत्  
०३,१७७।००३द्*०८८२_०७	व्रतम् एतन् महाबाहो विषयं मम यो व्रजेत्  
०३,१७७।००३द्*०८८२_०८	स मे भक्षो भवेत् तात त्वं चापि विषये मम  
०३,१७७।००३द्*०८८२_०९	चिरेणाद्य मयाहारः प्राप्तो ऽयम् अनुजस् तव  
०३,१७७।००३द्*०८८२_१०	नाहम् एनं विमोक्ष्यामि न चान्यम् अभिकाङ्क्षये  
०३,१७७।००४	युधिष्ठिर उवाच  
०३,१७७।००४अ	देवो वा यदि वा दैत्य उरगो वा भवान् यदि  
०३,१७७।००४च्	सत्यं सर्प वचो ब्रूहि पृच्छति त्वां युधिष्ठिरः  
०३,१७७।००४द्*०८८३_०१	किमर्थं च त्वया ग्रस्तो भीमसेनो भुजङ्गम  
०३,१७७।००५अ	किम् आहृत्य विदित्वा वा प्रीतिस् ते स्याद् भुजङ्गम  
०३,१७७।००५च्	किम् आहारं प्रयच्छामि कथं मुञ्चेद् भवान् इमम्  
०३,१७७।००६	सर्प उवाच  
०३,१७७।००६अ	नहुषो नाम राजाहम् आसं पूर्वस् तवानघ  
०३,१७७।००६च्	प्रथितः पञ्चमः सोमाद् आयोः पुत्रो नराधिप  
०३,१७७।००७अ	क्रतुभिस् तपसा चैव स्वाध्यायेन दमेन च  
०३,१७७।००७च्	त्रैलोक्यैश्वर्यम् अव्यग्रं प्राप्तो विक्रमणेन च  
०३,१७७।००८अ	तद् ऐश्वर्यं समासाद्य दर्पो माम् अगमत् तदा  
०३,१७७।००८च्	सहस्रं हि द्विजातीनाम् उवाह शिबिकां मम  
०३,१७७।००९अ	ऐश्वर्यमदमत्तो ऽहम् अवमन्य ततो द्विजान्  
०३,१७७।००९च्	इमाम् अगस्त्येन दशाम् आनीतः पृथिवीपते  
०३,१७७।०१०अ	न तु माम् अजहात् प्रज्ञा यावद् अद्येति पाण्डव  
०३,१७७।०१०च्	तस्यैवानुग्रहाद् राजन्न् अगस्त्यस्य महात्मनः  
०३,१७७।०११अ	षष्ठे काले ममाहारः प्राप्तो ऽयम् अनुजस् तव  
०३,१७७।०११च्	नाहम् एनं विमोक्ष्यामि न चान्यम् अभिकामये  
०३,१७७।०१२अ	प्रश्नान् उच्चारितांस् तु त्वं व्याहरिष्यसि चेन् मम  
०३,१७७।०१२च्	अथ पश्चाद् विमोक्ष्यामि भ्रातरं ते वृकोदरम्  
०३,१७७।०१३	युधिष्ठिर उवाच  
०३,१७७।०१३अ	ब्रूहि सर्प यथाकामं प्रतिवक्ष्यामि ते वचः  
०३,१७७।०१३च्	अपि चेच् छक्नुयां प्रीतिम् आहर्तुं ते भुजङ्गम  
०३,१७७।०१४अ	वेद्यं यद् ब्राह्मणेनेह तद् भवान् वेत्ति केवलम्  
०३,१७७।०१४ब्*०८८४_०१	ब्रूहि यत् ते मया वाच्यं तत्त्वं धर्मभृतां वर  
०३,१७७।०१४च्	सर्पराज ततः श्रुत्वा प्रतिवक्ष्यामि ते वचः  
०३,१७७।०१४द्@०१९_००००	सर्प उवाच  
०३,१७७।०१४द्@०१९_०००१	धर्मं सर्वे प्रशंसन्ति देवा ब्रह्मर्षयस् तथा  
०३,१७७।०१४द्@०१९_०००२	तस्मात् समासतो धर्मं कथयस्व ममानघ  
०३,१७७।०१४द्@०१९_०००२	युधिष्ठिर उवाच  
०३,१७७।०१४द्@०१९_०००३	सत्यं दमस् तपः शौचं सन्तोषो ह्रीः क्षमार्जवम्  
०३,१७७।०१४द्@०१९_०००४	सर्प उवाच  
०३,१७७।०१४द्@०१९_०००४	ज्ञानं शमो दया ध्यानम् एष धर्मः सनातनः  
०३,१७७।०१४द्@०१९_०००५	किं सत्यं प्रोच्यते राजन् को दमः सम्प्रकीर्तितः  
०३,१७७।०१४द्@०१९_०००६	युधिष्ठिर उवाच  
०३,१७७।०१४द्@०१९_०००६	तपसो लक्षणं किं स्यात् किं तच् छौचम् उदाहृतम्  
०३,१७७।०१४द्@०१९_०००७	सत्यं भूतहितं प्रोक्तं मनसो दमनं दमः  
०३,१७७।०१४द्@०१९_०००८	तपः स्वधर्मवर्तित्वं शौचं सङ्करवर्जनम्  
०३,१७७।०१४द्@०१९_०००८	सर्प उवाच  
०३,१७७।०१४द्@०१९_०००९	सन्तोषः कः परः प्रोक्तः का च ह्रीः परिकीर्तिता  
०३,१७७।०१४द्@०१९_००१०	युधिष्ठिर उवाच  
०३,१७७।०१४द्@०१९_००१०	क्षमा च का परा प्रोक्ता किं चार्जवम् उदाहृतम्  
०३,१७७।०१४द्@०१९_००११	सन्तोषो विषयत्यागो ह्रीर् अकार्यनिवर्तनम्  
०३,१७७।०१४द्@०१९_००१२	सर्प उवाच  
०३,१७७।०१४द्@०१९_००१२	क्षमा द्वन्द्वसहिष्णुत्वम् आर्जवं समचित्तता  
०३,१७७।०१४द्@०१९_००१३	किं ज्ञानं प्रोच्यते राजन् कः शमश् च प्रकीर्तितः  
०३,१७७।०१४द्@०१९_००१४	दया च का परा प्रोक्ता किं च ध्यानम् उदाहृतम्  
०३,१७७।०१४द्@०१९_००१४	युधिष्ठिर उवाच  
०३,१७७।०१४द्@०१९_००१५	ज्ञानं तत्त्वार्थसम्बोधः शमश् चित्तप्रशान्तता  
०३,१७७।०१४द्@०१९_००१६	सर्प उवाच  
०३,१७७।०१४द्@०१९_००१६	दया भूतहितैषित्वं ध्यानं निर्विषयं मनः  
०३,१७७।०१४द्@०१९_००१७	कः शत्रुर् दुर्जयः पुंसां कश् च व्याधिर् अनन्तकः  
०३,१७७।०१४द्@०१९_००१८	युधिष्ठिर उवाच  
०३,१७७।०१४द्@०१९_००१८	कीदृशश् च स्मृतः साधुर् असाधुः कीदृशः स्मृतः  
०३,१७७।०१४द्@०१९_००१९	क्रोधस् तु दुर्जयः शत्रुर् लोभो व्याधिर् अनन्तकः  
०३,१७७।०१४द्@०१९_००२०	सर्वभूतहितः साधुर् असाधुर् निर्दयः स्मृतः  
०३,१७७।०१४द्@०१९_००२०	सर्प उवाच  
०३,१७७।०१४द्@०१९_००२१	को मोहः प्रोच्यते राजन् कश् च मानः प्रकीर्तितः  
०३,१७७।०१४द्@०१९_००२२	युधिष्ठिर उवाच  
०३,१७७।०१४द्@०१९_००२२	किम् आलस्यं च विज्ञेयं कश् च शोक इहोच्यते  
०३,१७७।०१४द्@०१९_००२३	मोहो धर्मविमूढत्वं मानस् त्व् आत्माभिमानिता  
०३,१७७।०१४द्@०१९_००२४	सर्प उवाच  
०३,१७७।०१४द्@०१९_००२४	धर्मनिष्क्रियतालस्यं शोकस् त्व् अज्ञानम् उच्यते  
०३,१७७।०१४द्@०१९_००२५	किं स्थैर्यं मुनिभिः प्रोक्तं किं तद् धैर्यम् उदाहृतम्  
०३,१७७।०१४द्@०१९_००२६	स्नानं च किं परं प्रोक्तं किं तद् दानम् इहोच्यते  
०३,१७७।०१४द्@०१९_००२६	युधिष्ठिर उवाच  
०३,१७७।०१४द्@०१९_००२७	स्वधर्मे स्थिरता स्थैर्यं धैर्यम् इन्द्रियनिग्रहः  
०३,१७७।०१४द्@०१९_००२८	सर्प उवाच  
०३,१७७।०१४द्@०१९_००२८	स्नानं मनोमलत्यागो दानं त्व् अभयदक्षिणा  
०३,१७७।०१४द्@०१९_००२९	कः पण्डितः पुमाञ् ज्ञेयः कश् च मूर्खो जनेश्वर  
०३,१७७।०१४द्@०१९_००३०	युधिष्ठिर उवाच  
०३,१७७।०१४द्@०१९_००३०	संसारहेतुः कश् चास्य हृत्तापः कः परस् तथा  
०३,१७७।०१४द्@०१९_००३१	धर्मात्मा पण्डितो ज्ञेयो नास्तिको मूर्ख उच्यते  
०३,१७७।०१४द्@०१९_००३२	कामः संसारहेतुश् च हृत्तापो मत्सरः परः  
०३,१७७।०१४द्@०१९_००३२	सर्प उवाच  
०३,१७७।०१४द्@०१९_००३३	को ऽहङ्कार इति प्रोक्तः कश् चिद् दम्भो जनेश्वर  
०३,१७७।०१४द्@०१९_००३४	युधिष्ठिर उवाच  
०३,१७७।०१४द्@०१९_००३४	अभ्यसूया च का प्रोक्ता किं तत् पैशुन्यम् उच्यते  
०३,१७७।०१४द्@०१९_००३५	मोहज्ञानम् अहङ्कारो दम्भो धर्मध्वजोच्छ्रयः  
०३,१७७।०१४द्@०१९_००३६	सर्प उवाच  
०३,१७७।०१४द्@०१९_००३६	धर्मद्वेषो ह्य् असूया च पैशुन्यं परदूषणम्  
०३,१७७।०१४द्@०१९_००३७	धर्मश् चार्थश् च कामश् च परस्परविरोधिनः  
०३,१७७।०१४द्@०१९_००३८	तेषां नित्यविरोधित्वात् क्व नु स्यात् सङ्गतं नृप  
०३,१७७।०१४द्@०१९_००३८	युधिष्ठिर उवाच  
०३,१७७।०१४द्@०१९_००३९	सन्तुष्टो भार्यया भर्ता भर्त्रा भार्या तथैव च  
०३,१७७।०१४द्@०१९_००४०	यस्मिन्न् एतत् कुले नित्यं कल्याणं तत्र वै ध्रुवम्  
०३,१७७।०१४द्@०१९_००४१	यदा भर्ता च भार्या च परस्परवशानुगौ  
०३,१७७।०१४द्@०१९_००४२	सर्प उवाच  
०३,१७७।०१४द्@०१९_००४२	तदा धर्मार्थकामानां त्रयाणाम् अपि सङ्गमः  
०३,१७७।०१४द्@०१९_००४३	जात्या कुलेन वृत्तेन स्वाध्यायेन श्रुतेन च  
०३,१७७।०१४द्@०१९_००४४	ब्राह्मण्यं केन भवति प्रब्रूह्य् एतद् विनिश्चयम्  
०३,१७७।०१४द्@०१९_००४४	युधिष्ठिर उवाच  
०३,१७७।०१४द्@०१९_००४५	न जातिर् न कुलं तात न स्वाध्यायः श्रुतं न च  
०३,१७७।०१४द्@०१९_००४६	कारणानि द्विजत्वस्य वृत्तम् एव तु कारणम्  
०३,१७७।०१४द्@०१९_००४७	अनेके मुनयस् तात तिर्यग्योनिसमाश्रिताः  
०३,१७७।०१४द्@०१९_००४८	स्वधर्माचारनिरता ब्रह्मलोकम् इतो गताः  
०३,१७७।०१४द्@०१९_००४९	बहुना किम् अधीतेन नटस्येव दुरात्मनः  
०३,१७७।०१४द्@०१९_००५०	तेनाधीतं श्रुतं तेन यो वृत्तम् अनुतिष्ठति  
०३,१७७।०१४द्@०१९_००५१	कपालस्थं यथा तोयं श्वदृतौ च यथा पयः  
०३,१७७।०१४द्@०१९_००५२	दुष्टं स्यात् स्थानदोषेण वृत्तहीने तथा श्रुतम्  
०३,१७७।०१४द्@०१९_००५३	वृत्तं यत्नेन रक्ष्यं स्याद् वित्तम् एति च याति च  
०३,१७७।०१४द्@०१९_००५४	अक्षीणो वित्ततः क्षीणो वृत्ततस् तु हतो हतः  
०३,१७७।०१४द्@०१९_००५५	किं कुलेनोपदिष्टेन विपुलेन दुरात्मनः  
०३,१७७।०१४द्@०१९_००५६	कृमयः किं न जायन्ते कुसुमेषु सुगन्धिषु  
०३,१७७।०१४द्@०१९_००५७	तस्माद् विद्धि महाराज वृत्तं ब्राह्मणलक्षणम्  
०३,१७७।०१४द्@०१९_००५८	चतुर्वेदो ऽपि दुर्वृत्तः शूद्रात् पापतरः स्मृतः  
०३,१७७।०१४द्@०१९_००५९	यो ऽग्निहोत्रपरो दान्तः सन्तोषनियतः शुचिः  
०३,१७७।०१४द्@०१९_००६०	तपःस्वाध्यायशीलश् च तं देवा ब्राह्मणं विदुः  
०३,१७७।०१४द्@०१९_००६१	सर्वद्वन्द्वसहो धीरः सर्वसङ्गविवर्जितः  
०३,१७७।०१४द्@०१९_००६२	सर्वभूतहितो मैत्रस् तं देवा ब्राह्मणं विदुः  
०३,१७७।०१४द्@०१९_००६३	येन केन चिद् आच्छन्नो येन केन चिद् आसितः  
०३,१७७।०१४द्@०१९_००६४	यत्रक्वचनशायी च तं देवा ब्राह्मणं विदुः  
०३,१७७।०१४द्@०१९_००६५	यो ऽहेर् इव गणाद् भीतो सन्मानान् मरणाद् इव  
०३,१७७।०१४द्@०१९_००६६	कुणपाद् इव च स्त्रीभ्यस् तं देवा ब्राह्मणं विदुः  
०३,१७७।०१५	सर्प उवाच  
०३,१७७।०१५अ	ब्राह्मणः को भवेद् राजन् वेद्यं किं च युधिष्ठिर  
०३,१७७।०१५च्	ब्रवीह्य् अतिमतिं त्वां हि वाक्यैर् अनुमिमीमहे  
०३,१७७।०१६	युधिष्ठिर उवाच  
०३,१७७।०१६अ	सत्यं दानं क्षमा शीलम् आनृशंस्यं दमो घृणा  
०३,१७७।०१६च्	दृश्यन्ते यत्र नागेन्द्र स ब्राह्मण इति स्मृतः  
०३,१७७।०१६द्*०८८५_०१	परेषां च गुणान्वेषी सततं पुरुषर्षभ  
०३,१७७।०१६द्*०८८५_०२	सतो ऽपि दोषान् राजेन्द्र न गृह्णाति कदा चन  
०३,१७७।०१६द्*०८८५_०३	दीनानुकम्पी सततं सततं साधुवत्सलः  
०३,१७७।०१६द्*०८८५_०४	सर्प उवाच  
०३,१७७।०१६द्*०८८५_०४	नित्यं दानरतश् चैव तं देवा ब्राह्मणं विदुः  
०३,१७७।०१६द्*०८८५_०५	यत्नेन ब्रूहि राजेन्द्र कः कालः श्राद्धदानयोः  
०३,१७७।०१६द्*०८८५_०६	युधिष्ठिर उवाच  
०३,१७७।०१६द्*०८८५_०६	प्रश्नं प्रश्नविदां श्रेष्ठ सर्ववित् त्वं मतो ऽसि मे  
०३,१७७।०१६द्*०८८५_०७	यत्र वै ब्राह्मणं पश्येच् छ्रोत्रियं ध्यानतत्परम्  
०३,१७७।०१६द्*०८८५_०८	सर्प उवाच  
०३,१७७।०१६द्*०८८५_०८	धनं मन्येद् विशिष्टं तु स कालः श्राद्धदानयोः  
०३,१७७।०१६द्*०८८५_०९	किं वेद्यं परमं राजञ् शंस मे त्वं युधिष्ठिर  
०३,१७७।०१६द्*०८८५_१०	सर्वज्ञो ऽसि महाबाहो वाक्यैर् अनुमिमीमहे  
०३,१७७।०१७अ	वेद्यं सर्प परं ब्रह्म निर्दुःखम् असुखं च यत्  
०३,१७७।०१७च्	यत्र गत्वा न शोचन्ति भवतः किं विवक्षितम्  
०३,१७७।०१८	सर्प उवाच  
०३,१७७।०१८अ	चातुर्वर्ण्यं प्रमाणं च सत्यं च ब्रह्म चैव ह  
०३,१७७।०१८च्	शूद्रेष्व् अपि च सत्यं च दानम् अक्रोध एव च  
०३,१७७।०१८ए	आनृशंस्यम् अहिंसा च घृणा चैव युधिष्ठिर  
०३,१७७।०१९अ	वेद्यं यच् चात्थ निर्दुःखम् असुखं च नराधिप  
०३,१७७।०१९च्	ताभ्यां हीनं पदं चान्यन् न तद् अस्तीति लक्षये  
०३,१७७।०१९द्*०८८६_०१	तांश् च सर्वान् अशेषेण कथयस्व नराधिप  
०३,१७७।०२०	युधिष्ठिर उवाच  
०३,१७७।०२०अ	शूद्रे चैतद् भवेल् लक्ष्यं द्विजे तच् च न विद्यते  
०३,१७७।०२०च्	न वै शूद्रो भवेच् छूद्रो ब्राह्मणो न च ब्राह्मणः  
०३,१७७।०२१अ	यत्रैतल् लक्ष्यते सर्प वृत्तं स ब्राह्मणः स्मृतः  
०३,१७७।०२१च्	यत्रैतन् न भवेत् सर्प तं शूद्रम् इति निर्दिशेत्  
०३,१७७।०२२अ	यत् पुनर् भवता प्रोक्तं न वेद्यं विद्यतेति ह  
०३,१७७।०२२च्	ताभ्यां हीनम् अतीत्यात्र पदं नास्तीति चेद् अपि  
०३,१७७।०२३अ	एवम् एतन् मतं सर्प ताभ्यां हीनं न विद्यते  
०३,१७७।०२३च्	यथा शीतोष्णयोर् मध्ये भवेन् नोष्णं न शीतता  
०३,१७७।०२४अ	एवं वै सुखदुःखाभ्यां हीनम् अस्ति पदं क्व चित्  
०३,१७७।०२४च्	एषा मम मतिः सर्प यथा वा मन्यते भवान्  
०३,१७७।०२५	सर्प उवाच  
०३,१७७।०२५अ	यदि ते वृत्ततो राजन् ब्राह्मणः प्रसमीक्षितः  
०३,१७७।०२५च्	व्यर्था जातिस् तदायुष्मन् कृतिर् यावन् न दृश्यते  
०३,१७७।०२६	युधिष्ठिर उवाच  
०३,१७७।०२६अ	जातिर् अत्र महासर्प मनुष्यत्वे महामते  
०३,१७७।०२६च्	सङ्करात् सर्ववर्णानां दुष्परीक्ष्येति मे मतिः  
०३,१७७।०२७अ	सर्वे सर्वास्व् अपत्यानि जनयन्ति यदा नराः  
०३,१७७।०२७च्	वाङ् मैथुनम् अथो जन्म मरणं च समं नृणाम्  
०३,१७७।०२८अ	इदम् आर्षं प्रमाणं च ये यजामह इत्य् अपि  
०३,१७७।०२८च्	तस्माच् छीलं प्रधानेष्टं विदुर् ये तत्त्वदर्शिनः  
०३,१७७।०२९अ	प्राङ् नाभिवर्धनात् पुंसो जातकर्म विधीयते  
०३,१७७।०२९ब्*०८८७_०१	ततस् तु नामकरणं ततश् चौलं विधीयते  
०३,१७७।०२९ब्*०८८७_०२	ततोपनयनं प्रोक्तं द्विजातीनां यथाविधि  
०३,१७७।०२९च्	तत्रास्य माता सावित्री पिता त्व् आचार्य उच्यते  
०३,१७७।०३०अ	वृत्त्या शूद्रसमो ह्य् एष यावद् वेदे न जायते  
०३,१७७।०३०च्	अस्मिन्न् एवं मतिद्वैधे मनुः स्वायम्भुवो ऽब्रवीत्  
०३,१७७।०३१अ	कृतकृत्याः पुनर् वर्णा यदि वृत्तं न विद्यते  
०३,१७७।०३१च्	सङ्करस् तत्र नागेन्द्र बलवान् प्रसमीक्षितः  
०३,१७७।०३२अ	यत्रेदानीं महासर्प संस्कृतं वृत्तम् इष्यते  
०३,१७७।०३२च्	तं ब्राह्मणम् अहं पूर्वम् उक्तवान् भुजगोत्तम  
०३,१७७।०३३	सर्प उवाच  
०३,१७७।०३३अ	श्रुतं विदितवेद्यस्य तव वाक्यं युधिष्ठिर  
०३,१७७।०३३च्	भक्षयेयम् अहं कस्माद् भ्रातरं ते वृकोदरम्  
०३,१७८।००१	युधिष्ठिर उवाच  
०३,१७८।००१अ	भवान् एतादृशो लोके वेदवेदाङ्गपारगः  
०३,१७८।००१च्	ब्रूहि किं कुर्वतः कर्म भवेद् गतिर् अनुत्तमा  
०३,१७८।००२	सर्प उवाच  
०३,१७८।००२अ	पात्रे दत्त्वा प्रियाण्य् उक्त्वा सत्यम् उक्त्वा च भारत  
०३,१७८।००२च्	अहिंसानिरतः स्वर्गं गच्छेद् इति मतिर् मम  
०३,१७८।००३	युधिष्ठिर उवाच  
०३,१७८।००३अ	दानाद् वा सर्प सत्याद् वा किम् अतो गुरु दृश्यते  
०३,१७८।००३च्	अहिंसाप्रिययोश् चैव गुरुलाघवम् उच्यताम्  
०३,१७८।००४	सर्प उवाच  
०३,१७८।००४अ	दाने रतत्वं सत्यं च अहिंसा प्रियम् एव च  
०३,१७८।००४च्	एषां कार्यगरीयस्त्वाद् दृश्यते गुरुलाघवम्  
०३,१७८।००५अ	कस्माच् चिद् दानयोगाद् धि सत्यम् एव विशिष्यते  
०३,१७८।००५च्	सत्यवाक्याच् च राजेन्द्र किं चिद् दानं विशिष्यते  
०३,१७८।००६अ	एवम् एव महेष्वास प्रियवाक्यान् महीपते  
०३,१७८।००६च्	अहिंसा दृश्यते गुर्वी ततश् च प्रियम् इष्यते  
०३,१७८।००७अ	एवम् एतद् भवेद् राजन् कार्यापेक्षम् अनन्तरम्  
०३,१७८।००७च्	यद् अभिप्रेतम् अन्यत् ते ब्रूहि यावद् ब्रवीम्य् अहम्  
०३,१७८।००८	युधिष्ठिर उवाच  
०३,१७८।००८अ	कथं स्वर्गे गतिः सर्प कर्मणां च फलं ध्रुवम्  
०३,१७८।००८च्	अशरीरस्य दृश्येत विषयांश् च ब्रवीहि मे  
०३,१७८।००९	सर्प उवाच  
०३,१७८।००९अ	तिस्रो वै गतयो राजन् परिदृष्टाः स्वकर्मभिः  
०३,१७८।००९च्	मानुष्यं स्वर्गवासश् च तिर्यग्योनिश् च तत् त्रिधा  
०३,१७८।०१०अ	तत्र वै मानुषाल् लोकाद् दानादिभिर् अतन्द्रितः  
०३,१७८।०१०च्	अहिंसार्थसमायुक्तैः कारणैः स्वर्गम् अश्नुते  
०३,१७८।०११अ	विपरीतैश् च राजेन्द्र कारणैर् मानुषो भवेत्  
०३,१७८।०११च्	तिर्यग्योनिस् तथा तात विशेषश् चात्र वक्ष्यते  
०३,१७८।०१२अ	कामक्रोधसमायुक्तो हिंसालोभसमन्वितः  
०३,१७८।०१२च्	मनुष्यत्वात् परिभ्रष्टस् तिर्यग्योनौ प्रसूयते  
०३,१७८।०१३अ	तिर्यग्योन्यां पृथग्भावो मनुष्यत्वे विधीयते  
०३,१७८।०१३च्	गवादिभ्यस् तथाश्वेभ्यो देवत्वम् अपि दृश्यते  
०३,१७८।०१४अ	सो ऽयम् एता गतीः सर्वा जन्तुश् चरति कार्यवान्  
०३,१७८।०१४च्	नित्ये महति चात्मानम् अवस्थापयते नृप  
०३,१७८।०१५अ	जातो जातश् च बलवान् भुङ्क्ते चात्मा स देहवान्  
०३,१७८।०१५च्	फलार्थस् तात निष्पृक्तः प्रजालक्षणभावनः  
०३,१७८।०१६	युधिष्ठिर उवाच  
०३,१७८।०१६अ	शब्दे स्पर्शे च रूपे च तथैव रसगन्धयोः  
०३,१७८।०१६च्	तस्याधिष्ठानम् अव्यग्रं ब्रूहि सर्प यथातथम्  
०३,१७८।०१७अ	किं न गृह्णासि विषयान् युगपत् त्वं महामते  
०३,१७८।०१७च्	एतावद् उच्यतां चोक्तं सर्वं पन्नगसत्तम  
०३,१७८।०१८	सर्प उवाच  
०३,१७८।०१८अ	यद् आत्मद्रव्यम् आयुष्मन् देहसंश्रयणान्वितम्  
०३,१७८।०१८च्	करणाधिष्ठितं भोगान् उपभुङ्क्ते यथाविधि  
०३,१७८।०१९अ	ज्ञानं चैवात्र बुद्धिश् च मनश् च भरतर्षभ  
०३,१७८।०१९च्	तस्य भोगाधिकरणे करणानि निबोध मे  
०३,१७८।०२०अ	मनसा तात पर्येति क्रमशो विषयान् इमान्  
०३,१७८।०२०च्	विषयायतनस्थेन भूतात्मा क्षेत्रनिःसृतः  
०३,१७८।०२१अ	अत्र चापि नरव्याघ्र मनो जन्तोर् विधीयते  
०३,१७८।०२१च्	तस्माद् युगपद् अस्यात्र ग्रहणं नोपपद्यते  
०३,१७८।०२२अ	स आत्मा पुरुषव्याघ्र भ्रुवोर् अन्तरम् आश्रितः  
०३,१७८।०२२च्	द्रव्येषु सृजते बुद्धिं विविधेषु परावराम्  
०३,१७८।०२३अ	बुद्धेर् उत्तरकालं च वेदना दृश्यते बुधैः  
०३,१७८।०२३च्	एष वै राजशार्दूल विधिः क्षेत्रज्ञभावनः  
०३,१७८।०२४	युधिष्ठिर उवाच  
०३,१७८।०२४अ	मनसश् चापि बुद्धेश् च ब्रूहि मे लक्षणं परम्  
०३,१७८।०२४च्	एतद् अध्यात्मविदुषां परं कार्यं विधीयते  
०३,१७८।०२५	सर्प उवाच  
०३,१७८।०२५अ	बुद्धिर् आत्मानुगा तात उत्पातेन विधीयते  
०३,१७८।०२५च्	तदाश्रिता हि सञ्ज्ञैषा विधिस् तस्यैषणे भवेत्  
०३,१७८।०२६अ	बुद्धेर् गुणविधिर् नास्ति मनस् तु गुणवद् भवेत्  
०३,१७८।०२६च्	बुद्धिर् उत्पद्यते कार्ये मनस् तूत्पन्नम् एव हि  
०३,१७८।०२७अ	एतद् विशेषणं तात मनोबुद्ध्योर् मयेरितम्  
०३,१७८।०२७च्	त्वम् अप्य् अत्राभिसम्बुद्धः कथं वा मन्यते भवान्  
०३,१७८।०२८	युधिष्ठिर उवाच  
०३,१७८।०२८अ	अहो बुद्धिमतां श्रेष्ठ शुभा बुद्धिर् इयं तव  
०३,१७८।०२८च्	विदितं वेदितव्यं ते कस्मान् माम् अनुपृच्छसि  
०३,१७८।०२८द्@०२०_००००	सर्प उवाच  
०३,१७८।०२८द्@०२०_०००१	उक्तास् ते सर्वशस् तात प्रश्नाः प्रश्नविदां वर  
०३,१७८।०२८द्@०२०_०००२	वैशम्पायन उवाच  
०३,१७८।०२८द्@०२०_०००२	इदानीम् एष मुञ्चामि भ्रातरं ते वृकोदरम्  
०३,१७८।०२८द्@०२०_०००३	नहुषेण ततो मुक्तं भीमम् आश्लिष्य सोदरम्  
०३,१७८।०२८द्@०२०_०००४	युधिष्ठिरो ऽपि धर्मात्मा नहुषं प्रत्यपूजयत्  
०३,१७८।०२८द्@०२०_०००५	नहुषो ऽपि मुनेः शापाद् विमुक्तः प्रीतमानसः  
०३,१७८।०२८द्@०२०_०००६	दिव्यरूपधरः श्रीमान् प्रत्युवाच युधिष्ठिरम्  
०३,१७८।०२८द्@०२०_०००७	सम्भाष्यं साधुभिः पुण्यम् इति वै वैदिकी श्रुतिः  
०३,१७८।०२८द्@०२०_०००८	सर्पत्वात् पश्य मुक्तो ऽहं त्वया सम्भाष्य साधुना  
०३,१७८।०२८द्@०२०_०००९	धर्मं किल नराः कृत्वा लभन्ते सत्सुतान् इह  
०३,१७८।०२८द्@०२०_००१०	धर्मेण कः कृतो धर्मो येन लब्धो भवान् सुतः  
०३,१७८।०२८द्@०२०_००११	न केवलं प्रजा धन्या यासां राजन् नृपो भवान्  
०३,१७८।०२८द्@०२०_००१२	धर्मो ऽपि धन्यो धर्मज्ञ यस्य पुत्रस् त्वम् ईदृशः  
०३,१७८।०२८द्@०२०_००१३	दृष्टाः श्रुताश् च बहवो नृपा धर्मपरायणाः  
०३,१७८।०२८द्@०२०_००१४	युधिष्ठिर उवाच  
०३,१७८।०२८द्@०२०_००१४	न श्रुतो न च दृष्टो मे धर्मज्ञस् त्वादृशो नृपः  
०३,१७८।०२८द्@०२०_००१५	सभाग्यो ऽहं महाभाग यस्य तुष्टो भवान् गुणैः  
०३,१७८।०२८द्@०२०_००१६	नासभाग्यस्य तुष्यन्ति देवकल्पा भवादृशाः  
०३,१७८।०२८द्@०२०_००१७	किं तु कौतूहलं तात मम पार्थिवसत्तम  
०३,१७८।०२८द्@०२०_००१८	अतः पृच्छामि सौहार्दात् त्वाम् अहं नाभ्यसूयया  
०३,१७८।०२८द्@०२०_००१९	सर्वशास्त्रार्थतत्त्वज्ञं त्रैलोक्येश्वरपूजितम्  
०३,१७८।०२८द्@०२०_००२०	नहुष उवाच  
०३,१७८।०२८द्@०२०_००२०	कथं त्वाम् आविशन् मोहः प्राकृतं पुरुषं यथा  
०३,१७८।०२८द्@०२०_००२१	श्रुतशीलादिभिर् युक्तं धार्मिकं तपसि स्थितम्  
०३,१७८।०२८द्@०२०_००२२	सुप्राज्ञम् अपि कौन्तेय ऋद्धिर् मोहयते नरम्  
०३,१७८।०२८द्@०२०_००२३	हीनाभिजनवृत्तो ऽपि न स राजास्ति कश् चन  
०३,१७८।०२८द्@०२०_००२४	यस्य चेतसि राजेन्द्र करोति न मदः पदम्  
०३,१७८।०२८द्@०२०_००२५	यथाग्नौ ध्रुवम् उष्णत्वम् अनिले चलनं यथा  
०३,१७८।०२८द्@०२०_००२६	यथा शशिनि शीतत्वं तथैश्वर्ये ध्रुवो मदः  
०३,१७८।०२८द्@०२०_००२७	ऐश्वर्यतिमिरं चक्षुर् न तत् पश्यति निर्मलम्  
०३,१७८।०२८द्@०२०_००२८	पश्चाद् विमलतां याति विनिपाताञ्जनाञ्जितम्  
०३,१७८।०२८द्@०२०_००२९	वर्तमानः सुखे स्वर्गे नावैतीति मतिर् मम  
०३,१७८।०२८द्@०२०_००३०	सो ऽहम् ऐश्वर्यमोहेन यदाविष्टो युधिष्ठिर  
०३,१७८।०२८द्@०२०_००३१	पतितः प्रतिसम्बुद्धः साम्प्रतं बोधयामि वः  
०३,१७८।०२८द्@०२०_००३२	लोकद्वयहितं वक्तुं ज्ञातुं को वा न पण्डितः  
०३,१७८।०२८द्@०२०_००३३	तत्क्रियानुविधानत्वे मुनयो ऽपि न पण्डिताः  
०३,१७८।०२८द्@०२०_००३४	तस्माल् लोकद्वयस्येष्टं कर्तव्यं ते नराधिप  
०३,१७८।०२८द्@०२०_००३५	गुह्यम् एतन् महाबाहो कथितं ते मयाखिलम्  
०३,१७८।०२८द्@०२०_००३६	द्विजाश् च नावमन्तव्यास् त्रैलोक्येश्वरपूजिताः  
०३,१७८।०२८द्@०२०_००३७	देववत् पूजनीयाश् च दानमानार्चनादिभिः  
०३,१७८।०२८द्@०२०_००३८	यैः कृतः सर्वभक्षो ऽग्निर् अपेयश् च महोदधिः  
०३,१७८।०२८द्@०२०_००३९	क्षयी चापादितश् चन्द्रः को न नश्येत् प्रकोप्य तान्  
०३,१७८।०२८द्@०२०_००४०	लोकान् अन्यान् सृजेयुर् ये लोकपालांश् च कोपिताः  
०३,१७८।०२८द्@०२०_००४१	देवान् कुर्युर् अदेवांश् च कः क्षुण्वंस् तान् समृध्नुयात्  
०३,१७८।०२८द्@०२०_००४२	यान् उपाश्रित्य तिष्ठन्ति लोका देवाश् च सर्वदा  
०३,१७८।०२८द्@०२०_००४३	ब्रह्म चैव धनं येषां को हिंस्यात् ताञ् जिजीविषुः  
०३,१७८।०२८द्@०२०_००४४	प्रणीतश् चाप्रणीतश् च यथाग्निर् दैवतं महत्  
०३,१७८।०२८द्@०२०_००४५	एवं विद्वान् अविद्वांश् च ब्राह्मणो दैवतं परम्  
०३,१७८।०२९अ	सर्वज्ञं त्वां कथं मोह आविशत् स्वर्गवासिनम्  
०३,१७८।०२९ब्*०८८८_०१	कथं च सर्पतां यातो भवान् व्याख्यातुम् अर्हति  
०३,१७८।०२९च्	एवम् अद्भुतकर्माणम् इति मे संशयो महान्  
०३,१७८।०३०	सर्प उवाच  
०३,१७८।०३०अ	सुप्रज्ञम् अपि चेच् छूरम् ऋद्धिर् मोहयते नरम्  
०३,१७८।०३०च्	वर्तमानः सुखे सर्वो नावैतीति मतिर् मम  
०३,१७८।०३१अ	सो ऽहम् ऐश्वर्यमोहेन मदाविष्टो युधिष्ठिर  
०३,१७८।०३१च्	पतितः प्रतिसम्बुद्धस् त्वां तु सम्बोधयाम्य् अहम्  
०३,१७८।०३२अ	कृतं कार्यं महाराज त्वया मम परन्तप  
०३,१७८।०३२च्	क्षीणः शापः सुकृच्छ्रो मे त्वया सम्भाष्य साधुना  
०३,१७८।०३३अ	अहं हि दिवि दिव्येन विमानेन चरन् पुरा  
०३,१७८।०३३च्	अभिमानेन मत्तः सन् कं चिन् नान्यम् अचिन्तयम्  
०३,१७८।०३४अ	ब्रह्मर्षिदेवगन्धर्वयक्षराक्षसकिन्नराः  
०३,१७८।०३४च्	करान् मम प्रयच्छन्ति सर्वे त्रैलोक्यवासिनः  
०३,१७८।०३५अ	चक्षुषा यं प्रपश्यामि प्राणिनं पृथिवीपते  
०३,१७८।०३५च्	तस्य तेजो हराम्य् आशु तद् धि दृष्टिबलं मम  
०३,१७८।०३६अ	ब्रह्मर्षीणां सहस्रं हि उवाह शिबिकां मम  
०३,१७८।०३६च्	स माम् अपनयो राजन् भ्रंशयाम् आस वै श्रियः  
०३,१७८।०३७अ	तत्र ह्य् अगस्त्यः पादेन वहन् स्पृष्टो मया मुनिः  
०३,१७८।०३७च्	अदृष्टेन ततो ऽस्म्य् उक्तो ध्वंस सर्पेति वै रुषा  
०३,१७८।०३८अ	ततस् तस्माद् विमानाग्रात् प्रच्युतश् च्युतभूषणः  
०३,१७८।०३८च्	प्रपतन् बुबुधे ऽऽत्मानं व्यालीभूतम् अधोमुखम्  
०३,१७८।०३९अ	अयाचं तम् अहं विप्रं शापस्यान्तो भवेद् इति  
०३,१७८।०३९च्	अज्ञानात् सम्प्रवृत्तस्य भगवन् क्षन्तुम् अर्हसि  
०३,१७८।०४०अ	ततः स माम् उवाचेदं प्रपतन्तं कृपान्वितः  
०३,१७८।०४०च्	युधिष्ठिरो धर्मराजः शापात् त्वां मोक्षयिष्यति  
०३,१७८।०४१अ	अभिमानस्य घोरस्य बलस्य च नराधिप  
०३,१७८।०४१च्	फले क्षीणे महाराज फलं पुण्यम् अवाप्स्यसि  
०३,१७८।०४२अ	ततो मे विस्मयो जातस् तद् दृष्ट्वा तपसो बलम्  
०३,१७८।०४२च्	ब्रह्म च ब्राह्मणत्वं च येन त्वाहम् अचूचुदम्  
०३,१७८।०४३अ	सत्यं दमस् तपो योगम् अहिंसा दाननित्यता  
०३,१७८।०४३च्	साधकानि सदा पुंसां न जातिर् न कुलं नृप  
०३,१७८।०४४अ	अरिष्ट एष ते भ्राता भीमो मुक्तो महाभुजः  
०३,१७८।०४४च्	स्वस्ति ते ऽस्तु महाराज गमिष्यामि दिवं पुनः  
०३,१७८।०४४द्*०८८९_०१	स चायं पुरुषव्याघ्र कालः पुण्य उपस्थितः  
०३,१७८।०४४द्*०८८९_०२	तद् अस्मात् कारणात् पार्थ कार्यं मम महत् कृतम्  
०३,१७८।०४५	वैशम्पायन उवाच  
०३,१७८।०४५*०८९०_०१	ततस् तस्मिन् मुहूर्ते तु विमानं कामगामि वै  
०३,१७८।०४५*०८९०_०२	अवपातेन महता तत्रावापतद् उत्तमम्  
०३,१७८।०४५अ	इत्य् उक्त्वाजगरं देहं त्यक्त्वा स नहुषो नृपः  
०३,१७८।०४५च्	दिव्यं वपुः समास्थाय गतस् त्रिदिवम् एव ह  
०३,१७८।०४६अ	युधिष्ठिरो ऽपि धर्मात्मा भ्रात्रा भीमेन सङ्गतः  
०३,१७८।०४६च्	धौम्येन सहितः श्रीमान् आश्रमं पुनर् अभ्यगात्  
०३,१७८।०४७अ	ततो द्विजेभ्यः सर्वेभ्यः समेतेभ्यो यथातथम्  
०३,१७८।०४७च्	कथयाम् आस तत् सर्वं धर्मराजो युधिष्ठिरः  
०३,१७८।०४८अ	तच् छ्रुत्वा ते द्विजाः सर्वे भ्रातरश् चास्य ते त्रयः  
०३,१७८।०४८च्	आसन् सुव्रीडिता राजन् द्रौपदी च यशस्विनी  
०३,१७८।०४९अ	ते तु सर्वे द्विजश्रेष्ठाः पाण्डवानां हितेप्सया  
०३,१७८।०४९च्	मैवम् इत्य् अब्रुवन् भीमं गर्हयन्तो ऽस्य साहसम्  
०३,१७८।०५०अ	पाण्डवास् तु भयान् मुक्तं प्रेक्ष्य भीमं महाबलम्  
०३,१७८।०५०च्	हर्षम् आहारयां चक्रुर् विजह्रुश् च मुदा युताः  
०३,१७९।००१	वैशम्पायन उवाच  
०३,१७९।००१अ	निदाघान्तकरः कालः सर्वभूतसुखावहः  
०३,१७९।००१च्	तत्रैव वसतां तेषां प्रावृट् समभिपद्यत  
०३,१७९।००२अ	छादयन्तो महाघोषाः खं दिशश् च बलाहकाः  
०३,१७९।००२च्	प्रववर्षुर् दिवारात्रम् असिताः सततं तदा  
०३,१७९।००३अ	तपात्ययनिकेताश् च शतशो ऽथ सहस्रशः  
०३,१७९।००३च्	अपेतार्कप्रभाजालाः सविद्युद्विमलप्रभाः  
०३,१७९।००४अ	विरूढशष्पा पृथिवी मत्तदंशसरीसृपा  
०३,१७९।००४च्	बभूव पयसा सिक्ता शान्तधूमरजो ऽरुणा  
०३,१७९।००५अ	न स्म प्रज्ञायते किं चिद् अम्भसा समवस्तृते  
०३,१७९।००५च्	समं वा विषमं वापि नद्यो वा स्थावराणि वा  
०३,१७९।००६अ	क्षुब्धतोया महाघोषाः श्वसमाना इवाशुगाः  
०३,१७९।००६च्	सिन्धवः शोभयां चक्रुः काननानि तपात्यये  
०३,१७९।००७अ	नदतां काननान्तेषु श्रूयन्ते विविधाः स्वनाः  
०३,१७९।००७च्	वृष्टिभिस् ताड्यमानानां वराहमृगपक्षिणाम्  
०३,१७९।००८अ	स्तोककाः शिखिनश् चैव पुंस्कोकिलगणैः सह  
०३,१७९।००८च्	मत्ताः परिपतन्ति स्म दर्दुराश् चैव दर्पिताः  
०३,१७९।००९अ	तथा बहुविधाकारा प्रावृण् मेघानुनादिता  
०३,१७९।००९च्	अभ्यतीता शिवा तेषां चरतां मरुधन्वसु  
०३,१७९।०१०अ	क्रौञ्चहंसगणाकीर्णा शरत् प्रणिहिताभवत्  
०३,१७९।०१०च्	रूढकक्षवनप्रस्था प्रसन्नजलनिम्नगा  
०३,१७९।०११अ	विमलाकाशनक्षत्रा शरत् तेषां शिवाभवत्  
०३,१७९।०११च्	मृगद्विजसमाकीर्णा पाण्डवानां महात्मनाम्  
०३,१७९।०१२अ	पश्यन्तः शान्तरजसः क्षपा जलदशीतलाः  
०३,१७९।०१२च्	ग्रहनक्षत्रसङ्घैश् च सोमेन च विराजिताः  
०३,१७९।०१३अ	कुमुदैः पुण्डरीकैश् च शीतवारिधराः शिवाः  
०३,१७९।०१३च्	नदीः पुष्करिणीश् चैव ददृशुः समलङ्कृताः  
०३,१७९।०१४अ	आकाशनीकाशतटां नीपनीवारसङ्कुलाम्  
०३,१७९।०१४च्	बभूव चरतां हर्षः पुण्यतीर्थां सरस्वतीम्  
०३,१७९।०१५अ	ते वै मुमुदिरे वीराः प्रसन्नसलिलां शिवाम्  
०३,१७९।०१५च्	पश्यन्तो दृढधन्वानः परिपूर्णां सरस्वतीम्  
०३,१७९।०१६अ	तेषां पुण्यतमा रात्रिः पर्वसन्धौ स्म शारदी  
०३,१७९।०१६च्	तत्रैव वसताम् आसीत् कार्त्तिकी जनमेजय  
०३,१७९।०१७अ	पुण्यकृद्भिर् महासत्त्वैस् तापसैः सह पाण्डवाः  
०३,१७९।०१७च्	तत् सर्वं भरतश्रेष्ठाः समूहुर् योगम् उत्तमम्  
०३,१७९।०१८अ	तमिस्राभ्युदये तस्मिन् धौम्येन सह पाण्डवाः  
०३,१७९।०१८च्	सूतैः पौरोगवैश् चैव काम्यकं प्रययुर् वनम्  
०३,१८०।००१	वैशम्पायन उवाच  
०३,१८०।००१अ	काम्यकं प्राप्य कौन्तेया युधिष्ठिरपुरोगमाः  
०३,१८०।००१च्	कृतातिथ्या मुनिगणैर् निषेदुः सह कृष्णया  
०३,१८०।००२अ	ततस् तान् परिविश्वस्तान् वसतः पाण्डुनन्दनान्  
०३,१८०।००२च्	ब्राह्मणा बहवस् तत्र समन्तात् पर्यवारयन्  
०३,१८०।००३अ	अथाब्रवीद् द्विजः कश् चिद् अर्जुनस्य प्रियः सखा  
०३,१८०।००३च्	एष्यतीह महाबाहुर् वशी शौरिर् उदारधीः  
०३,१८०।००४अ	विदिता हि हरेर् यूयम् इहायाताः कुरूद्वहाः  
०३,१८०।००४च्	सदा हि दर्शनाकाङ्क्षी श्रेयो ऽन्वेषी च वो हरिः  
०३,१८०।००५अ	बहुवत्सरजीवी च मार्कण्डेयो महातपाः  
०३,१८०।००५च्	स्वाध्यायतपसा युक्तः क्षिप्रं युष्मान् समेष्यति  
०३,१८०।००६अ	तथैव तस्य ब्रुवतः प्रत्यदृष्यत केशवः  
०३,१८०।००६च्	सैन्यसुग्रीवयुक्तेन रथेन रथिनां वरः  
०३,१८०।००७अ	मघवान् इव पौलोम्या सहितः सत्यभामया  
०३,१८०।००७च्	उपायाद् देवकीपुत्रो दिदृक्षुः कुरुसत्तमान्  
०३,१८०।००८अ	अवतीर्य रथात् कृष्णो धर्मराजं यथाविधि  
०३,१८०।००८च्	ववन्दे मुदितो धीमान् भीमं च बलिनां वरम्  
०३,१८०।००९अ	पूजयाम् आस धौम्यं च यमाभ्याम् अभिवादितः  
०३,१८०।००९च्	परिष्वज्य गुडाकेशं द्रौपदीं पर्यसान्त्वयत्  
०३,१८०।०१०अ	स दृष्ट्वा फल्गुनं वीरं चिरस्य प्रियम् आगतम्  
०३,१८०।०१०च्	पर्यष्वजत दाशार्हः पुनः पुनर् अरिन्दमम्  
०३,१८०।०११अ	तथैव सत्यभामापि द्रौपदीं परिषस्वजे  
०३,१८०।०११च्	पाण्डवानां प्रियां भार्यां कृष्णस्य महिषी प्रिया  
०३,१८०।०१२अ	ततस् ते पाण्डवाः सर्वे सभार्याः सपुरोहिताः  
०३,१८०।०१२च्	आनर्चुः पुण्डरीकाक्षं परिवव्रुश् च सर्वशः  
०३,१८०।०१३अ	कृष्णस् तु पार्थेन समेत्य विद्वान्; धनञ्जयेनासुरतर्जनेन  
०३,१८०।०१३च्	बभौ यथा भूतपतिर् महात्मा; समेत्य साक्षाद् भगवान् गुहेन  
०३,१८०।०१४अ	ततः समस्तानि किरीटमाली; वनेषु वृत्तानि गदाग्रजाय  
०३,१८०।०१४च्	उक्त्वा यथावत् पुनर् अन्वपृच्छत्; कथं सुभद्रा च तथाभिमन्युः  
०३,१८०।०१५अ	स पूजयित्वा मधुहा यथावत्; पार्थांश् च कृष्णां च पुरोहितं च  
०३,१८०।०१५च्	उवाच राजानम् अभिप्रशंसन्; युधिष्ठिरं तत्र सहोपविश्य  
०३,१८०।०१६अ	धर्मः परः पाण्डव राज्यलाभात्; तस्यार्थम् आहुस् तप एव राजन्  
०३,१८०।०१६च्	सत्यार्जवाभ्यां चरता स्वधर्मं; जितस् तवायं च परश् च लोकः  
०३,१८०।०१७अ	अधीतम् अग्रे चरता व्रतानि; सम्यग् धनुर्वेदम् अवाप्य कृत्स्नम्  
०३,१८०।०१७च्	क्षात्रेण धर्मेण वसूनि लब्ध्वा; सर्वे ह्य् अवाप्ताः क्रतवः पुराणाः  
०३,१८०।०१८अ	न ग्राम्यधर्मेषु रतिस् तवास्ति; कामान् न किं चित् कुरुषे नरेन्द्र  
०३,१८०।०१८च्	न चार्थलोभात् प्रजहासि धर्मं; तस्मात् स्वभावाद् असि धर्मराजः  
०३,१८०।०१९अ	दानं च सत्यं च तपश् च राजञ्; श्रद्धा च शान्तिश् च धृतिः क्षमा च  
०३,१८०।०१९ब्*०८९१_०१	आपत्स्व् अपि त्वं न जहासि राजन्  
०३,१८०।०१९च्	अवाप्य राष्ट्राणि वसूनि भोगान्; एषा परा पार्थ सदा रतिस् ते  
०३,१८०।०२०अ	यदा जनौघः कुरुजाङ्गलानां; कृष्णां सभायाम् अवशाम् अपश्यत्  
०३,१८०।०२०च्	अपेतधर्मव्यवहारवृत्तं; सहेत तत् पाण्डव कस् त्वद् अन्यः  
०३,१८०।०२१अ	असंशयं सर्वसमृद्धकामः; क्षिप्रं प्रजाः पालयितासि सम्यक्  
०३,१८०।०२१च्	इमे वयं निग्रहणे कुरूणां; यदि प्रतिज्ञा भवतः समाप्ता  
०३,१८०।०२२अ	धौम्यं च कृष्णां च युधिष्ठिरं च; यमौ च भीमं च दशार्हसिंहः  
०३,१८०।०२२च्	उवाच दिष्ट्या भवतां शिवेन; प्राप्तः किरीटी मुदितः कृतास्त्रः  
०३,१८०।०२३अ	प्रोवाच कृष्णाम् अपि याज्ञसेनीं; दशार्हभर्ता सहितः सुहृद्भिः  
०३,१८०।०२३ब्*०८९२_०१	दिष्ट्या समग्रासि धनञ्जयेन  
०३,१८०।०२३ब्*०८९२_०२	समागतेत्य् एवम् उवाच कृष्णः  
०३,१८०।०२३च्	कृष्णे धनुर्वेदरतिप्रधानाः; सत्यव्रतास् ते शिशवः सुशीलाः  
०३,१८०।०२३ए	सद्भिः सदैवाचरितं समाधिं; चरन्ति पुत्रास् तव याज्ञसेनि  
०३,१८०।०२४अ	राज्येन राष्ट्रैश् च निमन्त्र्यमाणाः; पित्रा च कृष्णे तव सोदरैश् च  
०३,१८०।०२४च्	न यज्ञसेनस्य न मातुलानां; गृहेषु बाला रतिम् आप्नुवन्ति  
०३,१८०।०२५अ	आनर्तम् एवाभिमुखाः शिवेन; गत्वा धनुर्वेदरतिप्रधानाः  
०३,१८०।०२५च्	तवात्मजा वृष्णिपुरं प्रविश्य; न दैवतेभ्यः स्पृहयन्ति कृष्णे  
०३,१८०।०२६अ	यथा त्वम् एवार्हसि तेषु वृत्तिं; प्रयोक्तुम् आर्या च यथैव कुन्ती  
०३,१८०।०२६च्	तेष्व् अप्रमादेन सदा करोति; तथा च भूयश् च तथा सुभद्रा  
०३,१८०।०२७अ	यथानिरुद्धस्य यथाभिमन्योर्; यथा सुनीथस्य यथैव भानोः  
०३,१८०।०२७च्	तथा विनेता च गतिश् च कृष्णे; तवात्मजानाम् अपि रौक्मिणेयः  
०३,१८०।०२८अ	गदासिचर्मग्रहणेषु शूरान्; अस्त्रेषु शिक्षासु रथाश्वयाने  
०३,१८०।०२८च्	सम्यग् विनेता विनयत्य् अतन्द्रीस्; तांश् चाभिमन्युः सततं कुमारः  
०३,१८०।०२९अ	स चापि सम्यक् प्रणिधाय शिक्षाम्; अस्त्राणि चैषां गुरुवत् प्रदाय  
०३,१८०।०२९च्	तवात्मजानां च तथाभिमन्योः; पराक्रमैस् तुष्यति रौक्मिणेयः  
०३,१८०।०३०अ	यदा विहारं प्रसमीक्षमाणाः; प्रयान्ति पुत्रास् तव याज्ञसेनि  
०३,१८०।०३०च्	एकैकम् एषाम् अनुयान्ति तत्र; रथाश् च यानानि च दन्तिनश् च  
०३,१८०।०३१अ	अथाब्रवीद् धर्मराजं तु कृष्णो; दशार्हयोधाः कुकुरान्धकाश् च  
०३,१८०।०३१च्	एते निदेशं तव पालयन्ति; तिष्ठन्ति यत्रेच्छसि तत्र राजन्  
०३,१८०।०३१द्*०८९३_०१	योधास् तवार्थेषु नरेन्द्रयन्ता  
०३,१८०।०३१द्*०८९३_०२	कुर्वन्तु कार्यं सरथाः सनागाः  
०३,१८०।०३२अ	आवर्ततां कार्मुकवेगवाता; हलायुधप्रग्रहणा मधूनाम्  
०३,१८०।०३२च्	सेना तवार्थेषु नरेन्द्र यत्ता; ससादिपत्त्यश्वरथा सनागा  
०३,१८०।०३३अ	प्रस्थाप्यतां पाण्डव धार्तराष्ट्रः; सुयोधनः पापकृतां वरिष्ठः  
०३,१८०।०३३च्	स सानुबन्धः ससुहृद्गणश् च; सौभस्य सौभाधिपतेश् च मार्गम्  
०३,१८०।०३४अ	कामं तथा तिष्ठ नरेन्द्र तस्मिन्; यथा कृतस् ते समयः सभायाम्  
०३,१८०।०३४च्	दाशार्हयोधैस् तु ससादियोधं; प्रतीक्षतां नागपुरं भवन्तम्  
०३,१८०।०३५अ	व्यपेतमन्युर् व्यपनीतपाप्मा; विहृत्य यत्रेच्छसि तत्र कामम्  
०३,१८०।०३५च्	ततः समृद्धं प्रथमं विशोकः; प्रपत्स्यसे नागपुरं सराष्ट्रम्  
०३,१८०।०३६अ	ततस् तद् आज्ञाय मतं महात्मा; यथावद् उक्तं पुरुषोत्तमेन  
०३,१८०।०३६च्	प्रशस्य विप्रेक्ष्य च धर्मराजः; कृताञ्जलिः केशवम् इत्य् उवाच  
०३,१८०।०३७अ	असंशयं केशव पाण्डवानां; भवान् गतिस् त्वच्छरणा हि पार्थाः  
०३,१८०।०३७च्	कालोदये तच् च ततश् च भूयः; कर्ता भवान् कर्म न संशयो ऽस्ति  
०३,१८०।०३८अ	यथाप्रतिज्ञं विहृतश् च कालः; सर्वाः समा द्वादश निर्जनेषु  
०३,१८०।०३८च्	अज्ञातचर्यां विधिवत् समाप्य; भवद्गताः केशव पाण्डवेयाः  
०३,१८०।०३८द्*०८९४_०१	एषैव बुद्धिर् जुषतां सदा त्वां  
०३,१८०।०३८द्*०८९४_०२	सत्ये स्थिताः केशव पाण्डवेयाः  
०३,१८०।०३८द्*०८९४_०३	सदानधर्माः सजनाः सदाराः  
०३,१८०।०३८द्*०८९४_०४	सबान्धवास् त्वच्छरणा हि पार्थाः  
०३,१८०।०३९	वैशम्पायन उवाच  
०३,१८०।०३९अ	तथा वदति वार्ष्णेये धर्मराजे च भारत  
०३,१८०।०३९च्	अथ पश्चात् तपोवृद्धो बहुवर्षसहस्रधृक्  
०३,१८०।०३९ए	प्रत्यदृष्यत धर्मात्मा मार्कण्डेयो महातपाः  
०३,१८०।०३९ड़्*०८९५_०१	अजरश् चामरश् चैव रूपौदार्यगुणान्वितः  
०३,१८०।०३९ड़्*०८९५_०२	व्यदृश्यत तथा युक्तो यथा स्यात् पञ्चविंशकः  
०३,१८०।०३९ड़्*०८९६_०१	महावराहकोट्यां च ब्रह्मणाम् अयुतानि च  
०३,१८०।०३९ड़्*०८९६_०२	व्यचिन्तयन् महात्मा वै तथा रामं सलक्ष्मणम्  
०३,१८०।०४०अ	तम् आगतम् ऋषिं वृद्धं बहुवर्षसहस्रिणम्  
०३,१८०।०४०च्	आनर्चुर् ब्राह्मणाः सर्वे कृष्णश् च सह पाण्डवैः  
०३,१८०।०४१अ	तम् अर्चितं सुविष्वस्तम् आसीनम् ऋषिसत्तमम्  
०३,१८०।०४१च्	ब्राह्मणानां मतेनाह पाण्डवानां च केशवः  
०३,१८०।०४२अ	शुश्रूषवः पाण्डवास् ते ब्राह्मणाश् च समागताः  
०३,१८०।०४२च्	द्रौपदी सत्यभामा च तथाहं परमं वचः  
०३,१८०।०४३अ	पुरावृत्ताः कथाः पुण्याः सदाचाराः सनातनाः  
०३,१८०।०४३च्	राज्ञां स्त्रीणाम् ऋषीणां च मार्कण्डेय विचक्ष्व नः  
०३,१८०।०४४अ	तेषु तत्रोपविष्टेषु देवर्षिर् अपि नारदः  
०३,१८०।०४४च्	आजगाम विशुद्धात्मा पाण्डवान् अवलोककः  
०३,१८०।०४५अ	तम् अप्य् अथ महात्मानं सर्वे तु पुरुषर्षभाः  
०३,१८०।०४५च्	पाद्यार्घ्याभ्यां यथान्यायम् उपतस्थुर् मनीषिणम्  
०३,१८०।०४६अ	नारदस् त्व् अथ देवर्षिर् ज्ञात्वा तांस् तु कृतक्षणान्  
०३,१८०।०४६च्	मार्कण्डेयस्य वदतस् तां कथाम् अन्वमोदत  
०३,१८०।०४७अ	उवाच चैनं कालज्ञः स्मयन्न् इव स नारदः  
०३,१८०।०४७च्	ब्रह्मर्षे कथ्यतां यत् ते पाण्डवेषु विवक्षितम्  
०३,१८०।०४८अ	एवम् उक्तः प्रत्युवाच मार्कण्डेयो महातपाः  
०३,१८०।०४८च्	क्षणं कुरुध्वं विपुलम् आख्यातव्यं भविष्यति  
०३,१८०।०४९अ	एवम् उक्ताः क्षणं चक्रुः पाण्डवाः सह तैर् द्विजैः  
०३,१८०।०४९च्	मध्यन्दिने यथादित्यं प्रेक्षन्तस् तं महामुनिम्  
०३,१८१।००१	वैशम्पायन उवाच  
०३,१८१।००१अ	तं विवक्षन्तम् आलक्ष्य कुरुराजो महामुनिम्  
०३,१८१।००१च्	कथासञ्जननार्थाय चोदयाम् आस पाण्डवः  
०३,१८१।००२अ	भवान् दैवतदैत्यानाम् ऋषीणां च महात्मनाम्  
०३,१८१।००२च्	राजर्षीणां च सर्वेषां चरितज्ञः सनातनः  
०३,१८१।००३अ	सेव्यश् चोपासितव्यश् च मतो नः काङ्क्षितश् चिरम्  
०३,१८१।००३च्	अयं च देवकीपुत्रः प्राप्तो ऽस्मान् अवलोककः  
०३,१८१।००४अ	भवत्य् एव हि मे बुद्धिर् दृष्ट्वात्मानं सुखाच् च्युतम्  
०३,१८१।००४च्	धार्तराष्ट्रांश् च दुर्वृत्तान् ऋध्यतः प्रेक्ष्य सर्वशः  
०३,१८१।००५अ	कर्मणः पुरुषः कर्ता शुभस्याप्य् अशुभस्य च  
०३,१८१।००५च्	स्वफलं तद् उपाश्नाति कथं कर्ता स्विद् ईश्वरः  
०३,१८१।००६अ	अथ वा सुखदुःखेषु नृणां ब्रह्मविदां वर  
०३,१८१।००६च्	इह वा कृतम् अन्वेति परदेहे ऽथ वा पुनः  
०३,१८१।००७अ	देही च देहं सन्त्यज्य मृग्यमाणः शुभाशुभैः  
०३,१८१।००७च्	कथं संयुज्यते प्रेत्य इह वा द्विजसत्तम  
०३,१८१।००८अ	ऐहलौकिकम् एवैतद् उताहो पारलौकिकम्  
०३,१८१।००८च्	क्व च कर्माणि तिष्ठन्ति जन्तोः प्रेतस्य भार्गव  
०३,१८१।००८द्*०८९७_०१	एतत् सर्वं यथावृत्तं मुने वक्तुम् इहार्हसि  
०३,१८१।००९	मार्कण्डेय उवाच  
०३,१८१।००९अ	त्वद्युक्तो ऽयम् अनुप्रश्नो यथावद् वदतां वर  
०३,१८१।००९च्	विदितं वेदितव्यं ते स्थित्यर्थम् अनुपृच्छसि  
०३,१८१।०१०अ	अत्र ते वर्तयिष्यामि तद् इहैकमनाः शृणु  
०३,१८१।०१०च्	यथेहामुत्र च नरः सुखदुःखम् उपाश्नुते  
०३,१८१।०११अ	निर्मलानि शरीराणि विशुद्धानि शरीरिणाम्  
०३,१८१।०११च्	ससर्ज धर्मतन्त्राणि पूर्वोत्पन्नः प्रजापतिः  
०३,१८१।०१२अ	अमोघबलसङ्कल्पाः सुव्रताः सत्यवादिनः  
०३,१८१।०१२च्	ब्रह्मभूता नराः पुण्याः पुराणाः कुरुनन्दन  
०३,१८१।०१३अ	सर्वे देवैः समायान्ति स्वच्छन्देन नभस्तलम्  
०३,१८१।०१३च्	ततश् च पुनर् आयान्ति सर्वे स्वच्छन्दचारिणः  
०३,१८१।०१४अ	स्वच्छन्दमरणाश् चासन् नराः स्वच्छन्दजीविनः  
०३,१८१।०१४च्	अल्पबाधा निरातङ्का सिद्धार्था निरुपद्रवाः  
०३,१८१।०१५अ	द्रष्टारो देवसङ्घानाम् ऋषीणां च महात्मनाम्  
०३,१८१।०१५च्	प्रत्यक्षाः सर्वधर्माणां दान्ता विगतमत्सराः  
०३,१८१।०१६अ	आसन् वर्षसहस्राणि तथा पुत्रसहस्रिणः  
०३,१८१।०१६च्	ततः कालान्तरे ऽन्यस्मिन् पृथिवीतलचारिणः  
०३,१८१।०१७अ	कामक्रोधाभिभूतास् ते मायाव्याजोपजीविनः  
०३,१८१।०१७च्	लोभमोहाभिभूताश् च त्यक्ता देवैस् ततो नराः  
०३,१८१।०१८अ	अशुभैः कर्मभिः पापास् तिर्यङ् नरकगामिनः  
०३,१८१।०१८च्	संसारेषु विचित्रेषु पच्यमानाः पुनः पुनः  
०३,१८१।०१९अ	मोघेष्टा मोघसङ्कल्पा मोघज्ञाना विचेतसः  
०३,१८१।०१९ब्*०८९८_०१	काङ्क्षिणः सर्वकामानां नास्तिका भिन्नसेतवः  
०३,१८१।०१९च्	सर्वातिशङ्किनश् चैव संवृत्ताः क्लेशभागिनः  
०३,१८१।०१९ए	अशुभैः कर्मभिश् चापि प्रायशः परिचिह्निताः  
०३,१८१।०२०अ	दौष्कुल्या व्याधिबहुला दुरात्मानो ऽप्रतापिनः  
०३,१८१।०२०च्	भवन्त्य् अल्पायुषः पापा रौद्रकर्मफलोदयाः  
०३,१८१।०२०ए	नाथन्तः सर्वकामानां नास्तिका भिन्नसेतवः  
०३,१८१।०२१अ	जन्तोः प्रेतस्य कौन्तेय गतिः स्वैर् इह कर्मभिः  
०३,१८१।०२१च्	प्राज्ञस्य हीनबुद्धेश् च कर्मकोशः क्व तिष्ठति  
०३,१८१।०२२अ	क्वस्थस् तत् समुपाश्नाति सुकृतं यदि वेतरत्  
०३,१८१।०२२ब्*०८९९_००	मार्कण्डेय उवाच  
०३,१८१।०२२ब्*०८९९_०१	त्वद् युक्तो ऽयम् अनुप्रश्नः शृणु भारत तत्त्वतः  
०३,१८१।०२२च्	इति ते दर्शनं यच् च तत्राप्य् अनुनयं शृणु  
०३,१८१।०२३अ	अयम् आदिशरीरेण देवसृष्टेन मानवः  
०३,१८१।०२३च्	शुभानाम् अशुभानां च कुरुते सञ्चयं महत्  
०३,१८१।०२४अ	आयुषो ऽन्ते प्रहायेदं क्षीणप्रायं कलेवरम्  
०३,१८१।०२४च्	सम्भवत्य् एव युगपद् योनौ नास्त्य् अन्तराभवः  
०३,१८१।०२५अ	तत्रास्य स्वकृतं कर्म छायेवानुगतं सदा  
०३,१८१।०२५ब्*०९००_०१	अनुशेते शयानं च तिष्ठन्तं चानुतिष्ठति  
०३,१८१।०२५ब्*०९००_०२	अनुधावति धावन्तं पूर्वकर्म कृतं नरम्  
०३,१८१।०२५च्	फलत्य् अथ सुखार्हो वा दुःखार्हो वापि जायते  
०३,१८१।०२६अ	कृतान्तविधिसंयुक्तः स जन्तुर् लक्षणैः शुभैः  
०३,१८१।०२६च्	अशुभैर् वा निरादानो लक्ष्यते ज्ञानदृष्टिभिः  
०३,१८१।०२७अ	एषा तावद् अबुद्धीनां गतिर् उक्ता युधिष्ठिर  
०३,१८१।०२७च्	अतः परं ज्ञानवतां निबोध गतिम् उत्तमाम्  
०३,१८१।०२८अ	मनुष्यास् तप्ततपसः सर्वागमपरायणाः  
०३,१८१।०२८च्	स्थिरव्रताः सत्यपरा गुरुशुश्रूषणे रताः  
०३,१८१।०२९अ	सुशीलाः शुक्लजातीयाः क्षान्ता दान्ताः सुतेजसः  
०३,१८१।०२९च्	शुभयोन्यन्तरगताः प्रायशः शुभलक्षणाः  
०३,१८१।०३०अ	जितेन्द्रियत्वाद् वशिनः शुक्लत्वान् मन्दरोगिणः  
०३,१८१।०३०च्	अल्पबाधपरित्रासाद् भवन्ति निरुपद्रवाः  
०३,१८१।०३१अ	च्यवन्तं जायमानं च गर्भस्थं चैव सर्वशः  
०३,१८१।०३१च्	स्वम् आत्मानं परं चैव बुध्यन्ते ज्ञानचक्षुषः  
०३,१८१।०३१द्*०९०१_०१	ऋषयस् ते महात्मानः प्रत्यक्षागमबुद्धयः  
०३,१८१।०३१ए	कर्मभूमिम् इमां प्राप्य पुनर् यान्ति सुरालयम्  
०३,१८१।०३१ड़्*०९०२_०१	कृत्वा शुभानि कर्माणि ज्ञानेन भरतर्षभ  
०३,१८१।०३२अ	किं चिद् दैवाद् धठात् किं चित् किं चिद् एव स्वकर्मभिः  
०३,१८१।०३२च्	प्राप्नुवन्ति नरा राजन् मा ते ऽस्त्व् अन्या विचारणा  
०३,१८१।०३३अ	इमाम् अत्रोपमां चापि निबोध वदतां वर  
०३,१८१।०३३च्	मनुष्यलोके यच् छ्रेयः परं मन्ये युधिष्ठिर  
०३,१८१।०३४अ	इह वैकस्य नामुत्र अमुत्रैकस्य नो इह  
०३,१८१।०३४च्	इह चामुत्र चैकस्य नामुत्रैकस्य नो इह  
०३,१८१।०३५अ	धनानि येषां विपुलानि सन्ति; नित्यं रमन्ते सुविभूषिताङ्गाः  
०३,१८१।०३५च्	तेषाम् अयं शत्रुवरघ्न लोको; नासौ सदा देहसुखे रतानाम्  
०३,१८१।०३६अ	ये योगयुक्तास् तपसि प्रसक्ताः; स्वाध्यायशीला जरयन्ति देहान्  
०३,१८१।०३६च्	जितेन्द्रिया भूतहिते निविष्टास्; तेषाम् असौ नायम् अरिघ्न लोकः  
०३,१८१।०३७अ	ये धर्मम् एव प्रथमं चरन्ति; धर्मेण लब्ध्वा च धनानि काले  
०३,१८१।०३७च्	दारान् अवाप्य क्रतुभिर् यजन्ते; तेषाम् अयं चैव परश् च लोकः  
०३,१८१।०३८अ	ये नैव विद्यां न तपो न दानं; न चापि मूढाः प्रजने यतन्ते  
०३,१८१।०३८च्	न चाधिगच्छन्ति सुखान्य् अभाग्यास्; तेषाम् अयं चैव परश् च नास्ति  
०३,१८१।०३९अ	सर्वे भवन्तस् त्व् अतिवीर्यसत्त्वा; दिव्यौजसः संहननोपपन्नाः  
०३,१८१।०३९च्	लोकाद् अमुष्माद् अवनिं प्रपन्नाः; स्वधीतविद्याः सुरकार्यहेतोः  
०३,१८१।०४०अ	कृत्वैव कर्माणि महान्ति शूरास्; तपोदमाचारविहारशीलाः  
०३,१८१।०४०च्	देवान् ऋषीन् प्रेतगणांश् च सर्वान्; सन्तर्पयित्वा विधिना परेण  
०३,१८१।०४१अ	स्वर्गं परं पुण्यकृतां निवासं; क्रमेण सम्प्राप्स्यथ कर्मभिः स्वैः  
०३,१८१।०४१च्	मा भूद् विशङ्का तव कौरवेन्द्र; दृष्ट्वात्मनः क्लेशम् इमं सुखार्ह  
०३,१८२।००१	वैशम्पायन उवाच  
०३,१८२।००१अ	मार्कण्डेयं महात्मानम् ऊचुः पाण्डुसुतास् तदा  
०३,१८२।००१च्	माहात्म्यं द्विजमुख्यानां श्रोतुम् इच्छाम कथ्यताम्  
०३,१८२।००२अ	एवम् उक्तः स भगवान् मार्कण्डेयो महातपाः  
०३,१८२।००२च्	उवाच सुमहातेजाः सर्वशास्त्रविशारदः  
०३,१८२।००३अ	हैहयानां कुलकरो राजा परपुरञ्जयः  
०३,१८२।००३च्	कुमारो रूपसम्पन्नो मृगयाम् अचरद् बली  
०३,१८२।००४अ	चरमाणस् तु सो ऽरण्ये तृणवीरुत्समावृते  
०३,१८२।००४च्	कृष्णाजिनोत्तरासङ्गं ददर्श मुनिम् अन्तिके  
०३,१८२।००४ए	स तेन निहतो ऽरण्ये मन्यमानेन वै मृगम्  
०३,१८२।००५अ	व्यथितः कर्म तत् कृत्वा शोकोपहतचेतनः  
०३,१८२।००५च्	जगाम हैहयानां वै सकाशं प्रथितात्मनाम्  
०३,१८२।००६अ	राज्ञां राजीवनेत्रोसौ कुमारः पृथिवीपते  
०३,१८२।००६च्	तेषां च तद् यथावृत्तं कथयाम् आस वै तदा  
०३,१८२।००६द्*०९०३_०१	सुकुमारो महीपालो हेहयानां महीभृताम्  
०३,१८२।००७अ	तं चापि हिंसितं तात मुनिं मूलफलाशिनम्  
०३,१८२।००७च्	श्रुत्वा दृष्ट्वा च ते तत्र बभूवुर् दीनमानसाः  
०३,१८२।००८अ	कस्यायम् इति ते सर्वे मार्गमाणास् ततस् ततः  
०३,१८२।००८च्	जग्मुश् चारिष्टनेमेस् ते तार्क्ष्यस्याश्रमम् अञ्जसा  
०३,१८२।००९अ	ते ऽभिवाद्य महात्मानं तं मुनिं संशितव्रतम्  
०३,१८२।००९च्	तस्थुः सर्वे स तु मुनिस् तेषां पूजाम् अथाहरत्  
०३,१८२।०१०अ	ते तम् ऊचुर् महात्मानं न वयं सत्क्रियां मुने  
०३,१८२।०१०च्	त्वत्तो ऽर्हाः कर्मदोषेण ब्राह्मणो हिंसितो हि नः  
०३,१८२।०११अ	तान् अब्रवीत् स विप्रर्षिः कथं वो ब्राह्मणो हतः  
०३,१८२।०११च्	क्व चासौ ब्रूत सहिताः पश्यध्वं मे तपोबलम्  
०३,१८२।०१२अ	ते तु तत् सर्वम् अखिलम् आख्यायास्मै यथातथम्  
०३,१८२।०१२च्	नापश्यंस् तम् ऋषिं तत्र गतासुं ते समागताः  
०३,१८२।०१२ए	अन्वेषमाणाः सव्रीडाः स्वप्नवद् गतमानसाः  
०३,१८२।०१३अ	तान् अब्रवीत् तत्र मुनिस् तार्क्ष्यः परपुरञ्जयः  
०३,१८२।०१३च्	स्याद् अयं ब्राह्मणः सो ऽथ यो युष्माभिर् विनाशितः  
०३,१८२।०१३ए	पुत्रो ह्य् अयं मम नृपास् तपोबलसमन्वितः  
०३,१८२।०१४अ	ते तु दृष्ट्वैव तम् ऋषिं विस्मयं परमं गताः  
०३,१८२।०१४च्	महद् आश्चर्यम् इति वै विब्रुवाणा महीपते  
०३,१८२।०१५अ	मृतो ह्य् अयम् अतो दृष्टः कथं जीवितम् आप्तवान्  
०३,१८२।०१५च्	किम् एतत् तपसो वीर्यं येनायं जीवितः पुनः  
०३,१८२।०१५ए	श्रोतुम् इच्छाम विप्रर्षे यदि श्रोतव्यम् इत्य् उत  
०३,१८२।०१६अ	स तान् उवाच नास्माकं मृत्युः प्रभवते नृपाः  
०३,१८२।०१६च्	कारणं वः प्रवक्ष्यामि हेतुयोगं समासतः  
०३,१८२।०१६द्*०९०४_०१	शुद्धाचारा अनलसाः सन्ध्योपासनतत्पराः  
०३,१८२।०१६द्*०९०४_०२	सुशुद्धान्नाः शुद्धधना ब्रह्मचर्यव्रतान्विताः  
०३,१८२।०१६द्*०९०५_०१	मृत्युः प्रभवते येन नास्माकं नृपसत्तमाः  
०३,१८२।०१७अ	सत्यम् एवाभिजानीमो नानृते कुर्महे मनः  
०३,१८२।०१७च्	स्वधर्मम् अनुतिष्ठामस् तस्मान् मृत्युभयं न नः  
०३,१८२।०१८अ	यद् ब्राह्मणानां कुशलं तद् एषां कथयामहे  
०३,१८२।०१८च्	नैषां दुश्चरितं ब्रूमस् तस्मान् मृत्युभयं न नः  
०३,१८२।०१९अ	अतिथीन् अन्नपानेन भृत्यान् अत्यशनेन च  
०३,१८२।०१९ब्*०९०६_०१	सम्भोज्य शेषम् अश्नीमस् तस्मान् मृत्युभयं न नः  
०३,१८२।०१९ब्*०९०६_०२	क्षान्ता दान्ताः क्षमाशीलास् तीर्थदानपरायणाः  
०३,१८२।०१९ब्*०९०६_०३	पुण्यदेशनिवासाच् च तस्मान् मृत्युभयं न नः  
०३,१८२।०१९च्	तेजस्विदेशवासाच् च तस्मान् मृत्युभयं न नः  
०३,१८२।०२०अ	एतद् वै लेशमात्रं वः समाख्यातं विमत्सराः  
०३,१८२।०२०च्	गच्छध्वं सहिताः सर्वे न पापाद् भयम् अस्ति वः  
०३,१८२।०२१अ	एवम् अस्त्व् इति ते सर्वे प्रतिपूज्य महामुनिम्  
०३,१८२।०२१च्	स्वदेशम् अगमन् हृष्टा राजानो भरतर्षभ  
०३,१८३।००१	मार्कण्डेय उवाच  
०३,१८३।००१अ	भूय एव तु माहात्म्यं ब्राह्मणानां निबोध मे  
०३,१८३।००१च्	वैन्यो नामेह राजर्षिर् अश्वमेधाय दीक्षितः  
०३,१८३।००१ए	तम् अत्रिर् गन्तुम् आरेभे वित्तार्थम् इति नः श्रुतम्  
०३,१८३।००२अ	भूयो ऽथ नानुरुध्यत् स धर्मव्यक्तिनिदर्शनात्  
०३,१८३।००२च्	सञ्चिन्त्य स महातेजा वनम् एवान्वरोचयत्  
०३,१८३।००२ए	धर्मपत्नीं समाहूय पुत्रांश् चेदम् उवाच ह  
०३,१८३।००३अ	प्राप्स्यामः फलम् अत्यन्तं बहुलं निरुपद्रवम्  
०३,१८३।००३च्	अरण्यगमनं क्षिप्रं रोचतां वो गुणाधिकम्  
०३,१८३।००४अ	तं भार्या प्रत्युवाचेदं धर्मम् एवानुरुध्यती  
०३,१८३।००४च्	वैन्यं गत्वा महात्मानम् अर्थयस्व धनं बहु  
०३,१८३।००४ए	स ते दास्यति राजर्षिर् यजमानो ऽर्थिने धनम्  
०३,१८३।००५अ	तत आदाय विप्रर्षे प्रतिगृह्य धनं बहु  
०३,१८३।००५च्	भृत्यान् सुतान् संविभज्य ततो व्रज यथेप्सितम्  
०३,१८३।००५ए	एष वै परमो धर्मो धर्मविद्भिर् उदाहृतः  
०३,१८३।००६	अत्रिर् उवाच  
०३,१८३।००६अ	कथितो मे महाभागे गौतमेन महात्मना  
०३,१८३।००६च्	वैन्यो धर्मार्थसंयुक्तः सत्यव्रतसमन्वितः  
०३,१८३।००७अ	किं त्व् अस्ति तत्र द्वेष्टारो निवसन्ति हि मे द्विजाः  
०३,१८३।००७च्	यथा मे गौतमः प्राह ततो न व्यवसाम्य् अहम्  
०३,१८३।००८अ	तत्र स्म वाचं कल्याणीं धर्मकामार्थसंहिताम्  
०३,१८३।००८च्	मयोक्ताम् अन्यथा ब्रूयुस् ततस् ते वै निरर्थकाम्  
०३,१८३।००९अ	गमिष्यामि महाप्राज्ञे रोचते मे वचस् तव  
०३,१८३।००९च्	गाश् च मे दास्यते वैन्यः प्रभूतं चार्थसञ्चयम्  
०३,१८३।०१०	मार्कण्डेय उवाच  
०३,१८३।०१०अ	एवम् उक्त्वा जगामाशु वैन्ययज्ञं महातपाः  
०३,१८३।०१०च्	गत्वा च यज्ञायतनम् अत्रिस् तुष्टाव तं नृपम्  
०३,१८३।०१०द्*०९०७_०१	वाक्यैर् मङ्गलसंयुक्तैः पूजयानो ऽब्रवीद् वचः  
०३,१८३।०११अ	राजन् वैन्य त्वम् ईशश् च भुवि त्वं प्रथमो नृपः  
०३,१८३।०११च्	स्तुवन्ति त्वां मुनिगणास् त्वद् अन्यो नास्ति धर्मवित्  
०३,१८३।०१२अ	तम् अब्रवीद् ऋषिस् तत्र वचः क्रुद्धो महातपाः  
०३,१८३।०१२च्	मैवम् अत्रे पुनर् ब्रूया न ते प्रज्ञा समाहिता  
०३,१८३।०१२ए	अत्र नः प्रथमं स्थाता महेन्द्रो वै प्रजापतिः  
०३,१८३।०१३अ	अथात्रिर् अपि राजेन्द्र गौतमं प्रत्यभाषत  
०३,१८३।०१३च्	अयम् एव विधाता च यथैवेन्द्रः प्रजापतिः  
०३,१८३।०१३ए	त्वम् एव मुह्यसे मोहान् न प्रज्ञानं तवास्ति ह  
०३,१८३।०१४	गौतम उवाच  
०३,१८३।०१४अ	जानामि नाहं मुह्यामि त्वं विवक्षुर् विमुह्यसे  
०३,१८३।०१४च्	स्तोष्यसे ऽभ्युदयप्रेप्सुस् तस्य दर्शनसंश्रयात्  
०३,१८३।०१५अ	न वेत्थ परमं धर्मं न चावैषि प्रयोजनम्  
०३,१८३।०१५च्	बालस् त्वम् असि मूढश् च वृद्धः केनापि हेतुना  
०३,१८३।०१६	मार्कण्डेय उवाच  
०३,१८३।०१६अ	विवदन्तौ तथा तौ तु मुनीनां दर्शने स्थितौ  
०३,१८३।०१६च्	ये तस्य यज्ञे संवृत्तास् ते ऽपृच्छन्त कथं त्व् इमौ  
०३,१८३।०१७अ	प्रवेशः केन दत्तो ऽयम् अनयोर् वैन्यसंसदि  
०३,१८३।०१७च्	उच्चैः समभिभाषन्तौ केन कार्येण विष्ठितौ  
०३,१८३।०१८अ	ततः परमधर्मात्मा काश्यपः सर्वधर्मवित्  
०३,१८३।०१८च्	विवादिनाव् अनुप्राप्तौ ताव् उभौ प्रत्यवेदयत्  
०३,१८३।०१९अ	अथाब्रवीत् सदस्यांस् तु गौतमो मुनिसत्तमान्  
०३,१८३।०१९च्	आवयोर् व्याहृतं प्रश्नं शृणुत द्विजपुङ्गवाः  
०३,१८३।०१९ए	वैन्यो विधातेत्य् आहात्रिर् अत्र नः संशयो महान्  
०३,१८३।०१९ड़्*०९०८_०१	ततस् तद् गौतमेनोक्तं वाक्यं वैन्यस्य संसदि  
०३,१८३।०२०अ	श्रुत्वैव तु महात्मानो मुनयो ऽभ्यद्रवन् द्रुतम्  
०३,१८३।०२०च्	सनत्कुमारं धर्मज्ञं संशयच्छेदनाय वै  
०३,१८३।०२०द्*०९०९_०१	पप्रच्छुः प्रणताः सर्वे ब्रह्माणम् इव सोमपाः  
०३,१८३।०२१अ	स च तेषां वचः श्रुत्वा यथातत्त्वं महातपाः  
०३,१८३।०२१च्	प्रत्युवाचाथ तान् एवं धर्मार्थसहितं वचः  
०३,१८३।०२२	सनत्कुमार उवाच  
०३,१८३।०२२अ	ब्रह्म क्षत्रेण सहितं क्षत्रं च ब्रह्मणा सह  
०३,१८३।०२२ब्*०९१०_०१	संयुक्तौ दहतः शत्रून् वनानीवाग्निमारुतौ  
०३,१८३।०२२च्	राजा वै प्रथमो धर्मः प्रजानां पतिर् एव च  
०३,१८३।०२२ए	स एव शक्रः शुक्रश् च स धाता स बृहस्पतिः  
०३,१८३।०२३अ	प्रजापतिर् विराट् सम्राट् क्षत्रियो भूपतिर् नृपः  
०३,१८३।०२३च्	य एभिः स्तूयते शब्दैः कस् तं नार्चितुम् अर्हति  
०३,१८३।०२४अ	पुरायोनिर् युधाजिच् च अभिया मुदितो भवः  
०३,१८३।०२४च्	स्वर्णेता सहजिद् बभ्रुर् इति राजाभिधीयते  
०३,१८३।०२५अ	सत्यमन्युर् युधाजीवः सत्यधर्मप्रवर्तकः  
०३,१८३।०२५च्	अधर्माद् ऋषयो भीता बलं क्षत्रे समादधन्  
०३,१८३।०२५द्*०९११_०१	पुरा यो ब्रह्मणा सृष्टः प्रजानां परिपालने  
०३,१८३।०२५द्*०९११_०२	दुष्टानां निग्रहं कर्ता स च राजाभिधीयते  
०३,१८३।०२५द्*०९११_०३	सत्यं मन्युर् दया रक्षा धर्माधर्मविलोकनम्  
०३,१८३।०२५द्*०९११_०४	विद्यन्ते यस्य चाराश् च स राजेत्य् अभिधीयते  
०३,१८३।०२५द्*०९१२_०१	अस्माभिर् ब्राह्मणैः क्षत्रं क्षत्रेण ब्रह्म चाव्ययम्  
०३,१८३।०२६अ	आदित्यो दिवि देवेषु तमो नुदति तेजसा  
०३,१८३।०२६च्	तथैव नृपतिर् भूमाव् अधर्मं नुदते भृशम्  
०३,१८३।०२७अ	अतो राज्ञः प्रधानत्वं शास्त्रप्रामाण्यदर्शनात्  
०३,१८३।०२७च्	उत्तरः सिध्यते पक्षो येन राजेति भाषितम्  
०३,१८३।०२७द्*०९१३_०१	अत्रिणा व्याहृतं पूर्वं तत् तथैव न चान्यथा  
०३,१८३।०२८	मार्कण्डेय उवाच  
०३,१८३।०२८अ	ततः स राजा संहृष्टः सिद्धे पक्षे महामनाः  
०३,१८३।०२८च्	तम् अत्रिम् अब्रवीत् प्रीतः पूर्वं येनाभिसंस्तुतः  
०३,१८३।०२९अ	यस्मात् सर्वमनुष्येषु ज्यायांसं माम् इहाब्रवीः  
०३,१८३।०२९च्	सर्वदेवैश् च विप्रर्षे सम्मितं श्रेष्ठम् एव च  
०३,१८३।०२९ए	तस्मात् ते ऽहं प्रदास्यामि विविधं वसु भूरि च  
०३,१८३।०३०अ	दासीसहस्रं श्यामानां सुवस्त्राणाम् अलङ्कृतम्  
०३,१८३।०३०च्	दश कोट्यो हिरण्यस्य रुक्मभारांस् तथा दश  
०३,१८३।०३०ए	एतद् ददानि ते विप्र सर्वज्ञस् त्वं हि मे मतः  
०३,१८३।०३१अ	तद् अत्रिर् न्यायतः सर्वं प्रतिगृह्य महामनाः  
०३,१८३।०३१च्	प्रत्याजगाम तेजस्वी गृहान् एव महातपाः  
०३,१८३।०३२अ	प्रदाय च धनं प्रीतः पुत्रेभ्यः प्रयतात्मवान्  
०३,१८३।०३२च्	तपः समभिसन्धाय वनम् एवान्वपद्यत  
०३,१८४।००१	मार्कण्डेय उवाच  
०३,१८४।००१अ	अत्रैव च सरस्वत्या गीतं परपुरञ्जय  
०३,१८४।००१च्	पृष्टया मुनिना वीर शृणु तार्क्ष्येण धीमता  
०३,१८४।००२	तार्क्ष्य उवाच  
०३,१८४।००२अ	किं नु श्रेयः पुरुषस्येह भद्रे; कथं कुर्वन् न च्यवते स्वधर्मात्  
०३,१८४।००२च्	आचक्ष्व मे चारुसर्वाङ्गि सर्वं; त्वयानुशिष्टो न च्यवेयं स्वधर्मात्  
०३,१८४।००३अ	कथं चाग्निं जुहुयां पूजये वा; कस्मिन् काले केन धर्मो न नश्येत्  
०३,१८४।००३च्	एतत् सर्वं सुभगे प्रब्रवीहि; यथा लोकान् विरजाः सञ्चरेयम्  
०३,१८४।००४	मार्कण्डेय उवाच  
०३,१८४।००४अ	एवं पृष्टा प्रीतियुक्तेन तेन; शुश्रूषुम् ईक्ष्योत्तमबुद्धियुक्तम्  
०३,१८४।००४च्	तार्क्ष्यं विप्रं धर्मयुक्तं हितं च; सरस्वती वाक्यम् इदं बभाषे  
०३,१८४।००५	सरस्वत्य् उवाच  
०३,१८४।००५अ	यो ब्रह्म जानाति यथाप्रदेशं; स्वाध्यायनित्यः शुचिर् अप्रमत्तः  
०३,१८४।००५च्	स वै पुरो देवपुरस्य गन्ता; सहामरैः प्राप्नुयात् प्रीतियोगम्  
०३,१८४।००६अ	तत्र स्म रम्या विपुला विशोकाः; सुपुष्पिताः पुष्करिण्यः सुपुण्याः  
०३,१८४।००६च्	अकर्दमा मीनवत्यः सुतीर्था; हिरण्मयैर् आवृताः पुण्डरीकैः  
०३,१८४।००७अ	तासां तीरेष्व् आसते पुण्यकर्मा; महीयमानः पृथग् अप्सरोभिः  
०३,१८४।००७च्	सुपुण्यगन्धाभिर् अलङ्कृताभिर्; हिरण्यवर्णाभिर् अतीव हृष्टः  
०३,१८४।००८अ	परं लोकं गोप्रदास् त्व् आप्नुवन्ति; दत्त्वानड्वाहं सूर्यलोकं व्रजन्ति  
०३,१८४।००८च्	वासो दत्त्वा चन्द्रमसः स लोकं; दत्त्वा हिरण्यम् अमृतत्वम् एति  
०३,१८४।००९अ	धेनुं दत्त्वा सुव्रतां साधुदोहां; कल्याणवत् सामपलायिनीं च  
०३,१८४।००९च्	यावन्ति रोमाणि भवन्ति तस्यास्; तावद् वर्षाण्य् अश्नुते स्वर्गलोकम्  
०३,१८४।०१०अ	अनड्वाहं सुव्रतं यो ददाति; हलस्य वोढारम् अनन्तवीर्यम्  
०३,१८४।०१०च्	धुरन्धरं बलवन्तं युवानं; प्राप्नोति लोकान् दश धेनुदस्य  
०३,१८४।०१०द्*०९१४_०१	ददाति यो वै कपिलां सचैलां  
०३,१८४।०१०द्*०९१४_०२	कांस्योपदोहां द्रविणोत्तरीयाम्  
०३,१८४।०१०द्*०९१४_०३	तैस् तैर् गुणैः कामदुहाथ भूत्वा  
०३,१८४।०१०द्*०९१४_०४	नरं प्रदातारम् उपैति सा गौः  
०३,१८४।०१०द्*०९१४_०५	यावन्ति रोमाणि भवन्ति धेन्वास्  
०३,१८४।०१०द्*०९१४_०६	तावत् फलं लभते गोप्रदाने  
०३,१८४।०१०द्*०९१४_०७	पुत्रांश् च पौत्रांश् च कुलं च सर्वम्  
०३,१८४।०१०द्*०९१४_०८	आसप्तमं तारयते परत्र  
०३,१८४।०१०द्*०९१४_०९	सदक्षिणां काञ्चनचारुशृङ्गीं  
०३,१८४।०१०द्*०९१४_१०	कांस्योपदोहां द्रविणोत्तरीयाम्  
०३,१८४।०१०द्*०९१४_११	धेनुं तिलानां ददतो द्विजाय  
०३,१८४।०१०द्*०९१४_१२	लोका वसूनां सुलभा भवन्ति  
०३,१८४।०१०द्*०९१४_१३	स्वकर्मभिर् दानवसन्निरुद्धे  
०३,१८४।०१०द्*०९१४_१४	तीव्रान्धकारे नरके पतन्तम्  
०३,१८४।०१०द्*०९१४_१५	महार्णवे नौर् इव वातयुक्ता  
०३,१८४।०१०द्*०९१४_१६	दानं गवां तारयते परत्र  
०३,१८४।०१०द्*०९१४_१७	यो ब्रह्मदेयां तु ददाति कन्यां  
०३,१८४।०१०द्*०९१४_१८	भूमिप्रदानं च करोति विप्रे  
०३,१८४।०१०द्*०९१४_१९	ददाति दानं विधिना च यश् च  
०३,१८४।०१०द्*०९१४_२०	स लोकम् आप्नोति पुरन्दरस्य  
०३,१८४।०११अ	यः सप्त वर्षाणि जुहोति तार्क्ष्य; हव्यं त्व् अग्नौ सुव्रतः साधुशीलः  
०३,१८४।०११च्	सप्तावरान् सप्त पूर्वान् पुनाति; पितामहान् आत्मनः कर्मभिः स्वैः  
०३,१८४।०१२	तार्क्ष्य उवाच  
०३,१८४।०१२अ	किम् अग्निहोत्रस्य व्रतं पुराणम्; आचक्ष्व मे पृच्छतश् चारुरूपे  
०३,१८४।०१२च्	त्वयानुशिष्टो ऽहम् इहाद्य विद्यां; यद् अग्निहोत्रस्य व्रतं पुराणम्  
०३,१८४।०१३	सरस्वत्य् उवाच  
०३,१८४।०१३अ	न चाशुचिर् नाप्य् अनिर्णिक्तपाणिर्; नाब्रह्मविज् जुहुयान् नाविपश्चित्  
०३,१८४।०१३च्	बुभुक्षवः शुचिकामा हि देवा; नाश्रद्दधानाद् धि हविर् जुषन्ति  
०३,१८४।०१४अ	नाश्रोत्रियं देवहव्ये नियुञ्ज्यान्; मोघं परा सिञ्चति तादृशो हि  
०३,१८४।०१४च्	अपूर्णम् अश्रोत्रियम् आह तार्क्ष्य; न वै तादृग् जुहुयाद् अग्निहोत्रम्  
०३,१८४।०१५अ	कृशानुं ये जुह्वति श्रद्दधानाः; सत्यव्रता हुतशिष्टाशिनश् च  
०३,१८४।०१५च्	गवां लोकं प्राप्य ते पुण्यगन्धं; पश्यन्ति देवं परमं चापि सत्यम्  
०३,१८४।०१६	तार्क्ष्य उवाच  
०३,१८४।०१६अ	क्षेत्रज्ञभूतां परलोकभावे; कर्मोदये बुद्धिम् अतिप्रविष्टाम्  
०३,१८४।०१६च्	प्रज्ञां च देवीं सुभगे विमृश्य; पृच्छामि त्वां का ह्य् असि चारुरूपे  
०३,१८४।०१७	सरस्वत्य् उवाच  
०३,१८४।०१७अ	अग्निहोत्राद् अहम् अभ्यागतास्मि; विप्रर्षभाणां संशयच्छेदनाय  
०३,१८४।०१७च्	त्वत्संयोगाद् अहम् एतद् अब्रुवं; भावे स्थिता तथ्यम् अर्थं यथावत्  
०३,१८४।०१८	तार्क्ष्य उवाच  
०३,१८४।०१८अ	न हि त्वया सदृशी का चिद् अस्ति; विभ्राजसे ह्य् अतिमात्रं यथा श्रीः  
०३,१८४।०१८च्	रूपं च ते दिव्यम् अत्यन्तकान्तं; प्रज्ञां च देवीं सुभगे बिभर्षि  
०३,१८४।०१९	सरस्वत्य् उवाच  
०३,१८४।०१९अ	श्रेष्ठानि यानि द्विपदां वरिष्ठ; यज्ञेषु विद्वन्न् उपपादयन्ति  
०३,१८४।०१९च्	तैर् एवाहं सम्प्रवृद्धा भवामि; आप्यायिता रूपवती च विप्र  
०३,१८४।०२०अ	यच् चापि द्रव्यम् उपयुज्यते ह; वानस्पत्यम् आयसं पार्थिवं वा  
०३,१८४।०२०च्	दिव्येन रूपेण च प्रज्ञया च; तेनैव सिद्धिर् इति विद्धि विद्वन्  
०३,१८४।०२१	तार्क्ष्य उवाच  
०३,१८४।०२१अ	इदं श्रेयः परमं मन्यमाना; व्यायच्छन्ते मुनयः सम्प्रतीताः  
०३,१८४।०२१च्	आचक्ष्व मे तं परमं विशोकं; मोक्षं परं यं प्रविशन्ति धीराः  
०३,१८४।०२१द्*०९१५_०१	साङ्ख्या योगाः परमं यं वदन्ति  
०३,१८४।०२१द्*०९१५_०२	परं पुराणं तम् अहं न वेद्मि  
०३,१८४।०२२	सरस्वत्य् उवाच  
०३,१८४।०२२अ	तं वै परं वेदविदः प्रपन्नाः; परं परेभ्यः प्रथितं पुराणम्  
०३,१८४।०२२च्	स्वाध्यायदानव्रतपुण्ययोगैस्; तपोधना वीतशोका विमुक्ताः  
०३,१८४।०२३अ	तस्याथ मध्ये वेतसः पुण्यगन्धः; सहस्रशाखो विमलो विभाति  
०३,१८४।०२३च्	तस्य मूलात् सरितः प्रस्रवन्ति; मधूदकप्रस्रवणा रमण्यः  
०३,१८४।०२४अ	शाखां शाखां महानद्यः संयान्ति सिकतासमाः  
०३,१८४।०२४च्	धानापूपा मांसशाकाः सदा पायसकर्दमाः  
०३,१८४।०२५अ	यस्मिन्न् अग्निमुखा देवाः सेन्द्राः सह मरुद्गणैः  
०३,१८४।०२५च्	ईजिरे क्रतुभिः श्रेष्ठैस् तत् पदं परमं मुने  
०३,१८५।००१	वैशम्पायन उवाच  
०३,१८५।००१अ	ततः स पाण्डवो भूयो मार्कण्डेयम् उवाच ह  
०३,१८५।००१च्	कथयस्वेह चरितं मनोर् वैवस्वतस्य मे  
०३,१८५।००२	मार्कण्डेय उवाच  
०३,१८५।००२अ	विवस्वतः सुतो राजन् परमर्षिः प्रतापवान्  
०३,१८५।००२च्	बभूव नरशार्दूल प्रजापतिसमद्युतिः  
०३,१८५।००३अ	ओजसा तेजसा लक्ष्म्या तपसा च विशेषतः  
०३,१८५।००३च्	अतिचक्राम पितरं मनुः स्वं च पितामहम्  
०३,१८५।००४अ	ऊर्ध्वबाहुर् विशालायां बदर्यां स नराधिपः  
०३,१८५।००४च्	एकपादस्थितस् तीव्रं चचार सुमहत् तपः  
०३,१८५।००५अ	अवाक्शिरास् तथा चापि नेत्रैर् अनिमिषैर् दृढम्  
०३,१८५।००५च्	सो ऽतप्यत तपो घोरं वर्षाणाम् अयुतं तदा  
०३,१८५।००६अ	तं कदा चित् तपस्यन्तम् आर्द्रचीरजटाधरम्  
०३,१८५।००६च्	वीरिणीतीरम् आगम्य मत्स्यो वचनम् अब्रवीत्  
०३,१८५।००७अ	भगवन् क्षुद्रमत्स्यो ऽस्मि बलवद्भ्यो भयं मम  
०३,१८५।००७च्	मत्स्येभ्यो हि ततो मां त्वं त्रातुम् अर्हसि सुव्रत  
०३,१८५।००८अ	दुर्बलं बलवन्तो हि मत्स्यं मत्स्या विशेषतः  
०३,१८५।००८च्	भक्षयन्ति यथा वृत्तिर् विहिता नः सनातनी  
०३,१८५।००९अ	तस्माद् भयौघान् महतो मज्जन्तं मां विशेषतः  
०३,१८५।००९च्	त्रातुम् अर्हसि कर्तास्मि कृते प्रतिकृतं तव  
०३,१८५।०१०अ	स मत्स्यवचनं श्रुत्वा कृपयाभिपरिप्लुतः  
०३,१८५।०१०च्	मनुर् वैवस्वतो ऽगृह्णात् तं मत्स्यं पाणिना स्वयम्  
०३,१८५।०११अ	उदकान्तम् उपानीय मत्स्यं वैवस्वतो मनुः  
०३,१८५।०११च्	अलिञ्जरे प्राक्षिपत् स चन्द्रांशुसदृशप्रभम्  
०३,१८५।०१२अ	स तत्र ववृधे राजन् मत्स्यः परमसत्कृतः  
०३,१८५।०१२च्	पुत्रवच् चाकरोत् तस्मिन् मनुर् भावं विशेषतः  
०३,१८५।०१३अ	अथ कालेन महता स मत्स्यः सुमहान् अभूत्  
०३,१८५।०१३च्	अलिञ्जरे जले चैव नासौ समभवत् किल  
०३,१८५।०१४अ	अथ मत्स्यो मनुं दृष्ट्वा पुनर् एवाभ्यभाषत  
०३,१८५।०१४च्	भगवन् साधु मे ऽद्यान्यत् स्थानं सम्प्रतिपादय  
०३,१८५।०१५अ	उद्धृत्यालिञ्जरात् तस्मात् ततः स भगवान् मुनिः  
०३,१८५।०१५च्	तं मत्स्यम् अनयद् वापीं महतीं स मनुस् तदा  
०३,१८५।०१६अ	तत्र तं प्राक्षिपच् चापि मनुः परपुरञ्जय  
०३,१८५।०१६च्	अथावर्धत मत्स्यः स पुनर् वर्षगणान् बहून्  
०३,१८५।०१७अ	द्वियोजनायता वापी विस्तृता चापि योजनम्  
०३,१८५।०१७च्	तस्यां नासौ समभवन् मत्स्यो राजीवलोचन  
०३,१८५।०१७ए	विचेष्टितुं वा कौन्तेय मत्स्यो वाप्यां विशां पते  
०३,१८५।०१८अ	मनुं मत्स्यस् ततो दृष्ट्वा पुनर् एवाभ्यभाषत  
०३,१८५।०१८च्	नय मां भगवन् साधो समुद्रमहिषीं प्रभो  
०३,१८५।०१८ए	गङ्गां तत्र निवत्स्यामि यथा वा तात मन्यसे  
०३,१८५।०१८ड़्*०९१६_०१	निदेशे हि मया तुभ्यं स्थातव्यम् अनसूयता  
०३,१८५।०१८ड़्*०९१६_०२	वृद्धिर् हि परमा प्राप्ता त्वत्कृते हि मयानघ  
०३,१८५।०१९अ	एवम् उक्तो मनुर् मत्स्यम् अनयद् भगवान् वशी  
०३,१८५।०१९च्	नदीं गङ्गां तत्र चैनं स्वयं प्राक्षिपद् अच्युतः  
०३,१८५।०२०अ	स तत्र ववृधे मत्स्यः किं चित् कालम् अरिन्दम  
०३,१८५।०२०च्	ततः पुनर् मनुं दृष्ट्वा मत्स्यो वचनम् अब्रवीत्  
०३,१८५।०२१अ	गङ्गायां हि न शक्नोमि बृहत्त्वाच् चेष्टितुं प्रभो  
०३,१८५।०२१च्	समुद्रं नय माम् आशु प्रसीद भगवन्न् इति  
०३,१८५।०२२अ	उद्धृत्य गङ्गासलिलात् ततो मत्स्यं मनुः स्वयम्  
०३,१८५।०२२च्	समुद्रम् अनयत् पार्थ तत्र चैनम् अवासृजत्  
०३,१८५।०२३अ	सुमहान् अपि मत्स्यः सन् स मनोर् मनसस् तदा  
०३,१८५।०२३च्	आसीद् यथेष्टहार्यश् च स्पर्शगन्धसुखश् च वै  
०३,१८५।०२४अ	यदा समुद्रे प्रक्षिप्तः स मत्स्यो मनुना तदा  
०३,१८५।०२४च्	तत एनम् इदं वाक्यं स्मयमान इवाब्रवीत्  
०३,१८५।०२५अ	भगवन् कृता हि मे रक्षा त्वया सर्वा विशेषतः  
०३,१८५।०२५च्	प्राप्तकालं तु यत् कार्यं त्वया तच् छ्रूयतां मम  
०३,१८५।०२६अ	अचिराद् भगवन् भौमम् इदं स्थावरजङ्गमम्  
०३,१८५।०२६च्	सर्वम् एव महाभाग प्रलयं वै गमिष्यति  
०३,१८५।०२७अ	सम्प्रक्षालनकालो ऽयं लोकानां समुपस्थितः  
०३,१८५।०२७च्	तस्मात् त्वां बोधयाम्य् अद्य यत् ते हितम् अनुत्तमम्  
०३,१८५।०२८अ	त्रसानां स्थावराणां च यच् चेङ्गं यच् च नेङ्गति  
०३,१८५।०२८च्	तस्य सर्वस्य सम्प्राप्तः कालः परमदारुणः  
०३,१८५।०२९अ	नौश् च कारयितव्या ते दृढा युक्तवटाकरा  
०३,१८५।०२९च्	तत्र सप्तर्षिभिः सार्धम् आरुहेथा महामुने  
०३,१८५।०३०अ	बीजानि चैव सर्वाणि यथोक्तानि मया पुरा  
०३,१८५।०३०च्	तस्याम् आरोहयेर् नावि सुसङ्गुप्तानि भागशः  
०३,१८५।०३१अ	नौस्थश् च मां प्रतीक्षेथास् तदा मुनिजनप्रिय  
०३,१८५।०३१च्	आगमिष्याम्य् अहं शृङ्गी विज्ञेयस् तेन तापस  
०३,१८५।०३२अ	एवम् एतत् त्वया कार्यम् आपृष्टो ऽसि व्रजाम्य् अहम्  
०३,१८५।०३२ब्*०९१७_०१	ता न शक्या महत्यो वै आपस् तर्तुं मया विना  
०३,१८५।०३२च्	नातिशङ्क्यम् इदं चापि वचनं ते ममाभिभो  
०३,१८५।०३३अ	एवं करिष्य इति तं स मत्स्यं प्रत्यभाषत  
०३,१८५।०३३च्	जग्मतुश् च यथाकामम् अनुज्ञाप्य परस्परम्  
०३,१८५।०३४अ	ततो मनुर् महाराज यथोक्तं मत्स्यकेन ह  
०३,१८५।०३४च्	बीजान्य् आदाय सर्वाणि सागरं पुप्लुवे तदा  
०३,१८५।०३४ए	नावा तु शुभया वीर महोर्मिणम् अरिन्दम  
०३,१८५।०३५अ	चिन्तयाम् आस च मनुस् तं मत्स्यं पृथिवीपते  
०३,१८५।०३५च्	स च तच् चिन्तितं ज्ञात्वा मत्स्यः परपुरञ्जय  
०३,१८५।०३५ए	शृङ्गी तत्राजगामाशु तदा भरतसत्तम  
०३,१८५।०३६अ	तं दृष्ट्वा मनुजेन्द्रेन्द्र मनुर् मत्स्यं जलार्णवे  
०३,१८५।०३६च्	शृङ्गिणं तं यथोक्तेन रूपेणाद्रिम् इवोच्छ्रितम्  
०३,१८५।०३७अ	वटाकरमयं पाशम् अथ मत्स्यस्य मूर्धनि  
०३,१८५।०३७च्	मनुर् मनुजशार्दूल तस्मिञ् शृङ्गे न्यवेशयत्  
०३,१८५।०३८अ	संयतस् तेन पाशेन मत्स्यः परपुरञ्जय  
०३,१८५।०३८च्	वेगेन महता नावं प्राकर्षल् लवणाम्भसि  
०३,१८५।०३९अ	स ततार तया नावा समुद्रं मनुजेश्वर  
०३,१८५।०३९च्	नृत्यमानम् इवोर्मीभिर् गर्जमानम् इवाम्भसा  
०३,१८५।०४०अ	क्षोभ्यमाणा महावातैः सा नौस् तस्मिन् महोदधौ  
०३,१८५।०४०च्	घूर्णते चपलेव स्त्री मत्ता परपुरञ्जय  
०३,१८५।०४१अ	नैव भूमिर् न च दिशः प्रदिशो वा चकाशिरे  
०३,१८५।०४१च्	सर्वम् आम्भसम् एवासीत् खं द्यौश् च नरपुङ्गव  
०३,१८५।०४२अ	एवम्भूते तदा लोके सङ्कुले भरतर्षभ  
०३,१८५।०४२च्	अदृश्यन्त सप्तर्षयो मनुर् मत्स्यः सहैव ह  
०३,१८५।०४३अ	एवं बहून् वर्षगणांस् तां नावं सो ऽथ मत्स्यकः  
०३,१८५।०४३च्	चकर्षातन्द्रितो राजंस् तस्मिन् सलिलसञ्चये  
०३,१८५।०४४अ	ततो हिमवतः शृङ्गं यत् परं पुरुषर्षभ  
०३,१८५।०४४च्	तत्राकर्षत् ततो नावं स मत्स्यः कुरुनन्दन  
०३,१८५।०४५अ	ततो ऽब्रवीत् तदा मत्स्यस् तान् ऋषीन् प्रहसञ् शनैः  
०३,१८५।०४५च्	अस्मिन् हिमवतः शृङ्गे नावं बध्नीत माचिरम्  
०३,१८५।०४६अ	सा बद्धा तत्र तैस् तूर्णम् ऋषिभिर् भरतर्षभ  
०३,१८५।०४६च्	नौर् मत्स्यस्य वचः श्रुत्वा शृङ्गे हिमवतस् तदा  
०३,१८५।०४७अ	तच् च नौबन्धनं नाम शृङ्गं हिमवतः परम्  
०३,१८५।०४७च्	ख्यातम् अद्यापि कौन्तेय तद् विद्धि भरतर्षभ  
०३,१८५।०४८अ	अथाब्रवीद् अनिमिषस् तान् ऋषीन् सहितांस् तदा  
०३,१८५।०४८च्	अहं प्रजापतिर् ब्रह्मा मत्परं नाधिगम्यते  
०३,१८५।०४८ए	मत्स्यरूपेण यूयं च मयास्मान् मोक्षिता भयात्  
०३,१८५।०४९अ	मनुना च प्रजाः सर्वाः सदेवासुरमानवाः  
०३,१८५।०४९च्	स्रष्टव्याः सर्वलोकाश् च यच् चेङ्गं यच् च नेङ्गति  
०३,१८५।०५०अ	तपसा चातितीव्रेण प्रतिभास्य भविष्यति  
०३,१८५।०५०च्	मत्प्रसादात् प्रजासर्गे न च मोहं गमिष्यति  
०३,१८५।०५१अ	इत्य् उक्त्वा वचनं मत्स्यः क्षणेनादर्शनं गतः  
०३,१८५।०५१च्	स्रष्टुकामः प्रजाश् चापि मनुर् वैवस्वतः स्वयम्  
०३,१८५।०५१ए	प्रमूढो ऽभूत् प्रजासर्गे तपस् तेपे महत् ततः  
०३,१८५।०५२अ	तपसा महता युक्तः सो ऽथ स्रष्टुं प्रचक्रमे  
०३,१८५।०५२च्	सर्वाः प्रजा मनुः साक्षाद् यथावद् भरतर्षभ  
०३,१८५।०५३अ	इत्य् एतन् मात्स्यकं नाम पुराणं परिकीर्तितम्  
०३,१८५।०५३च्	आख्यानम् इदम् आख्यातं सर्वपापहरं मया  
०३,१८५।०५४अ	य इदं शृणुयान् नित्यं मनोश् चरितम् आदितः  
०३,१८५।०५४च्	स सुखी सर्वसिद्धार्थः स्वर्गलोकम् इयान् नरः  
०३,१८६।००१	वैशम्पायन उवाच  
०३,१८६।००१अ	ततः स पुनर् एवाथ मार्कण्डेयं यशस्विनम्  
०३,१८६।००१च्	पप्रच्छ विनयोपेतो धर्मराजो युधिष्ठिरः  
०३,१८६।००२अ	नैके युगसहस्रान्तास् त्वया दृष्टा महामुने  
०३,१८६।००२च्	न चापीह समः कश् चिद् आयुषा तव विद्यते  
०३,१८६।००२ए	वर्जयित्वा महात्मानं ब्राह्मणं परमेष्ठिनम्  
०३,१८६।००२ड़्*०९१८_०१	न ते ऽस्ति सदृशः कश् चिद् आयुषा ब्रह्मवित्तम  
०३,१८६।००३अ	अनन्तरिक्षे लोके ऽस्मिन् देवदानववर्जिते  
०३,१८६।००३च्	त्वम् एव प्रलये विप्र ब्रह्माणम् उपतिष्ठसि  
०३,१८६।००४अ	प्रलये चापि निर्वृत्ते प्रबुद्धे च पितामहे  
०३,१८६।००४च्	त्वम् एव सृज्यमानानि भूतानीह प्रपश्यसि  
०३,१८६।००५अ	चतुर्विधानि विप्रर्षे यथावत् परमेष्ठिना  
०३,१८६।००५च्	वायुभूता दिशः कृत्वा विक्षिप्यापस् ततस् ततः  
०३,१८६।००६अ	त्वया लोकगुरुः साक्षात् सर्वलोकपितामहः  
०३,१८६।००६च्	आराधितो द्विजश्रेष्ठ तत्परेण समाधिना  
०३,१८६।००६द्*०९१९_०१	स्वप्रमाणम् अथो विप्र त्वया कृतम् अनेकशः  
०३,१८६।००६द्*०९१९_०२	घोरेणाविश्य तपसा वेधसो निर्जितास् त्वया  
०३,१८६।००६द्*०९१९_०३	नारायणाङ्कप्रख्यस् त्वं साम्पराये ऽतिपठ्यसे  
०३,१८६।००६द्*०९१९_०४	भगवान् एकशः कृत्वा त्वया विष्णोश् च विश्वकृत्  
०३,१८६।००६द्*०९१९_०५	कर्णिकोद्धरणं दिव्यं ब्रह्मणः कामरूपिणः  
०३,१८६।००६द्*०९१९_०६	रत्नालङ्कारयोगाभ्यां दृग्भ्यां दृष्टस् त्वया पुरा  
०३,१८६।००७अ	तस्मात् सर्वान्तको मृत्युर् जरा वा देहनाशिनी  
०३,१८६।००७च्	न त्वा विशति विप्रर्षे प्रसादात् परमेष्ठिनः  
०३,१८६।००८अ	यदा नैव रविर् नाग्निर् न वायुर् न च चन्द्रमाः  
०३,१८६।००८च्	नैवान्तरिक्षं नैवोर्वी शेषं भवति किं चन  
०३,१८६।००९अ	तस्मिन्न् एकार्णवे लोके नष्टे स्थावरजङ्गमे  
०३,१८६।००९च्	नष्टे देवासुरगणे समुत्सन्नमहोरगे  
०३,१८६।०१०अ	शयानम् अमितात्मानं पद्मे पद्मनिकेतनम्  
०३,१८६।०१०च्	त्वम् एकः सर्वभूतेशं ब्रह्माणम् उपतिष्ठसि  
०३,१८६।०११अ	एतत् प्रत्यक्षतः सर्वं पूर्ववृत्तं द्विजोत्तम  
०३,१८६।०११च्	तस्माद् इच्छामहे श्रोतुं सर्वहेत्वात्मिकां कथाम्  
०३,१८६।०१२अ	अनुभूतं हि बहुशस् त्वयैकेन द्विजोत्तम  
०३,१८६।०१२च्	न ते ऽस्त्य् अविदितं किं चित् सर्वलोकेषु नित्यदा  
०३,१८६।०१३	मार्कण्डेय उवाच  
०३,१८६।०१३अ	हन्त ते कथयिष्यामि नमस्कृत्वा स्वयम्भुवे  
०३,१८६।०१३च्	पुरुषाय पुराणाय शाश्वतायाव्ययाय च  
०३,१८६।०१३द्*०९२०_०१	अव्यक्ताय सुसूक्ष्माय निर्गुणाय गुणात्मने  
०३,१८६।०१४अ	य एष पृथुदीर्घाक्षः पीतवासा जनार्दनः  
०३,१८६।०१४च्	एष कर्ता विकर्ता च सर्वभावनभूतकृत्  
०३,१८६।०१५अ	अचिन्त्यं महद् आश्चर्यं पवित्रम् अपि चोत्तमम्  
०३,१८६।०१५च्	अनादिनिधनं भूतं विश्वम् अक्षयम् अव्ययम्  
०३,१८६।०१६अ	एष कर्ता न क्रियते कारणं चापि पौरुषे  
०३,१८६।०१६च्	यो ह्य् एनं पुरुषं वेत्ति देवा अपि न तं विदुः  
०३,१८६।०१७अ	सर्वम् आश्चर्यम् एवैतन् निर्वृत्तं राजसत्तम  
०३,१८६।०१७च्	आदितो मनुजव्याघ्र कृत्स्नस्य जगतः क्षये  
०३,१८६।०१८अ	चत्वार्य् आहुः सहस्राणि वर्षाणां तत् कृतं युगम्  
०३,१८६।०१८च्	तस्य तावच् छती सन्ध्या सन्ध्यांशश् च ततः परम्  
०३,१८६।०१९अ	त्रीणि वर्षसहस्राणि त्रेतायुगम् इहोच्यते  
०३,१८६।०१९च्	तस्य तावच् छती सन्ध्या सन्ध्यांशश् च ततः परम्  
०३,१८६।०२०अ	तथा वर्षसहस्रे द्वे द्वापरं परिमाणतः  
०३,१८६।०२०च्	तस्यापि द्विशती सन्ध्या सन्ध्यांशश् च ततः परम्  
०३,१८६।०२१अ	सहस्रम् एकं वर्षाणां ततः कलियुगं स्मृतम्  
०३,१८६।०२१च्	तस्य वर्षशतं सन्ध्या सन्ध्यांशश् च ततः परम्  
०३,१८६।०२१ए	सन्ध्यासन्ध्यांशयोस् तुल्यं प्रमाणम् उपधारय  
०३,१८६।०२२अ	क्षीणे कलियुगे चैव प्रवर्तति कृतं युगम्  
०३,१८६।०२२च्	एषा द्वादशसाहस्री युगाख्या परिकीर्तिता  
०३,१८६।०२३अ	एतत् सहस्रपर्यन्तम् अहो ब्राह्मम् उदाहृतम्  
०३,१८६।०२३च्	विश्वं हि ब्रह्मभवने सर्वशः परिवर्तते  
०३,१८६।०२३ए	लोकानां मनुजव्याघ्र प्रलयं तं विदुर् बुधाः  
०३,१८६।०२४अ	अल्पावशिष्टे तु तदा युगान्ते भरतर्षभ  
०३,१८६।०२४च्	सहस्रान्ते नराः सर्वे प्रायशो ऽनृतवादिनः  
०३,१८६।०२५अ	यज्ञप्रतिनिधिः पार्थ दानप्रतिनिधिस् तथा  
०३,१८६।०२५च्	व्रतप्रतिनिधिश् चैव तस्मिन् काले प्रवर्तते  
०३,१८६।०२६अ	ब्राह्मणाः शूद्रकर्माणस् तथा शूद्रा धनार्जकाः  
०३,१८६।०२६च्	क्षत्रधर्मेण वाप्य् अत्र वर्तयन्ति गते युगे  
०३,१८६।०२७अ	निवृत्तयज्ञस्वाध्यायाः पिण्डोदकविवर्जिताः  
०३,१८६।०२७च्	ब्राह्मणाः सर्वभक्षाश् च भविष्यन्ति कलौ युगे  
०३,१८६।०२८अ	अजपा ब्राह्मणास् तात शूद्रा जपपरायणाः  
०३,१८६।०२८च्	विपरीते तदा लोके पूर्वरूपं क्षयस्य तत्  
०३,१८६।०२९अ	बहवो म्लेच्छराजानः पृथिव्यां मनुजाधिप  
०३,१८६।०२९च्	मिथ्यानुशासिनः पापा मृषावादपरायणाः  
०३,१८६।०३०अ	आन्ध्राः शकाः पुलिन्दाश् च यवनाश् च नराधिपाः  
०३,१८६।०३०च्	काम्बोजा और्णिकाः शूद्रास् तथाभीरा नरोत्तम  
०३,१८६।०३०द्*०९२१_०१	युगान्ते मनुजव्याघ्र तथाकाराश् च भारत  
०३,१८६।०३१अ	न तदा ब्राह्मणः कश् चित् स्वधर्मम् उपजीवति  
०३,१८६।०३१च्	क्षत्रिया अपि वैश्याश् च विकर्मस्था नराधिप  
०३,१८६।०३२अ	अल्पायुषः स्वल्पबला अल्पतेजःपराक्रमाः  
०३,१८६।०३२च्	अल्पदेहाल्पसाराश् च तथा सत्याल्पभाषिणः  
०३,१८६।०३३अ	बहुशून्या जनपदा मृगव्यालावृता दिशः  
०३,१८६।०३३च्	युगान्ते समनुप्राप्ते वृथा च ब्रह्मचारिणः  
०३,१८६।०३३ए	भोवादिनस् तथा शूद्रा ब्राह्मणाश् चार्यवादिनः  
०३,१८६।०३४अ	युगान्ते मनुजव्याघ्र भवन्ति बहुजन्तवः  
०३,१८६।०३४च्	न तथा घ्राणयुक्ताश् च सर्वगन्धा विशां पते  
०३,१८६।०३४ए	रसाश् च मनुजव्याघ्र न तथा स्वादुयोगिनः  
०३,१८६।०३५अ	बहुप्रजा ह्रस्वदेहाः शीलाचारविवर्जिताः  
०३,१८६।०३५च्	मुखेभगाः स्त्रियो राजन् भविष्यन्ति युगक्षये  
०३,१८६।०३६अ	अट्टशूला जनपदाः शिवशूलाश् चतुष्पथाः  
०३,१८६।०३६च्	केशशूलाः स्त्रियो राजन् भविष्यन्ति युगक्षये  
०३,१८६।०३६द्*०९२२_०१	अट्टम् अन्नम् इति प्राहुः शूलं विक्रयम् उच्यते  
०३,१८६।०३६द्*०९२२_०२	वेदः शिवम् इति प्रोक्तं ब्राह्मणाश् च चतुष्पथाः  
०३,१८६।०३६द्*०९२२_०३	केशो भग इति प्रोक्तस् तं विक्रीयैव भुञ्जते  
०३,१८६।०३७अ	अल्पक्षीरास् तथा गावो भविष्यन्ति जनाधिप  
०३,१८६।०३७च्	अल्पपुष्पफलाश् चापि पादपा बहुवायसाः  
०३,१८६।०३८अ	ब्रह्मवध्यावलिप्तानां तथा मिथ्याभिशंसिनाम्  
०३,१८६।०३८च्	नृपाणां पृथिवीपाल प्रतिगृह्णन्ति वै द्विजाः  
०३,१८६।०३९अ	लोभमोहपरीताश् च मिथ्याधर्मध्वजावृताः  
०३,१८६।०३९च्	भिक्षार्थं पृथिवीपाल चञ्चूर्यन्ते द्विजैर् दिशः  
०३,१८६।०४०अ	करभारभयात् पुंसो गृहस्थाः परिमोषकाः  
०३,१८६।०४०च्	मुनिच्छद्माकृतिच्छन्ना वाणिज्यम् उपजीवते  
०३,१८६।०४१अ	मिथ्या च नखरोमाणि धारयन्ति नरास् तदा  
०३,१८६।०४१च्	अर्थलोभान् नरव्याघ्र वृथा च ब्रह्मचारिणः  
०३,१८६।०४२अ	आश्रमेषु वृथाचाराः पानपा गुरुतल्पगाः  
०३,१८६।०४२च्	ऐहलौकिकम् ईहन्ते मांसशोणितवर्धनम्  
०३,१८६।०४२द्*०९२३_०१	पारलौकिककार्येषु प्रमत्ता भृशनास्तिकाः  
०३,१८६।०४३अ	बहुपाषण्डसङ्कीर्णाः परान्नगुणवादिनः  
०३,१८६।०४३च्	आश्रमा मनुजव्याघ्र न भवन्ति युगक्षये  
०३,१८६।०४४अ	यथर्तुवर्षी भगवान् न तथा पाकशासनः  
०३,१८६।०४४च्	न तदा सर्वबीजानि सम्यग् रोहन्ति भारत  
०३,१८६।०४४द्*०९२४_०१	हिंसाभिरामश् च जनस् तथा सम्पद्यते ऽशुचिः  
०३,१८६।०४४ए	अधर्मफलम् अत्यर्थं तदा भवति चानघ  
०३,१८६।०४४ड़्*०९२५_०१	फलं धर्मस्य राजेन्द्र सर्वत्र परिहीयते  
०३,१८६।०४५अ	तथा च पृथिवीपाल यो भवेद् धर्मसंयुतः  
०३,१८६।०४५च्	अल्पायुः स हि मन्तव्यो न हि धर्मो ऽस्ति कश् चन  
०३,१८६।०४६अ	भूयिष्ठं कूटमानैश् च पण्यं विक्रीणते जनाः  
०३,१८६।०४६च्	वणिजश् च नरव्याघ्र बहुमाया भवन्त्य् उत  
०३,१८६।०४७अ	धर्मिष्ठाः परिहीयन्ते पापीयान् वर्धते जनः  
०३,१८६।०४७च्	धर्मस्य बलहानिः स्याद् अधर्मश् च बली तथा  
०३,१८६।०४८अ	अल्पायुषो दरिद्राश् च धर्मिष्ठा मानवास् तदा  
०३,१८६।०४८च्	दीर्घायुषः समृद्धाश् च विधर्माणो युगक्षये  
०३,१८६।०४८द्*०९२६_०१	नगराणां विहारेषु विधर्माणो युगक्षये  
०३,१८६।०४९अ	अधर्मिष्ठैर् उपायैश् च प्रजा व्यवहरन्त्य् उत  
०३,१८६।०४९च्	सञ्चयेनापि चाल्पेन भवन्त्य् आढ्या मदान्विताः  
०३,१८६।०५०अ	धनं विश्वासतो न्यस्तं मिथो भूयिष्ठशो नराः  
०३,१८६।०५०च्	हर्तुं व्यवसिता राजन् मायाचारसमन्विताः  
०३,१८६।०५०द्*०९२७_०१	नैतद् अस्तीति मनुजा वर्तन्ति निरपत्रपाः  
०३,१८६।०५१अ	पुरुषादानि सत्त्वानि पक्षिणो ऽथ मृगास् तथा  
०३,१८६।०५१च्	नगराणां विहारेषु चैत्येष्व् अपि च शेरते  
०३,१८६।०५२अ	सप्तवर्षाष्टवर्षाश् च स्त्रियो गर्भधरा नृप  
०३,१८६।०५२च्	दशद्वादशवर्षाणां पुंसां पुत्रः प्रजायते  
०३,१८६।०५३अ	भवन्ति षोडशे वर्षे नराः पलितिनस् तथा  
०३,१८६।०५३च्	आयुःक्षयो मनुष्याणां क्षिप्रम् एव प्रपद्यते  
०३,१८६।०५४अ	क्षीणे युगे महाराज तरुणा वृद्धशीलिनः  
०३,१८६।०५४च्	तरुणानां च यच् छीलं तद् वृद्धेषु प्रजायते  
०३,१८६।०५५अ	विपरीतास् तदा नार्यो वञ्चयित्वा रहः पतीन्  
०३,१८६।०५५च्	व्युच्चरन्त्य् अपि दुःशीला दासैः पशुभिर् एव च  
०३,१८६।०५५द्*०९२८_०१	वीरपत्न्यस् तथा नार्यः संश्रयन्ति नरान् नृप  
०३,१८६।०५५द्*०९२८_०२	भर्तारम् अपि जीवन्तम् अन्यान् व्यभिचरन्त्य् उत  
०३,१८६।०५६अ	तस्मिन् युगसहस्रान्ते सम्प्राप्ते चायुषः क्षये  
०३,१८६।०५६च्	अनावृष्टिर् महाराज जायते बहुवार्षिकी  
०३,१८६।०५७अ	ततस् तान्य् अल्पसाराणि सत्त्वानि क्षुधितानि च  
०३,१८६।०५७च्	प्रलयं यान्ति भूयिष्ठं पृथिव्यां पृथिवीपते  
०३,१८६।०५८अ	ततो दिनकरैर् दीप्तैः सप्तभिर् मनुजाधिप  
०३,१८६।०५८च्	पीयते सलिलं सर्वं समुद्रेषु सरित्सु च  
०३,१८६।०५९अ	यच् च काष्ठं तृणं चापि शुष्कं चार्द्रं च भारत  
०३,१८६।०५९च्	सर्वं तद् भस्मसाद् भूतं दृश्यते भरतर्षभ  
०३,१८६।०६०अ	ततः संवर्तको वह्निर् वायुना सह भारत  
०३,१८६।०६०च्	लोकम् आविशते पूर्वम् आदित्यैर् उपशोषितम्  
०३,१८६।०६१अ	ततः स पृथिवीं भित्त्वा समाविश्य रसातलम्  
०३,१८६।०६१च्	देवदानवयक्षाणां भयं जनयते महत्  
०३,१८६।०६२अ	निर्दहन् नागलोकं च यच् च किं चित् क्षिताव् इह  
०३,१८६।०६२च्	अधस्तात् पृथिवीपाल सर्वं नाशयते क्षणात्  
०३,१८६।०६३अ	ततो योजनविंशानां सहस्राणि शतानि च  
०३,१८६।०६३च्	निर्दहत्य् अशिवो वायुः स च संवर्तको ऽनलः  
०३,१८६।०६४अ	सदेवासुरगन्धर्वं सयक्षोरगराक्षसम्  
०३,१८६।०६४च्	ततो दहति दीप्तः स सर्वम् एव जगद् विभुः  
०३,१८६।०६५अ	ततो गजकुलप्रख्यास् तडिन्मालाविभूषिताः  
०३,१८६।०६५च्	उत्तिष्ठन्ति महामेघा नभस्य् अद्भुतदर्शनाः  
०३,१८६।०६६अ	के चिन् नीलोत्पलश्यामाः के चित् कुमुदसन्निभाः  
०३,१८६।०६६ब्*०९२९_०१	कारण्डकनिभाः के चित् के चिद् इङ्गुलिकप्रभाः  
०३,१८६।०६६च्	के चित् किञ्जल्कसङ्काशाः के चित् पीताः पयोधराः  
०३,१८६।०६७अ	के चिद् धारिद्रसङ्काशाः काकाण्डकनिभास् तथा  
०३,१८६।०६७ब्*०९३०_०१	के चिद् दारिद्र्यसङ्काशाः के चित् पीताः पयोधराः  
०३,१८६।०६७च्	के चित् कमलपत्राभाः के चिद् धिङ्गुलकप्रभाः  
०३,१८६।०६८अ	के चित् पुरवराकाराः के चिद् गजकुलोपमाः  
०३,१८६।०६८च्	के चिद् अञ्जनसङ्काशाः के चिन् मकरसंस्थिताः  
०३,१८६।०६८ए	विद्युन्मालापिनद्धाङ्गाः समुत्तिष्ठन्ति वै घनाः  
०३,१८६।०६९अ	घोररूपा महाराज घोरस्वननिनादिताः  
०३,१८६।०६९च्	ततो जलधराः सर्वे व्याप्नुवन्ति नभस्तलम्  
०३,१८६।०६९द्*०९३१_०१	गर्जन्तः पृथिवीपाल पृथिवीधरसन्निभाः  
०३,१८६।०७०अ	तैर् इयं पृथिवी सर्वा सपर्वतवनाकरा  
०३,१८६।०७०च्	आपूर्यते महाराज सलिलौघपरिप्लुता  
०३,१८६।०७१अ	ततस् ते जलदा घोरा राविणः पुरुषर्षभ  
०३,१८६।०७१च्	सर्वतः प्लावयन्त्य् आशु चोदिताः परमेष्ठिना  
०३,१८६।०७२अ	वर्षमाणा महत् तोयं पूरयन्तो वसुन्धराम्  
०३,१८६।०७२च्	सुघोरम् अशिवं रौद्रं नाशयन्ति च पावकम्  
०३,१८६।०७३अ	ततो द्वादश वर्षाणि पयोदास् त उपप्लवे  
०३,१८६।०७३च्	धाराभिः पूरयन्तो वै चोद्यमाना महात्मना  
०३,१८६।०७४अ	ततः समुद्रः स्वां वेलाम् अतिक्रामति भारत  
०३,१८६।०७४च्	पर्वताश् च विशीर्यन्ते मही चापि विशीर्यते  
०३,१८६।०७५अ	सर्वतः सहसा भ्रान्तास् ते पयोदा नभस्तलम्  
०३,१८६।०७५च्	संवेष्टयित्वा नश्यन्ति वायुवेगपराहताः  
०३,१८६।०७६अ	ततस् तं मारुतं घोरं स्वयम्भूर् मनुजाधिप  
०३,१८६।०७६च्	आदिपद्मालयो देवः पीत्वा स्वपिति भारत  
०३,१८६।०७७अ	तस्मिन्न् एकार्णवे घोरे नष्टे स्थावरजङ्गमे  
०३,१८६।०७७च्	नष्टे देवासुरगणे यक्षराक्षसवर्जिते  
०३,१८६।०७८अ	निर्मनुष्ये महीपाल निःश्वापदमहीरुहे  
०३,१८६।०७८च्	अनन्तरिक्षे लोके ऽस्मिन् भ्रमाम्य् एको ऽहम् आदृतः  
०३,१८६।०७९अ	एकार्णवे जले घोरे विचरन् पार्थिवोत्तम  
०३,१८६।०७९च्	अपश्यन् सर्वभूतानि वैक्लव्यम् अगमं परम्  
०३,१८६।०८०अ	ततः सुदीर्घं गत्वा तु प्लवमानो नराधिप  
०३,१८६।०८०च्	श्रान्तः क्व चिन् न शरणं लभाम्य् अहम् अतन्द्रितः  
०३,१८६।०८१अ	ततः कदा चित् पश्यामि तस्मिन् सलिलसम्प्लवे  
०३,१८६।०८१च्	न्यग्रोधं सुमहान्तं वै विशालं पृथिवीपते  
०३,१८६।०८२अ	शाखायां तस्य वृक्षस्य विस्तीर्णायां नराधिप  
०३,१८६।०८२च्	पर्यङ्के पृथिवीपाल दिव्यास्तरणसंस्तृते  
०३,१८६।०८३अ	उपविष्टं महाराज पूर्णेन्दुसदृशाननम्  
०३,१८६।०८३च्	फुल्लपद्मविशालाक्षं बालं पश्यामि भारत  
०३,१८६।०८४अ	ततो मे पृथिवीपाल विस्मयः सुमहान् अभूत्  
०३,१८६।०८४च्	कथं त्व् अयं शिशुः शेते लोके नाशम् उपागते  
०३,१८६।०८५अ	तपसा चिन्तयंश् चापि तं शिशुं नोपलक्षये  
०३,१८६।०८५च्	भूतं भव्यं भविष्यच् च जानन्न् अपि नराधिप  
०३,१८६।०८६अ	अतसीपुष्पवर्णाभः श्रीवत्सकृतलक्षणः  
०३,१८६।०८६च्	साक्षाल् लक्ष्म्या इवावासः स तदा प्रतिभाति मे  
०३,१८६।०८७अ	ततो माम् अब्रवीद् बालः स पद्मनिभलोचनः  
०३,१८६।०८७च्	श्रीवत्सधारी द्युतिमान् वाक्यं श्रुतिसुखावहम्  
०३,१८६।०८८अ	जानामि त्वा परिश्रान्तं तात विश्रामकाङ्क्षिणम्  
०३,१८६।०८८च्	मार्कण्डेय इहास्स्व त्वं यावद् इच्छसि भार्गव  
०३,१८६।०८९अ	अभ्यन्तरं शरीरं मे प्रविश्य मुनिसत्तम  
०३,१८६।०८९च्	आस्स्व भो विहितो वासः प्रसादस् ते कृतो मया  
०३,१८६।०९०अ	ततो बालेन तेनैवम् उक्तस्यासीत् तदा मम  
०३,१८६।०९०च्	निर्वेदो जीविते दीर्घे मनुष्यत्वे च भारत  
०३,१८६।०९१अ	ततो बालेन तेनास्यं सहसा विवृतं कृतम्  
०३,१८६।०९१च्	तस्याहम् अवशो वक्त्रं दैवयोगात् प्रवेशितः  
०३,१८६।०९२अ	ततः प्रविष्टस् तत्कुक्षिं सहसा मनुजाधिप  
०३,१८६।०९२च्	सराष्ट्रनगराकीर्णां कृत्स्नां पश्यामि मेदिनीम्  
०३,१८६।०९३अ	गङ्गां शतद्रुं सीतां च यमुनाम् अथ कौशिकीम्  
०३,१८६।०९३च्	चर्मण्वतीं वेत्रवतीं चन्द्रभागां सरस्वतीम्  
०३,१८६।०९४अ	सिन्धुं चैव विपाशां च नदीं गोदावरीम् अपि  
०३,१८६।०९४च्	वस्वोकसारां नलिनीं नर्मदां चैव भारत  
०३,१८६।०९५अ	नदीं ताम्रां च वेण्णां च पुण्यतोयां शुभावहाम्  
०३,१८६।०९५च्	सुवेणां कृष्णवेणां च इरामां च महानदीम्  
०३,१८६।०९५द्*०९३२_०१	वितस्तां च महाराज कावेरीं च महानदीम्  
०३,१८६।०९५ए	शोणं च पुरुषव्याघ्र विशल्यां कम्पुनाम् अपि  
०३,१८६।०९६अ	एताश् चान्याश् च नद्यो ऽहं पृथिव्यां या नरोत्तम  
०३,१८६।०९६च्	परिक्रामन् प्रपश्यामि तस्य कुक्षौ महात्मनः  
०३,१८६।०९७अ	ततः समुद्रं पश्यामि यादोगणनिषेवितम्  
०३,१८६।०९७च्	रत्नाकरम् अमित्रघ्न निधानं पयसो महत्  
०३,१८६।०९८अ	ततः पश्यामि गगनं चन्द्रसूर्यविराजितम्  
०३,१८६।०९८च्	जाज्वल्यमानं तेजोभिः पावकार्कसमप्रभैः  
०३,१८६।०९८ए	पश्यामि च महीं राजन् काननैर् उपशोभिताम्  
०३,१८६।०९८ड़्*०९३३_०१	सपर्वतवनद्वीपां निमग्नाशतसङ्कुलाम्  
०३,१८६।०९९अ	यजन्ते हि तदा राजन् ब्राह्मणा बहुभिः सवैः  
०३,१८६।०९९च्	क्षत्रियाश् च प्रवर्तन्ते सर्ववर्णानुरञ्जने  
०३,१८६।१००अ	वैश्याः कृषिं यथान्यायं कारयन्ति नराधिप  
०३,१८६।१००च्	शुश्रूषायां च निरता द्विजानां वृषलास् तथा  
०३,१८६।१०१अ	ततः परिपतन् राजंस् तस्य कुक्षौ महात्मनः  
०३,१८६।१०१च्	हिमवन्तं च पश्यामि हेमकूटं च पर्वतम्  
०३,१८६।१०२अ	निषधं चापि पश्यामि श्वेतं च रजताचितम्  
०३,१८६।१०२अ*०९३३अ_०१	**** **** पारियात्रं च पर्वतम्  
०३,१८६।१०२अ*०९३३अ_०२	नैषधं चापि पश्यामि  
०३,१८६।१०२च्	पश्यामि च महीपाल पर्वतं गन्धमादनम्  
०३,१८६।१०३अ	मन्दरं मनुजव्याघ्र नीलं चापि महागिरिम्  
०३,१८६।१०३च्	पश्यामि च महाराज मेरुं कनकपर्वतम्  
०३,१८६।१०४अ	महेन्द्रं चैव पश्यामि विन्ध्यं च गिरिम् उत्तमम्  
०३,१८६।१०४च्	मलयं चापि पश्यामि पारियात्रं च पर्वतम्  
०३,१८६।१०५अ	एते चान्ये च बहवो यावन्तः पृथिवीधराः  
०३,१८६।१०५च्	तस्योदरे मया दृष्टाः सर्वरत्नविभूषिताः  
०३,१८६।१०६अ	सिंहान् व्याघ्रान् वराहांश् च नागांश् च मनुजाधिप  
०३,१८६।१०६च्	पृथिव्यां यानि चान्यानि सत्त्वानि जगतीपते  
०३,१८६।१०६ए	तानि सर्वाण्य् अहं तत्र पश्यन् पर्यचरं तदा  
०३,१८६।१०७अ	कुक्षौ तस्य नरव्याघ्र प्रविष्टः सञ्चरन् दिशः  
०३,१८६।१०७च्	शक्रादींश् चापि पश्यामि कृत्स्नान् देवगणांस् तथा  
०३,१८६।१०७द्*०९३४_०१	साध्यान् रुद्रांस् तथादित्यान् गुह्यकान् पितरस् तथा  
०३,१८६।१०७द्*०९३४_०२	सर्पान् नागान् सुपर्णांश् च वसून् अप्य् अश्विनाव् अपि  
०३,१८६।१०८अ	गन्धर्वाप्सरसो यक्षान् ऋषींश् चैव महीपते  
०३,१८६।१०८च्	दैत्यदानवसङ्घांश् च कालेयांश् च नराधिप  
०३,१८६।१०८ए	सिंहिकातनयांश् चापि ये चान्ये सुरशत्रवः  
०३,१८६।१०९अ	यच् च किं चिन् मया लोके दृष्टं स्थावरजङ्गमम्  
०३,१८६।१०९च्	तद् अपश्यम् अहं सर्वं तस्य कुक्षौ महात्मनः  
०३,१८६।१०९ए	फलाहारः प्रविचरन् कृत्स्नं जगद् इदं तदा  
०३,१८६।११०अ	अन्तः शरीरे तस्याहं वर्षाणाम् अधिकं शतम्  
०३,१८६।११०च्	न च पश्यामि तस्याहम् अन्तं देहस्य कुत्र चित्  
०३,१८६।१११अ	सततं धावमानश् च चिन्तयानो विशां पते  
०३,१८६।१११ब्*०९३५_०१	भ्रमंस् तत्र महीपाल यदा वर्षगणान् बहून्  
०३,१८६।१११च्	आसादयामि नैवान्तं तस्य राजन् महात्मनः  
०३,१८६।११२अ	ततस् तम् एव शरणं गतो ऽस्मि विधिवत् तदा  
०३,१८६।११२च्	वरेण्यं वरदं देवं मनसा कर्मणैव च  
०३,१८६।११३अ	ततो ऽहं सहसा राजन् वायुवेगेन निःसृतः  
०३,१८६।११३च्	महात्मनो मुखात् तस्य विवृतात् पुरुषोत्तम  
०३,१८६।११४अ	ततस् तस्यैव शाखायां न्यग्रोधस्य विशां पते  
०३,१८६।११४च्	आस्ते मनुजशार्दूल कृत्स्नम् आदाय वै जगत्  
०३,१८६।११५अ	तेनैव बालवेषेण श्रीवत्सकृतलक्षणम्  
०३,१८६।११५च्	आसीनं तं नरव्याघ्र पश्याम्य् अमिततेजसम्  
०३,१८६।११६अ	ततो माम् अब्रवीद् वीर स बालः प्रहसन्न् इव  
०३,१८६।११६च्	श्रीवत्सधारी द्युतिमान् पीतवासा महाद्युतिः  
०३,१८६।११७अ	अपीदानीं शरीरे ऽस्मिन् मामके मुनिसत्तम  
०३,१८६।११७च्	उषितस् त्वं सुविश्रान्तो मार्कण्डेय ब्रवीहि मे  
०३,१८६।११८अ	मुहूर्ताद् अथ मे दृष्टिः प्रादुर्भूता पुनर् नवा  
०३,१८६।११८ब्*०९३६_०१	तं दृष्ट्वा देवदेवेशं मुनिर् वचनम् अब्रुवम्  
०३,१८६।११८च्	यया निर्मुक्तम् आत्मानम् अपश्यं लब्धचेतसम्  
०३,१८६।११९अ	तस्य ताम्रतलौ तात चरणौ सुप्रतिष्ठितौ  
०३,१८६।११९च्	सुजातौ मृदुरक्ताभिर् अङ्गुलीभिर् अलङ्कृतौ  
०३,१८६।१२०अ	प्रयतेन मया मूर्ध्ना गृहीत्वा ह्य् अभिवन्दितौ  
०३,१८६।१२०च्	दृष्ट्वापरिमितं तस्य प्रभावम् अमितौजसः  
०३,१८६।१२१अ	विनयेनाञ्जलिं कृत्वा प्रयत्नेनोपगम्य च  
०३,१८६।१२१च्	दृष्टो मया स भूतात्मा देवः कमललोचनः  
०३,१८६।१२२अ	तम् अहं प्राञ्जलिर् भूत्वा नमस्कृत्येदम् अब्रुवम्  
०३,१८६।१२२च्	ज्ञातुम् इच्छामि देव त्वां मायां चेमां तवोत्तमाम्  
०३,१८६।१२३अ	आस्येनानुप्रविष्टो ऽहं शरीरं भगवंस् तव  
०३,१८६।१२३च्	दृष्टवान् अखिलांल् लोकान् समस्ताञ् जठरे तव  
०३,१८६।१२४अ	तव देव शरीरस्था देवदानवराक्षसाः  
०३,१८६।१२४च्	यक्षगन्धर्वनागाश् च जगत् स्थावरजङ्गमम्  
०३,१८६।१२५अ	त्वत्प्रसादाच् च मे देव स्मृतिर् न परिहीयते  
०३,१८६।१२५च्	द्रुतम् अन्तः शरीरे ते सततं परिधावतः  
०३,१८६।१२५द्*०९३७_०१	निर्गतो ऽहम् अकामस् तु इच्छया ते महाप्रभो  
०३,१८६।१२६अ	इच्छामि पुण्डरीकाक्ष ज्ञातुं त्वाहम् अनिन्दित  
०३,१८६।१२६च्	इह भूत्वा शिशुः साक्षात् किं भवान् अवतिष्ठते  
०३,१८६।१२६ए	पीत्वा जगद् इदं विश्वम् एतद् आख्यातुम् अर्हसि  
०३,१८६।१२७अ	किमर्थं च जगत् सर्वं शरीरस्थं तवानघ  
०३,१८६।१२७च्	कियन्तं च त्वया कालम् इह स्थेयम् अरिन्दम  
०३,१८६।१२८अ	एतद् इच्छामि देवेश श्रोतुं ब्राह्मणकाम्यया  
०३,१८६।१२८च्	त्वत्तः कमलपत्राक्ष विस्तरेण यथातथम्  
०३,१८६।१२८ए	महद् ध्य् एतद् अचिन्त्यं च यद् अहं दृष्टवान् प्रभो  
०३,१८६।१२९अ	इत्य् उक्तः स मया श्रीमान् देवदेवो महाद्युतिः  
०३,१८६।१२९च्	सान्त्वयन् माम् इदं वाक्यम् उवाच वदतां वरः  
०३,१८७।००१	देव उवाच  
०३,१८७।००१अ	कामं देवापि मां विप्र न विजानन्ति तत्त्वतः  
०३,१८७।००१च्	त्वत्प्रीत्या तु प्रवक्ष्यामि यथेदं विसृजाम्य् अहम्  
०३,१८७।००२अ	पितृभक्तो ऽसि विप्रर्षे मां चैव शरणं गतः  
०३,१८७।००२च्	अतो दृष्टो ऽस्मि ते साक्षाद् ब्रह्मचर्यं च ते महत्  
०३,१८७।००३अ	आपो नारा इति प्रोक्ताः सञ्ज्ञानाम कृतं मया  
०३,१८७।००३च्	तेन नारायणो ऽस्म्य् उक्तो मम तद् ध्य् अयनं सदा  
०३,१८७।००४अ	अहं नारायणो नाम प्रभवः शाश्वतो ऽव्ययः  
०३,१८७।००४च्	विधाता सर्वभूतानां संहर्ता च द्विजोत्तम  
०३,१८७।००५अ	अहं विष्णुर् अहं ब्रह्मा शक्रश् चाहं सुराधिपः  
०३,१८७।००५च्	अहं वैश्रवणो राजा यमः प्रेताधिपस् तथा  
०३,१८७।००६अ	अहं शिवश् च सोमश् च कश्यपश् च प्रजापतिः  
०३,१८७।००६च्	अहं धाता विधाता च यज्ञश् चाहं द्विजोत्तम  
०३,१८७।००७अ	अग्निर् आस्यं क्षितिः पादौ चन्द्रादित्यौ च लोचने  
०३,१८७।००७ब्*०९३८_०१	द्यौर् मूर्धा खं दिशः श्रोत्रे तथापः स्वेदसम्भवाः  
०३,१८७।००७च्	सदिशं च नभः कायो वायुर् मनसि मे स्थितः  
०३,१८७।००८अ	मया क्रतुशतैर् इष्टं बहुभिः स्वाप्तदक्षिणैः  
०३,१८७।००८च्	यजन्ते वेदविदुषो मां देवयजने स्थितम्  
०३,१८७।००९अ	पृथिव्यां क्षत्रियेन्द्राश् च पार्थिवाः स्वर्गकाङ्क्षिणः  
०३,१८७।००९च्	यजन्ते मां तथा वैश्याः स्वर्गलोकजिगीषवः  
०३,१८७।०१०अ	चतुःसमुद्रपर्यन्तां मेरुमन्दरभूषणाम्  
०३,१८७।०१०च्	शेषो भूत्वाहम् एवैतां धारयामि वसुन्धराम्  
०३,१८७।०११अ	वाराहं रूपम् आस्थाय मयेयं जगती पुरा  
०३,१८७।०११च्	मज्जमाना जले विप्र वीर्येणासीत् समुद्धृता  
०३,१८७।०१२अ	अग्निश् च वडवावक्त्रो भूत्वाहं द्विजसत्तम  
०३,१८७।०१२च्	पिबाम्य् अपः समाविद्धास् ताश् चैव विसृजाम्य् अहम्  
०३,१८७।०१३अ	ब्रह्म वक्त्रं भुजौ क्षत्रम् ऊरू मे संश्रिता विशः  
०३,१८७।०१३च्	पादौ शूद्रा भजन्ते मे विक्रमेण क्रमेण च  
०३,१८७।०१४अ	ऋग्वेदः सामवेदश् च यजुर्वेदो ऽप्य् अथर्वणः  
०३,१८७।०१४च्	मत्तः प्रादुर्भवन्त्य् एते माम् एव प्रविशन्ति च  
०३,१८७।०१५अ	यतयः शान्तिपरमा यतात्मानो मुमुक्षवः  
०३,१८७।०१५च्	कामक्रोधद्वेषमुक्ता निःसङ्गा वीतकल्मषाः  
०३,१८७।०१६अ	सत्त्वस्था निरहङ्कारा नित्यम् अध्यात्मकोविदाः  
०३,१८७।०१६च्	माम् एव सततं विप्राश् चिन्तयन्त उपासते  
०३,१८७।०१७अ	अहं संवर्तको ज्योतिर् अहं सर्वर्तको यमः  
०३,१८७।०१७च्	अहं संवर्तकः सूर्यो अहं संवर्तको ऽनिलः  
०३,१८७।०१८अ	तारारूपाणि दृश्यन्ते यान्य् एतानि नभस्तले  
०३,१८७।०१८च्	मम रूपाण्य् अथैतानि विद्धि त्वं द्विजसत्तम  
०३,१८७।०१९अ	रत्नाकराः समुद्राश् च सर्व एव चतुर्दिशम्  
०३,१८७।०१९च्	वसनं शयनं चैव निलयं चैव विद्धि मे  
०३,१८७।०१९द्*०९३९_०१	मयैव सुविभक्तास् ते देवकार्यार्थसिद्धये  
०३,१८७।०२०अ	कामं क्रोधं च हर्षं च भयं मोहं तथैव च  
०३,१८७।०२०च्	ममैव विद्धि रूपाणि सर्वाण्य् एतानि सत्तम  
०३,१८७।०२१अ	प्राप्नुवन्ति नरा विप्र यत् कृत्वा कर्मशोभनम्  
०३,१८७।०२१च्	सत्यं दानं तपश् चोग्रम् अहिंसा चैव जन्तुषु  
०३,१८७।०२२अ	मद्विधानेन विहिता मम देहविहारिणः  
०३,१८७।०२२च्	मयाभिभूतविज्ञाना विचेष्टन्ते न कामतः  
०३,१८७।०२३अ	सम्यग् वेदम् अधीयाना यजन्तो विविधैर् मखैः  
०३,१८७।०२३च्	शान्तात्मानो जितक्रोधाः प्राप्नुवन्ति द्विजातयः  
०३,१८७।०२४अ	प्राप्तुं न शक्यो यो विद्वन् नरैर् दुष्कृतकर्मभिः  
०३,१८७।०२४च्	लोभाभिभूतैः कृपणैर् अनार्यैर् अकृतात्मभिः  
०३,१८७।०२५अ	तं मां महाफलं विद्धि पदं सुकृतकर्मणः  
०३,१८७।०२५ब्*०९४०_०१	त्वम् एवाप्यं विजानीहि नराणां भावितात्मनाम्  
०३,१८७।०२५च्	दुष्प्रापं विप्रमूढानां मार्गं योगैर् निषेवितम्  
०३,१८७।०२६अ	यदा यदा च धर्मस्य ग्लानिर् भवति सत्तम  
०३,१८७।०२६च्	अभ्युत्थानम् अधर्मस्य तदात्मानं सृजाम्य् अहम्  
०३,१८७।०२७अ	दैत्या हिंसानुरक्ताश् च अवध्याः सुरसत्तमैः  
०३,१८७।०२७च्	राक्षसाश् चापि लोके ऽस्मिन् यदोत्पत्स्यन्ति दारुणाः  
०३,१८७।०२८अ	तदाहं सम्प्रसूयामि गृहेषु शुभकर्मणाम्  
०३,१८७।०२८च्	प्रविष्टो मानुषं देहं सर्वं प्रशमयाम्य् अहम्  
०३,१८७।०२९अ	सृष्ट्वा देवमनुष्यांश् च गन्धर्वोरगराक्षसान्  
०३,१८७।०२९च्	स्थावराणि च भूतानि संहराम्य् आत्ममायया  
०३,१८७।०३०अ	कर्मकाले पुनर् देहम् अनुचिन्त्य सृजाम्य् अहम्  
०३,१८७।०३०च्	प्रविश्य मानुषं देहं मर्यादाबन्धकारणात्  
०३,१८७।०३१अ	श्वेतः कृतयुगे वर्णः पीतस् त्रेतायुगे मम  
०३,१८७।०३१च्	रक्तो द्वापरम् आसाद्य कृष्णः कलियुगे तथा  
०३,१८७।०३२अ	त्रयो भागा ह्य् अधर्मस्य तस्मिन् काले भवन्त्य् उत  
०३,१८७।०३२ब्*०९४१_०१	यदा भवति मे वर्णः कृष्णो वै मुनिसत्तम  
०३,१८७।०३२च्	अन्तकाले च सम्प्राप्ते कालो भूत्वातिदारुणः  
०३,१८७।०३२ए	त्रैलोक्यं नाशयाम्य् एकः कृत्स्नं स्थावरजङ्गमम्  
०३,१८७।०३३अ	अहं त्रिवर्त्मा सर्वात्मा सर्वलोकसुखावहः  
०३,१८७।०३३च्	अभिभूः सर्वगो ऽनन्तो हृषीकेश उरुक्रमः  
०३,१८७।०३४अ	कालचक्रं नयाम्य् एको ब्रह्मन्न् अहम् अरूपि वै  
०३,१८७।०३४च्	शमनं सर्वभूतानां सर्वलोककृतोद्यमम्  
०३,१८७।०३४द्*०९४२_०१	सर्वलोके च मां भक्ताः पूजयन्ति च सर्वशः  
०३,१८७।०३५अ	एवं प्रणिहितः सम्यङ् मयात्मा मुनिसत्तम  
०३,१८७।०३५च्	सर्वभूतेषु विप्रेन्द्र न च मां वेत्ति कश् चन  
०३,१८७।०३६अ	यच् च किं चित् त्वया प्राप्तं मयि क्लेषात्मकं द्विज  
०३,१८७।०३६च्	सुखोदयाय तत् सर्वं श्रेयसे च तवानघ  
०३,१८७।०३७अ	यच् च किं चित् त्वया लोके दृष्टं स्थावरजङ्गमम्  
०३,१८७।०३७च्	विहितः सर्वथैवासौ ममात्मा मुनिसत्तम  
०३,१८७।०३८अ	अर्धं मम शरीरस्य सर्वलोकपितामहः  
०३,१८७।०३८च्	अहं नारायणो नाम शङ्खचक्रगदाधरः  
०३,१८७।०३९अ	यावद् युगानां विप्रर्षे सहस्रपरिवर्तनम्  
०३,१८७।०३९च्	तावत् स्वपिमि विश्वात्मा सर्वलोकपितामहः  
०३,१८७।०४०अ	एवं सर्वम् अहं कालम् इहासे मुनिसत्तम  
०३,१८७।०४०च्	अशिशुः शिशुरूपेण यावद् ब्रह्मा न बुध्यते  
०३,१८७।०४१अ	मया च विप्र दत्तो ऽयं वरस् ते ब्रह्मरूपिणा  
०३,१८७।०४१च्	असकृत् परितुष्टेन विप्रर्षिगणपूजित  
०३,१८७।०४२अ	सर्वम् एकार्णवं दृष्ट्वा नष्टं स्थावरजङ्गमम्  
०३,१८७।०४२च्	विक्लवो ऽसि मया ज्ञातस् ततस् ते दर्शितं जगत्  
०३,१८७।०४३अ	अभ्यन्तरं शरीरस्य प्रविष्टो ऽसि यदा मम  
०३,१८७।०४३च्	दृष्ट्वा लोकं समस्तं च विस्मितो नावबुध्यसे  
०३,१८७।०४४अ	ततो ऽसि वक्त्राद् विप्रर्षे द्रुतं निःसारितो मया  
०३,१८७।०४४च्	आख्यातस् ते मया चात्मा दुर्ज्ञेयो ऽपि सुरासुरैः  
०३,१८७।०४५अ	यावत् स भगवान् ब्रह्मा न बुध्यति महातपाः  
०३,१८७।०४५च्	तावत् त्वम् इह विप्रर्षे विश्रब्धश् चर वै सुखम्  
०३,१८७।०४६अ	ततो विबुद्धे तस्मिंस् तु सर्वलोकपितामहे  
०३,१८७।०४६च्	एकीभूतो हि स्रक्ष्यामि शरीराद् द्विजसत्तम  
०३,१८७।०४७अ	आकाशं पृथिवीं ज्योतिर् वायुं सलिलम् एव च  
०३,१८७।०४७च्	लोके यच् च भवेच् छेषम् इह स्थावरजङ्गमम्  
०३,१८७।०४८	मार्कण्डेय उवाच  
०३,१८७।०४८अ	इत्य् उक्त्वान्तर्हितस् तात स देवः परमाद्भुतः  
०३,१८७।०४८च्	प्रजाश् चेमाः प्रपश्यामि विचित्रा बहुधाकृताः  
०३,१८७।०४९अ	एतद् दृष्टं मया राजंस् तस्मिन् प्राप्ते युगक्षये  
०३,१८७।०४९च्	आश्चर्यं भरतश्रेष्ठ सर्वधर्मभृतां वर  
०३,१८७।०४९द्*०९४३_०१	सूतात्मानं समाहृत चतुर्द्दशविधानतः  
०३,१८७।०४९द्*०९४३_०२	परमात्मानम् आविश्य सुपित्यमित्तधी * *  
०३,१८७।०५०अ	यः स देवो मया दृष्टः पुरा पद्मनिभेक्षणः  
०३,१८७।०५०च्	स एष पुरुषव्याघ्र सम्बन्धी ते जनार्दनः  
०३,१८७।०५१अ	अस्यैव वरदानाद् धि स्मृतिर् न प्रजहाति माम्  
०३,१८७।०५१च्	दीर्घम् आयुश् च कौन्तेय स्वच्छन्दमरणं तथा  
०३,१८७।०५२अ	स एष कृष्णो वार्ष्णेयः पुराणपुरुषो विभुः  
०३,१८७।०५२च्	आस्ते हरिर् अचिन्त्यात्मा क्रीडन्न् इव महाभुजः  
०३,१८७।०५३अ	एष धाता विधाता च संहर्ता चैव सात्वतः  
०३,१८७।०५३च्	श्रीवत्सवक्षा गोविन्दः प्रजापतिपतिः प्रभुः  
०३,१८७।०५४अ	दृष्ट्वेमं वृष्णिशार्दूलं स्मृतिर् माम् इयम् आगता  
०३,१८७।०५४च्	आदिदेवम् अजं विष्णुं पुरुषं पीतवाससम्  
०३,१८७।०५५अ	सर्वेषाम् एव भूतानां पिता माता च माधवः  
०३,१८७।०५५च्	गच्छध्वम् एनं शरणं शरण्यं कौरवर्षभाः  
०३,१८८।००१	वैशम्पायन उवाच  
०३,१८८।००१अ	एवम् उक्तास् तु ते पार्था यमौ च पुरुषर्षभौ  
०३,१८८।००१च्	द्रौपद्या कृष्णया सार्धं नमश्चक्रुर् जनार्दनम्  
०३,१८८।००२अ	स चैतान् पुरुषव्याघ्र साम्ना परमवल्गुना  
०३,१८८।००२च्	सान्त्वयाम् आस मानार्हान् मन्यमानो यथाविधि  
०३,१८८।००३अ	युधिष्ठिरस् तु कौन्तेयो मार्कण्डेयं महामुनिम्  
०३,१८८।००३च्	पुनः पप्रच्छ साम्राज्ये भविष्यां जगतो गतिम्  
०३,१८८।००४अ	आश्चर्यभूतं भवतः श्रुतं नो वदतां वर  
०३,१८८।००४च्	मुने भार्गव यद् वृत्तं युगादौ प्रभवाप्ययौ  
०३,१८८।००५अ	अस्मिन् कलियुगे ऽप्य् अस्ति पुनः कौतूहलं मम  
०३,१८८।००५च्	समाकुलेषु धर्मेषु किं नु शेषं भविष्यति  
०३,१८८।००६अ	किंवीर्या मानवास् तत्र किमाहारविहारिणः  
०३,१८८।००६च्	किमायुषः किंवसना भविष्यन्ति युगक्षये  
०३,१८८।००७अ	कां च काष्ठां समासाद्य पुनः सम्पत्स्यते कृतम्  
०३,१८८।००७च्	विस्तरेण मुने ब्रूहि विचित्राणीह भाषसे  
०३,१८८।००८अ	इत्य् उक्तः स मुनिश्रेष्ठः पुनर् एवाभ्यभाषत  
०३,१८८।००८च्	रमयन् वृष्णिशार्दूलं पाण्डवांश् च महामुनिः  
०३,१८८।००९	मार्कण्डेय उवाच  
०३,१८८।००९*०९४४_०१	शृणु राजन् मया दृष्टं यत् पुरा श्रुतम् एव च  
०३,१८८।००९*०९४४_०२	अनुभूतं च राजेन्द्र देवदेवप्रसादजम्  
०३,१८८।००९अ	भविष्यं सर्वलोकस्य वृत्तान्तं भरतर्षभ  
०३,१८८।००९च्	कलुषं कालम् आसाद्य कथ्यमानं निबोध मे  
०३,१८८।०१०अ	कृते चतुष्पात् सकलो निर्व्याजोपाधिवर्जितः  
०३,१८८।०१०च्	वृषः प्रतिष्ठितो धर्मो मनुष्येष्व् अभवत् पुरा  
०३,१८८।०११अ	अधर्मपादविद्धस् तु त्रिभिर् अंशैः प्रतिष्ठितः  
०३,१८८।०११च्	त्रेतायां द्वापरे ऽर्धेन व्यामिश्रो धर्म उच्यते  
०३,१८८।०१२अ	त्रिभिर् अंशैर् अधर्मस् तु लोकान् आक्रम्य तिष्ठति  
०३,१८८।०१२ब्*०९४५_०१	तामसं युगम् आसाद्य तदा भरतसत्तम  
०३,१८८।०१२च्	चतुर्थांशेन धर्मस् तु मनुष्यान् उपतिष्ठति  
०३,१८८।०१३अ	आयुर् वीर्यम् अथो बुद्धिर् बलं तेजश् च पाण्डव  
०३,१८८।०१३च्	मनुष्याणाम् अनुयुगं ह्रसतीति निबोध मे  
०३,१८८।०१४अ	राजानो ब्राह्मणा वैश्याः शूद्राश् चैव युधिष्ठिर  
०३,१८८।०१४च्	व्याजैर् धर्मं चरिष्यन्ति धर्मवैतंसिका नराः  
०३,१८८।०१५अ	सत्यं सङ्क्षेप्स्यते लोके नरैः पण्डितमानिभिः  
०३,१८८।०१५च्	सत्यहान्या ततस् तेषाम् आयुर् अल्पं भविष्यति  
०३,१८८।०१६अ	आयुषः प्रक्षयाद् विद्यां न शक्ष्यन्त्य् उपशिक्षितुम्  
०३,१८८।०१६च्	विद्याहीनान् अविज्ञानाल् लोभो ऽप्य् अभिभविष्यति  
०३,१८८।०१७अ	लोभक्रोधपरा मूढाः कामसक्ताश् च मानवाः  
०३,१८८।०१७च्	वैरबद्धा भविष्यन्ति परस्परवधेप्सवः  
०३,१८८।०१८अ	ब्राह्मणाः क्षत्रिया वैश्याः सङ्कीर्यन्तः परस्परम्  
०३,१८८।०१८च्	शूद्रतुल्या भविष्यन्ति तपःसत्यविवर्जिताः  
०३,१८८।०१९अ	अन्त्या मध्या भविष्यन्ति मध्याश् चान्तावसायिनः  
०३,१८८।०१९च्	ईदृशो भविता लोको युगान्ते पर्युपस्थिते  
०३,१८८।०२०अ	वस्त्राणां प्रवरा शाणी धान्यानां कोरदूषकाः  
०३,१८८।०२०च्	भार्यामित्राश् च पुरुषा भविष्यन्ति युगक्षये  
०३,१८८।०२१अ	मत्स्यामिषेण जीवन्तो दुहन्तश् चाप्य् अजैडकम्  
०३,१८८।०२१च्	गोषु नष्टासु पुरुषा भविष्यन्ति युगक्षये  
०३,१८८।०२१च्*०९४६_०१	**** **** ये ऽपि नित्यं धृतव्रताः  
०३,१८८।०२१च्*०९४६_०२	ते ऽपि लोभसमायुक्ता  
०३,१८८।०२२अ	अन्योन्यं परिमुष्णन्तो हिंसयन्तश् च मानवाः  
०३,१८८।०२२च्	अजपा नास्तिकाः स्तेना भविष्यन्ति युगक्षये  
०३,१८८।०२३अ	सरित्तीरेषु कुद्दालैर् वापयिष्यन्ति चौषधीः  
०३,१८८।०२३च्	ताश् चाप्य् अल्पफलास् तेषां भविष्यन्ति युगक्षये  
०३,१८८।०२४अ	श्राद्धे दैवे च पुरुषा ये च नित्यं धृतव्रताः  
०३,१८८।०२४च्	ते ऽपि लोभसमायुक्ता भोक्ष्यन्तीह परस्परम्  
०३,१८८।०२५अ	पिता पुत्रस्य भोक्ता च पितुः पुत्रस् तथैव च  
०३,१८८।०२५च्	अतिक्रान्तानि भोज्यानि भविष्यन्ति युगक्षये  
०३,१८८।०२५द्*०९४७_०१	रात्रौ भोक्ष्यन्ति व्रतिनो गृहिणो ऽपि युगक्षये  
०३,१८८।०२५द्*०९४७_०२	एवंविधं करिष्यन्ति कलौ शास्त्रविमोहिताः  
०३,१८८।०२६अ	न व्रतानि चरिष्यन्ति ब्राह्मणा वेदनिन्दकाः  
०३,१८८।०२६च्	न यक्ष्यन्ति न होष्यन्ति हेतुवादविलोभिताः  
०३,१८८।०२६द्*०९४८_०१	निम्नेष्व् ईहां करिष्यन्ति हेतुवादविमोहिताः  
०३,१८८।०२७अ	निम्ने कृषिं करिष्यन्ति योक्ष्यन्ति धुरि धेनुकाः  
०३,१८८।०२७च्	एकहायनवत्सांश् च वाहयिष्यन्ति मानवाः  
०३,१८८।०२८अ	पुत्रः पितृवधं कृत्वा पिता पुत्रवधं तथा  
०३,१८८।०२८च्	निरुद्वेगो बृहद्वादी न निन्दाम् उपलप्स्यते  
०३,१८८।०२९अ	म्लेच्छभूतं जगत् सर्वं निश्क्रियं यज्ञवर्जितम्  
०३,१८८।०२९च्	भविष्यति निरानन्दम् अनुत्सवम् अथो तथा  
०३,१८८।०३०अ	प्रायशः कृपणानां हि तथा बन्धुमताम् अपि  
०३,१८८।०३०च्	विधवानां च वित्तानि हरिष्यन्तीह मानवाः  
०३,१८८।०३१अ	अल्पवीर्यबलाः स्तब्धा लोभमोहपरायणाः  
०३,१८८।०३१च्	तत्कथादानसन्तुष्टा दुष्टानाम् अपि मानवाः  
०३,१८८।०३१ए	परिग्रहं करिष्यन्ति पापाचारपरिग्रहाः  
०३,१८८।०३२अ	सङ्घातयन्तः कौन्तेय राजानः पापबुद्धयः  
०३,१८८।०३२च्	परस्परवधोद्युक्ता मूर्खाः पण्डितमानिनः  
०३,१८८।०३२ए	भविष्यन्ति युगस्यान्ते क्षत्रिया लोककण्टकाः  
०३,१८८।०३३अ	अरक्षितारो लुब्धाश् च मानाहङ्कारदर्पिताः  
०३,१८८।०३३च्	केवलं दण्डरुचयो भविष्यन्ति युगक्षये  
०३,१८८।०३४अ	आक्रम्याक्रम्य साधूनां दारांश् चैव धनानि च  
०३,१८८।०३४च्	भोक्ष्यन्ते निरनुक्रोशा रुदताम् अपि भारत  
०३,१८८।०३५अ	न कन्यां याचते कश् चिन् नापि कन्या प्रदीयते  
०३,१८८।०३५च्	स्वयङ्ग्राहा भविष्यन्ति युगान्ते पर्युपस्थिते  
०३,१८८।०३६अ	राजानश् चाप्य् असन्तुष्टाः परार्थान् मूढचेतसः  
०३,१८८।०३६च्	सर्वोपायैर् हरिष्यन्ति युगान्ते पर्युपस्थिते  
०३,१८८।०३७अ	म्लेच्छीभूतं जगत् सर्वं भविष्यति च भारत  
०३,१८८।०३७च्	हस्तो हस्तं परिमुषेद् युगान्ते पर्युपस्थिते  
०३,१८८।०३८अ	सत्यं सङ्क्षिप्यते लोके नरैः पण्डितमानिभिः  
०३,१८८।०३८च्	स्थविरा बालमतयो बालाः स्थविरबुद्धयः  
०३,१८८।०३९अ	भीरवः शूरमानीनः शूरा भीरुविषादिनः  
०३,१८८।०३९च्	न विश्वसन्ति चान्योन्यं युगान्ते पर्युपस्थिते  
०३,१८८।०४०अ	एकाहार्यं जगत् सर्वं लोभमोहव्यवस्थितम्  
०३,१८८।०४०च्	अधर्मो वर्धति महान् न च धर्मः प्रवर्तते  
०३,१८८।०४१अ	ब्राह्मणाः क्षत्रिया वैश्या न शिष्यन्ति जनाधिप  
०३,१८८।०४१च्	एकवर्णस् तदा लोको भविष्यति युगक्षये  
०३,१८८।०४२अ	न क्षंस्यति पिता पुत्रं पुत्रश् च पितरं तथा  
०३,१८८।०४२च्	भार्या च पतिशुश्रूषां न करिष्यति का चन  
०३,१८८।०४३अ	ये यवान्ना जनपदा गोधूमान्नास् तथैव च  
०३,१८८।०४३च्	तान् देशान् संश्रयिष्यन्ति युगान्ते पर्युपस्थिते  
०३,१८८।०४४अ	स्वैराहाराश् च पुरुषा योषितश् च विशां पते  
०३,१८८।०४४च्	अन्योन्यं न सहिष्यन्ति युगान्ते पर्युपस्थिते  
०३,१८८।०४५अ	म्लेच्छभूतं जगत् सर्वं भविष्यति युधिष्ठिर  
०३,१८८।०४५च्	न श्राद्धैर् हि पितॄंश् चापि तर्पयिष्यन्ति मानवाः  
०३,१८८।०४६अ	न कश् चित् कस्य चिच् छ्रोता न कश् चित् कस्य चिद् गुरुः  
०३,१८८।०४६च्	तमोग्रस्तस् तदा लोको भविष्यति नराधिप  
०३,१८८।०४७अ	परमायुश् च भविता तदा वर्षाणि षोडश  
०३,१८८।०४७च्	ततः प्राणान् विमोक्ष्यन्ति युगान्ते पर्युपस्थिते  
०३,१८८।०४८अ	पञ्चमे वाथ षष्ठे वा वर्षे कन्या प्रसूयते  
०३,१८८।०४८च्	सप्तवर्षाष्टवर्षाश् च प्रजास्यन्ति नरास् तदा  
०३,१८८।०४९अ	पत्यौ स्त्री तु तदा राजन् पुरुषो वा स्त्रियं प्रति  
०३,१८८।०४९च्	युगान्ते राजशार्दूल न तोषम् उपयास्यति  
०३,१८८।०५०अ	अल्पद्रव्या वृथालिङ्गा हिंसा च प्रभविष्यति  
०३,१८८।०५०च्	न कश् चित् कस्य चिद् दाता भविष्यति युगक्षये  
०३,१८८।०५१अ	अट्टशूला जनपदाः शिवशूलाश् चतुष्पथाः  
०३,१८८।०५१च्	केशशूलाः स्त्रियश् चापि भविष्यन्ति युगक्षये  
०३,१८८।०५२अ	म्लेच्छाः क्रूराः सर्वभक्षा दारुणाः सर्वकर्मसु  
०३,१८८।०५२च्	भाविनः पश्चिमे काले मनुष्या नात्र संशयः  
०३,१८८।०५३अ	क्रयविक्रयकाले च सर्वः सर्वस्य वञ्चनम्  
०३,१८८।०५३च्	युगान्ते भरतश्रेष्ठ वृत्तिलोभात् करिष्यति  
०३,१८८।०५४अ	ज्ञानानि चाप्य् अविज्ञाय करिष्यन्ति क्रियास् तथा  
०३,१८८।०५४च्	आत्मच्छन्देन वर्तन्ते युगान्ते पर्युपस्थिते  
०३,१८८।०५५अ	स्वभावात् क्रूरकर्माणश् चान्योन्यम् अभिशङ्किनः  
०३,१८८।०५५च्	भवितारो जनाः सर्वे सम्प्राप्ते युगसङ्क्षये  
०३,१८८।०५६अ	आरामांश् चैव वृक्षांश् च नाशयिष्यन्ति निर्व्यथाः  
०३,१८८।०५६च्	भविता सङ्क्षयो लोके जीवितस्य च देहिनाम्  
०३,१८८।०५७अ	तथा लोभाभिभूताश् च चरिष्यन्ति महीम् इमाम्  
०३,१८८।०५७च्	ब्राह्मणाश् च भविष्यन्ति ब्रह्मस्वानि च भुञ्जते  
०३,१८८।०५८अ	हाहाकृता द्विजाश् चैव भयार्ता वृषलार्दिताः  
०३,१८८।०५८च्	त्रातारम् अलभन्तो वै भ्रमिष्यन्ति महीम् इमाम्  
०३,१८८।०५९अ	जीवितान्तकरा रौद्राः क्रूराः प्राणिविहिंसकाः  
०३,१८८।०५९च्	यदा भविष्यन्ति नरास् तदा सङ्क्षेप्स्यते युगम्  
०३,१८८।०६०अ	आश्रयिष्यन्ति च नदीः पर्वतान् विषमाणि च  
०३,१८८।०६०च्	प्रधावमाना वित्रस्ता द्विजाः कुरुकुलोद्वह  
०३,१८८।०६१अ	दस्युप्रपीडिता राजन् काका इव द्विजोत्तमाः  
०३,१८८।०६१च्	कुराजभिश् च सततं करभारप्रपीडिताः  
०३,१८८।०६२अ	धैर्यं त्यक्त्वा महीपाल दारुणे युगसङ्क्षये  
०३,१८८।०६२च्	विकर्माणि करिष्यन्ति शूद्राणां परिचारकाः  
०३,१८८।०६३अ	शूद्रा धर्मं प्रवक्ष्यन्ति ब्राह्मणाः पर्युपासकाः  
०३,१८८।०६३च्	श्रोतारश् च भविष्यन्ति प्रामाण्येन व्यवस्थिताः  
०३,१८८।०६४अ	विपरीतश् च लोको ऽयं भविष्यत्य् अधरोत्तरः  
०३,१८८।०६४ब्*०९४९_०१	धर्माचारपरिभ्रष्टा लोभमोहसमन्विताः  
०३,१८८।०६४च्	एडूकान् पूजयिष्यन्ति वर्जयिष्यन्ति देवताः  
०३,१८८।०६४ए	शूद्राः परिचरिष्यन्ति न द्विजान् युगसङ्क्षये  
०३,१८८।०६५अ	आश्रमेषु महर्षीणां ब्राह्मणावसथेषु च  
०३,१८८।०६५च्	देवस्थानेषु चैत्येषु नागानाम् आलयेषु च  
०३,१८८।०६६अ	एडूकचिह्ना पृथिवी न देवगृहभूषिता  
०३,१८८।०६६च्	भविष्यति युगे क्षीणे तद् युगान्तस्य लक्षणम्  
०३,१८८।०६७अ	यदा रौद्रा धर्महीना मांसादाः पानपास् तथा  
०३,१८८।०६७च्	भविष्यन्ति नरा नित्यं तदा सङ्क्षेप्स्यते युगम्  
०३,१८८।०६८अ	पुष्पे पुष्पं यदा राजन् फले फलम् उपाश्रितम्  
०३,१८८।०६८च्	प्रजास्यति महाराज तदा सङ्क्षेप्स्यते युगम्  
०३,१८८।०६९अ	अकालवर्षी पर्जन्यो भविष्यति गते युगे  
०३,१८८।०६९च्	अक्रमेण मनुष्याणां भविष्यति तदा क्रिया  
०३,१८८।०६९ए	विरोधम् अथ यास्यन्ति वृषला ब्राह्मणैः सह  
०३,१८८।०७०अ	मही म्लेच्छसमाकीर्णा भविष्यति ततो ऽचिरात्  
०३,१८८।०७०च्	करभारभयाद् विप्रा भजिष्यन्ति दिशो दश  
०३,१८८।०७०द्*०९५०_०१	अन्यायवर्तिनश् चापि भविष्यन्ति नराधिपाः  
०३,१८८।०७१अ	निर्विशेषा जनपदा नरावृष्टिभिर् अर्दिताः  
०३,१८८।०७१च्	आश्रमान् अभिपत्स्यन्ति फलमूलोपजीविनः  
०३,१८८।०७२अ	एवं पर्याकुले लोके मर्यादा न भविष्यति  
०३,१८८।०७२ब्*०९५१_०१	ब्राह्मणाः क्षत्रिया वैश्याः परित्यक्ष्यन्ति सत्क्रियाम्  
०३,१८८।०७२च्	न स्थास्यन्त्य् उपदेशे च शिष्या विप्रियकारिणः  
०३,१८८।०७३अ	आचार्योपनिधिश् चैव वत्स्यते तदनन्तरम्  
०३,१८८।०७३च्	अर्थयुक्त्या प्रवत्स्यन्ति मित्रसम्बन्धिबान्धवाः  
०३,१८८।०७३ए	अभावः सर्वभूतानां युगान्ते च भविष्यति  
०३,१८८।०७४अ	दिशः प्रज्वलिताः सर्वा नक्षत्राणि चलानि च  
०३,१८८।०७४च्	ज्योतींषि प्रतिकूलानि वाताः पर्याकुलास् तथा  
०३,१८८।०७४ए	उल्कापाताश् च बहवो महाभयनिदर्शकाः  
०३,१८८।०७५अ	षड्भिर् अन्यैश् च सहितो भास्करः प्रतपिष्यति  
०३,१८८।०७५च्	तुमुलाश् चापि निर्ह्रादा दिग्दाहाश् चापि सर्वशः  
०३,१८८।०७५ए	कबन्धान्तर्हितो भानुर् उदयास्तमये तदा  
०३,१८८।०७६अ	अकालवर्षी च तदा भविष्यति सहस्रदृक्  
०३,१८८।०७६च्	सस्यानि च न रोक्ष्यन्ति युगान्ते पर्युपस्थिते  
०३,१८८।०७७अ	अभीक्ष्णं क्रूरवादिन्यः परुषा रुदितप्रियाः  
०३,१८८।०७७च्	भर्तॄणां वचने चैव न स्थास्यन्ति तदा स्त्रियः  
०३,१८८।०७८अ	पुत्राश् च मातापितरौ हनिष्यन्ति युगक्षये  
०३,१८८।०७८च्	सूदयिष्यन्ति च पतीन् स्त्रियः पुत्रान् अपाश्रिताः  
०३,१८८।०७९अ	अपर्वणि महाराज सूर्यं राहुर् उपैष्यति  
०३,१८८।०७९च्	युगान्ते हुतभुक् चापि सर्वतः प्रज्वलिष्यति  
०३,१८८।०८०अ	पानीयं भोजनं चैव याचमानास् तदाध्वगाः  
०३,१८८।०८०च्	न लप्स्यन्ते निवासं च निरस्ताः पथि शेरते  
०३,१८८।०८१अ	निर्घातवायसा नागाः शकुनाः समृगद्विजाः  
०३,१८८।०८१च्	रूक्षा वाचो विमोक्ष्यन्ति युगान्ते पर्युपस्थिते  
०३,१८८।०८२अ	मित्रसम्बन्धिनश् चापि सन्त्यक्ष्यन्ति नरास् तदा  
०३,१८८।०८२च्	जनं परिजनं चापि युगान्ते पर्युपस्थिते  
०३,१८८।०८३अ	अथ देशान् दिशश् चापि पत्तनानि पुराणि च  
०३,१८८।०८३च्	क्रमशः संश्रयिष्यन्ति युगान्ते पर्युपस्थिते  
०३,१८८।०८४अ	हा तात हा सुतेत्य् एवं तदा वाचः सुदारुणाः  
०३,१८८।०८४च्	विक्रोशमानश् चान्योन्यं जनो गां पर्यटिष्यति  
०३,१८८।०८४द्*०९५२_०१	भोवादिनस् तथा शूद्रा ब्राह्मणाः प्राकृतप्रियाः  
०३,१८८।०८४द्*०९५२_०२	पाषण्डजनसङ्कीर्णा भविष्यन्ति युगक्षये  
०३,१८८।०८५अ	ततस् तुमुलसङ्घाते वर्तमाने युगक्षये  
०३,१८८।०८५च्	द्विजातिपूर्वको लोकः क्रमेण प्रभविष्यति  
०३,१८८।०८६अ	ततः कालान्तरे ऽन्यस्मिन् पुनर् लोकविवृद्धये  
०३,१८८।०८६च्	भविष्यति पुनर् दैवम् अनुकूलं यदृच्छया  
०३,१८८।०८७अ	यदा चन्द्रश् च सूर्यश् च तथा तिष्यबृहस्पती  
०३,१८८।०८७च्	एकराशौ समेष्यन्ति प्रपत्स्यति तदा कृतम्  
०३,१८८।०८८अ	कालवर्षी च पर्जन्यो नक्षत्राणि शुभानि च  
०३,१८८।०८८च्	प्रदक्षिणा ग्रहाश् चापि भविष्यन्त्य् अनुलोमगाः  
०३,१८८।०८८द्*०९५३_०१	दक्षिणानि भविष्यन्ति ग्रहाश् चाप्य् अनुलोमगाः  
०३,१८८।०८८द्*०९५३_०२	प्रदक्षिणा भविष्यन्ति पूजयन्तः परस्परम्  
०३,१८८।०८८ए	क्षेमं सुभिक्षम् आरोग्यं भविष्यति निरामयम्  
०३,१८८।०८९अ	कल्किर् विष्णुयशा नाम द्विजः कालप्रचोदितः  
०३,१८८।०८९च्	उत्पत्स्यते महावीर्यो महाबुद्धिपराक्रमः  
०३,१८८।०९०अ	सम्भूतः सम्भलग्रामे ब्राह्मणावसथे शुभे  
०३,१८८।०९०च्	मनसा तस्य सर्वाणि वाहनान्य् आयुधानि च  
०३,१८८।०९०ए	उपस्थास्यन्ति योधाश् च शस्त्राणि कवचानि च  
०३,१८८।०९१अ	स धर्मविजयी राजा चक्रवर्ती भविष्यति  
०३,१८८।०९१च्	स चेमं सङ्कुलं लोकं प्रसादम् उपनेष्यति  
०३,१८८।०९२अ	उत्थितो ब्राह्मणो दीप्तः क्षयान्तकृद् उदारधीः  
०३,१८८।०९२च्	स सङ्क्षेपो हि सर्वस्य युगस्य परिवर्तकः  
०३,१८८।०९३अ	स सर्वत्र गतान् क्षुद्रान् ब्राह्मणैः परिवारितः  
०३,१८८।०९३च्	उत्सादयिष्यति तदा सर्वान् म्लेच्छगणान् द्विजः  
०३,१८८।९०ब्*०९५४_०१	महात्मा वृत्तसम्पन्नः प्रजानां हितकृन् नृप  
०३,१८९।००१	मार्कण्डेय उवाच  
०३,१८९।००१अ	ततश् चोरक्षयं कृत्वा द्विजेभ्यः पृथिवीम् इमाम्  
०३,१८९।००१च्	वाजिमेधे महायज्ञे विधिवत् कल्पयिष्यति  
०३,१८९।००२अ	स्थापयित्वा स मर्यादाः स्वयम्भुविहिताः शुभाः  
०३,१८९।००२च्	वनं पुण्ययशःकर्मा जरावान् संश्रयिष्यति  
०३,१८९।००३अ	तच्छीलम् अनुवर्त्स्यन्ते मनुष्या लोकवासिनः  
०३,१८९।००३च्	विप्रैश् चोरक्शये चैव कृते क्षेमं भविष्यति  
०३,१८९।००४अ	कृष्णाजिनानि शक्तीश् च त्रिशूलान्य् आयुधानि च  
०३,१८९।००४च्	स्थापयन् विप्रशार्दूलो देशेषु विजितेषु च  
०३,१८९।००५अ	संस्तूयमानो विप्रेन्द्रैर् मानयानो द्विजोत्तमान्  
०३,१८९।००५च्	कल्किश् चरिष्यति महीं सदा दस्युवधे रतः  
०३,१८९।००६अ	हा तात हा सुतेत्य् एवं तास् ता वाचः सुदारुणाः  
०३,१८९।००६च्	विक्रोशमानान् सुभृशं दस्यून् नेष्यति सङ्क्षयम्  
०३,१८९।००७अ	ततो ऽधर्मविनाशो वै धर्मवृद्धिश् च भारत  
०३,१८९।००७च्	भविष्यति कृते प्राप्ते क्रियावांश् च जनस् तथा  
०३,१८९।००८अ	आरामाश् चैव चैत्याश् च तटाकान्य् अवटास् तथा  
०३,१८९।००८ब्*०९५५_०१	पुष्करिण्यश् च विविधा देवतायतानि च  
०३,१८९।००८च्	यज्ञक्रियाश् च विविधा भविष्यन्ति कृते युगे  
०३,१८९।००९अ	ब्राह्मणाः साधवश् चैव मुनयश् च तपस्विनः  
०३,१८९।००९च्	आश्रमाः सहपाषण्डाः स्थिताः सत्ये जनाः प्रजाः  
०३,१८९।०१०अ	जास्यन्ति सर्वबीजानि उप्यमानानि चैव ह  
०३,१८९।०१०च्	सर्वेष्व् ऋतुषु राजेन्द्र सर्वं सस्यं भविष्यति  
०३,१८९।०११अ	नरा दानेषु निरता व्रतेषु नियमेषु च  
०३,१८९।०११च्	जपयज्ञपरा विप्रा धर्मकामा मुदा युताः  
०३,१८९।०११ए	पालयिष्यन्ति राजानो धर्मेणेमां वसुन्धराम्  
०३,१८९।०१२अ	व्यवहाररता वैश्या भविष्यन्ति कृते युगे  
०३,१८९।०१२च्	षट्कर्मनिरता विप्राः क्षत्रिया रक्षणे रताः  
०३,१८९।०१३अ	शुश्रूषायां रताः शूद्रास् तथा वर्णत्रयस्य च  
०३,१८९।०१३च्	एष धर्मः कृतयुगे त्रेतायां द्वापरे तथा  
०३,१८९।०१३ए	पश्चिमे युगकाले च यः स ते सम्प्रकीर्तितः  
०३,१८९।०१४अ	सर्वलोकस्य विदिता युगसङ्ख्या च पाण्डव  
०३,१८९।०१४च्	एतत् ते सर्वम् आख्यातम् अतीतानागतं मया  
०३,१८९।०१४ए	वायुप्रोक्तम् अनुस्मृत्य पुराणम् ऋषिसंस्तुतम्  
०३,१८९।०१५अ	एवं संसारमार्गा मे बहुशश् चिरजीविना  
०३,१८९।०१५च्	दृष्टाश् चैवानुभूताश् च तांस् ते कथितवान् अहम्  
०३,१८९।०१६अ	इदं चैवापरं भूयः सह भ्रातृभिर् अच्युत  
०३,१८९।०१६ब्*०९५६_०१	सर्वम् एतद् यथातत्त्वं कथितं तव सर्वशः  
०३,१८९।०१६च्	धर्मसंशयमोक्षार्थं निबोध वचनं मम  
०३,१८९।०१७अ	धर्मे त्वयात्मा संयोज्यो नित्यं धर्मभृतां वर  
०३,१८९।०१७च्	धर्मात्मा हि सुखं राजा प्रेत्य चेह च नन्दति  
०३,१८९।०१८अ	निबोध च शुभां वाणीं यां प्रवक्ष्यामि ते ऽनघ  
०३,१८९।०१८च्	न ब्राह्मणे परिभवः कर्तव्यस् ते कदा चन  
०३,१८९।०१८ए	ब्राह्मणो रुषितो हन्याद् अपि लोकान् प्रतिज्ञया  
०३,१८९।०१९	वैशम्पायन उवाच  
०३,१८९।०१९अ	मार्कण्डेयवचः श्रुत्वा कुरूणां प्रवरो नृपः  
०३,१८९।०१९च्	उवाच वचनं धीमान् परमं परमद्युतिः  
०३,१८९।०२०अ	कस्मिन् धर्मे मया स्थेयं प्रजाः संरक्षता मुने  
०३,१८९।०२०च्	कथं च वर्तमानो वै न च्यवेयं स्वधर्मतः  
०३,१८९।०२०द्*०९५७_००	युधिष्ठिरः  
०३,१८९।०२०द्*०९५७_०१	एतच् छ्रुत्वा मया किं स्यात् कर्तव्यं मुनिसत्तम  
०३,१८९।०२०द्*०९५७_०२	कथं चायं जितो लोको रक्षितव्यो भविष्यति  
०३,१८९।०२१	मार्कण्डेय उवाच  
०३,१८९।०२१अ	दयावान् सर्वभूतेषु हितो रक्तो ऽनसूयकः  
०३,१८९।०२१च्	अपत्यानाम् इव स्वेषां प्रजानां रक्षणे रतः  
०३,१८९।०२१ए	चर धर्मं त्यजाधर्मं पितॄन् देवांश् च पूजय  
०३,१८९।०२२अ	प्रमादाद् यत् कृतं ते ऽभूत् संयग् दानेन तज् जय  
०३,१८९।०२२च्	अलं ते मानम् आश्रित्य सततं परवान् भव  
०३,१८९।०२३अ	विजित्य पृथिवीं सर्वां मोदमानः सुखी भव  
०३,१८९।०२३च्	एष भूतो भविष्यश् च धर्मस् ते समुदीरितः  
०३,१८९।०२४अ	न ते ऽस्त्य् अविदितं किं चिद् अतीतानागतं भुवि  
०३,१८९।०२४च्	तस्माद् इमं परिक्लेशं त्वं तात हृदि मा कृथाः  
०३,१८९।०२४द्*०९५८_०१	प्राज्ञास् तात न मुह्यन्ति कालेनाभिप्रपीडिताः  
०३,१८९।०२५अ	एष कालो महाबाहो अपि सर्वदिवौकसाम्  
०३,१८९।०२५च्	मुह्यन्ति हि प्रजास् तात कालेनाभिप्रचोदिताः  
०३,१८९।०२६अ	मा च ते ऽत्र विचारो भूद् यन् मयोक्तं तवानघ  
०३,१८९।०२६च्	अतिशङ्क्य वचो ह्य् एतद् धर्मलोपो भवेत् तव  
०३,१८९।०२७अ	जातो ऽसि प्रथिते वंशे कुरूणां भरतर्षभ  
०३,१८९।०२७च्	कर्मणा मनसा वाचा सर्वम् एतत् समाचर  
०३,१८९।०२८	युधिष्ठिर उवाच  
०३,१८९।०२८अ	यत् त्वयोक्तं द्विजश्रेष्ठ वाक्यं श्रुतिमनोहरम्  
०३,१८९।०२८च्	तथा करिष्ये यत्नेन भवतः शासनं विभो  
०३,१८९।०२९अ	न मे लोभो ऽस्ति विप्रेन्द्र न भयं न च मत्सरः  
०३,१८९।०२९च्	करिष्यामि हि तत् सर्वम् उक्तं यत् ते मयि प्रभो  
०३,१८९।०३०	वैशम्पायन उवाच  
०३,१८९।०३०अ	श्रुत्वा तु वचनं तस्य पाण्डवस्य महात्मनः  
०३,१८९।०३०च्	प्रहृष्टाः पाण्डवा राजन् सहिताः शार्ङ्गधन्वना  
०३,१८९।०३०द्*०९५९_०१	विप्रर्षभाश् च ते सर्वे ये तत्रासन् समागताः  
०३,१८९।०३१अ	तथा कथां शुभां श्रुत्वा मार्कण्डेयस्य धीमतः  
०३,१८९।०३१च्	विस्मिताः समपद्यन्त पुराणस्य निवेदनात्  
०३,१९०।०००*०९६०_००	जनमेजय उवाच  
०३,१९०।०००*०९६०_०१	भूय एव ब्राह्मणानां माहात्म्यं वक्तुम् अर्हसि  
०३,१९०।०००*०९६०_०२	पाण्डवानां यथाचष्ट मार्कण्डेयो महातपाः  
०३,१९०।००१	वैशम्पायन उवाच  
०३,१९०।००१अ	भूय एव ब्राह्मणमहाभाग्यं वक्तुम् अर्हसीत्य् अब्रवीत् पाण्डवेयो मार्कण्डेयम्  
०३,१९०।००२अ	अथाचष्ट मार्कण्डेयः  
०३,१९०।००२*०९६१_०१	अपूर्वम् इदं श्रूयतां ब्राह्मणानां चरितम्  
०३,१९०।००२*०९६२_०१	श्रूयतां कथयामीदं ब्रह्मर्षीणां पूर्वचरितम्  
०३,१९०।००३अ	अयोध्यायाम् इक्ष्वाकुकुलोत्पन्नः पार्थिवः परिक्षिन् नाम मृगयाम् अगमत्  
०३,१९०।००४अ	तम् एकाश्वेन मृगम् अनुसरन्तं मृगो दूरम् अपाहरत्  
०३,१९०।००५अ	अथाध्वनि जातश्रमः क्षुत्तृष्णाभिभूतश् च कस्मिंश् चिद् उद्देशे नीलं वनषण्डम् अपश्यत्  
०३,१९०।००५ब्	तच् च विवेश  
०३,१९०।००६अ	ततस् तस्य वनषण्डस्य मध्ये ऽतीव रमणीयं सरो दृष्ट्वा साश्व एव व्यगाहत  
०३,१९०।००७अ	अथाश्वस्तः स बिसमृणालम् अश्वस्याग्रे निक्षिप्य पुष्करिणीतीरे समाविशत्  
०३,१९०।००८अ	ततः शयानो मधुरं गीतशब्दम् अशृणोत्  
०३,१९०।००९अ	स श्रुत्वाचिन्तयत्  
०३,१९०।००९ब्	नेह मनुष्यगतिं पश्यामि  
०३,१९०।००९च्	कस्य खल्व् अयं गीतशब्द इति  
०३,१९०।०१०अ	अथापश्यत् कन्यां परमरूपदर्शनीयां पुष्पाण्य् अवचिन्वतीं गायन्तीं च  
०३,१९०।०११अ	अथ सा राज्ञः समीपे पर्यक्रामत्  
०३,१९०।०१२अ	ताम् अब्रवीद् राजा  
०३,१९०।०१२ब्	कस्यासि सुभगे त्वम् इति  
०३,१९०।०१३अ	सा प्रत्युवाच  
०३,१९०।०१३ब्	कन्यास्मीति  
०३,१९०।०१४अ	तां राजोवाच  
०३,१९०।०१४ब्	अर्थी त्वयाहम् इति  
०३,१९०।०१५अ	अथोवाच कन्या  
०३,१९०।०१५ब्	समयेनाहं शक्या त्वया लब्धुम्  
०३,१९०।०१५च्	नान्यथेति  
०३,१९०।०१६अ	तां राजा समयम् अपृच्छत्  
०३,१९०।०१७अ	ततः कन्येदम् उवाच  
०३,१९०।०१७ब्	उदकं मे न दर्शयितव्यम् इति  
०३,१९०।०१८अ	स राजा बाढम् इत्य् उक्त्वा तां समागम्य तया सहास्ते  
०३,१९०।०१९अ	तत्रैवासीने राजनि सेनान्वगच्छत्  
०३,१९०।०१९ब्	पदेनानुपदं दृष्ट्वा राजानं परिवार्यातिष्ठत्  
०३,१९०।०२०अ	पर्याश्वस्तश् च राजा तयैव सह शिबिकया प्रायाद् अविघाटितया  
०३,१९०।०२०ब्	स्वनगरम् अनुप्राप्य रहसि तया सह रमन्न् आस्ते  
०३,१९०।०२०च्	नान्यत् किं चनापश्यत्  
०३,१९०।०२१अ	अथ प्रधानामात्यस् तस्याभ्याशचराः स्त्रियो ऽपृच्छत्  
०३,१९०।०२१ब्	किम् अत्र प्रयोजनं वर्तत इति  
०३,१९०।०२२अ	अथाब्रुवंस् ताः स्त्रियः  
०३,१९०।०२२ब्	अपूर्वम् इव पश्याम उदकं नात्र नीयतेति  
०३,१९०।०२३अ	अथामात्यो ऽनुदकं वनं कारयित्वोदारवृक्षं बहुमूलपुष्पफलं रहस्य् उपगम्य राजानम् अब्रवीत्  
०३,१९०।०२३ब्	वनम् इदम् उदारम् अनुदकम्  
०३,१९०।०२३च्	साध्व् अत्र रम्यताम् इति  
०३,१९०।०२४अ	स तस्य वचनात् तयैव सह देव्या तद् वनं प्राविशत्  
०३,१९०।०२४ब्	स कदा चित् तस्मिन् वने रम्ये तयैव सह व्यवहरत्  
०३,१९०।०२४च्	अथ क्षुत्तृष्णार्दितः श्रान्तो ऽतिमात्रम् अतिमुक्तागारम् अपश्यत्  
०३,१९०।०२५अ	तत् प्रविश्य राजा सह प्रियया सुधातलसुकृतां विमलसलिलपूर्णां वापीम् अपश्यत्  
०३,१९०।०२६अ	दृष्ट्वैव च तां तस्या एव तीरे सहैव तया देव्या व्यतिष्ठत्  
०३,१९०।०२७अ	अथ तां देवीं स राजाब्रवीत्  
०३,१९०।०२७ब्	साध्व् अवतर वापीसलिलम् इति  
०३,१९०।०२८अ	सा तद्वचः श्रुत्वावतीर्य वापीं न्यमज्जत्  
०३,१९०।०२८ब्	न पुनर् उदमज्जत्  
०३,१९०।०२९अ	तां मृगयमाणो राजा नापश्यत्  
०३,१९०।०३०अ	वापीम् अपि निःस्राव्य मण्डूकं श्वभ्रमुखे दृष्ट्वा क्रुद्ध आज्ञापयाम् आस  
०३,१९०।०३०ब्	सर्वमण्डूकवधः क्रियताम् इति  
०३,१९०।०३०च्	यो मयार्थी स मृतकैर् मण्डूकैर् उपायनैर् माम् उपतिष्ठेद् इति  
०३,१९०।०३१अ	अथ मण्डूकवधे घोरे क्रियमाणे दिक्षु सर्वासु मण्डूकान् भयम् आविशत्  
०३,१९०।०३१ब्	ते भीता मण्डूकराज्ञे यथावृत्तं न्यवेदयन्  
०३,१९०।०३२अ	ततो मण्डूकराट् तापसवेषधारी राजानम् अभ्यगच्छत्  
०३,१९०।०३३अ	उपेत्य चैनम् उवाच  
०३,१९०।०३३ब्	मा राजन् क्रोधवशं गमः  
०३,१९०।०३३च्	प्रसादं कुरु  
०३,१९०।०३३द्	नार्हसि मण्डूकानाम् अनपराधिनां वधं कर्तुम् इति  
०३,१९०।०३४अ	मा मण्डूकाञ् जिघांस त्वं कोपं सन्धारयाच्युत  
०३,१९०।०३४अ	श्लोकौ चात्र भवतः  
०३,१९०।०३४च्	प्रक्षीयते धनोद्रेको जनानाम् अविजानताम्  
०३,१९०।०३५अ	प्रतिजानीहि नैतांस् त्वं प्राप्य क्रोधं विमोक्ष्यसे  
०३,१९०।०३५च्	अलं कृत्वा तवाधर्मं मण्डूकैः किं हतैर् हि ते  
०३,१९०।०३६अ	तम् एवंवादिनम् इष्टजनशोकपरीतात्मा राजा प्रोवाच  
०३,१९०।०३६ब्	न हि क्षम्यते तन् मया  
०३,१९०।०३६च्	हनिष्याम्य् एतान्  
०३,१९०।०३६द्	एतैर् दुरात्मभिः प्रिया मे भक्षिता  
०३,१९०।०३६ए	सर्वथैव मे वध्या मण्डूकाः  
०३,१९०।०३६ड़्	नार्हसि विद्वन् माम् उपरोद्धुम् इति  
०३,१९०।०३७अ	स तद् वाक्यम् उपलभ्य व्यथितेन्द्रियमनाः प्रोवाच  
०३,१९०।०३७ब्	प्रसीद राजन्  
०३,१९०।०३७च्	अहम् आयुर् नाम मण्डूकराजः  
०३,१९०।०३७द्	मम सा दुहिता सुशोभना नाम  
०३,१९०।०३७ए	तस्या दौःशील्यम् एतत्  
०३,१९०।०३७ड़्	बहवो हि राजानस् तया विप्रलब्धपूर्वा इति  
०३,१९०।०३८अ	तम् अब्रवीद् राजा  
०३,१९०।०३८ब्	तयास्म्य् अर्थी  
०३,१९०।०३८च्	सा मे दीयताम् इति  
०३,१९०।०३९अ	अथैनां राज्ञे पितादात्  
०३,१९०।०३९ब्	अब्रवीच् चैनाम्  
०३,१९०।०३९च्	एनं राजानं शुश्रूषस्वेति  
०३,१९०।०४०अ	स उवाच दुहितरम्  
०३,१९०।०४०ब्	यस्मात् त्वया राजानो विप्रलब्धास् तस्माद् अब्रह्मण्यानि तवापत्यानि भविष्यन्त्य् अनृतकत्वात् तवेति  
०३,१९०।०४१अ	स च राजा ताम् उपलभ्य तस्यां सुरतगुणनिबद्धहृदयो लोकत्रयैश्वर्यम् इवोपलभ्य हर्षबाष्पकलया वाचा प्रणिपत्याभिपूज्य मण्डूकराजानम् अब्रवीत्  
०३,१९०।०४१ब्	अनुगृहीतो ऽस्मीति  
०३,१९०।०४२अ	स च मण्डूकराजो जामातरम् अनुज्ञाप्य यथागतम् अगच्छत्  
०३,१९०।०४३अ	अथ कस्य चित् कालस्य तस्यां कुमारास् त्रयस् तस्य राज्ञः सम्बभूवुः शलो दलो बलश् चेति  
०३,१९०।०४३ब्	ततस् तेषां ज्येष्ठं शलं समये पिता राज्ये ऽभिषिच्य तपसि धृतात्मा वनं जगाम  
०३,१९०।०४४अ	अथ कदा चिच् छलो मृगयाम् अचरत्  
०३,१९०।०४४ब्	मृगं चासाद्य रथेनान्वधावत्  
०३,१९०।०४५अ	सूतं चोवाच  
०३,१९०।०४५ब्	शीघ्रं मां वहस्वेति  
०३,१९०।०४६अ	स तथोक्तः सूतो राजानम् अब्रवीत्  
०३,१९०।०४६ब्	मा क्रियताम् अनुबन्धः  
०३,१९०।०४६च्	नैष शक्यस् त्वया मृगो ग्रहीतुं यद्य् अपि ते रथे युक्तौ वाम्यौ स्याताम् इति  
०३,१९०।०४७अ	ततो ऽब्रवीद् राजा सूतम्  
०३,१९०।०४७ब्	आचक्ष्व मे वाम्यौ  
०३,१९०।०४७च्	हन्मि वा त्वाम् इति  
०३,१९०।०४८अ	स एवम् उक्तो राजभयभीतो वामदेवशापभीतश् च सन्न् आचख्यौ राज्ञे  
०३,१९०।०४८ब्	वामदेवस्याश्वौ वाम्यौ मनोजवाव् इति  
०३,१९०।०४८*०९६३_०१	ततः पुनः स राजा खड्गम् उद्यम्य शीघ्रं कथयस्वेति तम् आह  
०३,१९०।०४८*०९६३_०२	हनिष्ये त्वाम् इति स तद् आह राजभयभीतः सूतः  
०३,१९०।०४९अ	अथैनम् एवं ब्रुवाणम् अब्रवीद् राजा  
०३,१९०।०४९ब्	वामदेवाश्रमं याहीति  
०३,१९०।०५०अ	स गत्वा वामदेवाश्रमं तम् ऋषिम् अब्रवीत्  
०३,१९०।०५०ब्	भगवन् मृगो मया विद्धः पलायते  
०३,१९०।०५०च्	तं सम्भावयेयम्  
०३,१९०।०५०द्	अर्हसि मे वाम्यौ दातुम् इति  
०३,१९०।०५१अ	तम् अब्रवीद् ऋषिः  
०३,१९०।०५१ब्	ददानि ते वाम्यौ  
०३,१९०।०५१च्	कृतकार्येण भवता ममैव निर्यात्यौ क्षिप्रम् इति  
०३,१९०।०५२अ	स च ताव् अश्वौ प्रतिगृह्यानुज्ञाप्य चर्षिं प्रायाद् वाम्यसंयुक्तेन रथेन मृगं प्रति  
०३,१९०।०५२च्	गच्छंश् चाब्रवीत् सूतम्  
०३,१९०।०५२द्	अश्वरत्नाव् इमाव् अयोग्यौ ब्राह्मणानाम्  
०३,१९०।०५२ए	नैतौ प्रतिदेयौ वामदेवायेति  
०३,१९०।०५३अ	एवम् उक्त्वा मृगम् अवाप्य स्वनगरम् एत्याश्वावन्तःपुरे ऽस्थापयत्  
०३,१९०।०५४अ	अथर्षिश् चिन्तयाम् आस  
०३,१९०।०५४ब्	तरुणो राजपुत्रः कल्याणं पत्रम् आसाद्य रमते  
०३,१९०।०५४च्	न मे प्रतिनिर्यातयति  
०३,१९०।०५४द्	अहो कष्टम् इति  
०३,१९०।०५५अ	मनसा निश्चित्य मासि पूर्णे शिष्यम् अब्रवीत्  
०३,१९०।०५५ब्	गच्छात्रेय  
०३,१९०।०५५च्	राजानं ब्रूहि  
०३,१९०।०५५द्	यदि पर्याप्तं निर्यातयोपाध्यायवाम्याव् इति  
०३,१९०।०५६अ	स गत्वैवं तं राजानम् अब्रवीत्  
०३,१९०।०५७अ	तं राजा प्रत्युवाच  
०३,१९०।०५७ब्	राज्ञाम् एतद् वाहनम्  
०३,१९०।०५७च्	अनर्हा ब्राह्मणा रत्नानाम् एवंविधानाम्  
०३,१९०।०५७द्	किं च ब्राह्मणानाम् अश्वैः कार्यम्  
०३,१९०।०५७ए	साधु प्रतिगम्यताम् इति  
०३,१९०।०५८अ	स गत्वैवम् उपाध्यायायाचष्ट  
०३,१९०।०५९अ	तच् छ्रुत्वा वचनम् अप्रियं वामदेवः क्रोधपरीतात्मा स्वयम् एव राजानम् अभिगम्याश्वार्थम् अभ्यचोदयत्  
०३,१९०।०५९ब्	न चादाद् राजा  
०३,१९०।०६०	वामदेव उवाच  
०३,१९०।०६०अ	प्रयच्छ वाम्यौ मम पार्थिव त्वं; कृतं हि ते कार्यम् अन्यैर् अशक्यम्  
०३,१९०।०६०च्	मा त्वा वधीद् वरुणो घोरपाशैर्; ब्रह्मक्षत्रस्यान्तरे वर्तमानः  
०३,१९०।०६१	राजोवाच  
०३,१९०।०६१अ	अनड्वाहौ सुव्रतौ साधु दान्ताव्; एतद् विप्राणां वाहनं वामदेव  
०३,१९०।०६१च्	ताभ्यां याहि त्वं यत्र कामो महर्षे; छन्दांसि वै त्वादृशं संवहन्ति  
०३,१९०।०६२	वामदेव उवाच  
०३,१९०।०६२अ	छन्दांसि वै मादृशं संवहन्ति; लोके ऽमुष्मिन् पार्थिव यानि सन्ति  
०३,१९०।०६२च्	अस्मिंस् तु लोके मम यानम् एतद्; अस्मद्विधानाम् अपरेषां च राजन्  
०३,१९०।०६३	राजोवाच  
०३,१९०।०६३अ	चत्वारो वा गर्दभास् त्वां वहन्तु; श्रेष्ठाश्वतर्यो हरयो वा तुरङ्गाः  
०३,१९०।०६३च्	तैस् त्वं याहि क्षत्रियस्यैष वाहो; मम वाम्यौ न तवैतौ हि विद्धि  
०३,१९०।०६४	वामदेव उवाच  
०३,१९०।०६४अ	घोरं व्रतं ब्राह्मणस्यैतद् आहुर्; एतद् राजन् यद् इहाजीवमानः  
०३,१९०।०६४च्	अयस्मया घोररूपा महान्तो; वहन्तु त्वां शितशूलाश् चतुर्धा  
०३,१९०।०६४च्*०९६४_०१	चत्वारो वा यातुधानाः सुरौद्राः  
०३,१९०।०६४च्*०९६४_०२	मया प्रयुक्तास् त्वद्वधम् ईप्समाना  
०३,१९०।०६५	राजोवाच  
०३,१९०।०६५अ	ये त्वा विदुर् ब्राह्मणं वामदेव; वाचा हन्तुं मनसा कर्मणा वा  
०३,१९०।०६५च्	ते त्वां सशिष्यम् इह पातयन्तु; मद्वाक्यनुन्नाः शितशूलासिहस्ताः  
०३,१९०।०६५द्*०९६५_००	वामदेव उवाच  
०३,१९०।०६५द्*०९६५_०१	ममैतौ वाम्यौ प्रतिगृह्य राजन्  
०३,१९०।०६५द्*०९६५_०२	पुनर् ददानीति प्रपद्य मे त्वम्  
०३,१९०।०६५द्*०९६५_०३	प्रयच्छ शीघ्रं मम वाम्यौ त्वम् अश्वौ  
०३,१९०।०६५द्*०९६५_०४	राजोवाच  
०३,१९०।०६५द्*०९६५_०४	यद्य् आत्मानं जीवितुं ते क्षमं स्यात्  
०३,१९०।०६५द्*०९६५_०५	न ब्राह्मणेभ्यो मृगया प्रसूता  
०३,१९०।०६५द्*०९६५_०६	न त्व् आनुशास्म्य् अद्य प्रभृति ह्य् असत्यम्  
०३,१९०।०६५द्*०९६५_०७	तवैवाज्ञां सम्प्रणिधाय सर्वां  
०३,१९०।०६५द्*०९६५_०८	तथा ब्रह्मन् पुण्यलोकं लभेयम्  
०३,१९०।०६६	वामदेव उवाच  
०३,१९०।०६६अ	नानुयोगा ब्राह्मणानां भवन्ति; वाचा राजन् मनसा कर्मणा वा  
०३,१९०।०६६च्	यस् त्व् एवं ब्रह्म तपसान्वेति विद्वांस्; तेन श्रेष्ठो भवति हि जीवमानः  
०३,१९०।०६७	मार्कण्डेय उवाच  
०३,१९०।०६७अ	एवम् उक्ते वामदेवेन राजन्; समुत्तस्थू राक्षसा घोररूपाः  
०३,१९०।०६७च्	तैः शूलहस्तैर् वध्यमानः स राजा; प्रोवाचेदं वाक्यम् उच्चैस् तदानीम्  
०३,१९०।०६८अ	इक्ष्वाकवो यदि ब्रह्मन् दलो वा; विधेया मे यदि वान्ये विशो ऽपि  
०३,१९०।०६८च्	नोत्स्रक्ष्ये ऽहं वामदेवस्य वाम्यौ; नैवंविधा धर्मशीला भवन्ति  
०३,१९०।०६९अ	एवं ब्रुवन्न् एव स यातुधानैर्; हतो जगामाशु महीं क्षितीशः  
०३,१९०।०६९च्	ततो विदित्वा नृपतिं निपातितम्; इक्ष्वाकवो वै दलम् अभ्यषिञ्चन्  
०३,१९०।०७०अ	राज्ये तदा तत्र गत्वा स विप्रः; प्रोवाचेदं वचनं वामदेवः  
०३,१९०।०७०च्	दलं राजानं ब्राह्मणानां हि देयम्; एवं राजन् सर्वधर्मेषु दृष्टम्  
०३,१९०।०७१अ	बिभेषि चेत् त्वम् अधर्मान् नरेन्द्र; प्रयच्छ मे शीघ्रम् एवाद्य वाम्यौ  
०३,१९०।०७१च्	एतच् छ्रुत्वा वामदेवस्य वाक्यं; स पार्थिवः सूतम् उवाच रोषात्  
०३,१९०।०७२अ	एकं हि मे सायकं चित्ररूपं; दिग्धं विषेणाहर सङ्गृहीतम्  
०३,१९०।०७२च्	येन विद्धो वामदेवः शयीत; सन्दश्यमानः श्वभिर् आर्तरूपः  
०३,१९०।०७३	वामदेव उवाच  
०३,१९०।०७३अ	जानामि पुत्रं दशवर्षं तवाहं; जातं महिष्यां श्येनजितं नरेन्द्र  
०३,१९०।०७३च्	तं जहि त्वं मद्वचनात् प्रणुन्नस्; तूर्णं प्रियं सायकैर् घोररूपैः  
०३,१९०।०७४	मार्कण्डेय उवाच  
०३,१९०।०७४अ	एवम् उक्तो वामदेवेन राजन्न्; अन्तःपुरे राजपुत्रं जघान  
०३,१९०।०७४च्	स सायकस् तिग्मतेजा विसृष्टः; श्रुत्वा दलस् तच् च वाक्यं बभाषे  
०३,१९०।०७५अ	इक्ष्वाकवो हन्त चरामि वः प्रियं; निहन्मीमं विप्रम् अद्य प्रमथ्य  
०३,१९०।०७५च्	आनीयताम् अपरस् तिग्मतेजाः; पश्यध्वं मे वीर्यम् अद्य क्षितीशाः  
०३,१९०।०७६	वामदेव उवाच  
०३,१९०।०७६अ	यं त्वम् एनं सायकं घोररूपं; विषेण दिग्धं मम सन्दधासि  
०३,१९०।०७६च्	न त्वम् एनं शरवर्यं विमोक्तुं; सन्धातुं वा शक्ष्यसि मानवेन्द्र  
०३,१९०।०७७	राजोवाच  
०३,१९०।०७७अ	इक्ष्वाकवः पश्यत मां गृहीतं; न वै शक्नोम्य् एष शरं विमोक्तुम्  
०३,१९०।०७७च्	न चास्य कर्तुं नाशम् अभ्युत्सहामि; आयुष्मान् वै जीवतु वामदेवः  
०३,१९०।०७८	वामदेव उवाच  
०३,१९०।०७८अ	संस्पृशैनां महिषीं सायकेन; ततस् तस्माद् एनसो मोक्ष्यसे त्वम्  
०३,१९०।०७९	मार्कण्डेय उवाच  
०३,१९०।०७९अ	ततस् तथा कृतवान् पार्थिवस् तु; ततो मुनिं राजपुत्री बभाषे  
०३,१९०।०७९च्	यथा युक्तं वामदेवाहम् एनं; दिने दिने संविशन्ती व्यशंसम्  
०३,१९०।०७९ए	ब्राह्मणेभ्यो मृगयन्ती सूनृतानि; तथा ब्रह्मन् पुण्यलोकं लभेयम्  
०३,१९०।०८०	वामदेव उवाच  
०३,१९०।०८०अ	त्वया त्रातं राजकुलं शुभेक्षणे; वरं वृणीष्वाप्रतिमं ददानि ते  
०३,१९०।०८०च्	प्रशाधीमं स्वजनं राजपुत्रि; इक्ष्वाकुराज्यं सुमहच् चाप्य् अनिन्द्ये  
०३,१९०।०८०द्*०९६६_०१	साध्वि स्थिरं चेयम् अदुष्टचित्ता  
०३,१९०।०८०द्*०९६६_०२	धर्मे मतिस् ते सततं प्रयातु  
०३,१९०।०८०द्*०९६६_०३	वरं च मत्तः प्रतिकाङ्क्षस्व सुभ्रु  
०३,१९०।०८०द्*०९६६_०४	त्वया वृषः पालनीयो हि नित्यम्  
०३,१९०।०८१	राजपुत्र्य् उवाच  
०३,१९०।०८१अ	वरं वृणे भगवन्न् एकम् एव; विमुच्यतां किल्बिषाद् अद्य भर्ता  
०३,१९०।०८१ब्*०९६७_०१	वृत्तेन बुद्ध्या च विवृद्धिम् एतु  
०३,१९०।०८१ब्*०९६७_०२	जीवेद् असौ मम पुत्रो ऽद्य विप्र  
०३,१९०।०८१च्	शिवेन चाध्याहि सपुत्रबान्धवं; वरो वृतो ह्य् एष मया द्विजाग्र्य  
०३,१९०।०८२	मार्कण्डेय उवाच  
०३,१९०।०८२अ	श्रुत्वा वचः स मुनी राजपुत्र्यास्; तथास्त्व् इति प्राह कुरुप्रवीर  
०३,१९०।०८२च्	ततः स राजा मुदितो बभूव; वाम्यौ चास्मै सम्प्रददौ प्रणम्य  
०३,१९०।०८२द्@०२१_०००१	१  
०३,१९०।०८२द्@०२१_०००२	वैशम्पायन उवाच ।  
०३,१९०।०८२द्@०२१_०००३	मार्कण्डेयम् ऋषयो ब्राह्मणा युधिष्ठिरश् च पर्यपृच्छन् । ऋषिः केन  
०३,१९०।०८२द्@०२१_०००४	दीर्घायुर् आसीद् बकः ॥१॥ मार्कण्डेयस् तु तान् सर्वान् उवाच । महातपा  
०३,१९०।०८२द्@०२१_०००५	दीर्घायुश् च बको राजर्षिः । नात्र कार्या विचारणा ॥२॥  
०३,१९०।०८२द्@०२१_०००६	एतच् छ्रुत्वा तु कौन्तेयो भ्रातृभिः सह भारत ।  
०३,१९०।०८२द्@०२१_०००७	मार्कण्डेयं पर्यपृच्छद् धर्मराजो युधिष्ठिरः ॥३॥  
०३,१९०।०८२द्@०२१_०००८	बकदाल्भ्यौ महात्मानौ श्रूयेते चिरजीविनौ ।  
०३,१९०।०८२द्@०२१_०००९	सखायौ देवराजस्य ताव् ऋषी लोकसम्मतौ ॥४॥  
०३,१९०।०८२द्@०२१_००१०	एतद् इच्छामि भगवन् बकशक्रसमागमम् ।  
०३,१९०।०८२द्@०२१_००११	सुखदुःखसमायुक्तं तत्त्वेन कथयस्व मे ॥५॥  
०३,१९०।०८२द्@०२१_००१२	मार्कण्डेय उवाच ।  
०३,१९०।०८२द्@०२१_००१३	वृत्ते देवासुरे राजन् सङ्ग्रामे लोमहर्षणे ।  
०३,१९०।०८२द्@०२१_००१४	त्रयाणाम् अपि लोकानाम् इन्द्रो लोकाधिपो ऽभवत् ॥६॥  
०३,१९०।०८२द्@०२१_००१५	सम्यग् वर्षति पर्जन्यः सस्यसपद उत्तमाः ।  
०३,१९०।०८२द्@०२१_००१६	निरामयाः सुधर्मिष्ठाः प्रजा धर्मपरायणाः ॥७॥  
०३,१९०।०८२द्@०२१_००१७	मुदितश् च जनः सर्वः स्वधर्मेषु व्यवस्थितः ।  
०३,१९०।०८२द्@०२१_००१८	ताः प्रजा मुदिताः सर्वा दृष्ट्वा बलनिषूदनः ॥८॥  
०३,१९०।०८२द्@०२१_००१९	ततस् तु मुदितो राजन् देवराजः शतक्रतुः ।  
०३,१९०।०८२द्@०२१_००२०	ऐरावतं समास्थाय ताः पश्यन् मुदिताः प्रजाः ॥९॥  
०३,१९०।०८२द्@०२१_००२१	आश्रमांश् च विचित्रांश् च नदीश् च विविधाः शुभाः ।  
०३,१९०।०८२द्@०२१_००२२	नगराणि समृद्धानि खेटाञ् जनपदांस् तथा ॥१०॥  
०३,१९०।०८२द्@०२१_००२३	प्रजापालनदक्षांश् च नरेन्द्रान् धर्मचारिणः ।  
०३,१९०।०८२द्@०२१_००२४	उदपानं प्रपा वापी तडागानि सरांसि च ॥११॥  
०३,१९०।०८२द्@०२१_००२५	नानाव्रतसमाचारैः सेवितानि द्विजोत्तमैः ।  
०३,१९०।०८२द्@०२१_००२६	ततो ऽवतीर्य रम्यायां पृथ्व्यां राजञ् शतक्रतुः ॥१२॥  
०३,१९०।०८२द्@०२१_००२७	तत्र रम्ये शिवे देशे बहुवृक्षसमाकुले ।  
०३,१९०।०८२द्@०२१_००२८	पूर्वस्यां दिशि रम्यायां समुद्राभ्याशतो नृप ॥१३॥  
०३,१९०।०८२द्@०२१_००२९	तत्राश्रमपदं रम्यं मृगद्विजनिषेवितम् ।  
०३,१९०।०८२द्@०२१_००३०	तत्राश्रमपदे रम्ये बकं पश्यति देवराट् ॥१४॥  
०३,१९०।०८२द्@०२१_००३१	बकस् तु दृष्ट्वा देवेन्द्रं दृढं प्रीतमनाभवत् ।  
०३,१९०।०८२द्@०२१_००३२	पाद्यासनार्घदानेन फलमूलैर् अथार्चयत् ॥१५॥  
०३,१९०।०८२द्@०२१_००३३	सुखोपविष्टो वरदस् ततस् तु बलसूदनः ।  
०३,१९०।०८२द्@०२१_००३४	ततः प्रश्नं बकं देव उवाच त्रिदशेश्वरः ॥१६॥  
०३,१९०।०८२द्@०२१_००३५	शतं वर्षसहस्राणि मुने जातस्य ते ऽनघ ।  
०३,१९०।०८२द्@०२१_००३६	समाख्याहि मम ब्रह्मन् किं दुःखं चिरजीविनाम् ॥१७॥  
०३,१९०।०८२द्@०२१_००३७	बक उवाच ।  
०३,१९०।०८२द्@०२१_००३८	अप्रियैः सह संवासः प्रियैश् चापि विनाभवः ।  
०३,१९०।०८२द्@०२१_००३९	असद्भिः सम्प्रयोगश् च तद् दुःखं चिरजीविनाम् ॥१८॥  
०३,१९०।०८२द्@०२१_००४०	पुत्रदारविनाशो ऽत्र ज्ञातीनां सुहृदाम् अपि ।  
०३,१९०।०८२द्@०२१_००४१	परेष्व् आयत्तता कृच्छ्रं किं नु दुःखतरं ततः ॥१९॥  
०३,१९०।०८२द्@०२१_००४२	नान्यद् दुःखतरं किं चिल् लोकेषु प्रतिभाति मे ।  
०३,१९०।०८२द्@०२१_००४३	अर्थैर् विहीनः पुरुषः परैः सम्परिभूयते ॥२०॥  
०३,१९०।०८२द्@०२१_००४४	अकुलानां कुले भावं कुलीनानां कुलक्षयम् ।  
०३,१९०।०८२द्@०२१_००४५	संयोगं विप्रयोगं च पश्यन्ति चिरजीविनः ॥२१॥  
०३,१९०।०८२द्@०२१_००४६	अपि प्रत्यक्षम् एवैतत् तव देव शतक्रतो ।  
०३,१९०।०८२द्@०२१_००४७	अकुलानां समृद्धानां कथं कुलविपर्ययः ॥२२॥  
०३,१९०।०८२द्@०२१_००४८	देवदानवगन्धर्वमनुष्योरगराक्षसाः ।  
०३,१९०।०८२द्@०२१_००४९	प्राप्नुवन्ति विपर्यासं किं नु दुःखतरं ततः ॥२३॥  
०३,१९०।०८२द्@०२१_००५०	कुले जाताश् च क्लिश्यन्ते दौष्कुलेयवशानुगाः ।  
०३,१९०।०८२द्@०२१_००५१	आढ्यैर् दरिद्रावमताः किं नु दुःखतरं ततः ।  
०३,१९०।०८२द्@०२१_००५२	लोके वैधर्म्यम् एतत् तु दृश्यते बहुविस्तरम् ॥२४॥  
०३,१९०।०८२द्@०२१_००५३	हीनज्ञानाश् च दृश्यन्ते क्लिश्यन्ते प्राज्ञकोविदाः ।  
०३,१९०।०८२द्@०२१_००५४	बहुदुःखपरिक्लेशं मानुष्यम् इह दृश्यते ॥२५॥  
०३,१९०।०८२द्@०२१_००५५	इन्द्र उवाच ।  
०३,१९०।०८२द्@०२१_००५६	पुनर् एव महाभाग देवर्षिगणसेवित ।  
०३,१९०।०८२द्@०२१_००५७	समाख्याहि मम ब्रह्मन् किं सुखं चिरजीविनाम् ॥२६॥  
०३,१९०।०८२द्@०२१_००५८	बक उवाच ।  
०३,१९०।०८२द्@०२१_००५९	अष्टमे द्वादशे वापि शाकं यः पचते गृहे ।  
०३,१९०।०८२द्@०२१_००६०	कुमित्राण्य् अनपाश्रित्य किं वै सुखतरं ततः ॥२७॥  
०३,१९०।०८२द्@०२१_००६१	यत्राहानि न गण्यन्ते नैनम् आहुर् महाशनम् ।  
०३,१९०।०८२द्@०२१_००६२	अपि शाकं पचानस्य सुखं वै मघवन् गृहे ॥२८॥  
०३,१९०।०८२द्@०२१_००६३	अर्जितं स्वेन वीर्येण नान्यपाश्रित्य कं चन ।  
०३,१९०।०८२द्@०२१_००६४	फलशाकम् अपि श्रेयो भोक्तुं ह्य् अकृपणं गृहे ॥२९॥  
०३,१९०।०८२द्@०२१_००६५	परस्य तु गृहे भोक्तुः परिभूतस्य नित्यशः ।  
०३,१९०।०८२द्@०२१_००६६	सुमृष्टम् अपि न श्रेयो विकल्पो ऽयम् अतः सताम् ॥३०॥  
०३,१९०।०८२द्@०२१_००६७	श्ववत् कीलालपो यस् तु परान्नं भोक्तुम् इच्छति ।  
०३,१९०।०८२द्@०२१_००६८	धिग् अस्तु तस्य तद् भुक्तं कृपणस्य दुरात्मनः ॥३१॥  
०३,१९०।०८२द्@०२१_००६९	यो दत्त्वातिथिभूतेभ्यः पितृभ्यश् च द्विजोत्तमः ।  
०३,१९०।०८२द्@०२१_००७०	शिष्टान्य् अन्नानि यो भुङ्क्ते किं वै सुखतरं ततः ॥३२॥  
०३,१९०।०८२द्@०२१_००७१	अतो मृष्टतरं नान्यत् पूतं किं चिच् छतक्रतो ।  
०३,१९०।०८२द्@०२१_००७२	दत्त्वा यस् त्व् अतिथिभ्यो वै भुङ्क्ते तेनैव नित्यशः ॥३३॥  
०३,१९०।०८२द्@०२१_००७३	यावतो ह्य् अन्धसः पिण्डान् अश्नाति सततं द्विजः ।  
०३,१९०।०८२द्@०२१_००७४	तावतां गोसहस्राणां फलं प्राप्नोति दायकः ॥३४॥  
०३,१९०।०८२द्@०२१_००७५	यद् एनो यौवनकृतं तत् सर्वं नश्यते ध्रुवम् ।  
०३,१९०।०८२द्@०२१_००७६	सदक्षिणस्य भुक्तस्य द्विजस्य तु करे गतम् ।  
०३,१९०।०८२द्@०२१_००७७	यद् वारि वारिणा सिञ्चेत् तद् ध्य् एनस् तरते क्षणात् ॥३५॥  
०३,१९०।०८२द्@०२१_००७८	मार्कण्डेय उवाच ।  
०३,१९०।०८२द्@०२१_००७९	एताश् चान्याश् च वै बह्वीः कथयित्वा कथाः शुभाः ।  
०३,१९०।०८२द्@०२१_००८०	बकेन सह देवेन्द्र आपृच्छ्य त्रिदिवं गतः ॥३६॥  
०३,१९०।०८२द्@०२१_००८२	२  
०३,१९०।०८२द्@०२१_००८३	वैशम्पायन उवाच ।  
०३,१९०।०८२द्@०२१_००८४	ततः पाण्डवाः पुनर् मार्कण्डेयम् ऊचुः । कथितं ब्राह्मणमहाभाग्यम् ।  
०३,१९०।०८२द्@०२१_००८५	राजन्यमहाभाग्यम् इदानीं शुश्रूषाम् आह इति ॥३७॥  
०३,१९०।०८२द्@०२१_००८६	तान् उवाच मार्कण्डेयो महर्षिः । श्रूयताम् इदानीं राजन्यानां महाभाग्यम् इति ॥३८॥  
०३,१९०।०८२द्@०२१_००८७	कुरूणाम् अन्यतमः सुहोत्रो नाम राजा महर्षीन् अभिगम्य  
०३,१९०।०८२द्@०२१_००८८	निवृत्य रथस्थम् एव राजानम् औशीनरं शिबिं ददर्शाभिमुखम् ॥३९॥  
०३,१९०।०८२द्@०२१_००८९	तौ समेत्य परस्परेण यथावयः पूजां प्रयुज्य गुणसाम्येन  
०३,१९०।०८२द्@०२१_००९०	परस्परेण तुल्यात्मानौ विदित्वान्योन्यस्य पन्थानं न ददतुः ॥४०॥  
०३,१९०।०८२द्@०२१_००९१	तत्र नारदः प्रादुर् आसीत् । किम् इदं भवन्तौ परस्परस्य पन्थानम् आवृत्य  
०३,१९०।०८२द्@०२१_००९२	तिष्ठत इति ॥४१॥ ताव् ऊचतुर् नारदम् । नैतद् भगवन् । पूर्वकर्मकर्त्रादिभिर्  
०३,१९०।०८२द्@०२१_००९३	विशिष्टस्य पन्था उपदिश्यते समर्थाय वा । आवां च सख्यं  
०३,१९०।०८२द्@०२१_००९४	परस्परेणोपगतौ । तच् चावधानतो ऽत्युत्कृष्टम् अधरोत्तरं परिभ्रष्टम् ॥४२॥  
०३,१९०।०८२द्@०२१_००९५	नारदस् त्व् एवम् उक्तः श्लोकत्रयम् अपठत् ॥४३॥  
०३,१९०।०८२द्@०२१_००९६	क्रूरः कौरव्य मृदवे मृदुः क्रूरे च कौरव ।  
०३,१९०।०८२द्@०२१_००९७	साधुश् चासाधवे साधुः साधवे नाप्नुयात् कथम् ॥४४॥  
०३,१९०।०८२द्@०२१_००९८	कृतं शतगुणं कुर्यान् नास्ति देवेषु निर्णयः ।  
०३,१९०।०८२द्@०२१_००९९	औशीनरः साधुशीलो भवतो वै महीपतिः ॥४५॥  
०३,१९०।०८२द्@०२१_०१००	जयेत् कदर्यं दानेन सत्येनानृतवादिनम् ।  
०३,१९०।०८२द्@०२१_०१०१	क्षमया क्रूरकर्माणम् असाधुं साधुना जयेत् ॥४६॥  
०३,१९०।०८२द्@०२१_०१०२	तद् उभाव् एव भवन्ताव् उदारौ । य इदानीं भवद्भ्याम् अन्यतमः सो ऽपसर्पतु ।  
०३,१९०।०८२द्@०२१_०१०३	एतद् वै निदर्शनम् । इत्य् उक्त्वा तूष्णीं नारदो बभूव ॥४७॥  
०३,१९०।०८२द्@०२१_०१०४	एतच् छ्रुत्वा तु कौरव्यः शिबिं प्रदक्षिणं कृत्वा पन्थानं दत्त्वा बहुकर्मभिः  
०३,१९०।०८२द्@०२१_०१०५	प्रशस्य प्रययौ ॥४८॥ तद् एतद् राज्ञो महाभाग्यम् अप्य् उक्तवान्  
०३,१९०।०८२द्@०२१_०१०६	नारदः ॥४९॥  
०३,१९०।०८२द्@०२१_०१०८	३  
०३,१९०।०८२द्@०२१_०१०९	मार्कण्डेय उवाच ।  
०३,१९०।०८२द्@०२१_०११०	इदम् अन्यच् छ्रूयताम् । ययातिर् नाहुषो राजा राज्यस्थः पौरजनावृत  
०३,१९०।०८२द्@०२१_०१११	आसां चक्रे ॥५०॥ गुर्वर्थी ब्राह्मण उपेत्याब्रवीत् । भो राजन् गुर्वर्थं  
०३,१९०।०८२द्@०२१_०११२	भिक्षेयं समयाद् इति ॥५१॥ राजोवाच । ब्रवीतु भगवान् समयम्  
०३,१९०।०८२द्@०२१_०११३	इति ॥५२॥  
०३,१९०।०८२द्@०२१_०११४	ब्राह्मण उवाच ।  
०३,१९०।०८२द्@०२१_०११५	विद्वेषणं परमं जीवलोके  
०३,१९०।०८२द्@०२१_०११६	कुर्यान् नरः पार्थिव याच्यमानः ।  
०३,१९०।०८२द्@०२१_०११७	तं त्वां पृच्छामि कथं तु राजन्  
०३,१९०।०८२द्@०२१_०११८	दद्याद् भवान् दयितं च मे ऽद्य ॥५३॥  
०३,१९०।०८२द्@०२१_०११९	राजोवाच ।  
०३,१९०।०८२द्@०२१_०१२०	न चानुकीर्तये दत्त्वा  
०३,१९०।०८२द्@०२१_०१२१	अयाच्यम् अर्थं न च संशृणोमि ।  
०३,१९०।०८२द्@०२१_०१२२	प्राप्यम् अर्थं च संश्रुत्य  
०३,१९०।०८२द्@०२१_०१२३	तं चापि दत्त्वा सुसुखी भवामि ॥५४॥  
०३,१९०।०८२द्@०२१_०१२४	ददामि ते रोहिणीनां सहस्रं  
०३,१९०।०८२द्@०२१_०१२५	प्रियो हि मे ब्राह्मणो याचमानः ।  
०३,१९०।०८२द्@०२१_०१२६	न मे मनः कुप्यति याचमाने  
०३,१९०।०८२द्@०२१_०१२७	दत्तं न शोचामि कदा चिद् अर्थम् ॥५५॥  
०३,१९०।०८२द्@०२१_०१२८	इत्य् उक्त्वा ब्राह्मणाय राजा गोसहस्रं ददौ । प्राप्तवांश् च गवां सहस्रं  
०३,१९०।०८२द्@०२१_०१२९	ब्राह्मण इति ॥५६॥  
०३,१९०।०८२द्@०२१_०१३१	४  
०३,१९०।०८२द्@०२१_०१३२	वैशम्पायन उवाच ।  
०३,१९०।०८२द्@०२१_०१३३	भूय एव महाभाग्यं कथ्यताम् इत्य् अब्रवीत् पाण्डवः ॥५७॥  
०३,१९०।०८२द्@०२१_०१३४	अथाचष्ट मार्कण्डेयः । महाराज वृषदर्भसेदुकनामानौ राजानौ  
०३,१९०।०८२द्@०२१_०१३५	नीतिमार्गरताव् अस्त्रोपास्त्रकृतिनौ ॥५८॥ सेदुको वृषदर्भस्य बालस्यैव  
०३,१९०।०८२द्@०२१_०१३६	उपांशुव्रतम् अभ्यजानात् । कुप्यम् अदेयं ब्राह्मणस्य ॥५९॥ अथ तं सेदुकं  
०३,१९०।०८२द्@०२१_०१३७	ब्राह्मणः कश् चिद् वेदाध्ययनसम्पन्न आशिषं दत्त्वा गुर्वर्थी भिक्षितवान् ।  
०३,१९०।०८२द्@०२१_०१३८	अश्वसहस्रं मे भगवान् ददात्व् इति ॥६०॥ तं सेदुको ब्राह्मणम् अब्रवीत् ।  
०३,१९०।०८२द्@०२१_०१३९	नास्ति सम्भवो गुर्वर्थं दातुम् इति । स त्वं गच्छ वृषदर्भसकाशम् ।  
०३,१९०।०८२द्@०२१_०१४०	राजा परमधर्मज्ञः । ब्राह्मण तं भिक्षस्व । स ते दास्यति । तस्यैतद् उपांशुव्रतम्  
०३,१९०।०८२द्@०२१_०१४१	इति ॥६१॥ अथ ब्राह्मणो वृषदर्भसकाशं गत्वा अश्वसहस्रम्  
०३,१९०।०८२द्@०२१_०१४२	अयाचत । स राजा तं कशेनाताडयत् । तं ब्राह्मणो ऽब्रवीत् । किं  
०३,१९०।०८२द्@०२१_०१४३	हंस्य् अनागसं माम् इति ॥६२॥ एवम् उक्त्वा तं शपन्तं राजाह । विप्र किं  
०३,१९०।०८२द्@०२१_०१४४	यो न ददाति तुभ्यम् । उताहो स्विद् ब्राह्मण्यम् एतत् ॥६३॥ ब्राह्मण  
०३,१९०।०८२द्@०२१_०१४५	उवाच । राजाधिराज तव समीपं सेदुकेन प्रेषितो भिक्षितुम् आगतः ।  
०३,१९०।०८२द्@०२१_०१४६	तेनानुशिष्टेन मया त्वं भिक्षितो ऽसि ॥६४॥ राजोवाच । पूर्वाह्णे ते  
०३,१९०।०८२द्@०२१_०१४७	दास्यामि । यो मे ऽद्य बलिर् आगमिष्यति । यो हन्यते कशया कथं  
०३,१९०।०८२द्@०२१_०१४८	मोघं क्षेपणं तस्य स्यात् ॥६५॥ इत्य् उक्त्वा ब्राह्मणाय दैवसिकाम् उत्पत्तिं  
०३,१९०।०८२द्@०२१_०१४९	प्रादात् । अधिकस्याश्वसहस्रस्य मूल्यम् एवादाद् इति ॥६६॥  
०३,१९०।०८२द्@०२१_०१५१	५  
०३,१९०।०८२द्@०२१_०१५२	मार्कण्डेय उवाच ।  
०३,१९०।०८२द्@०२१_०१५३	देवानां कथा सञ्जाता । महीतलं गत्वा महीपतिं शिबिम् औशीनरं  
०३,१९०।०८२द्@०२१_०१५४	साध्व् एनं शिबिं जिज्ञास्याम इति ॥६७॥ एवं भो इत्य् उक्त्वा अग्नीन्द्राव्  
०३,१९०।०८२द्@०२१_०१५५	उपतिष्ठेताम् । अग्निः कपोतरूपेण । तम् अभ्यधावद् आमिषार्थम् इन्द्रः  
०३,१९०।०८२द्@०२१_०१५६	श्येनरूपेण ॥६८॥ अथ कपोतो राज्ञो दिव्यासनासीनस्योत्सङ्गं  
०३,१९०।०८२द्@०२१_०१५७	न्यपतत् ॥६९॥  
०३,१९०।०८२द्@०२१_०१५८	अथ पुरोहितो राजानम् अब्रवीत् । प्राणरक्षणार्थं श्येनाद् भीतो  
०३,१९०।०८२द्@०२१_०१५९	भवन्तं प्राणार्थी प्रपद्यते । वसु ददातु । अन्तवान् पार्थिवो ऽस्य  
०३,१९०।०८२द्@०२१_०१६०	निष्कृतिं कुर्यात् । घोरं कपोतस्य निपातम् आहुः ॥७०॥  
०३,१९०।०८२द्@०२१_०१६१	अथ कपोतो राजानम् अब्रवीत् । प्राणरक्षार्थं श्येनाद् भीतो भवन्तं  
०३,१९०।०८२द्@०२१_०१६२	प्राणरक्षार्थी प्रपद्ये । अङ्गैर् अङ्गानि प्राप्यार्थी मुनिर् भूत्वा प्राणांस् त्वां  
०३,१९०।०८२द्@०२१_०१६३	प्रपद्ये । स्वाध्यायेन कर्शितं ब्रह्मचारिणं मां विद्धि । तपसा दमेन  
०३,१९०।०८२द्@०२१_०१६४	युक्तम् आचार्यस्याप्रतिकूलभाषिणम् । एवंयुक्तम् अपापं मां विद्धि ॥७१॥  
०३,१९०।०८२द्@०२१_०१६५	गदामि वेदान् विचिनोमि छन्दः  
०३,१९०।०८२द्@०२१_०१६६	सर्वे वेदा अक्षरशो मे अधीताः ।  
०३,१९०।०८२द्@०२१_०१६७	न साधु दानं श्रोत्रियस्य प्रदानं  
०३,१९०।०८२द्@०२१_०१६८	मा प्रादाः श्येनाय न कपोतो ऽस्मि ॥७२॥  
०३,१९०।०८२द्@०२१_०१६९	अथ श्येनो राजानम् अब्रवीत् ॥७३॥  
०३,१९०।०८२द्@०२१_०१७०	पर्यायेण वसतिर् वा भवेषु  
०३,१९०।०८२द्@०२१_०१७१	सर्गे जातः पूर्वम् अस्मात् कपोतात् ।  
०३,१९०।०८२द्@०२१_०१७२	त्वम् आददानो ऽथ कपोतम् एनं  
०३,१९०।०८२द्@०२१_०१७३	मा त्वं राजन् विघ्नकर्ता भवेथाः ॥७४॥  
०३,१९०।०८२द्@०२१_०१७४	राजोवाच ।  
०३,१९०।०८२द्@०२१_०१७५	केनेदृशी जातु परा हि दृष्टा  
०३,१९०।०८२द्@०२१_०१७६	वाग् उच्यमाना शकुनेन संस्कृता ।  
०३,१९०।०८२द्@०२१_०१७७	यां वै कपोतो वदते यां च श्येन  
०३,१९०।०८२द्@०२१_०१७८	उभौ विदित्वा कथम् अस्तु साधु ॥७५॥  
०३,१९०।०८२द्@०२१_०१७९	नास्य वर्षं वर्षति वर्षकाले  
०३,१९०।०८२द्@०२१_०१८०	नास्य बीजं रोहति काल उप्तम् ।  
०३,१९०।०८२द्@०२१_०१८१	भीतं प्रपन्नं यो हि ददाति शत्रवे  
०३,१९०।०८२द्@०२१_०१८२	न त्राणं लभेत् त्राणम् इच्छन् स काले ॥७६॥  
०३,१९०।०८२द्@०२१_०१८३	जाता ह्रस्वा प्रजा प्रमीयते  
०३,१९०।०८२द्@०२१_०१८४	सदा न वासं पितरो ऽस्य कुर्वते ।  
०३,१९०।०८२द्@०२१_०१८५	भीतं प्रपन्नं यो ददाति शत्रवे  
०३,१९०।०८२द्@०२१_०१८६	नास्य देवाः प्रतिगृह्णन्ति हव्यम् ॥७७॥  
०३,१९०।०८२द्@०२१_०१८७	मोघम् अन्नं विन्दति चाप्रचेताः  
०३,१९०।०८२द्@०२१_०१८८	स्वर्गाल् लोकाद् भ्रश्यति शीघ्रम् एव ।  
०३,१९०।०८२द्@०२१_०१८९	भीतं प्रपन्नं यो हि ददाति शत्रवे  
०३,१९०।०८२द्@०२१_०१९०	सेन्द्रा देवाः प्रहरन्त्य् अस्य वज्रम् ॥७८॥  
०३,१९०।०८२द्@०२१_०१९१	उक्षाणं पक्त्वा सह ओदनेन  
०३,१९०।०८२द्@०२१_०१९२	अस्मात् कपोतात् प्रति ते नयन्तु ।  
०३,१९०।०८२द्@०२१_०१९३	यस्मिन् देशे रमसे ऽतीव श्येन  
०३,१९०।०८२द्@०२१_०१९४	तत्र मांसं शिबयस् ते वहन्तु ॥७९॥  
०३,१९०।०८२द्@०२१_०१९५	श्येन उवाच ।  
०३,१९०।०८२द्@०२१_०१९६	नोक्षाणो राजन् प्रार्थयेयं न चान्यद्  
०३,१९०।०८२द्@०२१_०१९७	अस्मान् मांसम् अधिकं वा कपोतात् ।  
०३,१९०।०८२द्@०२१_०१९८	देवैर् दत्तः सो ऽद्य ममैष भक्षस्  
०३,१९०।०८२द्@०२१_०१९९	तन् मे ददस्व शकुनानाम् अभावात् ॥८०॥  
०३,१९०।०८२द्@०२१_०२००	राजोवाच ।  
०३,१९०।०८२द्@०२१_०२०१	उक्षाणं वेह तम् अनूनं नयन्तु  
०३,१९०।०८२द्@०२१_०२०२	ते पश्यन्तु पुरुषा ममैव ।  
०३,१९०।०८२द्@०२१_०२०३	भयाहितस्य दायं ममान्तिकात् त्वां  
०३,१९०।०८२द्@०२१_०२०४	प्रत्याम्नायं तु त्वं ह्य् एनं मा हिंसीः ॥८१॥  
०३,१९०।०८२द्@०२१_०२०५	त्यजे प्राणान् नैव दद्यां कपोतं  
०३,१९०।०८२द्@०२१_०२०६	सौम्यो ह्य् अयं किं न जानासि श्येन ।  
०३,१९०।०८२द्@०२१_०२०७	यथा क्लेशं मा कुरुष्वेह सौम्य  
०३,१९०।०८२द्@०२१_०२०८	नाहं कपोतम् अर्पयिष्ये कथं चित् ॥८२॥  
०३,१९०।०८२द्@०२१_०२०९	यथा मां वै साधुवादैः प्रसन्नाः  
०३,१९०।०८२द्@०२१_०२१०	प्रशंसेयुः शिबयः कर्मणा तु ।  
०३,१९०।०८२द्@०२१_०२११	यथा श्येन प्रियम् एव कुर्यां  
०३,१९०।०८२द्@०२१_०२१२	प्रशाधि मां यद् वदेस् तत् करोमि ॥८३॥  
०३,१९०।०८२द्@०२१_०२१३	श्येन उवाच । ऊरोर् दक्षिणाद् उत्कृत्य स्वपिशितं तावद् राजन् यावन्  
०३,१९०।०८२द्@०२१_०२१४	मासं कपोतेन समम् । तथा तस्मात् साधु त्रातः कपोतः । प्रशंसेयुश् च  
०३,१९०।०८२द्@०२१_०२१५	शिबयः । कृतं च प्रियं स्यान् ममेति ॥८४॥  
०३,१९०।०८२द्@०२१_०२१६	अथ स दक्षिणाद् ऊरोर् उत्कृत्य स्वमांसपेशीं तुलयाधारयत् । गुरुतर  
०३,१९०।०८२द्@०२१_०२१७	एव कपोत आसीत् ॥८५॥ पुनर् अन्यम् उच्चकर्त । गुरुतर एव  
०३,१९०।०८२द्@०२१_०२१८	कपोतः ॥८६॥ एवं सर्वं समधिगत्य शरीरं तुलायाम् आरोपयाम् आस ।  
०३,१९०।०८२द्@०२१_०२१९	तत् तथापि गुरुतर एव कपोत आसीत् ॥८७॥ अथ राजा स्वयम् एव  
०३,१९०।०८२द्@०२१_०२२०	तुलाम् आरुरोह । न च व्यलीकम् आसीद् राज्ञः ॥८८॥ एतद् वृत्तान्तं दृष्ट्वा  
०३,१९०।०८२द्@०२१_०२२१	त्रात इत्य् उक्त्वा प्रालीयत श्येनः ॥८९॥ अथ राजा अब्रवीत् ॥९०॥  
०३,१९०।०८२द्@०२१_०२२२	कपोतं विद्युः शिबयस् त्वां कपोत  
०३,१९०।०८२द्@०२१_०२२३	पृच्छामि ते शकुने को नु श्येनः ।  
०३,१९०।०८२द्@०२१_०२२४	नानीश्वर ईदृशं जातु कुर्याद्  
०३,१९०।०८२द्@०२१_०२२५	एतं प्रश्नं भगवन् मे विचक्ष्व ॥९१॥  
०३,१९०।०८२द्@०२१_०२२६	कपोत उवाच ।  
०३,१९०।०८२द्@०२१_०२२७	वैश्वानरो ऽहं ज्वलनो धूमकेतुर्  
०३,१९०।०८२द्@०२१_०२२८	अथैव श्येनो वज्रहस्तः शचीपतिः ।  
०३,१९०।०८२द्@०२१_०२२९	साधु ज्ञातुं त्वाम् ऋषभं सौरथेय नौ  
०३,१९०।०८२द्@०२१_०२३०	जिज्ञासया त्वत्सकाशं प्रपन्नौ ॥९२॥  
०३,१९०।०८२द्@०२१_०२३१	याम् एतां पेशीं मम निष्क्रयाय  
०३,१९०।०८२द्@०२१_०२३२	प्रादाद् भवान् असिनोत्कृत्य राजन् ।  
०३,१९०।०८२द्@०२१_०२३३	एतद् वो लक्ष्म शिवं करोमि  
०३,१९०।०८२द्@०२१_०२३४	हिरण्यवर्णं रुचिरं पुण्यगन्धम् ॥९३॥  
०३,१९०।०८२द्@०२१_०२३५	एतासां प्रजानां पालयिता यशस्वी  
०३,१९०।०८२द्@०२१_०२३६	सुरर्षीणाम् अथ सम्मतो भृशम् ।  
०३,१९०।०८२द्@०२१_०२३७	एतस्मात् पार्श्वात् पुरुषो जनिष्यति  
०३,१९०।०८२द्@०२१_०२३८	कपोतरोमेति च तस्य नाम ॥९४॥  
०३,१९०।०८२द्@०२१_०२३९	कपोतरोमाणं शिबिनौद्भिदं पुत्रं प्राप्स्यसि नृप । वृषसंहननं  
०३,१९०।०८२द्@०२१_०२४०	यशोदीप्यमानं द्रष्टासि शूरवृषभं सौरथानाम् ॥९५॥  
०३,१९०।०८२द्@०२१_०२४२	६  
०३,१९०।०८२द्@०२१_०२४३	वैशम्पायन उवाच ।  
०३,१९०।०८२द्@०२१_०२४४	भूय एव महाभाग्यं कथ्यताम् । इत्य् अब्रवीत् पाण्डवो मार्कण्डेयम्  
०३,१९०।०८२द्@०२१_०२४५	॥९६॥  
०३,१९०।०८२द्@०२१_०२४६	अथाचष्ट मार्कण्डेयः । अष्टकस्य वैश्वामित्रेर् अश्वमेधे सर्वे राजानः  
०३,१९०।०८२द्@०२१_०२४७	प्रागच्छन् । भ्रातरश् चास्य प्रतर्दनो वसुमनाः शिबिर् औशीनर इति ॥९७॥  
०३,१९०।०८२द्@०२१_०२४८	स च समाप्तयज्ञो भ्रातृभिः सह रथेन प्रायात् । ते च नारदम् आगच्छन्तम्  
०३,१९०।०८२द्@०२१_०२४९	अभिवाद्यारोहतु भवान् रथम् इत्य् अब्रुवन् ॥९८॥ तांस् तथेत्य् उक्त्वा  
०३,१९०।०८२द्@०२१_०२५०	रथम् आरुरोह ॥९९॥  
०३,१९०।०८२द्@०२१_०२५१	अथ तेषाम् एकः सुरर्षिं नारदम् अब्रवीत् । प्रसाद्य भगवन्तं किं चिद्  
०३,१९०।०८२द्@०२१_०२५२	इच्छेयं प्रष्टुम् इति ॥१००॥ पृच्छ । इत्य् अब्रवीद् ऋषिः ॥१०१॥  
०३,१९०।०८२द्@०२१_०२५३	सो ऽब्रवीत् । आयुष्मन्तः सर्वगुणप्रमुदिताः । अथायुष्मन्तं  
०३,१९०।०८२द्@०२१_०२५४	स्वर्गस्थानं चतुर्भिर् यातव्यं स्यात् को ऽवतरेत् ॥१०२॥ अयम् अष्टको ऽवतरेत् ।  
०३,१९०।०८२द्@०२१_०२५५	इत्य् अब्रवीद् ऋषिः ॥१०३॥ किं कारणम् । इत्य् अपृच्छत् ॥१०४॥  
०३,१९०।०८२द्@०२१_०२५६	अथाचष्ट । अष्टकस्य गृहे मया उषितम् । स मां रथेनानुप्रावहत् ॥१०५॥  
०३,१९०।०८२द्@०२१_०२५७	अथापश्यम् अनेकानि गोसहस्राणि वर्णशो विविक्तानि  
०३,१९०।०८२द्@०२१_०२५८	॥१०६॥ तम् अहम् अपृच्छम् । कस्येमा गाव इति ॥१०७॥ सो ऽब्रवीत् ।  
०३,१९०।०८२द्@०२१_०२५९	मया निसृष्टा इत्य् एताः ॥१०८॥ तेनैव स्वयं श्लाघति कथितेन । एषो ऽवतरेत्  
०३,१९०।०८२द्@०२१_०२६०	॥१०९॥  
०३,१९०।०८२द्@०२१_०२६१	अथ त्रिभिर् यातव्यम् । साम्प्रतं को ऽवतरेत् ॥११०॥ प्रतर्दनः ।  
०३,१९०।०८२द्@०२१_०२६२	इत्य् अब्रवीद् ऋषिः ॥१११॥ तत्र किं कारणम् ॥११२॥ प्रतर्दनस्यापि गृहे  
०३,१९०।०८२द्@०२१_०२६३	मयोषितम् । स मां रथेनानुप्रावहत् ॥११३॥ अथैनं ब्राह्मणो भिक्षेत ।  
०३,१९०।०८२द्@०२१_०२६४	अश्वं मे ददातु भवान् ॥११४॥ निवृत्तो दास्यामि । इत्य् अब्रवीद् ब्राह्मणम्  
०३,१९०।०८२द्@०२१_०२६५	॥११५॥ त्वरितम् एव दीयताम् । इत्य् अब्रवीद् ब्राह्मणः ॥११६॥ त्वरितम्  
०३,१९०।०८२द्@०२१_०२६६	एव ॥११७॥ स ब्राह्मणस्यैवम् उक्त्वा दक्षिणं पार्श्वम् अददत् ॥११८॥  
०३,१९०।०८२द्@०२१_०२६७	अथान्यो ऽप्य् अश्वार्थी ब्राह्मण आगच्छत् ॥११९॥ तथैव चैनम् उक्त्वा  
०३,१९०।०८२द्@०२१_०२६८	वामपार्ष्णिम् अभ्यदात् ॥१२०॥ अथ प्रायात् । पुनर् अपि चान्यो ऽप्य् अश्वार्थी  
०३,१९०।०८२द्@०२१_०२६९	ब्राह्मण आगच्छत् । त्वरितो ऽथ तस्मै अपनह्य वामं धुर्यम् अददत्  
०३,१९०।०८२द्@०२१_०२७०	॥१२१॥ अथ प्रयात् । पुनर् अन्य आगच्छद् अश्वार्थी ब्राह्मणः ॥ तम् अब्रवीत् ।  
०३,१९०।०८२द्@०२१_०२७१	अतियातो दास्यामि ॥१२२॥ त्वरितम् एव मे दीयताम् ।  
०३,१९०।०८२द्@०२१_०२७२	इत्य् अब्रवीद् ब्राह्मणः ॥१२३॥ तस्मै दत्त्वाश्वं रथधुरं गृह्णता व्याहृतम् ।  
०३,१९०।०८२द्@०२१_०२७३	ब्राह्मणानां साम्प्रतं नास्ति किं चिद् इति ॥१२४॥ य एष ददाति चासूयति  
०३,१९०।०८२द्@०२१_०२७४	च तेन व्याहृतेन तथावतरेत् ॥१२५॥  
०३,१९०।०८२द्@०२१_०२७५	अथ द्वाभ्यां यातव्यम् इति को ऽवतरेत् ॥१२६॥ वसुमना अवतरेत् ।  
०३,१९०।०८२द्@०२१_०२७६	इत्य् अब्रवीद् ऋषिः ॥१२७॥ किं कारणम् । इत्य् अपृच्छत् ॥१२८॥  
०३,१९०।०८२द्@०२१_०२७७	अथाचष्ट नारदः । अहं परिभ्रमन् वसुमनसो गृहम् उपस्थितः । स्वस्तिवचनम्  
०३,१९०।०८२द्@०२१_०२७८	आसीत् । पुष्परथस्य प्रयोजनेन तम् अहम् अन्वगच्छम् । स्वस्तिवाचितेषु  
०३,१९०।०८२द्@०२१_०२७९	ब्राह्मणेषु रथो ब्राह्मणानां दर्शितः । तम् अहं रथं प्राशंसम्  
०३,१९०।०८२द्@०२१_०२८०	॥१२९॥ अथ राजाब्रवीत् । भगवता रथः प्रशस्तः । एष भगवतो  
०३,१९०।०८२द्@०२१_०२८१	रथ इति ॥१३०॥ अथ कदा चित् पुनर् अप्य् अहम् उपस्थितः । पुनर् एव च रथप्रयोजनम्  
०३,१९०।०८२द्@०२१_०२८२	आसीत् ॥१३१॥ सम्यग् अयम् एष भगवतः । इत्य् एवं राजाब्रवीद्  
०३,१९०।०८२द्@०२१_०२८३	इति ॥१३२॥ पुनर् एव तृतीयं स्वस्तिवाचनं समभावयम् ॥१३३॥ अथ  
०३,१९०।०८२द्@०२१_०२८४	राजा ब्राह्मणानां दर्शयन् माम् अभिप्रेक्ष्याब्रवीत् । अथो भगवता  
०३,१९०।०८२द्@०२१_०२८५	पुष्परथस्य स्वस्तिवाचनानि सुष्ठु सम्भावितानि ॥१३४॥ एतेन द्रोहवचनेनावतरेत्  
०३,१९०।०८२द्@०२१_०२८६	॥१३५॥  
०३,१९०।०८२द्@०२१_०२८७	अथैकेन यातव्यं स्यात् को ऽवतरेत् ॥१३६॥ पुनर् नारद आह ।  
०३,१९०।०८२द्@०२१_०२८८	शिबिर् यायात् । अहम् अवतरेयम् ॥१३७॥ अत्र किं कारणम् । इत्य् अब्रवीत् ॥१३८॥  
०३,१९०।०८२द्@०२१_०२८९	असाव् अहं शिबिना समो नास्मि ॥१३९॥ यतो ब्राह्मणः कश् चिद्  
०३,१९०।०८२द्@०२१_०२९०	एनम् अब्रवीत् । शिबे अन्नार्थ्य् अस्मीति ॥१४०॥ तम् अब्रवीच् छिबिः । किं  
०३,१९०।०८२द्@०२१_०२९१	क्रियताम् । आज्ञापयतु भवान् इति ॥१४१॥ अथैनं ब्राह्मणो ऽब्रवीत् ।  
०३,१९०।०८२द्@०२१_०२९२	य एष ते पुत्रो बृहद्गर्भो नाम एष प्रमातव्य इति । तम् एनं संस्कुरु ।  
०३,१९०।०८२द्@०२१_०२९३	अन्नं चोपपादय । ततो ऽहं प्रतीक्ष्य इति ॥१४२॥ ततः पुत्रं प्रमाथ्य  
०३,१९०।०८२द्@०२१_०२९४	संस्कृत्य विधिना साधयित्वा पात्र्याम् अर्पयित्वा शिरसा प्रतिगृह्य  
०३,१९०।०८२द्@०२१_०२९५	ब्राह्मणम् अमृगयत् ॥१४३॥ अथास्य मृगयमाणस्य कश् चिद् आचष्ट । एष  
०३,१९०।०८२द्@०२१_०२९६	ते ब्राह्मणो नगरं प्रविश्य दहति ते गृहं कोशागारम् आयुधागारं  
०३,१९०।०८२द्@०२१_०२९७	स्त्र्यगारम् अश्वशालां हस्तिशालां च क्रुद्ध इति ॥१४४॥ अथ शिबिस् तथैवाविकृतमुखवर्णो  
०३,१९०।०८२द्@०२१_०२९८	नगरं प्रविश्य ब्राह्मणं तम् अब्रवीत् । सिद्धं भगवन्न्  
०३,१९०।०८२द्@०२१_०२९९	अन्नम् इति ॥१४५॥ ब्राह्मणो न किं चिद् व्याजहार । विस्मयाद् अधोमुखश्  
०३,१९०।०८२द्@०२१_०३००	चासीत् ॥१४६॥ ततः प्रासादयद् ब्राह्मणम् । भगवन् भुज्यताम् इति  
०३,१९०।०८२द्@०२१_०३०१	॥१४७॥ मुहूर्ताद् उद्वीक्ष्व शिबिम् अब्रवीत् । त्वम् एवैतद् अशानेति ॥१४८॥  
०३,१९०।०८२द्@०२१_०३०२	तत्राह । तथा । इति ॥१४९॥ शिबिस् तथैवाविमना महित्वा कपालम्  
०३,१९०।०८२द्@०२१_०३०३	अभ्युद्धार्य भोक्तुम् ऐच्छत् ॥१५०॥ अथास्य ब्राह्मणो हस्तम् अगृह्णात् ।  
०३,१९०।०८२द्@०२१_०३०४	अब्रवीच् चैनम् । जितक्रोधो ऽसि । न ते किं चिद् अपरित्याज्यं ब्राह्मणार्थे  
०३,१९०।०८२द्@०२१_०३०५	॥१५१॥ ब्राह्मणो ऽपि तं महाभागं सभाजयत् ॥१५२॥ स ह्य् उद्वीक्ष्यमाणः  
०३,१९०।०८२द्@०२१_०३०६	पुत्रम् अपश्यद् अग्रे तिष्ठन्तं देवकुमारम् इव पुण्यगन्धान्वितम् अलङ्कृतम्  
०३,१९०।०८२द्@०२१_०३०७	॥१५३॥ सर्वं च तम् अर्थं विधाय ब्राह्मणो ऽन्तरधीयत ॥१५४॥  
०३,१९०।०८२द्@०२१_०३०८	तस्य राजर्षेर् विधाता तेनैव वेषेण परीक्षार्थम् आगत इति ॥१५५॥  
०३,१९०।०८२द्@०२१_०३०९	तस्मिन्न् अन्तर्हिते अमात्या राजानम् ऊचुः । किं प्रेप्सुना भवता इदम् एवं  
०३,१९०।०८२द्@०२१_०३१०	जानता कृतम् इति ॥१५६॥  
०३,१९०।०८२द्@०२१_०३११	शिबिर् उवाच ।  
०३,१९०।०८२द्@०२१_०३१२	नैवाहम् एतद् यशसे ददानि  
०३,१९०।०८२द्@०२१_०३१३	न चार्थहेतोर् न च भोगतृष्णया ।  
०३,१९०।०८२द्@०२१_०३१४	पापैर् अनासेवित एष मार्ग  
०३,१९०।०८२द्@०२१_०३१५	इत्य् एवम् एतत् सकलं करोमि ॥१५७॥  
०३,१९०।०८२द्@०२१_०३१६	सद्भिः सदाध्यासितं तु प्रशस्तं  
०३,१९०।०८२द्@०२१_०३१७	तस्मात् प्रशस्तं श्रयते मतिर् मे ।  
०३,१९०।०८२द्@०२१_०३१८	एतन् महाभाग्यवरं शिबेस् तु  
०३,१९०।०८२द्@०२१_०३१९	तस्माद् अहं वेद यथावद् एतत् ॥१५८॥  
०३,१९१।००१	वैशम्पायन उवाच  
०३,१९१।००१अ	मार्कण्डेयम् ऋषयः पाण्डवाश् च पर्यपृच्छन्  
०३,१९१।००१ब्	अस्ति कश् चिद् भवतश् चिरजाततर इति  
०३,१९१।००२अ	स तान् उवाच  
०३,१९१।००२ब्	अस्ति खलु राजर्षिर् इन्द्रद्युम्नो नाम क्षीणपुण्यस् त्रिदिवात् प्रच्युतः  
०३,१९१।००२च्	कीर्तिस् ते व्युच्छिन्नेति  
०३,१९१।००२द्	स माम् उपातिष्ठत्  
०३,१९१।००२ए	अथ प्रत्यभिजानाति मां भवान् इति  
०३,१९१।००३अ	तम् अहम् अब्रुवम्  
०३,१९१।००३ब्	न वयं रासायनिकाः शरीरोपतापेनात्मनः समारभामहे ऽर्थानाम् अनुष्ठानम्  
०३,१९१।००३*०९६८_०१	एवम् उक्तः स राजर्षिर् इन्द्रद्युम्नः पुनर् माम् अब्रवीत् । अथास्ति  
०३,१९१।००३*०९६८_०२	कश् चित् त्वत्तश् चिरजाततर इति । तं पुनः प्रत्यब्रुवम् ।  
०३,१९१।००३*०९६९_०१	तम् अहम् अब्रुवम् । आकुलत्वात् कार्यचेष्टानां न प्रत्यभिजाने  
०३,१९१।००३*०९६९_०२	ऽहम् । स माम् उवाच । अस्त्य् अन्यश् चिरजाततर इति । तम् अब्रुवम् ।  
०३,१९१।००४अ	अस्ति खलु हिमवति प्राकारकर्णो नामोलूकः  
०३,१९१।००४ब्	स भवन्तं यदि जानीयात्  
०३,१९१।००४च्	प्रकृष्टे चाध्वनि हिमवान्  
०३,१९१।००४द्	तत्रासौ प्रतिवसतीति  
०३,१९१।००५अ	स माम् अश्वो भूत्वा तत्रावहद् यत्र बभूवोलूकः  
०३,१९१।००६अ	अथैनं स राजर्षिः पर्यपृच्छत्  
०३,१९१।००६ब्	प्रत्यभिजानाति मां भवान् इति  
०३,१९१।००७अ	स मुहूर्तं ध्यात्वाब्रवीद् एनम्  
०३,१९१।००७ब्	नाभिजाने भवन्तम् इति  
०३,१९१।००८अ	स एवम् उक्तो राजर्षिर् इन्द्रद्युम्नः पुनस् तम् उलूकम् अब्रवीत्  
०३,१९१।००८ब्	अस्ति कश् चिद् भवतश् चिरजाततर इति  
०३,१९१।००९अ	स एवम् उक्तो ऽब्रवीद् एनम्  
०३,१९१।००९ब्	अस्ति खल्व् इन्द्रद्युम्नसरो नाम  
०३,१९१।००९च्	तस्मिन् नाडीजङ्घो नाम बकः प्रतिवसति  
०३,१९१।००९द्	सो ऽस्मत्तश् चिरजाततरः  
०३,१९१।००९ए	तं पृच्छेति  
०३,१९१।०१०अ	तत इन्द्रद्युम्नो मां चोलूकं चादाय तत् सरो ऽगच्छद् यत्रासौ नाडीजङ्घो नाम बको बभूव  
०३,१९१।०११अ	सो ऽस्माभिः पृष्टः  
०३,१९१।०११ब्	भवान् इन्द्रद्युम्नं राजानं प्रत्यभिजानातीति  
०३,१९१।०१२अ	स एवम् उक्तो ऽब्रवीन् मुहूर्तं ध्यात्वा  
०३,१९१।०१२ब्	नाभिजानाम्य् अहम् इन्द्रद्युम्नं राजानम् इति  
०३,१९१।०१३अ	ततः सो ऽस्माभिः पृष्टः  
०३,१९१।०१३ब्	अस्ति कश् चिद् अन्यो भवतश् चिरजाततर इति  
०३,१९१।०१४अ	स नो ऽब्रवीद् अस्ति खल्व् इहैव सरस्य् अकूपारो नाम कच्छपः प्रतिवसति  
०३,१९१।०१४ब्	स मत्तश् चिरजाततर इति  
०३,१९१।०१४च्	स यदि कथं चिद् अभिजानीयाद् इमं राजानं तम् अकूपारं पृच्छाम इति  
०३,१९१।०१५अ	ततः स बकस् तम् अकूपारं कच्छपं विज्ञापयाम् आस  
०३,१९१।०१५ब्	अस्त्य् अस्माकम् अभिप्रेतं भवन्तं कं चिद् अर्थम् अभिप्रष्टुम्  
०३,१९१।०१५च्	साध्व् आगम्यतां तावद् इति  
०३,१९१।०१६अ	एतच् छ्रुत्वा स कच्छपस् तस्मात् सरस उत्थायाभ्यगच्छद् यत्र तिष्ठामो वयं तस्य सरसस् तीरे  
०३,१९१।०१७अ	आगतं चैनं वयम् अपृच्छाम  
०३,१९१।०१७ब्	भवान् इन्द्रद्युम्नं राजानम् अभिजानातीति  
०३,१९१।०१८अ	स मुहूर्तं ध्यात्वा बाष्पपूर्णनयन उद्विग्नहृदयो वेपमानो विसञ्ज्ञकल्पः प्राञ्जलिर् अब्रवीत्  
०३,१९१।०१८ब्	किम् अहम् एनं न प्रत्यभिजानामि  
०३,१९१।०१८च्	अहं ह्य् अनेन सहस्रकृत्वः पूर्वम् अग्निचितिषूपहितपूर्वः  
०३,१९१।०१८द्	सरश् चेदम् अस्य दक्षिणादत्ताभिर् गोभिर् अतिक्रममाणाभिः कृतम्  
०३,१९१।०१८ए	अत्र चाहं प्रतिवसामीति  
०३,१९१।०१९अ	अथैतत् कच्छपेनोदाहृतं श्रुत्वा समनन्तरं देवलोकाद् देवरथः प्रादुरासीत्  
०३,१९१।०२०अ	वाचश् चाश्रूयन्तेन्द्रद्युम्नं प्रति  
०३,१९१।०२०ब्	प्रस्तुतस् ते स्वर्गः  
०३,१९१।०२०च्	यथोचितं स्थानम् अभिपद्यस्व  
०३,१९१।०२०द्	कीर्तिमान् असि  
०३,१९१।०२०ए	अव्यग्रो याहीति  
०३,१९१।०२१अ	दिवं स्पृशति भूमिं च शब्दः पुण्यस्य कर्मणः  
०३,१९१।०२१च्	यावत् स शब्दो भवति तावत् पुरुष उच्यते  
०३,१९१।०२२अ	अकीर्तिः कीर्त्यते यस्य लोके भूतस्य कस्य चित्  
०३,१९१।०२२च्	पतत्य् एवाधमांल् लोकान् यावच् छब्दः स कीर्त्यते  
०३,१९१।०२३अ	तस्मात् कल्याणवृत्तः स्याद् अत्यन्ताय नरो भुवि  
०३,१९१।०२३च्	विहाय वृत्तं पापिष्ठं धर्मम् एवाभिसंश्रयेत्  
०३,१९१।०२४अ	इत्य् एतच् छ्रुत्वा स राजाब्रवीत्  
०३,१९१।०२४ब्	तिष्ठ तावद् यावद् इदानीम् इमौ वृद्धौ यथास्थानं प्रतिपादयामीति  
०३,१९१।०२५अ	स मां प्राकारकर्णं चोलूकं यथोचिते स्थाने प्रतिपाद्य तेनैव यानेन संसिद्धो यथोचितं स्थानं प्रतिपन्नः  
०३,१९१।०२६अ	एतन् मयानुभूतं चिरजीविना दृष्टम् इति पाण्डवान् उवाच मार्कण्डेयः  
०३,१९१।०२७अ	पाण्डवाश् चोचुः प्रीताः  
०३,१९१।०२७ब्	साधु  
०३,१९१।०२७च्	शोभनं कृतं भवता राजानम् इन्द्रद्युम्नं स्वर्गलोकाच् च्युतं स्वे स्थाने स्वर्गे पुनः प्रतिपादयतेति  
०३,१९१।०२८अ	अथैनान् अब्रवीद् असौ  
०३,१९१।०२८ब्	ननु देवकीपुत्रेणापि कृष्णेन नरके मज्जमानो राजर्षिर् नृगस् तस्मात् कृच्छ्रात् समुद्धृत्य पुनः स्वर्गं प्रतिपादित इति  
०३,१९२।००१	वैशम्पायन उवाच  
०३,१९२।००१*०९७०_०१	श्रुत्वा स राजा राजर्षेर् इन्द्रद्युम्नस्य तत् तदा  
०३,१९२।००१*०९७०_०२	मार्कण्डेयान् महाभागात् स्वर्गस्य प्रतिपादनम्  
०३,१९२।००१अ	युधिष्ठिरो धर्मराजः पप्रच्छ भरतर्षभ  
०३,१९२।००१च्	मार्कण्डेयं तपोवृद्धं दीर्घायुषम् अकल्मषम्  
०३,१९२।००२अ	विदितास् तव धर्मज्ञ देवदानवराक्षसाः  
०३,१९२।००२च्	राजवंशाश् च विविधा ऋषिवंशाश् च शाश्वताः  
०३,१९२।००२ए	न ते ऽस्त्य् अविदितं किं चिद् अस्मिंल् लोके द्विजोत्तम  
०३,१९२।००३अ	कथां वेत्सि मुने दिव्यां मनुष्योरगरक्षसाम्  
०३,१९२।००३ब्*०९७१_०१	देवगन्धर्वयक्षाणां किन्नराप्सरसां तथा  
०३,१९२।००३च्	एतद् इच्छाम्य् अहं श्रोतुं तत्त्वेन कथितं द्विज  
०३,१९२।००४अ	कुवलाश्व इति ख्यात इक्ष्वाकुर् अपराजितः  
०३,१९२।००४च्	कथं नाम विपर्यासाद् धुन्धुमारत्वम् आगतः  
०३,१९२।००५*०९७२_००	वैशम्पायन उवाच  
०३,१९२।००५*०९७२_०१	युधिष्ठिरेणैवम् उक्तो मार्कण्डेयो महामुनिः  
०३,१९२।००५*०९७२_०२	धौन्धुमारम् उपाख्यानं कथयाम् आस भारत  
०३,१९२।००५अ	एतद् इच्छामि तत्त्वेन ज्ञातुं भार्गवसत्तम  
०३,१९२।००५च्	विपर्यस्तं यथा नाम कुवलाश्वस्य धीमतः  
०३,१९२।००६	मार्कण्डेय उवाच  
०३,१९२।००६अ	हन्त ते कथयिष्यामि शृणु राजन् युधिष्ठिर  
०३,१९२।००६च्	धर्मिष्ठम् इदम् आख्यानं धुन्धुमारस्य तच् छृणु  
०३,१९२।००७अ	यथा स राजा इक्ष्वाकुः कुवलाश्वो महीपतिः  
०३,१९२।००७च्	धुन्धुमारत्वम् अगमत् तच् छृणुष्व महीपते  
०३,१९२।००८अ	महर्षिर् विश्रुतस् तात उत्तङ्क इति भारत  
०३,१९२।००८च्	मरुधन्वसु रम्येषु आश्रमस् तस्य कौरव  
०३,१९२।००९अ	उत्तङ्कस् तु महाराज तपो ऽतप्यत् सुदुश्चरम्  
०३,१९२।००९च्	आरिराधयिषुर् विष्णुं बहून् वर्षगणान् विभो  
०३,१९२।०१०अ	तस्य प्रीतः स भगवान् साक्षाद् दर्शनम् एयिवान्  
०३,१९२।०१०च्	दृष्ट्वैव चर्षिः प्रह्वस् तं तुष्टाव विविधैः स्तवैः  
०३,१९२।०११अ	त्वया देव प्रजाः सर्वाः सदेवासुरमानवाः  
०३,१९२।०११च्	स्थावराणि च भूतानि जङ्गमानि तथैव च  
०३,१९२।०११ए	ब्रह्म वेदाश् च वेद्यं च त्वया सृष्टं महाद्युते  
०३,१९२।०१२अ	शिरस् ते गगनं देव नेत्रे शशिदिवाकरौ  
०३,१९२।०१२च्	निःश्वासः पवनश् चापि तेजो ऽग्निश् च तवाच्युत  
०३,१९२।०१२ए	बाहवस् ते दिशः सर्वाः कुक्षिश् चापि महार्णवः  
०३,१९२।०१३अ	ऊरू ते पर्वता देव खं नाभिर् मधुसूदन  
०३,१९२।०१३च्	पादौ ते पृथिवी देवी रोमाण्य् ओषधयस् तथा  
०३,१९२।०१४अ	इन्द्रसोमाग्निवरुणा देवासुरमहोरगाः  
०३,१९२।०१४च्	प्रह्वास् त्वाम् उपतिष्ठन्ति स्तुवन्तो विविधैः स्तवैः  
०३,१९२।०१५अ	त्वया व्याप्तानि सर्वाणि भूतानि भुवनेश्वर  
०३,१९२।०१५च्	योगिनः सुमहावीर्याः स्तुवन्ति त्वां महर्षयः  
०३,१९२।०१६अ	त्वयि तुष्टे जगत् स्वस्थं त्वयि क्रुद्धे महद् भयम्  
०३,१९२।०१६च्	भयानाम् अपनेतासि त्वम् एकः पुरुषोत्तम  
०३,१९२।०१७अ	देवानां मानुषाणां च सर्वभूतसुखावहः  
०३,१९२।०१७च्	त्रिभिर् विक्रमणैर् देव त्रयो लोकास् त्वयाहृताः  
०३,१९२।०१७ए	असुराणां समृद्धानां विनाशश् च त्वया कृतः  
०३,१९२।०१८अ	तव विक्रमणैर् देवा निर्वाणम् अगमन् परम्  
०३,१९२।०१८च्	पराभवं च दैत्येन्द्रास् त्वयि क्रुद्धे महाद्युते  
०३,१९२।०१९अ	त्वं हि कर्ता विकर्ता च भूतानाम् इह सर्वशः  
०३,१९२।०१९च्	आराधयित्वा त्वां देवाः सुखम् एधन्ति सर्वशः  
०३,१९२।०२०अ	एवं स्तुतो हृषीकेश उत्तङ्केन महात्मना  
०३,१९२।०२०च्	उत्तङ्कम् अब्रवीद् विष्णुः प्रीतस् ते ऽहं वरं वृणु  
०३,१९२।०२१	उत्तङ्क उवाच  
०३,१९२।०२१अ	पर्याप्तो मे वरो ह्य् एष यद् अहं दृष्टवान् हरिम्  
०३,१९२।०२१च्	पुरुषं शाश्वतं दिव्यं स्रष्टारं जगतः प्रभुम्  
०३,१९२।०२२	विष्णुर् उवाच  
०३,१९२।०२२अ	प्रीतस् ते ऽहम् अलौल्येन भक्त्या च द्विजसत्तम  
०३,१९२।०२२च्	अवश्यं हि त्वया ब्रह्मन् मत्तो ग्राह्यो वरो द्विज  
०३,१९२।०२३अ	एवं सञ्छन्द्यमानस् तु वरेण हरिणा तदा  
०३,१९२।०२३च्	उत्तङ्कः प्राञ्जलिर् वव्रे वरं भरतसत्तम  
०३,१९२।०२४अ	यदि मे भगवान् प्रीतः पुण्डरीकनिभेक्षणः  
०३,१९२।०२४च्	धर्मे सत्ये दमे चैव बुद्धिर् भवतु मे सदा  
०३,१९२।०२४ए	अभ्यासश् च भवेद् भक्त्या त्वयि नित्यं महेश्वर  
०३,१९२।०२५	विष्णुर् उवाच  
०३,१९२।०२५अ	सर्वम् एतद् धि भविता मत्प्रसादात् तव द्विज  
०३,१९२।०२५च्	प्रतिभास्यति योगश् च येन युक्तो दिवौकसाम्  
०३,१९२।०२५ए	त्रयाणाम् अपि लोकानां महत् कार्यं करिष्यसि  
०३,१९२।०२६अ	उत्सादनार्थं लोकानां धुन्धुर् नाम महासुरः  
०३,१९२।०२६च्	तपस्यति तपो घोरं शृणु यस् तं हनिष्यति  
०३,१९२।०२६द्*०९७३_०१	राजा हि वीर्यवांस् तात इक्ष्वाकुर् अपराजितः  
०३,१९२।०२७अ	बृहदश्व इति ख्यातो भविष्यति महीपतिः  
०३,१९२।०२७च्	तस्य पुत्रः शुचिर् दान्तः कुवलाश्व इति श्रुतः  
०३,१९२।०२८अ	स योगबलम् आस्थाय मामकं पार्थिवोत्तमः  
०३,१९२।०२८च्	शासनात् तव विप्रर्षे धुन्धुमारो भविष्यति  
०३,१९२।०२९	मार्कण्डेय उवाच  
०३,१९२।०२९अ	उत्तङ्कम् एवम् उक्त्वा तु विष्णुर् अन्तरधीयत  
०३,१९३।००१	मार्कण्डेय उवाच  
०३,१९३।००१अ	इक्ष्वाकौ संस्थिते राजञ् शशादः पृथिवीम् इमाम्  
०३,१९३।००१च्	प्राप्तः परमधर्मात्मा सो ऽयोध्यायां नृपो ऽभवत्  
०३,१९३।००२अ	शशादस्य तु दायादः ककुत्स्थो नाम वीर्यवान्  
०३,१९३।००२च्	अनेनाश् चापि काकुत्स्थः पृथुश् चानेनसः सुतः  
०३,१९३।००३अ	विष्वगश्वः पृथोः पुत्रस् तस्माद् आर्द्रस् तु जज्ञिवान्  
०३,१९३।००३च्	आर्द्रस्य युवनाश्वस् तु श्रावस्तस् तस्य चात्मजः  
०३,१९३।००४अ	जज्ञे श्रावस्तको राजा श्रावस्ती येन निर्मिता  
०३,१९३।००४च्	श्रावस्तस्य तु दायादो बृहदश्वो महाबलः  
०३,१९३।००४ए	बृहदश्वसुतश् चापि कुवलाश्व इति स्मृतः  
०३,१९३।००५अ	कुवलाश्वस्य पुत्राणां सहस्राण्य् एकविंशतिः  
०३,१९३।००५च्	सर्वे विद्यासु निष्णाता बलवन्तो दुरासदाः  
०३,१९३।००६अ	कुवलाश्वस् तु पितृतो गुणैर् अभ्यधिको ऽभवत्  
०३,१९३।००६च्	समये तं ततो राज्ये बृहदश्वो ऽभ्यषेचयत्  
०३,१९३।००६ए	कुवलाश्वं महाराज शूरम् उत्तमधार्मिकम्  
०३,१९३।००७अ	पुत्रसङ्क्रामितश्रीस् तु बृहदश्वो महीपतिः  
०३,१९३।००७च्	जगाम तपसे धीमांस् तपोवनम् अमित्रहा  
०३,१९३।००८अ	अथ शुश्राव राजर्षिं तम् उत्तङ्को युधिष्ठिर  
०३,१९३।००८च्	वनं सम्प्रस्थितं राजन् बृहदश्वं द्विजोत्तमः  
०३,१९३।००९अ	तम् उत्तङ्को महातेजाः सर्वास्त्रविदुषां वरम्  
०३,१९३।००९च्	न्यवारयद् अमेयात्मा समासाद्य नरोत्तमम्  
०३,१९३।०१०	उत्तङ्क उवाच  
०३,१९३।०१०अ	भवता रक्षणं कार्यं तत् तावत् कर्तुम् अर्हसि  
०३,१९३।०१०च्	निरुद्विग्ना वयं राजंस् त्वत्प्रसादाद् वसेमहि  
०३,१९३।०११अ	त्वया हि पृथिवी राजन् रक्ष्यमाणा महात्मना  
०३,१९३।०११च्	भविष्यति निरुद्विग्ना नारण्यं गन्तुम् अर्हसि  
०३,१९३।०१२अ	पालने हि महान् धर्मः प्रजानाम् इह दृश्यते  
०३,१९३।०१२च्	न तथा दृश्यते ऽरण्ये मा ते भूद् बुद्धिर् ईदृशी  
०३,१९३।०१३अ	ईदृशो न हि राजेन्द्र धर्मः क्व चन दृश्यते  
०३,१९३।०१३च्	प्रजानां पालने यो वै पुरा राजर्षिभिः कृतः  
०३,१९३।०१३ए	रक्षितव्याः प्रजा राज्ञा तास् त्वं रक्षितुम् अर्हसि  
०३,१९३।०१४अ	निरुद्विग्नस् तपश् चर्तुं न हि शक्नोमि पार्थिव  
०३,१९३।०१४च्	ममाश्रमसमीपे वै समेषु मरुधन्वसु  
०३,१९३।०१५अ	समुद्रो वालुकापूर्ण उज्जानक इति स्मृतः  
०३,१९३।०१५च्	बहुयोजनविस्तीर्णो बहुयोजनम् आयतः  
०३,१९३।०१६अ	तत्र रौद्रो दानवेन्द्रो महावीर्यपराक्रमः  
०३,१९३।०१६च्	मधुकैटभयोः पुत्रो धुन्धुर् नाम सुदारुणः  
०३,१९३।०१७अ	अन्तर्भूमिगतो राजन् वसत्य् अमितविक्रमः  
०३,१९३।०१७च्	तं निहत्य महाराज वनं त्वं गन्तुम् अर्हसि  
०३,१९३।०१८अ	शेते लोकविनाशाय तप आस्थाय दारुणम्  
०३,१९३।०१८च्	त्रिदशानां विनाशाय लोकानां चापि पार्थिव  
०३,१९३।०१९अ	अवध्यो देवतानां स दैत्यानाम् अथ रक्षसाम्  
०३,१९३।०१९च्	नागानाम् अथ यक्षाणां गन्धर्वाणां च सर्वशः  
०३,१९३।०१९ए	अवाप्य स वरं राजन् सर्वलोकपितामहात्  
०३,१९३।०२०अ	तं विनाशय भद्रं ते मा ते बुद्धिर् अतो ऽन्यथा  
०३,१९३।०२०च्	प्राप्स्यसे महतीं कीर्तिं शाश्वतीम् अव्ययां ध्रुवाम्  
०३,१९३।०२१अ	क्रूरस्य स्वपतस् तस्य वालुकान्तर्हितस्य वै  
०३,१९३।०२१च्	संवत्सरस्य पर्यन्ते निःश्वासः सम्प्रवर्तते  
०३,१९३।०२१ए	यदा तदा भूश् चलति सशैलवनकानना  
०३,१९३।०२२अ	तस्य निःश्वासवातेन रज उद्धूयते महत्  
०३,१९३।०२२च्	आदित्यपथम् आवृत्य सप्ताहं भूमिकम्पनम्  
०३,१९३।०२२ए	सविस्फुलिङ्गं सज्वालं सधूमं ह्य् अतिदारुणम्  
०३,१९३।०२३अ	तेन राजन् न शक्नोमि तस्मिन् स्थातुं स्व आश्रमे  
०३,१९३।०२३च्	तं विनाशय राजेन्द्र लोकानां हितकाम्यया  
०३,१९३।०२३ए	लोकाः स्वस्था भवन्त्व् अद्य तस्मिन् विनिहते ऽसुरे  
०३,१९३।०२३ड़्*०९७४_०१	धुन्धुर्नामनम् अत्य् उग्रं दानवं रोमहर्षणम्  
०३,१९३।०२३ड़्*०९७४_०२	समरे घोरम् अतुले विनाशय महेषुणा  
०३,१९३।०२४अ	त्वं हि तस्य विनाशाय पर्याप्त इति मे मतिः  
०३,१९३।०२४च्	तेजसा तव तेजश् च विष्णुर् आप्याययिष्यति  
०३,१९३।०२५अ	विष्णुना च वरो दत्तो मम पूर्वं ततो वधे  
०३,१९३।०२५च्	यस् तं महासुरं रौद्रं वधिष्यति महीपतिः  
०३,१९३।०२५ए	तेजस् तं वैष्णवम् इति प्रवेक्ष्यति दुरासदम्  
०३,१९३।०२६अ	तत् तेजस् त्वं समाधाय राजेन्द्र भुवि दुःसहम्  
०३,१९३।०२६च्	तं निषूदय सन्दुष्टं दैत्यं रौद्रपराक्रमम्  
०३,१९३।०२७अ	न हि धुन्धुर् महातेजास् तेजसाल्पेन शक्यते  
०३,१९३।०२७च्	निर्दग्धुं पृथिवीपाल स हि वर्षशतैर् अपि  
०३,१९४।००१	मार्कण्डेय उवाच  
०३,१९४।००१अ	स एवम् उक्तो राजर्षिर् उत्तङ्केनापराजितः  
०३,१९४।००१च्	उत्तङ्कं कौरवश्रेष्ठ कृताञ्जलिर् अथाब्रवीत्  
०३,१९४।००२अ	न ते ऽभिगमनं ब्रह्मन् मोघम् एतद् भविष्यति  
०३,१९४।००२च्	पुत्रो ममायं भगवन् कुवलाश्व इति स्मृतः  
०३,१९४।००३अ	धृतिमान् क्षिप्रकारी च वीर्येणाप्रतिमो भुवि  
०३,१९४।००३च्	प्रियं वै सर्वम् एतत् ते करिष्यति न संशयः  
०३,१९४।००४अ	पुत्रैः परिवृतः सर्वैः शूरैः परिघबाहुभिः  
०३,१९४।००४ब्*०९७५_०१	हनिष्यति महाबाहुस् तं वै धुन्धुं महासुरम्  
०३,१९४।००४च्	विसर्जयस्व मां ब्रह्मन् न्यस्तशस्त्रो ऽस्मि साम्प्रतम्  
०३,१९४।००५अ	तथास्त्व् इति च तेनोक्तो मुनिनामिततेजसा  
०३,१९४।००५च्	स तम् आदिश्य तनयम् उत्तङ्काय महात्मने  
०३,१९४।००५ए	क्रियताम् इति राजर्षिर् जगाम वनम् उत्तमम्  
०३,१९४।००६	युधिष्ठिर उवाच  
०३,१९४।००६अ	क एष भगवन् दैत्यो महावीर्यस् तपोधन  
०३,१९४।००६च्	कस्य पुत्रो ऽथ नप्ता वा एतद् इच्छामि वेदितुम्  
०३,१९४।००७अ	एवं महाबलो दैत्यो न श्रुतो मे तपोधन  
०३,१९४।००७ब्*०९७६_०१	यस्य निःश्वासवातेन कम्पते भूः सपर्वता  
०३,१९४।००७च्	एतद् इच्छामि भगवन् याथातथ्येन वेदितुम्  
०३,१९४।००७ए	सर्वम् एव महाप्राज्ञ विस्तरेण तपोधन  
०३,१९४।००८	मार्कण्डेय उवाच  
०३,१९४।००८अ	शृणु राजन्न् इदं सर्वं यथावृत्तं नराधिप  
०३,१९४।००८ब्*०९७७_०१	कथ्यमानं महाप्राज्ञ विस्तरेण यथातथम्  
०३,१९४।००८च्	एकार्णवे तदा घोरे नष्टे स्थावरजङ्गमे  
०३,१९४।००८ए	प्रनष्टेषु च भूतेषु सर्वेषु भरतर्षभ  
०३,१९४।००९अ	प्रभवः सर्वभूतानां शाश्वतः पुरुषो ऽव्ययः  
०३,१९४।००९ब्*०९७८_०१	यम् आहुर् मुनयः सिद्धाः सर्वलोकमहेश्वरम्  
०३,१९४।००९ब्*०९७९_०१	चतुर्भुजम् उदाराङ्गं दृष्टवान् अस्मि भारत  
०३,१९४।००९च्	सुष्वाप भगवान् विष्णुर् अप्शय्याम् एक एव ह  
०३,१९४।००९ए	नागस्य भोगे महति शेषस्यामिततेजसः  
०३,१९४।०१०अ	लोककर्ता महाभाग भगवान् अच्युतो हरिः  
०३,१९४।०१०च्	नागभोगेन महता परिरभ्य महीम् इमाम्  
०३,१९४।०११अ	स्वपतस् तस्य देवस्य पद्मं सूर्यसमप्रभम्  
०३,१९४।०११च्	नाभ्यां विनिःसृतं तत्र यत्रोत्पन्नः पितामहः  
०३,१९४।०११ए	साक्षाल् लोकगुरुर् ब्रह्मा पद्मे सूर्येन्दुसप्रभे  
०३,१९४।०१२अ	चतुर्वेदश् चतुर्मूर्तिस् तथैव च चतुर्मुखः  
०३,१९४।०१२च्	स्वप्रभावाद् दुराधर्षो महाबलपराक्रमः  
०३,१९४।०१३अ	कस्य चित् त्व् अथ कालस्य दानवौ वीर्यवत्तरौ  
०३,१९४।०१३ब्*०९८०_०१	विष्णुकर्णमलोद्भूतौ योजनानां शतोच् छ्रितौ  
०३,१९४।०१३च्	मधुश् च कैटभश् चैव दृष्टवन्तौ हरिं प्रभुम्  
०३,१९४।०१४अ	शयानं शयने दिव्ये नागभोगे महाद्युतिम्  
०३,१९४।०१४च्	बहुयोजनविस्तीर्णे बहुयोजनम् आयते  
०३,१९४।०१५अ	किरीटकौस्तुभधरं पीतकौशेयवाससम्  
०३,१९४।०१५च्	दीप्यमानं श्रिया राजंस् तेजसा वपुषा तथा  
०३,१९४।०१५ए	सहस्रसूर्यप्रतिमम् अद्भुतोपमदर्शनम्  
०३,१९४।०१६अ	विस्मयः सुमहान् आसीन् मधुकैटभयोस् तदा  
०३,१९४।०१६च्	दृष्ट्वा पितामहं चैव पद्मे पद्मनिभेक्षणम्  
०३,१९४।०१७अ	वित्रासयेताम् अथ तौ ब्रह्माणम् अमितौजसम्  
०३,१९४।०१७च्	वित्रास्यमानो बहुशो ब्रह्मा ताभ्यां महायशाः  
०३,१९४।०१७ए	अकम्पयत् पद्मनालं ततो ऽबुध्यत केशवः  
०३,१९४।०१८अ	अथापश्यत गोविन्दो दानवौ वीर्यवत्तरौ  
०३,१९४।०१८अ*०९८१_०१	**** **** ब्रह्माणम् अमितौजसम्  
०३,१९४।०१८अ*०९८१_०२	तौ च वीर्यमदोन्मत्तौ  
०३,१९४।०१८च्	दृष्ट्वा ताव् अब्रवीद् देवः स्वागतं वां महाबलौ  
०३,१९४।०१८ए	ददानि वां वरं श्रेष्ठं प्रीतिर् हि मम जायते  
०३,१९४।०१९अ	तौ प्रहस्य हृषीकेशं महावीर्यौ महासुरौ  
०३,१९४।०१९च्	प्रत्यब्रूतां महाराज सहितौ मधुसूदनम्  
०३,१९४।०२०अ	आवां वरय देव त्वं वरदौ स्वः सुरोत्तम  
०३,१९४।०२०च्	दातारौ स्वो वरं तुभ्यं तद् ब्रवीह्य् अविचारयन्  
०३,१९४।०२१	भगवान् उवाच  
०३,१९४।०२१अ	प्रतिगृह्णे वरं वीराव् ईप्सितश् च वरो मम  
०३,१९४।०२१ब्*०९८२_०१	विधारयन् वरं वीरौ प्रतिगृह्णामि कामतः  
०३,१९४।०२१च्	युवां हि वीर्यसम्पन्नौ न वाम् अस्ति समः पुमान्  
०३,१९४।०२२अ	वध्यत्वम् उपगच्छेतां मम सत्यपराक्रमौ  
०३,१९४।०२२च्	एतद् इच्छाम्य् अहं कामं प्राप्तुं लोकहिताय वै  
०३,१९४।०२३	मधुकैटभाव् ऊचतुः  
०३,१९४।०२३अ	अनृतं नोक्तपूर्वं नौ स्वैरेष्व् अपि कुतो ऽन्यथा  
०३,१९४।०२३च्	सत्ये धर्मे च निरतौ विद्ध्य् आवां पुरुषोत्तम  
०३,१९४।०२४अ	बले रूपे च वीर्ये च शमे च न समो ऽस्ति नौ  
०३,१९४।०२४च्	धर्मे तपसि दाने च शीलसत्त्वदमेषु च  
०३,१९४।०२५अ	उपप्लवो महान् अस्मान् उपावर्तत केशव  
०३,१९४।०२५च्	उक्तं प्रतिकुरुष्व त्वं कालो हि दुरतिक्रमः  
०३,१९४।०२६अ	आवाम् इच्छावहे देव कृतम् एकं त्वया विभो  
०३,१९४।०२६च्	अनावृते ऽस्मिन्न् आकाशे वधं सुरवरोत्तम  
०३,१९४।०२६द्*०९८३_०१	विनाशे तेजसा युक्ता * * पुरुषसत्तम  
०३,१९४।०२७अ	पुत्रत्वम् अभिगच्छाव तव चैव सुलोचन  
०३,१९४।०२७च्	वर एष वृतो देव तद् विद्धि सुरसत्तम  
०३,१९४।०२७द्*०९८४_०१	अनृतं मा भवेद् देव यद् धि नौ संश्रुतं तदा  
०३,१९४।०२८	भगवान् उवाच  
०३,१९४।०२८अ	बाढम् एवं करिष्यामि सर्वम् एतद् भविष्यति  
०३,१९४।०२९	मार्कण्डेय उवाच  
०३,१९४।०२९अ	विचिन्त्य त्व् अथ गोविन्दो नापश्यद् यद् अनावृतम्  
०३,१९४।०२९च्	अवकाशं पृथिव्यां वा दिवि वा मधुसूदनः  
०३,१९४।०३०अ	स्वकाव् अनावृताव् ऊरू दृष्ट्वा देववरस् तदा  
०३,१९४।०३०च्	मधुकैटभयो राजञ् शिरसी मधुसूदनः  
०३,१९४।०३०ए	चक्रेण शितधारेण न्यकृन्तत महायशाः  
०३,१९५।००१	मार्कण्डेय उवाच  
०३,१९५।००१अ	धुन्धुर् नाम महातेजास् तयोः पुत्रो महाद्युतिः  
०३,१९५।००१च्	स तपो ऽतप्यत महन् महावीर्यपराक्रमः  
०३,१९५।००२अ	अतिष्ठद् एकपादेन कृशो धमनिसन्ततः  
०३,१९५।००२च्	तस्मै ब्रह्मा ददौ प्रीतो वरं वव्रे स च प्रभो  
०३,१९५।००३अ	देवदानवयक्षाणां सर्पगन्धर्वरक्षसाम्  
०३,१९५।००३च्	अवध्यो ऽहं भवेयं वै वर एष वृतो मया  
०३,१९५।००४अ	एवं भवतु गच्छेति तम् उवाच पितामहः  
०३,१९५।००४च्	स एवम् उक्तस् तत्पादौ मूर्ध्ना स्पृश्य जगाम ह  
०३,१९५।००५अ	स तु धुन्धुर् वरं लब्ध्वा महावीर्यपराक्रमः  
०३,१९५।००५च्	अनुस्मरन् पितृवधं ततो विष्णुम् उपाद्रवत्  
०३,१९५।००६अ	स तु देवान् सगन्धर्वाञ् जित्वा धुन्धुर् अमर्षणः  
०३,१९५।००६च्	बबाध सर्वान् असकृद् देवान् विष्णुं च वै भृशम्  
०३,१९५।००७अ	समुद्रो वालुकापूर्ण उज्जानक इति स्मृतः  
०३,१९५।००७च्	आगम्य च स दुष्टात्मा तं देशं भरतर्षभ  
०३,१९५।००७ए	बाधते स्म परं शक्त्या तम् उत्तङ्काश्रमं प्रभो  
०३,१९५।००८अ	अन्तर्भूमिगतस् तत्र वालुकान्तर्हितस् तदा  
०३,१९५।००८च्	मधुकैटभयोः पुत्रो धुन्धुर् भीमपराक्रमः  
०३,१९५।००९अ	शेते लोकविनाशाय तपोबलसमाश्रितः  
०३,१९५।००९च्	उत्तङ्कस्याश्रमाभ्याशे निःश्वसन् पावकार्चिषः  
०३,१९५।०१०अ	एतस्मिन्न् एव काले तु सभृत्यबलवाहनः  
०३,१९५।०१०ब्*०९८५_०१	उत्तङ्कविप्रसहितः कुवलाश्वो महीपतिः  
०३,१९५।०१०ब्*०९८५_०२	पुत्रैः सह महीपालः प्रययौ भरतर्षभ  
०३,१९५।०१०ब्*०९८६_०१	कुवलाश्वो नरपतिः पुत्रैश् च सहितः प्रभुः  
०३,१९५।०१०च्	कुवलाश्वो नरपतिर् अन्वितो बलशालिनाम्  
०३,१९५।०११अ	सहस्रैर् एकविंशत्या पुत्राणाम् अरिमर्दनः  
०३,१९५।०११च्	प्रायाद् उत्तङ्कसहितो धुन्धोस् तस्य निवेशनम्  
०३,१९५।०१२अ	तम् आविशत् ततो विष्णुर् भगवांस् तेजसा प्रभुः  
०३,१९५।०१२च्	उत्तङ्कस्य नियोगेन लोकानां हितकाम्यया  
०३,१९५।०१३अ	तस्मिन् प्रयाते दुर्धर्षे दिवि शब्दो महान् अभूत्  
०३,१९५।०१३च्	एष श्रीमान् नृपसुतो धुन्धुमारो भविष्यति  
०३,१९५।०१४अ	दिव्यैश् च पुष्पैस् तं देवाः समन्तात् पर्यवाकिरन्  
०३,१९५।०१४च्	देवदुन्दुभयश् चैव नेदुः स्वयम् उदीरिताः  
०३,१९५।०१५अ	शीतश् च वायुः प्रववौ प्रयाणे तस्य धीमतः  
०३,१९५।०१५च्	विपांसुलां महीं कुर्वन् ववर्ष च सुरेश्वरः  
०३,१९५।०१५द्*०९८७_०१	प्रदक्षिणाश् चाप्य् अभवन् वन्यास् तस्य मृगद्विजाः  
०३,१९५।०१६अ	अन्तरिक्षे विमानानि देवतानां युधिष्ठिर  
०३,१९५।०१६च्	तत्रैव समदृश्यन्त धुन्धुर् यत्र महासुरः  
०३,१९५।०१७अ	कुवलाश्वस्य धुन्धोश् च युद्धकौतूहलान्विताः  
०३,१९५।०१७च्	देवगन्धर्वसहिताः समवैक्षन् महर्षयः  
०३,१९५।०१८अ	नारायणेन कौरव्य तेजसाप्यायितस् तदा  
०३,१९५।०१८ब्*०९८८_०१	हितार्थं सर्वलोकानाम् उदङ्कस्य वशे स्थितः  
०३,१९५।०१८च्	स गतो नृपतिः क्षिप्रं पुत्रैस् तैः सर्वतोदिशम्  
०३,१९५।०१९अ	अर्णवं खानयाम् आस कुवलाश्वो महीपतिः  
०३,१९५।०१९च्	कुवलाश्वस्य पुत्रैस् तु तस्मिन् वै वालुकार्णवे  
०३,१९५।०२०अ	सप्तभिर् दिवसैः खात्वा दृष्टो धुन्धुर् महाबलः  
०३,१९५।०२०च्	आसीद् घोरं वपुस् तस्य वालुकान्तर्हितं महत्  
०३,१९५।०२०द्*०९८९_०१	युगान्ते सर्वभूतानि पावकस्येव धक्ष्यतः  
०३,१९५।०२०ए	दीप्यमानं यथा सूर्यस् तेजसा भरतर्षभ  
०३,१९५।०२०ड़्*०९९०_०१	दीप्यमानस् ततो धुन्धुस् तेजसा च नरेश्वर  
०३,१९५।०२१अ	ततो धुन्धुर् महाराज दिशम् आश्रित्य पश्चिमाम्  
०३,१९५।०२१च्	सुप्तो ऽभूद् राजशार्दूल कालानलसमद्युतिः  
०३,१९५।०२२अ	कुवलाश्वस्य पुत्रैस् तु सर्वतः परिवारितः  
०३,१९५।०२२च्	अभिद्रुतः शरैस् तीक्ष्णैर् गदाभिर् मुसलैर् अपि  
०३,१९५।०२२ए	पट्टिशैः परिघैः प्रासैः खड्गैश् च विमलैः शितैः  
०३,१९५।०२३अ	स वध्यमानः सङ्क्रुद्धः समुत्तस्थौ महाबलः  
०३,१९५।०२३च्	क्रुद्धश् चाभक्षयत् तेषां शस्त्राणि विविधानि च  
०३,१९५।०२४अ	आस्याद् वमन् पावकं स संवर्तकसमं तदा  
०३,१९५।०२४च्	तान् सर्वान् नृपतेः पुत्रान् अदहत् स्वेन तेजसा  
०३,१९५।०२५अ	मुखजेनाग्निना क्रुद्धो लोकान् उद्वर्तयन्न् इव  
०३,१९५।०२५च्	क्षणेन राजशार्दूल पुरेव कपिलः प्रभुः  
०३,१९५।०२५ए	सगरस्यात्मजान् क्रुद्धस् तद् अद्भुतम् इवाभवत्  
०३,१९५।०२६अ	तेषु क्रोधाग्निदग्धेषु तदा भरतसत्तम  
०३,१९५।०२६च्	तं प्रबुद्धं महात्मानं कुम्भकर्णम् इवापरम्  
०३,१९५।०२६ए	आससाद महातेजाः कुवलाश्वो महीपतिः  
०३,१९५।०२७अ	तस्य वारि महाराज सुस्राव बहु देहतः  
०३,१९५।०२७च्	तदापीयत तत् तेजो राजा वारिमयं नृप  
०३,१९५।०२७ए	योगी योगेन वह्निं च शमयाम् आस वारिणा  
०३,१९५।०२८अ	ब्रह्मास्त्रेण तदा राजा दैत्यं क्रूरपराक्रमम्  
०३,१९५।०२८च्	ददाह भरतश्रेष्ठ सर्वलोकाभयाय वै  
०३,१९५।०२९अ	सो ऽस्त्रेण दग्ध्वा राजर्षिः कुवलाश्वो महासुरम्  
०३,१९५।०२९च्	सुरशत्रुम् अमित्रघ्नस् त्रिलोकेश इवापरः  
०३,१९५।०२९द्*०९९१_०१	धुन्धोर् वधात् तदा राजा कुवलाश्वो महामनाः  
०३,१९५।०२९द्*०९९२_०१	कुवलाश्वो महाबाहुर् धुन्धुं हत्वा जहर्ष च  
०३,१९५।०२९ए	धुन्धुमार इति ख्यातो नाम्ना समभवत् ततः  
०३,१९५।०३०अ	प्रीतैश् च त्रिदशैः सर्वैर् महर्षिसहितैस् तदा  
०३,१९५।०३०च्	वरं वृणीष्वेत्य् उक्तः स प्राञ्जलिः प्रणतस् तदा  
०३,१९५।०३०ए	अतीव मुदितो राजन्न् इदं वचनम् अब्रवीत्  
०३,१९५।०३१अ	दद्यां वित्तं द्विजाग्र्येभ्यः शत्रूणां चापि दुर्जयः  
०३,१९५।०३१च्	सख्यं च विष्णुना मे स्याद् भूतेष्व् अद्रोह एव च  
०३,१९५।०३१ए	धर्मे रतिश् च सततं स्वर्गे वासस् तथाक्षयः  
०३,१९५।०३२अ	तथास्त्व् इति ततो देवैः प्रीतैर् उक्तः स पार्थिवः  
०३,१९५।०३२च्	ऋषिभिश् च सगन्धर्वैर् उत्तङ्केन च धीमता  
०३,१९५।०३३अ	सभाज्य चैनं विविधैर् आशीर्वादैस् ततो नृपम्  
०३,१९५।०३३च्	देवा महर्षयश् चैव स्वानि स्थानानि भेजिरे  
०३,१९५।०३४अ	तस्य पुत्रास् त्रयः शिष्टा युधिष्ठिर तदाभवन्  
०३,१९५।०३४च्	दृढाश्वः कपिलाश्वश् च चन्द्राश्वश् चैव भारत  
०३,१९५।०३४ए	तेभ्यः परम्परा राजन्न् इक्ष्वाकूणां महात्मनाम्  
०३,१९५।०३४ड़्*०९९३_०१	वंशस्य सुमहाभाग राज्ञाम् अमिततेजसाम्  
०३,१९५।०३५अ	एवं स निहतस् तेन कुवलाश्वेन सत्तम  
०३,१९५।०३५च्	धुन्धुर् दैत्यो महावीर्यो मधुकैटभयोः सुतः  
०३,१९५।०३६अ	कुवलाश्वस् तु नृपतिर् धुन्धुमार इति स्मृतः  
०३,१९५।०३६च्	नाम्ना च गुणसंयुक्तस् तदा प्रभृति सो ऽभवत्  
०३,१९५।०३७अ	एतत् ते सर्वम् आख्यातं यन् मां त्वं परिपृच्छसि  
०३,१९५।०३७च्	धौन्धुमारम् उपाख्यानं प्रथितं यस्य कर्मणा  
०३,१९५।०३८अ	इदं तु पुण्यम् आख्यानं विष्णोः समनुकीर्तनम्  
०३,१९५।०३८च्	शृणुयाद् यः स धर्मात्मा पुत्रवांश् च भवेन् नरः  
०३,१९५।०३९अ	आयुष्मान् धृतिमांश् चैव श्रुत्वा भवति पर्वसु  
०३,१९५।०३९च्	न च व्याधिभयं किं चित् प्राप्नोति विगतज्वरः  
०३,१९६।००१	वैशम्पायन उवाच  
०३,१९६।००१अ	ततो युधिष्ठिरो राजा मार्कण्डेयं महाद्युतिम्  
०३,१९६।००१च्	पप्रच्छ भरतश्रेष्ठो धर्मप्रश्नं सुदुर्वचम्  
०३,१९६।००२अ	श्रोतुम् इच्छामि भगवन् स्त्रीणां माहात्म्यम् उत्तमम्  
०३,१९६।००२च्	कथ्यमानं त्वया विप्र सूक्ष्मं धर्मं च तत्त्वतः  
०३,१९६।००३अ	प्रत्यक्षेण हि विप्रर्षे देवा दृश्यन्ति सत्तम  
०३,१९६।००३च्	सूर्याचन्द्रमसौ वायुः पृथिवी वह्निर् एव च  
०३,१९६।००४अ	पिता माता च भगवन् गाव एव च सत्तम  
०३,१९६।००४च्	यच् चान्यद् एव विहितं तच् चापि भृगुनन्दन  
०३,१९६।००५अ	मन्ये ऽहं गुरुवत् सर्वम् एकपत्न्यस् तथा स्त्रियः  
०३,१९६।००५च्	पतिव्रतानां शुश्रूषा दुष्करा प्रतिभाति मे  
०३,१९६।००६अ	पतिव्रतानां माहात्म्यं वक्तुम् अर्हसि नः प्रभो  
०३,१९६।००६ब्*०९९४_०१	नान्यद् दैवतम् इत्य् एव स्त्रीणां भर्तुर् द्विजोत्तम  
०३,१९६।००६च्	निरुध्य चेन्द्रियग्रामं मनः संरुध्य चानघ  
०३,१९६।००६ए	पतिं दैवतवच् चापि चिन्तयन्त्यः स्थिता हि याः  
०३,१९६।००७अ	भगवन् दुष्करं ह्य् एतत् प्रतिभाति मम प्रभो  
०३,१९६।००७च्	मातापितृषु शुश्रूषा स्त्रीणां भर्तृषु च द्विज  
०३,१९६।००८अ	स्त्रीणां धर्मात् सुघोराद् धि नान्यं पश्यामि दुष्करम्  
०३,१९६।००८च्	साध्व् आचाराः स्त्रियो ब्रह्मन् यत् कुर्वन्ति सदादृताः  
०३,१९६।००८ए	दुष्करं बत कुर्वन्ति पितरो मातरश् च वै  
०३,१९६।००९अ	एकपत्न्यश् च या नार्यो याश् च सत्यं वदन्त्य् उत  
०३,१९६।००९च्	कुक्षिणा दश मासांश् च गर्भं सन्धारयन्ति याः  
०३,१९६।००९ए	नार्यः कालेन सम्भूय किम् अद्भुततरं ततः  
०३,१९६।०१०अ	संशयं परमं प्राप्य वेदनाम् अतुलाम् अपि  
०३,१९६।०१०च्	प्रजायन्ते सुतान् नार्यो दुःखेन महता विभो  
०३,१९६।०१०ए	पुष्णन्ति चापि महता स्नेहेन द्विजसत्तम  
०३,१९६।०१०ड़्*०९९५_०१	चिन्तयन्ति ततश् चापि किंशीलो ऽयं भविष्यति  
०३,१९६।०११अ	ये च क्रूरेषु सर्वेषु वर्तमाना जुगुप्सिताः  
०३,१९६।०११च्	स्वकर्म कुर्वन्ति सदा दुष्करं तच् च मे मतम्  
०३,१९६।०१२अ	क्षत्रधर्मसमाचारं तथ्यं चाख्याहि मे द्विज  
०३,१९६।०१२च्	धर्मः सुदुर्लभो विप्र नृशंसेन दुरात्मना  
०३,१९६।०१३अ	एतद् इच्छामि भगवन् प्रश्नं प्रश्नविदां वर  
०३,१९६।०१३च्	श्रोतुं भृगुकुलश्रेष्ठ शुश्रूषे तव सुव्रत  
०३,१९६।०१४	मार्कण्डेय उवाच  
०३,१९६।०१४अ	हन्त ते सर्वम् आख्यास्ये प्रश्नम् एतं सुदुर्वचम्  
०३,१९६।०१४च्	तत्त्वेन भरतश्रेष्ठ गदतस् तन् निबोध मे  
०३,१९६।०१५अ	मातरं सदृशीं तात पितॄन् अन्ये च मन्यते  
०३,१९६।०१५च्	दुष्करं कुरुते माता विवर्धयति या प्रजाः  
०३,१९६।०१६अ	तपसा देवतेज्याभिर् वन्दनेन तितिक्षया  
०३,१९६।०१६च्	अभिचारैर् उपायैश् च ईहन्ते पितरः सुतान्  
०३,१९६।०१७अ	एवं कृच्छ्रेण महता पुत्रं प्राप्य सुदुर्लभम्  
०३,१९६।०१७च्	चिन्तयन्ति सदा वीर कीदृशो ऽयं भविष्यति  
०३,१९६।०१७द्*०९९६_०१	ये चक्रुर् एषु सर्वेषु वर्तमानजुगुप्सया  
०३,१९६।०१८अ	आशंसते च पुत्रेषु पिता माता च भारत  
०३,१९६।०१८च्	यशः कीर्तिम् अथैश्वर्यं प्रजा धर्मं तथैव च  
०३,१९६।०१८द्*०९९७_०१	मातुः पितुश् च राजेन्द्र सततं हितकारिणः  
०३,१९६।०१९अ	तयोर् आशां तु सफलां यः करोति स धर्मवित्  
०३,१९६।०१९च्	पिता माता च राजेन्द्र तुष्यतो यस्य नित्यदा  
०३,१९६।०१९ए	इह प्रेत्य च तस्याथ कीर्तिर् धर्मश् च शाश्वतः  
०३,१९६।०२०अ	नैव यज्ञः स्त्रियः कश् चिन् न श्राद्धं नोपवासकम्  
०३,१९६।०२०च्	या तु भर्तरि शुश्रूषा तया स्वर्गम् उपाश्नुते  
०३,१९६।०२१अ	एतत् प्रकरणं राजन्न् अधिकृत्य युधिष्ठिर  
०३,१९६।०२१च्	प्रतिव्रतानां नियतं धर्मं चावहितः शृणु  
०३,१९७।००१	मार्कण्डेय उवाच  
०३,१९७।००१अ	कश् चिद् द्विजातिप्रवरो वेदाध्यायी तपोधनः  
०३,१९७।००१च्	तपस्वी धर्मशीलश् च कौशिको नाम भारत  
०३,१९७।००२अ	साङ्गोपनिषदान् वेदान् अधीते द्विजसत्तमः  
०३,१९७।००२च्	स वृक्षमूले कस्मिंश् चिद् वेदान् उच्चारयन् स्थितः  
०३,१९७।००३अ	उपरिष्टाच् च वृक्षस्य बलाका सन्न्यलीयत  
०३,१९७।००३च्	तया पुरीषम् उत्सृष्टं ब्राह्मणस्य तदोपरि  
०३,१९७।००४अ	ताम् अवेक्ष्य ततः क्रुद्धः समपध्यायत द्विजः  
०३,१९७।००४ब्*०९९८_०१	तां बलाकां महाराज विलीनां नगमूर्धनि  
०३,१९७।००४च्	भृशं क्रोधाभिभूतेन बलाका सा निरीक्षिता  
०३,१९७।००५अ	अपध्याता च विप्रेण न्यपतद् वसुधातले  
०३,१९७।००५च्	बलाकां पतितां दृष्ट्वा गतसत्त्वाम् अचेतनाम्  
०३,१९७।००५ए	कारुण्याद् अभिसन्तप्तः पर्यशोचत तां द्विजः  
०३,१९७।००६अ	अकार्यं कृतवान् अस्मि रागद्वेषबलात्कृतः  
०३,१९७।००६च्	इत्य् उक्त्वा बहुशो विद्वान् ग्रामं भैक्षाय संश्रितः  
०३,१९७।००७अ	ग्रामे शुचीनि प्रचरन् कुलानि भरतर्षभ  
०३,१९७।००७च्	प्रविष्टस् तत् कुलं यत्र पूर्वं चरितवांस् तु सः  
०३,१९७।००८अ	देहीति याचमानो वै तिष्ठेत्य् उक्तः स्त्रिया ततः  
०३,१९७।००८च्	शौचं तु यावत् कुरुते भाजनस्य कुटुम्बिनी  
०३,१९७।००९अ	एतस्मिन्न् अन्तरे राजन् क्षुधासम्पीडितो भृशम्  
०३,१९७।००९च्	भर्ता प्रविष्टः सहसा तस्या भरतसत्तम  
०३,१९७।०१०अ	सा तु दृष्ट्वा पतिं साध्वी ब्राह्मणं व्यपहाय तम्  
०३,१९७।०१०च्	पाद्यम् आचमनीयं च ददौ भर्त्रे तथासनम्  
०३,१९७।०११अ	प्रह्वा पर्यचरच् चापि भर्तारम् असितेक्षणा  
०३,१९७।०११च्	आहारेणाथ भक्ष्यैश् च वाक्यैः सुमधुरैस् तथा  
०३,१९७।०१२अ	उच्छिष्टं भुञ्जते भर्तुः सा तु नित्यं युधिष्ठिर  
०३,१९७।०१२च्	दैवतं च पतिं मेने भर्तुश् चित्तानुसारिणी  
०३,१९७।०१३अ	न कर्मणा न मनसा नात्यश्नान् नापि चापिबत्  
०३,१९७।०१३च्	तं सर्वभावोपगता पतिशुश्रूषणे रता  
०३,१९७।०१४अ	साध्वाचारा शुचिर् दक्षा कुटुम्बस्य हितैषिणी  
०३,१९७।०१४च्	भर्तुश् चापि हितं यत् तत् सततं सानुवर्तते  
०३,१९७।०१५अ	देवतातिथिभृत्यानां श्वश्रूश्वशुरयोस् तथा  
०३,१९७।०१५च्	शुश्रूषणपरा नित्यं सततं संयतेन्द्रिया  
०३,१९७।०१६अ	सा ब्राह्मणं तदा दृष्ट्वा संस्थितं भैक्षकाङ्क्षिणम्  
०३,१९७।०१६च्	कुर्वती पतिशुश्रूषां सस्माराथ शुभेक्षणा  
०३,१९७।०१७अ	व्रीडिता साभवत् साध्वी तदा भरतसत्तम  
०३,१९७।०१७च्	भिक्षाम् आदाय विप्राय निर्जगाम यशस्विनी  
०३,१९७।०१८	ब्राह्मण उवाच  
०३,१९७।०१८अ	किम् इदं भवति त्वं मां तिष्ठेत्य् उक्त्वा वराङ्गने  
०३,१९७।०१८च्	उपरोधं कृतवती न विसर्जितवत्य् असि  
०३,१९७।०१९	मार्कण्डेय उवाच  
०३,१९७।०१९अ	ब्राह्मणं क्रोधसन्तप्तं ज्वलन्तम् इव तेजसा  
०३,१९७।०१९च्	दृष्ट्वा साध्वी मनुष्येन्द्र सान्त्वपूर्वं वचो ऽब्रवीत्  
०३,१९७।०१९द्*०९९९_०१	क्षमस्व विप्रप्रवर क्षमस्व स्त्रीजडत्वताम्  
०३,१९७।०१९द्*०९९९_०२	प्रसीद भगवन् मह्यं कृपां कुरु मयि द्विज  
०३,१९७।०२०अ	क्षन्तुम् अर्हसि मे विप्र भर्ता मे दैवतं महत्  
०३,१९७।०२०च्	स चापि क्षुधितः श्रान्तः प्राप्तः शुश्रूषितो मया  
०३,१९७।०२१	ब्राह्मण उवाच  
०३,१९७।०२१अ	ब्राह्मणा न गरीयांसो गरीयांस् ते पतिः कृतः  
०३,१९७।०२१च्	गृहस्थधर्मे वर्तन्ती ब्राह्मणान् अवमन्यसे  
०३,१९७।०२२अ	इन्द्रो ऽप्य् एषां प्रणमते किं पुनर् मानुषा भुवि  
०३,१९७।०२२च्	अवलिप्ते न जानीषे वृद्धानां न श्रुतं त्वया  
०३,१९७।०२२ए	ब्राह्मणा ह्य् अग्निसदृशा दहेयुः पृथिवीम् अपि  
०३,१९७।०२२ड़्*१०००_०१	सपर्वतवनद्वीपां क्षिप्रम् एवावमानिताः  
०३,१९७।०२३	स्त्र्य् उवाच  
०३,१९७।०२३अ	नावजानाम्य् अहं विप्रान् देवैस् तुल्यान् मनस्विनः  
०३,१९७।०२३च्	अपराधम् इमं विप्र क्षन्तुम् अर्हसि मे ऽनघ  
०३,१९७।०२३द्*१००१_०१	नाहं बलाका विप्रेन्द्र त्यज क्रोधं तपोधन  
०३,१९७।०२३द्*१००१_०२	अनया क्रुद्धया दृष्ट्या क्रुद्धः किं मां करिष्यसि  
०३,१९७।०२४अ	जानामि तेजो विप्राणां महाभाग्यं च धीमताम्  
०३,१९७।०२४च्	अपेयः सागरः क्रोधात् कृतो हि लवणोदकः  
०३,१९७।०२५अ	तथैव दीप्ततपसां मुनीनां भावितात्मनाम्  
०३,१९७।०२५च्	येषां क्रोधाग्निर् अद्यापि दण्डके नोपशाम्यति  
०३,१९७।०२५द्*१००२_०१	कस्मात् परिभवेन् मूढो ब्राह्मणान् अमितौजसः  
०३,१९७।०२६अ	ब्राह्मणानां परिभवाद् वातापिश् च दुरात्मवान्  
०३,१९७।०२६च्	अगस्त्यम् ऋषिम् आसाद्य जीर्णः क्रूरो महासुरः  
०३,१९७।०२७अ	प्रभावा बहवश् चापि श्रूयन्ते ब्रह्मवादिनाम्  
०३,१९७।०२७च्	क्रोधः सुविपुलो ब्रह्मन् प्रसादश् च महात्मनाम्  
०३,१९७।०२८अ	अस्मिंस् त्व् अतिक्रमे ब्रह्मन् क्षन्तुम् अर्हसि मे ऽनघ  
०३,१९७।०२८च्	पतिशुश्रूषया धर्मो यः स मे रोचते द्विज  
०३,१९७।०२९अ	दैवतेष्व् अपि सर्वेषु भर्ता मे दैवतं परम्  
०३,१९७।०२९च्	अविशेषेण तस्याहं कुर्यां धर्मं द्विजोत्तम  
०३,१९७।०३०अ	शुश्रूषायाः फलं पश्य पत्युर् ब्राह्मण यादृशम्  
०३,१९७।०३०च्	बलाका हि त्वया दग्धा रोषात् तद् विदितं मम  
०३,१९७।०३१अ	क्रोधः शत्रुः शरीरस्थो मनुष्याणां द्विजोत्तम  
०३,१९७।०३१ब्*१००३_०१	मा स्म क्रुद्धो बलाकेव न वध्यास्मि पतिव्रता  
०३,१९७।०३१च्	यः क्रोधमोहौ त्यजति तं देवा ब्राह्मणं विदुः  
०३,१९७।०३२अ	यो वदेद् इह सत्यानि गुरुं सन्तोषयेत च  
०३,१९७।०३२च्	हिंसितश् च न हिंसेत तं देवा ब्राह्मणं विदुः  
०३,१९७।०३३अ	जितेन्द्रियो धर्मपरः स्वाध्यायनिरतः शुचिः  
०३,१९७।०३३च्	कामक्रोधौ वशे यस्य तं देवा ब्राह्मणं विदुः  
०३,१९७।०३४अ	यस्य चात्मसमो लोको धर्मज्ञस्य मनस्विनः  
०३,१९७।०३४च्	सर्वधर्मेषु च रतस् तं देवा ब्राह्मणं विदुः  
०३,१९७।०३५अ	यो ऽध्यापयेद् अधीयीत यजेद् वा याजयीत वा  
०३,१९७।०३५च्	दद्याद् वापि यथाशक्ति तं देवा ब्राह्मणं विदुः  
०३,१९७।०३६अ	ब्रह्मचारी च वेदान्यो अधीयीत द्विजोत्तमः  
०३,१९७।०३६च्	स्वाध्याये चाप्रमत्तो वै तं देवा ब्राह्मणं विदुः  
०३,१९७।०३७अ	यद् ब्राह्मणानां कुशलं तद् एषां परिकीर्तयेत्  
०३,१९७।०३७च्	सत्यं तथा व्याहरतां नानृते रमते मनः  
०३,१९७।०३८अ	धनं तु ब्राह्मणस्याहुः स्वाध्यायं दमम् आर्जवम्  
०३,१९७।०३८च्	इन्द्रियाणां निग्रहं च शाश्वतं द्विजसत्तम  
०३,१९७।०३८ए	सत्यार्जवे धर्मम् आहुः परं धर्मविदो जनाः  
०३,१९७।०३९अ	दुर्ज्ञेयः शाश्वतो धर्मः स तु सत्ये प्रतिष्ठितः  
०३,१९७।०३९च्	श्रुतिप्रमाणो धर्मः स्याद् इति वृद्धानुशासनम्  
०३,१९७।०४०अ	बहुधा दृश्यते धर्मः सूक्ष्म एव द्विजोत्तम  
०३,१९७।०४०च्	भवान् अपि च धर्मज्ञः स्वाध्यायनिरतः शुचिः  
०३,१९७।०४०ए	न तु तत्त्वेन भगवन् धर्मान् वेत्सीति मे मतिः  
०३,१९७।०४०ड़्*१००४_०१	यदि विप्र न जानीषे धर्मं परमकं द्विज  
०३,१९७।०४०ड़्*१००४_०२	धर्मव्याधं ततः पृच्छ गत्वा तु मिथिलां पुरीम्  
०३,१९७।०४१अ	मातापितृभ्यां शुश्रूषुः सत्यवादी जितेन्द्रियः  
०३,१९७।०४१च्	मिथिलायां वसन् व्याधः स ते धर्मान् प्रवक्ष्यति  
०३,१९७।०४१ए	तत्र गच्छस्व भद्रं ते यथाकामं द्विजोत्तम  
०३,१९७।०४१ड़्*१००५_०१	व्याधः परमधर्मात्मा स ते छेत्स्यति संशयान्  
०३,१९७।०४२अ	अत्युक्तम् अपि मे सर्वं क्षन्तुम् अर्हस्य् अनिन्दित  
०३,१९७।०४२च्	स्त्रियो ह्य् अवध्याः सर्वेषां ये धर्मविदुषो जनाः  
०३,१९७।०४३	ब्राह्मण उवाच  
०३,१९७।०४३अ	प्रीतो ऽस्मि तव भद्रं ते गतः क्रोधश् च शोभने  
०३,१९७।०४३च्	उपालम्भस् त्वया ह्य् उक्तो मम निःश्रेयसं परम्  
०३,१९७।०४३ए	स्वस्ति ते ऽस्तु गमिष्यामि साधयिष्यामि शोभने  
०३,१९७।०४४	मार्कण्डेय उवाच  
०३,१९७।०४४अ	तया विसृष्टो निर्गम्य स्वम् एव भवनं ययौ  
०३,१९७।०४४च्	विनिन्दन् स द्विजो ऽऽत्मानं कौशिको नरसत्तम  
०३,१९७।०४४द्*१००६_०१	धन्या त्वम् असि कल्याणि यस्याः स्याद् वृत्तम् ईदृशम्  
०३,१९८।००१	मार्कण्डेय उवाच  
०३,१९८।००१अ	चिन्तयित्वा तद् आश्चर्यं स्त्रिया प्रोक्तम् अशेषतः  
०३,१९८।००१च्	विनिन्दन् स द्विजो ऽऽत्मानम् आगस्कृत इवाबभौ  
०३,१९८।००२अ	चिन्तयानः स धर्मस्य सूक्ष्मां गतिम् अथाब्रवीत्  
०३,१९८।००२च्	श्रद्दधानेन भाव्यं वै गच्छामि मिथिलाम् अहम्  
०३,१९८।००३अ	कृतात्मा धर्मवित् तस्यां व्याधो निवसते किल  
०३,१९८।००३च्	तं गच्छाम्य् अहम् अद्यैव धर्मं प्रष्टुं तपोधनम्  
०३,१९८।००४अ	इति सञ्चिन्त्य मनसा श्रद्दधानः स्त्रिया वचः  
०३,१९८।००४च्	बलाकाप्रत्ययेनासौ धर्म्यैश् च वचनैः शुभैः  
०३,१९८।००४ए	सम्प्रतस्थे स मिथिलां कौतूहलसमन्वितः  
०३,१९८।००४ए*१००७_०१	**** **** जनकेनाभिपालिताम्  
०३,१९८।००४ए*१००७_०२	पथि पश्यन् नदी रम्याः  
०३,१९८।००५अ	अतिक्रामन्न् अरण्यानि ग्रामांश् च नगराणि च  
०३,१९८।००५च्	ततो जगाम मिथिलां जनकेन सुरक्षिताम्  
०३,१९८।००६अ	धर्मसेतुसमाकीर्णां यज्ञोत्सववतीं शुभाम्  
०३,१९८।००६च्	गोपुराट्टालकवतीं गृहप्राकारशोभिताम्  
०३,१९८।००७अ	प्रविश्य स पुरीं रम्यां विमानैर् बहुभिर् वृताम्  
०३,१९८।००७च्	पण्यैश् च बहुभिर् युक्तां सुविभक्तमहापथाम्  
०३,१९८।००८अ	अश्वै रथैस् तथा नागैर् यानैश् च बहुभिर् वृताम्  
०३,१९८।००८च्	हृष्टपुष्टजनाकीर्णां नित्योत्सवसमाकुलाम्  
०३,१९८।००९अ	सो ऽपश्यद् बहुवृत्तान्तां ब्राह्मणः समतिक्रमन्  
०३,१९८।००९च्	धर्मव्याधम् अपृच्छच् च स चास्य कथितो द्विजैः  
०३,१९८।०१०अ	अपश्यत् तत्र गत्वा तं सूनामध्ये व्यवस्थितम्  
०३,१९८।०१०च्	मार्गमाहिषमांसानि विक्रीणन्तं तपस्विनम्  
०३,१९८।०१०ए	आकुलत्वात् तु क्रेतॄणाम् एकान्ते संस्थितो द्विजः  
०३,१९८।०११अ	स तु ज्ञात्वा द्विजं प्राप्तं सहसा सम्भ्रमोत्थितः  
०३,१९८।०११च्	आजगाम यतो विप्रः स्थित एकान्त आसने  
०३,१९८।०१२	व्याध उवाच  
०३,१९८।०१२अ	अभिवादये त्वा भगवन् स्वागतं ते द्विजोत्तम  
०३,१९८।०१२च्	अहं व्याधस् तु भद्रं ते किं करोमि प्रशाधि माम्  
०३,१९८।०१३अ	एकपत्न्या यद् उक्तो ऽसि गच्छ त्वं मिथिलाम् इति  
०३,१९८।०१३च्	जानाम्य् एतद् अहं सर्वं यदर्थं त्वम् इहागतः  
०३,१९८।०१४	मार्कण्डेय उवाच  
०३,१९८।०१४अ	श्रुत्वा तु तस्य तद् वाक्यं स विप्रो भृशहर्षितः  
०३,१९८।०१४च्	द्वितीयम् इदम् आश्चर्यम् इत्य् अचिन्तयत द्विजः  
०३,१९८।०१५अ	अदेशस्थं हि ते स्थानम् इति व्याधो ऽब्रवीद् द्विजम्  
०३,१९८।०१५च्	गृहं गच्छाव भगवन् यदि रोचयसे ऽनघ  
०३,१९८।०१६अ	बाढम् इत्य् एव संहृष्टो विप्रो वचनम् अब्रवीत्  
०३,१९८।०१६च्	अग्रतस् तु द्विजं कृत्वा स जगाम गृहान् प्रति  
०३,१९८।०१७अ	प्रविश्य च गृहं रम्यम् आसनेनाभिपूजितः  
०३,१९८।०१७ब्*१००८_०१	अर्घ्येण च स वै तेन व्याधेन द्विजसत्तमः  
०३,१९८।०१७च्	पाद्यम् आचमनीयं च प्रतिगृह्य द्विजोत्तमः  
०३,१९८।०१८अ	ततः सुखोपविष्टस् तं व्याधं वचनम् अब्रवीत्  
०३,१९८।०१८च्	कर्मैतद् वै न सदृशं भवतः प्रतिभाति मे  
०३,१९८।०१८ए	अनुतप्ये भृशं तात तव घोरेण कर्मणा  
०३,१९८।०१९	व्याध उवाच  
०३,१९८।०१९अ	कुलोचितम् इदं कर्म पितृपैतामहं मम  
०३,१९८।०१९च्	वर्तमानस्य मे धर्मे स्वे मन्युं मा कृथा द्विज  
०३,१९८।०२०अ	धात्रा तु विहितं पूर्वं कर्म स्वं पालयाम्य् अहम्  
०३,१९८।०२०च्	प्रयत्नाच् च गुरू वृद्धौ शुश्रूषे ऽहं द्विजोत्तम  
०३,१९८।०२१अ	सत्यं वदे नाभ्यसूये यथाशक्ति ददामि च  
०३,१९८।०२१च्	देवतातिथिभृत्यानाम् अवशिष्टेन वर्तये  
०३,१९८।०२२अ	न कुत्सयाम्य् अहं किं चिन् न गर्हे बलवत्तरम्  
०३,१९८।०२२च्	कृतम् अन्वेति कर्तारं पुरा कर्म द्विजोत्तम  
०३,१९८।०२३अ	कृषिगोरक्ष्यवाणिज्यम् इह लोकस्य जीवनम्  
०३,१९८।०२३च्	दण्डनीतिस् त्रयी विद्या तेन लोका भवन्त्य् उत  
०३,१९८।०२४अ	कर्म शूद्रे कृषिर् वैश्ये सङ्ग्रामः क्षत्रिये स्मृतः  
०३,१९८।०२४च्	ब्रह्मचर्यं तपो मन्त्राः सत्यं च ब्राह्मणे सदा  
०३,१९८।०२५अ	राजा प्रशास्ति धर्मेण स्वकर्मनिरताः प्रजाः  
०३,१९८।०२५च्	विकर्माणश् च ये के चित् तान् युनक्ति स्वकर्मसु  
०३,१९८।०२६अ	भेतव्यं हि सदा राज्ञां प्रजानाम् अधिपा हि ते  
०३,१९८।०२६च्	मारयन्ति विकर्मस्थं लुब्धा मृगम् इवेषुभिः  
०३,१९८।०२७अ	जनकस्येह विप्रर्षे विकर्मस्थो न विद्यते  
०३,१९८।०२७च्	स्वकर्मनिरता वर्णाश् चत्वारो ऽपि द्विजोत्तम  
०३,१९८।०२८अ	स एष जनको राजा दुर्वृत्तम् अपि चेत् सुतम्  
०३,१९८।०२८च्	दण्ड्यं दण्डे निक्षिपति तथा न ग्लाति धार्मिकम्  
०३,१९८।०२९अ	सुयुक्तचारो नृपतिः सर्वं धर्मेण पश्यति  
०३,१९८।०२९च्	श्रीश् च राज्यं च दण्डश् च क्षत्रियाणां द्विजोत्तम  
०३,१९८।०३०अ	राजानो हि स्वधर्मेण श्रियम् इच्छन्ति भूयसीम्  
०३,१९८।०३०च्	सर्वेषाम् एव वर्णानां त्राता राजा भवत्य् उत  
०३,१९८।०३१अ	परेण हि हतान् ब्रह्मन् वराहमहिषान् अहम्  
०३,१९८।०३१च्	न स्वयं हन्मि विप्रर्षे विक्रीणामि सदा त्व् अहम्  
०३,१९८।०३२अ	न भक्षयामि मांसानि ऋतुगामी तथा ह्य् अहम्  
०३,१९८।०३२च्	सदोपवासी च तथा नक्तभोजी तथा द्विज  
०३,१९८।०३३अ	अशीलश् चापि पुरुषो भूत्वा भवति शीलवान्  
०३,१९८।०३३च्	प्राणिहिंसारतश् चापि भवते धार्मिकः पुनः  
०३,१९८।०३४अ	व्यभिचारान् नरेन्द्राणां धर्मः सङ्कीर्यते महान्  
०३,१९८।०३४च्	अधर्मो वर्धते चापि सङ्कीर्यन्ते तथा प्रजाः  
०३,१९८।०३५अ	उरुण्डा वामनाः कुब्जाः स्थूलशीर्षास् तथैव च  
०३,१९८।०३५च्	क्लीबाश् चान्धाश् च जायन्ते बधिरा लम्बचूचुकाः  
०३,१९८।०३५ए	पार्थिवानाम् अधर्मत्वात् प्रजानाम् अभवः सदा  
०३,१९८।०३६अ	स एष राजा जनकः सर्वं धर्मेण पश्यति  
०३,१९८।०३६च्	अनुगृह्णन् प्रजाः सर्वाः स्वधर्मनिरताः सदा  
०३,१९८।०३६द्*१००९_०१	पात्य् एष राजा जनकः पितृवद् द्विजसत्तम  
०३,१९८।०३७अ	ये चैव मां प्रशंसन्ति ये च निन्दन्ति मानवाः  
०३,१९८।०३७च्	सर्वान् सुपरिणीतेन कर्मणा तोषयाम्य् अहम्  
०३,१९८।०३८अ	ये जीवन्ति स्वधर्मेण सम्भुञ्जन्ते च पार्थिवाः  
०३,१९८।०३८च्	न किं चिद् उपजीवन्ति दक्षा उत्थानशीलिनः  
०३,१९८।०३८द्*१०१०_०१	न किं चित् फलम् आप्नोति स्वधर्मस्य च लोपनात्  
०३,१९८।०३९अ	शक्त्यान्नदानं सततं तितिक्षा धर्मनित्यता  
०३,१९८।०३९च्	यथार्हं प्रतिपूजा च सर्वभूतेषु वै दया  
०३,१९८।०३९ए	त्यागान् नान्यत्र मर्त्यानां गुणास् तिष्ठन्ति पूरुषे  
०३,१९८।०४०अ	मृषावादं परिहरेत् कुर्यात् प्रियम् अयाचितः  
०३,१९८।०४०च्	न च कामान् न संरम्भान् न द्वेषाद् धर्मम् उत्सृजेत्  
०३,१९८।०४१अ	प्रिये नातिभृशं हृष्येद् अप्रिये न च सञ्ज्वरेत्  
०३,१९८।०४१च्	न मुह्येद् अर्थकृच्छ्रेषु न च धर्मं परित्यजेत्  
०३,१९८।०४२अ	कर्म चेत् किं चिद् अन्यत् स्याद् इतरन् न समाचरेत्  
०३,१९८।०४२च्	यत् कल्याणम् अभिध्यायेत् तत्रात्मानं नियोजयेत्  
०३,१९८।०४३अ	न पापं प्रति पापः स्यात् साधुर् एव सदा भवेत्  
०३,१९८।०४३च्	आत्मनैव हतः पापो यः पापं कर्तुम् इच्छति  
०३,१९८।०४४अ	कर्म चैतद् असाधूनां वृजिनानाम् असाधुवत्  
०३,१९८।०४४च्	न धर्मो ऽस्तीति मन्वानाः शुचीन् अवहसन्ति ये  
०३,१९८।०४४ए	अश्रद्दधाना धर्मस्य ते नश्यन्ति न संशयः  
०३,१९८।०४५अ	महादृतिर् इवाध्मातः पापो भवति नित्यदा  
०३,१९८।०४५ब्*१०११_०१	साधुसन्नीतिमान् एव सर्वत्र द्विजसत्तम  
०३,१९८।०४५च्	मूढानाम् अवलिप्तानाम् असारं भाषितं भवेत्  
०३,१९८।०४५ए	दर्शयत्य् अन्तरात्मानं दिवा रूपम् इवांशुमान्  
०३,१९८।०४६अ	न लोके राजते मूर्खः केवलात्मप्रशंसया  
०३,१९८।०४६च्	अपि चेह मृजा हीनः कृतविद्यः प्रकाशते  
०३,१९८।०४७अ	अब्रुवन् कस्य चिन् निन्दाम् आत्मपूजाम् अवर्णयन्  
०३,१९८।०४७च्	न कश् चिद् गुणसम्पन्नः प्रकाशो भुवि दृश्यते  
०३,१९८।०४८अ	विकर्मणा तप्यमानः पापाद् विपरिमुच्यते  
०३,१९८।०४८च्	नैतत् कुर्यां पुनर् इति द्वितीयात् परिमुच्यते  
०३,१९८।०४८द्*१०१२_०१	करिष्ये धर्मम् एवेति तृतीयात् परिमुच्यते  
०३,१९८।०४९अ	कर्मणा येन तेनेह पापाद् द्विजवरोत्तम  
०३,१९८।०४९च्	एवं श्रुतिर् इयं ब्रह्मन् धर्मेषु परिदृश्यते  
०३,१९८।०५०अ	पापान्य् अबुद्ध्वेह पुरा कृतानि; प्राग् धर्मशीलो विनिहन्ति पश्चात्  
०३,१९८।०५०च्	धर्मो ब्रह्मन् नुदते पूरुषाणां; यत् कुर्वते पापम् इह प्रमादात्  
०३,१९८।०५१अ	पापं कृत्वा हि मन्येत नाहम् अस्मीति पूरुषः  
०३,१९८।०५१ब्*१०१३_०१	तं तु देवाः प्रपश्यन्ति स्वस्यैवान्तरपूरुषः  
०३,१९८।०५१च्	चिकीर्षेद् एव कल्याणं श्रद्दधानो ऽनसूयकः  
०३,१९८।०५२अ	वसनस्येव छिद्राणि साधूनां विवृणोति यः  
०३,१९८।०५२ब्*१०१४_०१	अपश्यन्न् आत्मनो दोषान् स पापः प्रेत्य नश्यति  
०३,१९८।०५२च्	पापं चेत् पुरुषः कृत्वा कल्याणम् अभिपद्यते  
०३,१९८।०५२ए	मुच्यते सर्वपापेभ्यो महाभ्रैर् इव चन्द्रमाः  
०३,१९८।०५३अ	यथादित्यः समुद्यन् वै तमः सर्वं व्यपोहति  
०३,१९८।०५३च्	एवं कल्याणम् आतिष्ठन् सर्वपापैः प्रमुच्यते  
०३,१९८।०५४अ	पापानां विद्ध्य् अधिष्ठानं लोभम् एव द्विजोत्तम  
०३,१९८।०५४ब्*१०१५_०१	तस्मात् तौ विदुषां विप्र वर्जनीयौ प्रधानतः  
०३,१९८।०५४च्	लुब्धाः पापं व्यवस्यन्ति नरा नातिबहुश्रुताः  
०३,१९८।०५४ए	अधर्मा धर्मरूपेण तृणैः कूपा इवावृताः  
०३,१९८।०५५अ	तेषां दमः पवित्राणि प्रलापा धर्मसंश्रिताः  
०३,१९८।०५५च्	सर्वं हि विद्यते तेषु शिष्टाचारः सुदुर्लभः  
०३,१९८।०५६	मार्कण्डेय उवाच  
०३,१९८।०५६अ	स तु विप्रो महाप्राज्ञो धर्मव्याधम् अपृच्छत  
०३,१९८।०५६च्	शिष्टाचारं कथम् अहं विद्याम् इति नरोत्तम  
०३,१९८।०५६द्*१०१६_०१	एतद् इच्छामि भद्रं ते श्रोतुं धर्मभृतां वर  
०३,१९८।०५६द्*१०१७_०१	पञ्च कानि पवित्राणि शिष्टाचारेषु नित्यदा  
०३,१९८।०५६ए	एतन् महामते व्याध प्रब्रवीहि यथातथम्  
०३,१९८।०५७	व्याध उवाच  
०३,१९८।०५७अ	यज्ञो दानं तपो वेदाः सत्यं च द्विजसत्तम  
०३,१९८।०५७च्	पञ्चैतानि पवित्राणि शिष्टाचारेषु नित्यदा  
०३,१९८।०५८अ	कामक्रोधौ वशे कृत्वा दम्भं लोभम् अनार्जवम्  
०३,१९८।०५८च्	धर्म इत्य् एव सन्तुष्टास् ते शिष्टाः शिष्टसम्मताः  
०३,१९८।०५९अ	न तेषां विद्यते ऽवृत्तं यज्ञस्वाध्यायशीलिनाम्  
०३,१९८।०५९च्	आचारपालनं चैव द्वितीयं शिष्टलक्षणम्  
०३,१९८।०६०अ	गुरुशुश्रूषणं सत्यम् अक्रोधो दानम् एव च  
०३,१९८।०६०च्	एतच् चतुष्टयं ब्रह्मञ् शिष्टाचारेषु नित्यदा  
०३,१९८।०६१अ	शिष्टाचारे मनः कृत्वा प्रतिष्ठाप्य च सर्वशः  
०३,१९८।०६१च्	याम् अयं लभते तुष्टिं सा न शक्या ह्य् अतो ऽन्यथा  
०३,१९८।०६२अ	वेदस्योपनिषत् सत्यं सत्यस्योपनिषद् दमः  
०३,१९८।०६२च्	दमस्योपनिषत् त्यागः शिष्टाचारेषु नित्यदा  
०३,१९८।०६३अ	ये तु धर्मम् असूयन्ते बुद्धिमोहान्विता नराः  
०३,१९८।०६३च्	अपथा गच्छतां तेषाम् अनुयातापि पीड्यते  
०३,१९८।०६४अ	ये तु शिष्टाः सुनियताः श्रुतित्यागपरायणाः  
०३,१९८।०६४ब्*१०१८_०१	व्याधः  
०३,१९८।०६४ब्*१०१८_०१	एतन् महामते व्याध प्रब्रवीहि यथातथम्  
०३,१९८।०६४ब्*१०१८_०२	यज्ञो दानं तपो वेदाः सत्यं च द्विजसत्तम  
०३,१९८।०६४ब्*१०१८_०३	पञ्चैतानि पवित्राणि शिष्टाचारेषु नित्यदा  
०३,१९८।०६४च्	धर्म्यं पन्थानम् आरूढाः सत्यधर्मपरायणाः  
०३,१९८।०६५अ	नियच्छन्ति परां बुद्धिं शिष्टाचारान्विता नराः  
०३,१९८।०६५च्	उपाध्यायमते युक्ताः स्थित्या धर्मार्थदर्शिनः  
०३,१९८।०६६अ	नास्तिकान् भिन्नमर्यादान् क्रूरान् पापमतौ स्थितान्  
०३,१९८।०६६च्	त्यज ताञ् ज्ञानम् आश्रित्य धार्मिकान् उपसेव्य च  
०३,१९८।०६७अ	कामलोभग्रहाकीर्णां पञ्चेन्द्रियजलां नदीम्  
०३,१९८।०६७च्	नावं धृतिमयीं कृत्वा जन्मदुर्गाणि सन्तर  
०३,१९८।०६८अ	क्रमेण सञ्चितो धर्मो बुद्धियोगमयो महान्  
०३,१९८।०६८च्	शिष्टाचारे भवेत् साधू रागः शुक्लेव वाससि  
०३,१९८।०६९अ	अहिंसा सत्यवचनं सर्वभूतहितं परम्  
०३,१९८।०६९च्	अहिंसा परमो धर्मः स च सत्ये प्रतिष्ठितः  
०३,१९८।०६९ए	सत्ये कृत्वा प्रतिष्ठां तु प्रवर्तन्ते प्रवृत्तयः  
०३,१९८।०७०अ	सत्यम् एव गरीयस् तु शिष्टाचारनिषेवितम्  
०३,१९८।०७०च्	आचारश् च सतां धर्मः सन्तश् चाचारलक्षणाः  
०३,१९८।०७१अ	यो यथाप्रकृतिर् जन्तुः स्वां स्वां प्रकृतिम् अश्नुते  
०३,१९८।०७१च्	पापात्मा क्रोधकामादीन् दोषान् आप्नोत्य् अनात्मवान्  
०३,१९८।०७२अ	आरम्भो न्याययुक्तो यः स हि धर्म इति स्मृतः  
०३,१९८।०७२च्	अनाचारस् त्व् अधर्मेति एतच् छिष्टानुशासनम्  
०३,१९८।०७३अ	अक्रुध्यन्तो ऽनसूयन्तो निरहङ्कारमत्सराः  
०३,१९८।०७३च्	ऋजवः शमसम्पन्नाः शिष्टाचारा भवन्ति ते  
०३,१९८।०७४अ	त्रैविद्यवृद्धाः शुचयो वृत्तवन्तो मनस्विनः  
०३,१९८।०७४च्	गुरुशुश्रूषवो दान्ताः शिष्टाचारा भवन्त्य् उत  
०३,१९८।०७५अ	तेषाम् अदीनसत्त्वानां दुष्कराचारकर्मणाम्  
०३,१९८।०७५च्	स्वैः कर्मभिः सत्कृतानां घोरत्वं सम्प्रणश्यति  
०३,१९८।०७६अ	तं सदाचारम् आश्चर्यं पुराणं शाश्वतं ध्रुवम्  
०३,१९८।०७६च्	धर्मं धर्मेण पश्यन्तः स्वर्गं यान्ति मनीषिणः  
०३,१९८।०७७अ	आस्तिका मानहीनाश् च द्विजातिजनपूजकाः  
०३,१९८।०७७च्	श्रुतवृत्तोपसम्पन्नाः ते सन्तः स्वर्गगामिनः  
०३,१९८।०७८अ	वेदोक्तः परमो धर्मो धर्मशास्त्रेषु चापरः  
०३,१९८।०७८च्	शिष्टाचीर्णश् च शिष्टानां त्रिविधं धर्मलक्षणम्  
०३,१९८।०७९अ	पारणं चापि विद्यानां तीर्थानाम् अवगाहनम्  
०३,१९८।०७९च्	क्षमा सत्यार्जवं शौचं शिष्टाचारनिदर्शनम्  
०३,१९८।०८०अ	सर्वभूतदयावन्तो अहिंसानिरताः सदा  
०३,१९८।०८०च्	परुषं न प्रभाषन्ते सदा सन्तो द्विजप्रियाः  
०३,१९८।०८१अ	शुभानाम् अशुभानां च कर्मणां फलसञ्चये  
०३,१९८।०८१च्	विपाकम् अभिजानन्ति ते शिष्टाः शिष्टसम्मताः  
०३,१९८।०८२अ	न्यायोपेता गुणोपेताः सर्वलोकहितैषिणः  
०३,१९८।०८२च्	सन्तः स्वर्गजितः शुक्लाः सन्निविष्टाश् च सत्पथे  
०३,१९८।०८३अ	दातारः संविभक्तारो दीनानुग्रहकारिणः  
०३,१९८।०८३च्	सर्वभूतदयावन्तस् ते शिष्टाः शिष्टसम्मताः  
०३,१९८।०८४अ	सर्वपूज्याः श्रुतधनास् तथैव च तपस्विनः  
०३,१९८।०८४च्	दाननित्याः सुखांल् लोकान् आप्नुवन्तीह च श्रियम्  
०३,१९८।०८५अ	पीडया च कलत्रस्य भृत्यानां च समाहिताः  
०३,१९८।०८५च्	अतिशक्त्या प्रयच्छन्ति सन्तः सद्भिः समागताः  
०३,१९८।०८६अ	लोकयात्रां च पश्यन्तो धर्मम् आत्महितानि च  
०३,१९८।०८६च्	एवं सन्तो वर्तमाना एधन्ते शाश्वतीः समाः  
०३,१९८।०८७अ	अहिंसा सत्यवचनम् आनृशंस्यम् अथार्जवम्  
०३,१९८।०८७च्	अद्रोहो नातिमानश् च ह्रीस् तितिक्षा दमः शमः  
०३,१९८।०८८अ	धीमन्तो धृतिमन्तश् च भूतानाम् अनुकम्पकाः  
०३,१९८।०८८च्	अकामद्वेषसंयुक्तास् ते सन्तो लोकसत्कृताः  
०३,१९८।०८९अ	त्रीण्य् एव तु पदान्य् आहुः सतां वृत्तम् अनुत्तमम्  
०३,१९८।०८९च्	न द्रुह्येच् चैव दद्याच् च सत्यं चैव सदा वदेत्  
०३,१९८।०९०अ	सर्वत्र च दयावन्तः सन्तः करुणवेदिनः  
०३,१९८।०९०च्	गच्छन्तीह सुसन्तुष्टा धर्म्यं पन्थानम् उत्तमम्  
०३,१९८।०९०ए	शिष्टाचारा महात्मानो येषां धर्मः सुनिश्चितः  
०३,१९८।०९१अ	अनसूया क्षमा शान्तिः सन्तोषः प्रियवादिता  
०३,१९८।०९१च्	कामक्रोधपरित्यागः शिष्टाचारनिषेवणम्  
०३,१९८।०९२अ	कर्मणा श्रुतसम्पन्नं सतां मार्गम् अनुत्तमम्  
०३,१९८।०९२च्	शिष्टाचारं निषेवन्ते नित्यं धर्मेष्व् अतन्द्रिताः  
०३,१९८।०९३अ	प्रज्ञाप्रासादम् आरुह्य मुह्यतो महतो जनान्  
०३,१९८।०९३च्	प्रेक्षन्तो लोकवृत्तानि विविधानि द्विजोत्तम  
०३,१९८।०९३ए	अतिपुण्यानि पापानि तानि द्विजवरोत्तम  
०३,१९८।०९४अ	एतत् ते सर्वम् आख्यातं यथाप्रज्ञं यथाश्रुतम्  
०३,१९८।०९४च्	शिष्टाचारगुणान् ब्रह्मन् पुरस्कृत्य द्विजर्षभ  
०३,१९९।००१	मार्कण्डेय उवाच  
०३,१९९।००१अ	स तु विप्रम् अथोवाच धर्मव्याधो युधिष्ठिर  
०३,१९९।००१च्	यद् अहं ह्य् आचरे कर्म घोरम् एतद् असंशयम्  
०३,१९९।००२अ	विधिस् तु बलवान् ब्रह्मन् दुस्तरं हि पुराकृतम्  
०३,१९९।००२च्	पुराकृतस्य पापस्य कर्मदोषो भवत्य् अयम्  
०३,१९९।००२ए	दोषस्यैतस्य वै ब्रह्मन् विघाते यत्नवान् अहम्  
०३,१९९।००३अ	विधिना विहिते पूर्वं निमित्तं घातको भवेत्  
०३,१९९।००३च्	निमित्तभूता हि वयं कर्मणो ऽस्य द्विजोत्तम  
०३,१९९।००४अ	येषां हतानां मांसानि विक्रीणामो वयं द्विज  
०३,१९९।००४च्	तेषाम् अपि भवेद् धर्म उपभोगेन भक्षणात्  
०३,१९९।००४ए	देवतातिथिभृत्यानां पितॄणां प्रतिपूजनात्  
०३,१९९।००५अ	ओषध्यो वीरुधश् चापि पशवो मृगपक्षिणः  
०३,१९९।००५च्	अन्नाद्यभूता लोकस्य इत्य् अपि श्रूयते श्रुतिः  
०३,१९९।००६अ	आत्ममांसप्रदानेन शिबिर् औशीनरो नृपः  
०३,१९९।००६च्	स्वर्गं सुदुर्लभं प्राप्तः क्षमावान् द्विजसत्तम  
०३,१९९।००७अ	राज्ञो महानसे पूर्वं रन्तिदेवस्य वै द्विज  
०३,१९९।००७च्	द्वे सहस्रे तु वध्येते पशूनाम् अन्वहं तदा  
०३,१९९।००७द्*१०१९_०१	अहन्य् अहनि वध्येते द्वे सहस्रे गवां तथा  
०३,१९९।००८अ	समांसं ददतो ह्य् अन्नं रन्तिदेवस्य नित्यशः  
०३,१९९।००८च्	अतुला कीर्तिर् अभवन् नृपस्य द्विजसत्तम  
०३,१९९।००८ए	चातुर्मास्येषु पशवो वध्यन्त इति नित्यशः  
०३,१९९।००९अ	अग्नयो मांसकामाश् च इत्य् अपि श्रूयते श्रुतिः  
०३,१९९।००९च्	यज्ञेषु पशवो ब्रह्मन् वध्यन्ते सततं द्विजैः  
०३,१९९।००९ए	संस्कृताः किल मन्त्रैश् च ते ऽपि स्वर्गम् अवाप्नुवन्  
०३,१९९।०१०अ	यदि नैवाग्नयो ब्रह्मन् मांसकामाभवन् पुरा  
०३,१९९।०१०च्	भक्ष्यं नैव भवेन् मांसं कस्य चिद् द्विजसत्तम  
०३,१९९।०११अ	अत्रापि विधिर् उक्तश् च मुनिभिर् मांसभक्षणे  
०३,१९९।०११च्	देवतानां पितॄणां च भुङ्क्ते दत्त्वा तु यः सदा  
०३,१९९।०११ए	यथाविधि यथाश्रद्धं न स दुष्यति भक्षणात्  
०३,१९९।०१२अ	अमांसाशी भवत्य् एवम् इत्य् अपि श्रूयते श्रुतिः  
०३,१९९।०१२च्	भार्यां गच्छन् ब्रह्मचारी ऋतौ भवति ब्राह्मणः  
०३,१९९।०१३अ	सत्यानृते विनिश्चित्य अत्रापि विधिर् उच्यते  
०३,१९९।०१३च्	सौदासेन पुरा राज्ञा मानुषा भक्षिता द्विज  
०३,१९९।०१३ए	शापाभिभूतेन भृशम् अत्र किं प्रतिभाति ते  
०३,१९९।०१४अ	स्वधर्म इति कृत्वा तु न त्यजामि द्विजोत्तम  
०३,१९९।०१४च्	पुराकृतम् इति ज्ञात्वा जीवाम्य् एतेन कर्मणा  
०३,१९९।०१५अ	स्वकर्म त्यजतो ब्रह्मन्न् अधर्म इह दृश्यते  
०३,१९९।०१५च्	स्वकर्मनिरतो यस् तु स धर्म इति निश्चयः  
०३,१९९।०१६अ	पूर्वं हि विहितं कर्म देहिनं न विमुञ्चति  
०३,१९९।०१६च्	धात्रा विधिर् अयं दृष्टो बहुधा कर्मनिर्णये  
०३,१९९।०१७अ	द्रष्टव्यं तु भवेत् प्राज्ञ क्रूरे कर्मणि वर्तता  
०३,१९९।०१७च्	कथं कर्म शुभं कुर्यां कथं मुच्ये पराभवात्  
०३,१९९।०१७ए	कर्मणस् तस्य घोरस्य बहुधा निर्णयो भवेत्  
०३,१९९।०१८अ	दाने च सत्यवाक्ये च गुरुशुश्रूषणे तथा  
०३,१९९।०१८च्	द्विजातिपूजने चाहं धर्मे च निरतः सदा  
०३,१९९।०१८ए	अतिवादातिमानाभ्यां निवृत्तो ऽस्मि द्विजोत्तम  
०३,१९९।०१९अ	कृषिं साध्व् इति मन्यन्ते तत्र हिंसा परा स्मृता  
०३,१९९।०१९च्	कर्षन्तो लाङ्गलैः पुंसो घ्नन्ति भूमिशयान् बहून्  
०३,१९९।०१९ए	जीवान् अन्यांश् च बहुशस् तत्र किं प्रतिभाति ते  
०३,१९९।०२०अ	धान्यबीजानि यान्य् आहुर् व्रीह्य् आदीनि द्विजोत्तम  
०३,१९९।०२०च्	सर्वाण्य् एतानि जीवानि तत्र किं प्रतिभाति ते  
०३,१९९।०२१अ	अध्याक्रम्य पशूंश् चापि घ्नन्ति वै भक्षयन्ति च  
०३,१९९।०२१च्	वृक्षान् अथौषधीश् चैव छिन्दन्ति पुरुषा द्विज  
०३,१९९।०२२अ	जीवा हि बहवो ब्रह्मन् वृक्षेषु च फलेषु च  
०३,१९९।०२२च्	उदके बहवश् चापि तत्र किं प्रतिभाति ते  
०३,१९९।०२३अ	सर्वं व्याप्तम् इदं ब्रह्मन् प्राणिभिः प्राणिजीवनैः  
०३,१९९।०२३च्	मत्स्या ग्रसन्ते मत्स्यांश् च तत्र किं प्रतिभाति ते  
०३,१९९।०२४अ	सत्त्वैः सत्त्वानि जीवन्ति बहुधा द्विजसत्तम  
०३,१९९।०२४च्	प्राणिनो ऽन्योन्यभक्षाश् च तत्र किं प्रतिभाति ते  
०३,१९९।०२५अ	चङ्क्रम्यमाणा जीवांश् च धरणीसंश्रितान् बहून्  
०३,१९९।०२५च्	पद्भ्यां घ्नन्ति नरा विप्र तत्र किं प्रतिभाति ते  
०३,१९९।०२६अ	उपविष्टाः शयानाश् च घ्नन्ति जीवान् अनेकशः  
०३,१९९।०२६च्	ज्ञानविज्ञानवन्तश् च तत्र किं प्रतिभाति ते  
०३,१९९।०२७अ	जीवैर् ग्रस्तम् इदं सर्वम् आकाशं पृथिवी तथा  
०३,१९९।०२७च्	अविज्ञानाच् च हिंसन्ति तत्र किं प्रतिभाति ते  
०३,१९९।०२८अ	अहिंसेति यद् उक्तं हि पुरुषैर् विस्मितैः पुरा  
०३,१९९।०२८च्	के न हिंसन्ति जीवन् वै लोके ऽस्मिन् द्विजसत्तम  
०३,१९९।०२८ए	बहु सञ्चिन्त्य इह वै नास्ति कश् चिद् अहिंसकः  
०३,१९९।०२९अ	अहिंसायां तु निरता यतयो द्विजसत्तम  
०३,१९९।०२९च्	कुर्वन्त्य् एव हि हिंसां ते यत्नाद् अल्पतरा भवेत्  
०३,१९९।०३०अ	आलक्ष्याश् चैव पुरुषाः कुले जाता महागुणाः  
०३,१९९।०३०च्	महाघोराणि कर्माणि कृत्वा लज्जन्ति वै न च  
०३,१९९।०३१अ	सुहृदः सुहृदो ऽन्यांश् च दुर्हृदश् चापि दुर्हृदः  
०३,१९९।०३१च्	सम्यक् प्रवृत्तान् पुरुषान् न सम्यग् अनुपश्यतः  
०३,१९९।०३२अ	समृद्धैश् च न नन्दन्ति बान्धवा बान्धवैर् अपि  
०३,१९९।०३२च्	गुरूंश् चैव विनिन्दन्ति मूढाः पण्डितमानिनः  
०३,१९९।०३३अ	बहु लोके विपर्यस्तं दृश्यते द्विजसत्तम  
०३,१९९।०३३च्	धर्मयुक्तम् अधर्मं च तत्र किं प्रतिभाति ते  
०३,१९९।०३४अ	वक्तुं बहुविधं शक्यं धर्माधर्मेषु कर्मसु  
०३,१९९।०३४ब्*१०२०_०१	वेदधर्माविरुद्धं यत् प्रमाणैः प्रतितं शुभम्  
०३,१९९।०३४च्	स्वकर्मनिरतो यो हि स यशः प्राप्नुयान् महत्  
०३,२००।००१	मार्कण्डेय उवाच  
०३,२००।००१अ	धर्मव्याधस् तु निपुणं पुनर् एव युधिष्ठिर  
०३,२००।००१च्	विप्रर्षभम् उवाचेदं सर्वधर्मभृतां वरः  
०३,२००।००२अ	श्रुतिप्रमाणो धर्मो हि वृद्धानाम् इति भाषितम्  
०३,२००।००२च्	सूक्ष्मा गतिर् हि धर्मस्य बहुशाखा ह्य् अनन्तिका  
०३,२००।००३अ	प्राणात्यये विवाहे च वक्तव्यम् अनृतं भवेत्  
०३,२००।००३च्	अनृतं च भवेत् सत्यं सत्यं चैवानृतं भवेत्  
०३,२००।००४अ	यद् भूतहितम् अत्यन्तं तत् सत्यम् इति धारणा  
०३,२००।००४च्	विपर्ययकृतो ऽधर्मः पश्य धर्मस्य सूक्ष्मताम्  
०३,२००।००४द्*१०२१_०१	यत् करोत्य् अशुभं कर्म पश्य धर्मस्य सूक्ष्मताम्  
०३,२००।००५अ	यत् करोत्य् अशुभं कर्म शुभं वा द्विजसत्तम  
०३,२००।००५ब्*१०२२_०१	अस्य कर्तुर् गतिं सर्वां वक्ष्यामि द्विजसत्तम  
०३,२००।००५च्	अवश्यं तत् समाप्नोति पुरुषो नात्र संशयः  
०३,२००।००६अ	विषमां च दशां प्राप्य देवान् गर्हति वै भृशम्  
०३,२००।००६च्	आत्मनः कर्मदोषाणि न विजानात्य् अपण्डितः  
०३,२००।००७अ	मूढो नैकृतिकश् चापि चपलश् च द्विजोत्तम  
०३,२००।००७च्	सुखदुःखविपर्यासो यदा समुपपद्यते  
०३,२००।००७ए	नैनं प्रज्ञा सुनीतं वा त्रायते नैव पौरुषम्  
०३,२००।००७ड़्*१०२३_०१	शुभं बध्नाति वै कर्म पुरुषः पापनिश्चयः  
०३,२००।००८अ	यो यम् इच्छेद् यथा कामं तं तं कामं समश्नुयात्  
०३,२००।००८च्	यदि स्याद् अपराधीनं पुरुषस्य क्रियाफलम्  
०३,२००।००९अ	संयताश् चापि दक्षाश् च मतिमन्तश् च मानवाः  
०३,२००।००९च्	दृश्यन्ते निष्फलाः सन्तः प्रहीणाः सर्वकर्मभिः  
०३,२००।०१०अ	भूतानाम् अपरः कश् चिद् धिंसायां सततोत्थितः  
०३,२००।०१०च्	वञ्चनायां च लोकस्य स सुखेनेह जीवति  
०३,२००।०११अ	अचेष्टमानम् आसीनं श्रीः कं चिद् उपतिष्ठति  
०३,२००।०११च्	कश् चित् कर्माणि कुर्वन् हि न प्राप्यम् अधिगच्छति  
०३,२००।०१२अ	देवान् इष्ट्वा तपस् तप्त्वा कृपणैः पुत्रगृद्धिभिः  
०३,२००।०१२च्	दशमासधृता गर्भे जायन्ते कुलपांसनाः  
०३,२००।०१३अ	अपरे धनधान्यैश् च भोगैश् च पितृसञ्चितैः  
०३,२००।०१३च्	विपुलैर् अभिजायन्ते लब्धास् तैर् एव मङ्गलैः  
०३,२००।०१३द्*१०२४_०१	न देहजा मनुष्याणां व्याधयो द्विजसत्तम  
०३,२००।०१४अ	कर्मजा हि मनुष्याणां रोगा नास्त्य् अत्र संशयः  
०३,२००।०१४च्	आधिभिश् चैव बाध्यन्ते व्याधैः क्षुद्रमृगा इव  
०३,२००।०१५अ	ते चापि कुशलैर् वैद्यैर् निपुणैः सम्भृतौषधैः  
०३,२००।०१५च्	व्याधयो विनिवार्यन्ते मृगा व्याधैर् इव द्विज  
०३,२००।०१६अ	येषाम् अस्ति च भोक्तव्यं ग्रहणीदोषपीडिताः  
०३,२००।०१६च्	न शक्नुवन्ति ते भोक्तुं पश्य धर्मभृतां वर  
०३,२००।०१७अ	अपरे बाहुबलिनः क्लिश्यन्ते बहवो जनाः  
०३,२००।०१७च्	दुःखेन चाधिगच्छन्ति भोजनं द्विजसत्तम  
०३,२००।०१८अ	इति लोकम् अनाक्रन्दं मोहशोकपरिप्लुतम्  
०३,२००।०१८च्	स्रोतसासकृद् आक्षिप्तं ह्रियमाणं बलीयसा  
०३,२००।०१९अ	न म्रियेयुर् न जीर्येयुः सर्वे स्युः सार्वकामिकाः  
०३,२००।०१९च्	नाप्रियं प्रतिपश्येयुर् वशित्वं यदि वै भवेत्  
०३,२००।०२०अ	उपर्य् उपरि लोकस्य सर्वो गन्तुं समीहते  
०३,२००।०२०च्	यतते च यथाशक्ति न च तद् वर्तते तथा  
०३,२००।०२१अ	बहवः सम्प्रदृश्यन्ते तुल्यनक्षत्रमङ्गलाः  
०३,२००।०२१च्	महच् च फलवैषम्यं दृश्यते कर्मसन्धिषु  
०३,२००।०२१द्*१०२५_०१	वहन्ति शिबिकाम् अन्ये यान्त्य् अन्ये शिबिकागताः  
०३,२००।०२२अ	न कश् चिद् ईशते ब्रह्मन् स्वयङ्ग्राहस्य सत्तम  
०३,२००।०२२च्	कर्मणां प्राकृतानां वै इह सिद्धिः प्रदृश्यते  
०३,२००।०२३अ	यथा श्रुतिर् इयं ब्रह्मञ् जीवः किल सनातनः  
०३,२००।०२३च्	शरीरम् अध्रुवं लोके सर्वेषां प्राणिनाम् इह  
०३,२००।०२४अ	वध्यमाने शरीरे तु देहनाशो भवत्य् उत  
०३,२००।०२४च्	जीवः सङ्क्रमते ऽन्यत्र कर्मबन्धनिबन्धनः  
०३,२००।०२५	ब्राह्मण उवाच  
०३,२००।०२५अ	कथं धर्मभृतां श्रेष्ठ जीवो भवति शाश्वतः  
०३,२००।०२५च्	एतद् इच्छाम्य् अहं ज्ञातुं तत्त्वेन वदतां वर  
०३,२००।०२६	व्याध उवाच  
०३,२००।०२६अ	न जीवनाशो ऽस्ति हि देहभेदे; मिथ्यैतद् आहुर् म्रियतेति मूढाः  
०३,२००।०२६च्	जीवस् तु देहान्तरितः प्रयाति; दशार्धतैवास्य शरीरभेदः  
०३,२००।०२७अ	अन्यो हि नाश्नाति कृतं हि कर्म; स एव कर्ता सुखदुःखभागी  
०३,२००।०२७च्	यत् तेन किं चिद् धि कृतं हि कर्म; तद् अश्नुते नास्ति कृतस्य नाशः  
०३,२००।०२८अ	अपुण्यशीलाश् च भवन्ति पुण्या; नरोत्तमाः पापकृतो भवन्ति  
०३,२००।०२८च्	नरो ऽनुयातस् त्व् इह कर्मभिः स्वैस्; ततः समुत्पद्यति भावितस् तैः  
०३,२००।०२९	ब्राह्मण उवाच  
०३,२००।०२९अ	कथं सम्भवते योनौ कथं वा पुण्यपापयोः  
०३,२००।०२९च्	जातीः पुण्या ह्य् अपुण्याश् च कथं गच्छति सत्तम  
०३,२००।०३०	व्याध उवाच  
०३,२००।०३०अ	गर्भाधानसमायुक्तं कर्मेदं सम्प्रदृश्यते  
०३,२००।०३०च्	समासेन तु ते क्षिप्रं प्रवक्ष्यामि द्विजोत्तम  
०३,२००।०३१अ	यथा सम्भृतसम्भारः पुनर् एव प्रजायते  
०३,२००।०३१च्	शुभकृच् छुभयोनीषु पापकृत् पापयोनिषु  
०३,२००।०३२अ	शुभैः प्रयोगैर् देवत्वं व्यामिश्रैर् मानुषो भवेत्  
०३,२००।०३२च्	मोहनीयैर् वियोनीषु त्व् अधोगामी च किल्बिषैः  
०३,२००।०३३अ	जातिमृत्युजरादुःखैः सततं समभिद्रुतः  
०३,२००।०३३च्	संसारे पच्यमानश् च दोषैर् आत्मकृतैर् नरः  
०३,२००।०३४अ	तिर्यग्योनिसहस्राणि गत्वा नरकम् एव च  
०३,२००।०३४च्	जीवाः सम्परिवर्तन्ते कर्मबन्धनिबन्धनाः  
०३,२००।०३५अ	जन्तुस् तु कर्मभिस् तैस् तैः स्वकृतैः प्रेत्य दुःखितः  
०३,२००।०३५च्	तद्दुःखप्रतिघातार्थम् अपुण्यां योनिम् अश्नुते  
०३,२००।०३६अ	ततः कर्म समादत्ते पुनर् अन्यन् नवं बहु  
०३,२००।०३६च्	पच्यते तु पुनस् तेन भुक्त्वापथ्यम् इवातुरः  
०३,२००।०३७अ	अजस्रम् एव दुःखार्तो ऽदुःखितः सुखसञ्ज्ञितः  
०३,२००।०३७च्	ततो ऽनिवृत्तबन्धत्वात् कर्मणाम् उदयाद् अपि  
०३,२००।०३७ए	परिक्रामति संसारे चक्रवद् बहुवेदनः  
०३,२००।०३८अ	स चेन् निवृत्तबन्धस् तु विशुद्धश् चापि कर्मभिः  
०३,२००।०३८ब्*१०२६_०१	तपोयोगसमारम्भं कुरुते द्विजसत्तम  
०३,२००।०३८ब्*१०२६_०२	कर्मभिर् बहुभिश् चापि लोकान् अश्नाति मानवः  
०३,२००।०३८च्	प्राप्नोति सुकृतांल् लोकान् यत्र गत्वा न शोचति  
०३,२००।०३९अ	पापं कुर्वन् पापवृत्तः पापस्यान्तं न गच्छति  
०३,२००।०३९ब्*१०२७_०१	पुण्यं कुर्वन् पुण्यवृत्तः पुण्यस्यान्तं न गच्छति  
०३,२००।०३९च्	तस्मात् पुण्यं यतेत् कर्तुं वर्जयेत च पातकम्  
०३,२००।०४०अ	अनसूयुः कृतज्ञश् च कल्याणान्य् एव सेवते  
०३,२००।०४०च्	सुखानि धर्मम् अर्थं च स्वर्गं च लभते नरः  
०३,२००।०४१अ	संस्कृतस्य हि दान्तस्य नियतस्य यतात्मनः  
०३,२००।०४१च्	प्राज्ञस्यानन्तरा वृत्तिर् इह लोके परत्र च  
०३,२००।०४२अ	सतां धर्मेण वर्तेत क्रियां शिष्टवद् आचरेत्  
०३,२००।०४२च्	असङ्क्लेशेन लोकस्य वृत्तिं लिप्सेत वै द्विज  
०३,२००।०४३अ	सन्ति ह्य् आगतविज्ञानाः शिष्टाः शास्त्रविचक्षणाः  
०३,२००।०४३च्	स्वधर्मेण क्रिया लोके कर्मणः सो ऽप्य् असङ्करः  
०३,२००।०४४अ	प्राज्ञो धर्मेण रमते धर्मं चैवोपजीवति  
०३,२००।०४४ब्*१०२८_०१	धर्मेण वृत्तिं कुरुते धर्मं चैव प्रशंसति  
०३,२००।०४४च्	तस्य धर्माद् अवाप्तेषु धनेषु द्विजसत्तम  
०३,२००।०४४ए	तस्यैव सिञ्चते मूलं गुणान् पश्यति यत्र वै  
०३,२००।०४५अ	धर्मात्मा भवति ह्य् एवं चित्तं चास्य प्रसीदति  
०३,२००।०४५च्	स मैत्रजनसन्तुष्ट इह प्रेत्य च नन्दति  
०३,२००।०४६अ	शब्दं स्पर्शं तथा रूपं गन्धान् इष्टांश् च सत्तम  
०३,२००।०४६च्	प्रभुत्वं लभते चापि धर्मस्यैतत् फलं विदुः  
०३,२००।०४७अ	धर्मस्य च फलं लब्ध्वा न तृप्यति महाद्विज  
०३,२००।०४७च्	अतृप्यमाणो निर्वेदम् आदत्ते ज्ञानचक्षुषा  
०३,२००।०४८अ	प्रज्ञाचक्षुर् नर इह दोषं नैवानुरुध्यते  
०३,२००।०४८च्	विरज्यति यथाकामं न च धर्मं विमुञ्चति  
०३,२००।०४९अ	सर्वत्यागे च यतते दृष्ट्वा लोकं क्षयात्मकम्  
०३,२००।०४९च्	ततो मोक्षे प्रयतते नानुपायाद् उपायतः  
०३,२००।०५०अ	एवं निर्वेदम् आदत्ते पापं कर्म जहाति च  
०३,२००।०५०च्	धार्मिकश् चापि भवति मोक्षं च लभते परम्  
०३,२००।०५१अ	तपो निःश्रेयसं जन्तोस् तस्य मूलं शमो दमः  
०३,२००।०५१च्	तेन सर्वान् अवाप्नोति कामान् यान् मनसेच्छति  
०३,२००।०५२अ	इन्द्रियाणां निरोधेन सत्येन च दमेन च  
०३,२००।०५२च्	ब्रह्मणः पदम् आप्नोति यत् परं द्विजसत्तम  
०३,२००।०५३	ब्राह्मण उवाच  
०३,२००।०५३अ	इन्द्रियाणि तु यान्य् आहुः कानि तानि यतव्रत  
०३,२००।०५३च्	निग्रहश् च कथं कार्यो निग्रहस्य च किं फलम्  
०३,२००।०५४अ	कथं च फलम् आप्नोति तेषां धर्मभृतां वर  
०३,२००।०५४च्	एतद् इच्छामि तत्त्वेन धर्मं ज्ञातुं सुधार्मिक  
०३,२०१।००१	मार्कण्डेय उवाच  
०३,२०१।००१अ	एवम् उक्तस् तु विप्रेण धर्मव्याधो युधिष्ठिर  
०३,२०१।००१च्	प्रत्युवाच यथा विप्रं तच् छृणुष्व नराधिप  
०३,२०१।००२	व्याध उवाच  
०३,२०१।००२अ	विज्ञानार्थं मनुष्याणां मनः पूर्वं प्रवर्तते  
०३,२०१।००२च्	तत् प्राप्य कामं भजते क्रोधं च द्विजसत्तम  
०३,२०१।००३अ	ततस् तदर्थं यतते कर्म चारभते महत्  
०३,२०१।००३च्	इष्टानां रूपगन्धानाम् अभ्यासं च निषेवते  
०३,२०१।००४अ	ततो रागः प्रभवति द्वेषश् च तदनन्तरम्  
०३,२०१।००४च्	ततो लोभः प्रभवति मोहश् च तदनन्तरम्  
०३,२०१।००५अ	तस्य लोभाभिभूतस्य रागद्वेषहतस्य च  
०३,२०१।००५च्	न धर्मे जायते बुद्धिर् व्याजाद् धर्मं करोति च  
०३,२०१।००६अ	व्याजेन चरते धर्मम् अर्थं व्याजेन रोचते  
०३,२०१।००६च्	व्याजेन सिध्यमानेषु धनेषु द्विजसत्तम  
०३,२०१।००६ए	तत्रैव रमते बुद्धिस् ततः पापं चिकीर्षति  
०३,२०१।००७अ	सुहृद्भिर् वार्यमाणश् च पण्डितैश् च द्विजोत्तम  
०३,२०१।००७च्	उत्तरं श्रुतिसम्बद्धं ब्रवीति श्रुतियोजितम्  
०३,२०१।००८अ	अधर्मस् त्रिविधस् तस्य वर्धते रागदोषतः  
०३,२०१।००८च्	पापं चिन्तयते चापि ब्रवीति च करोति च  
०३,२०१।००९अ	तस्याधर्मप्रवृत्तस्य गुणा नश्यन्ति साधवः  
०३,२०१।००९च्	एकशीलाश् च मित्रत्वं भजन्ते पापकर्मिणः  
०३,२०१।०१०अ	स तेनासुखम् आप्नोति परत्र च विहन्यते  
०३,२०१।०१०च्	पापात्मा भवति ह्य् एवं धर्मलाभं तु मे शृणु  
०३,२०१।०११अ	यस् त्व् एतान् प्रज्ञया दोषान् पूर्वम् एवानुपश्यति  
०३,२०१।०११च्	कुशलः सुखदुःखेषु साधूंश् चाप्य् उपसेवते  
०३,२०१।०११ए	तस्य साधुसमारम्भाद् बुद्धिर् धर्मेषु जायते  
०३,२०१।०१२	ब्राह्मण उवाच  
०३,२०१।०१२अ	ब्रवीषि सूनृतं धर्मं यस्य वक्ता न विद्यते  
०३,२०१।०१२च्	दिव्यप्रभावः सुमहान् ऋषिर् एव मतो ऽसि मे  
०३,२०१।०१३	व्याध उवाच  
०३,२०१।०१३अ	ब्राह्मणा वै महाभागाः पितरो ऽग्रभुजः सदा  
०३,२०१।०१३च्	तेषां सर्वात्मना कार्यं प्रियं लोके मनीषिणा  
०३,२०१।०१४अ	यत् तेषां च प्रियं तत् ते वक्ष्यामि द्विजसत्तम  
०३,२०१।०१४च्	नमस्कृत्वा ब्राह्मणेभ्यो ब्राह्मीं विद्यां निबोध मे  
०३,२०१।०१५अ	इदं विश्वं जगत् सर्वम् अजय्यं चापि सर्वशः  
०३,२०१।०१५च्	महाभूतात्मकं ब्रह्मन् नातः परतरं भवेत्  
०३,२०१।०१६अ	महाभूतानि खं वायुर् अग्निर् आपस् तथा च भूः  
०३,२०१।०१६ब्*१०२९_०१	वायुर् आकाशसंयुक्तः सर्वभूतेषु वर्तते  
०३,२०१।०१६च्	शब्दः स्पर्शश् च रूपं च रसो गन्धश् च तद्गुणाः  
०३,२०१।०१६द्*१०३०_०१	तपसा हि समाप्नोति यद् यद् एवाभिवाञ्छितम्  
०३,२०१।०१६द्*१०३१_०१	तद् इन्द्रियाणि संयम्य तपो भवति नान्यथा  
०३,२०१।०१७अ	तेषाम् अपि गुणाः सर्वे गुणवृत्तिः परस्परम्  
०३,२०१।०१७च्	पूर्वपूर्वगुणाः सर्वे क्रमशो गुणिषु त्रिषु  
०३,२०१।०१८अ	षष्ठस् तु चेतना नाम मन इत्य् अभिधीयते  
०३,२०१।०१८च्	सप्तमी तु भवेद् बुद्धिर् अहङ्कारस् ततः परम्  
०३,२०१।०१९अ	इन्द्रियाणि च पञ्चैव रजः सत्त्वं तमस् तथा  
०३,२०१।०१९च्	इत्य् एष सप्तदशको राशिर् अव्यक्तसञ्ज्ञकः  
०३,२०१।०२०अ	सर्वैर् इहेन्द्रियार्थैस् तु व्यक्ताव्यक्तैः सुसंवृतः  
०३,२०१।०२०च्	चतुर्विंशक इत्य् एष व्यक्ताव्यक्तमयो गुणः  
०३,२०१।०२०ए	एतत् ते सर्वम् आख्यातं किं भूयो श्रोतुम् इच्छसि  
०३,२०२।००१	मार्कण्डेय उवाच  
०३,२०२।००१अ	एवम् उक्तः स विप्रस् तु धर्मव्याधेन भारत  
०३,२०२।००१च्	कथाम् अकथयद् भूयो मनसः प्रीतिवर्धनीम्  
०३,२०२।००२	ब्राह्मण  
०३,२०२।००२अ	महाभूतानि यान्य् आहुः पञ्च धर्मविदां वर  
०३,२०२।००२च्	एकैकस्य गुणान् सम्यक् पञ्चानाम् अपि मे वद  
०३,२०२।००३	व्याध उवाच  
०३,२०२।००३अ	भूमिर् आपस् तथा ज्योतिर् वायुर् आकाशम् एव च  
०३,२०२।००३च्	गुणोत्तराणि सर्वाणि तेषां वक्ष्यामि ते गुणान्  
०३,२०२।००४अ	भूमिः पञ्चगुणा ब्रह्मन्न् उदकं च चतुर्गुणम्  
०३,२०२।००४च्	गुणास् त्रयस् तेजसि च त्रयश् चाकाशवातयोः  
०३,२०२।००५अ	शब्दः स्पर्शश् च रूपं च रसो गन्धश् च पञ्चमः  
०३,२०२।००५च्	एते गुणाः पञ्च भूमेः सर्वेभ्यो गुणवत्तराः  
०३,२०२।००६अ	शब्दः स्पर्शश् च रूपं च रसश् चापि द्विजोत्तम  
०३,२०२।००६च्	अपाम् एते गुणा ब्रह्मन् कीर्तितास् तव सुव्रत  
०३,२०२।००७अ	शब्दः स्पर्शश् च रूपं च तेजसो ऽथ गुणास् त्रयः  
०३,२०२।००७च्	शब्दः स्पर्शश् च वायौ तु शब्द आकाश एव च  
०३,२०२।००८अ	एते पञ्चदश ब्रह्मन् गुणा भूतेषु पञ्चसु  
०३,२०२।००८च्	वर्तन्ते सर्वभूतेषु येषु लोकाः प्रतिष्ठिताः  
०३,२०२।००८ए	अन्योन्यं नातिवर्तन्ते सम्पच् च भवति द्विज  
०३,२०२।००९अ	यदा तु विषमीभावम् आचरन्ति चराचराः  
०३,२०२।००९च्	तदा देही देहम् अन्यं व्यतिरोहति कालतः  
०३,२०२।०१०अ	आनुपूर्व्या विनश्यन्ति जायन्ते चानुपूर्वशः  
०३,२०२।०१०च्	तत्र तत्र हि दृश्यन्ते धातवः पाञ्चभौतिकाः  
०३,२०२।०१०ए	यैर् आवृतम् इदं सर्वं जगत् स्थावरजङ्गमम्  
०३,२०२।०११अ	इन्द्रियैः सृज्यते यद् यत् तत् तद् व्यक्तम् इति स्मृतम्  
०३,२०२।०११च्	अव्यक्तम् इति विज्ञेयं लिङ्गग्राह्यम् अतीन्द्रियम्  
०३,२०२।०१२अ	यथास्वं ग्राहकान्य् एषां शब्दादीनाम् इमानि तु  
०३,२०२।०१२च्	इन्द्रियाणि यदा देही धारयन्न् इह तप्यते  
०३,२०२।०१३अ	लोके विततम् आत्मानं लोकं चात्मनि पश्यति  
०३,२०२।०१३च्	परावरज्ञः सक्तः सन् सर्वभूतानि पश्यति  
०३,२०२।०१४अ	पश्यतः सर्वभूतानि सर्वावस्थासु सर्वदा  
०३,२०२।०१४च्	ब्रह्मभूतस्य संयोगो नाशुभेनोपपद्यते  
०३,२०२।०१५अ	ज्ञानमूलात्मकं क्लेशम् अतिवृत्तस्य मोहजम्  
०३,२०२।०१५च्	लोको बुद्धिप्रकाशेन ज्ञेयमार्गेण दृश्यते  
०३,२०२।०१६अ	अनादिनिधनं जन्तुम् आत्मयोनिं सदाव्ययम्  
०३,२०२।०१६च्	अनौपम्यम् अमूर्तं च भगवान् आह बुद्धिमान्  
०३,२०२।०१६ए	तपोमूलम् इदं सर्वं यन् मां विप्रानुपृच्छसि  
०३,२०२।०१७अ	इन्द्रियाण्य् एव तत् सर्वं यत् स्वर्गनरकाव् उभौ  
०३,२०२।०१७च्	निगृहीतविसृष्टानि स्वर्गाय नरकाय च  
०३,२०२।०१८अ	एष योगविधिः कृत्स्नो यावद् इन्द्रियधारणम्  
०३,२०२।०१८च्	एतन् मूलं हि तपसः कृत्स्नस्य नरकस्य च  
०३,२०२।०१९अ	इन्द्रियाणां प्रसङ्गेन दोषम् ऋच्छत्य् असंशयम्  
०३,२०२।०१९च्	सन्नियम्य तु तान्य् एव ततः सिद्धिम् अवाप्नुते  
०३,२०२।०२०अ	षण्णाम् आत्मनि नित्यानाम् ऐश्वर्यं यो ऽधिगच्छति  
०३,२०२।०२०च्	न स पापैः कुतो ऽनर्थैर् युज्यते विजितेन्द्रियः  
०३,२०२।०२१अ	रथः शरीरं पुरुषस्य दृष्टम्; आत्मा नियन्तेन्द्रियाण्य् आहुर् अश्वान्  
०३,२०२।०२१च्	तैर् अप्रमत्तः कुशली सदश्वैर्; दान्तैः सुखं याति रथीव धीरः  
०३,२०२।०२२अ	षण्णाम् आत्मनि नित्यानाम् इन्द्रियाणां प्रमाथिनाम्  
०३,२०२।०२२च्	यो धीरो धारयेद् रश्मीन् स स्यात् परमसारथिः  
०३,२०२।०२३अ	इन्द्रियाणां प्रसृष्टानां हयानाम् इव वर्त्मसु  
०३,२०२।०२३च्	धृतिं कुर्वीत सारथ्ये धृत्या तानि जयेद् ध्रुवम्  
०३,२०२।०२४अ	इन्द्रियाणां हि चरतां यन् मनो ऽनुविधीयते  
०३,२०२।०२४च्	तद् अस्य हरते बुद्धिं नावं वायुर् इवाम्भसि  
०३,२०२।०२५अ	येषु विप्रतिपद्यन्ते षट्सु मोहात् फलागमे  
०३,२०२।०२५च्	तेष्व् अध्यवसिताध्यायी विन्दते ध्यानजं फलम्  
०३,२०३।००१	मार्कण्डेय उवाच  
०३,२०३।००१अ	एवं तु सूक्ष्मे कथिते धर्मव्याधेन भारत  
०३,२०३।००१च्	ब्राह्मणः स पुनः सूक्ष्मं पप्रच्छ सुसमाहितः  
०३,२०३।००२	ब्राह्मण उवाच  
०३,२०३।००२अ	सत्त्वस्य रजसश् चैव तमसश् च यथातथम्  
०३,२०३।००२च्	गुणांस् तत्त्वेन मे ब्रूहि यथावद् इह पृच्छतः  
०३,२०३।००३	व्याध उवाच  
०३,२०३।००३अ	हन्त ते कथयिष्यामि यन् मां त्वं परिपृच्छसि  
०३,२०३।००३च्	एषां गुणान् पृथक्त्वेन निबोध गदतो मम  
०३,२०३।००४अ	मोहात्मकं तमस् तेषां रज एषां प्रवर्तकम्  
०३,२०३।००४च्	प्रकाशबहुलत्वाच् च सत्त्वं ज्याय इहोच्यते  
०३,२०३।००५अ	अविद्याबहुलो मूढः स्वप्नशीलो विचेतनः  
०३,२०३।००५च्	दुर्दृशीकस् तमोध्वस्तः सक्रोधस् तामसो ऽलसः  
०३,२०३।००६अ	प्रवृत्तवाक्यो मन्त्री च यो ऽनुराग्य् अभ्यसूयकः  
०३,२०३।००६च्	विवित्समानो विप्रर्षे स्तब्धो मानी स राजसः  
०३,२०३।००७अ	प्रकाशबहुलो धीरो निर्विवित्सो ऽनसूयकः  
०३,२०३।००७च्	अक्रोधनो नरो धीमान् दान्तश् चैव स सात्त्विकः  
०३,२०३।००८अ	सात्त्विकस् त्व् अथ सम्बुद्धो लोकवृत्तेन क्लिश्यते  
०३,२०३।००८च्	यदा बुध्यति बोद्धव्यं लोकवृत्तं जुगुप्सते  
०३,२०३।००९अ	वैराग्यस्य हि रूपं तु पूर्वम् एव प्रवर्तते  
०३,२०३।००९च्	मृदुर् भवत्य् अहङ्कारः प्रसीदत्य् आर्जवं च यत्  
०३,२०३।०१०अ	ततो ऽस्य सर्वद्वन्द्वानि प्रशाम्यन्ति परस्परम्  
०३,२०३।०१०च्	न चास्य संयमो नाम क्व चिद् भवति कश् चन  
०३,२०३।०११अ	शूद्रयोनौ हि जातस्य सद्गुणान् उपतिष्ठतः  
०३,२०३।०११च्	वैश्यत्वं भवति ब्रह्मन् क्षत्रियत्वं तथैव च  
०३,२०३।०१२अ	आर्जवे वर्तमानस्य ब्राह्मण्यम् अभिजायते  
०३,२०३।०१२च्	गुणास् ते कीर्तिताः सर्वे किं भूयः श्रोतुम् इच्छसि  
०३,२०३।०१३	ब्राह्मण उवाच  
०३,२०३।०१३अ	पार्थिवं धातुम् आसाद्य शारीरो ऽग्निः कथं भवेत्  
०३,२०३।०१३च्	अवकाशविशेषेण कथं वर्तयते ऽनिलः  
०३,२०३।०१४	मार्कण्डेय उवाच  
०३,२०३।०१४अ	प्रश्नम् एतं समुद्दिष्टं ब्राह्मणेन युधिष्ठिर  
०३,२०३।०१४च्	व्याधः स कथयाम् आस ब्राह्मणाय महात्मने  
०३,२०३।०१५	व्याध उवाच  
०३,२०३।०१५अ	मूर्धानम् आश्रितो वह्निः शरीरं परिपालयन्  
०३,२०३।०१५च्	प्राणो मूर्धनि चाग्नौ च वर्तमानो विचेष्टते  
०३,२०३।०१५ए	भूतं भव्यं भविष्यच् च सर्वं प्राणे प्रतिष्ठितम्  
०३,२०३।०१६अ	श्रेष्ठं तद् एव भूतानां ब्रह्मज्योतिर् उपास्महे  
०३,२०३।०१६च्	स जन्तुः सर्वभूतात्मा पुरुषः स सनातनः  
०३,२०३।०१६ए	मनो बुद्धिर् अहङ्कारो भूतानां विषयश् च सः  
०३,२०३।०१६ड़्*१०३२_०१	शरीरमध्ये नाभिः स्यान् नाभ्याम् अग्निः प्रतिष्ठितः  
०३,२०३।०१६ड़्*१०३३_०१	अव्यक्तं सत्त्वसञ्ज्ञं च जीवः कालः स चैव हि  
०३,२०३।०१६ड़्*१०३३_०२	प्रकृतिः पुरुषश् चैव प्राण एव द्विजोत्तम  
०३,२०३।०१६ड़्*१०३३_०३	जागर्ति स्वप्नकाले च स्वप्ने स्वप्नायते च सः  
०३,२०३।०१६ड़्*१०३३_०४	जाग्रत्सु बलम् आधत्ते चेष्टत्सु चेष्टयत्य् अपि  
०३,२०३।०१६ड़्*१०३३_०५	तस्मिन् निरुद्धे विप्रेन्द्र मृत इत्य् अभिधीयते  
०३,२०३।०१६ड़्*१०३३_०६	त्यक्त्वा शरीरं भूतात्मा पुनर् अन्यत् प्रपद्यते  
०३,२०३।०१७अ	एवं त्व् इह स सर्वत्र प्राणेन परिपाल्यते  
०३,२०३।०१७च्	पृष्ठतस् तु समानेन स्वां स्वां गतिम् उपाश्रितः  
०३,२०३।०१८अ	बस्तिमूले गुदे चैव पावकः समुपाश्रितः  
०३,२०३।०१८च्	वहन् मूत्रं पुरीषं चाप्य् अपानः परिवर्तते  
०३,२०३।०१९अ	प्रयत्ने कर्मणि बले य एकस् त्रिषु वर्तते  
०३,२०३।०१९च्	उदान इति तं प्राहुर् अध्यात्मविदुषो जनाः  
०३,२०३।०२०अ	सन्धौ सन्धौ सन्निविष्टः सर्वेष्व् अपि तथानिलः  
०३,२०३।०२०च्	शरीरेषु मनुष्याणां व्यान इत्य् उपदिष्यते  
०३,२०३।०२०द्*१०३४_०१	त्वङ्मांसमेदोमज्जास्थिरसरक्ताश् च धातवः  
०३,२०३।०२१अ	धातुष्व् अग्निस् तु विततः स तु वायुसमीरितः  
०३,२०३।०२१च्	रसान् धातूंश् च दोषांश् च वर्तयन् परिधावति  
०३,२०३।०२२अ	प्राणानां सन्निपातात् तु सन्निपातः प्रजायते  
०३,२०३।०२२च्	ऊष्मा चाग्निर् इति ज्ञेयो यो ऽन्नं पचति देहिनाम्  
०३,२०३।०२३अ	अपानोदानयोर् मध्ये प्राणव्यानौ समाहितौ  
०३,२०३।०२३च्	समन्वितस् त्व् अधिष्ठानं सम्यक् पचति पावकः  
०३,२०३।०२४अ	तस्यापि पायुपर्यन्तस् तथा स्याद् गुदसञ्ज्ञितः  
०३,२०३।०२४च्	स्रोतांसि तस्माज् जायन्ते सर्वप्राणेषु देहिनाम्  
०३,२०३।०२५अ	अग्निवेगवहः प्राणो गुदान्ते प्रतिहन्यते  
०३,२०३।०२५च्	स ऊर्ध्वम् आगम्य पुनः समुत्क्षिपति पावकम्  
०३,२०३।०२६अ	पक्वाशयस् त्व् अधो नाभ्या ऊर्ध्वम् आमाशयः स्थितः  
०३,२०३।०२६च्	नाभिमध्ये शरीरस्य प्राणाः सर्वे प्रतिष्ठिताः  
०३,२०३।०२७अ	प्रवृत्ता हृदयात् सर्वास् तिर्यग् ऊर्ध्वम् अधस् तथा  
०३,२०३।०२७च्	वहन्त्य् अन्नरसान् नाड्यो दश प्राणप्रचोदिताः  
०३,२०३।०२८अ	योगिनाम् एष मार्गस् तु येन गच्छन्ति तत्परम्  
०३,२०३।०२८च्	जितक्लमासना धीरा मूर्धन्य् आत्मानम् आदधुः  
०३,२०३।०२८ए	एवं सर्वेषु विततौ प्राणापानौ हि देहिषु  
०३,२०३।०२८ड़्*१०३५_०१	ताव् अग्निसहितौ ब्रह्मन् विद्धि वै प्राणम् आत्मनि  
०३,२०३।०२९अ	एकादशविकारात्मा कलासम्भारसम्भृतः  
०३,२०३।०२९च्	मूर्तिमन्तं हि तं विद्धि नित्यं कर्मजितात्मकम्  
०३,२०३।०३०अ	तस्मिन् यः संस्थितो ह्य् अग्निर् नित्यं स्थाल्याम् इवाहितः  
०३,२०३।०३०च्	आत्मानं तं विजानीहि नित्यं योगजितात्मकम्  
०३,२०३।०३१अ	देवो यः संस्थितस् तस्मिन्न् अब्बिन्दुर् इव पुष्करे  
०३,२०३।०३१च्	क्षेत्रज्ञं तं विजानीहि नित्यं त्यागजितात्मकम्  
०३,२०३।०३२अ	जीवात्मकानि जानीहि रजः सत्त्वं तमस् तथा  
०३,२०३।०३२च्	जीवम् आत्मगुणं विद्धि तथात्मानं परात्मकम्  
०३,२०३।०३३अ	सचेतनं जीवगुणं वदन्ति; स चेष्टते चेष्टयते च सर्वम्  
०३,२०३।०३३च्	ततः परं क्षेत्रविदो वदन्ति; प्राकल्पयद् यो भुवनानि सप्त  
०३,२०३।०३४अ	एवं सर्वेषु भूतेषु भूतात्मा न प्रकाशते  
०३,२०३।०३४च्	दृश्यते त्व् अग्र्यया बुद्ध्या सूक्ष्मया ज्ञानवेदिभिः  
०३,२०३।०३५अ	चित्तस्य हि प्रसादेन हन्ति कर्म शुभाशुभम्  
०३,२०३।०३५च्	प्रसन्नात्मात्मनि स्थित्वा सुखम् आनन्त्यम् अश्नुते  
०३,२०३।०३६अ	लक्षणं तु प्रसादस्य यथा तृप्तः सुखं स्वपेत्  
०३,२०३।०३६ब्*१०३६_०१	सुखदुःखे हि सन्त्यज्य निर्द्वन्द्वो निष्परिग्रहः  
०३,२०३।०३६च्	निवाते वा यथा दीपो दीप्येत् कुशलदीपितः  
०३,२०३।०३७अ	पूर्वरात्रे परे चैव युञ्जानः सततं मनः  
०३,२०३।०३७च्	लघ्वाहारो विशुद्धात्मा पश्यन्न् आत्मानम् आत्मनि  
०३,२०३।०३८अ	प्रदीप्तेनेव दीपेन मनोदीपेन पश्यति  
०३,२०३।०३८च्	दृष्ट्वात्मानं निरात्मानं तदा स तु विमुच्यते  
०३,२०३।०३९अ	सर्वोपायैस् तु लोभस्य क्रोधस्य च विनिग्रहः  
०३,२०३।०३९च्	एतत् पवित्रं यज्ञानां तपो वै सङ्क्रमो मतः  
०३,२०३।०४०अ	नित्यं क्रोधात् तपो रक्षेच् छ्रियं रक्षेत मत्सरात्  
०३,२०३।०४०च्	विद्यां मानापमानाभ्याम् आत्मानं तु प्रमादतः  
०३,२०३।०४१अ	आनृशंस्यं परो धर्मः क्षमा च परमं बलम्  
०३,२०३।०४१च्	आत्मज्ञानं परं ज्ञानं परं सत्यव्रतं व्रतम्  
०३,२०३।०४२अ	सत्यस्य वचनं श्रेयः सत्यं ज्ञानं हितं भवेत्  
०३,२०३।०४२च्	यद् भूतहितम् अत्यन्तं तद् वै सत्यं परं मतम्  
०३,२०३।०४३अ	यस्य सर्वे समारम्भाः निराशीर्बन्धनाः सदा  
०३,२०३।०४३च्	त्यागे यस्य हुतं सर्वं स त्यागी स च बुद्धिमान्  
०३,२०३।०४४अ	यतो न गुरुर् अप्य् एनं च्यावयेद् उपपादयन्  
०३,२०३।०४४च्	तं विद्याद् ब्रह्मणो योगं वियोगं योगसञ्ज्ञितम्  
०३,२०३।०४५अ	न हिंस्यात् सर्वभूतानि मैत्रायणगतश् चरेत्  
०३,२०३।०४५च्	नेदं जीवितम् आसाद्य वैरं कुर्वीत केन चित्  
०३,२०३।०४६अ	आकिञ्चन्यं सुसन्तोषो निराशित्वम् अचापलम्  
०३,२०३।०४६च्	एतद् एव परं ज्ञानं सदात्मज्ञानम् उत्तमम्  
०३,२०३।०४७अ	परिग्रहं परित्यज्य भव बुद्ध्या यतव्रतः  
०३,२०३।०४७च्	अशोकं स्थानम् आतिष्ठेन् निश्चलं प्रेत्य चेह च  
०३,२०३।०४७द्*१०३७_०१	बाह्यस्पर्शेषु सक्तात्मा विन्दत्य् आत्मनि यत् सुखम्  
०३,२०३।०४७द्*१०३७_०२	तद् ब्रह्मयोगयुक्ता[त्मा] सुखम् अ[क्षय्यम् अ]श्नुते  
०३,२०३।०४८अ	तपोनित्येन दान्तेन मुनिना संयतात्मना  
०३,२०३।०४८च्	अजितं जेतुकामेन भाव्यं सङ्गेष्व् असङ्गिना  
०३,२०३।०४९अ	गुणागुणम् अनासङ्गम् एककार्यम् अनन्तरम्  
०३,२०३।०४९च्	एतद् ब्राह्मण ते वृत्तम् आहुर् एकपदं सुखम्  
०३,२०३।०५०अ	परित्यजति यो दुःखं सुखं चाप्य् उभयं नरः  
०३,२०३।०५०च्	ब्रह्म प्राप्नोति सो ऽत्यन्तम् असङ्गेन च गच्छति  
०३,२०३।०५१अ	यथाश्रुतम् इदं सर्वं समासेन द्विजोत्तम  
०३,२०३।०५१च्	एतत् ते सर्वम् आख्यातं किं भूयः श्रोतुम् इच्छसि  
०३,२०४।००१	मार्कण्डेय उवाच  
०३,२०४।००१अ	एवं सङ्कथिते कृत्स्ने मोक्षधर्मे युधिष्ठिर  
०३,२०४।००१च्	दृढं प्रीतमना विप्रो धर्मव्याधम् उवाच ह  
०३,२०४।००२अ	न्याययुक्तम् इदं सर्वं भवता परिकीर्तितम्  
०३,२०४।००२च्	न ते ऽस्त्य् अविदितं किं चिद् धर्मेष्व् इह हि दृश्यते  
०३,२०४।००३	व्याध उवाच  
०३,२०४।००३अ	प्रत्यक्षं मम यो धर्मस् तं पश्य द्विजसत्तम  
०३,२०४।००३च्	येन सिद्धिर् इयं प्राप्ता मया ब्राह्मणपुङ्गव  
०३,२०४।००४अ	उत्तिष्ठ भगवन् क्षिप्रं प्रविश्याभ्यन्तरं गृहम्  
०३,२०४।००४च्	द्रष्टुम् अर्हसि धर्मज्ञ मातरं पितरं च मे  
०३,२०४।००४द्*१०३८_०१	तस्य व्याधस्य पितरौ ब्राह्मणः सन्ददर्श ह  
०३,२०४।००५	मार्कण्डेय उवाच  
०३,२०४।००५अ	इत्य् उक्तः स प्रविश्याथ ददर्श परमार्चितम्  
०३,२०४।००५च्	सौधं हृद्यं चतुःशालम् अतीव च मनोहरम्  
०३,२०४।००६अ	देवतागृहसङ्काशं दैवतैश् च सुपूजितम्  
०३,२०४।००६च्	शयनासनसम्बाधं गन्धैश् च परमैर् युतम्  
०३,२०४।००७अ	तत्र शुक्लाम्बरधरौ पितराव् अस्य पूजितौ  
०३,२०४।००७च्	कृताहारौ सुतुष्टौ ताव् उपविष्टौ वरासने  
०३,२०४।००७ए	धर्मव्याधस् तु तौ दृष्ट्वा पादेषु शिरसापतत्  
०३,२०४।००८	वृद्धाव् ऊचतुः  
०३,२०४।००८अ	उत्तिष्ठोत्तिष्ठ धर्मज्ञ धर्मस् त्वाम् अभिरक्षतु  
०३,२०४।००८च्	प्रीतौ स्वस् तव शौचेन दीर्घम् आयुर् अवाप्नुहि  
०३,२०४।००८द्*१०३९_०१	गतिम् इष्टां तथा ज्ञानम् एवं च परवान् भव  
०३,२०४।००८ए	सत्पुत्रेण त्वया पुत्र नित्यकालं सुपूजितौ  
०३,२०४।००८ड़्*१०४०_०१	सुखम् आवां वसावो ऽत्र देवलोकगताव् इव  
०३,२०४।००९अ	न ते ऽन्यद् दैवतं किं चिद् दैवतेष्व् अपि वर्तते  
०३,२०४।००९च्	प्रयतत्वाद् द्विजातीनां दमेनासि समन्वितः  
०३,२०४।०१०अ	पितुः पितामहा ये च तथैव प्रपितामहाः  
०३,२०४।०१०च्	प्रीतास् ते सततं पुत्र दमेनावां च पूजया  
०३,२०४।०११अ	मनसा कर्मणा वाचा शुश्रूषा नैव हीयते  
०३,२०४।०११च्	न चान्या वितथा बुद्धिर् दृश्यते साम्प्रतं तव  
०३,२०४।०१२अ	जामदग्न्येन रामेण यथा वृद्धौ सुपूजितौ  
०३,२०४।०१२च्	तथा त्वया कृतं सर्वं तद्विशिष्टं च पुत्रक  
०३,२०४।०१३	मार्कण्डेय उवाच  
०३,२०४।०१३अ	ततस् तं ब्राह्मणं ताभ्यां धर्मव्याधो न्यवेदयत्  
०३,२०४।०१३च्	तौ स्वागतेन तं विप्रम् अर्चयाम् आसतुस् तदा  
०३,२०४।०१४अ	प्रतिगृह्य च तां पूजां द्विजः पप्रच्छ ताव् उभौ  
०३,२०४।०१४च्	सपुत्राभ्यां सभृत्याभ्यां कच्चिद् वां कुशलं गृहे  
०३,२०४।०१४ए	अनामयं च वां कच्चित् सदैवेह शरीरयोः  
०३,२०४।०१५	वृद्धाव् ऊचतुः  
०३,२०४।०१५अ	कुशलं नो गृहे विप्र भृत्यवर्गे च सर्वशः  
०३,२०४।०१५च्	कच्चित् त्वम् अप्य् अविघ्नेन सम्प्राप्तो भगवन्न् इह  
०३,२०४।०१६	मार्कण्डेय उवाच  
०३,२०४।०१६अ	बाढम् इत्य् एव तौ विप्रः प्रत्युवाच मुदान्वितः  
०३,२०४।०१६च्	धर्मव्याधस् तु तं विप्रम् अर्थवद् वाक्यम् अब्रवीत्  
०३,२०४।०१७अ	पिता माता च भगवन्न् एतौ मे दैवतं परम्  
०३,२०४।०१७च्	यद् दैवतेभ्यः कर्तव्यं तद् एताभ्यां करोम्य् अहम्  
०३,२०४।०१८अ	त्रयस्त्रिंशद् यथा देवाः सर्वे शक्रपुरोगमाः  
०३,२०४।०१८च्	सम्पूज्याः सर्वलोकस्य तथा वृद्धाव् इमौ मम  
०३,२०४।०१९अ	उपहारान् आहरन्तो देवतानां यथा द्विजाः  
०३,२०४।०१९च्	कुर्वते तद्वद् एताभ्यां करोम्य् अहम् अतन्द्रितः  
०३,२०४।०२०अ	एतौ मे परमं ब्रह्मन् पिता माता च दैवतम्  
०३,२०४।०२०च्	एतौ पुष्पैः फलै रत्नैस् तोषयामि सदा द्विज  
०३,२०४।०२१अ	एताव् एवाग्नयो मह्यं यान् वदन्ति मनीषिणः  
०३,२०४।०२१च्	यज्ञा वेदाश् च चत्वारः सर्वम् एतौ मम द्विज  
०३,२०४।०२२अ	एतदर्थं मम प्राणा भार्या पुत्राः सुहृज्जनाः  
०३,२०४।०२२च्	सपुत्रदारः शुश्रूषां नित्यम् एव करोम्य् अहम्  
०३,२०४।०२३अ	स्वयं च स्नापयाम्य् एतौ तथा पादौ प्रधावये  
०३,२०४।०२३च्	आहारं सम्प्रयच्छामि स्वयं च द्विजसत्तम  
०३,२०४।०२४अ	अनुकूलाः कथा वच्मि विप्रियं परिवर्जयन्  
०३,२०४।०२४च्	अधर्मेणापि संयुक्तं प्रियम् आभ्यां करोम्य् अहम्  
०३,२०४।०२५अ	धर्मम् एव गुरुं ज्ञात्वा करोमि द्विजसत्तम  
०३,२०४।०२५च्	अतन्द्रितः सदा विप्र शुश्रूषां वै करोम्य् अहम्  
०३,२०४।०२६अ	पञ्चैव गुरवो ब्रह्मन् पुरुषस्य बुभूषतः  
०३,२०४।०२६च्	पिता माताग्निर् आत्मा च गुरुश् च द्विजसत्तम  
०३,२०४।०२७अ	एतेषु यस् तु वर्तेत सम्यग् एव द्विजोत्तम  
०३,२०४।०२७च्	भवेयुर् अग्नयस् तस्य परिचीर्णास् तु नित्यशः  
०३,२०४।०२७ए	गार्हस्थ्ये वर्तमानस्य धर्म एष सनातनः  
०३,२०४।०२७ड़्*१०४१_०१	कथितस् ते मया विप्र किं भूयः श्रोतुम् इच्छसि  
०३,२०५।००१	मार्कण्डेय उवाच  
०३,२०५।००१अ	गुरू निवेद्य विप्राय तौ मातापितराव् उभौ  
०३,२०५।००१च्	पुनर् एव स धर्मात्मा व्याधो ब्राह्मणम् अब्रवीत्  
०३,२०५।००२अ	प्रवृत्तचक्षुर् जातो ऽस्मि सम्पश्य तपसो बलम्  
०३,२०५।००२च्	यदर्थम् उक्तो ऽसि तया गच्छस्व मिथिलाम् इति  
०३,२०५।००३अ	पतिशुश्रूषपरया दान्तया सत्यशीलया  
०३,२०५।००३च्	मिथिलायां वसन् व्याधः स ते धर्मान् प्रवक्ष्यति  
०३,२०५।००४	ब्राह्मण उवाच  
०३,२०५।००४अ	पतिव्रतायाः सत्यायाः शीलाढ्याया यतव्रत  
०३,२०५।००४च्	संस्मृत्य वाक्यं धर्मज्ञ गुणवान् असि मे मतः  
०३,२०५।००५	व्याध उवाच  
०३,२०५।००५अ	यत् तदा त्वं द्विजश्रेष्ठ तयोक्तो मां प्रति प्रभो  
०३,२०५।००५च्	दृष्टम् एतत् तया सम्यग् एकपत्न्या न संशयः  
०३,२०५।००६अ	त्वदनुग्रहबुद्ध्या तु विप्रैतद् दर्शितं मया  
०३,२०५।००६च्	वाक्यं च शृणु मे तात यत् ते वक्ष्ये हितं द्विज  
०३,२०५।००७अ	त्वया विनिकृता माता पिता च द्विजसत्तम  
०३,२०५।००७च्	अनिसृष्टो ऽसि निष्क्रान्तो गृहात् ताभ्याम् अनिन्दित  
०३,२०५।००७ए	वेदोच्चारणकार्यार्थम् अयुक्तं तत् त्वया कृतम्  
०३,२०५।००८अ	तव शोकेन वृद्धौ ताव् अन्धौ जातौ तपस्विनौ  
०३,२०५।००८च्	तौ प्रसादयितुं गच्छ मा त्वा धर्मो ऽत्यगान् महान्  
०३,२०५।००९अ	तपस्वी त्वं महात्मा च धर्मे च निरतः सदा  
०३,२०५।००९च्	सर्वम् एतद् अपार्थं ते क्षिप्रं तौ सम्प्रसादय  
०३,२०५।००९द्*१०४२_०१	तौ प्रसाद्य द्विजश्रेष्ठ यच् छ्रेयस् तद् अवाप्स्यसि  
०३,२०५।०१०अ	श्रद्दधस्व मम ब्रह्मन् नान्यथा कर्तुम् अर्हसि  
०३,२०५।०१०च्	गम्यताम् अद्य विप्रर्षे श्रेयस् ते कथयाम्य् अहम्  
०३,२०५।०११	ब्राह्मण उवाच  
०३,२०५।०११अ	यद् एतद् उक्तं भवता सर्वं सत्यम् असंशयम्  
०३,२०५।०११च्	प्रीतो ऽस्मि तव धर्मज्ञ साध्वाचार गुणान्वित  
०३,२०५।०१२	व्याध उवाच  
०३,२०५।०१२अ	दैवतप्रतिमो हि त्वं यस् त्वं धर्मम् अनुव्रतः  
०३,२०५।०१२च्	पुराणं शाश्वतं दिव्यं दुष्प्रापम् अकृतात्मभिः  
०३,२०५।०१२द्*१०४३_०१	मातापित्रोः सकाशं हि गत्वा त्वं द्विजसत्तम  
०३,२०५।०१३अ	अतन्द्रितः कुरु क्षिप्रं मातापित्रोर् हि पूजनम्  
०३,२०५।०१३च्	अतः परम् अहं धर्मं नान्यं पश्यामि कं चन  
०३,२०५।०१४	ब्राह्मण उवाच  
०३,२०५।०१४अ	इहाहम् आगतो दिष्ट्या दिष्ट्या मे सङ्गतं त्वया  
०३,२०५।०१४च्	ईदृशा दुर्लभा लोके नरा धर्मप्रदर्शकाः  
०३,२०५।०१५अ	एको नरसहस्रेषु धर्मविद् विद्यते न वा  
०३,२०५।०१५च्	प्रीतो ऽस्मि तव सत्येन भद्रं ते पुरुषोत्तम  
०३,२०५।०१६अ	पतमानो हि नरके भवतास्मि समुद्धृतः  
०३,२०५।०१६च्	भवितव्यम् अथैवं च यद् दृष्टो ऽसि मयानघ  
०३,२०५।०१७अ	राजा ययातिर् दौहित्रैः पतितस् तारितो यथा  
०३,२०५।०१७च्	सद्भिः पुरुषशार्दूल तथाहं भवता त्व् इह  
०३,२०५।०१८अ	मातापितृभ्यां शुश्रूषां करिष्ये वचनात् तव  
०३,२०५।०१८च्	नाकृतात्मा वेदयति धर्माधर्मविनिश्चयम्  
०३,२०५।०१९अ	दुर्ज्ञेयः शाश्वतो धर्मः शूद्रयोनौ हि वर्तता  
०३,२०५।०१९च्	न त्वां शूद्रम् अहं मन्ये भवितव्यं हि कारणम्  
०३,२०५।०१९ए	येन कर्मविपाकेन प्राप्तेयं शूद्रता त्वया  
०३,२०५।०२०अ	एतद् इच्छामि विज्ञातुं तत्त्वेन हि महामते  
०३,२०५।०२०च्	कामया ब्रूहि मे तथ्यं सर्वं त्वं प्रयतात्मवान्  
०३,२०५।०२१	व्याध उवाच  
०३,२०५।०२१अ	अनतिक्रमणीया हि ब्राह्मणा वै द्विजोत्तम  
०३,२०५।०२१च्	शृणु सर्वम् इदं वृत्तं पूर्वदेहे ममानघ  
०३,२०५।०२२अ	अहं हि ब्राह्मणः पूर्वम् आसं द्विजवरात्मज  
०३,२०५।०२२च्	वेदाध्यायी सुकुशलो वेदाङ्गानां च पारगः  
०३,२०५।०२२ए	आत्मदोषकृतैर् ब्रह्मन्न् अवस्थां प्राप्तवान् इमाम्  
०३,२०५।०२३अ	कश् चिद् राजा मम सखा धनुर्वेदपरायणः  
०३,२०५।०२३च्	संसर्गाद् धनुषि श्रेष्ठस् ततो ऽहम् अभवं द्विज  
०३,२०५।०२४अ	एतस्मिन्न् एव काले तु मृगयां निर्गतो नृपः  
०३,२०५।०२४च्	सहितो योधमुख्यैश् च मन्त्रिभिश् च सुसंवृतः  
०३,२०५।०२४ए	ततो ऽभ्यहन् मृगांस् तत्र सुबहून् आश्रमं प्रति  
०३,२०५।०२५अ	अथ क्षिप्तः शरो घोरो मयापि द्विजसत्तम  
०३,२०५।०२५ब्*१०४४_०१	ततो मृगान् वराहांश् च महिषांश् च महीपतिः  
०३,२०५।०२५ब्*१०४४_०२	जघान पुरुषव्याघ्रः स राजा ब्राह्मणोत्तम  
०३,२०५।०२५ब्*१०४४_०३	ततो ऽहम् अपि क्रीडार्थं राज्ञः प्रियहिते रतः  
०३,२०५।०२५ब्*१०४४_०४	वरान् निघ्नन् वराहांश् च शरैः सन्नतपर्वभिः  
०३,२०५।०२५ब्*१०४४_०५	वनदुर्गेषु धर्मज्ञ समं राज्ञा महात्मना  
०३,२०५।०२५ब्*१०४४_०६	व्यचरं धनुर् आदाय मृगहा लुब्धको यथा  
०३,२०५।०२५ब्*१०४४_०७	तत्राश्रमसमभ्याशे मया धर्मविदां वर  
०३,२०५।०२५ब्*१०४४_०८	मृगस्य वज्रसङ्काशः शरः क्षिप्तस् तदा द्विज  
०३,२०५।०२५च्	ताडितश् च मुनिस् तेन शरेणानतपर्वणा  
०३,२०५।०२६अ	भूमौ निपतितो ब्रह्मन्न् उवाच प्रतिनादयन्  
०३,२०५।०२६च्	नापराध्याम्य् अहं किं चित् केन पापम् इदं कृतम्  
०३,२०५।०२७अ	मन्वानस् तं मृगं चाहं सम्प्राप्तः सहसा मुनिम्  
०३,२०५।०२७च्	अपश्यं तम् ऋषिं विद्धं शरेणानतपर्वणा  
०३,२०५।०२७ए	तम् उग्रतपसं विप्रं निष्टनन्तं महीतले  
०३,२०५।०२८अ	अकार्यकरणाच् चापि भृशं मे व्यथितं मनः  
०३,२०५।०२८च्	अजानता कृतम् इदं मयेत्य् अथ तम् अब्रुवम्  
०३,२०५।०२८ए	क्षन्तुम् अर्हसि मे ब्रह्मन्न् इति चोक्तो मया मुनिः  
०३,२०५।०२९अ	ततः प्रत्यब्रवीद् वाक्यम् ऋषिर् मां क्रोधमूर्छितः  
०३,२०५।०२९च्	व्याधस् त्वं भविता क्रूर शूद्रयोनाव् इति द्विज  
०३,२०६।००१	व्याध उवाच  
०३,२०६।००१अ	एवं शप्तो ऽहम् ऋषिणा तदा द्विजवरोत्तम  
०३,२०६।००१च्	अभिप्रसादयम् ऋषिं गिरा वाक्यविशारदम्  
०३,२०६।००२अ	अजानता मयाकार्यम् इदम् अद्य कृतं मुने  
०३,२०६।००२च्	क्षन्तुम् अर्हसि तत् सर्वं प्रसीद भगवन्न् इति  
०३,२०६।००३	ऋषिर् उवाच  
०३,२०६।००३अ	नान्यथा भविता शाप एवम् एतद् असंशयम्  
०३,२०६।००३च्	आनृशंस्याद् अहं किं चित् कर्तानुग्रहम् अद्य ते  
०३,२०६।००४अ	शूद्रयोनौ वर्तमानो धर्मज्ञो भविता ह्य् असि  
०३,२०६।००४च्	मातापित्रोश् च शुश्रूषां करिष्यसि न संशयः  
०३,२०६।००५अ	तया शुश्रूषया सिद्धिं महतीं समवाप्स्यसि  
०३,२०६।००५च्	जातिस्मरश् च भविता स्वर्गं चैव गमिष्यसि  
०३,२०६।००५द्*१०४५_०१	भूत्वा च धार्मिको व्याधः पित्रोः शुश्रूषणे रतः  
०३,२०६।००५ए	शापक्षयान्ते निर्वृत्ते भवितासि पुनर् द्विजः  
०३,२०६।००६	व्याध उवाच  
०३,२०६।००६अ	एवं शप्तः पुरा तेन ऋषिणास्म्य् उग्रतेजसा  
०३,२०६।००६च्	प्रसादश् च कृतस् तेन ममैवं द्विपदां वर  
०३,२०६।००७अ	शरं चोद्धृतवान् अस्मि तस्य वै द्विजसत्तम  
०३,२०६।००७च्	आश्रमं च मया नीतो न च प्राणैर् व्ययुज्यत  
०३,२०६।००८अ	एतत् ते सर्वम् आख्यातं यथा मम पुराभवत्  
०३,२०६।००८च्	अभितश् चापि गन्तव्यं मया स्वर्गं द्विजोत्तम  
०३,२०६।००९	ब्राह्मण उवाच  
०३,२०६।००९अ	एवम् एतानि पुरुषा दुःखानि च सुखानि च  
०३,२०६।००९च्	प्राप्नुवन्ति महाबुद्धे नोत्कण्ठां कर्तुम् अर्हसि  
०३,२०६।००९ए	दुष्करं हि कृतं तात जानता जातिम् आत्मनः  
०३,२०६।००९ड़्*१०४६_०१	लोकवृत्तान्ततत्त्वज्ञ नित्यं धर्मपरायण  
०३,२०६।०१०अ	कर्मदोषश् च वै विद्वन्न् आत्मजातिकृतेन वै  
०३,२०६।०१०च्	कं चित् कालं मृष्यतां वै ततो ऽसि भविता द्विजः  
०३,२०६।०१०ए	साम्प्रतं च मतो मे ऽसि ब्राह्मणो नात्र संशयः  
०३,२०६।०११अ	ब्राह्मणः पतनीयेषु वर्तमानो विकर्मसु  
०३,२०६।०११च्	दाम्भिको दुष्कृतप्रायः शूद्रेण सदृशो भवेत्  
०३,२०६।०१२अ	यस् तु शूद्रो दमे सत्ये धर्मे च सततोत्थितः  
०३,२०६।०१२च्	तं ब्राह्मणम् अहं मन्ये वृत्तेन हि भवेद् द्विजः  
०३,२०६।०१३अ	कर्मदोषेण विषमां गतिम् आप्नोति दारुणाम्  
०३,२०६।०१३च्	क्षीणदोषम् अहं मन्ये चाभितस् त्वां नरोत्तम  
०३,२०६।०१४अ	कर्तुम् अर्हसि नोत्कण्ठां त्वद्विधा ह्य् अविषादिनः  
०३,२०६।०१४च्	लोकवृत्तान्तवृत्तज्ञा नित्यं धर्मपरायणाः  
०३,२०६।०१५	व्याध उवाच  
०३,२०६।०१५अ	प्रज्ञया मानसं दुःखं हन्याच् छारीरम् औषधैः  
०३,२०६।०१५च्	एतद् विज्ञानसामर्थ्यं न बालैः समतां व्रजेत्  
०३,२०६।०१६अ	अनिष्टसम्प्रयोगाच् च विप्रयोगात् प्रियस्य च  
०३,२०६।०१६च्	मानुषा मानसैर् दुःखैर् युज्यन्ते अल्पबुद्धयः  
०३,२०६।०१७अ	गुणैर् भूतानि युज्यन्ते वियुज्यन्ते तथैव च  
०३,२०६।०१७च्	सर्वाणि नैतद् एकस्य शोकस्थानं हि विद्यते  
०३,२०६।०१८अ	अनिष्टेनान्वितं पश्यंस् तथा क्षिप्रं विरज्यते  
०३,२०६।०१८च्	ततश् च प्रतिकुर्वन्ति यदि पश्यन्त्य् उपक्रमम्  
०३,२०६।०१८ए	शोचतो न भवेत् किं चित् केवलं परितप्यते  
०३,२०६।०१९अ	परित्यजन्ति ये दुःखं सुखं वाप्य् उभयं नराः  
०३,२०६।०१९च्	त एव सुखम् एधन्ते ज्ञानतृप्ता मनीषिणः  
०३,२०६।०२०अ	असन्तोषपरा मूढाः सन्तोषं यान्ति पण्डिताः  
०३,२०६।०२०च्	असन्तोषस्य नास्त्य् अन्तस् तुष्टिस् तु परमं सुखम्  
०३,२०६।०२०ए	न शोचन्ति गताध्वानः पश्यन्तः परमां गतिम्  
०३,२०६।०२१अ	न विषादे मनः कार्यं विषादो विषम् उत्तमम्  
०३,२०६।०२१च्	मारयत्य् अकृतप्रज्ञं बालं क्रुद्ध इवोरगः  
०३,२०६।०२२अ	यं विषादो ऽभिभवति विषमे समुपस्थिते  
०३,२०६।०२२च्	तेजसा तस्य हीनस्य पुरुषार्थो न विद्यते  
०३,२०६।०२३अ	अवश्यं क्रियमाणस्य कर्मणो दृश्यते फलम्  
०३,२०६।०२३च्	न हि निर्वेदम् आगम्य किं चित् प्राप्नोति शोभनम्  
०३,२०६।०२४अ	अथाप्य् उपायं पश्येत दुःखस्य परिमोक्षणे  
०३,२०६।०२४च्	अशोचन्न् आरभेतैव युक्तश् चाव्यसनी भवेत्  
०३,२०६।०२५अ	भूतेष्व् अभावं सञ्चिन्त्य ये तु बुद्धेः परं गताः  
०३,२०६।०२५च्	न शोचन्ति कृतप्रज्ञाः पश्यन्तः परमां गतिम्  
०३,२०६।०२६अ	न शोचामि च वै विद्वन् कालाकाङ्क्षी स्थितो ऽस्म्य् अहम्  
०३,२०६।०२६च्	एतैर् निदर्शनैर् ब्रह्मन् नावसीदामि सत्तम  
०३,२०६।०२७	ब्राह्मण उवाच  
०३,२०६।०२७अ	कृतप्रज्ञो ऽसि मेधावी बुद्धिश् च विपुला तव  
०३,२०६।०२७च्	नाहं भवन्तं शोचामि ज्ञानतृप्तो ऽसि धर्मवित्  
०३,२०६।०२८अ	आपृच्छे त्वां स्वस्ति ते ऽस्तु धर्मस् त्वा परिरक्षतु  
०३,२०६।०२८च्	अप्रमादस् तु कर्तव्यो धर्मे धर्मभृतां वर  
०३,२०६।०२९	मार्कण्डेय उवाच  
०३,२०६।०२९अ	बाढम् इत्य् एव तं व्याधः कृताञ्जलिर् उवाच ह  
०३,२०६।०२९च्	प्रदक्षिणम् अथो कृत्वा प्रस्थितो द्विजसत्तमः  
०३,२०६।०३०अ	स तु गत्वा द्विजः सर्वां शुश्रूषां कृतवांस् तदा  
०३,२०६।०३०च्	मातापितृभ्यां वृद्धाभ्यां यथान्यायं सुसंशितः  
०३,२०६।०३१अ	एतत् ते सर्वम् आख्यातं निखिलेन युधिष्ठिर  
०३,२०६।०३१च्	पृष्टवान् असि यं तात धर्मं धर्मभृतां वर  
०३,२०६।०३२अ	पतिव्रताया माहात्म्यं ब्राह्मणस्य च सत्तम  
०३,२०६।०३२च्	मातापित्रोश् च शुश्रूषा व्याधे धर्मश् च कीर्तितः  
०३,२०६।०३३	युधिष्ठिर उवाच  
०३,२०६।०३३अ	अत्यद्भुतम् इदं ब्रह्मन् धर्माख्यानम् अनुत्तमम्  
०३,२०६।०३३च्	सर्वधर्मभृतां श्रेष्ठ कथितं द्विजसत्तम  
०३,२०६।०३४अ	सुखश्रव्यतया विद्वन् मुहूर्तम् इव मे गतम्  
०३,२०६।०३४च्	न हि तृप्तो ऽस्मि भगवञ् शृण्वानो धर्मम् उत्तमम्  
०३,२०७।००१	वैशम्पायन उवाच  
०३,२०७।००१अ	श्रुत्वेमां धर्मसंयुक्तां धर्मराजः कथां शुभाम्  
०३,२०७।००१च्	पुनः पप्रच्छ तम् ऋषिं मार्कण्डेयं तपस्विनम्  
०३,२०७।००२	युधिष्ठिर उवाच  
०३,२०७।००२अ	कथम् अग्निर् वनं यातः कथं चाप्य् अङ्गिराः पुरा  
०३,२०७।००२च्	नष्टे ऽग्नौ हव्यम् अवहद् अग्निर् भूत्वा महान् ऋषिः  
०३,२०७।००३अ	अग्निर् यदा त्व् एक एव बहुत्वं चास्य कर्मसु  
०३,२०७।००३च्	दृश्यते भगवन् सर्वम् एतद् इच्छामि वेदितुम्  
०३,२०७।००४अ	कुमारश् च यथोत्पन्नो यथा चाग्नेः सुतो ऽभवत्  
०३,२०७।००४च्	यथा रुद्राच् च सम्भूतो गङ्गायां कृत्तिकासु च  
०३,२०७।००५अ	एतद् इच्छाम्य् अहं त्वत्तः श्रोतुं भार्गवनन्दन  
०३,२०७।००५च्	कौतूहलसमाविष्टो यथातथ्यं महामुने  
०३,२०७।००५द्*१०४७_०१	वक्तुम् अर्हसि मे ब्रह्मन्न् इतिहासम् इमं शुभम्  
०३,२०७।००६	मार्कण्डेय उवाच  
०३,२०७।००६अ	अत्राप्य् उदाहरन्तीमम् इतिहासं पुरातनम्  
०३,२०७।००६च्	यथा क्रुद्धो हुतवहस् तपस् तप्तुं वनं गतः  
०३,२०७।००७अ	यथा च भगवान् अग्निः स्वयम् एवाङ्गिराभवत्  
०३,२०७।००७च्	सन्तापयन् स्वप्रभया नाशयंस् तिमिराणि च  
०३,२०७।००७द्*१०४८_०१	पुराङ्गिरा महाबाहो चचार तप उत्तमम्  
०३,२०७।००८अ	आश्रमस्थो महाभागो हव्यवाहं विशेषयन्  
०३,२०७।००८च्	तथा स भूत्वा तु तदा जगत् सर्वं प्रकाशयन्  
०३,२०७।००९अ	तपश् चरंश् च हुतभुक् सन्तप्तस् तस्य तेजसा  
०३,२०७।००९च्	भृशं ग्लानश् च तेजस्वी न स किं चित् प्रजज्ञिवान्  
०३,२०७।०१०अ	अथ सञ्चिन्तयाम् आस भगवान् हव्यवाहनः  
०३,२०७।०१०च्	अन्यो ऽग्निर् इह लोकानां ब्रह्मणा सम्प्रवर्तितः  
०३,२०७।०१०ए	अग्नित्वं विप्रनष्टं हि तप्यमानस्य मे तपः  
०३,२०७।०११अ	कथम् अग्निः पुनर् अहं भवेयम् इति चिन्त्य सः  
०३,२०७।०११च्	अपश्यद् अग्निवल् लोकांस् तापयन्तं महामुनिम्  
०३,२०७।०१२अ	सोपासर्पच् छनैर् भीतस् तम् उवाच तदाङ्गिराः  
०३,२०७।०१२च्	शीघ्रम् एव भवस्वाग्निस् त्वं पुनर् लोकभावनः  
०३,२०७।०१२ए	विज्ञातश् चासि लोकेषु त्रिषु संस्थानचारिषु  
०३,२०७।०१३अ	त्वम् अग्ने प्रथमः सृष्टो ब्रह्मणा तिमिरापहः  
०३,२०७।०१३च्	स्वस्थानं प्रतिपद्यस्व शीघ्रम् एव तमोनुद  
०३,२०७।०१४	अग्निर् उवाच  
०३,२०७।०१४अ	नष्टकीर्तिर् अहं लोके भवाञ् जातो हुताशनः  
०३,२०७।०१४च्	भवन्तम् एव ज्ञास्यन्ति पावकं न तु मां जनाः  
०३,२०७।०१५अ	निक्षिपाम्य् अहम् अग्नित्वं त्वम् अग्निः प्रथमो भव  
०३,२०७।०१५च्	भविष्यामि द्वितीयो ऽहं प्राजापत्यक एव च  
०३,२०७।०१६	अङ्गिरा उवाच  
०३,२०७।०१६अ	कुरु पुण्यं प्रजास्वर्ग्यं भवाग्निस् तिमिरापहः  
०३,२०७।०१६च्	मां च देव कुरुष्वाग्ने प्रथमं पुत्रम् अञ्जसा  
०३,२०७।०१७	मार्कण्डेय उवाच  
०३,२०७।०१७अ	तच् छ्रुत्वाङ्गिरसो वाक्यं जातवेदास् तथाकरोत्  
०३,२०७।०१७च्	राजन् बृहस्पतिर् नाम तस्याप्य् अङ्गिरसः सुतः  
०३,२०७।०१८अ	ज्ञात्वा प्रथमजं तं तु वह्नेर् आङ्गिरसं सुतम्  
०३,२०७।०१८च्	उपेत्य देवाः पप्रच्छुः कारणं तत्र भारत  
०३,२०७।०१९अ	स तु पृष्टस् तदा देवैस् ततः कारणम् अब्रवीत्  
०३,२०७।०१९च्	प्रत्यगृह्णंस् तु देवाश् च तद् वचो ऽङ्गिरसस् तदा  
०३,२०७।०२०अ	अत्र नानाविधान् अग्नीन् प्रवक्ष्यामि महाप्रभान्  
०३,२०७।०२०च्	कर्मभिर् बहुभिः ख्यातान् नानात्वं ब्राह्मणेष्व् इह  
०३,२०८।००१	मार्कण्डेय उवाच  
०३,२०८।००१अ	ब्रह्मणो यस् तृतीयस् तु पुत्रः कुरुकुलोद्वह  
०३,२०८।००१च्	तस्यापवसुता भार्या प्रजास् तस्यापि मे शृणु  
०३,२०८।००२अ	बृहज्ज्योतिर् बृहत्कीर्तिर् बृहद्ब्रह्मा बृहन्मनाः  
०३,२०८।००२च्	बृहन्मन्त्रो बृहद्भासस् तथा राजन् बृहस्पतिः  
०३,२०८।००३अ	प्रजासु तासु सर्वासु रूपेणाप्रतिमाभवत्  
०३,२०८।००३च्	देवी भानुमती नाम प्रथमाङ्गिरसः सुता  
०३,२०८।००४अ	भूतानाम् एव सर्वेषां यस्यां रागस् तदाभवत्  
०३,२०८।००४च्	रागाद् रागेति याम् आहुर् द्वितीयाङ्गिरसः सुता  
०३,२०८।००५अ	यां कपर्दिसुताम् आहुर् दृश्यादृश्येति देहिनः  
०३,२०८।००५च्	तनुत्वात् सा सिनीवाली तृतीयाङ्गिरसः सुता  
०३,२०८।००६अ	पश्यत्य् अर्चिष्मती भाभिर् हविर्भिश् च हविष्मती  
०३,२०८।००६च्	षष्ठीम् अङ्गिरसः कन्यां पुण्याम् आहुर् हविष्मतीम्  
०३,२०८।००७अ	महामखेष्व् आङ्गिरसी दीप्तिमत्सु महामती  
०३,२०८।००७च्	महामतीति विख्याता सप्तमी कथ्यते सुता  
०३,२०८।००८अ	यां तु दृष्ट्वा भगवतीं जनः कुहुकुहायते  
०३,२०८।००८च्	एकानंशेति याम् आहुः कुहूम् अङ्गिरसः सुताम्  
०३,२०९।००१	मार्कण्डेय उवाच  
०३,२०९।००१अ	बृहस्पतेश् चान्द्रमसी भार्याभूद् या यशस्विनी  
०३,२०९।००१च्	अग्नीन् साजनयत् पुण्यान् षडेकां चापि पुत्रिकाम्  
०३,२०९।००२अ	आहुतिष्व् एव यस्याग्नेर् हविषाज्यं विधीयते  
०३,२०९।००२च्	सो ऽग्निर् बृहस्पतेः पुत्रः शंयुर् नाम महाप्रभः  
०३,२०९।००३अ	चातुर्मास्येषु यस्येष्ट्याम् अश्वमेधे ऽग्रजः पशुः  
०३,२०९।००३च्	दीप्तो ज्वालैर् अनेकाभैर् अग्निर् एको ऽथ वीर्यवान्  
०३,२०९।००४अ	शंयोर् अप्रतिमा भार्या सत्या सत्या च धर्मजा  
०३,२०९।००४च्	अग्निस् तस्य सुतो दीप्तस् तिस्रः कन्याश् च सुव्रताः  
०३,२०९।००५अ	प्रथमेनाज्यभागेन पूज्यते यो ऽग्निर् अध्वरे  
०३,२०९।००५च्	अग्निस् तस्य भरद्वाजः प्रथमः पुत्र उच्यते  
०३,२०९।००६अ	पौर्णमास्येषु सर्वेषु हविषाज्यं स्रुवोद्यतम्  
०३,२०९।००६च्	भरतो नामतः सो ऽग्निर् द्वितीयः शंयुतः सुतः  
०३,२०९।००७अ	तिस्रः कन्या भवन्त्य् अन्या यासां स भरतः पतिः  
०३,२०९।००७च्	भरतस् तु सुतस् तस्य भरत्य् एका च पुत्रिका  
०३,२०९।००८अ	भरतो भरतस्याग्नेः पावकस् तु प्रजापतेः  
०३,२०९।००८च्	महान् अत्यर्थम् अहितस् तथा भरतसत्तम  
०३,२०९।००९अ	भरद्वाजस्य भार्या तु वीरा वीरश् च पिण्डदः  
०३,२०९।००९च्	प्राहुर् आज्येन तस्येज्यां सोमस्येव द्विजाः शनैः  
०३,२०९।०१०अ	हविषा यो द्वितीयेन सोमेन सह युज्यते  
०३,२०९।०१०च्	रथप्रभू रथध्वानः कुम्भरेताः स उच्यते  
०३,२०९।०११अ	सरय्वां जनयत् सिद्धिं भानुं भाभिः समावृणोत्  
०३,२०९।०११च्	आग्नेयम् आनयन् नित्यम् आह्वानेष्व् एष कथ्यते  
०३,२०९।०१२अ	यस् तु न च्यवते नित्यं यशसा वर्चसा श्रिया  
०३,२०९।०१२च्	अग्निर् निश्च्यवनो नाम पृथिवीं स्तौति केवलम्  
०३,२०९।०१३अ	विपाप्मा कलुषैर् मुक्तो विशुद्धश् चार्चिषा ज्वलन्  
०३,२०९।०१३च्	विपापो ऽग्निः सुतस् तस्य सत्यः समयकर्मसु  
०३,२०९।०१४अ	आक्रोशतां हि भूतानां यः करोति हि निष्कृतिम्  
०३,२०९।०१४च्	अग्निः स निष्कृतिर् नाम शोभयत्य् अभिसेवितः  
०३,२०९।०१५अ	अनुकूजन्ति येनेह वेदनार्ताः स्वयं जनाः  
०३,२०९।०१५च्	तस्य पुत्रः स्वनो नाम पावकः स रुजस्करः  
०३,२०९।०१६अ	यस् तु विश्वस्य जगतो बुद्धिम् आक्रम्य तिष्ठति  
०३,२०९।०१६च्	तं प्राहुर् अध्यात्मविदो विश्वजिन् नाम पावकम्  
०३,२०९।०१७अ	अन्तराग्निः श्रितो यो हि भुक्तं पचति देहिनाम्  
०३,२०९।०१७च्	स यज्ञे विश्वभुङ् नाम सर्वलोकेषु भारत  
०३,२०९।०१८अ	ब्रह्मचारी यतात्मा च सततं विपुलव्रतः  
०३,२०९।०१८च्	ब्राह्मणाः पूजयन्त्य् एनं पाकयज्ञेषु पावकम्  
०३,२०९।०१९अ	प्रथितो गोपतिर् नाम नदी यस्याभवत् प्रिया  
०३,२०९।०१९च्	तस्मिन् सर्वाणि कर्माणि क्रियन्ते कर्मकर्तृभिः  
०३,२०९।०२०अ	वडवामुखः पिबत्य् अम्भो यो ऽसौ परमदारुणः  
०३,२०९।०२०च्	ऊर्ध्वभाग् ऊर्ध्वभाङ् नाम कविः प्राणाश्रितस् तु सः  
०३,२०९।०२१अ	उदग्द्वारं हविर् यस्य गृहे नित्यं प्रदीयते  
०३,२०९।०२१च्	ततः स्विष्टं भवेद् आज्यं स्विष्टकृत् परमः स्मृतः  
०३,२०९।०२२अ	यः प्रशान्तेषु भूतेषु मन्युर् भवति पावकः  
०३,२०९।०२२ब्*१०४९_०१	मन्युमान् नाम भगवान् अग्निर् एव महाबलः  
०३,२०९।०२२ब्*१०४९_०२	आरण्यानि तथा ग्राम्यान् यो दहन् सम्प्रकाशते  
०३,२०९।०२२ब्*१०४९_०३	स्वयम् उत्पतितः श्रीमान् वृद्धिमान् नाम पावकः  
०३,२०९।०२२ब्*१०५०_०१	क्रोधः स तु महातेजा विज्ञेयः सर्वदेहिषु  
०३,२०९।०२२च्	क्रोधस्य तु रसो जज्ञे मन्यती चाथ पुत्रिका  
०३,२०९।०२२ए	स्वाहेति दारुणा क्रूरा सर्वभूतेषु तिष्ठति  
०३,२०९।०२३अ	त्रिदिवे यस्य सदृशो नास्ति रूपेण कश् चन  
०३,२०९।०२३च्	अतुल्यत्वात् कृतो देवैर् नाम्ना कामस् तु पावकः  
०३,२०९।०२४अ	संहर्षाद् धारयन् क्रोधं धन्वी स्रग्वी रथे स्थितः  
०३,२०९।०२४च्	समरे नाशयेच् छत्रून् अमोघो नाम पावकः  
०३,२०९।०२५अ	उक्थो नाम महाभाग त्रिभिर् उक्थैर् अभिष्टुतः  
०३,२०९।०२५च्	महावाचं त्व् अजनयत् सकामाश्वं हि यं विदुः  
०३,२१०।००१	मार्कण्डेय उवाच  
०३,२१०।००१अ	काश्यपो ह्य् अथ वासिष्ठः प्राणश् च प्राणपुत्रकः  
०३,२१०।००१च्	अग्निर् आङ्गिरसश् चैव च्यवनस् त्रिषुवर्चकः  
०३,२१०।००२अ	अचरन्त तपस् तीव्रं पुत्रार्थे बहुवार्षिकम्  
०३,२१०।००२च्	पुत्रं लभेम धर्मिष्ठं यशसा ब्रह्मणा समम्  
०३,२१०।००३अ	महाव्याहृतिभिर् ध्यातः पञ्चभिस् तैस् तदा त्व् अथ  
०३,२१०।००३च्	जज्ञे तेजोमयो ऽर्चिष्मान् पञ्चवर्णः प्रभावनः  
०३,२१०।००४अ	समिद्धो ऽग्निः शिरस् तस्य बाहू सूर्यनिभौ तथा  
०३,२१०।००४च्	त्वङ् नेत्रे च सुवर्णाभे कृष्णे जङ्घे च भारत  
०३,२१०।००५अ	पञ्चवर्णः स तपसा कृतस् तैः पञ्चभिर् जनैः  
०३,२१०।००५च्	पाञ्चजन्यः श्रुतो वेदे पञ्चवंशकरस् तु सः  
०३,२१०।००६अ	दश वर्षसहस्राणि तपस् तप्त्वा महातपाः  
०३,२१०।००६च्	जनयत् पावकं घोरं पितॄणां स प्रजाः सृजन्  
०३,२१०।००७अ	बृहद् रथन्तरं मूर्ध्नो वक्त्राच् च तरसाहरौ  
०३,२१०।००७च्	शिवं नाभ्यां बलाद् इन्द्रं वाय्वग्नी प्राणतो ऽसृजत्  
०३,२१०।००८अ	बाहुभ्याम् अनुदात्तौ च विश्वे भूतानि चैव ह  
०३,२१०।००८च्	एतान् सृष्ट्वा ततः पञ्च पितॄणाम् असृजत् सुतान्  
०३,२१०।००९अ	बृहदूर्जस्य प्रणिधिः काश्यपस्य बृहत्तरः  
०३,२१०।००९च्	भानुर् अङ्गिरसो वीरः पुत्रो वर्चस्य सौभरः  
०३,२१०।०१०अ	प्राणस्य चानुदात्तश् च व्याख्याताः पञ्च वंशजाः  
०३,२१०।०१०च्	देवान् यज्ञमुषश् चान्यान् सृजन् पञ्चदशोत्तरान्  
०३,२१०।०११अ	अभीमम् अतिभीमं च भीमं भीमबलाबलम्  
०३,२१०।०११च्	एतान् यज्ञमुषः पञ्च देवान् अभ्यसृजत् तपः  
०३,२१०।०१२अ	सुमित्रं मित्रवन्तं च मित्रज्ञं मित्रवर्धनम्  
०३,२१०।०१२च्	मित्रधर्माणम् इत्य् एतान् देवान् अभ्यसृजत् तपः  
०३,२१०।०१३अ	सुरप्रवीरं वीरं च सुकेशं च सुवर्चसम्  
०३,२१०।०१३च्	सुराणाम् अपि हन्तारं पञ्चैतान् असृजत् तपः  
०३,२१०।०१४अ	त्रिविधं संस्थिता ह्य् एते पञ्च पञ्च पृथक् पृथक्  
०३,२१०।०१४च्	मुष्णन्त्य् अत्र स्थिता ह्य् एते स्वर्गतो यज्ञयाजिनः  
०३,२१०।०१५अ	तेषाम् इष्टं हरन्त्य् एते निघ्नन्ति च महद् भुवि  
०३,२१०।०१५च्	स्पर्धया हव्यवाहानां निघ्नन्त्य् एते हरन्ति च  
०३,२१०।०१६अ	हविर् वेद्यां तद् आदानं कुशलैः सम्प्रवर्तितम्  
०३,२१०।०१६च्	तद् एते नोपसर्पन्ति यत्र चाग्निः स्थितो भवेत्  
०३,२१०।०१७अ	चितो ऽग्निर् उद्वहन् यज्ञं पक्षाभ्यां तान् प्रबाधते  
०३,२१०।०१७च्	मन्त्रैः प्रशमिता ह्य् एते नेष्टं मुष्णन्ति यज्ञियम्  
०३,२१०।०१८अ	बृहदुक्थतपस्यैव पुत्रो भूमिम् उपाश्रितः  
०३,२१०।०१८च्	अग्निहोत्रे हूयमाने पृथिव्यां सद्भिर् इज्यते  
०३,२१०।०१९अ	रथन्तरश् च तपसः पुत्रो ऽग्निः परिपठ्यते  
०३,२१०।०१९च्	मित्रविन्दाय वै तस्य हविर् अध्वर्यवो विदुः  
०३,२१०।०१९द्*१०५१_०१	एतैः सह महाभाग तपस् तेजस्विभिर् नृप  
०३,२१०।०१९ए	मुमुदे परमप्रीतः सह पुत्रैर् महायशाः  
०३,२११।००१	मार्कण्डेय उवाच  
०३,२११।००१अ	गुरुभिर् नियमैर् युक्तो भरतो नाम पावकः  
०३,२११।००१च्	अग्निः पुष्टिमतिर् नाम तुष्टः पुष्टिं प्रयच्छति  
०३,२११।००१ए	भरत्य् एष प्रजाः सर्वास् ततो भरत उच्यते  
०३,२११।००१ड़्*१०५२_०१	सततं भरतश्रेष्ठ पावको वै महाप्रभः  
०३,२११।००२अ	अग्निर् यस् तु शिवो नाम शक्तिपूजापरश् च सः  
०३,२११।००२च्	दुःखार्तानां स सर्वेषां शिवकृत् सततं शिवः  
०३,२११।००३अ	तपसस् तु फलं दृष्ट्वा सम्प्रवृद्धं तपो महत्  
०३,२११।००३च्	उद्धर्तुकामो मतिमान् पुत्रो जज्ञे पुरन्दरः  
०३,२११।००४अ	ऊष्मा चैवोष्मणो जज्ञे सो ऽग्निर् भूतेषु लक्ष्यते  
०३,२११।००४च्	अग्निश् चापि मनुर् नाम प्राजापत्यम् अकारयत्  
०३,२११।००५अ	शम्भुम् अग्निम् अथ प्राहुर् ब्राह्मणा वेदपारगाः  
०३,२११।००५च्	आवसथ्यं द्विजाः प्राहुर् दीप्तम् अग्निं महाप्रभम्  
०३,२११।००६अ	ऊर्जस्करान् हव्यवाहान् सुवर्णसदृशप्रभान्  
०३,२११।००६च्	अग्निस् तपो ह्य् अजनयत् पञ्च यज्ञसुतान् इह  
०३,२११।००७अ	प्रशान्ते ऽग्निर् महाभाग परिश्रान्तो गवाम्पतिः  
०३,२११।००७च्	असुराञ् जनयन् घोरान् मर्त्यांश् चैव पृथग्विधान्  
०३,२११।००८अ	तपसश् च मनुं पुत्रं भानुं चाप्य् अङ्गिरासृजत्  
०३,२११।००८च्	बृहद्भानुं तु तं प्राहुर् ब्राह्मणा वेदपारगाः  
०३,२११।००९अ	भानोर् भार्या सुप्रजा तु बृहद्भासा तु सोमजा  
०३,२११।००९च्	असृजेतां तु षट् पुत्राञ् शृणु तासां प्रजाविधिम्  
०३,२११।००९च्*१०५३_०१	**** **** तदा सा कन्यया सह  
०३,२११।००९च्*१०५३_०२	भानोर् अङ्गिरसस्याथ  
०३,२११।०१०अ	दुर्बलानां तु भूतानां तनुं यः सम्प्रयच्छति  
०३,२११।०१०च्	तम् अग्निं बलदं प्राहुः प्रथमं भानुतः सुतम्  
०३,२११।०११अ	यः प्रशान्तेषु भूतेषु मन्युर् भवति दारुणः  
०३,२११।०११च्	अग्निः स मन्युमान् नाम द्वितीयो भानुतः सुतः  
०३,२११।०१२अ	दर्शे च पौर्णमासे च यस्येह हविर् उच्यते  
०३,२११।०१२च्	विष्णुर् नामेह यो ऽग्निस् तु धृतिमान् नाम सो ऽङ्गिराः  
०३,२११।०१३अ	इन्द्रेण सहितं यस्य हविर् आग्रयणं स्मृतम्  
०३,२११।०१३च्	अग्निर् आग्रयणो नाम भानोर् एवान्वयस् तु सः  
०३,२११।०१४अ	चातुर्मास्येषु नित्यानां हविषां यो निरग्रहः  
०३,२११।०१४च्	चतुर्भिः सहितः पुत्रैर् भानोर् एवान्वयस् तु सः  
०३,२११।०१५अ	निशां त्व् अजनयत् कन्याम् अग्नीषोमाव् उभौ तथा  
०३,२११।०१५च्	मनोर् एवाभवद् भार्या सुषुवे पञ्च पावकान्  
०३,२११।०१६अ	पूज्यते हविषाग्र्येण चातुर्मास्येषु पावकः  
०३,२११।०१६च्	पर्जन्यसहितः श्रीमान् अग्निर् वैश्वानरस् तु सः  
०३,२११।०१७अ	अस्य लोकस्य सर्वस्य यः पतिः परिपठ्यते  
०३,२११।०१७च्	सो ऽग्निर् विश्वपतिर् नाम द्वितीयो वै मनोः सुतः  
०३,२११।०१७ए	ततः स्विष्टं भवेद् आज्यं स्विष्टकृत् परमः स्मृतः  
०३,२११।०१८अ	कन्या सा रोहिणी नाम हिरण्यकशिपोः सुता  
०३,२११।०१८च्	कर्मणासौ बभौ भार्या स वह्निः स प्रजापतिः  
०३,२११।०१९अ	प्राणम् आश्रित्य यो देहं प्रवर्तयति देहिनाम्  
०३,२११।०१९च्	तस्य सन्निहितो नाम शब्दरूपस्य साधनः  
०३,२११।०२०अ	शुक्लकृष्णगतिर् देवो यो बिभर्ति हुताशनम्  
०३,२११।०२०च्	अकल्मषः कल्मषाणां कर्ता क्रोधाश्रितस् तु सः  
०३,२११।०२१अ	कपिलं परमर्षिं च यं प्राहुर् यतयः सदा  
०३,२११।०२१च्	अग्निः स कपिलो नाम साङ्ख्ययोगप्रवर्तकः  
०३,२११।०२२अ	अग्निर् यच्छति भूतानि येन भूतानि नित्यदा  
०३,२११।०२२च्	कर्मस्व् इह विचित्रेषु सो ऽग्रणीर् वह्निर् उच्यते  
०३,२११।०२३अ	इमान् अन्यान् समसृजत् पावकान् प्रथितान् भुवि  
०३,२११।०२३च्	अग्निहोत्रस्य दुष्टस्य प्रायश्चित्तार्थम् उल्बणान्  
०३,२११।०२४अ	संस्पृशेयुर् यदान्योन्यं कथं चिद् वायुनाग्नयः  
०३,२११।०२४च्	इष्टिर् अष्टाकपालेन कार्या वै शुचये ऽग्नये  
०३,२११।०२५अ	दक्षिणाग्निर् यदा द्वाभ्यां संसृजेत तदा किल  
०३,२११।०२५च्	इष्टिर् अष्टाकपालेन कार्या वै वीतये ऽग्नये  
०३,२११।०२६अ	यद्य् अग्नयो हि स्पृश्येयुर् निवेशस्था दवाग्निना  
०३,२११।०२६च्	इष्टिर् अष्टाकपालेन कार्या तु शुचये ऽग्नये  
०३,२११।०२७अ	अग्निं रजस्वला चेत् स्त्री संस्पृशेद् अग्निहोत्रिकम्  
०३,२११।०२७च्	इष्टिर् अष्टाकपालेन कार्या दस्युमते ऽग्नये  
०३,२११।०२८अ	मृतः श्रूयेत यो जीवन् परेयुः पशवो यथा  
०३,२११।०२८च्	इष्टिर् अष्टाकपालेन कर्तव्याभिमते ऽग्नये  
०३,२११।०२९अ	आर्तो न जुहुयाद् अग्निं त्रिरात्रं यस् तु ब्राह्मणः  
०३,२११।०२९च्	इष्टिर् अष्टाकपालेन कार्या स्याद् उत्तराग्नये  
०३,२११।०३०अ	दर्शं च पौर्णमासं च यस्य तिष्ठेत् प्रतिष्ठितम्  
०३,२११।०३०च्	इष्टिर् अष्टाकपालेन कार्या पथिकृते ऽग्नये  
०३,२११।०३१अ	सूतिकाग्निर् यदा चाग्निं संस्पृशेद् अग्निहोत्रिकम्  
०३,२११।०३१च्	इष्टिर् अष्टाकपालेन कार्या चाग्निमते ऽग्नये  
०३,२१२।००१	मार्कण्डेय उवाच  
०३,२१२।००१अ	आपस्य मुदिता भार्या सहस्य परमा प्रिया  
०३,२१२।००१च्	भूपतिर् भुवभर्ता च जनयत् पावकं परम्  
०३,२१२।००२अ	भूतानां चापि सर्वेषां यं प्राहुः पावकं पतिम्  
०३,२१२।००२च्	आत्मा भुवनभर्तेति सान्वयेषु द्विजातिषु  
०३,२१२।००३अ	महतां चैव भूतानां सर्वेषाम् इह यः पतिः  
०३,२१२।००३च्	भगवान् स महातेजा नित्यं चरति पावकः  
०३,२१२।००४अ	अग्निर् गृहपतिर् नाम नित्यं यज्ञेषु पूज्यते  
०३,२१२।००४च्	हुतं वहति यो हव्यम् अस्य लोकस्य पावकः  
०३,२१२।००५अ	अपां गर्भो महाभागः सहपुत्रो महाद्भुतः  
०३,२१२।००५च्	भूपतिर् भुवभर्ता च महतः पतिर् उच्यते  
०३,२१२।००६अ	दहन् मृतानि भूतानि तस्याग्निर् भरतो ऽभवत्  
०३,२१२।००६च्	अग्निष्टोमे च नियतः क्रतुश्रेष्ठो भरस्य तु  
०३,२१२।००६द्*१०५४_०१	स वन्हिः प्रथमो नित्यं देवैर् अन्विष्यते प्रभुः  
०३,२१२।००७अ	आयान्तं नियतं दृष्ट्वा प्रविवेशार्णवं भयात्  
०३,२१२।००७च्	देवास् तं नाधिगच्छन्ति मार्गमाणा यथादिशम्  
०३,२१२।००८अ	दृष्ट्वा त्व् अग्निर् अथर्वाणं ततो वचनम् अब्रवीत्  
०३,२१२।००८च्	देवानां वह हव्यं त्वम् अहं वीर सुदुर्बलः  
०३,२१२।००८ए	अथर्वन् गच्छ मध्वक्षं प्रियम् एतत् कुरुष्व मे  
०३,२१२।००९अ	प्रेष्य चाग्निर् अथर्वाणम् अन्यं देशं ततो ऽगमत्  
०३,२१२।००९च्	मत्स्यास् तस्य समाचख्युः क्रुद्धस् तान् अग्निर् अब्रवीत्  
०३,२१२।०१०अ	भक्ष्या वै विविधैर् भावैर् भविष्यथ शरीरिणाम्  
०३,२१२।०१०च्	अथर्वाणं तथा चापि हव्यवाहो ऽब्रवीद् वचः  
०३,२१२।०११अ	अनुनीयमानो ऽपि भृशं देववाक्याद् धि तेन सः  
०३,२१२।०११च्	नैच्छद् वोढुं हविः सर्वं शरीरं च समत्यजत्  
०३,२१२।०१२अ	स तच् छरीरं सन्त्यज्य प्रविवेश धरां तदा  
०३,२१२।०१२च्	भूमिं स्पृष्ट्वासृजद् धातून् पृथक् पृथग् अतीव हि  
०३,२१२।०१३अ	आस्यात् सुगन्धि तेजश् च अस्थिभ्यो देवदारु च  
०३,२१२।०१३च्	श्लेष्मणः स्फटिकं तस्य पित्तान् मरकतं तथा  
०३,२१२।०१४अ	यकृत् कृष्णायसं तस्य त्रिभिर् एव बभुः प्रजाः  
०३,२१२।०१४च्	नखास् तस्याभ्रपटलं शिराजालानि विद्रुमम्  
०३,२१२।०१४ए	शरीराद् विविधाश् चान्ये धातवो ऽस्याभवन् नृप  
०३,२१२।०१५अ	एवं त्यक्त्वा शरीरं तु परमे तपसि स्थितः  
०३,२१२।०१५च्	भृग्वङ्गिरादिभिर् भूयस् तपसोत्थापितस् तदा  
०३,२१२।०१६अ	भृशं जज्वाल तेजस्वी तपसाप्यायितः शिखी  
०३,२१२।०१६च्	दृष्ट्वा ऋषीन् भयाच् चापि प्रविवेश महार्णवम्  
०३,२१२।०१७अ	तस्मिन् नष्टे जगद् भीतम् अथर्वाणम् अथाश्रितम्  
०३,२१२।०१७च्	अर्चयाम् आसुर् एवैनम् अथर्वाणं सुरर्षयः  
०३,२१२।०१८अ	अथर्वा त्व् असृजल् लोकान् आत्मनालोक्य पावकम्  
०३,२१२।०१८च्	मिषतां सर्वभूतानाम् उन्ममाथ महार्णवम्  
०३,२१२।०१९अ	एवम् अग्निर् भगवता नष्टः पूर्वम् अथर्वणा  
०३,२१२।०१९च्	आहूतः सर्वभूतानां हव्यं वहति सर्वदा  
०३,२१२।०२०अ	एवं त्व् अजनयद् धिष्ण्यान् वेदोक्तान् विबुधान् बहून्  
०३,२१२।०२०च्	विचरन् विविधान् देशान् भ्रममाणस् तु तत्र वै  
०३,२१२।०२१अ	सिन्धुवर्जं पञ्च नद्यो देविकाथ सरस्वती  
०३,२१२।०२१च्	गङ्गा च शतकुम्भा च शरयूर् गण्डसाह्वया  
०३,२१२।०२२अ	चर्मण्वती मही चैव मेध्या मेधातिथिस् तथा  
०३,२१२।०२२च्	ताम्रावती वेत्रवती नद्यस् तिस्रो ऽथ कौशिकी  
०३,२१२।०२३अ	तमसा नर्मदा चैव नदी गोदावरी तथा  
०३,२१२।०२३च्	वेण्णा प्रवेणी भीमा च मेद्रथा चैव भारत  
०३,२१२।०२४अ	भारती सुप्रयोगा च कावेरी मुर्मुरा तथा  
०३,२१२।०२४च्	कृष्णा च कृष्णवेण्णा च कपिला शोण एव च  
०३,२१२।०२४ए	एता नद्यस् तु धिष्ण्यानां मातरो याः प्रकीर्तिताः  
०३,२१२।०२५अ	अद्भुतस्य प्रिया भार्या तस्याः पुत्रो विडूरथः  
०३,२१२।०२५च्	यावन्तः पावकाः प्रोक्ताः सोमास् तावन्त एव च  
०३,२१२।०२६अ	अत्रेश् चाप्य् अन्वये जाता ब्रह्मणो मानसाः प्रजाः  
०३,२१२।०२६च्	अत्रिः पुत्रान् स्रष्टुकामस् तान् एवात्मन्य् अधारयत्  
०३,२१२।०२६ए	तस्य तद् ब्रह्मणः कायान् निर्हरन्ति हुताशनाः  
०३,२१२।०२७अ	एवम् एते महात्मानः कीर्तितास् ते ऽग्नयो मया  
०३,२१२।०२७च्	अप्रमेया यथोत्पन्नाः श्रीमन्तस् तिमिरापहाः  
०३,२१२।०२८अ	अद्भुतस्य तु माहात्म्यं यथा वेदेषु कीर्तितम्  
०३,२१२।०२८च्	तादृशं विद्धि सर्वेषाम् एको ह्य् एष हुताशनः  
०३,२१२।०२९अ	एक एवैष भगवान् विज्ञेयः प्रथमो ऽङ्गिराः  
०३,२१२।०२९च्	बहुधा निःसृतः कायाज् ज्योतिष्टोमः क्रतुर् यथा  
०३,२१२।०३०अ	इत्य् एष वंशः सुमहान् अग्नीनां कीर्तितो मया  
०३,२१२।०३०च्	पावितो विविधैर् मन्त्रैर् हव्यं वहति देहिनाम्  
०३,२१३।००१	मार्कण्डेय उवाच  
०३,२१३।००१अ	अग्नीनां विविधो वंशः कीर्तितस् ते मयानघ  
०३,२१३।००१च्	शृणु जन्म तु कौरव्य कार्त्तिकेयस्य धीमतः  
०३,२१३।००१द्*१०५५_००	वैशम्पायनः  
०३,२१३।००१द्*१०५५_०१	श्रुत्वेमां धर्मसंयुक्तां धर्मराजः कथां शुभाम्  
०३,२१३।००१द्*१०५५_०२	युधिष्ठिरः  
०३,२१३।००१द्*१०५५_०२	पुनः पप्रच्छ तम् ऋषिं मार्कण्डेयं तपस्विनम्  
०३,२१३।००१द्*१०५५_०३	कुमारस् तु यथा जातो यथा चाग्नेः सुतो ऽभवत्  
०३,२१३।००१द्*१०५५_०४	यथा रुद्राच् च सम्भूतो गङ्गायां कृत्तिकासु च  
०३,२१३।००१द्*१०५५_०५	एतद् इच्छाम्य् अहं श्रोतुं कौतूहलम् अतीव मे  
०३,२१३।००२अ	अद्भुतस्याद्भुतं पुत्रं प्रवक्ष्याम्य् अमितौजसम्  
०३,२१३।००२च्	जातं सप्तर्षिभार्याभिर् ब्रह्मण्यं कीर्तिवर्धनम्  
०३,२१३।००३अ	देवासुराः पुरा यत्ता विनिघ्नन्तः परस्परम्  
०३,२१३।००३च्	तत्राजयन् सदा देवान् दानवा घोररूपिणः  
०३,२१३।००४अ	वध्यमानं बलं दृष्ट्वा बहुशस् तैः पुरन्दरः  
०३,२१३।००४च्	स्वसैन्यनायकार्थाय चिन्ताम् आप भृशं तदा  
०३,२१३।००५अ	देवसेनां दानवैर् यो भग्नां दृष्ट्वा महाबलः  
०३,२१३।००५च्	पालयेद् वीर्यम् आश्रित्य स ज्ञेयः पुरुषो मया  
०३,२१३।००६अ	स शैलं मानसं गत्वा ध्यायन्न् अर्थम् इमं भृशम्  
०३,२१३।००६च्	शुश्रावार्तस्वरं घोरम् अथ मुक्तं स्त्रिया तदा  
०३,२१३।००७अ	अभिधावतु मा कश् चित् पुरुषस् त्रातु चैव ह  
०३,२१३।००७च्	पतिं च मे प्रदिशतु स्वयं वा पतिर् अस्तु मे  
०३,२१३।००८अ	पुरन्दरस् तु ताम् आह मा भैर् नास्ति भयं तव  
०३,२१३।००८च्	एवम् उक्त्वा ततो ऽपश्यत् केशिनं स्थितम् अग्रतः  
०३,२१३।००९अ	किरीटिनं गदापाणिं धातुमन्तम् इवाचलम्  
०३,२१३।००९च्	हस्ते गृहीत्वा तां कन्याम् अथैनं वासवो ऽब्रवीत्  
०३,२१३।००९द्*१०५६_०१	केशिन्न् अनिच्छतीं कन्यां विजने वरयस्व माम्  
०३,२१३।००९द्*१०५६_०२	मयि शास्तरि दुष्टानां वज्रहस्ते मदोदिते  
०३,२१३।०१०अ	अनार्यकर्मन् कस्मात् त्वम् इमां कन्यां जिहीर्षसि  
०३,२१३।०१०च्	वज्रिणं मां विजानीहि विरमास्याः प्रबाधनात्  
०३,२१३।०११	केश्य् उवाच  
०३,२१३।०११अ	विसृजस्व त्वम् एवैनां शक्रैषा प्रार्थिता मया  
०३,२१३।०११च्	क्षमं ते जीवतो गन्तुं स्वपुरं पाकशासन  
०३,२१३।०१२	मार्कण्डेय उवाच  
०३,२१३।०१२अ	एवम् उक्त्वा गदां केशी चिक्षेपेन्द्रवधाय वै  
०३,२१३।०१२च्	ताम् आपतन्तीं चिच्छेद मध्ये वज्रेण वासवः  
०३,२१३।०१३अ	अथास्य शैलशिखरं केशी क्रुद्धो व्यवासृजत्  
०३,२१३।०१३ब्*१०५७_०१	महामेघप्रतीकाशं चलत् पावकसङ्कुलम्  
०३,२१३।०१३च्	तद् आपतन्तं सम्प्रेक्ष्य शैलशृङ्गं शतक्रतुः  
०३,२१३।०१३ए	बिभेद राजन् वज्रेण भुवि तन् निपपात ह  
०३,२१३।०१४अ	पतता तु तदा केशी तेन शृङ्गेण ताडितः  
०३,२१३।०१४च्	हित्वा कन्यां महाभागां प्राद्रवद् भृशपीडितः  
०३,२१३।०१५अ	अपयाते ऽसुरे तस्मिंस् तां कन्यां वासवो ऽब्रवीत्  
०३,२१३।०१५च्	कासि कस्यासि किं चेह कुरुषे त्वं शुभानने  
०३,२१३।०१६	कन्योवाच  
०३,२१३।०१६अ	अहं प्रजापतेः कन्या देवसेनेति विश्रुता  
०३,२१३।०१६च्	भगिनी दैत्यसेना मे सा पूर्वं केशिना हृता  
०३,२१३।०१७अ	सहैवावां भगिन्यौ तु सखीभिः सह मानसम्  
०३,२१३।०१७च्	आगच्छावेह रत्यर्थम् अनुज्ञाप्य प्रजापतिम्  
०३,२१३।०१८अ	नित्यं चावां प्रार्थयते हर्तुं केशी महासुरः  
०३,२१३।०१८च्	इच्छत्य् एनं दैत्यसेना न त्व् अहं पाकशासन  
०३,२१३।०१९अ	सा हृता तेन भगवन् मुक्ताहं त्वद्बलेन तु  
०३,२१३।०१९च्	त्वया देवेन्द्र निर्दिष्टं पतिम् इच्छामि दुर्जयम्  
०३,२१३।०२०	इन्द्र उवाच  
०३,२१३।०२०अ	मम मातृष्वसेया त्वं माता दाक्षायणी मम  
०३,२१३।०२०च्	आख्यातं त्व् अहम् इच्छामि स्वयम् आत्मबलं त्वया  
०३,२१३।०२१	कन्योवाच  
०३,२१३।०२१अ	अबलाहं महाबाहो पतिस् तु बलवान् मम  
०३,२१३।०२१च्	वरदानात् पितुर् भावी सुरासुरनमस्कृतः  
०३,२१३।०२२	इन्द्र उवाच  
०३,२१३।०२२अ	कीदृशं वै बलं देवि पत्युस् तव भविष्यति  
०३,२१३।०२२च्	एतद् इच्छाम्य् अहं श्रोतुं तव वाक्यम् अनिन्दिते  
०३,२१३।०२३	कन्योवाच  
०३,२१३।०२३अ	देवदानवयक्षाणां किन्नरोरगरक्षसाम्  
०३,२१३।०२३च्	जेता स दृष्टो दुष्टानां महावीर्यो महाबलः  
०३,२१३।०२४अ	यस् तु सर्वाणि भूतानि त्वया सह विजेष्यति  
०३,२१३।०२४च्	स हि मे भविता भर्ता ब्रह्मण्यः कीर्तिवर्धनः  
०३,२१३।०२५	मार्कण्डेय उवाच  
०३,२१३।०२५अ	इन्द्रस् तस्या वचः श्रुत्वा दुःखितो ऽचिन्तयद् भृशम्  
०३,२१३।०२५च्	अस्या देव्याः पतिर् नास्ति यादृशं सम्प्रभाषते  
०३,२१३।०२६अ	अथापश्यत् स उदये भास्करं भास्करद्युतिः  
०३,२१३।०२६च्	सोमं चैव महाभागं विशमानं दिवाकरम्  
०३,२१३।०२७अ	अमावास्यां सम्प्रवृत्तं मुहूर्तं रौद्रम् एव च  
०३,२१३।०२७च्	देवासुरं च सङ्ग्रामं सो ऽपश्यद् उदये गिरौ  
०३,२१३।०२८अ	लोहितैश् च घनैर् युक्तां पूर्वां सन्ध्यां शतक्रतुः  
०३,२१३।०२८च्	अपश्यल् लोहितोदं च भगवान् वरुणालयम्  
०३,२१३।०२९अ	भृगुभिश् चाङ्गिरोभिश् च हुतं मन्त्रैः पृथग्विधैः  
०३,२१३।०२९च्	हव्यं गृहीत्वा वह्निं च प्रविशन्तं दिवाकरम्  
०३,२१३।०३०अ	पर्व चैव चतुर्विंशं तदा सूर्यम् उपस्थितम्  
०३,२१३।०३०च्	तथा धर्मगतं रौद्रं सोमं सूर्यगतं च तम्  
०३,२१३।०३१अ	समालोक्यैकताम् एव शशिनो भास्करस्य च  
०३,२१३।०३१च्	समवायं तु तं रौद्रं दृष्ट्वा शक्रो व्यचिन्तयत्  
०३,२१३।०३१द्*१०५७_०१	सूर्याचन्द्रमसोर् घोरं दृश्यते परिवेषणम्  
०३,२१३।०३१द्*१०५७_०२	एतस्मिन्न् एव रात्र्यन्ते महद् युद्धं तु शंसति  
०३,२१३।०३१द्*१०५७_०३	सरित् सिन्धुर् अपीयं तु प्रत्यसृग्वाहिनी भृशम्  
०३,२१३।०३१द्*१०५७_०४	शृगालिन्य् अग्निवक्त्रा च प्रत्यादित्यं विराविणी  
०३,२१३।०३२अ	एष रौद्रश् च सङ्घातो महान् युक्तश् च तेजसा  
०३,२१३।०३२च्	सोमस्य वह्निसूर्याभ्याम् अद्भुतो ऽयं समागमः  
०३,२१३।०३२ए	जनयेद् यं सुतं सोमः सो ऽस्या देव्याः पतिर् भवेत्  
०३,२१३।०३३अ	अग्निश् चैतैर् गुणैर् युक्तः सर्वैर् अग्निश् च देवता  
०३,२१३।०३३च्	एष चेज् जनयेद् गर्भं सो ऽस्या देव्याः पतिर् भवेत्  
०३,२१३।०३४अ	एवं सञ्चिन्त्य भगवान् ब्रह्मलोकं तदा गतः  
०३,२१३।०३४च्	गृहीत्वा देवसेनां ताम् अवन्दत् स पितामहम्  
०३,२१३।०३४ए	उवाच चास्या देव्यास् त्वं साधु शूरं पतिं दिश  
०३,२१३।०३५	ब्रह्मोवाच  
०३,२१३।०३५अ	यथैतच् चिन्तितं कार्यं त्वया दानवसूदन  
०३,२१३।०३५च्	तथा स भविता गर्भो बलवान् उरुविक्रमः  
०३,२१३।०३६अ	स भविष्यति सेनानीस् त्वया सह शतक्रतो  
०३,२१३।०३६च्	अस्या देव्याः पतिश् चैव स भविष्यति वीर्यवान्  
०३,२१३।०३७	मार्कण्डेय उवाच  
०३,२१३।०३७अ	एतच् छ्रुत्वा नमस् तस्मै कृत्वासौ सह कन्यया  
०३,२१३।०३७च्	तत्राभ्यगच्छद् देवेन्द्रो यत्र देवर्षयो ऽभवन्  
०३,२१३।०३७ए	वसिष्ठप्रमुखा मुख्या विप्रेन्द्राः सुमहाव्रताः  
०३,२१३।०३८अ	भागार्थं तपसोपात्तं तेषां सोमं तथाध्वरे  
०३,२१३।०३८च्	पिपासवो ययुर् देवाः शतक्रतुपुरोगमाः  
०३,२१३।०३९अ	इष्टिं कृत्वा यथान्यायं सुसमिद्धे हुताशने  
०३,२१३।०३९च्	जुहुवुस् ते महात्मानो हव्यं सर्वदिवौकसाम्  
०३,२१३।०४०अ	समाहूतो हुतवहः सो ऽद्भुतः सूर्यमण्डलात्  
०३,२१३।०४०च्	विनिःसृत्याययौ वह्निर् वाग्यतो विधिवत् प्रभुः  
०३,२१३।०४०ए	आगम्याहवनीयं वै तैर् द्विजैर् मन्त्रतो हुतम्  
०३,२१३।०४१अ	स तत्र विविधं हव्यं प्रतिगृह्य हुताशनः  
०३,२१३।०४१च्	ऋषिभ्यो भरतश्रेष्ठ प्रायच्छत दिवौकसाम्  
०३,२१३।०४२अ	निष्क्रामंश् चाप्य् अपश्यत् स पत्नीस् तेषां महात्मनाम्  
०३,२१३।०४२च्	स्वेष्व् आश्रमेषूपविष्टाः स्नायन्तीश् च यथासुखम्  
०३,२१३।०४३अ	रुक्मवेदिनिभास् तास् तु चन्द्रलेखा इवामलाः  
०३,२१३।०४३च्	हुताशनार्चिप्रतिमाः सर्वास् तारा इवाद्भुताः  
०३,२१३।०४४अ	स तद्गतेन मनसा बभूव क्षुभितेन्द्रियः  
०३,२१३।०४४च्	पत्नीर् दृष्ट्वा द्विजेन्द्राणां वह्निः कामवशं ययौ  
०३,२१३।०४५अ	स भूयश् चिन्तयाम् आस न न्याय्यं क्षुभितो ऽस्मि यत्  
०३,२१३।०४५च्	साध्वीः पत्नीर् द्विजेन्द्राणाम् अकामाः कामयाम्य् अहम्  
०३,२१३।०४६अ	नैताः शक्या मया द्रष्टुं स्प्रष्टुं वाप्य् अनिमित्ततः  
०३,२१३।०४६च्	गार्हपत्यं समाविश्य तस्मात् पश्याम्य् अभीक्ष्णशः  
०३,२१३।०४७अ	संस्पृशन्न् इव सर्वास् ताः शिखाभिः काञ्चनप्रभाः  
०३,२१३।०४७च्	पश्यमानश् च मुमुदे गार्हपत्यं समाश्रितः  
०३,२१३।०४८अ	निरुष्य तत्र सुचिरम् एवं वह्निर् वशं गतः  
०३,२१३।०४८च्	मनस् तासु विनिक्षिप्य कामयानो वराङ्गनाः  
०३,२१३।०४९अ	कामसन्तप्तहृदयो देहत्यागे सुनिश्चितः  
०३,२१३।०४९च्	अलाभे ब्राह्मणस्त्रीणाम् अग्निर् वनम् उपागतः  
०३,२१३।०५०अ	स्वाहा तं दक्षदुहिता प्रथमं कामयत् तदा  
०३,२१३।०५०च्	सा तस्य छिद्रम् अन्वैच्छच् चिरात् प्रभृति भामिनी  
०३,२१३।०५०ए	अप्रमत्तस्य देवस्य न चापश्यद् अनिन्दिता  
०३,२१३।०५१अ	सा तं ज्ञात्वा यथावत् तु वह्निं वनम् उपागतम्  
०३,२१३।०५१च्	तत्त्वतः कामसन्तप्तं चिन्तयाम् आस भामिनी  
०३,२१३।०५२अ	अहं सप्तर्षिपत्नीनां कृत्वा रूपाणि पावकम्  
०३,२१३।०५२च्	कामयिष्यामि कामार्तं तासां रूपेण मोहितम्  
०३,२१३।०५२ए	एवं कृते प्रीतिर् अस्य कामावाप्तिश् च मे भवेत्  
०३,२१४।००१	मार्कण्डेय उवाच  
०३,२१४।००१अ	शिवा भार्या त्व् अङ्गिरसः शीलरूपगुणान्विता  
०३,२१४।००१च्	तस्याः सा प्रथमं रूपं कृत्वा देवी जनाधिप  
०३,२१४।००१ए	जगाम पावकाभ्याशं तं चोवाच वराङ्गना  
०३,२१४।००२अ	माम् अग्ने कामसन्तप्तां त्वं कामयितुम् अर्हसि  
०३,२१४।००२च्	करिष्यसि न चेद् एवं मृतां माम् उपधारय  
०३,२१४।००२द्*१०५९_०१	तवाप्य् अधर्मः सुमहान् भविता वै हुताशन  
०३,२१४।००३अ	अहम् अङ्गिरसो भार्या शिवा नाम हुताशन  
०३,२१४।००३च्	सखीभिः सहिता प्राप्ता मन्त्रयित्वा विनिश्चयम्  
०३,२१४।००४	अग्निर् उवाच  
०३,२१४।००४अ	कथं मां त्वं विजानीषे कामार्तम् इतराः कथम्  
०३,२१४।००४च्	यास् त्वया कीर्तिताः सर्वाः सप्तर्षीणां प्रियाः स्त्रियः  
०३,२१४।००५	शिवोवाच  
०३,२१४।००५अ	अस्माकं त्वं प्रियो नित्यं बिभीमस् तु वयं तव  
०३,२१४।००५च्	त्वच्चित्तम् इङ्गितैर् ज्ञात्वा प्रेषितास्मि तवान्तिकम्  
०३,२१४।००६अ	मैथुनायेह सम्प्राप्ता कामं प्राप्तं द्रुतं चर  
०३,२१४।००६ब्*१०६०_०१	उपयन्तुं महावीर्य पूर्वम् एव त्वम् अर्हसि  
०३,२१४।००६च्	मातरो मां प्रतीक्षन्ते गमिष्यामि हुताशन  
०३,२१४।००७	मार्कण्डेय उवाच  
०३,२१४।००७अ	ततो ऽग्निर् उपयेमे तां शिवां प्रीतिमुदायुतः  
०३,२१४।००७च्	प्रीत्या देवी च संयुक्ता शुक्रं जग्राह पाणिना  
०३,२१४।००८अ	अचिन्तयन् ममेदं ये रूपं द्रक्ष्यन्ति कानने  
०३,२१४।००८च्	ते ब्राह्मणीनाम् अनृतं दोषं वक्ष्यन्ति पावके  
०३,२१४।००९अ	तस्माद् एतद् रक्ष्यमाणा गरुडी सम्भवाम्य् अहम्  
०३,२१४।००९च्	वनान् निर्गमनं चैव सुखं मम भविष्यति  
०३,२१४।०१०अ	सुपर्णी सा तदा भूत्वा निर्जगाम महावनात्  
०३,२१४।०१०च्	अपश्यत् पर्वतं श्वेतं शरस्तम्बैः सुसंवृतम्  
०३,२१४।०११अ	दृष्टीविषैः सप्तशीर्षैर् गुप्तं भोगिभिर् अद्भुतैः  
०३,२१४।०११च्	रक्षोभिश् च पिशाचैश् च रौद्रैर् भूतगणैस् तथा  
०३,२१४।०११ए	राक्षसीभिश् च सम्पूर्णम् अनेकैश् च मृगद्विजैः  
०३,२१४।०११ड़्*१०६१_०१	नदीप्रस्रवणोपेतं नानातरुलताचितम्  
०३,२१४।०१२अ	सा तत्र सहसा गत्वा शैलपृष्ठं सुदुर्गमम्  
०३,२१४।०१२च्	प्राक्षिपत् काञ्चने कुण्डे शुक्रं सा त्वरिता सती  
०३,२१४।०१३अ	शिष्टानाम् अपि सा देवी सप्तर्षीणां महात्मनाम्  
०३,२१४।०१३च्	पत्नीसरूपतां कृत्वा कामयाम् आस पावकम्  
०३,२१४।०१४अ	दिव्यरूपम् अरुन्धत्याः कर्तुं न शकितं तया  
०३,२१४।०१४च्	तस्यास् तपःप्रभावेण भर्तृशुश्रूषणेन च  
०३,२१४।०१५अ	षट्कृत्वस् तत् तु निक्षिप्तम् अग्ने रेतः कुरूत्तम  
०३,२१४।०१५च्	तस्मिन् कुण्डे प्रतिपदि कामिन्या स्वाहया तदा  
०३,२१४।०१६अ	तत् स्कन्नं तेजसा तत्र सम्भृतं जनयत् सुतम्  
०३,२१४।०१६च्	ऋषिभिः पूजितं स्कन्नम् अनयत् स्कन्दतां ततः  
०३,२१४।०१७अ	षट्शिरा द्विगुणश्रोत्रो द्वादशाक्षिभुजक्रमः  
०३,२१४।०१७च्	एकग्रीवस् त्व् एककायः कुमारः समपद्यत  
०३,२१४।०१८अ	द्वितीयायाम् अभिव्यक्तस् तृतीयायां शिशुर् बभौ  
०३,२१४।०१८च्	अङ्गप्रत्यङ्गसम्भूतश् चतुर्थ्याम् अभवद् गुहः  
०३,२१४।०१९अ	लोहिताभ्रेण महता संवृतः सह विद्युता  
०३,२१४।०१९च्	लोहिताभ्रे सुमहति भाति सूर्य इवोदितः  
०३,२१४।०२०अ	गृहीतं तु धनुस् तेन विपुलं लोमहर्षणम्  
०३,२१४।०२०च्	न्यस्तं यत् त्रिपुरघ्नेन सुरारिविनिकृन्तनम्  
०३,२१४।०२१अ	तद् गृहीत्वा धनुःश्रेष्ठं ननाद बलवांस् तदा  
०३,२१४।०२१च्	सम्मोहयन्न् इवेमान् स त्रींल् लोकान् सचराचरान्  
०३,२१४।०२२अ	तस्य तं निनदं श्रुत्वा महामेघौघनिस्वनम्  
०३,२१४।०२२च्	उत्पेततुर् महानागौ चित्रश् चैरावतश् च ह  
०३,२१४।०२३अ	ताव् आपतन्तौ सम्प्रेक्ष्य स बालार्कसमद्युतिः  
०३,२१४।०२३च्	द्वाभ्यां गृहीत्वा पाणिभ्यां शक्तिं चान्येन पाणिना  
०३,२१४।०२३ए	अपरेणाग्निदायादस् ताम्रचूडं भुजेन सः  
०३,२१४।०२४अ	महाकायम् उपश्लिष्टं कुक्कुटं बलिनां वरम्  
०३,२१४।०२४च्	गृहीत्वा व्यनदद् भीमं चिक्रीड च महाबलः  
०३,२१४।०२५अ	द्वाभ्यां भुजाभ्यां बलवान् गृहीत्वा शङ्खम् उत्तमम्  
०३,२१४।०२५च्	प्राध्मापयत भूतानां त्रासनं बलिनाम् अपि  
०३,२१४।०२६अ	द्वाभ्यां भुजाभ्याम् आकाशं बहुशो निजघान सः  
०३,२१४।०२६च्	क्रीडन् भाति महासेनस् त्रींल् लोकान् वदनैः पिबन्  
०३,२१४।०२६ए	पर्वताग्रे ऽप्रमेयात्मा रश्मिमान् उदये यथा  
०३,२१४।०२७अ	स तस्य पर्वतस्याग्रे निषण्णो ऽद्भुतविक्रमः  
०३,२१४।०२७च्	व्यलोकयद् अमेयात्मा मुखैर् नानाविधैर् दिशः  
०३,२१४।०२७ए	स पश्यन् विविधान् भावांश् चकार निनदं पुनः  
०३,२१४।०२८अ	तस्य तं निनदं श्रुत्वा न्यपतन् बहुधा जनाः  
०३,२१४।०२८च्	भीताश् चोद्विग्नमनसस् तम् एव शरणं ययुः  
०३,२१४।०२९अ	ये तु तं संश्रिता देवं नानावर्णास् तदा जनाः  
०३,२१४।०२९च्	तान् अप्य् आहुः पारिषदान् ब्राह्मणाः सुमहाबलान्  
०३,२१४।०३०अ	स तूत्थाय महाबाहुर् उपसान्त्व्य च ताञ् जनान्  
०३,२१४।०३०च्	धनुर् विकृष्य व्यसृजद् बाणाञ् श्वेते महागिरौ  
०३,२१४।०३१अ	बिभेद स शरैः शैलं क्रौञ्चं हिमवतः सुतम्  
०३,२१४।०३१च्	तेन हंसाश् च गृध्राश् च मेरुं गच्छन्ति पर्वतम्  
०३,२१४।०३२अ	स विशीर्णो ऽपतच् छैलो भृशम् आर्तस्वरान् रुवन्  
०३,२१४।०३२च्	तस्मिन् निपतिते त्व् अन्ये नेदुः शैला भृशं भयात्  
०३,२१४।०३२द्*१०६२_०१	घोरम् आर्तस्वरं सर्वे दृष्ट्वा क्रौञ्चं विदारितम्  
०३,२१४।०३३अ	स तं नादं भृशार्तानां श्रुत्वापि बलिनां वरः  
०३,२१४।०३३च्	न प्राव्यथद् अमेयात्मा शक्तिम् उद्यम्य चानदत्  
०३,२१४।०३४अ	सा तदा विपुला शक्तिः क्षिप्ता तेन महात्मना  
०३,२१४।०३४च्	बिभेद शिखरं घोरं श्वेतस्य तरसा गिरेः  
०३,२१४।०३५अ	स तेनाभिहतो दीनो गिरिः श्वेतो ऽचलैः सह  
०३,२१४।०३५च्	उत्पपात महीं त्यक्त्वा भीतस् तस्मान् महात्मनः  
०३,२१४।०३६अ	ततः प्रव्यथिता भूमिर् व्यशीर्यत समन्ततः  
०३,२१४।०३६च्	आर्ता स्कन्दं समासाद्य पुनर् बलवती बभौ  
०३,२१४।०३७अ	पर्वताश् च नमस्कृत्य तम् एव पृथिवीं गताः  
०३,२१४।०३७च्	अथायम् अभजल् लोकः स्कन्दं शुक्लस्य पञ्चमीम्  
०३,२१५।००१	मार्कण्डेय उवाच  
०३,२१५।००१*१०६३_०१	तस्मिञ् जाते महासत्त्वे महासेने महाबले  
०३,२१५।००१*१०६३_०२	समुत्तस्थुर् महोत्पाता घोररूपाः पृथग्विधाः  
०३,२१५।००१*१०६३_०३	स्त्रीपुंसोर् विपरीतं च तथा द्वन्द्वानि यानि च  
०३,२१५।००१*१०६३_०४	ग्रहा दीप्ता दिशः खं च ररास च मही भृशम्  
०३,२१५।००१*१०६४_०१	इत्य् एतद् विविधाकारं वृत्तं शुक्लस्य पञ्चमीम्  
०३,२१५।००१*१०६४_०२	ततो युद्धं महद् घोरं षष्ठ्यां वृत्तं जनाधिप  
०३,२१५।००१अ	ऋषयस् तु महाघोरान् दृष्ट्वोत्पातान् पृथग्विधान्  
०३,२१५।००१च्	अकुर्वञ् शान्तिम् उद्विग्ना लोकानां लोकभावनाः  
०३,२१५।००२अ	निवसन्ति वने ये तु तस्मिंश् चैत्ररथे जनाः  
०३,२१५।००२च्	ते ऽब्रुवन्न् एष नो ऽनर्थः पावकेनाहृतो महान्  
०३,२१५।००२ए	सङ्गम्य षड्भिः पत्नीभिः सप्तर्षीणाम् इति स्म ह  
०३,२१५।००३अ	अपरे गरुडीम् आहुस् त्वयानर्थो ऽयम् आहृतः  
०३,२१५।००३च्	यैर् दृष्टा सा तदा देवी तस्या रूपेण गच्छती  
०३,२१५।००३ए	न तु तत् स्वाहया कर्म कृतं जानाति वै जनः  
०३,२१५।००४अ	सुपर्णी तु वचः श्रुत्वा ममायं तनयस् त्व् इति  
०३,२१५।००४च्	उपगम्य शनैः स्कन्दम् आहाहं जननी तव  
०३,२१५।००५अ	अथ सप्तर्षयः श्रुत्वा जातं पुत्रं महौजसम्  
०३,२१५।००५च्	तत्यजुः षट् तदा पत्नीर् विना देवीम् अरुन्धतीम्  
०३,२१५।००६अ	षड्भिर् एव तदा जातम् आहुस् तद् वनवासिनः  
०३,२१५।००६च्	सप्तर्षीन् आह च स्वाहा मम पुत्रो ऽयम् इत्य् उत  
०३,२१५।००६ए	अहं जाने नैतद् एवम् इति राजन् पुनः पुनः  
०३,२१५।००७अ	विश्वामित्रस् तु कृत्वेष्टिं सप्तर्षीणां महामुनिः  
०३,२१५।००७च्	पावकं कामसन्तप्तम् अदृष्टः पृष्ठतो ऽन्वगात्  
०३,२१५।००७ए	तत् तेन निखिलं सर्वम् अवबुद्धं यथातथम्  
०३,२१५।००८अ	विश्वामित्रस् तु प्रथमं कुमारं शरणं गतः  
०३,२१५।००८च्	स्तवं दिव्यं सम्प्रचक्रे महासेनस्य चापि सः  
०३,२१५।००९अ	मङ्गलानि च सर्वाणि कौमाराणि त्रयोदश  
०३,२१५।००९च्	जातकर्मादिकास् तस्य क्रियाश् चक्रे महामुनिः  
०३,२१५।०१०अ	षड्वक्त्रस्य तु माहात्म्यं कुक्कुटस्य च साधनम्  
०३,२१५।०१०च्	शक्त्या देव्याः साधनं च तथा पारिषदाम् अपि  
०३,२१५।०११अ	विश्वामित्रश् चकारैतत् कर्म लोकहिताय वै  
०३,२१५।०११च्	तस्माद् ऋषिः कुमारस्य विश्वामित्रो ऽभवत् प्रियः  
०३,२१५।०१२अ	अन्वजानाच् च स्वाहाया रूपान्यत्वं महामुनिः  
०३,२१५।०१२च्	अब्रवीच् च मुनीन् सर्वान् नापराध्यन्ति वै स्त्रियः  
०३,२१५।०१२ए	श्रुत्वा तु तत्त्वतस् तस्मात् ते पत्नीः सर्वतो ऽत्यजन्  
०३,२१५।०१३अ	स्कन्दं श्रुत्वा ततो देवा वासवं सहिताब्रुवन्  
०३,२१५।०१३च्	अविषह्यबलं स्कन्दं जहि शक्राशु माचिरम्  
०३,२१५।०१४अ	यदि वा न निहंस्य् एनम् अद्येन्द्रो ऽयं भविष्यति  
०३,२१५।०१४च्	त्रैलोक्यं सन्निगृह्यास्मांस् त्वां च शक्र महाबलः  
०३,२१५।०१५अ	स तान् उवाच व्यथितो बालो ऽयं सुमहाबलः  
०३,२१५।०१५ब्*१०६५_०१	न बालम् उत्सहे हन्तुम् इति शक्रः प्रभाषते  
०३,२१५।०१५ब्*१०६५_०२	ते ऽब्रुवन् नास्ति ते वीर्यं यत एवं प्रभाषसे  
०३,२१५।०१५च्	स्रष्टारम् अपि लोकानां युधि विक्रम्य नाशयेत्  
०३,२१५।०१६अ	सर्वास् त्व् अद्याभिगच्छन्तु स्कन्दं लोकस्य मातरः  
०३,२१५।०१६च्	कामवीर्या घ्नन्तु चैनं तथेत्य् उक्त्वा च ता ययुः  
०३,२१५।०१७अ	तम् अप्रतिबलं दृष्ट्वा विषण्णवदनास् तु ताः  
०३,२१५।०१७च्	अशक्यो ऽयं विचिन्त्यैवं तम् एव शरणं ययुः  
०३,२१५।०१८अ	ऊचुश् चापि त्वम् अस्माकं पुत्रो ऽस्माभिर् धृतं जगत्  
०३,२१५।०१८च्	अभिनन्दस्व नः सर्वाः प्रस्नुताः स्नेहविक्लवाः  
०३,२१५।०१८द्*१०६६_०१	तासां तद् वचनं श्रुत्वा पातुकामः स्तनान् प्रभुः  
०३,२१५।०१९अ	ताः सम्पूज्य महासेनः कामांश् चासां प्रदाय सः  
०३,२१५।०१९च्	अपश्यद् अग्निम् आयान्तं पितरं बलिनां बली  
०३,२१५।०२०अ	स तु सम्पूजितस् तेन सह मातृगणेन ह  
०३,२१५।०२०च्	परिवार्य महासेनं रक्षमाणः स्थितः स्थिरम्  
०३,२१५।०२१अ	सर्वासां या तु मातॄणां नारी क्रोधसमुद्भवा  
०३,२१५।०२१च्	धात्री सा पुत्रवत् स्कन्दं शूलहस्ताभ्यरक्षत  
०३,२१५।०२२अ	लोहितस्योदधेः कन्या क्रूरा लोहितभोजना  
०३,२१५।०२२च्	परिष्वज्य महासेनं पुत्रवत् पर्यरक्षत  
०३,२१५।०२३अ	अग्निर् भूत्वा नैगमेयश् छागवक्त्रो बहुप्रजः  
०३,२१५।०२३च्	रमयाम् आस शैलस्थं बालं क्रीडनकैर् इव  
०३,२१६।००१	मार्कण्डेय उवाच  
०३,२१६।००१अ	ग्रहाः सोपग्रहाश् चैव ऋषयो मातरस् तथा  
०३,२१६।००१च्	हुताशनमुखाश् चापि दीप्ताः पारिषदां गणाः  
०३,२१६।००२अ	एते चान्ये च बहवो घोरास् त्रिदिववासिनः  
०३,२१६।००२च्	परिवार्य महासेनं स्थिता मातृगणैः सह  
०३,२१६।००३अ	सन्दिग्धं विजयं दृष्ट्वा विजयेप्सुः सुरेश्वरः  
०३,२१६।००३च्	आरुह्यैरावतस्कन्धं प्रययौ दैवतैः सह  
०३,२१६।००३द्*१०६७_०१	आदाय वज्रं बलवान् सर्वैर् देवगणैर् वृतः  
०३,२१६।००३ए	विजिघांसुर् महासेनम् इन्द्रस् तूर्णतरं ययौ  
०३,२१६।००४अ	उग्रं तच् च महावेगं देवानीकं महाप्रभम्  
०३,२१६।००४च्	विचित्रध्वजसन्नाहं नानावाहनकार्मुकम्  
०३,२१६।००४ए	प्रवराम्बरसंवीतं श्रिया जुष्टम् अलङ्कृतम्  
०३,२१६।००५अ	विजिघांसुं तदायान्तं कुमारः शक्रम् अभ्ययात्  
०३,२१६।००५च्	विनदन् पथि शक्रस् तु द्रुतं याति महाबलः  
०३,२१६।००५ए	संहर्षयन् देवसेनां जिघांसुः पावकात्मजम्  
०३,२१६।००६अ	सम्पूज्यमानस् त्रिदशैस् तथैव परमर्षिभिः  
०३,२१६।००६च्	समीपम् उपसम्प्राप्तः कार्त्तिकेयस्य वासवः  
०३,२१६।००६द्*१०६८_०१	अथ दृष्ट्वा स्थितं स्कन्दं श्वेतस्याग्रे महागिरेः  
०३,२१६।००७अ	सिंहनादं ततश् चक्रे देवेशः सहितः सुरैः  
०३,२१६।००७च्	गुहो ऽपि शब्दं तं श्रुत्वा व्यनदत् सागरो यथा  
०३,२१६।००८अ	तस्य शब्देन महता समुद्धूतोदधिप्रभम्  
०३,२१६।००८च्	बभ्राम तत्र तत्रैव देवसैन्यम् अचेतनम्  
०३,२१६।००९अ	जिघांसून् उपसम्प्राप्तान् देवान् दृष्ट्वा स पावकिः  
०३,२१६।००९च्	विससर्ज मुखात् क्रुद्धः प्रवृद्धाः पावकार्चिषः  
०३,२१६।००९ए	ता देवसैन्यान्य् अदहन् वेष्टमानानि भूतले  
०३,२१६।०१०अ	ते प्रदीप्तशिरोदेहाः प्रदीप्तायुधवाहनाः  
०३,२१६।०१०च्	प्रच्युताः सहसा भान्ति चित्रास् तारागणा इव  
०३,२१६।०११अ	दह्यमानाः प्रपन्नास् ते शरणं पावकात्मजम्  
०३,२१६।०११च्	देवा वज्रधरं त्यक्त्वा ततः शान्तिम् उपागताः  
०३,२१६।०१२अ	त्यक्तो देवैस् ततः स्कन्दे वज्रं शक्रो ऽभ्यवासृजत्  
०३,२१६।०१२च्	तद् विसृष्टं जघानाशु पार्श्वं स्कन्दस्य दक्षिणम्  
०३,२१६।०१२ए	बिभेद च महाराज पार्श्वं तस्य महात्मनः  
०३,२१६।०१३अ	वज्रप्रहारात् स्कन्दस्य सञ्जातः पुरुषो ऽपरः  
०३,२१६।०१३च्	युवा काञ्चनसन्नाहः शक्तिधृग् दिव्यकुण्डलः  
०३,२१६।०१३ए	यद् वज्रविशनाज् जातो विशाखस् तेन सो ऽभवत्  
०३,२१६।०१४अ	तं जातम् अपरं दृष्ट्वा कालानलसमद्युतिम्  
०३,२१६।०१४च्	भयाद् इन्द्रस् ततः स्कन्दं प्राञ्जलिः शरणं गतः  
०३,२१६।०१५अ	तस्याभयं ददौ स्कन्दः सहसैन्यस्य सत्तम  
०३,२१६।०१५च्	ततः प्रहृष्टास् त्रिदशा वादित्राण्य् अभ्यवादयन्  
०३,२१७।००१	मार्कण्डेय उवाच  
०३,२१७।००१अ	स्कन्दस्य पार्षदान् घोराञ् शृणुष्वाद्भुतदर्शनान्  
०३,२१७।००१च्	वज्रप्रहारात् स्कन्दस्य जज्ञुस् तत्र कुमारकाः  
०३,२१७।००१ए	ये हरन्ति शिशूञ् जातान् गर्भस्थांश् चैव दारुणाः  
०३,२१७।००२अ	वज्रप्रहारात् कन्याश् च जज्ञिरे ऽस्य महाबलाः  
०३,२१७।००२च्	कुमाराश् च विशाखं तं पितृत्वे समकल्पयन्  
०३,२१७।००३अ	स भूत्वा भगवान् सङ्ख्ये रक्षंश् छागमुखस् तदा  
०३,२१७।००३च्	वृतः कन्यागणैः सर्वैर् आत्मनीनैश् च पुत्रकैः  
०३,२१७।००४अ	मातॄणां प्रेक्षतीनां च भद्रशाखश् च कौशलः  
०३,२१७।००४च्	ततः कुमारपितरं स्कन्दम् आहुर् जना भुवि  
०३,२१७।००५अ	रुद्रम् अग्निम् उमां स्वाहां प्रदेशेषु महाबलाम्  
०३,२१७।००५च्	यजन्ति पुत्रकामाश् च पुत्रिणश् च सदा जनाः  
०३,२१७।००६अ	यास् तास् त्व् अजनयत् कन्यास् तपो नाम हुताशनः  
०३,२१७।००६च्	किं करोमीति ताः स्कन्दं सम्प्राप्ताः समभाषत  
०३,२१७।००७	मातर ऊचुः  
०३,२१७।००७अ	भवेम सर्वलोकस्य वयं मातर उत्तमाः  
०३,२१७।००७च्	प्रसादात् तव पूज्याश् च प्रियम् एतत् कुरुष्व नः  
०३,२१७।००८	मार्कण्डेय उवाच  
०३,२१७।००८अ	सो ऽब्रवीद् बाढम् इत्य् एवं भविष्यध्वं पृथग्विधाः  
०३,२१७।००८च्	अशिवाश् च शिवाश् चैव पुनः पुनर् उदारधीः  
०३,२१७।००९अ	ततः सङ्कल्प्य पुत्रत्वे स्कन्दं मातृगणो ऽगमत्  
०३,२१७।००९च्	काकी च हलिमा चैव रुद्राथ बृहली तथा  
०३,२१७।००९ए	आर्या पलाला वै मित्रा सप्तैताः शिशुमातरः  
०३,२१७।०१०अ	एतासां वीर्यसम्पन्नः शिशुर् नामातिदारुणः  
०३,२१७।०१०च्	स्कन्दप्रसादजः पुत्रो लोहिताक्षो भयङ्करः  
०३,२१७।०११अ	एष वीराष्टकः प्रोक्तः स्कन्दमातृगणोद्भवः  
०३,२१७।०११च्	छागवक्त्रेण सहितो नवकः परिकीर्त्यते  
०३,२१७।०१२अ	षष्ठं छागमयं वक्त्रं स्कन्दस्यैवेति विद्धि तत्  
०३,२१७।०१२च्	षट्शिरो ऽभ्यन्तरं राजन् नित्यं मातृगणार्चितम्  
०३,२१७।०१३अ	षण्णां तु प्रवरं तस्य शीर्षाणाम् इह शब्द्यते  
०३,२१७।०१३च्	शक्तिं येनासृजद् दिव्यां भद्रशाख इति स्म ह  
०३,२१७।०१४अ	इत्य् एतद् विविधाकारं वृत्तं शुक्लस्य पञ्चमीम्  
०३,२१७।०१४च्	तत्र युद्धं महाघोरं वृत्तं षष्ठ्यां जनाधिप  
०३,२१८।००१	मार्कण्डेय उवाच  
०३,२१८।००१अ	उपविष्टं ततः स्कन्दं हिरण्यकवचस्रजम्  
०३,२१८।००१च्	हिरण्यचूडमुकुटं हिरण्याक्षं महाप्रभम्  
०३,२१८।००२अ	लोहिताम्बरसंवीतं तीक्ष्णदंष्ट्रं मनोरमम्  
०३,२१८।००२च्	सर्वलक्षणसम्पन्नं त्रैलोक्यस्यापि सुप्रियम्  
०३,२१८।००३अ	ततस् तं वरदं शूरं युवानं मृष्टकुण्डलम्  
०३,२१८।००३च्	अभजत् पद्मरूपा श्रीः स्वयम् एव शरीरिणी  
०३,२१८।००४अ	श्रिया जुष्टः पृथुयशाः स कुमारवरस् तदा  
०३,२१८।००४च्	निषण्णो दृश्यते भूतैः पौर्णमास्यां यथा शशी  
०३,२१८।००५अ	अपूजयन् महात्मानो ब्राह्मणास् तं महाबलम्  
०३,२१८।००५च्	इदम् आहुस् तदा चैव स्कन्दं तत्र महर्षयः  
०३,२१८।००६अ	हिरण्यवर्ण भद्रं ते लोकानां शङ्करो भव  
०३,२१८।००६च्	त्वया षड्रात्रजातेन सर्वे लोका वशीकृताः  
०३,२१८।००७अ	अभयं च पुनर् दत्तं त्वयैवैषां सुरोत्तम  
०३,२१८।००७च्	तस्माद् इन्द्रो भवान् अस्तु त्रैलोक्यस्याभयङ्करः  
०३,२१८।००८	स्कन्द उवाच  
०३,२१८।००८अ	किम् इन्द्रः सर्वलोकानां करोतीह तपोधनाः  
०३,२१८।००८च्	कथं देवगणांश् चैव पाति नित्यं सुरेश्वरः  
०३,२१८।००९	ऋषय ऊचुः  
०३,२१८।००९अ	इन्द्रो दिशति भूतानां बलं तेजः प्रजाः सुखम्  
०३,२१८।००९च्	तुष्टः प्रयच्छति तथा सर्वान् दायान् सुरेश्वरः  
०३,२१८।०१०अ	दुर्वृत्तानां संहरति वृत्तस्थानां प्रयच्छति  
०३,२१८।०१०च्	अनुशास्ति च भूतानि कार्येषु बलसूदनः  
०३,२१८।०११अ	असूर्ये च भवेत् सूर्यस् तथाचन्द्रे च चन्द्रमाः  
०३,२१८।०११च्	भवत्य् अग्निश् च वायुश् च पृथिव्य् आपश् च कारणैः  
०३,२१८।०१२अ	एतद् इन्द्रेण कर्तव्यम् इन्द्रे हि विपुलं बलम्  
०३,२१८।०१२च्	त्वं च वीर बलश्रेष्ठस् तस्माद् इन्द्रो भवस्व नः  
०३,२१८।०१३	शक्र उवाच  
०३,२१८।०१३अ	भवस्वेन्द्रो महाबाहो सर्वेषां नः सुखावहः  
०३,२१८।०१३च्	अभिषिच्यस्व चैवाद्य प्राप्तरूपो ऽसि सत्तम  
०३,२१८।०१४	स्कन्द उवाच  
०३,२१८।०१४अ	शाधि त्वम् एव त्रैलोक्यम् अव्यग्रो विजये रतः  
०३,२१८।०१४च्	अहं ते किङ्करः शक्र न ममेन्द्रत्वम् ईप्सितम्  
०३,२१८।०१५	शक्र उवाच  
०३,२१८।०१५अ	बलं तवाद्भुतं वीर त्वं देवानाम् अरीञ् जहि  
०३,२१८।०१५च्	अवज्ञास्यन्ति मां लोका वीर्येण तव विस्मिताः  
०३,२१८।०१६अ	इन्द्रत्वे ऽपि स्थितं वीर बलहीनं पराजितम्  
०३,२१८।०१६ब्*१०६९_०१	त्वत्तेजसावमंस्यन्ति लोका मां सुरसत्तम  
०३,२१८।०१६च्	आवयोश् च मिथो भेदे प्रयतिष्यन्त्य् अतन्द्रिताः  
०३,२१८।०१७अ	भेदिते च त्वयि विभो लोको द्वैधम् उपेष्यति  
०३,२१८।०१७च्	द्विधाभूतेषु लोकेषु निश्चितेष्व् आवयोस् तथा  
०३,२१८।०१७ए	विग्रहः सम्प्रवर्तेत भूतभेदान् महाबल  
०३,२१८।०१८अ	तत्र त्वं मां रणे तात यथाश्रद्धं विजेष्यसि  
०३,२१८।०१८च्	तस्माद् इन्द्रो भवान् अद्य भविता मा विचारय  
०३,२१८।०१९	स्कन्द उवाच  
०३,२१८।०१९अ	त्वम् एव राजा भद्रं ते त्रैलोक्यस्य ममैव च  
०३,२१८।०१९च्	करोमि किं च ते शक्र शासनं तद् ब्रवीहि मे  
०३,२१८।०२०	शक्र उवाच  
०३,२१८।०२०अ	यदि सत्यम् इदं वाक्यं निश्चयाद् भाषितं त्वया  
०३,२१८।०२०च्	यदि वा शासनं स्कन्द कर्तुम् इच्छसि मे शृणु  
०३,२१८।०२१अ	अभिषिच्यस्व देवानां सेनापत्ये महाबल  
०३,२१८।०२१च्	अहम् इन्द्रो भविष्यामि तव वाक्यान् महाबल  
०३,२१८।०२२	स्कन्द उवाच  
०३,२१८।०२२अ	दानवानां विनाशाय देवानाम् अर्थसिद्धये  
०३,२१८।०२२च्	गोब्राह्मणस्य त्राणार्थं सेनापत्ये ऽभिषिञ्च माम्  
०३,२१८।०२३	मार्कण्डेय उवाच  
०३,२१८।०२३अ	सो ऽभिषिक्तो मघवता सर्वैर् देवगणैः सह  
०३,२१८।०२३च्	अतीव शुशुभे तत्र पूज्यमानो महर्षिभिः  
०३,२१८।०२३द्*१०७०_०१	तस्य तद् वचनं श्रुत्वा स्कन्दस्य बलवृत्रहा  
०३,२१८।०२३द्*१०७०_०२	ऋषिभिस् तं महासेनं हृष्टो देवगणैः सह  
०३,२१८।०२३द्*१०७०_०३	सौवर्णे रत्नखचिते तरुणारुणभास्वरे  
०३,२१८।०२३द्*१०७०_०४	दिव्यासने समास्थाप्य विमलैः पुण्यवारिभिः  
०३,२१८।०२३द्*१०७०_०५	महासेनं तदा शक्रः सेनापत्ये ऽभिषिक्तवान्  
०३,२१८।०२४अ	तस्य तत् काञ्चनं छत्रं ध्रियमाणं व्यरोचत  
०३,२१८।०२४च्	यथैव सुसमिद्धस्य पावकस्यात्ममण्डलम्  
०३,२१८।०२५अ	विश्वकर्मकृता चास्य दिव्या माला हिरण्मयी  
०३,२१८।०२५च्	आबद्धा त्रिपुरघ्नेन स्वयम् एव यशस्विना  
०३,२१८।०२६अ	आगम्य मनुजव्याघ्र सह देव्या परन्तप  
०३,२१८।०२६च्	अर्चयाम् आस सुप्रीतो भगवान् गोवृषध्वजः  
०३,२१८।०२७अ	रुद्रम् अग्निं द्विजाः प्राहू रुद्रसूनुस् ततस् तु सः  
०३,२१८।०२७ब्*१०७१_०१	कीर्त्यते सुमहातेजाः कुमारो ऽद्भुतदर्शनः  
०३,२१८।०२७च्	रुद्रेण शुक्रम् उत्सृष्टं तच् छ्वेतः पर्वतो ऽभवत्  
०३,२१८।०२७द्*१०७२_०१	तच् छुक्लं भक्षयाम् आस वह्निस् तस्माद् गुहो ऽभवत्  
०३,२१८।०२७ए	पावकस्येन्द्रियं श्वेते कृत्तिकाभिः कृतं नगे  
०३,२१८।०२८अ	पूज्यमानं तु रुद्रेण दृष्ट्वा सर्वे दिवौकसः  
०३,२१८।०२८च्	रुद्रसूनुं ततः प्राहुर् गुहं गुणवतां वरम्  
०३,२१८।०२९अ	अनुप्रविश्य रुद्रेण वह्निं जातो ह्य् अयं शिशुः  
०३,२१८।०२९च्	तत्र जातस् ततः स्कन्दो रुद्रसूनुस् ततो ऽभवत्  
०३,२१८।०३०अ	रुद्रस्य वह्नेः स्वाहायाः षण्णां स्त्रीणां च तेजसा  
०३,२१८।०३०च्	जातः स्कन्दः सुरश्रेष्ठो रुद्रसूनुस् ततो ऽभवत्  
०३,२१८।०३१अ	अरजे वाससी रक्ते वसानः पावकात्मजः  
०३,२१८।०३१च्	भाति दीप्तवपुः श्रीमान् रक्ताभ्राभ्याम् इवांशुमान्  
०३,२१८।०३२अ	कुक्कुटश् चाग्निना दत्तस् तस्य केतुर् अलङ्कृतः  
०३,२१८।०३२च्	रथे समुच्छ्रितो भाति कालाग्निर् इव लोहितः  
०३,२१८।०३२द्*१०७३_०१	या चेष्टा सर्वभूतानां प्रभा शान्तिर् बलं तथा  
०३,२१८।०३२द्*१०७३_०२	अग्रतस् तस्य सा शक्तिर् देवानां जयवर्धिनी  
०३,२१८।०३३अ	विवेश कवचं चास्य शरीरं सहजं ततः  
०३,२१८।०३३च्	युध्यमानस्य देवस्य प्रादुर्भवति तत् सदा  
०३,२१८।०३४अ	शक्तिर् वर्म बलं तेजः कान्तत्वं सत्यम् अक्षतिः  
०३,२१८।०३४च्	ब्रह्मण्यत्वम् असम्मोहो भक्तानां परिरक्षणम्  
०३,२१८।०३५अ	निकृन्तनं च शत्रूणां लोकानां चाभिरक्षणम्  
०३,२१८।०३५च्	स्कन्देन सह जातानि सर्वाण्य् एव जनाधिप  
०३,२१८।०३६अ	एवं देवगणैः सर्वैः सो ऽभिषिक्तः स्वलङ्कृतः  
०३,२१८।०३६च्	बभौ प्रतीतः सुमनाः परिपूर्णेन्दुदर्शनः  
०३,२१८।०३७अ	इष्टैः स्वाध्यायघोषैश् च देवतूर्यरवैर् अपि  
०३,२१८।०३७च्	देवगन्धर्वगीतैश् च सर्वैर् अप्सरसां गणैः  
०३,२१८।०३८अ	एतैश् चान्यैश् च विविधैर् हृष्टतुष्टैर् अलङ्कृतैः  
०३,२१८।०३८ब्*१०७४_०१	सुसंवृतः पिशाचानां गणैर् देवगणैस् तथा  
०३,२१८।०३८च्	क्रीडन्न् इव तदा देवैर् अभिषिक्तः स पावकिः  
०३,२१८।०३९अ	अभिषिक्तं महासेनम् अपश्यन्त दिवौकसः  
०३,२१८।०३९च्	विनिहत्य तमः सूर्यं यथेहाभ्युदितं तथा  
०३,२१८।०४०अ	अथैनम् अभ्ययुः सर्वा देवसेनाः सहस्रशः  
०३,२१८।०४०च्	अस्माकं त्वं पतिर् इति ब्रुवाणाः सर्वतोदिशम्  
०३,२१८।०४१अ	ताः समासाद्य भगवान् सर्वभूतगणैर् वृतः  
०३,२१८।०४१च्	अर्चितश् च स्तुतश् चैव सान्त्वयाम् आस ता अपि  
०३,२१८।०४२अ	शतक्रतुश् चाभिषिच्य स्कन्दं सेनापतिं तदा  
०३,२१८।०४२च्	सस्मार तां देवसेनां या सा तेन विमोक्षिता  
०३,२१८।०४३अ	अयं तस्याः पतिर् नूनं विहितो ब्रह्मणा स्वयम्  
०३,२१८।०४३च्	इति चिन्त्यानयाम् आस देवसेनां स्वलङ्कृताम्  
०३,२१८।०४४अ	स्कन्दं चोवाच बलभिद् इयं कन्या सुरोत्तम  
०३,२१८।०४४च्	अजाते त्वयि निर्दिष्टा तव पत्नी स्वयम्भुवा  
०३,२१८।०४५अ	तस्मात् त्वम् अस्या विधिवत् पाणिं मन्त्रपुरस्कृतम्  
०३,२१८।०४५च्	गृहाण दक्षिणं देव्याः पाणिना पद्मवर्चसम्  
०३,२१८।०४५द्*१०७५_०१	एवम् उक्तो भगवता महासेनो महाबलः  
०३,२१८।०४५द्*१०७५_०२	दृष्ट्वा कमलपत्राक्षीं तनुमध्यां यशस्विनीम्  
०३,२१८।०४५द्*१०७५_०३	अतीव रूपसम्पन्नां सर्वाभरणभूषिताम्  
०३,२१८।०४५द्*१०७५_०४	सर्वलक्षणसम्पन्नां देवसेनां शुचिस्मिताम्  
०३,२१८।०४६अ	एवम् उक्तः स जग्राह तस्याः पाणिं यथाविधि  
०३,२१८।०४६ब्*१०७६_०१	जग्राह भरतश्रेष्ठ देवसेनापतिस् ततः  
०३,२१८।०४६च्	बृहस्पतिर् मन्त्रविधिं जजाप च जुहाव च  
०३,२१८।०४७अ	एवं स्कन्दस्य महिषीं देवसेनां विदुर् बुधाः  
०३,२१८।०४७च्	षष्ठीं यां ब्राह्मणाः प्राहुर् लक्ष्मीम् आशां सुखप्रदाम्  
०३,२१८।०४७ए	सिनीवालीं कुहूं चैव सद्वृत्तिम् अपराजिताम्  
०३,२१८।०४७ड़्*१०७७_०१	इत्य् एवमादिभिर् देवी नामभिः परिकीर्त्यते  
०३,२१८।०४८अ	यदा स्कन्दः पतिर् लब्धः शाश्वतो देवसेनया  
०३,२१८।०४८च्	तदा तम् आश्रयल् लक्ष्मीः स्वयं देवी शरीरिणी  
०३,२१८।०४९अ	श्रीजुष्टः पञ्चमीं स्कन्दस् तस्माच् छ्रीपञ्चमी स्मृता  
०३,२१८।०४९च्	षष्ठ्यां कृतार्थो ऽभूद् यस्मात् तस्मात् षष्ठी महातिथिः  
०३,२१९।००१	मार्कण्डेय उवाच  
०३,२१९।००१अ	श्रिया जुष्टं महासेनं देवसेनापतिं कृतम्  
०३,२१९।००१च्	सप्तर्षिपत्न्यः षड् देव्यस् तत्सकाशम् अथागमन्  
०३,२१९।००२अ	ऋषिभिः सम्परित्यक्ता धर्मयुक्ता महाव्रताः  
०३,२१९।००२च्	द्रुतम् आगम्य चोचुस् ता देवसेनापतिं प्रभुम्  
०३,२१९।००३अ	वयं पुत्र परित्यक्ता भर्तृभिर् देवसम्मितैः  
०३,२१९।००३अ*१०७८_०१	**** **** धर्मयुक्ता महाव्रताः  
०३,२१९।००३अ*१०७८_०२	भवदीयैकशरणाः  
०३,२१९।००३च्	अकारणाद् रुषा तात पुण्यस्थानात् परिच्युताः  
०३,२१९।००४अ	अस्माभिः किल जातस् त्वम् इति केनाप्य् उदाहृतम्  
०३,२१९।००४च्	असत्यम् एतत् संश्रुत्य तस्मान् नस् त्रातुम् अर्हसि  
०३,२१९।००५अ	अक्षयश् च भवेत् स्वर्गस् त्वत्प्रसादाद् धि नः प्रभो  
०३,२१९।००५च्	त्वां पुत्रं चाप्य् अभीप्सामः कृत्वैतद् अनृणो भव  
०३,२१९।००६	स्कन्द उवाच  
०३,२१९।००६अ	मातरो हि भवत्यो मे सुतो वो ऽहम् अनिन्दिताः  
०३,२१९।००६च्	यच् चाभीप्सथ तत् सर्वं सम्भविष्यति वस् तथा  
०३,२१९।००७	मार्कण्डेय उवाच  
०३,२१९।००७अ	एवम् उक्ते ततः शक्रं किं कार्यम् इति सो ऽब्रवीत्  
०३,२१९।००७च्	उक्तः स्कन्देन ब्रूहीति सो ऽब्रवीद् वासवस् ततः  
०३,२१९।००८अ	अभिजित् स्पर्धमाना तु रोहिण्या कन्यसी स्वसा  
०३,२१९।००८च्	इच्छन्ती ज्येष्ठतां देवी तपस् तप्तुं वनं गता  
०३,२१९।००९अ	तत्र मूढो ऽस्मि भद्रं ते नक्षत्रं गगनाच् च्युतम्  
०३,२१९।००९च्	कालं त्व् इमं परं स्कन्द ब्रह्मणा सह चिन्तय  
०३,२१९।०१०अ	धनिष्ठादिस् तदा कालो ब्रह्मणा परिनिर्मितः  
०३,२१९।०१०च्	रोहिण्याद्यो ऽभवत् पूर्वम् एवं सङ्ख्या समाभवत्  
०३,२१९।०११अ	एवम् उक्ते तु शक्रेण त्रिदिवं कृत्तिका गताः  
०३,२१९।०११च्	नक्षत्रं शकटाकारं भाति तद् वह्निदैवतम्  
०३,२१९।०१२अ	विनता चाब्रवीत् स्कन्दं मम त्वं पिण्डदः सुतः  
०३,२१९।०१२च्	इच्छामि नित्यम् एवाहं त्वया पुत्र सहासितुम्  
०३,२१९।०१३	स्कन्द उवाच  
०३,२१९।०१३अ	एवम् अस्तु नमस् ते ऽस्तु पुत्रस्नेहात् प्रशाधि माम्  
०३,२१९।०१३च्	स्नुषया पूज्यमाना वै देवि वत्स्यसि नित्यदा  
०३,२१९।०१४	मार्कण्डेय उवाच  
०३,२१९।०१४अ	अथ मातृगणः सर्वः स्कन्दं वचनम् अब्रवीत्  
०३,२१९।०१४च्	वयं सर्वस्य लोकस्य मातरः कविभिः स्तुताः  
०३,२१९।०१४ए	इच्छामो मातरस् तुभ्यं भवितुं पूजयस्व नः  
०३,२१९।०१४ड़्*१०७९_०१	स तासां वचनं श्रुत्वा स्कन्दो वचनम् अब्रवीत्  
०३,२१९।०१५	स्कन्द उवाच  
०३,२१९।०१५अ	मातरस् तु भवत्यो मे भवतीनाम् अहं सुतः  
०३,२१९।०१५च्	उच्यतां यन् मया कार्यं भवतीनाम् अथेप्सितम्  
०३,२१९।०१६	मातर ऊचुः  
०३,२१९।०१६अ	यास् तु ता मातरः पूर्वं लोकस्यास्य प्रकल्पिताः  
०३,२१९।०१६च्	अस्माकं तद् भवेत् स्थानं तासां चैव न तद् भवेत्  
०३,२१९।०१७अ	भवेम पूज्या लोकस्य न ताः पूज्याः सुरर्षभ  
०३,२१९।०१७च्	प्रजास्माकं हृतास् ताभिस् त्वत्कृते ताः प्रयच्छ नः  
०३,२१९।०१८	स्कन्द उवाच  
०३,२१९।०१८अ	दत्ताः प्रजा न ताः शक्या भवतीभिर् निषेवितुम्  
०३,२१९।०१८च्	अन्यां वः कां प्रयच्छामि प्रजां यां मनसेच्छथ  
०३,२१९।०१९	मातर ऊचुः  
०३,२१९।०१९अ	इच्छाम तासां मातॄणां प्रजा भोक्तुं प्रयच्छ नः  
०३,२१९।०१९च्	त्वया सह पृथग्भूता ये च तासाम् अथेश्वराः  
०३,२१९।०२०	स्कन्द उवाच  
०३,२१९।०२०अ	प्रजा वो दद्मि कष्टं तु भवतीभिर् उदाहृतम्  
०३,२१९।०२०च्	परिरक्षत भद्रं वः प्रजाः साधु नमस्कृताः  
०३,२१९।०२१	मातर ऊचुः  
०३,२१९।०२१अ	परिरक्षाम भद्रं ते प्रजाः स्कन्द यथेच्छसि  
०३,२१९।०२१च्	त्वया नो रोचते स्कन्द सहवासश् चिरं प्रभो  
०३,२१९।०२२	स्कन्द उवाच  
०३,२१९।०२२अ	यावत् षोडश वर्षाणि भवन्ति तरुणाः प्रजाः  
०३,२१९।०२२च्	प्रबाधत मनुष्याणां तावद् रूपैः पृथग्विधैः  
०३,२१९।०२३अ	अहं च वः प्रदास्यामि रौद्रम् आत्मानम् अव्ययम्  
०३,२१९।०२३च्	परमं तेन सहिता सुखं वत्स्यथ पूजिताः  
०३,२१९।०२४	मार्कण्डेय उवाच  
०३,२१९।०२४अ	ततः शरीरात् स्कन्दस्य पुरुषः काञ्चनप्रभः  
०३,२१९।०२४च्	भोक्तुं प्रजाः स मर्त्यानां निष्पपात महाबलः  
०३,२१९।०२५अ	अपतत् स तदा भूमौ विसञ्ज्ञो ऽथ क्षुधान्वितः  
०३,२१९।०२५च्	स्कन्देन सो ऽभ्यनुज्ञातो रौद्ररूपो ऽभवद् ग्रहः  
०३,२१९।०२५ए	स्कन्दापस्मारम् इत्य् आहुर् ग्रहं तं द्विजसत्तमाः  
०३,२१९।०२६अ	विनता तु महारौद्रा कथ्यते शकुनिग्रहः  
०३,२१९।०२६च्	पूतनां राक्षसीं प्राहुस् तं विद्यात् पूतनाग्रहम्  
०३,२१९।०२७अ	कष्टा दारुणरूपेण घोररूपा निशाचरी  
०३,२१९।०२७च्	पिशाची दारुणाकारा कथ्यते शीतपूतना  
०३,२१९।०२७ए	गर्भान् सा मानुषीणां तु हरते घोरदर्शना  
०३,२१९।०२८अ	अदितिं रेवतीं प्राहुर् ग्रहस् तस्यास् तु रैवतः  
०३,२१९।०२८च्	सो ऽपि बालाञ् शिशून् घोरो बाधते वै महाग्रहः  
०३,२१९।०२९अ	दैत्यानां या दितिर् माता ताम् आहुर् मुखमण्डिकाम्  
०३,२१९।०२९च्	अत्यर्थं शिशुमांसेन सम्प्रहृष्टा दुरासदा  
०३,२१९।०३०अ	कुमाराश् च कुमार्यश् च ये प्रोक्ताः स्कन्दसम्भवाः  
०३,२१९।०३०च्	ते ऽपि गर्भभुजः सर्वे कौरव्य सुमहाग्रहाः  
०३,२१९।०३१अ	तासाम् एव कुमारीणां पतयस् ते प्रकीर्तिताः  
०३,२१९।०३१च्	अज्ञायमाना गृह्णन्ति बालकान् रौद्रकर्मिणः  
०३,२१९।०३२अ	गवां माता तु या प्राज्ञैः कथ्यते सुरभिर् नृप  
०३,२१९।०३२च्	शकुनिस् ताम् अथारुह्य सह भुङ्क्ते शिशून् भुवि  
०३,२१९।०३३अ	सरमा नाम या माता शुनां देवी जनाधिप  
०३,२१९।०३३च्	सापि गर्भान् समादत्ते मानुषीणां सदैव हि  
०३,२१९।०३४अ	पादपानां च या माता करञ्जनिलया हि सा  
०३,२१९।०३४ब्*१०८०_०१	वरदा सा हि सौम्या च नित्यं भूतानुकम्पिनी  
०३,२१९।०३४च्	करञ्जे तां नमस्यन्ति तस्मात् पुत्रार्थिनो नराः  
०३,२१९।०३५अ	इमे त्व् अष्टादशान्ये वै ग्रहा मांसमधुप्रियाः  
०३,२१९।०३५च्	द्विपञ्चरात्रं तिष्ठन्ति सततं सूतिकागृहे  
०३,२१९।०३६अ	कद्रूः सूक्ष्मवपुर् भूत्वा गर्भिणीं प्रविशेद् यदा  
०३,२१९।०३६च्	भुङ्क्ते सा तत्र तं गर्भं सा तु नागं प्रसूयते  
०३,२१९।०३७अ	गन्धर्वाणां तु या माता सा गर्भं गृह्य गच्छति  
०३,२१९।०३७च्	ततो विलीनगर्भा सा मानुषी भुवि दृश्यते  
०३,२१९।०३८अ	या जनित्री त्व् अप्सरसां गर्भम् आस्ते प्रगृह्य सा  
०३,२१९।०३८च्	उपविष्टं ततो गर्भं कथयन्ति मनीषिणः  
०३,२१९।०३९अ	लोहितस्योदधेः कन्या धात्री स्कन्दस्य सा स्मृता  
०३,२१९।०३९च्	लोहितायनिर् इत्य् एवं कदम्बे सा हि पूज्यते  
०३,२१९।०४०अ	पुरुषेषु यथा रुद्रस् तथार्या प्रमदास्व् अपि  
०३,२१९।०४०च्	आर्या माता कुमारस्य पृथक्कामार्थम् इज्यते  
०३,२१९।०४१अ	एवम् एते कुमाराणां मया प्रोक्ता महाग्रहाः  
०३,२१९।०४१च्	यावत् षोडश वर्षाणि अशिवास् ते शिवास् ततः  
०३,२१९।०४२अ	ये च मातृगणाः प्रोक्ताः पुरुषाश् चैव ये ग्रहाः  
०३,२१९।०४२च्	सर्वे स्कन्दग्रहा नाम ज्ञेया नित्यं शरीरिभिः  
०३,२१९।०४३अ	तेषां प्रशमनं कार्यं स्नानं धूपम् अथाञ्जनम्  
०३,२१९।०४३च्	बलिकर्मोपहारश् च स्कन्दस्येज्या विशेषतः  
०३,२१९।०४४अ	एवम् एते ऽर्चिताः सर्वे प्रयच्छन्ति शुभं नृणाम्  
०३,२१९।०४४च्	आयुर् वीर्यं च राजेन्द्र सम्यक् पूजानमस्कृताः  
०३,२१९।०४५अ	ऊर्ध्वं तु षोडशाद् वर्षाद् ये भवन्ति ग्रहा नृणाम्  
०३,२१९।०४५च्	तान् अहं सम्प्रवक्ष्यामि नमस्कृत्य महेश्वरम्  
०३,२१९।०४६अ	यः पश्यति नरो देवाञ् जाग्रद् वा शयितो ऽपि वा  
०३,२१९।०४६च्	उन्माद्यति स तु क्षिप्रं तं तु देवग्रहं विदुः  
०३,२१९।०४७अ	आसीनश् च शयानश् च यः पश्यति नरः पितॄन्  
०३,२१९।०४७च्	उन्माद्यति स तु क्षिप्रं स ज्ञेयस् तु पितृग्रहः  
०३,२१९।०४८अ	अवमन्यति यः सिद्धान् क्रुद्धाश् चापि शपन्ति यम्  
०३,२१९।०४८च्	उन्माद्यति स तु क्षिप्रं ज्ञेयः सिद्धग्रहस् तु सः  
०३,२१९।०४९अ	उपाघ्राति च यो गन्धान् रसांश् चापि पृथग्विधान्  
०३,२१९।०४९च्	उन्माद्यति स तु क्षिप्रं स ज्ञेयो राक्षसो ग्रहः  
०३,२१९।०५०अ	गन्धर्वाश् चापि यं दिव्याः संस्पृशन्ति नरं भुवि  
०३,२१९।०५०च्	उन्माद्यति स तु क्षिप्रं ग्रहो गान्धर्व एव सः  
०३,२१९।०५१अ	आविशन्ति च यं यक्षाः पुरुषं कालपर्यये  
०३,२१९।०५१च्	उन्माद्यति स तु क्षिप्रं ज्ञेयो यक्षग्रहस् तु सः  
०३,२१९।०५२अ	अधिरोहन्ति यं नित्यं पिशाचाः पुरुषं क्व चित्  
०३,२१९।०५२च्	उन्माद्यति स तु क्षिप्रं पैशाचं तं ग्रहं विदुः  
०३,२१९।०५३अ	यस्य दोषैः प्रकुपितं चित्तं मुह्यति देहिनः  
०३,२१९।०५३च्	उन्माद्यति स तु क्षिप्रं साधनं तस्य शास्त्रतः  
०३,२१९।०५४अ	वैक्लव्याच् च भयाच् चैव घोराणां चापि दर्शनात्  
०३,२१९।०५४च्	उन्माद्यति स तु क्षिप्रं सत्त्वं तस्य तु साधनम्  
०३,२१९।०५५अ	कश् चित् क्रीडितुकामो वै भोक्तुकामस् तथापरः  
०३,२१९।०५५च्	अभिकामस् तथैवान्य इत्य् एष त्रिविधो ग्रहः  
०३,२१९।०५६अ	यावत् सप्ततिवर्षाणि भवन्त्य् एते ग्रहा नृणाम्  
०३,२१९।०५६च्	अतः परं देहिनां तु ग्रहतुल्यो भवेज् ज्वरः  
०३,२१९।०५७अ	अप्रकीर्णेन्द्रियं दान्तं शुचिं नित्यम् अतन्द्रितम्  
०३,२१९।०५७च्	आस्तिकं श्रद्दधानं च वर्जयन्ति सदा ग्रहाः  
०३,२१९।०५८अ	इत्य् एष ते ग्रहोद्देशो मानुषाणां प्रकीर्तितः  
०३,२१९।०५८च्	न स्पृशन्ति ग्रहा भक्तान् नरान् देवं महेश्वरम्  
०३,२२०।००१	मार्कण्डेय उवाच  
०३,२२०।००१अ	यदा स्कन्देन मातॄणाम् एवम् एतत् प्रियं कृतम्  
०३,२२०।००१च्	अथैनम् अब्रवीत् स्वाहा मम पुत्रस् त्वम् औरसः  
०३,२२०।००२अ	इच्छाम्य् अहं त्वया दत्तां प्रीतिं परमदुर्लभाम्  
०३,२२०।००२च्	ताम् अब्रवीत् ततः स्कन्दः प्रीतिम् इच्छसि कीदृशीम्  
०३,२२०।००३	स्वाहोवाच  
०३,२२०।००३अ	दक्षस्याहं प्रिया कन्या स्वाहा नाम महाभुज  
०३,२२०।००३च्	बाल्यात् प्रभृति नित्यं च जातकामा हुताशने  
०३,२२०।००४अ	न च मां कामिनीं पुत्र सम्यग् जानाति पावकः  
०३,२२०।००४च्	इच्छामि शाश्वतं वासं वस्तुं पुत्र सहाग्निना  
०३,२२०।००५	स्कन्द उवाच  
०३,२२०।००५अ	हव्यं कव्यं च यत् किं चिद् द्विजा मन्त्रपुरस्कृतम्  
०३,२२०।००५च्	होष्यन्त्य् अग्नौ सदा देवि स्वाहेत्य् उक्त्वा समुद्यतम्  
०३,२२०।००६अ	अद्य प्रभृति दास्यन्ति सुवृत्ताः सत्पथे स्थिताः  
०३,२२०।००६च्	एवम् अग्निस् त्वया सार्धं सदा वत्स्यति शोभने  
०३,२२०।००७	मार्कण्डेय उवाच  
०३,२२०।००७अ	एवम् उक्ता ततः स्वाहा तुष्टा स्कन्देन पूजिता  
०३,२२०।००७च्	पावकेन समायुक्ता भर्त्रा स्कन्दम् अपूजयत्  
०३,२२०।००८अ	ततो ब्रह्मा महासेनं प्रजापतिर् अथाब्रवीत्  
०३,२२०।००८च्	अभिगच्छ महादेवं पितरं त्रिपुरार्दनम्  
०३,२२०।००९अ	रुद्रेणाग्निं समाविश्य स्वाहाम् आविश्य चोमया  
०३,२२०।००९च्	हितार्थं सर्वलोकानां जातस् त्वम् अपराजितः  
०३,२२०।०१०अ	उमायोन्यां च रुद्रेण शुक्रं सिक्तं महात्मना  
०३,२२०।०१०च्	आस्ते गिरौ निपतितं मिञ्जिकामिञ्जिकं यतः  
०३,२२०।०१०द्*१०८१_०१	मिथुनं वै महाभाग तत्र तद् रुद्रसम्भवम्  
०३,२२०।०११अ	सम्भूतं लोहितोदे तु शुक्रशेषम् अवापतत्  
०३,२२०।०११च्	सूर्यरश्मिषु चाप्य् अन्यद् अन्यच् चैवापतद् भुवि  
०३,२२०।०११ए	आसक्तम् अन्यद् वृक्षेषु तद् एवं पञ्चधापतत्  
०३,२२०।०१२अ	त एते विविधाकारा गणा ज्ञेया मनीषिभिः  
०३,२२०।०१२च्	तव पारिषदा घोरा य एते पिशिताशनाः  
०३,२२०।०१३अ	एवम् अस्त्व् इति चाप्य् उक्त्वा महासेनो महेश्वरम्  
०३,२२०।०१३च्	अपूजयद् अमेयात्मा पितरं पितृवत्सलः  
०३,२२०।०१४अ	अर्कपुष्पैस् तु ते पञ्च गणाः पूज्या धनार्थिभिः  
०३,२२०।०१४च्	व्याधिप्रशमनार्थं च तेषां पूजां समाचरेत्  
०३,२२०।०१५अ	मिञ्जिकामिञ्जिकं चैव मिथुनं रुद्रसम्भवम्  
०३,२२०।०१५च्	नमस्कार्यं सदैवेह बालानां हितम् इच्छता  
०३,२२०।०१६अ	स्त्रियो मानुषमांसादा वृद्धिका नाम नामतः  
०३,२२०।०१६च्	वृक्षेषु जातास् ता देव्यो नमस्कार्याः प्रजार्थिभिः  
०३,२२०।०१७अ	एवम् एते पिशाचानाम् असङ्ख्येया गणाः स्मृताः  
०३,२२०।०१७च्	घण्टायाः सपताकायाः शृणु मे सम्भवं नृप  
०३,२२०।०१८अ	ऐरावतस्य घण्टे द्वे वैजयन्त्याव् इति श्रुते  
०३,२२०।०१८च्	गुहस्य ते स्वयं दत्ते शक्रेणानाय्य धीमता  
०३,२२०।०१९अ	एका तत्र विशाखस्य घण्टा स्कन्दस्य चापरा  
०३,२२०।०१९च्	पताका कार्त्तिकेयस्य विशाखस्य च लोहिता  
०३,२२०।०२०अ	यानि क्रीडनकान्य् अस्य देवैर् दत्तानि वै तदा  
०३,२२०।०२०च्	तैर् एव रमते देवो महासेनो महाबलः  
०३,२२०।०२१अ	स संवृतः पिशाचानां गणैर् देवगणैस् तथा  
०३,२२०।०२१च्	शुशुभे काञ्चने शैले दीप्यमानः श्रिया वृतः  
०३,२२०।०२२अ	तेन वीरेण शुशुभे स शैलः शुभकाननः  
०३,२२०।०२२च्	आदित्येनेवांशुमता मन्दरश् चारुकन्दरः  
०३,२२०।०२३अ	सन्तानकवनैः फुल्लैः करवीरवनैर् अपि  
०३,२२०।०२३च्	पारिजातवनैश् चैव जपाशोकवनैस् तथा  
०३,२२०।०२४अ	कदम्बतरुषण्डैश् च दिव्यैर् मृगगणैर् अपि  
०३,२२०।०२४च्	दिव्यैः पक्षिगणैश् चैव शुशुभे श्वेतपर्वतः  
०३,२२०।०२५अ	तत्र देवगणाः सर्वे सर्वे चैव महर्षयः  
०३,२२०।०२५च्	मेघतूर्यरवाश् चैव क्षुब्धोदधिसमस्वनाः  
०३,२२०।०२६अ	तत्र दिव्याश् च गन्धर्वा नृत्यन्त्य् अप्सरसस् तथा  
०३,२२०।०२६च्	हृष्टानां तत्र भूतानां श्रूयते निनदो महान्  
०३,२२०।०२७अ	एवं सेन्द्रं जगत् सर्वं श्वेतपर्वतसंस्थितम्  
०३,२२०।०२७च्	प्रहृष्टं प्रेक्षते स्कन्दं न च ग्लायति दर्शनात्  
०३,२२१।००१	मार्कण्डेय उवाच  
०३,२२१।००१अ	यदाभिषिक्तो भगवान् सेनापत्येन पावकिः  
०३,२२१।००१च्	तदा सम्प्रस्थितः श्रीमान् हृष्टो भद्रवटं हरः  
०३,२२१।००१ए	रथेनादित्यवर्णेन पार्वत्या सहितः प्रभुः  
०३,२२१।००१ड़्*१०८२_०१	अनुयातः सुरैः सर्वैः सहस्राक्षपुरोगमैः  
०३,२२१।००२अ	सहस्रं तस्य सिंहानां तस्मिन् युक्तं रथोत्तमे  
०३,२२१।००२च्	उत्पपात दिवं शुभ्रं कालेनाभिप्रचोदितः  
०३,२२१।००३अ	ते पिबन्त इवाकाशं त्रासयन्तश् चराचरान्  
०३,२२१।००३च्	सिंहा नभस्य् अगच्छन्त नदन्तश् चारुकेसराः  
०३,२२१।००४अ	तस्मिन् रथे पशुपतिः स्थितो भात्य् उमया सह  
०३,२२१।००४च्	विद्युता सहितः सूर्यः सेन्द्रचापे घने यथा  
०३,२२१।००५अ	अग्रतस् तस्य भगवान् धनेशो गुह्यकैः सह  
०३,२२१।००५च्	आस्थाय रुचिरं याति पुष्पकं नरवाहनः  
०३,२२१।००६अ	ऐरावतं समास्थाय शक्रश् चापि सुरैः सह  
०३,२२१।००६च्	पृष्ठतो ऽनुययौ यान्तं वरदं वृषभध्वजम्  
०३,२२१।००७अ	जम्भकैर् यक्षरक्षोभिः स्रग्विभिः समलङ्कृतः  
०३,२२१।००७च्	यात्य् अमोघो महायक्षो दक्षिणं पक्षम् आस्थितः  
०३,२२१।००८अ	तस्य दक्षिणतो देवा मरुतश् चित्रयोधिनः  
०३,२२१।००८च्	गच्छन्ति वसुभिः सार्धं रुद्रैश् च सह सङ्गताः  
०३,२२१।००९अ	यमश् च मृत्युना सार्धं सर्वतः परिवारितः  
०३,२२१।००९च्	घोरैर् व्याधिशतैर् याति घोररूपवपुस् तथा  
०३,२२१।०१०अ	यमस्य पृष्ठतश् चैव घोरस् त्रिशिखरः शितः  
०३,२२१।०१०च्	विजयो नाम रुद्रस्य याति शूलः स्वलङ्कृतः  
०३,२२१।०११अ	तम् उग्रपाशो वरुणो भगवान् सलिलेश्वरः  
०३,२२१।०११च्	परिवार्य शनैर् याति यादोभिर् विविधैर् वृतः  
०३,२२१।०१२अ	पृष्ठतो विजयस्यापि याति रुद्रस्य पट्टिशः  
०३,२२१।०१२च्	गदामुसलशक्त्याद्यैर् वृतः प्रहरणोत्तमैः  
०३,२२१।०१३अ	पट्टिशं त्व् अन्वगाद् राजंश् छत्रं रौद्रं महाप्रभम्  
०३,२२१।०१३च्	कमण्डलुश् चाप्य् अनु तं महर्षिगणसंवृतः  
०३,२२१।०१४अ	तस्य दक्षिणतो भाति दण्डो गच्छञ् श्रिया वृतः  
०३,२२१।०१४च्	भृग्वङ्गिरोभिः सहितो देवैश् चाप्य् अभिपूजितः  
०३,२२१।०१५अ	एषां तु पृष्ठतो रुद्रो विमले स्यन्दने स्थितः  
०३,२२१।०१५च्	याति संहर्षयन् सर्वांस् तेजसा त्रिदिवौकसः  
०३,२२१।०१६अ	ऋषयश् चैव देवाश् च गन्धर्वा भुजगास् तथा  
०३,२२१।०१६च्	नद्यो नदा द्रुमाश् चैव तथैवाप्सरसां गणाः  
०३,२२१।०१७अ	नक्षत्राणि ग्रहाश् चैव देवानां शिशवश् च ये  
०३,२२१।०१७च्	स्त्रियश् च विविधाकारा यान्ति रुद्रस्य पृष्ठतः  
०३,२२१।०१७ए	सृजन्त्यः पुष्पवर्षाणि चारुरूपा वराङ्गनाः  
०३,२२१।०१८अ	पर्जन्यश् चाप्य् अनुययौ नमस्कृत्य पिनाकिनम्  
०३,२२१।०१८च्	छत्रं तु पाण्डुरं सोमस् तस्य मूर्धन्य् अधारयत्  
०३,२२१।०१८ए	चामरे चापि वायुश् च गृहीत्वाग्निश् च विष्ठितौ  
०३,२२१।०१९अ	शक्रश् च पृष्ठतस् तस्य याति राजञ् श्रिया वृतः  
०३,२२१।०१९च्	सह राजर्षिभिः सर्वैः स्तुवानो वृषकेतनम्  
०३,२२१।०२०अ	गौरी विद्याथ गान्धारी केशिनी मित्रसाह्वया  
०३,२२१।०२०च्	सावित्र्या सह सर्वास् ताः पार्वत्या यान्ति पृष्ठतः  
०३,२२१।०२१अ	तत्र विद्यागणाः सर्वे ये के चित् कविभिः कृताः  
०३,२२१।०२१ब्*१०८३_०१	स्वेन स्वेनानुयोगेन सर्वे ते ऽनुययुर् हरम्  
०३,२२१।०२१च्	यस्य कुर्वन्ति वचनं सेन्द्रा देवाश् चमूमुखे  
०३,२२१।०२२अ	स गृहीत्वा पताकां तु यात्य् अग्रे राक्षसो ग्रहः  
०३,२२१।०२२च्	व्यापृतस् तु श्मशाने यो नित्यं रुद्रस्य वै सखा  
०३,२२१।०२२ए	पिङ्गलो नाम यक्षेन्द्रो लोकस्यानन्ददायकः  
०३,२२१।०२३अ	एभिः स सहितस् तत्र ययौ देवो यथासुखम्  
०३,२२१।०२३च्	अग्रतः पृष्ठतश् चैव न हि तस्य गतिर् ध्रुवा  
०३,२२१।०२४अ	रुद्रं सत्कर्मभिर् मर्त्याः पूजयन्तीह दैवतम्  
०३,२२१।०२४च्	शिवम् इत्य् एव यं प्राहुर् ईशं रुद्रं पिनाकिनम्  
०३,२२१।०२४द्*१०८४_०१	एवं सर्वे सुरगणास् तदा वै प्रीतमानसाः  
०३,२२१।०२४ए	भावैस् तु विविधाकारैः पूजयन्ति महेश्वरम्  
०३,२२१।०२५अ	देवसेनापतिस् त्व् एवं देवसेनाभिर् आवृतः  
०३,२२१।०२५च्	अनुगच्छति देवेशं ब्रह्मण्यः कृत्तिकासुतः  
०३,२२१।०२६अ	अथाब्रवीन् महासेनं महादेवो बृहद्वचः  
०३,२२१।०२६च्	सप्तमं मारुतस्कन्धं रक्ष नित्यम् अतन्द्रितः  
०३,२२१।०२७	स्कन्द उवाच  
०३,२२१।०२७अ	सप्तमं मारुतस्कन्धं पालयिष्याम्य् अहं प्रभो  
०३,२२१।०२७च्	यद् अन्यद् अपि मे कार्यं देव तद् वद माचिरम्  
०३,२२१।०२८	रुद्र उवाच  
०३,२२१।०२८अ	कार्येष्व् अहं त्वया पुत्र सन्द्रष्टव्यः सदैव हि  
०३,२२१।०२८च्	दर्शनान् मम भक्त्या च श्रेयः परम् अवाप्स्यसि  
०३,२२१।०२९	मार्कण्डेय उवाच  
०३,२२१।०२९अ	इत्य् उक्त्वा विससर्जैनं परिष्वज्य महेष्वरः  
०३,२२१।०२९ब्*१०८५_०१	स्कन्दं सहोमया प्रीतो ज्वलन्तम् इव तेजसा  
०३,२२१।०२९च्	विसर्जिते ततः स्कन्दे बभूवौत्पातिकं महत्  
०३,२२१।०२९ए	सहसैव महाराज देवान् सर्वान् प्रमोहयत्  
०३,२२१।०३०अ	जज्वाल खं सनक्षत्रं प्रमूढं भुवनं भृशम्  
०३,२२१।०३०च्	चचाल व्यनदच् चोर्वी तमोभूतं जगत् प्रभो  
०३,२२१।०३१अ	ततस् तद् दारुणं दृष्ट्वा क्षुभितः शङ्करस् तदा  
०३,२२१।०३१च्	उमा चैव महाभागा देवाश् च समहर्षयः  
०३,२२१।०३२अ	ततस् तेषु प्रमूढेषु पर्वताम्बुदसन्निभम्  
०३,२२१।०३२च्	नानाप्रहरणं घोरम् अदृश्यत महद् बलम्  
०३,२२१।०३३अ	तद् धि घोरम् असङ्ख्येयं गर्जच् च विविधा गिरः  
०३,२२१।०३३च्	अभ्यद्रवद् रणे देवान् भगवन्तं च शङ्करम्  
०३,२२१।०३४अ	तैर् विसृष्टान्य् अनीकेषु बाणजालान्य् अनेकशः  
०३,२२१।०३४च्	पर्वताश् च शतघ्न्यश् च प्रासाश् च परिघा गदाः  
०३,२२१।०३५अ	निपतद्भिश् च तैर् घोरैर् देवानीकं महायुधैः  
०३,२२१।०३५च्	क्षणेन व्यद्रवत् सर्वं विमुखं चाप्य् अदृश्यत  
०३,२२१।०३६अ	निकृत्तयोधनागाश्वं कृत्तायुधमहारथम्  
०३,२२१।०३६च्	दानवैर् अर्दितं सैन्यं देवानां विमुखं बभौ  
०३,२२१।०३७अ	असुरैर् वध्यमानं तत् पावकैर् इव काननम्  
०३,२२१।०३७च्	अपतद् दग्धभूयिष्ठं महाद्रुमवनं यथा  
०३,२२१।०३८अ	ते विभिन्नशिरोदेहाः प्रच्यवन्ते दिवौकसः  
०३,२२१।०३८च्	न नाथम् अध्यगच्छन्त वध्यमाना महारणे  
०३,२२१।०३९अ	अथ तद् विद्रुतं सैन्यं दृष्ट्वा देवः पुरन्दरः  
०३,२२१।०३९च्	आश्वासयन्न् उवाचेदं बलवद् दानवार्दितम्  
०३,२२१।०४०अ	भयं त्यजत भद्रं वः शूराः शस्त्राणि गृह्णत  
०३,२२१।०४०च्	कुरुध्वं विक्रमे बुद्धिं मा वः का चिद् व्यथा भवेत्  
०३,२२१।०४१अ	जयतैनान् सुदुर्वृत्तान् दानवान् घोरदर्शनान्  
०३,२२१।०४१च्	अभिद्रवत भद्रं वो मया सह महासुरान्  
०३,२२१।०४२अ	शक्रस्य वचनं श्रुत्वा समाश्वस्ता दिवौकसः  
०३,२२१।०४२च्	दानवान् प्रत्ययुध्यन्त शक्रं कृत्वा व्यपाश्रयम्  
०३,२२१।०४३अ	ततस् ते त्रिदशाः सर्वे मरुतश् च महाबलाः  
०३,२२१।०४३च्	प्रत्युद्ययुर् महावेगाः साध्याश् च वसुभिः सह  
०३,२२१।०४४अ	तैर् विसृष्टान्य् अनीकेषु क्रुद्धैः शस्त्राणि संयुगे  
०३,२२१।०४४च्	शराश् च दैत्यकायेषु पिबन्ति स्मासृगुल्बणम्  
०३,२२१।०४५अ	तेषां देहान् विनिर्भिद्य शरास् ते निशितास् तदा  
०३,२२१।०४५च्	निष्पतन्तो अदृश्यन्त नगेभ्य इव पन्नगाः  
०३,२२१।०४६अ	तानि दैत्यशरीराणि निर्भिन्नानि स्म सायकैः  
०३,२२१।०४६च्	अपतन् भूतले राजंश् छिन्नाभ्राणीव सर्वशः  
०३,२२१।०४७अ	ततस् तद् दानवं सैन्यं सर्वैर् देवगणैर् युधि  
०३,२२१।०४७च्	त्रासितं विविधैर् बाणैः कृतं चैव पराङ्मुखम्  
०३,२२१।०४८अ	अथोत्क्रुष्टं तदा हृष्टैः सर्वैर् देवैर् उदायुधैः  
०३,२२१।०४८च्	संहतानि च तूर्याणि तदा सर्वाण्य् अनेकशः  
०३,२२१।०४९अ	एवम् अन्योन्यसंयुक्तं युद्धम् आसीत् सुदारुणम्  
०३,२२१।०४९च्	देवानां दानवानां च मांसशोणितकर्दमम्  
०३,२२१।०५०अ	अनयो देवलोकस्य सहसैव व्यदृश्यत  
०३,२२१।०५०च्	तथा हि दानवा घोरा विनिघ्नन्ति दिवौकसः  
०३,२२१।०५१अ	ततस् तूर्यप्रणादाश् च भेरीणां च महास्वनाः  
०३,२२१।०५१च्	बभूवुर् दानवेन्द्राणां सिंहनादाश् च दारुणाः  
०३,२२१।०५२अ	अथ दैत्यबलाद् घोरान् निष्पपात महाबलः  
०३,२२१।०५२च्	दानवो महिषो नाम प्रगृह्य विपुलं गिरिम्  
०३,२२१।०५३अ	ते तं घनैर् इवादित्यं दृष्ट्वा सम्परिवारितम्  
०३,२२१।०५३च्	समुद्यतगिरिं राजन् व्यद्रवन्त दिवौकसः  
०३,२२१।०५४अ	अथाभिद्रुत्य महिषो देवांश् चिक्षेप तं गिरिम्  
०३,२२१।०५४ब्*१०८६_०१	महाकायं महाराज सतोयम् इव तोयदम्  
०३,२२१।०५४च्	पतता तेन गिरिणा देवसैन्यस्य पार्थिव  
०३,२२१।०५४ए	भीमरूपेण निहतम् अयुतं प्रापतद् भुवि  
०३,२२१।०५५अ	अथ तैर् दानवैः सार्धं महिषस् त्रासयन् सुरान्  
०३,२२१।०५५च्	अभ्यद्रवद् रणे तूर्णं सिंहः क्षुद्रमृगान् इव  
०३,२२१।०५६अ	तम् आपतन्तं महिषं दृष्ट्वा सेन्द्रा दिवौकसः  
०३,२२१।०५६च्	व्यद्रवन्त रणे भीता विशीर्णायुधकेतनाः  
०३,२२१।०५७अ	ततः स महिषः क्रुद्धस् तूर्णं रुद्ररथं ययौ  
०३,२२१।०५७च्	अभिद्रुत्य च जग्राह रुद्रस्य रथकूबरम्  
०३,२२१।०५८अ	यदा रुद्ररथं क्रुद्धो महिषः सहसा गतः  
०३,२२१।०५८च्	रेसतू रोदसी गाढं मुमुहुश् च महर्षयः  
०३,२२१।०५९अ	व्यनदंश् च महाकाया दैत्या जलधरोपमाः  
०३,२२१।०५९च्	आसीच् च निश्चितं तेषां जितम् अस्माभिर् इत्य् उत  
०३,२२१।०६०अ	तथाभूते तु भगवान् नावधीन् महिषं रणे  
०३,२२१।०६०अ*१०८७_०१	**** **** आहूय गुहम् आत्मजम्  
०३,२२१।०६०अ*१०८७_०२	उवाच सस्मितं देवो विवित्सुः पुत्रविक्रमम्  
०३,२२१।०६०अ*१०८७_०३	दौरात्म्यं पश्य पुत्र त्वं दानवस्य दुरात्मनः  
०३,२२१।०६०अ*१०८७_०४	जहि शीघ्रं दुराचारं द्रष्टुम् इच्छामि ते बलम्  
०३,२२१।०६०अ*१०८७_०५	इत्य् उक्त्वा भगवान् स्कन्दं परिष्वज्य महेश्वरः  
०३,२२१।०६०अ*१०८७_०६	अयोजयन् निग्रहार्थं महिषस्य गतायुषः  
०३,२२१।०६०अ*१०८७_०७	तथाभूते तु भगवान्  
०३,२२१।०६०च्	सस्मार च तदा स्कन्दं मृत्युं तस्य दुरात्मनः  
०३,२२१।०६१अ	महिषो ऽपि रथं दृष्ट्वा रौद्रं रुद्रस्य नानदत्  
०३,२२१।०६१च्	देवान् सन्त्रासयंश् चापि दैत्यांश् चापि प्रहर्षयन्  
०३,२२१।०६२अ	ततस् तस्मिन् भये घोरे देवानां समुपस्थिते  
०३,२२१।०६२च्	आजगाम महासेनः क्रोधात् सूर्य इव ज्वलन्  
०३,२२१।०६३अ	लोहिताम्बरसंवीतो लोहितस्रग्विभूषणः  
०३,२२१।०६३च्	लोहितास्यो महाबाहुर् हिरण्यकवचः प्रभुः  
०३,२२१।०६४अ	रथम् आदित्यसङ्काशम् आस्थितः कनकप्रभम्  
०३,२२१।०६४च्	तं दृष्ट्वा दैत्यसेना सा व्यद्रवत् सहसा रणे  
०३,२२१।०६५अ	स चापि तां प्रज्वलितां महिषस्य विदारिणीम्  
०३,२२१।०६५च्	मुमोच शक्तिं राजेन्द्र महासेनो महाबलः  
०३,२२१।०६६अ	सा मुक्ताभ्यहनच् छक्तिर् महिषस्य शिरो महत्  
०३,२२१।०६६च्	पपात भिन्ने शिरसि महिषस् त्यक्तजीवितः  
०३,२२१।०६६द्*१०८८_०१	पतता शिरसा तेन द्वारं षोडशयोजनम्  
०३,२२१।०६६द्*१०८८_०२	पर्वताभेन पिहितं तद् अगम्यं ततो ऽभवत्  
०३,२२१।०६६द्*१०८८_०३	उत्तराः कुरवस् तेन गच्छन्त्य् अद्य यथासुखम्  
०३,२२१।०६७अ	क्षिप्ताक्षिप्ता तु सा शक्तिर् हत्वा शत्रून् सहस्रशः  
०३,२२१।०६७च्	स्कन्दहस्तम् अनुप्राप्ता दृश्यते देवदानवैः  
०३,२२१।०६८अ	प्रायः शरैर् विनिहता महासेनेन धीमता  
०३,२२१।०६८ब्*१०८९_०१	दानवेषु महाराज तस्मिन् देवासुरे युधि  
०३,२२१।०६८च्	शेषा दैत्यगणा घोरा भीतास् त्रस्ता दुरासदैः  
०३,२२१।०६८ए	स्कन्दस्य पार्षदैर् हत्वा भक्षिताः शतसङ्घशः  
०३,२२१।०६९अ	दानवान् भक्षयन्तस् ते प्रपिबन्तश् च शोणितम्  
०३,२२१।०६९च्	क्षणान् निर्दानवं सर्वम् अकार्षुर् भृशहर्षिताः  
०३,२२१।०७०अ	तमांसीव यथा सूर्यो वृक्षान् अग्निर् घनान् खगः  
०३,२२१।०७०च्	तथा स्कन्दो ऽजयच् छत्रून् स्वेन वीर्येण कीर्तिमान्  
०३,२२१।०७१अ	सम्पूज्यमानस् त्रिदशैर् अभिवाद्य महेश्वरम्  
०३,२२१।०७१च्	शुशुभे कृत्तिकापुत्रः प्रकीर्णांशुर् इवांशुमान्  
०३,२२१।०७२अ	नष्टशत्रुर् यदा स्कन्दः प्रयातश् च महेश्वरम्  
०३,२२१।०७२च्	अथाब्रवीन् महासेनं परिष्वज्य पुरन्दरः  
०३,२२१।०७३अ	ब्रह्मदत्तवरः स्कन्द त्वयायं महिषो हतः  
०३,२२१।०७३ब्*१०९०_०१	अजय्यो युधि देवानां दानवः सुमहाबलः  
०३,२२१।०७३च्	देवास् तृणमया यस्य बभूवुर् जयतां वर  
०३,२२१।०७३ए	सो ऽयं त्वया महाबाहो शमितो देवकण्टकः  
०३,२२१।०७४अ	शतं महिषतुल्यानां दानवानां त्वया रणे  
०३,२२१।०७४च्	निहतं देवशत्रूणां यैर् वयं पूर्वतापिताः  
०३,२२१।०७५अ	तावकैर् भक्षिताश् चान्ये दानवाः शतसङ्घशः  
०३,२२१।०७५ब्*१०९१_०१	भवतो ऽनुचरैर् वीर गणैः परमभीषणैः  
०३,२२१।०७५च्	अजेयस् त्वं रणे ऽरीणाम् उमापतिर् इव प्रभुः  
०३,२२१।०७६अ	एतत् ते प्रथमं देव ख्यातं कर्म भविष्यति  
०३,२२१।०७६च्	त्रिषु लोकेषु कीर्तिश् च तवाक्षय्या भविष्यति  
०३,२२१।०७६ए	वशगाश् च भविष्यन्ति सुरास् तव सुरात्मज  
०३,२२१।०७७अ	महासेनेत्य् एवम् उक्त्वा निवृत्तः सह दैवतैः  
०३,२२१।०७७च्	अनुज्ञातो भगवता त्र्यम्बकेन शचीपतिः  
०३,२२१।०७८अ	गतो भद्रवटं रुद्रो निवृत्ताश् च दिवौकसः  
०३,२२१।०७८च्	उक्ताश् च देवा रुद्रेण स्कन्दं पश्यत माम् इव  
०३,२२१।०७९अ	स हत्वा दानवगणान् पूज्यमानो महर्षिभिः  
०३,२२१।०७९च्	एकाह्नैवाजयत् सर्वं त्रैलोक्यं वह्निनन्दनः  
०३,२२१।०८०अ	स्कन्दस्य य इदं जन्म पठते सुसमाहितः  
०३,२२१।०८०च्	स पुष्टिम् इह सम्प्राप्य स्कन्दसालोक्यताम् इयात्  
०३,२२१।०८०द्@०२२_००००	युधिष्ठिर उवाच  
०३,२२१।०८०द्@०२२_०००१	भगवञ् श्रोतुम् इच्छामि नामान्य् अस्य महात्मनः  
०३,२२१।०८०द्@०२२_०००२	वैशम्पायन उवाच  
०३,२२१।०८०द्@०२२_०००२	त्रिषु लोकेषु यान्य् अस्य विख्यातानि द्विजोत्तम  
०३,२२१।०८०द्@०२२_०००३	इत्य् उक्तः पाण्डवेयेन महात्मा ऋषिसन्निधौ  
०३,२२१।०८०द्@०२२_०००४	मार्कण्डेय उवाच  
०३,२२१।०८०द्@०२२_०००४	उवाच भगवांस् तत्र मार्कण्डेयो महातपाः  
०३,२२१।०८०द्@०२२_०००५	आग्नेयश् चैव स्कन्दश् च दीप्तकीर्तिर् अनामयः  
०३,२२१।०८०द्@०२२_०००६	मयूरकेतुर् धर्मात्मा भूतेशो महिषार्दनः  
०३,२२१।०८०द्@०२२_०००७	कामजित् कामदः कान्तः सत्यवाग् भुवनेश्वरः  
०३,२२१।०८०द्@०२२_०००८	शिशुः शीघ्रः शुचिश् चण्डो दीप्तवर्णः शुभाननः  
०३,२२१।०८०द्@०२२_०००९	अमोघस् त्व् अनघो रौद्रः प्रियश् चन्द्राननस् तथा  
०३,२२१।०८०द्@०२२_००१०	दीप्तशक्तिः प्रशान्तात्मा भद्रकृत् कूटमोहनः  
०३,२२१।०८०द्@०२२_००११	षष्ठीप्रियश् च धर्मात्मा पवित्रो मातृवत्सलः  
०३,२२१।०८०द्@०२२_००१२	कन्याभर्ता विभक्तश् च स्वाहेयो रेवतीसुतः  
०३,२२१।०८०द्@०२२_००१३	प्रभुर् नेता विशाखश् च नैगमेयः सुदुश्चरः  
०३,२२१।०८०द्@०२२_००१४	सुव्रतो ललितश् चैव बालक्रीडनकप्रियः  
०३,२२१।०८०द्@०२२_००१५	खचारी ब्रह्मचारी च शूरः शरवणोद्भवः  
०३,२२१।०८०द्@०२२_००१६	विश्वामित्रप्रियश् चैव देवसेनाप्रियस् तथा  
०३,२२१।०८०द्@०२२_००१७	वासुदेवप्रियश् चैव प्रियः प्रियकृद् एव तु  
०३,२२१।०८०द्@०२२_००१८	नामान्य् एतानि दिव्यानि कार्त्तिकेयस्य यः पठेत्  
०३,२२१।०८०द्@०२२_००१९	स्वर्गं कीर्तिं धनं चैव स लभेन् नात्र संशयः  
०३,२२१।०८०द्@०२२_००१९	मार्कण्डेय उवाच  
०३,२२१।०८०द्@०२२_००२०	स्तोष्यामि देवैर् ऋषिभिश् च जुष्टं  
०३,२२१।०८०द्@०२२_००२१	शक्त्या गुहं नामभिर् अप्रमेयम्  
०३,२२१।०८०द्@०२२_००२२	षडाननं शक्तिधरं सुवीरं  
०३,२२१।०८०द्@०२२_००२३	निबोध चैतानि कुरुप्रवीर  
०३,२२१।०८०द्@०२२_००२४	ब्रह्मण्यो वै ब्रह्मजो ब्रह्मविच् च  
०३,२२१।०८०द्@०२२_००२५	ब्रह्मेशयो ब्रह्मवतां वरिष्ठः  
०३,२२१।०८०द्@०२२_००२६	ब्रह्मप्रियो ब्राह्मणसव्रती त्वं  
०३,२२१।०८०द्@०२२_००२७	ब्रह्मज्ञो वै ब्राह्मणानां च नेता  
०३,२२१।०८०द्@०२२_००२८	स्वाहा स्वधा त्वं परमं पवित्रं  
०३,२२१।०८०द्@०२२_००२९	मन्त्रस्तुतस् त्वं प्रथितः षडर्चिः  
०३,२२१।०८०द्@०२२_००३०	संवत्सरस् त्वम् ऋतवश् च षड् वै  
०३,२२१।०८०द्@०२२_००३१	मासार्धमासाव् अयनं दिशश् च  
०३,२२१।०८०द्@०२२_००३२	त्वं पुष्कराक्षस् त्व् अरविन्द्वक्त्रः  
०३,२२१।०८०द्@०२२_००३३	सहस्रवक्त्रो ऽसि सहस्रबाहुः  
०३,२२१।०८०द्@०२२_००३४	त्वं लोकपालः परमं हविश् च  
०३,२२१।०८०द्@०२२_००३५	त्वं भावनः सर्वसुरासुराणाम्  
०३,२२१।०८०द्@०२२_००३६	त्वम् एव सेनाधिपतिः प्रचण्डः  
०३,२२१।०८०द्@०२२_००३७	प्रभुर् विभुश् चाप्य् अथ शत्रुजेता  
०३,२२१।०८०द्@०२२_००३८	सहस्रभूस् त्वं धरणी त्वम् एव  
०३,२२१।०८०द्@०२२_००३९	सहस्रतुष्टिश् च सहस्रभुक् च  
०३,२२१।०८०द्@०२२_००४०	सहस्रशीर्षस् त्वम् अनन्तरूपः  
०३,२२१।०८०द्@०२२_००४१	सहस्रपात् त्वं गुह शक्तिधारी  
०३,२२१।०८०द्@०२२_००४२	गङ्गासुतस् त्वं स्वमतेन देव  
०३,२२१।०८०द्@०२२_००४३	स्वाहामहीकृत्तिकानां तथैव  
०३,२२१।०८०द्@०२२_००४४	त्वं क्रीडसे षण्मुख कुक्कुटेन  
०३,२२१।०८०द्@०२२_००४५	यथेष्टनानाविधकामरूपी  
०३,२२१।०८०द्@०२२_००४६	दीक्षासि सोमो मरुतः सदैव  
०३,२२१।०८०द्@०२२_००४७	धर्मो ऽसि वायुर् अचलेन्द्र इन्द्रः  
०३,२२१।०८०द्@०२२_००४८	सनातनानाम् अपि शाश्वतस् त्वं  
०३,२२१।०८०द्@०२२_००४९	प्रभुः प्रभूणाम् अपि चोग्रधन्वा  
०३,२२१।०८०द्@०२२_००५०	ऋतस्य कर्ता दितिजान्तकस् त्वं  
०३,२२१।०८०द्@०२२_००५१	जेता रिपूणां प्रवरः सुराणाम्  
०३,२२१।०८०द्@०२२_००५२	सूक्ष्मं तपस् तत् परमं त्वम् एव  
०३,२२१।०८०द्@०२२_००५३	परावरज्ञो ऽसि परावरस् त्वम्  
०३,२२१।०८०द्@०२२_००५४	धर्मस्य कामस्य परस्य चैव  
०३,२२१।०८०द्@०२२_००५५	त्वत्तेजसा कृत्स्नम् इदं महात्मन्  
०३,२२१।०८०द्@०२२_००५६	व्याप्तं जगत् सर्वसुरप्रवीर  
०३,२२१।०८०द्@०२२_००५७	शक्त्या मया संस्तुत लोकनाथ  
०३,२२१।०८०द्@०२२_००५८	नमो ऽस्तु ते द्वादशनेत्रबाहो  
०३,२२१।०८०द्@०२२_००५९	अतः परं वेद्मि गतिं न ते ऽहम्  
०३,२२१।०८०द्@०२२_००६०	स्कन्दस्य य इदं विप्रः पठेज् जन्म समाहितः  
०३,२२१।०८०द्@०२२_००६१	श्रावयेद् ब्राह्मणेभ्यो यः शृणुयाद् वा द्विजेरितम्  
०३,२२१।०८०द्@०२२_००६२	धनम् आयुर् यशो दीप्तं पुत्राञ् शत्रुजयं तथा  
०३,२२१।०८०द्@०२२_००६३	स पुष्टितुष्टी सम्प्राप्य स्कन्दसालोक्यम् आप्नुयात्  
०३,२२२।००१	वैशम्पायन उवाच  
०३,२२२।००१अ	उपासीनेषु विप्रेषु पाण्डवेषु महात्मसु  
०३,२२२।००१च्	द्रौपदी सत्यभामा च विविशाते तदा समम्  
०३,२२२।००१द्*१०९२_०१	प्रविश्य चाश्रमं पुण्यम् उभे ते परमस्त्रियौ  
०३,२२२।००१ए	जाहस्यमाने सुप्रीते सुखं तत्र निषीदतुः  
०३,२२२।००२अ	चिरस्य दृष्ट्वा राजेन्द्र ते ऽन्योन्यस्य प्रियंवदे  
०३,२२२।००२च्	कथयाम् आसतुश् चित्राः कथाः कुरुयदुक्षिताम्  
०३,२२२।००३अ	अथाब्रवीत् सत्यभामा कृष्णस्य महिषी प्रिया  
०३,२२२।००३च्	सात्राजिती याज्ञसेनीं रहसीदं सुमध्यमा  
०३,२२२।००४अ	केन द्रौपदि वृत्तेन पाण्डवान् उपतिष्ठसि  
०३,२२२।००४च्	लोकपालोपमान् वीरान् यूनः परमसम्मतान्  
०३,२२२।००४ए	कथं च वशगास् तुभ्यं न कुप्यन्ति च ते शुभे  
०३,२२२।००५अ	तव वश्या हि सततं पाण्डवाः प्रियदर्शने  
०३,२२२।००५ब्*१०९३_०१	न चान्योन्यम् असूयन्ते कथं वा ते सुमध्यमे  
०३,२२२।००५च्	मुखप्रेक्षाश् च ते सर्वे तत्त्वम् एतद् ब्रवीहि मे  
०३,२२२।००६अ	व्रतचर्या तपो वापि स्नानमन्त्रौषधानि वा  
०३,२२२।००६च्	विद्यावीर्यं मूलवीर्यं जपहोमस् तथागदाः  
०३,२२२।००७अ	मम आचक्ष्व पाञ्चालि यशस्यं भगवेदनम्  
०३,२२२।००७च्	येन कृष्णे भवेन् नित्यं मम कृष्णो वशानुगः  
०३,२२२।००८अ	एवम् उक्त्वा सत्यभामा विरराम यशस्विनी  
०३,२२२।००८च्	पतिव्रता महाभागा द्रौपदी प्रत्युवाच ताम्  
०३,२२२।००९अ	असत्स्त्रीणां समाचारं सत्ये माम् अनुपृच्छसि  
०३,२२२।००९च्	असदाचरिते मार्गे कथं स्याद् अनुकीर्तनम्  
०३,२२२।०१०अ	अनुप्रश्नः संशयो वा नैतत् त्वय्य् उपपद्यते  
०३,२२२।०१०च्	तथा ह्य् उपेता बुद्ध्या त्वं कृष्णस्य महिषी प्रिया  
०३,२२२।०११अ	यदैव भर्ता जानीयान् मन्त्रमूलपरां स्त्रियम्  
०३,२२२।०११च्	उद्विजेत तदैवास्याः सर्पाद् वेश्मगताद् इव  
०३,२२२।०१२अ	उद्विग्नस्य कुतः शान्तिर् अशान्तस्य कुतः सुखम्  
०३,२२२।०१२च्	न जातु वशगो भर्ता स्त्रियाः स्यान् मन्त्रकारणात्  
०३,२२२।०१३अ	अमित्रप्रहितांश् चापि गदान् परमदारुणान्  
०३,२२२।०१३च्	मूलप्रवादैर् हि विषं प्रयच्छन्ति जिघांसवः  
०३,२२२।०१४अ	जिह्वया यानि पुरुषस् त्वचा वाप्य् उपसेवते  
०३,२२२।०१४च्	तत्र चूर्णानि दत्तानि हन्युः क्षिप्रम् असंशयम्  
०३,२२२।०१५अ	जलोदरसमायुक्ताः श्वित्रिणः पलितास् तथा  
०३,२२२।०१५च्	अपुमांसः कृताः स्त्रीभिर् जडान्धबधिरास् तथा  
०३,२२२।०१६अ	पापानुगास् तु पापास् ताः पतीन् उपसृजन्त्य् उत  
०३,२२२।०१६च्	न जातु विप्रियं भर्तुः स्त्रिया कार्यं कथं चन  
०३,२२२।०१७अ	वर्ताम्य् अहं तु यां वृत्तिं पाण्डवेषु महात्मसु  
०३,२२२।०१७च्	तां सर्वां शृणु मे सत्यां सत्यभामे यशस्विनि  
०३,२२२।०१८अ	अहङ्कारं विहायाहं कामक्रोधौ च सर्वदा  
०३,२२२।०१८च्	सदारान् पाण्डवान् नित्यं प्रयतोपचराम्य् अहम्  
०३,२२२।०१९अ	प्रणयं प्रतिसङ्गृह्य निधायात्मानम् आत्मनि  
०३,२२२।०१९च्	शुश्रूषुर् निरभीमाना पतीनां चित्तरक्षिणी  
०३,२२२।०२०अ	दुर्व्याहृताच् छङ्कमाना दुःस्थिताद् दुरवेक्षितात्  
०३,२२२।०२०च्	दुरासिताद् दुर्व्रजिताद् इङ्गिताध्यासिताद् अपि  
०३,२२२।०२१अ	सूर्यवैश्वानरनिभान् सोमकल्पान् महारथान्  
०३,२२२।०२१च्	सेवे चक्षुर्हणः पार्थान् उग्रतेजःप्रतापिनः  
०३,२२२।०२२अ	देवो मनुष्यो गन्धर्वो युवा चापि स्वलङ्कृतः  
०३,२२२।०२२च्	द्रव्यवान् अभिरूपो वा न मे ऽन्यः पुरुषो मतः  
०३,२२२।०२३अ	नाभुक्तवति नास्नाते नासंविष्टे च भर्तरि  
०३,२२२।०२३च्	न संविशामि नाश्नामि सदा कर्मकरेष्व् अपि  
०३,२२२।०२४अ	क्षेत्राद् वनाद् वा ग्रामाद् वा भर्तारं गृहम् आगतम्  
०३,२२२।०२४च्	प्रत्युत्थायाभिनन्दामि आसनेनोदकेन च  
०३,२२२।०२५अ	प्रमृष्टभाण्डा मृष्टान्ना काले भोजनदायिनी  
०३,२२२।०२५च्	संयता गुप्तधान्या च सुसम्मृष्टनिवेशना  
०३,२२२।०२६अ	अतिरस्कृतसम्भाषा दुःस्त्रियो नानुसेवती  
०३,२२२।०२६च्	अनुकूलवती नित्यं भवाम्य् अनलसा सदा  
०३,२२२।०२७अ	अनर्मे चापि हसनं द्वारि स्थानम् अभीक्ष्णशः  
०३,२२२।०२७च्	अवस्करे चिरस्थानं निष्कुटेषु च वर्जये  
०३,२२२।०२७द्*१०९४_०१	निरताहं सदा सत्ये पापानां च विसर्जने  
०३,२२२।०२७द्*१०९५_०१	अत्यालापम् असन्तोषं परव्यापारसङ्कथाः  
०३,२२२।०२८अ	अतिहासातिरोषौ च क्रोधस्थानं च वर्जये  
०३,२२२।०२८च्	निरताहं सदा सत्ये भर्तॄणाम् उपसेवने  
०३,२२२।०२८ए	सर्वथा भर्तृरहितं न ममेष्टं कथं चन  
०३,२२२।०२९अ	यदा प्रवसते भर्ता कुटुम्बार्थेन केन चित्  
०३,२२२।०२९च्	सुमनोवर्णकापेता भवामि व्रतचारिणी  
०३,२२२।०३०अ	यच् च भर्ता न पिबति यच् च भर्ता न खादति  
०३,२२२।०३०च्	यच् च नाश्नाति मे भर्ता सर्वं तद् वर्जयाम्य् अहम्  
०३,२२२।०३१अ	यथोपदेशं नियता वर्तमाना वराङ्गने  
०३,२२२।०३१च्	स्वलङ्कृता सुप्रयता भर्तुः प्रियहिते रता  
०३,२२२।०३२अ	ये च धर्माः कुटुम्बेषु श्वश्र्वा मे कथिताः पुरा  
०३,२२२।०३२ब्*१०९६_०१	अनुतिष्ठामि तं सत्ये नित्यकालम् अतन्द्रिता  
०३,२२२।०३२च्	भिक्षाबलिश्राद्धम् इति स्थालीपाकाश् च पर्वसु  
०३,२२२।०३२ए	मान्यानां मानसत्कारा ये चान्ये विदिता मया  
०३,२२२।०३३अ	तान् सर्वान् अनुवर्तामि दिवारात्रम् अतन्द्रिता  
०३,२२२।०३३च्	विनयान् नियमांश् चापि सदा सर्वात्मना श्रिता  
०३,२२२।०३४अ	मृदून् सतः सत्यशीलान् सत्यधर्मानुपालिनः  
०३,२२२।०३४च्	आशीविषान् इव क्रुद्धान् पतीन् परिचराम्य् अहम्  
०३,२२२।०३५अ	पत्याश्रयो हि मे धर्मो मतः स्त्रीणां सनातनः  
०३,२२२।०३५च्	स देवः सा गतिर् नान्या तस्य का विप्रियं चरेत्  
०३,२२२।०३६अ	अहं पतीन् नातिशये नात्यश्ने नातिभूषये  
०३,२२२।०३६च्	नापि परिवदे श्वश्रूं सर्वदा परियन्त्रिता  
०३,२२२।०३७अ	अवधानेन सुभगे नित्योत्थानतयैव च  
०३,२२२।०३७च्	भर्तारो वशगा मह्यं गुरुशुश्रूषणेन च  
०३,२२२।०३८अ	नित्यम् आर्याम् अहं कुन्तीं वीरसूं सत्यवादिनीम्  
०३,२२२।०३८च्	स्वयं परिचराम्य् एका स्नानाच्छादनभोजनैः  
०३,२२२।०३९अ	नैताम् अतिशये जातु वस्त्रभूषणभोजनैः  
०३,२२२।०३९च्	नापि परिवदे चाहं तां पृथां पृथिवीसमाम्  
०३,२२२।०४०अ	अष्टाव् अग्रे ब्राह्मणानां सहस्राणि स्म नित्यदा  
०३,२२२।०४०च्	भुञ्जते रुक्मपात्रीषु युधिष्ठिरनिवेशने  
०३,२२२।०४१अ	अष्टाशीतिसहस्राणि स्नातका गृहमेधिनः  
०३,२२२।०४१च्	त्रिंशद्दासीक एकैको यान् बिभर्ति युधिष्ठिरः  
०३,२२२।०४२अ	दशान्यानि सहस्राणि येषाम् अन्नं सुसंस्कृतम्  
०३,२२२।०४२च्	ह्रियते रुक्मपात्रीभिर् यतीनाम् ऊर्ध्वरेतसाम्  
०३,२२२।०४३अ	तान् सर्वान् अग्रहारेण ब्राह्मणान् ब्रह्मवादिनः  
०३,२२२।०४३च्	यथार्हं पूजयामि स्म पानाच्छादनभोजनैः  
०३,२२२।०४४अ	शतं दासीसहस्राणि कौन्तेयस्य महात्मनः  
०३,२२२।०४४च्	कम्बुकेयूरधारिण्यो निष्ककण्ठ्यः स्वलङ्कृताः  
०३,२२२।०४५अ	महार्हमाल्याभरणाः सुवर्णाश् चन्दनोक्षिताः  
०३,२२२।०४५च्	मणीन् हेम च बिभ्रत्यो नृत्यगीतविशारदाः  
०३,२२२।०४६अ	तासां नाम च रूपं च भोजनाच्छादनानि च  
०३,२२२।०४६च्	सर्वासाम् एव वेदाहं कर्म चैव कृताकृतम्  
०३,२२२।०४७अ	शतं दासीसहस्राणि कुन्तीपुत्रस्य धीमतः  
०३,२२२।०४७च्	पात्रीहस्ता दिवारात्रम् अतिथीन् भोजयन्त्य् उत  
०३,२२२।०४८अ	शतम् अश्वसहस्राणि दश नागायुतानि च  
०३,२२२।०४८च्	युधिष्ठिरस्यानुयात्रम् इन्द्रप्रस्थनिवासिनः  
०३,२२२।०४९अ	एतद् आसीत् तदा राज्ञो यन् महीं पर्यपालयत्  
०३,२२२।०४९च्	येषां सङ्ख्याविधिं चैव प्रदिशामि शृणोमि च  
०३,२२२।०५०अ	अन्तःपुराणां सर्वेषां भृत्यानां चैव सर्वशः  
०३,२२२।०५०च्	आ गोपालाविपालेभ्यः सर्वं वेद कृताकृतम्  
०३,२२२।०५१अ	सर्वं राज्ञः समुदयम् आयं च व्ययम् एव च  
०३,२२२।०५१च्	एकाहं वेद्मि कल्याणि पाण्डवानां यशस्विनाम्  
०३,२२२।०५२अ	मयि सर्वं समासज्य कुटुम्बं भरतर्षभाः  
०३,२२२।०५२च्	उपासनरताः सर्वे घटन्ते स्म शुभानने  
०३,२२२।०५३अ	तम् अहं भारम् आसक्तम् अनाधृष्यं दुरात्मभिः  
०३,२२२।०५३च्	सुखं सर्वं परित्यज्य रात्र्यहानि घटामि वै  
०३,२२२।०५४अ	अधृष्यं वरुणस्येव निधिपूर्णम् इवोदधिम्  
०३,२२२।०५४च्	एकाहं वेद्मि कोशं वै पतीनां धर्मचारिणाम्  
०३,२२२।०५५अ	अनिशायां निशायां च सहायाः क्षुत्पिपासयोः  
०३,२२२।०५५च्	आराधयन्त्याः कौरव्यांस् तुल्या रात्रिर् अहश् च मे  
०३,२२२।०५६अ	प्रथमं प्रतिबुध्यामि चरमं संविशामि च  
०३,२२२।०५६च्	नित्यकालम् अहं सत्ये एतत् संवननं मम  
०३,२२२।०५७अ	एतज् जानाम्य् अहं कर्तुं भर्तृसंवननं महत्  
०३,२२२।०५७च्	असत्स्त्रीणां समाचारं नाहं कुर्यां न कामये  
०३,२२२।०५८अ	तच् छ्रुत्वा धर्मसहितं व्याहृतं कृष्णया तदा  
०३,२२२।०५८च्	उवाच सत्या सत्कृत्य पाञ्चालीं धर्मचारिणीम्  
०३,२२२।०५९अ	अभिपन्नास्मि पाञ्चालि याज्ञसेनि क्षमस्व मे  
०३,२२२।०५९च्	कामकारः सखीनां हि सोपहासं प्रभाषितुम्  
०३,२२३।००१	द्रौपद्य् उवाच  
०३,२२३।००१अ	इमं तु ते मार्गम् अपेतदोषं; वक्ष्यामि चित्तग्रहणाय भर्तुः  
०३,२२३।००१च्	यस्मिन् यथावत् सखि वर्तमाना; भर्तारम् आच्छेत्स्यसि कामिनीभ्यः  
०३,२२३।००२अ	नैतादृशं दैवतम् अस्ति सत्ये; सर्वेषु लोकेषु सदैवतेषु  
०३,२२३।००२च्	यथा पतिस् तस्य हि सर्वकामा; लभ्याः प्रसादे कुपितश् च हन्यात्  
०३,२२३।००३अ	तस्माद् अपत्यं विविधाश् च भोगाः; शय्यासनान्य् अद्भुतदर्शनानि  
०३,२२३।००३च्	वस्त्राणि माल्यानि तथैव गन्धाः; स्वर्गश् च लोको विषमा च कीर्तिः  
०३,२२३।००४अ	सुखं सुखेनेह न जातु लभ्यं; दुःखेन साध्वी लभते सुखानि  
०३,२२३।००४च्	सा कृष्णम् आराधय सौहृदेन; प्रेम्णा च नित्यं प्रतिकर्मणा च  
०३,२२३।००५अ	तथाशनैश् चारुभिर् अग्र्यमाल्यैर्; दाक्षिण्ययोगैर् विविधैश् च गन्धैः  
०३,२२३।००५च्	अस्याः प्रियो ऽस्मीति यथा विदित्वा; त्वाम् एव संश्लिष्यति सर्वभावैः  
०३,२२३।००६अ	श्रुत्वा स्वरं द्वारगतस्य भर्तुः; प्रत्युत्थिता तिष्ठ गृहस्य मध्ये  
०३,२२३।००६च्	दृष्ट्वा प्रविष्टं त्वरितासनेन; पाद्येन चैव प्रतिपूजय त्वम्  
०३,२२३।००७अ	सम्प्रेषितायाम् अथ चैव दास्याम्; उत्थाय सर्वं स्वयम् एव कुर्याः  
०३,२२३।००७च्	जानातु कृष्णस् तव भावम् एतं; सर्वात्मना मां भजतीति सत्ये  
०३,२२३।००८अ	त्वत्सन्निधौ यत् कथयेत् पतिस् ते; यद्य् अप्य् अगुह्यं परिरक्षितव्यम्  
०३,२२३।००८च्	का चित् सपत्नी तव वासुदेवं; प्रत्यादिशेत् तेन भवेद् विरागः  
०३,२२३।००९अ	प्रियांश् च रक्तांश् च हितांश् च भर्तुस्; तान् भोजयेथा विविधैर् उपायैः  
०३,२२३।००९च्	द्वेष्यैर् अपक्षैर् अहितैश् च तस्य; भिद्यस्व नित्यं कुहकोद्धतैश् च  
०३,२२३।०१०अ	मदं प्रमादं पुरुषेषु हित्वा; संयच्छ भावं प्रतिगृह्य मौनम्  
०३,२२३।०१०च्	प्रद्युम्नसाम्बाव् अपि ते कुमारौ; नोपासितव्यौ रहिते कदा चित्  
०३,२२३।०११अ	महाकुलीनाभिर् अपापिकाभिः; स्त्रीभिः सतीभिस् तव सख्यम् अस्तु  
०३,२२३।०११च्	चण्डाश् च शौण्डाश् च महाशनाश् च; चौराश् च दुष्टाश् चपलाश् च वर्ज्याः  
०३,२२३।०१२अ	एतद् यशस्यं भगवेदनं च; स्वर्ग्यं तथा शत्रुनिबर्हणं च  
०३,२२३।०१२च्	महार्हमाल्याभरणाङ्गरागा; भर्तारम् आराधय पुण्यगन्धा  
०३,२२४।००१	वैशम्पायन उवाच  
०३,२२४।००१अ	मार्कण्डेयादिभिर् विप्रैः पाण्डवैश् च महात्मभिः  
०३,२२४।००१च्	कथाभिर् अनुकूलाभिः सहासित्वा जनार्दनः  
०३,२२४।००२अ	ततस् तैः संविदं कृत्वा यथावन् मधुसूदनः  
०३,२२४।००२च्	आरुरुक्षू रथं सत्याम् आह्वयाम् आस केशवः  
०३,२२४।००३अ	सत्यभामा ततस् तत्र स्वजित्वा द्रुपदात्मजाम्  
०३,२२४।००३च्	उवाच वचनं हृद्यं यथाभावसमाहितम्  
०३,२२४।००४अ	कृष्णे मा भूत् तवोत्कण्ठा मा व्यथा मा प्रजागरः  
०३,२२४।००४च्	भर्तृभिर् देवसङ्काशैर् जितां प्राप्स्यसि मेदिनीम्  
०३,२२४।००५अ	न ह्य् एवं शीलसम्पन्ना नैवं पूजितलक्षणाः  
०३,२२४।००५च्	प्राप्नुवन्ति चिरं क्लेशं यथा त्वम् असितेक्षणे  
०३,२२४।००६अ	अवश्यं च त्वया भूमिर् इयं निहतकण्टका  
०३,२२४।००६च्	भर्तृभिः सह भोक्तव्या निर्द्वन्द्वेति श्रुतं मया  
०३,२२४।००७अ	धार्तराष्ट्रवधं कृत्वा वैराणि प्रतियात्य च  
०३,२२४।००७च्	युधिष्ठिरस्थां पृथिवीं द्रष्टासि द्रुपदात्मजे  
०३,२२४।००८अ	यास् ताः प्रव्राजमानां त्वां प्राहसन् दर्पमोहिताः  
०३,२२४।००८च्	ताः क्षिप्रं हतसङ्कल्पा द्रक्ष्यसि त्वं कुरुस्त्रियः  
०३,२२४।००९अ	तव दुःखोपपन्नाया यैर् आचरितम् अप्रियम्  
०३,२२४।००९च्	विद्धि सम्प्रस्थितान् सर्वांस् तान् कृष्णे यमसादनम्  
०३,२२४।००९द्*१०९७_०१	ये च तत्र स्थिता राज्ञि तत्पक्षीयाः क्षितीश्वराः  
०३,२२४।००९द्*१०९७_०२	तेषां कालः क्षितीशानां प्राप्तः कृष्णे दुरासदः  
०३,२२४।०१०अ	पुत्रस् ते प्रतिविन्ध्यश् च सुतसोमस् तथा विभुः  
०३,२२४।०१०च्	श्रुतकर्मार्जुनिश् चैव शतानीकश् च नाकुलिः  
०३,२२४।०१०ए	सहदेवाच् च यो जातः श्रुतसेनस् तवात्मजः  
०३,२२४।०११अ	सर्वे कुशलिनो वीराः कृतास्त्राश् च सुतास् तव  
०३,२२४।०११च्	अभिमन्युर् इव प्रीता द्वारवत्यां रता भृशम्  
०३,२२४।०१२अ	त्वम् इवैषां सुभद्रा च प्रीत्या सर्वात्मना स्थिता  
०३,२२४।०१२च्	प्रीयते भावनिर्द्वन्द्वा तेभ्यश् च विगतज्वरा  
०३,२२४।०१२द्*१०९८_०१	दुःखिता तेन दुःखेन सुखेन सुखिता तथा  
०३,२२४।०१३अ	भेजे सर्वात्मना चैव प्रद्युम्नजननी तथा  
०३,२२४।०१३च्	भानुप्रभृतिभिश् चैनान् विशिनष्टि च केशवः  
०३,२२४।०१४अ	भोजनाच्छादने चैषां नित्यं मे श्वशुरः स्थितः  
०३,२२४।०१४च्	रामप्रभृतयः सर्वे भजन्त्य् अन्धकवृष्णयः  
०३,२२४।०१४ए	तुल्यो हि प्रणयस् तेषां प्रद्युम्नस्य च भामिनि  
०३,२२४।०१५अ	एवमादि प्रियं प्रीत्या हृद्यम् उक्त्वा मनोनुगम्  
०३,२२४।०१५च्	गमनाय मनश् चक्रे वासुदेवरथं प्रति  
०३,२२४।०१६अ	तां कृष्णां कृष्णमहिषी चकाराभिप्रदक्षिणम्  
०३,२२४।०१६च्	आरुरोह रथं शौरेः सत्यभामा च भामिनी  
०३,२२४।०१७अ	स्मयित्वा तु यदुश्रेष्ठो द्रौपदीं परिसान्त्व्य च  
०३,२२४।०१७च्	उपावर्त्य ततः शीघ्रैर् हयैः प्रायात् परन्तपः  
०३,२२५।००१	जनमेजय उवाच  
०३,२२५।००१अ	एवं वने वर्तमाना नराग्र्याः; शीतोष्णवातातपकर्शिताङ्गाः  
०३,२२५।००१च्	सरस् तद् आसाद्य वनं च पुण्यं; ततः परं किम् अकुर्वन्त पार्थाः  
०३,२२५।००२	वैशम्पायन उवाच  
०३,२२५।००२अ	सरस् तद् आसाद्य तु पाण्डुपुत्रा; जनं समुत्सृज्य विधाय चैषाम्  
०३,२२५।००२च्	वनानि रम्याण्य् अथ पर्वतांश् च; नदीप्रदेशांश् च तदा विचेरुः  
०३,२२५।००३अ	तथा वने तान् वसतः प्रवीरान्; स्वाध्यायवन्तश् च तपोधनाश् च  
०३,२२५।००३च्	अभ्याययुर् वेदविदः पुराणास्; तान् पूजयाम् आसुर् अथो नराग्र्याः  
०३,२२५।००४अ	ततः कदा चित् कुशलः कथासु; विप्रो ऽभ्यगच्छद् भुवि कौरवेयान्  
०३,२२५।००४च्	स तैः समेत्याथ यदृच्छयैव; वैचित्रवीर्यं नृपम् अभ्यगच्छत्  
०३,२२५।००५अ	अथोपविष्टः प्रतिसत्कृतश् च; वृद्धेन राज्ञा कुरुसत्तमेन  
०३,२२५।००५च्	प्रचोदितः सन् कथयां बभूव; धर्मानिलेन्द्रप्रभवान् यमौ च  
०३,२२५।००६अ	कृशांश् च वातातपकर्शिताङ्गान्; दुःखस्य चोग्रस्य मुखे प्रपन्नान्  
०३,२२५।००६च्	तां चाप्य् अनाथाम् इव वीरनाथां; कृष्णां परिक्लेशगुणेन युक्ताम्  
०३,२२५।००७अ	ततः कथां तस्य निशम्य राजा; वैचित्रवीर्यः कृपयाभितप्तः  
०३,२२५।००७च्	वने स्थितान् पार्थिवपुत्रपौत्राञ्; श्रुत्वा तदा दुःखनदीं प्रपन्नान्  
०३,२२५।००८अ	प्रोवाच दैन्याभिहतान्तरात्मा; निःश्वासबाष्पोपहतः स पार्थान्  
०३,२२५।००८च्	वाचं कथं चित् स्थिरताम् उपेत्य; तत् सर्वम् आत्मप्रभवं विचिन्त्य  
०३,२२५।००९अ	कथं नु सत्यः शुचिर् आर्यवृत्तो; ज्येष्ठः सुतानां मम धर्मराजः  
०३,२२५।००९च्	अजातशत्रुः पृथिवीतलस्थः; शेते पुरा राङ्कवकूटशायी  
०३,२२५।०१०अ	प्रबोध्यते मागधसूतपूगैर्; नित्यं स्तुवद्भिः स्वयम् इन्द्रकल्पः  
०३,२२५।०१०च्	पतत्रिसङ्घैः स जघन्यरात्रे; प्रबोध्यते नूनम् इडातलस्थः  
०३,२२५।०११अ	कथं नु वातातपकर्शिताङ्गो; वृकोदरः कोपपरिप्लुताङ्गः  
०३,२२५।०११च्	शेते पृथिव्याम् अतथोचिताङ्गः; कृष्णासमक्षं वसुधातलस्थः  
०३,२२५।०१२अ	तथार्जुनः सुकुमारो मनस्वी; वशे स्थितो धर्मसुतस्य राज्ञः  
०३,२२५।०१२च्	विदूयमानैर् इव सर्वगात्रैर्; ध्रुवं न शेते वसतीर् अमर्षात्  
०३,२२५।०१३अ	यमौ च कृष्णां च युधिष्ठिरं च; भीमं च दृष्ट्वा सुखविप्रयुक्तान्  
०३,२२५।०१३च्	विनिःश्वसन् सर्प इवोग्रतेजा; ध्रुवं न शेते वसतीर् अमर्षात्  
०३,२२५।०१४अ	तथा यमौ चाप्य् असुखौ सुखार्हौ; समृद्धरूपाव् अमरौ दिवीव  
०३,२२५।०१४च्	प्रजागरस्थौ ध्रुवम् अप्रशान्तौ; धर्मेण सत्येन च वार्यमाणौ  
०३,२२५।०१५अ	समीरणेनापि समो बलेन; समीरणस्यैव सुतो बलीयान्  
०३,२२५।०१५च्	स धर्मपाशेन सितोग्रतेजा; ध्रुवं विनिःश्वस्य सहत्य् अमर्षम्  
०३,२२५।०१६अ	स चापि भूमौ परिवर्तमानो; वधं सुतानां मम काङ्क्षमाणः  
०३,२२५।०१६च्	सत्येन धर्मेण च वार्यमाणः; कालं प्रतीक्षत्य् अधिको रणे ऽन्यैः  
०३,२२५।०१७अ	अजातशत्रौ तु जिते निकृत्या; दुःशासनो यत् परुषाण्य् अवोचत्  
०३,२२५।०१७च्	तानि प्रविष्टानि वृकोदराङ्गं; दहन्ति मर्माग्निर् इवेन्धनानि  
०३,२२५।०१८अ	न पापकं ध्यास्यति धर्मपुत्रो; धनञ्जयश् चाप्य् अनुवर्तते तम्  
०३,२२५।०१८च्	अरण्यवासेन विवर्धते तु; भीमस्य कोपो ऽग्निर् इवानिलेन  
०३,२२५।०१९अ	स तेन कोपेन विदीर्यमाणः; करं करेणाभिनिपीड्य वीरः  
०३,२२५।०१९च्	विनिःश्वसत्य् उष्णम् अतीव घोरं; दहन्न् इवेमान् मम पुत्रपौत्रान्  
०३,२२५।०२०अ	गाण्डीवधन्वा च वृकोदरश् च; संरम्भिणाव् अन्तककालकल्पौ  
०३,२२५।०२०च्	न शेषयेतां युधि शत्रुसेनां; शरान् किरन्ताव् अशनिप्रकाशान्  
०३,२२५।०२१अ	दुर्योधनः शकुनिः सूतपुत्रो; दुःशासनश् चापि सुमन्दचेताः  
०३,२२५।०२१च्	मधु प्रपश्यन्ति न तु प्रपातं; वृकोदरं चैव धनञ्जयं च  
०३,२२५।०२२अ	शुभाशुभं पुरुषः कर्म कृत्वा; प्रतीक्षते तस्य फलं स्म कर्ता  
०३,२२५।०२२च्	स तेन युज्यत्य् अवशः फलेन; मोक्षः कथं स्यात् पुरुषस्य तस्मात्  
०३,२२५।०२३अ	क्षेत्रे सुकृष्टे ह्य् उपिते च बीजे; देवे च वर्षत्य् ऋतुकालयुक्तम्  
०३,२२५।०२३च्	न स्यात् फलं तस्य कुतः प्रसिद्धिर्; अन्यत्र दैवाद् इति चिन्तयामि  
०३,२२५।०२४अ	कृतं मताक्षेण यथा न साधु; साधुप्रवृत्तेन च पाण्डवेन  
०३,२२५।०२४च्	मया च दुष्पुत्रवशानुगेन; यथा कुरूणाम् अयम् अन्तकालः  
०३,२२५।०२५अ	ध्रुवं प्रवास्यत्य् असमीरितो ऽपि; ध्रुवं प्रजास्यत्य् उत गर्भिणी या  
०३,२२५।०२५च्	ध्रुवं दिनादौ रजनीप्रणाशस्; तथा क्षपादौ च दिनप्रणाशः  
०३,२२५।०२६अ	क्रियेत कस्मान् न परे च कुर्युर्; वित्तं न दद्युः पुरुषाः कथं चित्  
०३,२२५।०२६च्	प्राप्यार्थकालं च भवेद् अनर्थः; कथं नु तत् स्याद् इति तत् कुतः स्यात्  
०३,२२५।०२७अ	कथं न भिद्येत न च स्रवेत; न च प्रसिच्येद् इति रक्षितव्यम्  
०३,२२५।०२७च्	अरक्ष्यमाणः शतधा विशीर्येद्; ध्रुवं न नाशो ऽस्ति कृतस्य लोके  
०३,२२५।०२८अ	गतो ह्य् अरण्याद् अपि शक्रलोकं; धनञ्जयः पश्यत वीर्यम् अस्य  
०३,२२५।०२८च्	अस्त्राणि दिव्यानि चतुर्विधानि; ज्ञात्वा पुनर् लोकम् इमं प्रपन्नः  
०३,२२५।०२९अ	स्वर्गं हि गत्वा सशरीर एव; को मानुषः पुनर् आगन्तुम् इच्छेत्  
०३,२२५।०२९च्	अन्यत्र कालोपहतान् अनेकान्; समीक्षमाणस् तु कुरून् मुमूर्षून्  
०३,२२५।०३०अ	धनुर्ग्राहश् चार्जुनः सव्यसाची; धनुश् च तद् गाण्डिवं लोकसारम्  
०३,२२५।०३०च्	अस्त्राणि दिव्यानि च तानि तस्य; त्रयस्य तेजः प्रसहेत को नु  
०३,२२५।०३१अ	निशम्य तद् वचनं पार्थिवस्य; दुर्योधनो रहिते सौबलश् च  
०३,२२५।०३१च्	अबोधयत् कर्णम् उपेत्य सर्वं; स चाप्य् अहृष्टो ऽभवद् अल्पचेताः  
०३,२२६।००१	वैशम्पायन उवाच  
०३,२२६।००१अ	धृतराष्ट्रस्य तद् वाक्यं निशम्य सहसौबलः  
०३,२२६।००१च्	दुर्योधनम् इदं काले कर्णो वचनम् अब्रवीत्  
०३,२२६।००२अ	प्रव्राज्य पाण्डवान् वीरान् स्वेन वीर्येण भारत  
०३,२२६।००२च्	भुङ्क्ष्वेमां पृथिवीम् एको दिवं शम्बरहा यथा  
०३,२२६।००२द्*१०९९_०१	तवाद्य पृथिवी राजन् निखिला सागराम्बरा  
०३,२२६।००२द्*१०९९_०२	सपर्वतवनाकारा सहस्थावरजङ्गमा  
०३,२२६।००३अ	प्राच्याश् च दाक्षिणात्याश् च प्रतीच्योदीच्यवासिनः  
०३,२२६।००३च्	कृताः करप्रदाः सर्वे राजानस् ते नराधिप  
०३,२२६।००४अ	या हि सा दीप्यमानेव पाण्डवान् भजते पुरा  
०३,२२६।००४च्	साद्य लक्ष्मीस् त्वया राजन्न् अवाप्ता भ्रातृभिः सह  
०३,२२६।००५अ	इन्द्रप्रस्थगते यां तां दीप्यमानां युधिष्ठिरे  
०३,२२६।००५च्	अपश्याम श्रियं राजन्न् अचिरं शोककर्शिताः  
०३,२२६।००५च्*११००_०१	**** **** दृश्यते सा तवाद्य वै  
०३,२२६।००५च्*११००_०२	शत्रवस् तव राजेन्द्र  
०३,२२६।००६अ	सा तु बुद्धिबलेनेयं राज्ञस् तस्माद् युधिष्ठिरात्  
०३,२२६।००६च्	त्वयाक्षिप्ता महाबाहो दीप्यमानेव दृश्यते  
०३,२२६।००७अ	तथैव तव राजेन्द्र राजानः परवीरहन्  
०३,२२६।००७च्	शासने ऽधिष्ठिताः सर्वे किं कुर्म इति वादिनः  
०३,२२६।००८अ	तवाद्य पृथिवी राजन् निखिला सागराम्बरा  
०३,२२६।००८च्	सपर्वतवना देवी सग्रामनगराकरा  
०३,२२६।००८ए	नानावनोद्देशवती पत्तनैर् उपशोभिता  
०३,२२६।००८ड़्*११०१_०१	नानाजनपदाकीर्णा स्फीतराष्ट्रा महाबला  
०३,२२६।००९अ	वन्द्यमानो द्विजै राजन् पूज्यमानश् च राजभिः  
०३,२२६।००९च्	पौरुषाद् दिवि देवेषु भ्राजसे रश्मिवान् इव  
०३,२२६।०१०अ	रुद्रैर् इव यमो राजा मरुद्भिर् इव वासवः  
०३,२२६।०१०च्	कुरुभिस् त्वं वृतो राजन् भासि नक्षत्रराड् इव  
०३,२२६।०११अ	ये स्म ते नाद्रियन्ते ऽऽज्ञा नोद्विजन्ते कदा च न  
०३,२२६।०११च्	पश्यामस् ताञ् श्रिया हीनान् पाण्डवान् वनवासिनः  
०३,२२६।०१२अ	श्रूयन्ते हि महाराज सरो द्वैतवनं प्रति  
०३,२२६।०१२च्	वसन्तः पाण्डवाः सार्धं ब्राह्मणैर् वनवासिभिः  
०३,२२६।०१३अ	स प्रयाहि महाराज श्रिया परमया युतः  
०३,२२६।०१३च्	प्रतपन् पाण्डुपुत्रांस् त्वं रश्मिवान् इव तेजसा  
०३,२२६।०१४अ	स्थितो राज्ये च्युतान् राज्याच् छ्रिया हीनाञ् श्रिया वृतः  
०३,२२६।०१४च्	असमृद्धान् समृद्धार्थः पश्य पाण्डुसुतान् नृप  
०३,२२६।०१५अ	महाभिजनसम्पन्नं भद्रे महति संस्थितम्  
०३,२२६।०१५च्	पाण्डवास् त्वाभिवीक्षन्तां ययातिम् इव नाहुषम्  
०३,२२६।०१६अ	यां श्रियं सुहृदश् चैव दुर्हृदश् च विशां पते  
०३,२२६।०१६च्	पश्यन्ति पुरुषे दीप्तां सा समर्था भवत्य् उत  
०३,२२६।०१७अ	समस्थो विषमस्थान् हि दुर्हृदो यो ऽभिवीक्षते  
०३,२२६।०१७च्	जगतीस्थान् इवाद्रिस्थः किं ततः परमं सुखम्  
०३,२२६।०१८अ	न पुत्रधनलाभेन न राज्येनापि विन्दति  
०३,२२६।०१८च्	प्रीतिं नृपतिशार्दूल याम् अमित्राघदर्शनात्  
०३,२२६।०१९अ	किं नु तस्य सुखं न स्याद् आश्रमे यो धनञ्जयम्  
०३,२२६।०१९च्	अभिवीक्षेत सिद्धार्थो वल्कलाजिनवाससम्  
०३,२२६।०२०अ	सुवाससो हि ते भार्या वल्कलाजिनवाससम्  
०३,२२६।०२०च्	पश्यन्त्व् असुखितां कृष्णां सा च निर्विद्यतां पुनः  
०३,२२६।०२०ए	विनिन्दतां तथात्मानं जीवितं च धनच्युता  
०३,२२६।०२०ड़्*११०२_०१	दाराणां ते श्रियं दृष्ट्वा दीप्ताम् अद्य जनाधिप  
०३,२२६।०२१अ	न तथा हि सभामध्ये तस्या भवितुम् अर्हति  
०३,२२६।०२१च्	वैमनस्यं यथा दृष्ट्वा तव भार्याः स्वलङ्कृताः  
०३,२२६।०२२अ	एवम् उक्त्वा तु राजानं कर्णः शकुनिना सह  
०३,२२६।०२२च्	तूष्णीं बभूवतुर् उभौ वाक्यान्ते जनमेजय  
०३,२२७।००१	वैशम्पायन उवाच  
०३,२२७।००१अ	कर्णस्य वचनं श्रुत्वा राजा दुर्योधनस् तदा  
०३,२२७।००१च्	हृष्टो भूत्वा पुनर् दीन इदं वचनम् अब्रवीत्  
०३,२२७।००२अ	ब्रवीषि यद् इदं कर्ण सर्वं मे मनसि स्थितम्  
०३,२२७।००२च्	न त्व् अभ्यनुज्ञां लप्स्यामि गमने यत्र पाण्डवाः  
०३,२२७।००३अ	परिदेवति तान् वीरान् धृतराष्ट्रो महीपतिः  
०३,२२७।००३च्	मन्यते ऽभ्यधिकांश् चापि तपोयोगेन पाण्डवान्  
०३,२२७।००४अ	अथ वाप्य् अनुबुध्येत नृपो ऽस्माकं चिकीर्षितम्  
०३,२२७।००४च्	एवम् अप्य् आयतिं रक्षन् नाभ्यनुज्ञातुम् अर्हति  
०३,२२७।००५अ	न हि द्वैतवने किं चिद् विद्यते ऽन्यत् प्रयोजनम्  
०३,२२७।००५च्	उत्सादनम् ऋते तेषां वनस्थानां मम द्विषाम्  
०३,२२७।००६अ	जानासि हि यथा क्षत्ता द्यूतकाल उपस्थिते  
०३,२२७।००६च्	अब्रवीद् यच् च मां त्वां च सौबलं च वचस् तदा  
०३,२२७।००७अ	तानि पूर्वाणि वाक्यानि यच् चान्यत् परिदेवितम्  
०३,२२७।००७च्	विचिन्त्य नाधिगच्छामि गमनायेतराय वा  
०३,२२७।००८अ	ममापि हि महान् हर्षो यद् अहं भीमफल्गुनौ  
०३,२२७।००८च्	क्लिष्टाव् अरण्ये पश्येयं कृष्णया सहिताव् इति  
०३,२२७।००९अ	न तथा प्राप्नुयां प्रीतिम् अवाप्य वसुधाम् अपि  
०३,२२७।००९च्	दृष्ट्वा यथा पाण्डुसुतान् वल्कलाजिनवाससः  
०३,२२७।०१०अ	किं नु स्याद् अधिकं तस्माद् यद् अहं द्रुपदात्मजाम्  
०३,२२७।०१०च्	द्रौपदीं कर्ण पश्येयं काषायवसनां वने  
०३,२२७।०११अ	यदि मां धर्मराजश् च भीमसेनश् च पाण्डवः  
०३,२२७।०११च्	युक्तं परमया लक्ष्म्या पश्येतां जीवितं भवेत्  
०३,२२७।०१२अ	उपायं न तु पश्यामि येन गच्छेम तद् वनम्  
०३,२२७।०१२च्	यथा चाभ्यनुजानीयाद् गच्छन्तं मां महीपतिः  
०३,२२७।०१३अ	स सौबलेन सहितस् तथा दुःशासनेन च  
०३,२२७।०१३च्	उपायं पश्य निपुणं येन गच्छेम तद् वनम्  
०३,२२७।०१४अ	अहम् अप्य् अद्य निश्चित्य गमनायेतराय वा  
०३,२२७।०१४च्	काल्यम् एव गमिष्यामि समीपं पार्थिवस्य ह  
०३,२२७।०१५अ	मयि तत्रोपविष्टे तु भीष्मे च कुरुसत्तमे  
०३,२२७।०१५च्	उपायो यो भवेद् दृष्टस् तं ब्रूयाः सहसौबलः  
०३,२२७।०१६अ	ततो भीष्मस्य राज्ञश् च निशम्य गमनं प्रति  
०३,२२७।०१६च्	व्यवसायं करिष्ये ऽहम् अनुनीय पितामहम्  
०३,२२७।०१७अ	तथेत्य् उक्त्वा तु ते सर्वे जग्मुर् आवसथान् प्रति  
०३,२२७।०१७च्	व्युषितायां रजन्यां तु कर्णो राजानम् अभ्ययात्  
०३,२२७।०१८अ	ततो दुर्योधनं कर्णः प्रहसन्न् इदम् अब्रवीत्  
०३,२२७।०१८च्	उपायः परिदृष्टो ऽयं तं निबोध जनेश्वर  
०३,२२७।०१९अ	घोषा द्वैतवने सर्वे त्वत्प्रतीक्षा नराधिप  
०३,२२७।०१९च्	घोषयात्रापदेशेन गमिष्यामो न संशयः  
०३,२२७।०२०अ	उचितं हि सदा गन्तुं घोषयात्रां विशां पते  
०३,२२७।०२०च्	एवं च त्वां पिता राजन् समनुज्ञातुम् अर्हति  
०३,२२७।०२१अ	तथा कथयमानौ तौ घोषयात्राविनिश्चयम्  
०३,२२७।०२१च्	गान्धारराजः शकुनिः प्रत्युवाच हसन्न् इव  
०३,२२७।०२२अ	उपायो ऽयं मया दृष्टो गमनाय निरामयः  
०३,२२७।०२२च्	अनुज्ञास्यति नो राजा चोदयिष्यति चाप्य् उत  
०३,२२७।०२३अ	घोषा द्वैतवने सर्वे त्वत्प्रतीक्षा नराधिप  
०३,२२७।०२३च्	घोषयात्रापदेशेन गमिष्यामो न संशयः  
०३,२२७।०२४अ	ततः प्रहसिताः सर्वे ते ऽन्योन्यस्य तलान् ददुः  
०३,२२७।०२४च्	तद् एव च विनिश्चित्य ददृशुः कुरुसत्तमम्  
०३,२२८।००१	वैशम्पायन उवाच  
०३,२२८।००१अ	धृतराष्ट्रं ततः सर्वे ददृशुर् जनमेजय  
०३,२२८।००१च्	पृष्ट्वा सुखम् अथो राज्ञः पृष्ट्वा राज्ञा च भारत  
०३,२२८।००२अ	ततस् तैर् विहितः पूर्वं समङ्गो नाम बल्लवः  
०३,२२८।००२च्	समीपस्थास् तदा गावो धृतराष्ट्रे न्यवेदयत्  
०३,२२८।००३अ	अनन्तरं च राधेयः शकुनिश् च विशां पते  
०३,२२८।००३च्	आहतुः पार्थिवश्रेष्ठं धृतराष्ट्रं जनाधिपम्  
०३,२२८।००४अ	रमणीयेषु देशेषु घोषाः सम्प्रति कौरव  
०३,२२८।००४च्	स्मारणासमयः प्राप्तो वत्सानाम् अपि चाङ्कनम्  
०३,२२८।००५अ	मृगया चोचिता राजन्न् अस्मिन् काले सुतस्य ते  
०३,२२८।००५च्	दुर्योधनस्य गमनं त्वम् अनुज्ञातुम् अर्हसि  
०३,२२८।००६	धृतराष्ट्र उवाच  
०३,२२८।००६अ	मृगया शोभना तात गवां च समवेक्षणम्  
०३,२२८।००६च्	विश्रम्भस् तु न गन्तव्यो बल्लवानाम् इति स्मरे  
०३,२२८।००७अ	ते तु तत्र नरव्याघ्राः समीप इति नः श्रुतम्  
०३,२२८।००७च्	अतो नाभ्यनुजानामि गमनं तत्र वः स्वयम्  
०३,२२८।००८अ	छद्मना निर्जितास् ते हि कर्शिताश् च महावने  
०३,२२८।००८च्	तपोनित्याश् च राधेय समर्थाश् च महारथाः  
०३,२२८।००९अ	धर्मराजो न सङ्क्रुध्येद् भीमसेनस् त्व् अमर्षणः  
०३,२२८।००९च्	यज्ञसेनस्य दुहिता तेज एव तु केवलम्  
०३,२२८।०१०अ	यूयं चाप्य् अपराध्येयुर् दर्पमोहसमन्विताः  
०३,२२८।०१०च्	ततो विनिर्दहेयुस् ते तपसा हि समन्विताः  
०३,२२८।०११अ	अथ वा सायुधा वीरा मन्युनाभिपरिप्लुताः  
०३,२२८।०११च्	सहिता बद्धनिस्त्रिंशा दहेयुः शस्त्रतेजसा  
०३,२२८।०१२अ	अथ यूयं बहुत्वात् तान् आरभध्वं कथं चन  
०३,२२८।०१२च्	अनार्यं परमं तत् स्याद् अशक्यं तच् च मे मतम्  
०३,२२८।०१३अ	उषितो हि महाबाहुर् इन्द्रलोके धनञ्जयः  
०३,२२८।०१३च्	दिव्यान्य् अस्त्राण्य् अवाप्याथ ततः प्रत्यागतो वनम्  
०३,२२८।०१४अ	अकृतास्त्रेण पृथिवी जिता बीभत्सुना पुरा  
०३,२२८।०१४च्	किं पुनः स कृतास्त्रो ऽद्य न हन्याद् वो महारथः  
०३,२२८।०१५अ	अथ वा मद्वचः श्रुत्वा तत्र यत्ता भविष्यथ  
०३,२२८।०१५च्	उद्विग्नवासो विश्रम्भाद् दुःखं तत्र भविष्यति  
०३,२२८।०१६अ	अथ वा सैनिकाः के चिद् अपकुर्युर् युधिष्ठिरे  
०३,२२८।०१६च्	तद् अबुद्धिकृतं कर्म दोषम् उत्पादयेच् च वः  
०३,२२८।०१७अ	तस्माद् गच्छन्तु पुरुषाः स्मारणायाप्तकारिणः  
०३,२२८।०१७च्	न स्वयं तत्र गमनं रोचये तव भारत  
०३,२२८।०१८	शकुनिर् उवाच  
०३,२२८।०१८अ	धर्मज्ञः पाण्डवो ज्येष्ठः प्रतिज्ञातं च संसदि  
०३,२२८।०१८च्	तेन द्वादश वर्षाणि वस्तव्यानीति भारत  
०३,२२८।०१९अ	अनुवृत्ताश् च ते सर्वे पाण्डवा धर्मचारिणः  
०३,२२८।०१९च्	युधिष्ठिरश् च कौन्तेयो न नः कोपं करिष्यति  
०३,२२८।०२०अ	मृगयां चैव नो गन्तुम् इच्छा संवर्धते भृशम्  
०३,२२८।०२०च्	स्मारणं च चिकीर्षामो न तु पाण्डवदर्शनम्  
०३,२२८।०२१अ	न चानार्यसमाचारः कश् चित् तत्र भविष्यति  
०३,२२८।०२१च्	न च तत्र गमिष्यामो यत्र तेषां प्रतिश्रयः  
०३,२२८।०२२	वैशम्पायन उवाच  
०३,२२८।०२२अ	एवम् उक्तः शकुनिना धृतराष्ट्रो जनेश्वरः  
०३,२२८।०२२च्	दुर्योधनं सहामात्यम् अनुजज्ञे न कामतः  
०३,२२८।०२३अ	अनुज्ञातस् तु गान्धारिः कर्णेन सहितस् तदा  
०३,२२८।०२३च्	निर्ययौ भरतश्रेष्ठो बलेन महता वृतः  
०३,२२८।०२४अ	दुःशासनेन च तथा सौबलेन च देविना  
०३,२२८।०२४च्	संवृतो भ्रातृभिश् चान्यैः स्त्रीभिश् चापि सहस्रशः  
०३,२२८।०२५अ	तं निर्यान्तं महाबाहुं द्रष्टुं द्वैतवनं सरः  
०३,२२८।०२५च्	पौराश् चानुययुः सर्वे सहदारा वनं च तत्  
०३,२२८।०२६अ	अष्टौ रथसहस्राणि त्रीणि नागायुतानि च  
०३,२२८।०२६च्	पत्तयो बहुसाहस्रा हयाश् च नवतिः शताः  
०३,२२८।०२७अ	शकटापणवेश्याश् च वणिजो बन्दिनस् तथा  
०३,२२८।०२७च्	नराश् च मृगयाशीलाः शतशो ऽथ सहस्रशः  
०३,२२८।०२८अ	ततः प्रयाणे नृपतेः सुमहान् अभवत् स्वनः  
०३,२२८।०२८च्	प्रावृषीव महावायोर् उद्धतस्य विशां पते  
०३,२२८।०२९अ	गव्यूतिमात्रे न्यवसद् राजा दुर्योधनस् तदा  
०३,२२८।०२९च्	प्रयातो वाहनैः सर्वैस् ततो द्वैतवनं सरः  
०३,२२९।००१	वैशम्पायन उवाच  
०३,२२९।००१अ	अथ दुर्योधनो राजा तत्र तत्र वने वसन्  
०३,२२९।००१च्	जगाम घोषान् अभितस् तत्र चक्रे निवेशनम्  
०३,२२९।००२अ	रमणीये समाज्ञाते सोदके समहीरुहे  
०३,२२९।००२च्	देशे सर्वगुणोपेते चक्रुर् आवसथं नराः  
०३,२२९।००३अ	तथैव तत्समीपस्थान् पृथगावसथान् बहून्  
०३,२२९।००३च्	कर्णस्य शकुनेश् चैव भ्रातॄणां चैव सर्वशः  
०३,२२९।००४अ	ददर्श स तदा गावः शतशो ऽथ सहस्रशः  
०३,२२९।००४च्	अङ्कैर् लक्षैश् च ताः सर्वा लक्षयाम् आस पार्थिवः  
०३,२२९।००५अ	अङ्कयाम् आस वत्सांश् च जज्ञे चोपसृतास् त्व् अपि  
०३,२२९।००५च्	बालवत्साश् च या गावः कालयाम् आस ता अपि  
०३,२२९।००६अ	अथ स स्मारणं कृत्वा लक्षयित्वा त्रिहायनान्  
०३,२२९।००६च्	वृतो गोपालकैः प्रीतो व्यहरत् कुरुनन्दनः  
०३,२२९।००७अ	स च पौरजनः सर्वः सैनिकाश् च सहस्रशः  
०३,२२९।००७च्	यथोपजोषं चिक्रीडुर् वने तस्मिन् यथामराः  
०३,२२९।००८अ	ततो गोपाः प्रगातारः कुशला नृत्तवादिते  
०३,२२९।००८च्	धार्तराष्ट्रम् उपातिष्ठन् कन्याश् चैव स्वलङ्कृताः  
०३,२२९।००९अ	स स्त्रीगणवृतो राजा प्रहृष्टः प्रददौ वसु  
०३,२२९।००९च्	तेभ्यो यथार्हम् अन्नानि पानानि विविधानि च  
०३,२२९।०१०अ	ततस् ते सहिताः सर्वे तरक्षून् महिषान् मृगान्  
०३,२२९।०१०च्	गवयर्क्षवराहांश् च समन्तात् पर्यकालयन्  
०३,२२९।०११अ	स ताञ् शरैर् विनिर्भिन्दन् गजान् बध्नन् महावने  
०३,२२९।०११च्	रमणीयेषु देशेषु ग्राहयाम् आस वै मृगान्  
०३,२२९।०१२अ	गोरसान् उपयुञ्जान उपभोगांश् च भारत  
०३,२२९।०१२च्	पश्यन् सुरमणीयानि पुष्पितानि वनानि च  
०३,२२९।०१३अ	मत्तभ्रमरजुष्टानि बर्हिणाभिरुतानि च  
०३,२२९।०१३च्	अगच्छद् आनुपूर्व्येण पुण्यं द्वैतवनं सरः  
०३,२२९।०१३द्*११०३_०१	मत्तभ्रमरसञ्जुष्टं नीलकण्ठरवाकुलम्  
०३,२२९।०१३द्*११०३_०२	सप्तच्छदसमाकीर्णं पुन्नागबकुलैर् युतम्  
०३,२२९।०१३ए	ऋद्ध्या परमया युक्तो महेन्द्र इव वज्रभृत्  
०३,२२९।०१४अ	यदृच्छया च तदहो धर्मपुत्रो युधिष्ठिरः  
०३,२२९।०१४च्	ईजे राजर्षियज्ञेन सद्यस्केन विशां पते  
०३,२२९।०१४ए	दिव्येन विधिना राजा वन्येन कुरुसत्तमः  
०३,२२९।०१४ड़्*११०४_०१	विद्वद्भिः सहितो धीमान् ब्राह्मणैर् वनवासिभिः  
०३,२२९।०१५अ	कृत्वा निवेशम् अभितः सरसस् तस्य कौरवः  
०३,२२९।०१५च्	द्रौपद्या सहितो धीमान् धर्मपत्न्या नराधिपः  
०३,२२९।०१५द्*११०५_०१	भीमार्जुनयमैः सार्धं सराभ्याशे तदावसत्  
०३,२२९।०१६अ	ततो दुर्योधनः प्रेष्यान् आदिदेश सहानुजः  
०३,२२९।०१६च्	आक्रीडावसथाः क्षिप्रं क्रियन्ताम् इति भारत  
०३,२२९।०१७अ	ते तथेत्य् एव कौरव्यम् उक्त्वा वचनकारिणः  
०३,२२९।०१७च्	चिकीर्षन्तस् तदाक्रीडाञ् जग्मुर् द्वैतवनं सरः  
०३,२२९।०१८अ	सेनाग्रं धार्तराष्ट्रस्य प्राप्तं द्वैतवनं सरः  
०३,२२९।०१८च्	प्रविशन्तं वनद्वारि गन्धर्वाः समवारयन्  
०३,२२९।०१९अ	तत्र गन्धर्वराजो वै पूर्वम् एव विशां पते  
०३,२२९।०१९च्	कुबेरभवनाद् राजन्न् आजगाम गणावृतः  
०३,२२९।०२०अ	गणैर् अप्सरसां चैव त्रिदशानां तथात्मजैः  
०३,२२९।०२०च्	विहारशीलः क्रीडार्थं तेन तत् संवृतं सरः  
०३,२२९।०२१अ	तेन तत् संवृतं दृष्ट्वा ते राजपरिचारकाः  
०३,२२९।०२१च्	प्रतिजग्मुस् ततो राजन् यत्र दुर्योधनो नृपः  
०३,२२९।०२१द्*११०६_०१	ते समेत्य तदा प्रोचुर् गन्तुं नैवोपलभ्यते  
०३,२२९।०२१द्*११०६_०२	रक्षितं बहुभिः शूरै राजन् द्वैतवनं सरः  
०३,२२९।०२१द्*११०७_०१	न्यवेदयंस् ततो राज्ञे गन्धर्वास् तत्र भारत  
०३,२२९।०२२अ	स तु तेषां वचः श्रुत्वा सैनिकान् युद्धदुर्मदान्  
०३,२२९।०२२च्	प्रेषयाम् आस कौरव्य उत्सारयत तान् इति  
०३,२२९।०२३अ	तस्य तद् वचनं श्रुत्वा राज्ञः सेनाग्रयायिनः  
०३,२२९।०२३च्	सरो द्वैतवनं गत्वा गन्धर्वान् इदम् अब्रुवन्  
०३,२२९।०२४अ	राजा दुर्योधनो नाम धृतराष्ट्रसुतो बली  
०३,२२९।०२४च्	विजिहीर्षुर् इहायाति तदर्थम् अपसर्पत  
०३,२२९।०२५अ	एवम् उक्तास् तु गन्धर्वाः प्रहसन्तो विशां पते  
०३,२२९।०२५च्	प्रत्यब्रुवंस् तान् पुरुषान् इदं सुपरुषं वचः  
०३,२२९।०२६अ	न चेतयति वो राजा मन्दबुद्धिः सुयोधनः  
०३,२२९।०२६च्	यो ऽस्मान् आज्ञापयत्य् एवं वश्यान् इव दिवौकसः  
०३,२२९।०२७अ	यूयं मुमूर्षवश् चापि मन्दप्रज्ञा न संशयः  
०३,२२९।०२७च्	ये तस्य वचनाद् एवम् अस्मान् ब्रूत विचेतसः  
०३,२२९।०२८अ	गच्छत त्वरिताः सर्वे यत्र राजा स कौरवः  
०३,२२९।०२८च्	द्वेष्यं माद्यैव गच्छध्वं धर्मराजनिवेशनम्  
०३,२२९।०२९अ	एवम् उक्तास् तु गन्धर्वै राज्ञः सेनाग्रयायिनः  
०३,२२९।०२९च्	सम्प्राद्रवन् यतो राजा धृतराष्ट्रसुतो ऽभवत्  
०३,२३०।००१	वैशम्पायन उवाच  
०३,२३०।००१अ	ततस् ते सहिताः सर्वे दुर्योधनम् उपागमन्  
०३,२३०।००१च्	अब्रुवंश् च महाराज यद् ऊचुः कौरवं प्रति  
०३,२३०।००२अ	गन्धर्वैर् वारिते सैन्ये धार्तराष्ट्रः प्रतापवान्  
०३,२३०।००२च्	अमर्षपूर्णः सैन्यानि प्रत्यभाषत भारत  
०३,२३०।००३अ	शासतैनान् अधर्मज्ञान् मम विप्रियकारिणः  
०३,२३०।००३च्	यदि प्रक्रीडितो देवैः सर्वैः सह शतक्रतुः  
०३,२३०।००३द्*११०८_०१	वयम् अत्र यथाप्रीताः क्रीडिष्यामो निरन्तरम्  
०३,२३०।००४अ	दुर्योधनवचः श्रुत्वा धार्तराष्ट्रा महाबलाः  
०३,२३०।००४च्	सर्व एवाभिसन्नद्धा योधाश् चापि सहस्रशः  
०३,२३०।००५अ	ततः प्रमथ्य गन्धर्वांस् तद् वनं विविशुर् बलात्  
०३,२३०।००५च्	सिंहनादेन महता पूरयन्तो दिशो दश  
०३,२३०।००६अ	ततो ऽपरैर् अवार्यन्त गन्धर्वैः कुरुसैनिकाः  
०३,२३०।००६ब्*११०९_०१	साम्नैव तत्र विक्रान्ता मा साहसम् इति प्रभो  
०३,२३०।००६च्	ते वार्यमाणा गन्धर्वैः साम्नैव वसुधाधिप  
०३,२३०।००६ए	तान् अनादृत्य गन्धर्वांस् तद् वनं विविशुर् महत्  
०३,२३०।००७अ	यदा वाचा न तिष्ठन्ति धार्तराष्ट्राः सराजकाः  
०३,२३०।००७च्	ततस् ते खेचराः सर्वे चित्रसेने न्यवेदयन्  
०३,२३०।००८अ	गन्धर्वराजस् तान् सर्वान् अब्रवीत् कौरवान् प्रति  
०३,२३०।००८च्	अनार्याञ् शासतेत्य् एवं चित्रसेनो ऽत्यमर्षणः  
०३,२३०।००९अ	अनुज्ञातास् तु गन्धर्वाश् चित्रसेनेन भारत  
०३,२३०।००९च्	प्रगृहीतायुधाः सर्वे धार्तराष्ट्रान् अभिद्रवन्  
०३,२३०।०१०अ	तान् दृष्ट्वा पततः शीघ्रान् गन्धर्वान् उद्यतायुधान्  
०३,२३०।०१०च्	सर्वे ते प्राद्रवन् सङ्ख्ये धार्तराष्ट्रस्य पश्यतः  
०३,२३०।०११अ	तान् दृष्ट्वा द्रवतः सर्वान् धार्तराष्ट्रान् पराङ्मुखान्  
०३,२३०।०११च्	वैकर्तनस् तदा वीरो नासीत् तत्र पराङ्मुखः  
०३,२३०।०१२अ	आपतन्तीं तु सम्प्रेक्ष्य गन्धर्वाणां महाचमूम्  
०३,२३०।०१२च्	महता शरवर्षेण राधेयः प्रत्यवारयत्  
०३,२३०।०१३अ	क्षुरप्रैर् विशिखैर् भल्लैर् वत्सदन्तैस् तथायसैः  
०३,२३०।०१३च्	गन्धर्वाञ् शतशो ऽभ्यघ्नंल् लघुत्वात् सूतनन्दनः  
०३,२३०।०१४अ	पातयन्न् उत्तमाङ्गानि गन्धर्वाणां महारथः  
०३,२३०।०१४च्	क्षणेन व्यधमत् सर्वां चित्रसेनस्य वाहिनीम्  
०३,२३०।०१५अ	ते वध्यमाना गन्धर्वाः सूतपुत्रेण धीमता  
०३,२३०।०१५च्	भूय एवाभ्यवर्तन्त शतशो ऽथ सहस्रशः  
०३,२३०।०१६अ	गन्धर्वभूता पृथिवी क्षणेन समपद्यत  
०३,२३०।०१६च्	आपतद्भिर् महावेगैश् चित्रसेनस्य सैनिकैः  
०३,२३०।०१७अ	अथ दुर्योधनो राजा शकुनिश् चापि सौबलः  
०३,२३०।०१७च्	दुःशासनो विकर्णश् च ये चान्ये धृतराष्ट्रजाः  
०३,२३०।०१७ए	न्यहनंस् तत् तदा सैन्यं रथैर् गरुडनिस्वनैः  
०३,२३०।०१८अ	भूयश् च योधयाम् आसुः कृत्वा कर्णम् अथाग्रतः  
०३,२३०।०१८च्	महता रथघोषेण हयचारेण चाप्य् उत  
०३,२३०।०१८ए	वैकर्तनं परीप्सन्तो गन्धर्वान् समवारयन्  
०३,२३०।०१९अ	ततः सन्न्यपतन् सर्वे गन्धर्वाः कौरवैः सह  
०३,२३०।०१९च्	तदा सुतुमुलं युद्धम् अभवल् लोमहर्षणम्  
०३,२३०।०२०अ	ततस् ते मृदवो ऽभूवन् गन्धर्वाः शरपीडिताः  
०३,२३०।०२०च्	उच्चुक्रुशुश् च कौरव्या गन्धर्वान् प्रेक्ष्य पीडितान्  
०३,२३०।०२१अ	गन्धर्वांस् त्रासितान् दृष्ट्वा चित्रसेनो ऽत्यमर्षणः  
०३,२३०।०२१च्	उत्पपातासनात् क्रुद्धो वधे तेषां समाहितः  
०३,२३०।०२२अ	ततो मायास्त्रम् आस्थाय युयुधे चित्रमार्गवित्  
०३,२३०।०२२ब्*१११०_०१	तेन मुक्ताः शरा घोराः सूर्यरश्मिसमप्रभाः  
०३,२३०।०२२ब्*१११०_०२	वियत् सञ्छादयाम् आसुर् न ववौ तत्र मारुतः  
०३,२३०।०२२ब्*१११०_०३	हस्त्यारोहा हताः पेतुर् हस्तिभिः सह भारत  
०३,२३०।०२२ब्*१११०_०४	हयारोहाश् च सहयै रथैश् च रथिनस् तथा  
०३,२३०।०२२ब्*१११०_०५	पत्तयश् च यथा पेतुर् विशस्ताः शरवृष्टिभिः  
०३,२३०।०२२च्	तयामुह्यन्त कौरव्याश् चित्रसेनस्य मायया  
०३,२३०।०२३अ	एकैको हि तदा योधो धार्तराष्ट्रस्य भारत  
०३,२३०।०२३च्	पर्यवर्तत गन्धर्वैर् दशभिर् दशभिः सह  
०३,२३०।०२४अ	ततः सम्पीड्यमानास् ते बलेन महता तदा  
०३,२३०।०२४च्	प्राद्रवन्त रणे भीता यत्र राजा युधिष्ठिरः  
०३,२३०।०२५अ	भज्यमानेष्व् अनीकेषु धार्तराष्ट्रेषु सर्वशः  
०३,२३०।०२५च्	कर्णो वैकर्तनो राजंस् तस्थौ गिरिर् इवाचलः  
०३,२३०।०२६अ	दुर्योधनश् च कर्णश् च शकुनिश् चापि सौबलः  
०३,२३०।०२६च्	गन्धर्वान् योधयां चक्रुः समरे भृशविक्षताः  
०३,२३०।०२७अ	सर्व एव तु गन्धर्वाः शतशो ऽथ सहस्रशः  
०३,२३०।०२७च्	जिघांसमानाः सहिताः कर्णम् अभ्यद्रवन् रणे  
०३,२३०।०२८अ	असिभिः पट्टिशैः शूलैर् गदाभिश् च महाबलाः  
०३,२३०।०२८च्	सूतपुत्रं जिघांसन्तः समन्तात् पर्यवारयन्  
०३,२३०।०२९अ	अन्ये ऽस्य युगम् अच्छिन्दन् ध्वजम् अन्ये न्यपातयन्  
०३,२३०।०२९च्	ईषाम् अन्ये हयान् अन्ये सूतम् अन्ये न्यपातयन्  
०३,२३०।०३०अ	अन्ये छत्रं वरूथं च बन्धुरं च तथापरे  
०३,२३०।०३०ब्*११११_०१	प्रगृहीतायुधा वीराश् चित्रसेनपुरोगमाः  
०३,२३०।०३०ब्*१११२_०१	अन्ये सम्पूर्णयाम् आसुश् चक्रे चाक्षौ तथापरे  
०३,२३०।०३०च्	गन्धर्वा बहुसाहस्राः खण्डशो ऽभ्यहनन् रथम्  
०३,२३०।०३१अ	ततो रथाद् अवप्लुत्य सूतपुत्रो ऽसिचर्मभृत्  
०३,२३०।०३१ब्*१११३_०१	अंसावलम्बितधनुर् धावमानो महाबलः  
०३,२३०।०३१च्	विकर्णरथम् आस्थाय मोक्षायाश्वान् अचोदयत्  
०३,२३१।००१	वैशम्पायन उवाच  
०३,२३१।००१अ	गन्धर्वैस् तु महाराज भग्ने कर्णे महारथे  
०३,२३१।००१च्	सम्प्राद्रवच् चमूः सर्वा धार्तराष्ट्रस्य पश्यतः  
०३,२३१।००२अ	तान् दृष्ट्वा द्रवतः सर्वान् धार्तराष्ट्रान् पराङ्मुखान्  
०३,२३१।००२च्	दुर्योधनो महाराज नासीत् तत्र पराङ्मुखः  
०३,२३१।००३अ	ताम् आपतन्तीं सम्प्रेक्ष्य गन्धर्वाणां महाचमूम्  
०३,२३१।००३च्	महता शरवर्षेण सो ऽभ्यवर्षद् अरिन्दमः  
०३,२३१।००४अ	अचिन्त्य शरवर्षं तु गन्धर्वास् तस्य तं रथम्  
०३,२३१।००४च्	दुर्योधनं जिघांसन्तः समन्तात् पर्यवारयन्  
०३,२३१।००५अ	युगम् ईषां वरूथं च तथैव ध्वजसारथी  
०३,२३१।००५च्	अश्वांस् त्रिवेणुं तल्पं च तिलशो ऽभ्यहनन् रथम्  
०३,२३१।००६अ	दुर्योधनं चित्रसेनो विरथं पतितं भुवि  
०३,२३१।००६च्	अभिद्रुत्य महाबाहुर् जीवग्राहम् अथाग्रहीत्  
०३,२३१।००६द्*१११४_०१	तस्य बाहू महाराज बद्ध्वा रज्ज्वा महारथम्  
०३,२३१।००६द्*१११४_०२	आरोप्य स्वं महाराज चित्रसेनो ननाद ह  
०३,२३१।००७अ	तस्मिन् गृहीते राजेन्द्र स्थितं दुःशासनं रथे  
०३,२३१।००७च्	पर्यगृह्णन्त गन्धर्वाः परिवार्य समन्ततः  
०३,२३१।००८अ	विविंशतिं चित्रसेनम् आदायान्ये प्रदुद्रुवुः  
०३,२३१।००८च्	विन्दानुविन्दाव् अपरे राजदारांश् च सर्वशः  
०३,२३१।००९अ	सैन्यास् तु धार्तराष्ट्रस्य गन्धर्वैः समभिद्रुताः  
०३,२३१।००९च्	पूर्वं प्रभग्नैः सहिताः पाण्डवान् अभ्ययुस् तदा  
०३,२३१।०१०अ	शकटापणवेश्याश् च यानयुग्यं च सर्वशः  
०३,२३१।०१०च्	शरणं पाण्डवाञ् जग्मुर् ह्रियमाणे महीपतौ  
०३,२३१।०११अ	प्रियदर्शनो महाबाहुर् धार्तराष्ट्रो महाबलः  
०३,२३१।०११च्	गन्धर्वैर् ह्रियते राजा पार्थास् तम् अनुधावत  
०३,२३१।०१२अ	दुःशासनो दुर्विषहो दुर्मुखो दुर्जयस् तथा  
०३,२३१।०१२च्	बद्ध्वा ह्रियन्ते गन्धर्वै राजदाराश् च सर्वशः  
०३,२३१।०१३अ	इति दुर्योधनामात्याः क्रोशन्तो राजगृद्धिनः  
०३,२३१।०१३च्	आर्ता दीनस्वराः सर्वे युधिष्ठिरम् उपागमन्  
०३,२३१।०१४अ	तांस् तथा व्यथितान् दीनान् भिक्षमाणान् युधिष्ठिरम्  
०३,२३१।०१४च्	वृद्धान् दुर्योधनामात्यान् भीमसेनो ऽभ्यभाषत  
०३,२३१।०१४द्*१११५_०१	प्रगृहीतायुधान् वीरांश् चित्रसेनपुरोगमान्  
०३,२३१।०१४द्*१११६_०१	महता हि प्रयत्नेन सन्नह्य गजवाजिभिः  
०३,२३१।०१५अ	अन्यथा वर्तमानानाम् अर्थो जातो ऽयम् अन्यथा  
०३,२३१।०१५च्	अस्माभिर् यद् अनुष्ठेयं गन्धर्वैस् तद् अनुष्ठितम्  
०३,२३१।०१६अ	दुर्मन्त्रितम् इदं तात राज्ञो दुर्द्यूतदेविनः  
०३,२३१।०१६ब्*१११७_०१	दीनान् दुर्योधनस्यास्मान् द्रष्टुकामस्य दुर्मतेः  
०३,२३१।०१६च्	द्वेष्टारम् अन्ये क्लीबस्य पातयन्तीति नः श्रुतम्  
०३,२३१।०१७अ	तद् इदं कृतं नः प्रत्यक्षं गन्धर्वैर् अतिमानुषम्  
०३,२३१।०१७च्	दिष्ट्या लोके पुमान् अस्ति कश् चिद् अस्मत्प्रिये स्थितः  
०३,२३१।०१७ए	येनास्माकं हृतो भार आसीनानां सुखावहः  
०३,२३१।०१८अ	शीतवातातपसहांस् तपसा चैव कर्शितान्  
०३,२३१।०१८च्	समस्थो विषमस्थान् हि द्रष्टुम् इच्छति दुर्मतिः  
०३,२३१।०१९अ	अधर्मचारिणस् तस्य कौरव्यस्य दुरात्मनः  
०३,२३१।०१९च्	ये शीलम् अनुवर्तन्ते ते पश्यन्ति पराभवम्  
०३,२३१।०२०अ	अधर्मो हि कृतस् तेन येनैतद् उपशिक्षितम्  
०३,२३१।०२०च्	अनृशंसास् तु कौन्तेयास् तस्याध्यक्षान् ब्रवीमि वः  
०३,२३१।०२१अ	एवं ब्रुवाणं कौन्तेयं भीमसेनम् अमर्षणम्  
०३,२३१।०२१च्	न कालः परुषस्यायम् इति राजाभ्यभाषत  
०३,२३२।००१	युधिष्ठिर उवाच  
०३,२३२।००१अ	अस्मान् अभिगतांस् तात भयार्ताञ् शरणैषिणः  
०३,२३२।००१च्	कौरवान् विषमप्राप्तान् कथं ब्रूयास् त्वम् ईदृशम्  
०३,२३२।००१द्*१११८_०१	रक्षणीया महाबाहो मैवं वद महामते  
०३,२३२।००२अ	भवन्ति भेदा ज्ञातीनां कलहाश् च वृकोदर  
०३,२३२।००२च्	प्रसक्तानि च वैराणि ज्ञातिधर्मो न नश्यति  
०३,२३२।००३अ	यदा तु कश् चिज् ज्ञातीनां बाह्यः प्रार्थयते कुलम्  
०३,२३२।००३च्	न मर्षयन्ति तत् सन्तो बाह्येनाभिप्रमर्षणम्  
०३,२३२।००३द्*१११९_०१	परैः परिभवे प्राप्ते वयं पञ्चोत्तरं शतम्  
०३,२३२।००३द्*१११९_०२	परस्परविरोधे तु वयं पञ्च शतं तु ते  
०३,२३२।००४अ	जानाति ह्य् एष दुर्बुद्धिर् अस्मान् इह चिरोषितान्  
०३,२३२।००४च्	स एष परिभूयास्मान् अकार्षीद् इदम् अप्रियम्  
०३,२३२।००५अ	दुर्योधनस्य ग्रहणाद् गन्धर्वेण बलाद् रणे  
०३,२३२।००५च्	स्त्रीणां बाह्याभिमर्शाच् च हतं भवति नः कुलम्  
०३,२३२।००६अ	शरणं च प्रपन्नानां त्राणार्थं च कुलस्य नः  
०३,२३२।००६च्	उत्तिष्ठध्वं नरव्याघ्राः सज्जीभवत माचिरम्  
०३,२३२।००७अ	अर्जुनश् च यमौ चैव त्वं च भीमापराजितः  
०३,२३२।००७च्	मोक्षयध्वं धार्तराष्ट्रं ह्रियमाणं सुयोधनम्  
०३,२३२।००८अ	एते रथा नरव्याघ्राः सर्वशस्त्रसमन्विताः  
०३,२३२।००८ब्*११२०_०१	धृतराष्ट्रस्य पुत्राणां विमलाः काञ्चनध्वजाः  
०३,२३२।००८ब्*११२०_०२	सस्वनान् अधिरोहध्वं नित्यसज्जान् इमान् रथान्  
०३,२३२।००८च्	इन्द्रसेनादिभिः सूतैः संयताः कनकध्वजाः  
०३,२३२।००९अ	एतान् आस्थाय वै तात गन्धर्वान् योद्धुम् आहवे  
०३,२३२।००९च्	सुयोधनस्य मोक्षाय प्रयतध्वम् अतन्द्रिताः  
०३,२३२।०१०अ	य एव कश् चिद् राजन्यः शरणार्थम् इहागतम्  
०३,२३२।०१०च्	परं शक्त्याभिरक्षेत किं पुनस् त्वं वृकोदर  
०३,२३२।०११अ	क इहान्यो भवेत् त्राणम् अभिधावेति चोदितः  
०३,२३२।०११च्	प्राञ्जलिं शरणापन्नं दृष्ट्वा शत्रुम् अपि ध्रुवम्  
०३,२३२।०१२अ	वरप्रदानं राज्यं च पुत्रजन्म च पाण्डव  
०३,२३२।०१२च्	शत्रोश् च मोक्षणं क्लेशात् त्रीणि चैकं च तत् समम्  
०३,२३२।०१२द्*११२१_०१	एते शतं वयं पञ्च यावद् वयं परस्परम्  
०३,२३२।०१२द्*११२१_०२	परैस् तु परिभूतानां वयं पञ्च शतोत्तरम्  
०३,२३२।०१३अ	किं ह्य् अभ्यधिकम् एतस्माद् यद् आपन्नः सुयोधनः  
०३,२३२।०१३च्	त्वद्बाहुबलम् आश्रित्य जीवितं परिमार्गति  
०३,२३२।०१४अ	स्वयम् एव प्रधावेयं यदि न स्याद् वृकोदर  
०३,२३२।०१४च्	विततो ऽयं क्रतुर् वीर न हि मे ऽत्र विचारणा  
०३,२३२।०१४द्*११२२_०१	परैः परिभवे प्राप्ते वयं पञ्चोत्तरं शतम्  
०३,२३२।०१४द्*११२२_०२	परस्परविरोधे तु वयं पञ्चैव ते शतम्  
०३,२३२।०१५अ	साम्नैव तु यथा भीम मोक्षयेथाः सुयोधनम्  
०३,२३२।०१५ब्*११२३_०१	यथासौ मृदुयुक्तेन मुञ्चे भीम सकौरवान्  
०३,२३२।०१५च्	तथा सर्वैर् उपायैस् त्वं यतेथाः कुरुनन्दन  
०३,२३२।०१६अ	न साम्ना प्रतिपद्येत यदि गन्धर्वराड् असौ  
०३,२३२।०१६च्	पराक्रमेण मृदुना मोक्षयेथाः सुयोधनम्  
०३,२३२।०१७अ	अथासौ मृदुयुद्धेन न मुञ्चेद् भीम कौरवान्  
०३,२३२।०१७च्	सर्वोपायैर् विमोच्यास् ते निगृह्य परिपन्थिनः  
०३,२३२।०१८अ	एतावद् धि मया शक्यं सन्देष्टुं वै वृकोदर  
०३,२३२।०१८च्	वैताने कर्मणि तते वर्तमाने च भारत  
०३,२३२।०१८द्*११२४_०१	वरप्रदानं सुमहद् याचकस्य प्रकीर्तितम्  
०३,२३२।०१९	वैशम्पायन उवाच  
०३,२३२।०१९अ	अजातशत्रोर् वचनं तच् छ्रुत्वा तु धनञ्जयः  
०३,२३२।०१९च्	प्रतिजज्ञे गुरोर् वाक्यं कौरवाणां विमोक्षणम्  
०३,२३२।०२०	अर्जुन उवाच  
०३,२३२।०२०अ	यदि साम्ना न मोक्ष्यन्ति गन्धर्वा धृतराष्ट्रजान्  
०३,२३२।०२०च्	अद्य गन्धर्वराजस्य भूमिः पास्यति शोणितम्  
०३,२३२।०२१	वैशम्पायन उवाच  
०३,२३२।०२१अ	अर्जुनस्य तु तां श्रुत्वा प्रतिज्ञां सत्यवादिनः  
०३,२३२।०२१च्	कौरवाणां तदा राजन् पुनः प्रत्यागतं मनः  
०३,२३२।०२१द्@०२३_०००१	एवम् उक्तस् तु कौन्तेयः पुनर् वाक्यम् अभाषत  
०३,२३२।०२१द्@०२३_०००२	कोपसंरक्तनयनं पूर्ववैरम् अनुस्मरन्  
०३,२३२।०२१द्@०२३_०००३	पुरा जतुगृहे ऽनेन दग्धुम् अस्मान् युधिष्ठिर  
०३,२३२।०२१द्@०२३_०००४	दुर्बुद्धिर् हि कृता वीर तदा दैवेन रक्षिताः  
०३,२३२।०२१द्@०२३_०००५	द्यूतकाले ऽपि कौन्तेय वृजिनानि कृतानि वै  
०३,२३२।०२१द्@०२३_०००६	द्रौपद्याश् च परामर्शः केशग्रहणम् एव च  
०३,२३२।०२१द्@०२३_०००७	वस्त्रापहरणं चैव सभामध्ये कृतानि वै  
०३,२३२।०२१द्@०२३_०००८	पुरा कृतानां पापानां फलं भुङ्क्ते सुयोधनः  
०३,२३२।०२१द्@०२३_०००९	अस्माभिर् एव कर्तव्यो धार्तराष्ट्रस्य निग्रहः  
०३,२३२।०२१द्@०२३_००१०	अन्येन तु कृतं तद् वै मैत्रम् अस्माकम् इच्छता  
०३,२३२।०२१द्@०२३_००११	उपकारी तु गन्धर्वो मा राजन् विमना भव  
०३,२३२।०२१द्@०२३_००१२	एतस्मिन्न् अन्तरे राजंश् चित्रसेनेन वै हृतः  
०३,२३२।०२१द्@०२३_००१३	विललाप सुदुःखार्तो ह्रियमाणः सुयोधनः  
०३,२३२।०२१द्@०२३_००१४	युधिष्ठिर महाबाहो सर्वधर्मभृतां वर  
०३,२३२।०२१द्@०२३_००१५	सपुत्रान् सहदारांश् च गन्धर्वेण हृतान् बलात्  
०३,२३२।०२१द्@०२३_००१६	पाण्डुपुत्र महाबाहो कौरवाणां यशस्कर  
०३,२३२।०२१द्@०२३_००१७	सर्वधर्मभृतां श्रेष्ठ गन्धर्वेण हृतं बलात्  
०३,२३२।०२१द्@०२३_००१८	रक्षस्व पुरुषव्याघ्र युधिष्ठिर महायशः  
०३,२३२।०२१द्@०२३_००१९	भ्रातरं ते महाबाहो बद्ध्वा नयति माम् अयम्  
०३,२३२।०२१द्@०२३_००२०	दुःशासनं दुर्विषहं दुर्मुखं दुर्जयं तथा  
०३,२३२।०२१द्@०२३_००२१	बद्ध्वा हरन्ति गन्धर्वा अस्मद्दारांश् च सर्वशः  
०३,२३२।०२१द्@०२३_००२२	अनुधावत मां क्षिप्रं रक्षध्वं पुरुषोत्तमाः  
०३,२३२।०२१द्@०२३_००२३	यमौ माम् अनुधावेतां रक्षार्थं मम सायुधौ  
०३,२३२।०२१द्@०२३_००२४	कुरुवंशस्य सुमहद् अयशः प्राप्तम् ईदृशम्  
०३,२३२।०२१द्@०२३_००२५	व्यपोहयध्वं गन्धर्वाञ् जित्वा वीर्येण पाण्डवाः  
०३,२३२।०२१द्@०२३_००२६	एवं विलपमानस्य कौरवस्यार्तया गिरा  
०३,२३२।०२१द्@०२३_००२७	श्रुत्वा विलापं सम्भ्रान्तो घृणयाभिपरिप्लुतः  
०३,२३२।०२१द्@०२३_००२८	युधिष्ठिरः पुनर् वाक्यं भीमसेनम् अथाब्रवीत्  
०३,२३३।००१	वैशम्पायन उवाच  
०३,२३३।००१अ	युधिष्ठिरवचः श्रुत्वा भीमसेनपुरोगमाः  
०३,२३३।००१च्	प्रहृष्टवदनाः सर्वे समुत्तस्थुर् नरर्षभाः  
०३,२३३।००२अ	अभेद्यानि ततः सर्वे समनह्यन्त भारत  
०३,२३३।००२च्	जाम्बूनदविचित्राणि कवचानि महारथाः  
०३,२३३।००२द्*११२५_०१	आयुधानि च दिव्यानि विविधानि समादधुः  
०३,२३३।००३अ	ते दंशिता रथैः सर्वे ध्वजिनः सशरासनाः  
०३,२३३।००३च्	पाण्डवाः प्रत्यदृश्यन्त ज्वलिता इव पावकाः  
०३,२३३।००४अ	तान् रथान् साधु सम्पन्नान् संयुक्ताञ् जवनैर् हयैः  
०३,२३३।००४च्	आस्थाय रथशार्दूलाः शीघ्रम् एव ययुस् ततः  
०३,२३३।००५अ	ततः कौरवसैन्यानां प्रादुरासीन् महास्वनः  
०३,२३३।००५च्	प्रयातान् सहितान् दृष्ट्वा पाण्डुपुत्रान् महारथान्  
०३,२३३।००६अ	जितकाशिनश् च खचरास् त्वरिताश् च महारथाः  
०३,२३३।००६च्	क्षणेनैव वने तस्मिन् समाजग्मुर् अभीतवत्  
०३,२३३।००७अ	न्यवर्तन्त ततः सर्वे गन्धर्वा जितकाशिनः  
०३,२३३।००७च्	दृष्ट्वा रथगतान् वीरान् पाण्डवांश् चतुरो रणे  
०३,२३३।००८अ	तांस् तु विभ्राजतो दृष्ट्वा लोकपालान् इवोद्यतान्  
०३,२३३।००८च्	व्यूढानीका व्यतिष्ठन्त गन्धमादनवासिनः  
०३,२३३।००९अ	राज्ञस् तु वचनं श्रुत्वा धर्मराजस्य धीमतः  
०३,२३३।००९च्	क्रमेण मृदुना युद्धम् उपक्रामन्त भारत  
०३,२३३।०१०अ	न तु गन्धर्वराजस्य सैनिका मन्दचेतसः  
०३,२३३।०१०च्	शक्यन्ते मृदुना श्रेयः प्रतिपादयितुं तदा  
०३,२३३।०११अ	ततस् तान् युधि दुर्धर्षः सव्यसाची परन्तपः  
०३,२३३।०११च्	सान्त्वपूर्वम् इदं वाक्यम् उवाच खचरान् रणे  
०३,२३३।०११द्*११२६_०१	विसर्जयत राजानं भ्रातरं मे सुयोधनम्  
०३,२३३।०१२अ	नैतद् गन्धर्वराजस्य युक्तं कर्म जुगुप्सितम्  
०३,२३३।०१२च्	परदाराभिमर्शश् च मानुषैश् च समागमः  
०३,२३३।०१३अ	उत्सृजध्वं महावीर्यान् धृतराष्ट्रसुतान् इमान्  
०३,२३३।०१३च्	दारांश् चैषां विमुञ्चध्वं धर्मराजस्य शासनात्  
०३,२३३।०१४अ	एवम् उक्तास् तु गन्धर्वाः पाण्डवेन यशस्विना  
०३,२३३।०१४च्	उत्स्मयन्तस् तदा पार्थम् इदं वचनम् अब्रुवन्  
०३,२३३।०१५अ	एकस्यैव वयं तात कुर्याम वचनं भुवि  
०३,२३३।०१५च्	यस्य शासनम् आज्ञाय चराम विगतज्वराः  
०३,२३३।०१६अ	तेनैकेन यथादिष्टं तथा वर्ताम भारत  
०३,२३३।०१६च्	न शास्ता विद्यते ऽस्माकम् अन्यस् तस्मात् सुरेश्वरात्  
०३,२३३।०१७अ	एवम् उक्तस् तु गन्धर्वैः कुन्तीपुत्रो धनञ्जयः  
०३,२३३।०१७च्	गन्धर्वान् पुनर् एवेदं वचनं प्रत्यभाषत  
०३,२३३।०१८अ	यदि साम्ना न मोक्षध्वं गन्धर्वा धृतराष्ट्रजम्  
०३,२३३।०१८च्	मोक्षयिष्यामि विक्रम्य स्वयम् एव सुयोधनम्  
०३,२३३।०१९अ	एवम् उक्त्वा ततः पार्थः सव्यसाची धनञ्जयः  
०३,२३३।०१९च्	ससर्ज निशितान् बाणान् खचरान् खचरान् प्रति  
०३,२३३।०२०अ	तथैव शरवर्षेण गन्धर्वास् ते बलोत्कटाः  
०३,२३३।०२०च्	पाण्डवान् अभ्यवर्तन्त पाण्डवाश् च दिवौकसः  
०३,२३३।०२१अ	ततः सुतुमुलं युद्धं गन्धर्वाणां तरस्विनाम्  
०३,२३३।०२१च्	बभूव भीमवेगानां पाण्डवानां च भारत  
०३,२३४।००१	वैशम्पायन उवाच  
०३,२३४।००१अ	ततो दिव्यास्त्रसम्पन्ना गन्धर्वा हेममालिनः  
०३,२३४।००१च्	विसृजन्तः शरान् दीप्तान् समन्तात् पर्यवारयन्  
०३,२३४।००२अ	चत्वारः पाण्डवा वीरा गन्धर्वाश् च सहस्रशः  
०३,२३४।००२च्	रणे सन्न्यपतन् राजंस् तद् अद्भुतम् इवाभवत्  
०३,२३४।००३अ	यथा कर्णस्य च रथो धार्तराष्ट्रस्य चोभयोः  
०३,२३४।००३च्	गन्धर्वैः शतशश् छिन्नौ तथा तेषां प्रचक्रिरे  
०३,२३४।००४अ	तान् समापततो राजन् गन्धर्वाञ् शतशो रणे  
०३,२३४।००४च्	प्रत्यगृह्णन् नरव्याघ्राः शरवर्षैर् अनेकशः  
०३,२३४।००५अ	अवकीर्यमाणाः खगमाः शरवर्षैः समन्ततः  
०३,२३४।००५च्	न शेकुः पाण्डुपुत्राणां समीपे परिवर्तितुम्  
०३,२३४।००६अ	अभिक्रुद्धान् अभिप्रेक्ष्य गन्धर्वान् अर्जुनस् तदा  
०३,२३४।००६च्	लक्षयित्वाथ दिव्यानि महास्त्राण्य् उपचक्रमे  
०३,२३४।००६द्*११२७_०१	तान् समापततो राजन् दिव्यास्त्रैर् अभिवर्षयन्  
०३,२३४।००७अ	सहस्राणां सहस्रं स प्राहिणोद् यमसादनम्  
०३,२३४।००७च्	आग्नेयेनार्जुनः सङ्ख्ये गन्धर्वाणां बलोत्कटः  
०३,२३४।००८अ	तथा भीमो महेष्वासः संयुगे बलिनां वरः  
०३,२३४।००८च्	गन्धर्वाञ् शतशो राजञ् जघान निशितैः शरैः  
०३,२३४।००९अ	माद्रीपुत्राव् अपि तथा युध्यमानौ बलोत्कटौ  
०३,२३४।००९च्	परिगृह्याग्रतो राजञ् जघ्नतुः शतशः परान्  
०३,२३४।०१०अ	ते वध्यमाना गन्धर्वा दिव्यैर् अस्त्रैर् महात्मभिः  
०३,२३४।०१०च्	उत्पेतुः खम् उपादाय धृतराष्ट्रसुतांस् ततः  
०३,२३४।०११अ	तान् उत्पतिष्णून् बुद्ध्वा तु कुन्तीपुत्रो धनञ्जयः  
०३,२३४।०११च्	महता शरजालेन समन्तात् पर्यवारयत्  
०३,२३४।०१२अ	ते बद्धाः शरजालेन शकुन्ता इव पञ्जरे  
०३,२३४।०१२च्	ववर्षुर् अर्जुनं क्रोधाद् गदाशक्त्यृष्टिवृष्टिभिः  
०३,२३४।०१३अ	गदाशक्त्यसिवृष्टीस् ता निहत्य स महास्त्रवित्  
०३,२३४।०१३च्	गात्राणि चाहनद् भल्लैर् गन्धर्वाणां धनञ्जयः  
०३,२३४।०१४अ	शिरोभिः प्रपतद्भिश् च चरणैर् बाहुभिस् तथा  
०३,२३४।०१४च्	अश्मवृष्टिर् इवाभाति परेषाम् अभवद् भयम्  
०३,२३४।०१५अ	ते वध्यमाना गन्धर्वाः पाण्डवेन महात्मना  
०३,२३४।०१५च्	भूमिष्ठम् अन्तरिक्षस्थाः शरवर्षैर् अवाकिरन्  
०३,२३४।०१६अ	तेषां तु शरवर्षाणि सव्यसाची परन्तपः  
०३,२३४।०१६च्	अस्त्रैः संवार्य तेजस्वी गन्धर्वान् प्रत्यविध्यत  
०३,२३४।०१७अ	स्थूणाकर्णेन्द्रजालं च सौरं चापि तथार्जुनः  
०३,२३४।०१७च्	आग्नेयं चापि सौम्यं च ससर्ज कुरुनन्दनः  
०३,२३४।०१८अ	ते दह्यमाना गन्धर्वाः कुन्तीपुत्रस्य सायकैः  
०३,२३४।०१८च्	दैतेया इव शक्रेण विषादम् अगमन् परम्  
०३,२३४।०१९अ	ऊर्ध्वम् आक्रममाणाश् च शरजालेन वारिताः  
०३,२३४।०१९च्	विसर्पमाणा भल्लैश् च वार्यन्ते सव्यसाचिना  
०३,२३४।०२०अ	गन्धर्वांस् त्रासितान् दृष्ट्वा कुन्तीपुत्रेण धीमता  
०३,२३४।०२०च्	चित्रसेनो गदां गृह्य सव्यसाचिनम् आद्रवत्  
०३,२३४।०२१अ	तस्याभिपततस् तूर्णं गदाहस्तस्य संयुगे  
०३,२३४।०२१च्	गदां सर्वायसीं पार्थः शरैश् चिच्छेद सप्तधा  
०३,२३४।०२२अ	स गदां बहुधा दृष्ट्वा कृत्तां बाणैस् तरस्विना  
०३,२३४।०२२च्	संवृत्य विद्ययात्मानं योधयाम् आस पाण्डवम्  
०३,२३४।०२२ए	अस्त्राणि तस्य दिव्यानि योधयाम् आस खे स्थितः  
०३,२३४।०२२ड़्*११२८_०१	दिव्यैर् अस्त्रैस् तदा वीरः पर्यवारयद् अर्जुनः  
०३,२३४।०२२ड़्*११२८_०२	स वार्यमाणस् तैर् अस्त्रैर् अर्जुनेन महात्मना  
०३,२३४।०२३अ	गन्धर्वराजो बलवान् माययान्तर्हितस् तदा  
०३,२३४।०२३च्	अन्तर्हितं समालक्ष्य प्रहरन्तम् अथार्जुनः  
०३,२३४।०२३ए	ताडयाम् आस खचरैर् दिव्यास्त्रप्रतिमन्त्रितैः  
०३,२३४।०२४अ	अन्तर्धानवधं चास्य चक्रे क्रुद्धो ऽर्जुनस् तदा  
०३,२३४।०२४च्	शब्दवेध्यम् उपाश्रित्य बहुरूपो धनञ्जयः  
०३,२३४।०२५अ	स वध्यमानस् तैर् अस्त्रैर् अर्जुनेन महात्मना  
०३,२३४।०२५च्	अथास्य दर्शयाम् आस तदात्मानं प्रियः सखा  
०३,२३४।०२५द्*११२९_०१	चित्रसेनस् तथोवाच सखायं युधि विद्धि माम्  
०३,२३४।०२६अ	चित्रसेनम् अथालक्ष्य सखायं युधि दुर्बलम्  
०३,२३४।०२६च्	सञ्जहारास्त्रम् अथ तत् प्रसृष्टं पाण्डवर्षभः  
०३,२३४।०२७अ	दृष्ट्वा तु पाण्डवाः सर्वे संहृतास्त्रं धनञ्जयम्  
०३,२३४।०२७च्	सञ्जह्रुः प्रद्रुतान् अश्वाञ् शरवेगान् धनूंषि च  
०३,२३४।०२८अ	चित्रसेनश् च भीमश् च सव्यसाची यमाव् अपि  
०३,२३४।०२८च्	पृष्ट्वा कौशलम् अन्योन्यं रथेष्व् एवावतस्थिरे  
०३,२३५।००१	वैशम्पायन उवाच  
०३,२३५।००१अ	ततो ऽर्जुनश् चित्रसेनं प्रहसन्न् इदम् अब्रवीत्  
०३,२३५।००१च्	मध्ये गन्धर्वसैन्यानां महेष्वासो महाद्युतिः  
०३,२३५।००२अ	किं ते व्यवसितं वीर कौरवाणां विनिग्रहे  
०३,२३५।००२च्	किमर्थं च सदारो ऽयं निगृहीतः सुयोधनः  
०३,२३५।००३	चित्रसेन उवाच  
०३,२३५।००३अ	विदितो ऽयम् अभिप्रायस् तत्रस्थेन महात्मना  
०३,२३५।००३च्	दुर्योधनस्य पापस्य कर्णस्य च धनञ्जय  
०३,२३५।००४अ	वनस्थान् भवतो ज्ञात्वा क्लिश्यमानान् अनर्हवत्  
०३,२३५।००४च्	इमे ऽवहसितुं प्राप्ता द्रौपदीं च यशस्विनीम्  
०३,२३५।००४द्*११३०_०१	समस्थो विषमस्थांस् तान् द्रक्ष्यामीत्य् अनवस्थितान्  
०३,२३५।००५अ	ज्ञात्वा चिकीर्षितं चैषां माम् उवाच सुरेश्वरः  
०३,२३५।००५च्	गच्छ दुर्योधनं बद्ध्वा सामात्यं त्वम् इहानय  
०३,२३५।००६अ	धनञ्जयश् च ते रक्ष्यः सह भ्रातृभिर् आहवे  
०३,२३५।००६च्	स हि प्रियः सखा तुभ्यं शिष्यश् च तव पाण्डवः  
०३,२३५।००७अ	वचनाद् देवराजस्य ततो ऽस्मीहागतो द्रुतम्  
०३,२३५।००७च्	अयं दुरात्मा बद्धश् च गमिष्यामि सुरालयम्  
०३,२३५।००७द्*११३१_०१	नेष्याम्य् एनं दुरात्मानं पाकशासनशासनात्  
०३,२३५।००८	अर्जुन उवाच  
०३,२३५।००८अ	उत्सृज्यतां चित्रसेन भ्रातास्माकं सुयोधनः  
०३,२३५।००८च्	धर्मराजस्य सन्देशान् मम चेद् इच्छसि प्रियम्  
०३,२३५।००९	चित्रसेन उवाच  
०३,२३५।००९अ	पापो ऽयं नित्यसन्दुष्टो न विमोक्षणम् अर्हति  
०३,२३५।००९च्	प्रलब्धा धर्मराजस्य कृष्णायाश् च धनञ्जय  
०३,२३५।०१०अ	नेदं चिकीर्षितं तस्य कुन्तीपुत्रो महाव्रतः  
०३,२३५।०१०च्	जानाति धर्मराजो हि श्रुत्वा कुरु यथेच्छसि  
०३,२३५।०११	वैशम्पायन उवाच  
०३,२३५।०११अ	ते सर्व एव राजानम् अभिजग्मुर् युधिष्ठिरम्  
०३,२३५।०११च्	अभिगम्य च तत् सर्वं शशंसुस् तस्य दुष्कृतम्  
०३,२३५।०१२अ	अजातशत्रुस् तच् छ्रुत्वा गन्धर्वस्य वचस् तदा  
०३,२३५।०१२च्	मोक्षयाम् आस तान् सर्वान् गन्धर्वान् प्रशशंस च  
०३,२३५।०१३अ	दिष्ट्या भवद्भिर् बलिभिः शक्तैः सर्वैर् न हिंसितः  
०३,२३५।०१३च्	दुर्वृत्तो धार्तराष्ट्रो ऽयं सामात्यज्ञातिबान्धवः  
०३,२३५।०१४अ	उपकारो महांस् तात कृतो ऽयं मम खेचराः  
०३,२३५।०१४च्	कुलं न परिभूतं मे मोक्षेणास्य दुरात्मनः  
०३,२३५।०१५अ	आज्ञापयध्वम् इष्टानि प्रीयामो दर्शनेन वः  
०३,२३५।०१५च्	प्राप्य सर्वान् अभिप्रायांस् ततो व्रजत माचिरम्  
०३,२३५।०१६अ	अनुज्ञातास् तु गन्धर्वाः पाण्डुपुत्रेण धीमता  
०३,२३५।०१६च्	सहाप्सरोभिः संहृष्टाश् चित्रसेनमुखा ययुः  
०३,२३५।०१६द्*११३२_०१	देवलोकं ततो गत्वा गन्धर्वैः सहितास् तदा  
०३,२३५।०१६द्*११३२_०२	न्यवेदयच् च तत् सर्वं चित्रसेनः शतक्रतोः  
०३,२३५।०१७अ	देवराड् अपि गन्धर्वान् मृतांस् तान् समजीवयत्  
०३,२३५।०१७च्	दिव्येनामृतवर्षेण ये हताः कौरवैर् युधि  
०३,२३५।०१७द्*११३३_०१	चित्रसेनस् तदा वाक्यम् उवाच प्रौढया गिरा  
०३,२३५।०१७द्*११३३_०२	मुञ्चध्वं सानुजामात्यं सदारं च सुयोधनम्  
०३,२३५।०१७द्*११३३_०३	गन्धर्वास् तु वचः श्रुत्वा चित्रसेनस्य वै द्रुतम्  
०३,२३५।०१७द्*११३३_०४	राजानं मोक्षयाम् आसुर् बद्धं निगडबन्धनैः  
०३,२३५।०१७द्*११३३_०५	सदारं सानुगामात्यं बाणजालमये वने  
०३,२३५।०१७द्*११३३_०६	लुठन्तश् चापि ते सर्वे युधिष्ठिरसमीपतः  
०३,२३५।०१७द्*११३३_०७	पतिता लज्जिताश् चैव तस्थुश् चाधोमुखास् तदा  
०३,२३५।०१७द्*११३३_०८	युधिष्ठिरो ऽपि दयया तान् समीक्ष्य तथागतान्  
०३,२३५।०१८अ	ज्ञातींस् तान् अवमुच्याथ राजदारांश् च सर्वशः  
०३,२३५।०१८च्	कृत्वा च दुष्करं कर्म प्रीतियुक्ताश् च पाण्डवाः  
०३,२३५।०१९अ	सस्त्रीकुमारैः कुरुभिः पूज्यमाना महारथाः  
०३,२३५।०१९च्	बभ्राजिरे महात्मानः कुरुमध्ये यथाग्नयः  
०३,२३५।०२०अ	ततो दुर्योधनं मुच्य भ्रातृभिः सहितं तदा  
०३,२३५।०२०च्	युधिष्ठिरः सप्रणयम् इदं वचनम् अब्रवीत्  
०३,२३५।०२१अ	मा स्म तात पुनः कार्षीर् ईदृशं साहसं क्व चित्  
०३,२३५।०२१च्	न हि साहसकर्तारः सुखम् एधन्ति भारत  
०३,२३५।०२२अ	स्वस्तिमान् सहितः सर्वैर् भ्रातृभिः कुरुनन्दन  
०३,२३५।०२२च्	गृहान् व्रज यथाकामं वैमनस्यं च मा कृथाः  
०३,२३५।०२३अ	पाण्डवेनाभ्यनुज्ञातो राजा दुर्योधनस् तदा  
०३,२३५।०२३ब्*११३४_०१	अभिवाद्य धर्मपुत्रं गतेन्द्रिय इवातुरः  
०३,२३५।०२३च्	विदीर्यमाणो व्रीडेन जगाम नगरं प्रति  
०३,२३५।०२४अ	तस्मिन् गते कौरवेये कुन्तीपुत्रो युधिष्ठिरः  
०३,२३५।०२४च्	भ्रातृभिः सहितो वीरः पूज्यमानो द्विजातिभिः  
०३,२३५।०२५अ	तपोधनैश् च तैः सर्वैर् वृतः शक्र इवामरैः  
०३,२३५।०२५च्	वने द्वैतवने तस्मिन् विजहार मुदा युतः  
०३,२३६।००१	जनमेजय उवाच  
०३,२३६।००१अ	शत्रुभिर् जितबद्धस्य पाण्डवैश् च महात्मभिः  
०३,२३६।००१च्	मोक्षितस्य युधा पश्चान् मानस्थस्य दुरात्मनः  
०३,२३६।००२अ	कत्थनस्यावलिप्तस्य गर्वितस्य च नित्यशः  
०३,२३६।००२च्	सदा च पौरुषौदार्यैः पाण्डवान् अवमन्यतः  
०३,२३६।००३अ	दुर्योधनस्य पापस्य नित्याहङ्कारवादिनः  
०३,२३६।००३च्	प्रवेशो हास्तिनपुरे दुष्करः प्रतिभाति मे  
०३,२३६।००४अ	तस्य लज्जान्वितस्यैव शोकव्याकुलचेतसः  
०३,२३६।००४च्	प्रवेशं विस्तरेण त्वं वैशम्पायन कीर्तय  
०३,२३६।००५	वैशम्पायन उवाच  
०३,२३६।००५अ	धर्मराजनिसृष्टस् तु धार्तराष्ट्रः सुयोधनः  
०३,२३६।००५च्	लज्जयाधोमुखः सीदन्न् उपासर्पत् सुदुःखितः  
०३,२३६।००६अ	स्वपुरं प्रययौ राजा चतुरङ्गबलानुगः  
०३,२३६।००६च्	शोकोपहतया बुद्ध्या चिन्तयानः पराभवम्  
०३,२३६।००७अ	विमुच्य पथि यानानि देशे सुयवसोदके  
०३,२३६।००७च्	सन्निविष्टः शुभे रम्ये भूमिभागे यथेप्सितम्  
०३,२३६।००७ए	हस्त्यश्वरथपादातं यथास्थानं न्यवेशयत्  
०३,२३६।००८अ	अथोपविष्टं राजानं पर्यङ्के ज्वलनप्रभे  
०३,२३६।००८च्	उपप्लुतं यथा सोमं राहुणा रात्रिसङ्क्षये  
०३,२३६।००८ए	उपगम्याब्रवीत् कर्णो दुर्योधनम् इदं तदा  
०३,२३६।००९अ	दिष्ट्या जीवसि गान्धारे दिष्ट्या नः सङ्गमः पुनः  
०३,२३६।००९च्	दिष्ट्या त्वया जिताश् चैव गन्धर्वाः कामरूपिणः  
०३,२३६।०१०अ	दिष्ट्या समग्रान् पश्यामि भ्रातॄंस् ते कुरुनन्दन  
०३,२३६।०१०च्	विजिगीषून् रणान् मुक्तान् निर्जितारीन् महारथान्  
०३,२३६।०११अ	अहं त्व् अभिद्रुतः सर्वैर् गन्धर्वैः पश्यतस् तव  
०३,२३६।०११च्	नाशक्नुवं स्थापयितुं दीर्यमाणां स्ववाहिनीम्  
०३,२३६।०१२अ	शरक्षताङ्गश् च भृशं व्यपयातो ऽभिपीडितः  
०३,२३६।०१२च्	इदं त्व् अत्यद्भुतं मन्ये यद् युष्मान् इह भारत  
०३,२३६।०१३अ	अरिष्टान् अक्षतांश् चापि सदारधनवाहनान्  
०३,२३६।०१३च्	विमुक्तान् सम्प्रपश्यामि तस्माद् युद्धाद् अमानुषात्  
०३,२३६।०१४अ	नैतस्य कर्ता लोके ऽस्मिन् पुमान् विद्येत भारत  
०३,२३६।०१४च्	यत्कृतं ते महाराज सह भ्रातृभिर् आहवे  
०३,२३६।०१५अ	एवम् उक्तस् तु कर्णेन राजा दुर्योधनस् तदा  
०३,२३६।०१५च्	उवाचावाक्शिरा राजन् बाष्पगद्गदया गिरा  
०३,२३७।००१	दुर्योधन उवाच  
०३,२३७।००१अ	अजानतस् ते राधेय नाभ्यसूयाम्य् अहं वचः  
०३,२३७।००१च्	जानासि त्वं जिताञ् शत्रून् गन्धर्वांस् तेजसा मया  
०३,२३७।००२अ	आयोधितास् तु गन्धर्वाः सुचिरं सोदरैर् मम  
०३,२३७।००२च्	मया सह महाबाहो कृतश् चोभयतः क्षयः  
०३,२३७।००३अ	मायाधिकास् त्व् अयुध्यन्त यदा शूरा वियद्गताः  
०३,२३७।००३च्	तदा नो नसमं युद्धम् अभवत् सह खेचरैः  
०३,२३७।००३द्*११३५_०१	असमर्थास् ततस् तांस् तु प्रतियोद्धुं वियद्गतान्  
०३,२३७।००४अ	पराजयं च प्राप्ताः स्म रणे बन्धनम् एव च  
०३,२३७।००४च्	सभृत्यामात्यपुत्राश् च सदारधनवाहनाः  
०३,२३७।००४ए	उच्चैर् आकाशमार्गेण ह्रियामस् तैः सुदुःखिताः  
०३,२३७।००५अ	अथ नः सैनिकाः के चिद् अमात्याश् च महारथान्  
०३,२३७।००५च्	उपगम्याब्रुवन् दीनाः पाण्डवाञ् शरणप्रदान्  
०३,२३७।००६अ	एष दुर्योधनो राजा धार्तराष्ट्रः सहानुजः  
०३,२३७।००६च्	सामात्यदारो ह्रियते गन्धर्वैर् दिवम् आस्थितैः  
०३,२३७।००७अ	तं मोक्षयत भद्रं वः सहदारं नराधिपम्  
०३,२३७।००७च्	परामर्शो मा भविष्यत् कुरुदारेषु सर्वशः  
०३,२३७।००७द्*११३६_०१	इत्य् अब्रुवन् रणान् मुक्ता धर्मराजम् उपागताः  
०३,२३७।००८अ	एवम् उक्ते तु धर्मात्मा ज्येष्ठः पाण्डुसुतस् तदा  
०३,२३७।००८च्	प्रसाद्य सोदरान् सर्वान् आज्ञापयत मोक्षणे  
०३,२३७।००९अ	अथागम्य तम् उद्देशं पाण्डवाः पुरुषर्षभाः  
०३,२३७।००९च्	सान्त्वपूर्वम् अयाचन्त शक्ताः सन्तो महारथाः  
०३,२३७।०१०अ	यदा चास्मान् न मुमुचुर् गन्धर्वाः सान्त्विता अपि  
०३,२३७।०१०ब्*११३७_०१	आकाशचारिणो वीरा नदन्तो जलदा इव  
०३,२३७।०१०च्	ततो ऽर्जुनश् च भीमश् च यमजौ च बलोत्कटौ  
०३,२३७।०१०ए	मुमुचुः शरवर्षाणि गन्धर्वान् प्रत्यनेकशः  
०३,२३७।०११अ	अथ सर्वे रणं मुक्त्वा प्रयाताः खचरा दिवम्  
०३,२३७।०११च्	अस्मान् एवाभिकर्षन्तो दीनान् मुदितमानसाः  
०३,२३७।०१२अ	ततः समन्तात् पश्यामि शरजालेन वेष्टितम्  
०३,२३७।०१२च्	अमानुषाणि चास्त्राणि प्रयुञ्जानं धनञ्जयम्  
०३,२३७।०१३अ	समावृता दिशो दृष्ट्वा पाण्डवेन शितैः शरैः  
०३,२३७।०१३च्	धनञ्जयसखात्मानं दर्शयाम् आस वै तदा  
०३,२३७।०१४अ	चित्रसेनः पाण्डवेन समाश्लिष्य परन्तपः  
०३,२३७।०१४च्	कुशलं परिपप्रच्छ तैः पृष्टश् चाप्य् अनामयम्  
०३,२३७।०१५अ	ते समेत्य तथान्योन्यं सन्नाहान् विप्रमुच्य च  
०३,२३७।०१५च्	एकीभूतास् ततो वीरा गन्धर्वाः सह पाण्डवैः  
०३,२३७।०१५द्*११३८_०१	परस्परं समागम्य प्रीत्या परमया युताः  
०३,२३७।०१५ए	अपूजयेताम् अन्योन्यं चित्रसेनधनञ्जयौ  
०३,२३८।००१	दुर्योधन उवाच  
०३,२३८।००१अ	चित्रसेनं समागम्य प्रहसन्न् अर्जुनस् तदा  
०३,२३८।००१च्	इदं वचनम् अक्लीबम् अब्रवीत् परवीरहा  
०३,२३८।००२अ	भ्रातॄन् अर्हसि नो वीर मोक्तुं गन्धर्वसत्तम  
०३,२३८।००२च्	अनर्हा धर्षणं हीमे जीवमानेषु पाण्डुषु  
०३,२३८।००३अ	एवम् उक्तस् तु गन्धर्वः पाण्डवेन महात्मना  
०३,२३८।००३च्	उवाच यत् कर्ण वयं मन्त्रयन्तो विनिर्गताः  
०३,२३८।००३ए	द्रष्टारः स्म सुखाद् धीनान् सदारान् पाण्डवान् इति  
०३,२३८।००३ड़्*११३९_०१	स्थितो राज्ये च्युतान् स्थानाच् छ्रिया हीनाञ् श्रियावृताः  
०३,२३८।००४अ	तस्मिन्न् उच्चार्यमाणे तु गन्धर्वेण वचस्य् अथ  
०३,२३८।००४च्	भूमेर् विवरम् अन्वैच्छं प्रवेष्टुं व्रीडयान्वितः  
०३,२३८।००५अ	युधिष्ठिरम् अथागम्य गन्धर्वाः सह पाण्डवैः  
०३,२३८।००५च्	अस्मद्दुर्मन्त्रितं तस्मै बद्धांश् चास्मान् न्यवेदयन्  
०३,२३८।००६अ	स्त्रीसमक्षम् अहं दीनो बद्धः शत्रुवशं गतः  
०३,२३८।००६च्	युधिष्ठिरस्योपहृतः किं नु दुःखम् अतः परम्  
०३,२३८।००७अ	ये मे निराकृता नित्यं रिपुर् येषाम् अहं सदा  
०३,२३८।००७च्	तैर् मोक्षितो ऽहं दुर्बुद्धिर् दत्तं तैर् जीवितं च मे  
०३,२३८।००८अ	प्राप्तः स्यां यद्य् अहं वीर वधं तस्मिन् महारणे  
०३,२३८।००८च्	श्रेयस् तद् भविता मह्यम् एवम्भूतं न जीवितम्  
०३,२३८।००९अ	भवेद् यशः पृथिव्यां मे ख्यातं गन्धर्वतो वधात्  
०३,२३८।००९च्	प्राप्ताश् च लोकाः पुण्याः स्युर् महेन्द्रसदने ऽक्षयाः  
०३,२३८।०१०अ	यत् त्व् अद्य मे व्यवसितं तच् छृणुध्वं नरर्षभाः  
०३,२३८।०१०च्	इह प्रायम् उपासिष्ये यूयं व्रजत वै गृहान्  
०३,२३८।०१०ए	भ्रातरश् चैव मे सर्वे प्रयान्त्व् अद्य पुरं प्रति  
०३,२३८।०११अ	कर्णप्रभृतयश् चैव सुहृदो बान्धवाश् च ये  
०३,२३८।०११च्	दुःशासनं पुरस्कृत्य प्रयान्त्व् अद्य पुरं प्रति  
०३,२३८।०१२अ	न ह्य् अहं प्रतियास्यामि पुरं शत्रुनिराकृतः  
०३,२३८।०१२च्	शत्रुमानापहो भूत्वा सुहृदां मानकृत् तथा  
०३,२३८।०१२द्*११४०_०१	कामं रणशिरस्य् अद्य शत्रुभिर् वै विमानितः  
०३,२३८।०१२द्*११४१_०१	कारणैर् अस्म्य् अभिहितः शत्रुभिर् वै विमानितः  
०३,२३८।०१२द्*११४१_०२	अकारणे ऽस्म्य् अभिजितः शत्रुभिर् वै विमानितः  
०३,२३८।०१३अ	स सुहृच्छोकदो भूत्वा शत्रूणां हर्षवर्धनः  
०३,२३८।०१३च्	वारणाह्वयम् आसाद्य किं वक्ष्यामि जनाधिपम्  
०३,२३८।०१४अ	भीष्मो द्रोणः कृपो द्रौणिर् विदुरः सञ्जयस् तथा  
०३,२३८।०१४च्	बाह्लीकः सोमदत्तश् च ये चान्ये वृद्धसम्मताः  
०३,२३८।०१५अ	ब्राह्मणाः श्रेणिमुख्याश् च तथोदासीनवृत्तयः  
०३,२३८।०१५च्	किं मां वक्ष्यन्ति किं चापि प्रतिवक्ष्यामि तान् अहम्  
०३,२३८।०१६अ	रिपूणां शिरसि स्थित्वा तथा विक्रम्य चोरसि  
०३,२३८।०१६च्	आत्मदोषात् परिभ्रष्टः कथं वक्ष्यामि तान् अहम्  
०३,२३८।०१७अ	दुर्विनीताः श्रियं प्राप्य विद्याम् ऐश्वर्यम् एव च  
०३,२३८।०१७च्	तिष्ठन्ति न चिरं भद्रे यथाहं मदगर्वितः  
०३,२३८।०१८अ	अहो बत यथेदं मे कष्टं दुश्चरितं कृतम्  
०३,२३८।०१८च्	स्वयं दुर्बुद्धिना मोहाद् येन प्राप्तो ऽस्मि संशयम्  
०३,२३८।०१९अ	तस्मात् प्रायम् उपासिष्ये न हि शक्ष्यामि जीवितुम्  
०३,२३८।०१९च्	चेतयानो हि को जीवेत् कृच्छ्राच् छत्रुभिर् उद्धृतः  
०३,२३८।०२०अ	शत्रुभिश् चावहसितो मानी पौरुषवर्जितः  
०३,२३८।०२०च्	पाण्डवैर् विक्रमाढ्यैश् च सावमानम् अवेक्षितः  
०३,२३८।०२१	वैशम्पायन उवाच  
०३,२३८।०२१अ	एवं चिन्तापरिगतो दुःशासनम् अथाब्रवीत्  
०३,२३८।०२१च्	दुःशासन निबोधेदं वचनं मम भारत  
०३,२३८।०२२अ	प्रतीच्छ त्वं मया दत्तम् अभिषेकं नृपो भव  
०३,२३८।०२२च्	प्रशाधि पृथिवीं स्फीतां कर्णसौबलपालिताम्  
०३,२३८।०२३अ	भ्रातॄन् पालय विस्रब्धं मरुतो वृत्रहा यथा  
०३,२३८।०२३च्	बान्धवास् त्वोपजीवन्तु देवा इव शतक्रतुम्  
०३,२३८।०२४अ	ब्राह्मणेषु सदा वृत्तिं कुर्वीथाश् चाप्रमादतः  
०३,२३८।०२४च्	बन्धूनां सुहृदां चैव भवेथास् त्वं गतिः सदा  
०३,२३८।०२५अ	ज्ञातींश् चाप्य् अनुपश्येथा विष्णुर् देवगणान् इव  
०३,२३८।०२५च्	गुरवः पालनीयास् ते गच्छ पालय मेदिनीम्  
०३,२३८।०२६अ	नन्दयन् सुहृदः सर्वाञ् शात्रवांश् चावभर्त्सयन्  
०३,२३८।०२६च्	कण्ठे चैनं परिष्वज्य गम्यताम् इत्य् उवाच ह  
०३,२३८।०२७अ	तस्य तद् वचनं श्रुत्वा दीनो दुःशासनो ऽब्रवीत्  
०३,२३८।०२७च्	अश्रुकण्ठः सुदुःखार्तः प्राञ्जलिः प्रणिपत्य च  
०३,२३८।०२७ए	सगद्गदम् इदं वाक्यं भ्रातरं ज्येष्ठम् आत्मनः  
०३,२३८।०२८अ	प्रसीदेत्य् अपतद् भूमौ दूयमानेन चेतसा  
०३,२३८।०२८च्	दुःखितः पादयोस् तस्य नेत्रजं जलम् उत्सृजन्  
०३,२३८।०२९अ	उक्तवांश् च नरव्याघ्रो नैतद् एवं भविष्यति  
०३,२३८।०२९च्	विदीर्येत् सनगा भूमिर् द्यौश् चापि शकलीभवेत्  
०३,२३८।०२९ए	रविर् आत्मप्रभां जह्यात् सोमः शीतांशुतां त्यजेत्  
०३,२३८।०३०अ	वायुः शैघ्र्यम् अथो जह्याद् धिमवांश् च परिव्रजेत्  
०३,२३८।०३०च्	शुष्येत् तोयं समुद्रेषु वह्निर् अप्य् उष्णतां त्यजेत्  
०३,२३८।०३१अ	न चाहं त्वद् ऋते राजन् प्रशासेयं वसुन्धराम्  
०३,२३८।०३१च्	पुनः पुनः प्रसीदेति वाक्यं चेदम् उवाच ह  
०३,२३८।०३१द्*११४२_०१	शत्रूणां शोककृद् राजन् सुहृदां शोकनाशनः  
०३,२३८।०३१ए	त्वम् एव नः कुले राजा भविष्यसि शतं समाः  
०३,२३८।०३२अ	एवम् उक्त्वा स राजेन्द्र सस्वनं प्ररुरोद ह  
०३,२३८।०३२च्	पादौ सङ्गृह्य मानार्हौ भ्रातुर् ज्येष्ठस्य भारत  
०३,२३८।०३३अ	तथा तौ दुःखितौ दृष्ट्वा दुःशासनसुयोधनौ  
०३,२३८।०३३च्	अभिगम्य व्यथाविष्टः कर्णस् तौ प्रत्यभाषत  
०३,२३८।०३४अ	विषीदथः किं कौरव्यौ बालिश्यात् प्राकृताव् इव  
०३,२३८।०३४च्	न शोकः शोचमानस्य विनिवर्तेत कस्य चित्  
०३,२३८।०३५अ	यदा च शोचतः शोको व्यसनं नापकर्षति  
०३,२३८।०३५च्	सामर्थ्यं किं त्व् अतः शोके शोचमानौ प्रपश्यथः  
०३,२३८।०३५ए	धृतिं गृह्णीत मा शत्रूञ् शोचन्तौ नन्दयिष्यथः  
०३,२३८।०३५ड़्*११४३_०१	धृतिमन्तो जयं शत्रूञ् शोचन्तौ नाभविष्यथ  
०३,२३८।०३६अ	कर्तव्यं हि कृतं राजन् पाण्डवैस् तव मोक्षणम्  
०३,२३८।०३६च्	नित्यम् एव प्रियं कार्यं राज्ञो विषयवासिभिः  
०३,२३८।०३६ए	पाल्यमानास् त्वया ते हि निवसन्ति गतज्वराः  
०३,२३८।०३७अ	नार्हस्य् एवङ्गते मन्युं कर्तुं प्राकृतवद् यथा  
०३,२३८।०३७च्	विषण्णास् तव सोदर्यास् त्वयि प्रायं समास्थिते  
०३,२३८।०३७द्*००४४_०१	तद् अलं दुःखितान् एतान् कर्तुं सर्वान् नराधिप  
०३,२३८।०३७द्*००४४_०१	तद् अलं दुःखितान् एतान् कर्तुं सर्वान् नराधिप  
०३,२३८।०३७ए	उत्तिष्ठ व्रज भद्रं ते समाश्वासय सोदरान्  
०३,२३८।०३८अ	राजन्न् अद्यावगच्छामि तवेह लघुसत्त्वताम्  
०३,२३८।०३८ब्*११४५_०१	अल्पत्वं च तथा बुद्धेः कार्याणाम् अविवेकिताम्  
०३,२३८।०३८च्	किम् अत्र चित्रं यद् वीर मोक्षितः पाण्डवैर् असि  
०३,२३८।०३८ए	सद्यो वशं समापन्नः शत्रूणां शत्रुकर्शन  
०३,२३८।०३९अ	सेनाजीवैश् च कौरव्य तथा विषयवासिभिः  
०३,२३८।०३९च्	अज्ञातैर् यदि वा ज्ञातैः कर्तव्यं नृपतेः प्रियम्  
०३,२३८।०४०अ	प्रायः प्रधानाः पुरुषाः क्षोभयन्त्य् अरिवाहिनीम्  
०३,२३८।०४०च्	निगृह्यन्ते च युद्धेषु मोक्ष्यन्ते च स्वसैनिकैः  
०३,२३८।०४१अ	सेनाजीवाश् च ये राज्ञां विषये सन्ति मानवाः  
०३,२३८।०४१च्	तैः सङ्गम्य नृपार्थाय यतितव्यं यथातथम्  
०३,२३८।०४२अ	यद्य् एवं पाण्डवै राजन् भवद्विषयवासिभिः  
०३,२३८।०४२च्	यदृच्छया मोक्षितो ऽद्य तत्र का परिदेवना  
०३,२३८।०४३अ	न चैतत् साधु यद् राजन् पाण्डवास् त्वां नृपोत्तम  
०३,२३८।०४३च्	स्वसेनया सम्प्रयान्तं नानुयान्ति स्म पृष्ठतः  
०३,२३८।०४४अ	शूराश् च बलवन्तश् च संयुगेष्व् अपलायिनः  
०३,२३८।०४४च्	भवतस् ते सभायां वै प्रेष्यतां पूर्वम् आगताः  
०३,२३८।०४५अ	पाण्डवेयानि रत्नानि त्वम् अद्याप्य् उपभुञ्जसे  
०३,२३८।०४५च्	सत्त्वस्थान् पाण्डवान् पश्य न ते प्रायम् उपाविशन्  
०३,२३८।०४५द्*११४६_०१	तद् अलं ते महाबाहो बुद्धिः प्रायोपवेशने  
०३,२३८।०४५ए	उत्तिष्ठ राजन् भद्रं ते न चिन्तां कर्तुम् अर्हसि  
०३,२३८।०४६अ	अवश्यम् एव नृपते राज्ञो विषयवासिभिः  
०३,२३८।०४६च्	प्रियाण्य् आचरितव्यानि तत्र का परिदेवना  
०३,२३८।०४७अ	मद्वाक्यम् एतद् राजेन्द्र यद्य् एवं न करिष्यसि  
०३,२३८।०४७च्	स्थास्यामीह भवत्पादौ शुश्रूषन्न् अरिमर्दन  
०३,२३८।०४८अ	नोत्सहे जीवितुम् अहं त्वद्विहीनो नरर्षभ  
०३,२३८।०४८च्	प्रायोपविष्टस् तु नृप राज्ञां हास्यो भविष्यसि  
०३,२३८।०४९	वैशम्पायन उवाच  
०३,२३८।०४९अ	एवम् उक्तस् तु कर्णेन राजा दुर्योधनस् तदा  
०३,२३८।०४९च्	नैवोत्थातुं मनश् चक्रे स्वर्गाय कृतनिश्चयः  
०३,२३९।००१	वैशम्पायन उवाच  
०३,२३९।००१अ	प्रायोपविष्टं राजानं दुर्योधनम् अमर्षणम्  
०३,२३९।००१च्	उवाच सान्त्वयन् राजञ् शकुनिः सौबलस् तदा  
०३,२३९।००२अ	सम्यग् उक्तं हि कर्णेन तच् छ्रुतं कौरव त्वया  
०३,२३९।००२च्	मयाहृतां श्रियं स्फीतां मोहात् समपहाय किम्  
०३,२३९।००२ए	त्वम् अबुद्ध्या नृपवर प्राणान् उत्स्रष्टुम् इच्छसि  
०३,२३९।००३अ	अद्य चाप्य् अवगच्छामि न वृद्धाः सेवितास् त्वया  
०३,२३९।००३च्	यः समुत्पतितं हर्षं दैन्यं वा न नियच्छति  
०३,२३९।००३ए	स नश्यति श्रियं प्राप्य पात्रम् आमम् इवाम्भसि  
०३,२३९।००३ड़्*११४७_०१	यः शोकं समनुप्राप्तं न नियच्छति भारत  
०३,२३९।००३ड़्*११४७_०२	तम् ईदृशं नरं न श्रीः कदा चिद् अपि सेवते  
०३,२३९।००४अ	अतिभीरुम् अतिक्लीबं दीर्घसूत्रं प्रमादिनम्  
०३,२३९।००४च्	व्यसनाद् विषयाक्रान्तं न भजन्ति नृपं श्रियः  
०३,२३९।००५अ	सत्कृतस्य हि ते शोको विपरीते कथं भवेत्  
०३,२३९।००५च्	मा कृतं शोभनं पार्थैः शोकम् आलम्ब्य नाशय  
०३,२३९।००६अ	यत्र हर्षस् त्वया कार्यः सत्कर्तव्याश् च पाण्डवाः  
०३,२३९।००६च्	तत्र शोचसि राजेन्द्र विपरीतम् इदं तव  
०३,२३९।००७अ	प्रसीद मा त्यजात्मानं तुष्टश् च सुकृतं स्मर  
०३,२३९।००७च्	प्रयच्छ राज्यं पार्थानां यशो धर्मम् अवाप्नुहि  
०३,२३९।००८अ	क्रियाम् एतां समाज्ञाय कृतघ्नो न भविष्यसि  
०३,२३९।००८च्	सौभ्रात्रं पाण्डवैः कृत्वा समवस्थाप्य चैव तान्  
०३,२३९।००८ए	पित्र्यं राज्यं प्रयच्छैषां ततः सुखम् अवाप्नुहि  
०३,२३९।००९अ	शकुनेस् तु वचः श्रुत्वा दुःशासनम् अवेक्ष्य च  
०३,२३९।००९च्	पादयोः पतितं वीरं विक्लवं भ्रातृसौहृदात्  
०३,२३९।०१०अ	बाहुभ्यां साधुजाताभ्यां दुःशासनम् अरिन्दमम्  
०३,२३९।०१०च्	उत्थाप्य सम्परिष्वज्य प्रीत्याजिघ्रत मूर्धनि  
०३,२३९।०११अ	कर्णसौबलयोश् चापि संस्मृत्य वचनान्य् असौ  
०३,२३९।०११च्	निर्वेदं परमं गत्वा राजा दुर्योधनस् तदा  
०३,२३९।०११ए	व्रीडयाभिपरीतात्मा नैराश्यम् अगमत् परम्  
०३,२३९।०१२अ	सुहृदां चैव तच् छ्रुत्वा समन्युर् इदम् अब्रवीत्  
०३,२३९।०१२च्	न धर्मधनसौख्येन नैश्वर्येण न चाज्ञया  
०३,२३९।०१२ए	नैव भोगैश् च मे कार्यं मा विहन्यत गच्छत  
०३,२३९।०१३अ	निश्चितेयं मम मतिः स्थिता प्रायोपवेशने  
०३,२३९।०१३च्	गच्छध्वं नगरं सर्वे पूज्याश् च गुरवो मम  
०३,२३९।०१४अ	त एवम् उक्ताः प्रत्यूचू राजानम् अरिमर्दनम्  
०३,२३९।०१४च्	या गतिस् तव राजेन्द्र सास्माकम् अपि भारत  
०३,२३९।०१४ए	कथं वा सम्प्रवेक्ष्यामस् त्वद्विहीनाः पुरं वयम्  
०३,२३९।०१५अ	स सुहृद्भिर् अमात्यैश् च भ्रातृभिः स्वजनेन च  
०३,२३९।०१५च्	बहुप्रकारम् अप्य् उक्तो निश्चयान् न व्यचाल्यत  
०३,२३९।०१६अ	दर्भप्रस्तरम् आस्तीर्य निश्चयाद् धृतराष्ट्रजः  
०३,२३९।०१६च्	संस्पृश्यापः शुचिर् भूत्वा भूतलं समुपाश्रितः  
०३,२३९।०१७अ	कुशचीराम्बरधरः परं नियमम् आस्थितः  
०३,२३९।०१७च्	वाग्यतो राजशार्दूलः स स्वर्गगतिकाङ्क्षया  
०३,२३९।०१७ए	मनसोपचितिं कृत्वा निरस्य च बहिष्क्रियाः  
०३,२३९।०१७ड़्*११४८_०१	तस्थौ प्रायोपवेशे ऽथ मतिं कृत्वा सुनिश्चयाम्  
०३,२३९।०१८अ	अथ तं निश्चयं तस्य बुद्ध्वा दैतेयदानवाः  
०३,२३९।०१८च्	पातालवासिनो रौद्राः पूर्वं देवैर् विनिर्जिताः  
०३,२३९।०१९अ	ते स्वपक्षक्षयं तं तु ज्ञात्वा दुर्योधनस्य वै  
०३,२३९।०१९च्	आह्वानाय तदा चक्रुः कर्म वैतानसम्भवम्  
०३,२३९।०२०अ	बृहस्पत्युशनोक्तैश् च मन्त्रैर् मन्त्रविशारदाः  
०३,२३९।०२०च्	अथर्ववेदप्रोक्तैश् च याश् चोपनिषदि क्रियाः  
०३,२३९।०२०ए	मन्त्रजप्यसमायुक्तास् तास् तदा समवर्तयन्  
०३,२३९।०२१अ	जुह्वत्य् अग्नौ हविः क्षीरं मन्त्रवत् सुसमाहिताः  
०३,२३९।०२१च्	ब्राह्मणा वेदवेदाङ्गपारगाः सुदृढव्रताः  
०३,२३९।०२१द्*११४९_०१	अध्वर्यवो दानवानां कर्म प्रावर्तयंस् ततः  
०३,२३९।०२२अ	कर्मसिद्धौ तदा तत्र जृम्भमाणा महाद्भुता  
०३,२३९।०२२ब्*११५०_०१	तस्मिन् यज्ञे दानवानां वर्तमाने नराधिप  
०३,२३९।०२२च्	कृत्या समुत्थिता राजन् किं करोमीति चाब्रवीत्  
०३,२३९।०२३अ	आहुर् दैत्याश् च तां तत्र सुप्रीतेनान्तरात्मना  
०३,२३९।०२३ब्*११५१_०१	कृत्यां सुतीक्ष्णदन्ताग्रां दीप्तां * * [शि]रोरुहाम्  
०३,२३९।०२३च्	प्रायोपविष्टं राजानं धार्तराष्ट्रम् इहानय  
०३,२३९।०२४अ	तथेति च प्रतिश्रुत्य सा कृत्या प्रययौ तदा  
०३,२३९।०२४च्	निमेषाद् अगमच् चापि यत्र राजा सुयोधनः  
०३,२३९।०२५अ	समादाय च राजानं प्रविवेश रसातलम्  
०३,२३९।०२५च्	दानवानां मुहूर्ताच् च तम् आनीतं न्यवेदयत्  
०३,२३९।०२६अ	तम् आनीतं नृपं दृष्ट्वा रात्रौ संहत्य दानवाः  
०३,२३९।०२६च्	प्रहृष्टमनसः सर्वे किं चिद् उत्फुल्ललोचनाः  
०३,२३९।०२६द्*११५२_०१	दृढम् एनं परिष्वज्य पृष्ट्वा च कुशलं तदा  
०३,२३९।०२६ए	साभिमानम् इदं वाक्यं दुर्योधनम् अथाब्रुवन्  
०३,२४०।००१	दानवा ऊचुः  
०३,२४०।००१अ	भोः सुयोधन राजेन्द्र भरतानां कुलोद्वह  
०३,२४०।००१च्	शूरैः परिवृतो नित्यं तथैव च महात्मभिः  
०३,२४०।००२अ	अकार्षीः साहसम् इदं कस्मात् प्रायोपवेशनम्  
०३,२४०।००२च्	आत्मत्यागी ह्य् अवाग् याति वाच्यतां चायशस्करीम्  
०३,२४०।००३अ	न हि कार्यविरुद्धेषु बह्व् अपायेषु कर्मसु  
०३,२४०।००३च्	मूलघातिषु सज्जन्ते बुद्धिमन्तो भवद्विधाः  
०३,२४०।००४अ	नियच्छैतां मतिं राजन् धर्मार्थसुखनाशिनीम्  
०३,२४०।००४च्	यशःप्रतापधैर्यघ्नीं शत्रूणां हर्षवर्धनीम्  
०३,२४०।००५अ	श्रूयतां च प्रभो तत्त्वं दिव्यतां चात्मनो नृप  
०३,२४०।००५च्	निर्माणं च शरीरस्य ततो धैर्यम् अवाप्नुहि  
०३,२४०।००६अ	पुरा त्वं तपसास्माभिर् लब्धो देवान् महेश्वरात्  
०३,२४०।००६च्	पूर्वकायश् च सर्वस् ते निर्मितो वज्रसञ्चयैः  
०३,२४०।००७अ	अस्त्रैर् अभेद्यः शस्त्रैश् चाप्य् अधःकायश् च ते ऽनघ  
०३,२४०।००७च्	कृतः पुष्पमयो देव्या रूपतः स्त्रीमनोहरः  
०३,२४०।००८अ	एवम् ईश्वरसंयुक्तस् तव देहो नृपोत्तम  
०३,२४०।००८च्	देव्या च राजशार्दूल दिव्यस् त्वं हि न मानुषः  
०३,२४०।००९अ	क्षत्रियाश् च महावीर्या भगदत्तपुरोगमाः  
०३,२४०।००९ब्*११५३_०१	यैः सुरापि घृणां त्यक्त्वा योत्स्यन्ते सह वैरिभिः  
०३,२४०।००९च्	दिव्यास्त्रविदुषः शूराः क्षपयिष्यन्ति ते रिपून्  
०३,२४०।०१०अ	तद् अलं ते विषादेन भयं तव न विद्यते  
०३,२४०।०१०च्	साह्यार्थं च हि ते वीराः सम्भूता भुवि दानवाः  
०३,२४०।०११अ	भीष्मद्रोणकृपादींश् च प्रवेक्ष्यन्त्य् अपरे ऽसुराः  
०३,२४०।०११च्	यैर् आविष्टा घृणां त्यक्त्वा योत्स्यन्ते तव वैरिभिः  
०३,२४०।०१२अ	नैव पुत्रान् न च भ्रातॄन् न पितॄन् न च बान्धवान्  
०३,२४०।०१२च्	नैव शिष्यान् न च ज्ञातीन् न बालान् स्थविरान् न च  
०३,२४०।०१३अ	युधि सम्प्रहरिष्यन्तो मोक्ष्यन्ति कुरुसत्तम  
०३,२४०।०१३च्	निःस्नेहा दानवाविष्टाः समाक्रान्ते ऽन्तरात्मनि  
०३,२४०।०१४अ	प्रहरिष्यन्ति बन्धुभ्यः स्नेहम् उत्सृज्य दूरतः  
०३,२४०।०१४च्	हृष्टाः पुरुषशार्दूलाः कलुषीकृतमानसाः  
०३,२४०।०१४ए	अविज्ञानविमूढाश् च दैवाच् च विधिनिर्मितात्  
०३,२४०।०१५अ	व्याभाषमाणाश् चान्योन्यं न मे जीवन् विमोक्ष्यसे  
०३,२४०।०१५च्	सर्वशस्त्रास्त्रमोक्षेण पौरुषे समवस्थिताः  
०३,२४०।०१५ए	श्लाघमानाः कुरुश्रेष्ठ करिष्यन्ति जनक्षयम्  
०३,२४०।०१६अ	ते ऽपि शक्त्या महात्मानः प्रतियोत्स्यन्ति पाण्डवाः  
०३,२४०।०१६च्	वधं चैषां करिष्यन्ति दैवयुक्ता महाबलाः  
०३,२४०।०१७अ	दैत्यरक्षोगणाश् चापि सम्भूताः क्षत्रयोनिषु  
०३,२४०।०१७च्	योत्स्यन्ति युधि विक्रम्य शत्रुभिस् तव पार्थिव  
०३,२४०।०१७ए	गदाभिर् मुसलैः खड्गैः शस्त्रैर् उच्चावचैस् तथा  
०३,२४०।०१७ड़्*११५४_०१	प्रहरिष्यन्ति ते वीरास् तवारिषु महाबलाः  
०३,२४०।०१८अ	यच् च ते ऽन्तर्गतं वीर भयम् अर्जुनसम्भवम्  
०३,२४०।०१८च्	तत्रापि विहितो ऽस्माभिर् वधोपायो ऽर्जुनस्य वै  
०३,२४०।०१९अ	हतस्य नरकस्यात्मा कर्णमूर्तिम् उपाश्रितः  
०३,२४०।०१९च्	तद् वैरं संस्मरन् वीर योत्स्यते केशवार्जुनौ  
०३,२४०।०२०अ	स ते विक्रमशौण्डीरो रणे पार्थं विजेष्यति  
०३,२४०।०२०च्	कर्णः प्रहरतां श्रेष्ठः सर्वांश् चारीन् महारथः  
०३,२४०।०२१अ	ज्ञात्वैतच् छद्मना वज्री रक्षार्थं सव्यसाचिनः  
०३,२४०।०२१च्	कुण्डले कवचं चैव कर्णस्यापहरिष्यति  
०३,२४०।०२२अ	तस्माद् अस्माभिर् अप्य् अत्र दैत्याः शतसहस्रशः  
०३,२४०।०२२च्	नियुक्ता राक्षसाश् चैव ये ते संशप्तका इति  
०३,२४०।०२२ए	प्रख्यातास् ते ऽर्जुनं वीरं निहनिष्यन्ति मा शुचः  
०३,२४०।०२३अ	असपत्ना त्वया हीयं भोक्तव्या वसुधा नृप  
०३,२४०।०२३च्	मा विषादं नयस्वास्मान् नैतत् त्वय्य् उपपद्यते  
०३,२४०।०२३ए	विनष्टे त्वयि चास्माकं पक्षो हीयेत कौरव  
०३,२४०।०२४अ	गच्छ वीर न ते बुद्धिर् अन्या कार्या कथं चन  
०३,२४०।०२४च्	त्वम् अस्माकं गतिर् नित्यं देवतानां च पाण्डवाः  
०३,२४०।०२५	वैशम्पायन उवाच  
०३,२४०।०२५अ	एवम् उक्त्वा परिष्वज्य दैत्यास् तं राजकुञ्जरम्  
०३,२४०।०२५च्	समाश्वास्य च दुर्धर्षं पुत्रवद् दानवर्षभाः  
०३,२४०।०२६अ	स्थिरां कृत्वा बुद्धिम् अस्य प्रियाण्य् उक्त्वा च भारत  
०३,२४०।०२६च्	गम्यताम् इत्य् अनुज्ञाय जयम् आप्नुहि चेत्य् अथ  
०३,२४०।०२७अ	तैर् विसृष्टं महाबाहुं कृत्या सैवानयत् पुनः  
०३,२४०।०२७च्	तम् एव देशं यत्रासौ तदा प्रायम् उपाविशत्  
०३,२४०।०२८अ	प्रतिनिक्षिप्य तं वीरं कृत्या समभिपूज्य च  
०३,२४०।०२८च्	अनुज्ञाता च राज्ञा सा तत्रैवान्तरधीयत  
०३,२४०।०२९अ	गतायाम् अथ तस्यां तु राजा दुर्योधनस् तदा  
०३,२४०।०२९च्	स्वप्नभूतम् इदं सर्वम् अचिन्तयत भारत  
०३,२४०।०२९द्*११५५_०१	संस्मृत्य तानि वाक्यानि दानवोक्तानि दुर्मतिः  
०३,२४०।०२९ए	विजेष्यामि रणे पाण्डून् इति तस्याभवन् मतिः  
०३,२४०।०३०अ	कर्णं संशप्तकांश् चैव पार्थस्यामित्रघातिनः  
०३,२४०।०३०च्	अमन्यत वधे युक्तान् समर्थांश् च सुयोधनः  
०३,२४०।०३१अ	एवम् आशा दृढा तस्य धार्तराष्ट्रस्य दुर्मतेः  
०३,२४०।०३१च्	विनिर्जये पाण्डवानाम् अभवद् भरतर्षभ  
०३,२४०।०३२अ	कर्णो ऽप्य् आविष्टचित्तात्मा नरकस्यान्तरात्मना  
०३,२४०।०३२च्	अर्जुनस्य वधे क्रूराम् अकरोत् स मतिं तदा  
०३,२४०।०३३अ	संशप्तकाश् च ते वीरा राक्षसाविष्टचेतसः  
०३,२४०।०३३च्	रजस्तमोभ्याम् आक्रान्ताः फल्गुनस्य वधैषिणः  
०३,२४०।०३४अ	भीष्मद्रोणकृपाद्याश् च दानवाक्रान्तचेतसः  
०३,२४०।०३४च्	न तथा पाण्डुपुत्राणां स्नेहवन्तो विशां पते  
०३,२४०।०३४ए	न चाचचक्षे कस्मै चिद् एतद् राजा सुयोधनः  
०३,२४०।०३४ड़्*११५६_०१	कृत्ययानार्यकथितं यद् अस्य निशि दानवैः  
०३,२४०।०३५अ	दुर्योधनं निशान्ते च कर्णो वैकर्तनो ऽब्रवीत्  
०३,२४०।०३५च्	स्मयन्न् इवाञ्जलिं कृत्वा पार्थिवं हेतुमद् वचः  
०३,२४०।०३६अ	न मृतो जयते शत्रूञ् जीवन् भद्राणि पश्यति  
०३,२४०।०३६च्	मृतस्य भद्राणि कुतः कौरवेय कुतो जयः  
०३,२४०।०३६ए	न कालो ऽद्य विषादस्य भयस्य मरणस्य वा  
०३,२४०।०३७अ	परिष्वज्याब्रवीच् चैनं भुजाभ्यां स महाभुजः  
०३,२४०।०३७च्	उत्तिष्ठ राजन् किं शेषे कस्माच् छोचसि शत्रुहन्  
०३,२४०।०३७ए	शत्रून् प्रताप्य वीर्येण स कथं मर्तुम् इच्छसि  
०३,२४०।०३८अ	अथ वा ते भयं जातं दृष्ट्वार्जुनपराक्रमम्  
०३,२४०।०३८च्	सत्यं ते प्रतिजानामि वधिष्यामि रणे ऽर्जुनम्  
०३,२४०।०३९अ	गते त्रयोदशे वर्षे सत्येनायुधम् आलभे  
०३,२४०।०३९च्	आनयिष्याम्य् अहं पार्थान् वशं तव जनाधिप  
०३,२४०।०४०अ	एवम् उक्तस् तु कर्णेन दैत्यानां वचनात् तथा  
०३,२४०।०४०च्	प्रणिपातेन चान्येषाम् उदतिष्ठत् सुयोधनः  
०३,२४०।०४०ए	दैत्यानां तद् वचः श्रुत्वा हृदि कृत्वा स्थिरां मतिम्  
०३,२४०।०४१अ	ततो मनुजशार्दूलो योजयाम् आस वाहिनीम्  
०३,२४०।०४१च्	रथनागाश्वकलिलां पदातिजनसङ्कुलाम्  
०३,२४०।०४२अ	गङ्गौघप्रतिमा राजन् प्रयाता सा महाचमूः  
०३,२४०।०४२च्	श्वेतच्छत्रैः पताकाभिश् चामरैश् च सुपाण्डुरैः  
०३,२४०।०४३अ	रथैर् नागैः पदातैश् च शुशुभे ऽतीव सङ्कुला  
०३,२४०।०४३च्	व्यपेताभ्रघने काले द्यौर् इवाव्यक्तशारदी  
०३,२४०।०४३द्*११५७_०१	हंसपङ्क्तिसमाकीर्णा भ्रमत्सारसशोभिता  
०३,२४०।०४४अ	जयाशीर्भिर् द्विजेन्द्रैस् तु स्तूयमानो ऽधिराजवत्  
०३,२४०।०४४च्	गृह्णन्न् अञ्जलिमालाश् च धार्तराष्ट्रो जनाधिपः  
०३,२४०।०४५अ	सुयोधनो ययाव् अग्रे श्रिया परमया ज्वलन्  
०३,२४०।०४५च्	कर्णेन सार्धं राजेन्द्र सौबलेन च देविना  
०३,२४०।०४६अ	दुःशासनादयश् चास्य भ्रातरः सर्व एव ते  
०३,२४०।०४६ब्*११५८_०१	प्रत्युद्गताश् च कुरुभिर् नागरैर् ब्राह्मणैर् अपि  
०३,२४०।०४६च्	भूरिश्रवाः सोमदत्तो महाराजश् च बाह्लिकः  
०३,२४०।०४७अ	रथैर् नानाविधाकारैर् हयैर् गजवरैस् तथा  
०३,२४०।०४७च्	प्रयान्तं नृपसिंहं तम् अनुजग्मुः कुरूद्वहाः  
०३,२४०।०४७ए	कालेनाल्पेन राजंस् ते विविशुः स्वपुरं तदा  
०३,२४०।०४७ड़्*११५९_०१	प्रहृष्टमनसः सर्वे दुर्योधनपुरोगमाः  
०३,२४१।००१	जनमेजय उवाच  
०३,२४१।००१अ	वसमानेषु पार्थेषु वने तस्मिन् महात्मसु  
०३,२४१।००१च्	धार्तराष्ट्रा महेष्वासाः किम् अकुर्वन्त सत्तम  
०३,२४१।००२अ	कर्णो वैकर्तनश् चापि शकुनिश् च महाबलः  
०३,२४१।००२च्	भीष्मद्रोणकृपाश् चैव तन् मे शंसितुम् अर्हसि  
०३,२४१।००३	वैशम्पायन उवाच  
०३,२४१।००३अ	एवं गतेषु पार्थेषु विसृष्टे च सुयोधने  
०३,२४१।००३च्	आगते हास्तिनपुरं मोक्षिते पाण्डुनन्दनैः  
०३,२४१।००३ए	भीष्मो ऽब्रवीन् महाराज धार्तराष्ट्रम् इदं वचः  
०३,२४१।००४अ	उक्तं तात मया पूर्वं गच्छतस् ते तपोवनम्  
०३,२४१।००४च्	गमनं मे न रुचितं तव तन् न कृतं च ते  
०३,२४१।००५अ	ततः प्राप्तं त्वया वीर ग्रहणं शत्रुभिर् बलात्  
०३,२४१।००५च्	मोक्षितश् चासि धर्मज्ञैः पाण्डवैर् न च लज्जसे  
०३,२४१।००६अ	प्रत्यक्षं तव गान्धारे ससैन्यस्य विशां पते  
०३,२४१।००६च्	सूतपुत्रो ऽपयाद् भीतो गन्धर्वाणां तदा रणात्  
०३,२४१।००६ए	क्रोशतस् तव राजेन्द्र ससैन्यस्य नृपात्मज  
०३,२४१।००६ड़्*११६०_०१	व्यपयात् पृष्ठतस् तस्मात् प्रेक्षमाणः पुनः पुनः  
०३,२४१।००७अ	दृष्टस् ते विक्रमश् चैव पाण्डवानां महात्मनाम्  
०३,२४१।००७च्	कर्णस्य च महाबाहो सूतपुत्रस्य दुर्मतेः  
०३,२४१।००८अ	न चापि पादभाक् कर्णः पाण्डवानां नृपोत्तम  
०३,२४१।००८च्	धनुर्वेदे च शौर्ये च धर्मे वा धर्मवत्सल  
०३,२४१।००९अ	तस्य ते ऽहं क्षमं मन्ये पाण्डवैस् तैर् महात्मभिः  
०३,२४१।००९च्	सन्धिं सन्धिविदां श्रेष्ठ कुलस्यास्य विवृद्धये  
०३,२४१।०१०अ	एवम् उक्तस् तु भीष्मेण धार्तराष्ट्रो जनेश्वरः  
०३,२४१।०१०च्	प्रहस्य सहसा राजन् विप्रतस्थे ससौबलः  
०३,२४१।०११अ	तं तु प्रस्थितम् आज्ञाय कर्णदुःशासनादयः  
०३,२४१।०११च्	अनुजग्मुर् महेष्वासा धार्तराष्ट्रं महाबलम्  
०३,२४१।०१२अ	तांस् तु सम्प्रस्थितान् दृष्ट्वा भीष्मः कुरुपितामहः  
०३,२४१।०१२च्	लज्जया व्रीडितो राजञ् जगाम स्वं निवेशनम्  
०३,२४१।०१३अ	गते भीष्मे महाराज धार्तराष्ट्रो जनाधिपः  
०३,२४१।०१३च्	पुनर् आगम्य तं देशम् अमन्त्रयत मन्त्रिभिः  
०३,२४१।०१४अ	किम् अस्माकं भवेच् छ्रेयः किं कार्यम् अवशिष्यते  
०३,२४१।०१४च्	कथं नु सुकृतं च स्यान् मन्त्रयाम् आस भारत  
०३,२४१।०१५	कर्ण उवाच  
०३,२४१।०१५अ	दुर्योधन निबोधेदं यत् त्वा वक्ष्यामि कौरव  
०३,२४१।०१५ब्@०२४_०००१	भीष्मो ऽस्मान् निन्दति सदा पाण्डवांश् च प्रशंसति  
०३,२४१।०१५ब्@०२४_०००२	त्वद्द्वेषाच् च महाबाहो ममापि द्वेष्टुम् अर्हति  
०३,२४१।०१५ब्@०२४_०००३	विगर्हते च मां नित्यं त्वत्समीपे नरेश्वर  
०३,२४१।०१५ब्@०२४_०००४	सो ऽहं भीष्मवचस् तद् वै न मृष्यामीह भारत  
०३,२४१।०१५ब्@०२४_०००५	त्वत्समक्षं यद् उक्तं च भीष्मेणामित्रकर्शन  
०३,२४१।०१५ब्@०२४_०००६	पाण्डवानां यशो राजंस् तव निन्दां च भारत  
०३,२४१।०१५ब्@०२४_०००७	अनुजानीहि मां राजन् सभृत्यबलवाहनम्  
०३,२४१।०१५ब्@०२४_०००८	जेष्यामि पृथिवीं राजन् सशैलवनकाननाम्  
०३,२४१।०१५ब्@०२४_०००९	जिता च पाण्डवैर् भूमिश् चतुर्भिर् बलशालिभिः  
०३,२४१।०१५ब्@०२४_००१०	ताम् अहं ते विजेष्यामि एक एव न संशयः  
०३,२४१।०१५ब्@०२४_००११	सम्पश्यतु सुदुर्बुद्धिर् भीष्मः कुरुकुलाधमः  
०३,२४१।०१५ब्@०२४_००१२	अनिन्द्यं निन्दते यो हि अप्रशंस्यं प्रशंसति  
०३,२४१।०१५ब्@०२४_००१३	स पश्यतु बलं मे ऽद्य आत्मानं तु विगर्हतु  
०३,२४१।०१५ब्@०२४_००१४	अनुजानीहि मां राजन् ध्रुवो हि विजयस् तव  
०३,२४१।०१५ब्@०२४_००१५	प्रतिजानामि ते सत्यं राजन्न् आयुधम् आलभे  
०३,२४१।०१५ब्@०२४_००१६	तच् छ्रुत्वा तु वचो राजन् कर्णस्य भरतर्षभ  
०३,२४१।०१५ब्@०२४_००१७	प्रीत्या परमया युक्तः कर्णम् आह नराधिपः  
०३,२४१।०१५ब्@०२४_००१८	धन्यो ऽस्म्य् अनुगृहीतो ऽस्मि यस्य मे त्वं महाबलः  
०३,२४१।०१५ब्@०२४_००१९	हितेषु वर्तसे नित्यं सफलं जन्म चाद्य मे  
०३,२४१।०१५ब्@०२४_००२०	यदा च मन्यसे वीर सर्वशत्रुनिबर्हणम्  
०३,२४१।०१५ब्@०२४_००२१	तदा निर्गच्छ भद्रं ते ह्य् अनुशाधि च माम् इति  
०३,२४१।०१५ब्@०२४_००२२	एवम् उक्तस् तदा कर्णो धार्तराष्ट्रेण धीमता  
०३,२४१।०१५ब्@०२४_००२३	सर्वम् आज्ञापयाम् आस प्रायात्रिकम् अरिन्दम  
०३,२४१।०१५ब्@०२४_००२४	प्रययौ च महेष्वासो नक्षत्रे शुभदैवते  
०३,२४१।०१५ब्@०२४_००२५	शुभे तिथौ मुहूर्ते च पूज्यमानो द्विजातिभिः  
०३,२४१।०१५ब्@०२४_००२६	मङ्गलैश् च शुभैः स्नातो वाग्भिश् चापि प्रपूजितः  
०३,२४१।०१५ब्@०२४_००२७	वैशम्पायन उवाच  
०३,२४१।०१५ब्@०२४_००२७	नादयन् रथघोषेण त्रैलोक्यं सचराचरम्  
०३,२४१।०१५ब्@०२४_००२८	ततः कर्णो महेष्वासो बलेन महता वृतः  
०३,२४१।०१५ब्@०२४_००२९	द्रुपदस्य पुरं रम्यं रुरोध भरतर्षभ  
०३,२४१।०१५ब्@०२४_००३०	युद्धेन महता चैनं चक्रे वीरं वशानुगम्  
०३,२४१।०१५ब्@०२४_००३१	सुवर्णं रजतं चापि रत्नानि विविधानि च  
०३,२४१।०१५ब्@०२४_००३२	करं च दापयाम् आस द्रुपदं नृपसत्तम  
०३,२४१।०१५ब्@०२४_००३३	तं विनिर्जित्य राजेन्द्र राजानस् तस्य ये ऽनुगाः  
०३,२४१।०१५ब्@०२४_००३४	तान् सर्वान् वशगांश् चक्रे करं चैनान् अदापयत्  
०३,२४१।०१५ब्@०२४_००३५	अथोत्तरां दिशं गत्वा वशे चक्रे नराधिपान्  
०३,२४१।०१५ब्@०२४_००३६	भगदत्तं च निर्जित्य राधेयो गिरिम् आरुहत्  
०३,२४१।०१५ब्@०२४_००३७	हिमवन्तं महाशैलं युध्यमानश् च शत्रुभिः  
०३,२४१।०१५ब्@०२४_००३८	प्रययौ च दिशः सर्वान् नृपतीन् वशम् आनयत्  
०३,२४१।०१५ब्@०२४_००३९	स हैमवतिकाञ् जित्वा करं सर्वान् अदापयत्  
०३,२४१।०१५ब्@०२४_००४०	नेपालविषये ये च राजानस् तान् अवाजयत्  
०३,२४१।०१५ब्@०२४_००४१	अवतीर्य ततः शैलात् पूर्वां दिशम् अभिद्रुतः  
०३,२४१।०१५ब्@०२४_००४२	अङ्गान् वङ्गान् कलिङ्गांश् च शुण्डिकान् मिथिलान् अथ  
०३,२४१।०१५ब्@०२४_००४३	मागधान् कर्कखण्डांश् च निवेश्य विषये ऽऽत्मनः  
०३,२४१।०१५ब्@०२४_००४४	आवशीरांश् च योध्यांश् च अहिक्षत्रं च निर्जयत्  
०३,२४१।०१५ब्@०२४_००४५	पूर्वां दिशं विनिर्जित्य वत्सभूमिं तथागमत्  
०३,२४१।०१५ब्@०२४_००४६	वत्सभूमिं विनिर्जित्य केवलां मृत्तिकावतीम्  
०३,२४१।०१५ब्@०२४_००४७	मोहनं पत्तनं चैव त्रिपुरीं कोसलां तथा  
०३,२४१।०१५ब्@०२४_००४८	एतान् सर्वान् विनिर्जित्य करम् आदाय सर्वशः  
०३,२४१।०१५ब्@०२४_००४९	दक्षिणां दिशम् आस्थाय कर्णो जित्वा महारथान्  
०३,२४१।०१५ब्@०२४_००५०	रुक्मिणं दाक्षिणात्येषु योधयाम् आस सूतजः  
०३,२४१।०१५ब्@०२४_००५१	स युद्धं तुमुलं कृत्वा रुक्मी प्रोवाच सूतजम्  
०३,२४१।०१५ब्@०२४_००५२	प्रीतो ऽस्मि तव राजेन्द्र विक्रमेण बलेन च  
०३,२४१।०१५ब्@०२४_००५३	न ते विघ्नं करिष्यामि प्रतिज्ञां समपालयम्  
०३,२४१।०१५ब्@०२४_००५४	प्रीत्या चाहं प्रयच्छामि हिरण्यं यावद् इच्छसि  
०३,२४१।०१५ब्@०२४_००५५	समेत्य रुक्मिणा कर्णः पाण्ड्यं शैलं च सो ऽगमत्  
०३,२४१।०१५ब्@०२४_००५६	स केरलं रणे चैव नीलं चापि महीपतिम्  
०३,२४१।०१५ब्@०२४_००५७	वेणुदारिसुतं चैव ये चान्ये नृपसत्तमाः  
०३,२४१।०१५ब्@०२४_००५८	दक्षिणस्यां दिशि नृपान् करान् सर्वान् अदापयत्  
०३,२४१।०१५ब्@०२४_००५९	शैशुपालिं ततो गत्वा विजिग्ये सूतनन्दनः  
०३,२४१।०१५ब्@०२४_००६०	पार्श्वस्थांश् चापि नृपतीन् वशे चक्रे महाबलः  
०३,२४१।०१५ब्@०२४_००६१	आवन्त्यांश् च वशे कृत्वा साम्ना च भरतर्षभ  
०३,२४१।०१५ब्@०२४_००६२	वृष्णिभिः सह सङ्गम्य पश्चिमाम् अपि निर्जयत्  
०३,२४१।०१५ब्@०२४_००६३	वारुणीं दिशम् आगम्य यावनान् बर्बरांस् तथा  
०३,२४१।०१५ब्@०२४_००६४	नृपान् पश्चिमभूमिस्थान् दापयाम् आस वै करान्  
०३,२४१।०१५ब्@०२४_००६५	विजित्य पृथिवीं सर्वां स पूर्वापरदक्षिणाम्  
०३,२४१।०१५ब्@०२४_००६६	सम्लेच्छाटविकान् वीरः सपर्वतनिवासिनः  
०३,२४१।०१५ब्@०२४_००६७	भद्रान् रोहितकांश् चैव आग्रेयान् मालवान् अपि  
०३,२४१।०१५ब्@०२४_००६८	गणान् सर्वान् विनिर्जित्य नीतिकृत् प्रहसन्न् इव  
०३,२४१।०१५ब्@०२४_००६९	शशकान् यवनांश् चैव विजिग्ये सूतनन्दनः  
०३,२४१।०१५ब्@०२४_००७०	नग्नजित्प्रमुखांश् चैव गणाञ् जित्वा महारथान्  
०३,२४१।०१५ब्@०२४_००७१	एवं स पृथिवीं सर्वां वशे कृत्वा महारथः  
०३,२४१।०१५ब्@०२४_००७२	विजित्य पुरुषव्याघ्रो नागसाह्वयम् आगमत्  
०३,२४१।०१५ब्@०२४_००७३	तम् आगतं महेष्वासं धार्तराष्ट्रो जनाधिपः  
०३,२४१।०१५ब्@०२४_००७४	प्रत्युद्गम्य महाराज सभ्रातृपितृबान्धवः  
०३,२४१।०१५ब्@०२४_००७५	अर्चयाम् आस विधिना कर्णम् आहवशोभिनम्  
०३,२४१।०१५ब्@०२४_००७६	आश्रावयच् च तत् कर्म प्रीयमाणो जनेश्वरः  
०३,२४१।०१५ब्@०२४_००७७	यन् न भीष्मान् न च द्रोणान् न कृपान् न च बाह्लिकात्  
०३,२४१।०१५ब्@०२४_००७८	प्राप्तवान् अस्मि भद्रं ते त्वत्तः प्राप्तं मया हि तत्  
०३,२४१।०१५ब्@०२४_००७९	बहुना च किम् उक्तेन शृणु कर्ण वचो मम  
०३,२४१।०१५ब्@०२४_००८०	सनाथो ऽस्मि महाबाहो त्वया नाथेन सत्तम  
०३,२४१।०१५ब्@०२४_००८१	न हि ते पाण्डवाः सर्वे कलाम् अर्हन्ति षोडशीम्  
०३,२४१।०१५ब्@०२४_००८२	अन्ये वा पुरुषव्याघ्र राजानो ऽभ्युदितोदिताः  
०३,२४१।०१५ब्@०२४_००८३	स भवान् धृतराष्ट्रं तं गान्धारीं च यशस्विनीम्  
०३,२४१।०१५ब्@०२४_००८४	पश्य कर्ण महेष्वास अदितिं वज्रभृद् यथा  
०३,२४१।०१५ब्@०२४_००८५	ततो हलहलाशब्दः प्रादुर् आसीद् विशां पते  
०३,२४१।०१५ब्@०२४_००८६	हाहाकाराश् च बहवो नगरे नागसाह्वये  
०३,२४१।०१५ब्@०२४_००८७	के चिद् एनं प्रशंसन्ति निन्दन्ति स्म तथापरे  
०३,२४१।०१५ब्@०२४_००८८	तूष्णीम् आसंस् तथा चान्ये नृपास् तत्र जनाधिप  
०३,२४१।०१५ब्@०२४_००८९	एवं विजित्य राजेन्द्र कर्णः शस्त्रभृतां वरः  
०३,२४१।०१५ब्@०२४_००९०	सपर्वतवनाकाशां ससमुद्रां सनिष्कुटाम्  
०३,२४१।०१५ब्@०२४_००९१	देशैर् उच्चावचैः पूर्णां पत्तनैर् नगरैर् अपि  
०३,२४१।०१५ब्@०२४_००९२	द्वीपैश् चानूपसम्पूर्णैः पृथिवीं पृथिवीपते  
०३,२४१।०१५ब्@०२४_००९३	कालेन नातिदीर्घेण वशे कृत्वा तु पार्थिवान्  
०३,२४१।०१५ब्@०२४_००९४	अक्षयं धनम् आदाय सूतजो नृपम् अभ्ययात्  
०३,२४१।०१५ब्@०२४_००९५	प्रविश्य च गृहं राजन्न् अभ्यन्तरम् अरिन्दम  
०३,२४१।०१५ब्@०२४_००९६	गान्धारीसहितं वीरो धृतराष्ट्रं ददर्श सः  
०३,२४१।०१५ब्@०२४_००९७	पुत्रवच् च नरव्याघ्र पादौ जग्राह धर्मवित्  
०३,२४१।०१५ब्@०२४_००९८	धृतराष्ट्रेण चाश्लिष्य प्रेम्णा चापि विसर्जितः  
०३,२४१।०१५ब्@०२४_००९९	तदा प्रभृति राजा च शकुनिश् चापि सौबलः  
०३,२४१।०१५ब्@०२४_०१००	वैशम्पायन उवाच  
०३,२४१।०१५ब्@०२४_०१००	जानते निर्जितान् पार्थान् कर्णेन युधि भारत  
०३,२४१।०१५ब्@०२४_०१०१	जित्वा तु पृथिवीं राजन् सूतपुत्रो जनाधिप  
०३,२४१।०१५ब्@०२४_०१०२	अब्रवीत् परवीरघ्नो दुर्योधनम् इदं वचः  
०३,२४१।०१५च्	श्रुत्वा च तत् तथा सर्वं कर्तुम् अर्हस्य् अरिन्दम  
०३,२४१।०१६अ	तवाद्य पृथिवी वीर निःसपत्ना नृपोत्तम  
०३,२४१।०१६च्	तां पालय यथा शक्रो हतशत्रुर् महामनाः  
०३,२४१।०१७	वैशम्पायन उवाच  
०३,२४१।०१७अ	एवम् उक्तस् तु कर्णेन कर्णं राजाब्रवीत् पुनः  
०३,२४१।०१७च्	न किं चिद् दुर्लभं तस्य यस्य त्वं पुरुषर्षभ  
०३,२४१।०१८अ	सहायश् चानुरक्तश् च मदर्थं च समुद्यतः  
०३,२४१।०१८च्	अभिप्रायस् तु मे कश् चित् तं वै शृणु यथातथम्  
०३,२४१।०१९अ	राजसूयं पाण्डवस्य दृष्ट्वा क्रतुवरं तदा  
०३,२४१।०१९च्	मम स्पृहा समुत्पन्ना तां सम्पादय सूतज  
०३,२४१।०२०अ	एवम् उक्तस् ततः कर्णो राजानम् इदम् अब्रवीत्  
०३,२४१।०२०च्	तवाद्य पृथिवीपाला वश्याः सर्वे नृपोत्तम  
०३,२४१।०२१अ	आहूयन्तां द्विजवराः सम्भाराश् च यथाविधि  
०३,२४१।०२१च्	सम्भ्रियन्तां कुरुश्रेष्ठ यज्ञोपकरणानि च  
०३,२४१।०२२अ	ऋत्विजश् च समाहूता यथोक्तं वेदपारगाः  
०३,२४१।०२२च्	क्रियां कुर्वन्तु ते राजन् यथाशास्त्रम् अरिन्दम  
०३,२४१।०२३अ	बह्वन्नपानसंयुक्तः सुसमृद्धगुणान्वितः  
०३,२४१।०२३च्	प्रवर्ततां महायज्ञस् तवापि भरतर्षभ  
०३,२४१।०२४अ	एवम् उक्तस् तु कर्णेन धार्तराष्ट्रो विशां पते  
०३,२४१।०२४च्	पुरोहितं समानाय्य इदं वचनम् अब्रवीत्  
०३,२४१।०२५अ	राजसूयं क्रतुश्रेष्ठं समाप्तवरदक्षिणम्  
०३,२४१।०२५च्	आहर त्वं मम कृते यथान्यायं यथाक्रमम्  
०३,२४१।०२६अ	स एवम् उक्तो नृपतिम् उवाच द्विजपुङ्गवः  
०३,२४१।०२६ब्*११६१_०१	ब्राह्मणैः सहितो धीमान् ये तत्रासन् समागताः  
०३,२४१।०२६च्	न स शक्यः क्रतुश्रेष्ठो जीवमाने युधिष्ठिरे  
०३,२४१।०२६ए	आहर्तुं कौरवश्रेष्ठ कुले तव नृपोत्तम  
०३,२४१।०२७अ	दीर्घायुर् जीवति च वै धृतराष्ट्रः पिता तव  
०३,२४१।०२७च्	अतश् चापि विरुद्धस् ते क्रतुर् एष नृपोत्तम  
०३,२४१।०२८अ	अस्ति त्व् अन्यन् महत् सत्रं राजसूयसमं प्रभो  
०३,२४१।०२८च्	तेन त्वं यज राजेन्द्र शृणु चेदं वचो मम  
०३,२४१।०२९अ	य इमे पृथिवीपालाः करदास् तव पार्थिव  
०३,२४१।०२९च्	ते करान् सम्प्रयच्छन्तु सुवर्णं च कृताकृतम्  
०३,२४१।०३०अ	तेन ते क्रियताम् अद्य लाङ्गलं नृपसत्तम  
०३,२४१।०३०च्	यज्ञवाटस्य ते भूमिः कृष्यतां तेन भारत  
०३,२४१।०३१अ	तत्र यज्ञो नृपश्रेष्ठ प्रभूतान्नः सुसंस्कृतः  
०३,२४१।०३१च्	प्रवर्ततां यथान्यायं सर्वतो ह्य् अनिवारितः  
०३,२४१।०३२अ	एष ते वैष्णवो नाम यज्ञः सत्पुरुषोचितः  
०३,२४१।०३२च्	एतेन नेष्टवान् कश् चिद् ऋते विष्णुं पुरातनम्  
०३,२४१।०३३अ	राजसूयं क्रतुश्रेष्ठं स्पर्धत्य् एष महाक्रतुः  
०३,२४१।०३३च्	अस्माकं रोचते चैव श्रेयश् च तव भारत  
०३,२४१।०३३ए	अविघ्नश् च भवेद् एष सफला स्यात् स्पृहा तव  
०३,२४१।०३३ड़्*११६२_०१	तस्माद् एष महाबाहो तव यज्ञः प्रवर्तताम्  
०३,२४१।०३४अ	एवम् उक्तस् तु तैर् विप्रैर् धार्तराष्ट्रो महीपतिः  
०३,२४१।०३४च्	कर्णं च सौबलं चैव भ्रातॄंश् चैवेदम् अब्रवीत्  
०३,२४१।०३५अ	रोचते मे वचः कृत्स्नं ब्राह्मणानां न संशयः  
०३,२४१।०३५च्	रोचते यदि युष्माकं तन् मा प्रब्रूत माचिरम्  
०३,२४१।०३६अ	एवम् उक्तास् तु ते सर्वे तथेत्य् ऊचुर् नराधिपम्  
०३,२४१।०३६च्	सन्दिदेश ततो राजा व्यापारस्थान् यथाक्रमम्  
०३,२४१।०३७अ	हलस्य करणे चापि व्यादिष्टाः सर्वशिल्पिनः  
०३,२४१।०३७च्	यथोक्तं च नृपश्रेष्ठ कृतं सर्वं यथाक्रमम्  
०३,२४२।००१	वैशम्पायन उवाच  
०३,२४२।००१अ	ततस् तु शिल्पिनः सर्वे अमात्यप्रवराश् च ह  
०३,२४२।००१च्	विदुरश् च महाप्राज्ञो धार्तराष्ट्रे न्यवेदयत्  
०३,२४२।००२अ	सज्जं क्रतुवरं राजन् कालप्राप्तं च भारत  
०३,२४२।००२च्	सौवर्णं च कृतं दिव्यं लाङ्गलं सुमहाधनम्  
०३,२४२।००३अ	एतच् छ्रुत्वा नृपश्रेष्ठो धार्तराष्ट्रो विशां पते  
०३,२४२।००३च्	आज्ञापयाम् आस नृपः क्रतुराजप्रवर्तनम्  
०३,२४२।००४अ	ततः प्रववृते यज्ञः प्रभूतान्नः सुसंस्कृतः  
०३,२४२।००४च्	दीक्षितश् चापि गान्धारिर् यथाशास्त्रं यथाक्रमम्  
०३,२४२।००५अ	प्रहृष्टो धृतराष्ट्रो ऽभूद् विदुरश् च महायशाः  
०३,२४२।००५च्	भीष्मो द्रोणः कृपः कर्णो गान्धारी च यशस्विनी  
०३,२४२।००६अ	निमन्त्रणार्थं दूतांश् च प्रेषयाम् आस शीघ्रगान्  
०३,२४२।००६च्	पार्थिवानां च राजेन्द्र ब्राह्मणानां तथैव च  
०३,२४२।००६ए	ते प्रयाता यथोद्दिष्टं दूतास् त्वरितवाहनाः  
०३,२४२।००७अ	तत्र कं चित् प्रयातं तु दूतं दुःशासनो ऽब्रवीत्  
०३,२४२।००७च्	गच्छ द्वैतवनं शीघ्रं पाण्डवान् पापपूरुषान्  
०३,२४२।००७ए	निमन्त्रय यथान्यायं विप्रांस् तस्मिन् महावने  
०३,२४२।००८अ	स गत्वा पाण्डवावासम् उवाचाभिप्रणम्य तान्  
०३,२४२।००८च्	दुर्योधनो महाराज यजते नृपसत्तमः  
०३,२४२।००९अ	स्ववीर्यार्जितम् अर्थौघम् अवाप्य कुरुनन्दनः  
०३,२४२।००९च्	तत्र गच्छन्ति राजानो ब्राह्मणाश् च ततस् ततः  
०३,२४२।०१०अ	अहं तु प्रेषितो राजन् कौरवेण महात्मना  
०३,२४२।०१०च्	आमन्त्रयति वो राजा धार्तराष्ट्रो जनेश्वरः  
०३,२४२।०१०ए	मनो ऽभिलषितं राज्ञस् तं क्रतुं द्रष्टुम् अर्हथ  
०३,२४२।०११अ	ततो युधिष्ठिरो राजा तच् छ्रुत्वा दूतभाषितम्  
०३,२४२।०११च्	अब्रवीन् नृपशार्दूलो दिष्ट्या राजा सुयोधनः  
०३,२४२।०११ए	यजते क्रतुमुख्येन पूर्वेषां कीर्तिवर्धनः  
०३,२४२।०१२अ	वयम् अप्य् उपयास्यामो न त्व् इदानीं कथं चन  
०३,२४२।०१२च्	समयः परिपाल्यो नो यावद् वर्षं त्रयोदशम्  
०३,२४२।०१३अ	श्रुत्वैतद् धर्मराजस्य भीमो वचनम् अब्रवीत्  
०३,२४२।०१३च्	तदा तु नृपतिर् गन्ता धर्मराजो युधिष्ठिरः  
०३,२४२।०१४अ	अस्त्रशस्त्रप्रदीप्ते ऽग्नौ यदा तं पातयिष्यति  
०३,२४२।०१४च्	वर्षात् त्रयोदशाद् ऊर्ध्वं रणसत्रे नराधिपः  
०३,२४२।०१५अ	यदा क्रोधहविर् मोक्ता धार्तराष्ट्रेषु पाण्डवः  
०३,२४२।०१५च्	आगन्तारस् तदा स्मेति वाच्यस् ते स सुयोधनः  
०३,२४२।०१६अ	शेषास् तु पाण्डवा राजन् नैवोचुः किं चिद् अप्रियम्  
०३,२४२।०१६च्	दूतश् चापि यथावृत्तं धार्तराष्ट्रे न्यवेदयत्  
०३,२४२।०१७अ	अथाजग्मुर् नरश्रेष्ठा नानाजनपदेश्वराः  
०३,२४२।०१७च्	ब्राह्मणाश् च महाभागा धार्तराष्ट्रपुरं प्रति  
०३,२४२।०१८अ	ते त्व् अर्चिता यथाशास्त्रं यथावर्णं यथाक्रमम्  
०३,२४२।०१८च्	मुदा परमया युक्ताः प्रीत्या चापि नरेश्वर  
०३,२४२।०१९अ	धृतराष्ट्रो ऽपि राजेन्द्र संवृतः सर्वकौरवैः  
०३,२४२।०१९ब्*११६३_०१	प्राप्तान् सर्वान् नृपान् दृष्ट्वा धार्तराष्ट्रो महामनाः  
०३,२४२।०१९च्	हर्षेण महता युक्तो विदुरं प्रत्यभाषत  
०३,२४२।०२०अ	यथा सुखी जनः सर्वः क्षत्तः स्याद् अन्नसंयुतः  
०३,२४२।०२०च्	तुष्येच् च यज्ञसदने तथा क्षिप्रं विधीयताम्  
०३,२४२।०२१अ	विदुरस् त्व् एवम् आज्ञप्तः सर्ववर्णान् अरिन्दम  
०३,२४२।०२१च्	यथाप्रमाणतो विद्वान् पूजयाम् आस धर्मवित्  
०३,२४२।०२२अ	भक्ष्यभोज्यान्नपानेन माल्यैश् चापि सुगन्धिभिः  
०३,२४२।०२२च्	वासोभिर् विविधैश् चैव योजयाम् आस हृष्टवत्  
०३,२४२।०२३अ	कृत्वा ह्य् अवभृथं वीरो यथाशास्त्रं यथाक्रमम्  
०३,२४२।०२३ब्*११६४_०१	स्नातश् चावभृथो राजा धार्तराष्ट्रो महामनाः  
०३,२४२।०२३च्	सान्त्वयित्वा च राजेन्द्रो दत्त्वा च विविधं वसु  
०३,२४२।०२३ए	विसर्जयाम् आस नृपान् ब्राह्मणांश् च सहस्रशः  
०३,२४२।०२४अ	विसर्जयित्वा स नृपान् भ्रातृभिः परिवारितः  
०३,२४२।०२४च्	विवेश हास्तिनपुरं सहितः कर्णसौबलैः  
०३,२४३।००१	वैशम्पायन उवाच  
०३,२४३।००१अ	प्रविशन्तं महाराज सूतास् तुष्टुवुर् अच्युतम्  
०३,२४३।००१च्	जनाश् चापि महेष्वासं तुष्टुवू राजसत्तमम्  
०३,२४३।००२अ	लाजैश् चन्दनचूर्णैश् चाप्य् अवकीर्य जनास् तदा  
०३,२४३।००२च्	ऊचुर् दिष्ट्या नृपाविघ्नात् समाप्तो ऽयं क्रतुस् तव  
०३,२४३।००३अ	अपरे त्व् अब्रुवंस् तत्र वातिकास् तं महीपतिम्  
०३,२४३।००३च्	युधिष्ठिरस्य यज्ञेन न समो ह्य् एष तु क्रतुः  
०३,२४३।००३ए	नैव तस्य क्रतोर् एष कलाम् अर्हति षोडशीम्  
०३,२४३।००४अ	एवं तत्राब्रुवन् के चिद् वातिकास् तं नरेश्वरम्  
०३,२४३।००४च्	सुहृदस् त्व् अब्रुवंस् तत्र अति सर्वान् अयं क्रतुः  
०३,२४३।००४द्*११६५_०१	प्रवर्तितो ह्य् अयं राज्ञा धार्तराष्ट्रेण धीमता  
०३,२४३।००५अ	ययातिर् नहुषश् चापि मान्धाता भरतस् तथा  
०३,२४३।००५च्	क्रतुम् एनं समाहृत्य पूताः सर्वे दिवं गताः  
०३,२४३।००६अ	एता वाचः शुभाः शृण्वन् सुहृदां भरतर्षभ  
०३,२४३।००६च्	प्रविवेश पुरं हृष्टः स्ववेश्म च नराधिपः  
०३,२४३।००७अ	अभिवाद्य ततः पादौ मातापित्रोर् विशां पते  
०३,२४३।००७च्	भीष्मद्रोणकृपाणां च विदुरस्य च धीमतः  
०३,२४३।००८अ	अभिवादितः कनीयोभिर् भ्रातृभिर् भ्रातृवत्सलः  
०३,२४३।००८च्	निषसादासने मुख्ये भ्रातृभिः परिवारितः  
०३,२४३।००९अ	तम् उत्थाय महाराज सूतपुत्रो ऽब्रवीद् वचः  
०३,२४३।००९च्	दिष्ट्या ते भरतश्रेष्ठ समाप्तो ऽयं महाक्रतुः  
०३,२४३।०१०अ	हतेषु युधि पार्थेषु राजसूये तथा त्वया  
०३,२४३।०१०च्	आहृते ऽहं नरश्रेष्ठ त्वां सभाजयिता पुनः  
०३,२४३।०११अ	तम् अब्रवीन् महाराजो धार्तराष्ट्रो महायशाः  
०३,२४३।०११च्	सत्यम् एतत् त्वया वीर पाण्डवेषु दुरात्मसु  
०३,२४३।०१२अ	निहतेषु नरश्रेष्ठ प्राप्ते चापि महाक्रतौ  
०३,२४३।०१२च्	राजसूये पुनर् वीर त्वं मां संवर्धयिष्यसि  
०३,२४३।०१३अ	एवम् उक्त्वा महाप्राज्ञः कर्णम् आश्लिष्य भारत  
०३,२४३।०१३च्	राजसूयं क्रतुश्रेष्ठं चिन्तयाम् आस कौरवः  
०३,२४३।०१४अ	सो ऽब्रवीत् सुहृदश् चापि पार्श्वस्थान् नृपसत्तमः  
०३,२४३।०१४ब्*११६६_०१	राधेयसौबलादीन् वै धार्तराष्ट्रो महीपतिः  
०३,२४३।०१४च्	कदा तु तं क्रतुवरं राजसूयं महाधनम्  
०३,२४३।०१४ए	निहत्य पाण्डवान् सर्वान् आहरिष्यामि कौरवाः  
०३,२४३।०१५अ	तम् अब्रवीत् तदा कर्णः शृणु मे राजकुञ्जर  
०३,२४३।०१५च्	पादौ न धावये तावद् यावन् न निहतो ऽर्जुनः  
०३,२४३।०१५द्*११६७_०१	कीलालजं न खादेयं करिष्ये चासुरव्रतम्  
०३,२४३।०१५द्*११६७_०२	नास्तीति नैव वक्ष्यामि याचितो येन केन चित्  
०३,२४३।०१६अ	अथोत्क्रुष्टं महेष्वासैर् धार्तराष्ट्रैर् महारथैः  
०३,२४३।०१६च्	प्रतिज्ञाते फल्गुनस्य वधे कर्णेन संयुगे  
०३,२४३।०१६ए	विजितांश् चाप्य् अमन्यन्त पाण्डवान् धृतराष्ट्रजाः  
०३,२४३।०१६ड़्*११६८_०१	तदा प्रतिज्ञाम् आरुह्य सूतपुत्रेण भाषिते  
०३,२४३।०१७अ	दुर्योधनो ऽपि राजेन्द्र विसृज्य नरपुङ्गवान्  
०३,२४३।०१७च्	प्रविवेश गृहं श्रीमान् यथा चैत्ररथं प्रभुः  
०३,२४३।०१७ए	ते ऽपि सर्वे महेष्वासा जग्मुर् वेश्मानि भारत  
०३,२४३।०१७ड़्*११६९_०१	कर्णो ऽपि स्वगृहं गत्वा मुदितो बान्धवैः सह  
०३,२४३।०१७ड़्*११६९_०२	प्रददौ वित्तम् अर्थिभ्यो धनाध्यक्ष इवापरः  
०३,२४३।०१७ड़्*११७०_०१	स्वानि स्वानि महाराज भीष्मद्रोणादयो नृपाः  
०३,२४३।०१८अ	पाण्डवाश् च महेष्वासा दूतवाक्यप्रचोदिताः  
०३,२४३।०१८च्	चिन्तयन्तस् तम् एवार्थं नालभन्त सुखं क्व चित्  
०३,२४३।०१९अ	भूयश् च चारै राजेन्द्र प्रवृत्तिर् उपपादिता  
०३,२४३।०१९च्	प्रतिज्ञा सूतपुत्रस्य विजयस्य वधं प्रति  
०३,२४३।०२०अ	एतच् छ्रुत्वा धर्मसुतः समुद्विग्नो नराधिप  
०३,२४३।०२०च्	अभेद्यकवचं मत्वा कर्णम् अद्भुतविक्रमम्  
०३,२४३।०२०ए	अनुस्मरंश् च सङ्क्लेशान् न शान्तिम् उपयाति सः  
०३,२४३।०२०ड़्*११७१_०१	अधोमुखश् चिरं तस्थौ किं कार्यम् इति चिन्तयन्  
०३,२४३।०२१अ	तस्य चिन्तापरीतस्य बुद्धिर् जज्ञे महात्मनः  
०३,२४३।०२१च्	बहुव्यालमृगाकीर्णं त्यक्तुं द्वैतवनं वनम्  
०३,२४३।०२२अ	धार्तराष्ट्रो ऽपि नृपतिः प्रशशास वसुन्धराम्  
०३,२४३।०२२च्	भ्रातृभिः सहितो वीरैर् भीष्मद्रोणकृपैस् तथा  
०३,२४३।०२३अ	सङ्गम्य सूतपुत्रेण कर्णेनाहवशोभिना  
०३,२४३।०२३ब्*११७२_०१	सततं प्रीयमाणो वै देविना सौबलेन च  
०३,२४३।०२३च्	दुर्योधनः प्रिये नित्यं वर्तमानो महीपतिः  
०३,२४३।०२३ए	पूजयाम् आस विप्रेन्द्रान् क्रतुभिर् भूरिदक्षिणैः  
०३,२४३।०२४अ	भ्रातॄणां च प्रियं राजन् स चकार परन्तपः  
०३,२४३।०२४च्	निश्चित्य मनसा वीरो दत्तभुक्तफलं धनम्  
०३,२४४।००१	जनमेजय उवाच  
०३,२४४।००१अ	दुर्योधनं मोचयित्वा पाण्डुपुत्रा महाबलाः  
०३,२४४।००१च्	किम् अकार्षुर् वने तस्मिंस् तन् ममाख्यातुम् अर्हसि  
०३,२४४।००२	वैशम्पायन उवाच  
०३,२४४।००२अ	ततः शयानं कौन्तेयं रात्रौ द्वैतवने मृगाः  
०३,२४४।००२च्	स्वप्नान्ते दर्शयाम् आसुर् बाष्पकण्ठा युधिष्ठिरम्  
०३,२४४।००३अ	तान् अब्रवीत् स राजेन्द्रो वेपमानान् कृताञ्जलीन्  
०३,२४४।००३च्	ब्रूत यद् वक्तुकामाः स्थ के भवन्तः किम् इष्यते  
०३,२४४।००४अ	एवम् उक्ताः पाण्डवेन कौन्तेयेन यशस्विना  
०३,२४४।००४च्	प्रत्यब्रुवन् मृगास् तत्र हतशेषा युधिष्ठिरम्  
०३,२४४।००५अ	वयं मृगा द्वैतवने हतशिष्टाः स्म भारत  
०३,२४४।००५च्	नोत्सीदेम महाराज क्रियतां वासपर्ययः  
०३,२४४।००६अ	भवन्तो भ्रातरः शूराः सर्व एवास्त्रकोविदाः  
०३,२४४।००६च्	कुलान्य् अल्पावशिष्टानि कृतवन्तो वनौकसाम्  
०३,२४४।००७अ	बीजभूता वयं के चिद् अवशिष्टा महामते  
०३,२४४।००७च्	विवर्धेमहि राजेन्द्र प्रसादात् ते युधिष्ठिर  
०३,२४४।००८अ	तान् वेपमानान् वित्रस्तान् बीजमात्रावशेषितान्  
०३,२४४।००८च्	मृगान् दृष्ट्वा सुदुःखार्तो धर्मराजो युधिष्ठिरः  
०३,२४४।००९अ	तांस् तथेत्य् अब्रवीद् राजा सर्वभूतहिते रतः  
०३,२४४।००९च्	तथ्यं भवन्तो ब्रुवते करिष्यामि च तत् तथा  
०३,२४४।०१०अ	इत्य् एवं प्रतिबुद्धः स रात्र्यन्ते राजसत्तमः  
०३,२४४।०१०च्	अब्रवीत् सहितान् भ्रातॄन् दयापन्नो मृगान् प्रति  
०३,२४४।०११अ	उक्तो रात्रौ मृगैर् अस्मि स्वप्नान्ते हतशेषितैः  
०३,२४४।०११च्	तनुभूताः स्म भद्रं ते दया नः क्रियताम् इति  
०३,२४४।०१२अ	ते सत्यम् आहुः कर्तव्या दयास्माभिर् वनौकसाम्  
०३,२४४।०१२च्	साष्टमासं हि नो वर्षं यद् एनान् उपयुञ्ज्महे  
०३,२४४।०१२द्*११७३_००	अर्जुनः  
०३,२४४।०१२द्*११७३_०१	त्वदधीना वयं राजन् मा त्वम् अस्मिन् विचारय  
०३,२४४।०१२द्*११७३_०२	यत्रैव मन्यसे पार्थ तत्र गच्छामहे वयम्  
०३,२४४।०१३अ	पुनर् बहुमृगं रम्यं काम्यकं काननोत्तमम्  
०३,२४४।०१३च्	मरुभूमेः शिरः ख्यातं तृणबिन्दुसरः प्रति  
०३,२४४।०१३ए	तत्रेमा वसतीः शिष्टा विहरन्तो रमेमहि  
०३,२४४।०१३ड़्*११७४_००	वैशम्पायनः  
०३,२४४।०१३ड़्*११७४_०१	इत्य् उक्तास् ते महात्मानः पाण्डवेन महात्मना  
०३,२४४।०१४अ	ततस् ते पाण्डवाः शीघ्रं प्रययुर् धर्मकोविदाः  
०३,२४४।०१४च्	ब्राह्मणैः सहिता राजन् ये च तत्र सहोषिताः  
०३,२४४।०१४ए	इन्द्रसेनादिभिश् चैव प्रेष्यैर् अनुगतास् तदा  
०३,२४४।०१५अ	ते यात्वानुसृतैर् मार्गैः स्वन्नैः शुचिजलान्वितैः  
०३,२४४।०१५च्	ददृशुः काम्यकं पुण्यम् आश्रमं तापसायुतम्  
०३,२४४।०१६अ	विविशुस् ते स्म कौरव्या वृता विप्रर्षभैस् तदा  
०३,२४४।०१६च्	तद् वनं भरतश्रेष्ठाः स्वर्गं सुकृतिनो यथा  
०३,२४५।००१	वैशम्पायन उवाच  
०३,२४५।००१अ	वने निवसतां तेषां पाण्डवानां महात्मनाम्  
०३,२४५।००१च्	वर्षाण्य् एकादशातीयुः कृच्छ्रेण भरतर्षभ  
०३,२४५।००२अ	फलमूलाशनास् ते हि सुखार्हा दुःखम् उत्तमम्  
०३,२४५।००२च्	प्राप्तकालम् अनुध्यान्तः सेहुर् उत्तमपूरुषाः  
०३,२४५।००३अ	युधिष्ठिरस् तु राजर्षिर् आत्मकर्मापराधजम्  
०३,२४५।००३च्	चिन्तयन् स महाबाहुर् भ्रातॄणां दुःखम् उत्तमम्  
०३,२४५।००४अ	न सुष्वाप सुखं राजा हृदि शल्यैर् इवार्पितैः  
०३,२४५।००४च्	दौरात्म्यम् अनुपश्यंस् तत् काले द्यूतोद्भवस्य हि  
०३,२४५।००५अ	संस्मरन् परुषा वाचः सूतपुत्रस्य पाण्डवः  
०३,२४५।००५च्	निःश्वासपरमो दीनो बिभ्रत् कोपविषं महत्  
०३,२४५।००६अ	अर्जुनो यमजौ चोभौ द्रौपदी च यशस्विनी  
०३,२४५।००६च्	स च भीमो महातेजाः सर्वेषाम् उत्तमो बली  
०३,२४५।००६द्*११७५_०१	चिरस्य जातधर्मज्ञं सासूयम् इव ते तदा  
०३,२४५।००६ए	युधिष्ठिरम् उदीक्षन्तः सेहुर् दुःखम् अनुत्तमम्  
०३,२४५।००७अ	अवशिष्टम् अल्पकालं मन्वानाः पुरुषर्षभाः  
०३,२४५।००७च्	वपुर् अन्यद् इवाकार्षुर् उत्साहामर्षचेष्टितैः  
०३,२४५।००८अ	कस्य चित् त्व् अथ कालस्य व्यासः सत्यवतीसुतः  
०३,२४५।००८च्	आजगाम महायोगी पाण्डवान् अवलोककः  
०३,२४५।००९अ	तम् आगतम् अभिप्रेक्ष्य कुन्तीपुत्रो युधिष्ठिरः  
०३,२४५।००९च्	प्रत्युद्गम्य महात्मानं प्रत्यगृह्णाद् यथाविधि  
०३,२४५।०१०अ	तम् आसीनम् उपासीनः शुश्रूषुर् नियतेन्द्रियः  
०३,२४५।०१०च्	तोषयन् प्रणिपातेन व्यासं पाण्डवनन्दनः  
०३,२४५।०११अ	तान् अवेक्ष्य कृशान् पौत्रान् वने वन्येन जीवतः  
०३,२४५।०११च्	महर्षिर् अनुकम्पार्थम् अब्रवीद् बाष्पगद्गदम्  
०३,२४५।०१२अ	युधिष्ठिर महाबाहो शृणु धर्मभृतां वर  
०३,२४५।०१२च्	नातप्ततपसः पुत्र प्राप्नुवन्ति महत् सुखम्  
०३,२४५।०१३अ	सुखदुःखे हि पुरुषः पर्यायेणोपसेवते  
०३,२४५।०१३च्	नात्यन्तम् असुखं कश् चित् प्राप्नोति पुरुषर्षभ  
०३,२४५।०१४अ	प्रज्ञावांस् त्व् एव पुरुषः संयुक्तः परया धिया  
०३,२४५।०१४च्	उदयास्तमयज्ञो हि न शोचति न हृष्यति  
०३,२४५।०१५अ	सुखम् आपतितं सेवेद् दुःखम् आपतितं सहेत्  
०३,२४५।०१५च्	कालप्राप्तम् उपासीत सस्यानाम् इव कर्षकः  
०३,२४५।०१६अ	तपसो हि परं नास्ति तपसा विन्दते महत्  
०३,२४५।०१६च्	नासाध्यं तपसः किं चिद् इति बुध्यस्व भारत  
०३,२४५।०१७अ	सत्यम् आर्जवम् अक्रोधः संविभागो दमः शमः  
०३,२४५।०१७च्	अनसूयाविहिंसा च शौचम् इन्द्रियसंयमः  
०३,२४५।०१७ए	साधनानि महाराज नराणां पुण्यकर्मणाम्  
०३,२४५।०१८अ	अधर्मरुचयो मूढास् तिर्यग्गतिपरायणाः  
०३,२४५।०१८च्	कृच्छ्रां योनिम् अनुप्राप्य न सुखं विन्दते जनाः  
०३,२४५।०१८द्*११७६_०१	कर्मभूमिर् इयं तात फलभूमिर् असौ परा  
०३,२४५।०१९अ	इह यत् क्रियते कर्म तत् परत्रोपभुज्यते  
०३,२४५।०१९ब्*११७७_०१	मूले सिक्तस्य वृक्षस्य फलं शाखासु दृश्यते  
०३,२४५।०१९च्	तस्माच् छरीरं युञ्जीत तपसा नियमेन च  
०३,२४५।०२०अ	यथाशक्ति प्रयच्छेच् च सम्पूज्याभिप्रणम्य च  
०३,२४५।०२०च्	काले पात्रे च हृष्टात्मा राजन् विगतमत्सरः  
०३,२४५।०२१अ	सत्यवादी लभेतायुर् अनायासम् अथार्जवी  
०३,२४५।०२१च्	अक्रोधनो ऽनसूयश् च निर्वृतिं लभते पराम्  
०३,२४५।०२२अ	दान्तः शमपरः शश्वत् परिक्लेशं न विन्दति  
०३,२४५।०२२च्	न च तप्यति दान्तात्मा दृष्ट्वा परगतां श्रियम्  
०३,२४५।०२३अ	संविभक्ता च दाता च भोगवान् सुखवान् नरः  
०३,२४५।०२३च्	भवत्य् अहिंसकश् चैव परमारोग्यम् अश्नुते  
०३,२४५।०२४अ	मान्यान् मानयिता जन्म कुले महति विन्दति  
०३,२४५।०२४ब्*११७८_०१	विन्दते सुखम् अत्यन्तम् इह लोके परत्र च  
०३,२४५।०२४च्	व्यसनैर् न तु संयोगं प्राप्नोति विजितेन्द्रियः  
०३,२४५।०२५अ	शुभानुशयबुद्धिर् हि संयुक्तः कालधर्मणा  
०३,२४५।०२५च्	प्रादुर्भवति तद्योगात् कल्याणमतिर् एव सः  
०३,२४५।०२६	युधिष्ठिर उवाच  
०३,२४५।०२६अ	भगवन् दानधर्माणां तपसो वा महामुने  
०३,२४५।०२६च्	किं स्विद् बहुगुणं प्रेत्य किं वा दुष्करम् उच्यते  
०३,२४५।०२७	व्यास उवाच  
०३,२४५।०२७अ	दानान् न दुष्करतरं पृथिव्याम् अस्ति किं चन  
०३,२४५।०२७च्	अर्थे हि महती तृष्णा स च दुःखेन लभ्यते  
०३,२४५।०२७द्*११७९_०१	राजन् प्रत्यक्षम् एवैतद् दृश्यते लोकसाक्षिकम्  
०३,२४५।०२८अ	परित्यज्य प्रियान् प्राणान् धनार्थं हि महाहवम्  
०३,२४५।०२८च्	प्रविशन्ति नरा वीराः समुद्रम् अटवीं तथा  
०३,२४५।०२८च्*११८०_०१	**** **** शास्त्रार्थकुशला भुवि  
०३,२४५।०२८च्*११८०_०२	तथैव प्रतिपद्यन्ते  
०३,२४५।०२९अ	कृषिगोरक्ष्यम् इत्य् एके प्रतिपद्यन्ति मानवाः  
०३,२४५।०२९च्	पुरुषाः प्रेष्यताम् एके निर्गच्छन्ति धनार्थिनः  
०३,२४५।०३०अ	तस्य दुःखार्जितस्यैवं परित्यागः सुदुष्करः  
०३,२४५।०३०च्	न दुष्करतरं दानात् तस्माद् दानं मतं मम  
०३,२४५।०३०द्*११८१_०१	तद् दुष्करतरं दानं तस्माद् दानं विशिष्यते  
०३,२४५।०३१अ	विशेषस् त्व् अत्र विज्ञेयो न्यायेनोपार्जितं धनम्  
०३,२४५।०३१च्	पात्रे देशे च काले च साधुभ्यः प्रतिपादयेत्  
०३,२४५।०३१द्*११८२_०१	श्रद्धया विधिवत् पात्रे दत्तस्यान्तो न विद्यते  
०३,२४५।०३२अ	अन्यायसमुपात्तेन दानधर्मो धनेन यः  
०३,२४५।०३२च्	क्रियते न स कर्तारं त्रायते महतो भयात्  
०३,२४५।०३३अ	पात्रे दानं स्वल्पम् अपि काले दत्तं युधिष्ठिर  
०३,२४५।०३३च्	मनसा सुविशुद्धेन प्रेत्यानन्तफलं स्मृतम्  
०३,२४५।०३३द्*११८३_०१	देशे काले च पात्रे च मुद्गलः श्रद्धयान्वितः  
०३,२४५।०३३द्*११८३_०२	व्रीहिद्रोणं प्रदायाथ परमं पदम् आप्तवान्  
०३,२४५।०३४अ	अत्राप्य् उदाहरन्तीमम् इतिहासं पुरातनम्  
०३,२४५।०३४च्	व्रीहिद्रोणपरित्यागाद् यत् फलं प्राप मुद्गलः  
०३,२४६।००१	युधिष्ठिर उवाच  
०३,२४६।००१अ	व्रीहिद्रोणः परित्यक्तः कथं तेन महात्मना  
०३,२४६।००१च्	कस्मै दत्तश् च भगवन् विधिना केन चात्थ मे  
०३,२४६।००२अ	प्रत्यक्षधर्मा भगवान् यस्य तुष्टो हि कर्मभिः  
०३,२४६।००२च्	सफलं तस्य जन्माहं मन्ये सद्धर्मचारिणः  
०३,२४६।००३	व्यास उवाच  
०३,२४६।००३अ	शिलोञ्छवृत्तिर् धर्मात्मा मुद्गलः संशितव्रतः  
०३,२४६।००३च्	आसीद् राजन् कुरुक्षेत्रे सत्यवाग् अनसूयकः  
०३,२४६।००४अ	अतिथिव्रती क्रियावांश् च कापोतीं वृत्तिम् आस्थितः  
०३,२४६।००४च्	सत्रम् इष्टीकृतं नाम समुपास्ते महातपाः  
०३,२४६।००५अ	सपुत्रदारो हि मुनिः पक्षाहारो बभूव सः  
०३,२४६।००५ब्*११८४_०१	मुनिः स तु महाराज महात्मा नियतव्रतः  
०३,२४६।००५च्	कपोतवृत्त्या पक्षेण व्रीहिद्रोणम् उपार्जयत्  
०३,२४६।००६अ	दर्शं च पौर्णमासं च कुर्वन् विगतमत्सरः  
०३,२४६।००६च्	देवतातिथिशेषेण कुरुते देहयापनम्  
०३,२४६।००७अ	तस्येन्द्रः सहितो देवैः साक्षात् त्रिभुवनेश्वरः  
०३,२४६।००७च्	प्रत्यगृह्णान् महाराज भागं पर्वणि पर्वणि  
०३,२४६।००८अ	स पर्वकालं कृत्वा तु मुनिवृत्त्या समन्वितः  
०३,२४६।००८च्	अतिथिभ्यो ददाव् अन्नं प्रहृष्टेनान्तरात्मना  
०३,२४६।००९अ	व्रीहिद्रोणस्य तदहो ददतो ऽन्नं महात्मनः  
०३,२४६।००९च्	शिष्टं मात्सर्यहीनस्य वर्धत्य् अतिथिदर्शनात्  
०३,२४६।०१०अ	तच् छतान्य् अपि भुञ्जन्ति ब्राह्मणानां मनीषिणाम्  
०३,२४६।०१०च्	मुनेस् त्यागविशुद्ध्या तु तदन्नं वृद्धिम् ऋच्छति  
०३,२४६।०११अ	तं तु शुश्राव धर्मिष्ठं मुद्गलं संशितव्रतम्  
०३,२४६।०११च्	दुर्वासा नृप दिग्वासास् तम् अथाभ्याजगाम ह  
०३,२४६।०१२अ	बिभ्रच् चानियतं वेषम् उन्मत्त इव पाण्डव  
०३,२४६।०१२च्	विकचः परुषा वाचो व्याहरन् विविधा मुनिः  
०३,२४६।०१३अ	अभिगम्याथ तं विप्रम् उवाच मुनिसत्तमः  
०३,२४६।०१३च्	अन्नार्थिनम् अनुप्राप्तं विद्धि मां मुनिसत्तम  
०३,२४६।०१४अ	स्वागतं ते ऽस्त्व् इति मुनिं मुद्गलः प्रत्यभाषत  
०३,२४६।०१४च्	पाद्यम् आचमनीयं च प्रतिवेद्यान्नम् उत्तमम्  
०३,२४६।०१५अ	प्रादात् स तपसोपात्तं क्षुधितायातिथिव्रती  
०३,२४६।०१५च्	उन्मत्ताय परां श्रद्धाम् आस्थाय स धृतव्रतः  
०३,२४६।०१६अ	ततस् तदन्नं रसवत् स एव क्षुधयान्वितः  
०३,२४६।०१६च्	बुभुजे कृत्स्नम् उन्मत्तः प्रादात् तस्मै च मुद्गलः  
०३,२४६।०१७अ	भुक्त्वा चान्नं ततः सर्वम् उच्छिष्टेनात्मनस् ततः  
०३,२४६।०१७ब्*११८५_०१	शेषे* * * *लिप्य हसन् गायन् प्रधावति  
०३,२४६।०१७ब्*११८५_०२	नृत्यते धावते चैव बुद्ध्या तत् क्रोशते यथा  
०३,२४६।०१७च्	अथानुलिलिपे ऽङ्गानि जगाम च यथागतम्  
०३,२४६।०१८अ	एवं द्वितीये सम्प्राप्ते पर्वकाले मनीषिणः  
०३,२४६।०१८च्	आगम्य बुभुजे सर्वम् अन्नम् उञ्छोपजीविनः  
०३,२४६।०१९अ	निराहारस् तु स मुनिर् उञ्छम् आर्जयते पुनः  
०३,२४६।०१९च्	न चैनं विक्रियां नेतुम् अशकन् मुद्गलं क्षुधा  
०३,२४६।०२०अ	न क्रोधो न च मात्सर्यं नावमानो न सम्भ्रमः  
०३,२४६।०२०च्	सपुत्रदारम् उञ्छन्तम् आविवेश द्विजोत्तमम्  
०३,२४६।०२१अ	तथा तम् उञ्छधर्माणं दुर्वासा मुनिसत्तमम्  
०३,२४६।०२१च्	उपतस्थे यथाकालं षट्कृत्वः कृतनिश्चयः  
०३,२४६।०२२अ	न चास्य मानसं किं चिद् विकारं ददृशे मुनिः  
०३,२४६।०२२च्	शुद्धसत्त्वस्य शुद्धं स ददृशे निर्मलं मनः  
०३,२४६।०२३अ	तम् उवाच ततः प्रीतः स मुनिर् मुद्गलं तदा  
०३,२४६।०२३च्	त्वत्समो नास्ति लोके ऽस्मिन् दाता मात्सर्यवर्जितः  
०३,२४६।०२४अ	क्षुद् धर्मसञ्ज्ञां प्रणुदत्य् आदत्ते धैर्यम् एव च  
०३,२४६।०२४च्	विषयानुसारिणी जिह्वा कर्षत्य् एव रसान् प्रति  
०३,२४६।०२५अ	आहारप्रभवाः प्राणा मनो दुर्निग्रहं चलम्  
०३,२४६।०२५च्	मनसश् चेन्द्रियाणां चाप्य् ऐकाग्र्यं निश्चितं तपः  
०३,२४६।०२६अ	श्रमेणोपार्जितं त्यक्तुं दुःखं शुद्धेन चेतसा  
०३,२४६।०२६च्	तत् सर्वं भवता साधो यथावद् उपपादितम्  
०३,२४६।०२७अ	प्रीताः स्मो ऽनुगृहीताश् च समेत्य भवता सह  
०३,२४६।०२७ब्*११८६_०१	सद्भिः समागमो नित्यं सर्वपापहरः स्मृतः  
०३,२४६।०२७ब्*११८७_०१	पावनं परमं मन्ये दर्शनं ते महामुने  
०३,२४६।०२७च्	इन्द्रियाभिजयो धैर्यं संविभागो दमः शमः  
०३,२४६।०२८अ	दया सत्यं च धर्मश् च त्वयि सर्वं प्रतिष्ठितम्  
०३,२४६।०२८ब्*११८८_०१	लोकाः समस्ता धर्मेण धार्यन्ते सचराचराः  
०३,२४६।०२८ब्*११८८_०२	धर्मो ऽपि धार्यते ब्रह्मन् धृतियुक्तात्मना त्वया  
०३,२४६।०२८ब्*११८९_०१	विशुद्धसत्त्वसम्पन्नो न त्वद् अन्यो ऽस्ति कश् चन  
०३,२४६।०२८च्	जितास् ते कर्मभिर् लोकाः प्राप्तो ऽसि परमां गतिम्  
०३,२४६।०२९अ	अहो दानं विघुष्टं ते सुमहत् स्वर्गवासिभिः  
०३,२४६।०२९च्	सशरीरो भवान् गन्ता स्वर्गं सुचरितव्रत  
०३,२४६।०३०अ	इत्य् एवं वदतस् तस्य तदा दुर्वाससो मुनेः  
०३,२४६।०३०च्	देवदूतो विमानेन मुद्गलं प्रत्युपस्थितः  
०३,२४६।०३१अ	हंससारसयुक्तेन किङ्किणीजालमालिना  
०३,२४६।०३१च्	कामगेन विचित्रेण दिव्यगन्धवता तथा  
०३,२४६।०३२अ	उवाच चैनं विप्रर्षिं विमानं कर्मभिर् जितम्  
०३,२४६।०३२च्	समुपारोह संसिद्धिं प्राप्तो ऽसि परमां मुने  
०३,२४६।०३३अ	तम् एवंवादिनम् ऋषिर् देवदूतम् उवाच ह  
०३,२४६।०३३च्	इच्छामि भवता प्रोक्तान् गुणान् स्वर्गनिवासिनाम्  
०३,२४६।०३४अ	के गुणास् तत्र वसतां किं तपः कश् च निश्चयः  
०३,२४६।०३४च्	स्वर्गे स्वर्गसुखं किं च दोषो वा देवदूतक  
०३,२४६।०३५अ	सतां सप्तपदं मित्रम् आहुः सन्तः कुलोचिताः  
०३,२४६।०३५च्	मित्रतां च पुरस्कृत्य पृच्छामि त्वाम् अहं विभो  
०३,२४६।०३६अ	यद् अत्र तथ्यं पथ्यं च तद् ब्रवीह्य् अविचारयन्  
०३,२४६।०३६च्	श्रुत्वा तथा करिष्यामि व्यवसायं गिरा तव  
०३,२४७।००१	देवदूत उवाच  
०३,२४७।००१अ	महर्षे ऽकार्यबुद्धिस् त्वं यः स्वर्गसुखम् उत्तमम्  
०३,२४७।००१च्	सम्प्राप्तं बहु मन्तव्यं विमृशस्य् अबुधो यथा  
०३,२४७।००१द्*११९०_०१	नन्दनादीनि रम्याणि तत्रोद्यानानि मुद्गल  
०३,२४७।००१द्*११९०_०२	सर्वकामफलैर् वृक्षैः शोभितानि समन्ततः  
०३,२४७।००२अ	उपरिष्टाद् असौ लोको यो ऽयं स्वर् इति सञ्ज्ञितः  
०३,२४७।००२च्	ऊर्ध्वगः सत्पथः शश्वद् देवयानचरो मुने  
०३,२४७।००३अ	नातप्ततपसः पुंसो नामहायज्ञयाजिनः  
०३,२४७।००३च्	नानृता नास्तिकाश् चैव तत्र गच्छन्ति मुद्गल  
०३,२४७।००४अ	धर्मात्मानो जितात्मानः शान्ता दान्ता विमत्सराः  
०३,२४७।००४च्	दानधर्मरताः पुंसः शूराश् चाहतलक्षणाः  
०३,२४७।००५अ	तत्र गच्छन्ति कर्माग्र्यं कृत्वा शमदमात्मकम्  
०३,२४७।००५च्	लोकान् पुण्यकृतां ब्रह्मन् सद्भिर् आसेवितान् नृभिः  
०३,२४७।००६अ	देवाः साध्यास् तथा विश्वे मरुतश् च महर्षिभिः  
०३,२४७।००६च्	यामा धामाश् च मौद्गल्य गन्धर्वाप्सरसस् तथा  
०३,२४७।००६द्*११९१_०१	देवानाम् अपि मौद्गल्य काङ्क्षिता सा परा गतिः  
०३,२४७।००६द्*११९१_०२	न दुःखम् असुखं चापि रागद्वेषौ कुतो मुने  
०३,२४७।००७अ	एषां देवनिकायानां पृथक् पृथग् अनेकशः  
०३,२४७।००७च्	भास्वन्तः कामसम्पन्ना लोकास् तेजोमयाः शुभाः  
०३,२४७।००८अ	त्रयस्त्रिंशत् सहस्राणि योजनानां हिरण्मयः  
०३,२४७।००८च्	मेरुः पर्वतराड् यत्र देवोद्यानानि मुद्गल  
०३,२४७।००९अ	नन्दनादीनि पुण्यानि विहाराः पुण्यकर्मणाम्  
०३,२४७।००९च्	न क्षुत्पिपासे न ग्लानिर् न शीतोष्णभयं तथा  
०३,२४७।०१०अ	बीभत्सम् अशुभं वापि रोगा वा तत्र के चन  
०३,२४७।०१०च्	मनोज्ञाः सर्वतो गन्धाः सुखस्पर्शाश् च सर्वशः  
०३,२४७।०११अ	शब्दाः श्रुतिमनोग्राह्याः सर्वतस् तत्र वै मुने  
०३,२४७।०११च्	न शोको न जरा तत्र नायासपरिदेवने  
०३,२४७।०१२अ	ईदृशः स मुने लोकः स्वकर्मफलहेतुकः  
०३,२४७।०१२च्	सुकृतैस् तत्र पुरुषाः सम्भवन्त्य् आत्मकर्मभिः  
०३,२४७।०१३अ	तैजसानि शरीराणि भवन्त्य् अत्रोपपद्यताम्  
०३,२४७।०१३च्	कर्मजान्य् एव मौद्गल्य न मातृपितृजान्य् उत  
०३,२४७।०१४अ	न च स्वेदो न दौर्गन्ध्यं पुरीषं मूत्रम् एव च  
०३,२४७।०१४च्	तेषां न च रजो वस्त्रं बाधते तत्र वै मुने  
०३,२४७।०१५अ	न म्लायन्ति स्रजस् तेषां दिव्यगन्धा मनोरमाः  
०३,२४७।०१५च्	पर्युह्यन्ते विमानैश् च ब्रह्मन्न् एवंविधाश् च ते  
०३,२४७।०१६अ	ईर्ष्याशोकक्लमापेता मोहमात्सर्यवर्जिताः  
०३,२४७।०१६च्	सुखं स्वर्गजितस् तत्र वर्तयन्ति महामुने  
०३,२४७।०१७अ	तेषां तथाविधानां तु लोकानां मुनिपुङ्गव  
०३,२४७।०१७च्	उपर्य् उपरि शक्रस्य लोका दिव्यगुणान्विताः  
०३,२४७।०१८अ	पुरस्ताद् ब्रह्मणस् तत्र लोकास् तेजोमयाः शुभाः  
०३,२४७।०१८च्	यत्र यान्त्य् ऋषयो ब्रह्मन् पूताः स्वैः कर्मभिः शुभैः  
०३,२४७।०१९अ	ऋभवो नाम तत्रान्ये देवानाम् अपि देवताः  
०३,२४७।०१९च्	तेषां लोकाः परतरे तान् यजन्तीह देवताः  
०३,२४७।०२०अ	स्वयम्प्रभास् ते भास्वन्तो लोकाः कामदुघाः परे  
०३,२४७।०२०च्	न तेषां स्त्रीकृतस् तापो न लोकैश्वर्यमत्सरः  
०३,२४७।०२१अ	न वर्तयन्त्य् आहुतिभिस् ते नाप्य् अमृतभोजनाः  
०३,२४७।०२१च्	तथा दिव्यशरीरास् ते न च विग्रहमूर्तयः  
०३,२४७।०२२अ	न सुखे सुखकामाश् च देवदेवाः सनातनाः  
०३,२४७।०२२च्	न कल्पपरिवर्तेषु परिवर्तन्ति ते तथा  
०३,२४७।०२३अ	जरा मृत्युः कुतस् तेषां हर्षः प्रीतिः सुखं न च  
०३,२४७।०२३च्	न दुःखं न सुखं चापि रागद्वेषौ कुतो मुने  
०३,२४७।०२४अ	देवानाम् अपि मौद्गल्य काङ्क्षिता सा गतिः परा  
०३,२४७।०२४च्	दुष्प्रापा परमा सिद्धिर् अगम्या कामगोचरैः  
०३,२४७।०२५अ	त्रयस्त्रिंशद् इमे लोकाः शेषा लोका मनीषिभिः  
०३,२४७।०२५च्	गम्यन्ते नियमैः श्रेष्ठैर् दानैर् वा विधिपूर्वकैः  
०३,२४७।०२६अ	सेयं दानकृता व्युष्टिर् अत्र प्राप्ता सुखावहा  
०३,२४७।०२६च्	तां भुङ्क्ष्व सुकृतैर् लब्धां तपसा द्योतितप्रभः  
०३,२४७।०२७अ	एतत् स्वर्गसुखं विप्र लोका नानाविधास् तथा  
०३,२४७।०२७च्	गुणाः स्वर्गस्य प्रोक्तास् ते दोषान् अपि निबोध मे  
०३,२४७।०२८अ	कृतस्य कर्मणस् तत्र भुज्यते यत् फलं दिवि  
०३,२४७।०२८च्	न चान्यत् क्रियते कर्म मूलच्छेदेन भुज्यते  
०३,२४७।०२९अ	सो ऽत्र दोषो मम मतस् तस्यान्ते पतनं च यत्  
०३,२४७।०२९च्	सुखव्याप्तमनस्कानां पतनं यच् च मुद्गल  
०३,२४७।०३०अ	असन्तोषः परीतापो दृष्ट्वा दीप्ततराः श्रियः  
०३,२४७।०३०च्	यद् भवत्य् अवरे स्थाने स्थितानां तच् च दुष्करम्  
०३,२४७।०३१अ	सञ्ज्ञामोहश् च पततां रजसा च प्रधर्षणम्  
०३,२४७।०३१च्	प्रम्लानेषु च माल्येषु ततः पिपतिषोर् भयम्  
०३,२४७।०३२अ	आ ब्रह्मभवनाद् एते दोषा मौद्गल्य दारुणाः  
०३,२४७।०३२च्	नाकलोके सुकृतिनां गुणास् त्व् अयुतशो नृणाम्  
०३,२४७।०३३अ	अयं त्व् अन्यो गुणः श्रेष्ठश् च्युतानां स्वर्गतो मुने  
०३,२४७।०३३च्	शुभानुशययोगेन मनुष्येषूपजायते  
०३,२४७।०३४अ	तत्रापि सुमहाभागः सुखभाग् अभिजायते  
०३,२४७।०३४च्	न चेत् सम्बुध्यते तत्र गच्छत्य् अधमतां ततः  
०३,२४७।०३४द्*११९२_०१	तत्र गत्वा निवर्तन्ते न बुधा योगिनस् तथा  
०३,२४७।०३५अ	इह यत् क्रियते कर्म तत् परत्रोपभुज्यते  
०३,२४७।०३५च्	कर्मभूमिर् इयं ब्रह्मन् फलभूमिर् असौ मता  
०३,२४७।०३६अ	एतत् ते सर्वम् आख्यातं यन् मां पृच्छसि मुद्गल  
०३,२४७।०३६च्	तवानुकम्पया साधो साधु गच्छाम माचिरम्  
०३,२४७।०३७	व्यास उवाच  
०३,२४७।०३७अ	एतच् छ्रुत्वा तु मौद्गल्यो वाक्यं विममृशे धिया  
०३,२४७।०३७च्	विमृश्य च मुनिश्रेष्ठो देवदूतम् उवाच ह  
०३,२४७।०३८अ	देवदूत नमस् ते ऽस्तु गच्छ तात यथासुखम्  
०३,२४७।०३८च्	महादोषेण मे कार्यं न स्वर्गेण सुखेन वा  
०३,२४७।०३९अ	पतनं तन् महद् दुःखं परितापः सुदारुणः  
०३,२४७।०३९च्	स्वर्गभाजश् च्यवन्तीह तस्मात् स्वर्गं न कामये  
०३,२४७।०४०अ	यत्र गत्वा न शोचन्ति न व्यथन्ति चलन्ति वा  
०३,२४७।०४०च्	तद् अहं स्थानम् अत्यन्तं मार्गयिष्यामि केवलम्  
०३,२४७।०४०द्*११९३_००	मुद्गल उवाच  
०३,२४७।०४०द्*११९३_०१	महान्तस् तु अमी दोषास् त्वया स्वर्गस्य कीर्तिताः  
०३,२४७।०४०द्*११९३_०२	देवदूत उवाच  
०३,२४७।०४०द्*११९३_०२	निर्दोष एव यस् त्व् अन्यो लोकं तं प्रवदस्व मे  
०३,२४७।०४०द्*११९३_०३	ब्रह्मणः सदनाद् ऊर्ध्वं तद् विष्णोः परमं पदम्  
०३,२४७।०४०द्*११९३_०४	शुद्धं सनातनं ज्योतिः परं ब्रह्मेति यद् विदुः  
०३,२४७।०४०द्*११९३_०५	न तत्र विप्र गच्छन्ति पुरुषा विषयात्मकाः  
०३,२४७।०४०द्*११९३_०६	दम्भलोभमहाक्रोधमोहद्रोहैर् अभिद्रुताः  
०३,२४७।०४०द्*११९३_०७	निर्ममा निरहङ्कारा निर्द्वन्द्वाः संयतेन्द्रियाः  
०३,२४७।०४०द्*११९३_०८	ध्यानयोगपराश् चैव तत्र गच्छन्ति मानवाः  
०३,२४७।०४१अ	इत्य् उक्त्वा स मुनिर् वाक्यं देवदूतं विसृज्य तम्  
०३,२४७।०४१च्	शिलोञ्छवृत्तिम् उत्सृज्य शमम् आतिष्ठद् उत्तमम्  
०३,२४७।०४२अ	तुल्यनिन्दास्तुतिर् भूत्वा समलोष्टाश्मकाञ्चनः  
०३,२४७।०४२च्	ज्ञानयोगेन शुद्धेन ध्याननित्यो बभूव ह  
०३,२४७।०४२द्*११९४_०१	निगृहीतेन्द्रियग्रामं समयोजयद् आत्मनि  
०३,२४७।०४२द्*११९४_०२	युक्तचित्तं तथात्मानं युयोज परमेश्वरे  
०३,२४७।०४३अ	ध्यानयोगाद् बलं लब्ध्वा प्राप्य चर्द्धिम् अनुत्तमाम्  
०३,२४७।०४३च्	जगाम शाश्वतीं सिद्धिं परां निर्वाणलक्षणाम्  
०३,२४७।०४४अ	तस्मात् त्वम् अपि कौन्तेय न शोकं कर्तुम् अर्हसि  
०३,२४७।०४४च्	राज्यात् स्फीतात् परिभ्रष्टस् तपसा तद् अवाप्स्यसि  
०३,२४७।०४५अ	सुखस्यानन्तरं दुःखं दुःखस्यानन्तरं सुखम्  
०३,२४७।०४५च्	पर्यायेणोपवर्तन्ते नरं नेमिम् अरा इव  
०३,२४७।०४६अ	पितृपैतामहं राज्यं प्राप्स्यस्य् अमितविक्रम  
०३,२४७।०४६च्	वर्षात् त्रयोदशाद् ऊर्ध्वं व्येतु ते मानसो ज्वरः  
०३,२४७।०४७	वैशम्पायन उवाच  
०३,२४७।०४७अ	एवम् उक्त्वा स भगवान् व्यासः पाण्डवनन्दनम्  
०३,२४७।०४७च्	जगाम तपसे धीमान् पुनर् एवाश्रमं प्रति  
०३,२४७।०४७द्@०२५_००००	जनमेजय उवाच  
०३,२४७।०४७द्@०२५_०००१	वसत्स्व् एवं वने तेषु पाण्डवेषु महात्मसु  
०३,२४७।०४७द्@०२५_०००२	रममाणेषु चित्राभिः कथाभिर् मुनिभिः सह  
०३,२४७।०४७द्@०२५_०००३	सूर्यदत्ताक्षयान्नेन कृष्णाया भोजनावधि  
०३,२४७।०४७द्@०२५_०००४	ब्राह्मणांस् तर्पमाणेषु ये चान्नार्थम् उपागताः  
०३,२४७।०४७द्@०२५_०००५	आरण्यानां मृगाणां च मांसैर् नानाविधैर् अपि  
०३,२४७।०४७द्@०२५_०००६	धार्तराष्ट्रा दुरात्मानः सर्वे दुर्योधनादयः  
०३,२४७।०४७द्@०२५_०००७	कथं तेष्व् अन्ववर्तन्त पापाचारा महामुने  
०३,२४७।०४७द्@०२५_०००८	दुःशासनस्य कर्णस्य शकुनेश् च मते स्थिताः  
०३,२४७।०४७द्@०२५_०००९	एतद् आचक्ष्व भगवन् वैशम्पायन पृच्छतः  
०३,२४७।०४७द्@०२५_०००९	वैशम्पायन उवाच  
०३,२४७।०४७द्@०२५_००१०	श्रुत्वा तेषां तथा वृत्तिं नगरे वसताम् इव  
०३,२४७।०४७द्@०२५_००११	दुर्योधनो महाराज तेषु पापम् अरोचयत्  
०३,२४७।०४७द्@०२५_००१२	तथा तैर् निकृतिप्रज्ञैः कर्णदुःशासनादिभिः  
०३,२४७।०४७द्@०२५_००१३	नानोपायैर् अघं तेषु चिन्तयत्सु दुरात्मसु  
०३,२४७।०४७द्@०२५_००१४	अभ्यागच्छत् स धर्मात्मा तपस्वी सुमहायशाः  
०३,२४७।०४७द्@०२५_००१५	शिष्यायुतसमोपेतो दुर्वासा नाम कामतः  
०३,२४७।०४७द्@०२५_००१६	तम् आगतम् अभिप्रेक्ष्य मुनिं परमकोपनम्  
०३,२४७।०४७द्@०२५_००१७	दुर्योधनो विनीतात्मा प्रश्रयेण दमेन च  
०३,२४७।०४७द्@०२५_००१८	सहितो भ्रातृभिः श्रीमान् आतिथ्येन न्यमन्त्रयत्  
०३,२४७।०४७द्@०२५_००१९	विधिवत् पूजयाम् आस स्वयं किङ्करवत् स्थितः  
०३,२४७।०४७द्@०२५_००२०	अहानि कति चित् तत्र तस्थौ स मुनिसत्तमः  
०३,२४७।०४७द्@०२५_००२१	तं च पर्यचरद् राजा दिवारात्रम् अतन्द्रितः  
०३,२४७।०४७द्@०२५_००२२	दुर्योधनो महाराज शापात् तस्य विशङ्कितः  
०३,२४७।०४७द्@०२५_००२३	क्षुधितो ऽस्मि ददस्वान्नं शीघ्रं मम नराधिप  
०३,२४७।०४७द्@०२५_००२४	इत्य् उक्त्वा गच्छति स्नातुं प्रत्यागच्छति वै चिरात्  
०३,२४७।०४७द्@०२५_००२५	न भोक्ष्याम्य् अद्य मे नास्ति क्षुधेत्य् उक्त्वैत्य् अदर्शनम्  
०३,२४७।०४७द्@०२५_००२६	अकस्माद् एत्य च ब्रूते भोजयास्मांस् त्वरान्वितः  
०३,२४७।०४७द्@०२५_००२७	कदा चिच् च निशीथे स उत्थाय निकृतौ स्थितः  
०३,२४७।०४७द्@०२५_००२८	पूर्ववत् कारयित्वान्नं न भुङ्क्ते गर्हयन् स्म सः  
०३,२४७।०४७द्@०२५_००२९	वर्तमाने तथा तस्मिन् यदा दुर्योधनो नृपः  
०३,२४७।०४७द्@०२५_००३०	विकृतिं नैति न क्रोधं तदा तुष्टो ऽभवन् मुनिः  
०३,२४७।०४७द्@०२५_००३१	आह चैनं दुराधर्षो वरदो ऽस्मीति भारत  
०३,२४७।०४७द्@०२५_००३२	वरं वरय भद्रं ते यत् ते मनसि वर्तते  
०३,२४७।०४७द्@०२५_००३३	मयि प्रीते तु यद् धर्म्यं नालभ्यं विद्यते तव  
०३,२४७।०४७द्@०२५_००३४	एतच् छ्रुत्वा वचस् तस्य महर्षेर् भावितात्मनः  
०३,२४७।०४७द्@०२५_००३५	अमन्यत पुनर् जातम् आत्मानं स सुयोधनः  
०३,२४७।०४७द्@०२५_००३६	प्राग् एव मन्त्रितं चासीत् कर्णदुःशासनादिभिः  
०३,२४७।०४७द्@०२५_००३७	याचनीयं मुनेस् तुष्टाद् इति निश्चित्य दुर्मतिः  
०३,२४७।०४७द्@०२५_००३८	अतिहर्षान्वितो राजा वरम् एनम् अयाचत  
०३,२४७।०४७द्@०२५_००३९	शिष्यैः सह मम ब्रह्मन् यथा जातो ऽतिथिर् भवान्  
०३,२४७।०४७द्@०२५_००४०	अस्मत्कुले महाराजो ज्येष्ठः श्रेष्ठो युधिष्ठिरः  
०३,२४७।०४७द्@०२५_००४१	वने वसति धर्मात्मा भ्रातृभिः परिवारितः  
०३,२४७।०४७द्@०२५_००४२	गुणवाञ् शीलसम्पन्नस् तस्य त्वम् अतिथिर् भव  
०३,२४७।०४७द्@०२५_००४३	यदा च राजपुत्री सा सुकुमारी यशस्विनी  
०३,२४७।०४७द्@०२५_००४४	भोजयित्वा द्विजान् सर्वान् पतींश् च वरवर्णिनी  
०३,२४७।०४७द्@०२५_००४५	विश्रान्ता च स्वयं भुक्त्वा सुखासीना भवेद् यदा  
०३,२४७।०४७द्@०२५_००४६	तदा त्वं तत्र गच्छेथा यद्य् अनुग्राह्यता मयि  
०३,२४७।०४७द्@०२५_००४७	तथा करिष्ये त्वत्प्रीत्येत्य् एवम् उक्त्वा सुयोधनम्  
०३,२४७।०४७द्@०२५_००४८	दुर्वासा अपि विप्रेन्द्रो यथागतम् अगात् ततः  
०३,२४७।०४७द्@०२५_००४९	कृतार्थम् इव चात्मानं तदा मेने सुयोधनः  
०३,२४७।०४७द्@०२५_००५०	करेण च करं गृह्य कर्णस्य मुदितो भृशम्  
०३,२४७।०४७द्@०२५_००५१	कर्णो ऽपि भ्रातृसहितम् इत्य् उवाच नृपं मुदा  
०३,२४७।०४७द्@०२५_००५२	दिष्ट्या कामः सुसंवृत्तो दिष्ट्या कौरव वर्धसे  
०३,२४७।०४७द्@०२५_००५३	दिष्ट्या ते शत्रवो मग्ना दुस्तरे व्यसनार्णवे  
०३,२४७।०४७द्@०२५_००५४	दुर्वासःक्रोधजे वह्नौ पतिताः पाण्डुनन्दनाः  
०३,२४७।०४७द्@०२५_००५५	स्वैर् एव ते महापापैर् गता वै दुस्तरं तमः  
०३,२४७।०४७द्@०२५_००५६	इत्थं ते निकृतिप्रज्ञा राजन् दुर्योधनादयः  
०३,२४७।०४७द्@०२५_००५७	वैशम्पायन उवाच  
०३,२४७।०४७द्@०२५_००५७	हसन्तः प्रीतमनसो जग्मुः स्वं स्वं निकेतनम्  
०३,२४७।०४७द्@०२५_००५८	ततः कदा चिद् दुर्वासाः सुखासीनांस् तु पाण्डवान्  
०३,२४७।०४७द्@०२५_००५९	भुक्त्वा चावस्थितां कृष्णां ज्ञात्वा तस्मिन् वने मुनिः  
०३,२४७।०४७द्@०२५_००६०	अभ्यागच्छत् परिवृतः शिष्यैर् अयुतसम्मितैः  
०३,२४७।०४७द्@०२५_००६१	दृष्ट्वायान्तं तम् अतिथिं स च राजा युधिष्ठिरः  
०३,२४७।०४७द्@०२५_००६२	जगामाभिमुखः श्रीमान् सह भ्रातृभिर् अच्युतः  
०३,२४७।०४७द्@०२५_००६३	तस्मै बद्ध्वाञ्जलिं सम्यग् उपवेश्य वरासने  
०३,२४७।०४७द्@०२५_००६४	विधिवत् पूजयित्वा तम् आतिथ्येन न्यमन्त्रयत्  
०३,२४७।०४७द्@०२५_००६५	आह्निकं भगवन् कृत्वा शीघ्रम् एहीति चाब्रवीत्  
०३,२४७।०४७द्@०२५_००६६	जगाम च मुनिः सो ऽपि स्नातुं शिष्यैः सहानघः  
०३,२४७।०४७द्@०२५_००६७	भोजयेत् सह शिष्यं मां कथम् इत्य् अविचिन्तयन्  
०३,२४७।०४७द्@०२५_००६८	न्यमज्जत् सलिले चापि मुनिसङ्घः समाहितः  
०३,२४७।०४७द्@०२५_००६९	एतस्मिन्न् अन्तरे राजन् द्रौपदी योषितां वरा  
०३,२४७।०४७द्@०२५_००७०	चिन्ताम् अवाप परमाम् अन्नहेतोः पतिव्रता  
०३,२४७।०४७द्@०२५_००७१	सा चिन्तयन्ती च यदा नान्नहेतुम् अविन्दत  
०३,२४७।०४७द्@०२५_००७२	मनसा चिन्तयाम् आस कृष्णं कंसनिषूदनम्  
०३,२४७।०४७द्@०२५_००७३	कृष्ण कृष्ण महाबाहो देवकीनन्दनाव्यय  
०३,२४७।०४७द्@०२५_००७४	वासुदेव जगन्नाथ प्रणतार्तिविनाशन  
०३,२४७।०४७द्@०२५_००७५	विश्वात्मन् विश्वजनक विश्वहर्तः प्रभो ऽव्यय  
०३,२४७।०४७द्@०२५_००७६	प्रपन्नपाल गोपाल प्रजापाल परात्पर  
०३,२४७।०४७द्@०२५_००७७	आकूतीनां च चित्तीनां प्रवर्तक नतास्मि ते  
०३,२४७।०४७द्@०२५_००७८	वरेण्य वरदानन्त अगतीनां गतिर् भव  
०३,२४७।०४७द्@०२५_००७९	पुराणपुरुष प्राणमनोवृत्त्याद्यगोचर  
०३,२४७।०४७द्@०२५_००८०	सर्वाध्यक्ष पराध्यक्ष त्वाम् अहं शरणं गता  
०३,२४७।०४७द्@०२५_००८१	पाहि मां कृपया देव शरणागतवत्सल  
०३,२४७।०४७द्@०२५_००८२	नीलोत्पलदलश्याम पद्मगर्भारुणेक्षण  
०३,२४७।०४७द्@०२५_००८३	पीताम्बरपरीधान लसत्कौस्तुभभूषण  
०३,२४७।०४७द्@०२५_००८४	त्वम् आदिर् अन्तो भूतानां त्वम् एव च परायणम्  
०३,२४७।०४७द्@०२५_००८५	परात् परतरं ज्योतिर् विश्वात्मा सर्वतोमुखः  
०३,२४७।०४७द्@०२५_००८६	त्वाम् एवाहुः परं बीजं निधानं सर्वसम्पदाम्  
०३,२४७।०४७द्@०२५_००८७	त्वया नाथेन देवेश सर्वापद्भ्यो भयं न हि  
०३,२४७।०४७द्@०२५_००८८	दुःशासनाद् अहं पूर्वं सभायां मोचिता यथा  
०३,२४७।०४७द्@०२५_००८९	तथैव सङ्कटाद् अस्मान् माम् उद्धर्तुम् इहार्हसि  
०३,२४७।०४७द्@०२५_००९०	एवं स्तुतस् तदा देवः कृष्णया भक्तवत्सलः  
०३,२४७।०४७द्@०२५_००९१	द्रौपद्याः सङ्कटं ज्ञात्वा देवदेवो जगत्पतिः  
०३,२४७।०४७द्@०२५_००९२	पार्श्वस्थां शयने त्यक्त्वा रुक्मिणीं केशवः प्रभुः  
०३,२४७।०४७द्@०२५_००९३	तत्राजगाम त्वरितो ह्य् अचिन्त्यगतिर् ईश्वरः  
०३,२४७।०४७द्@०२५_००९४	ततस् तं द्रौपदी दृष्ट्वा प्रणम्य परया मुदा  
०३,२४७।०४७द्@०२५_००९५	अब्रवीद् वासुदेवाय मुनेर् आगमनादिकम्  
०३,२४७।०४७द्@०२५_००९६	ततस् ताम् अब्रवीत् कृष्णः क्षुधितो ऽस्मि भृशातुरः  
०३,२४७।०४७द्@०२५_००९७	शीघ्रं भोजय मां कृष्णे पश्चात् सर्वं करिष्यसि  
०३,२४७।०४७द्@०२५_००९८	निशम्य तद्वचः कृष्णा लज्जिता वाक्यम् अब्रवीत्  
०३,२४७।०४७द्@०२५_००९९	स्थाल्यां भास्करदत्तायाम् अन्नं मद्भोजनावधि  
०३,२४७।०४७द्@०२५_०१००	भुक्तवत्य् अस्म्य् अहं देव तस्माद् अन्नं न विद्यते  
०३,२४७।०४७द्@०२५_०१०१	ततः प्रोवाच भगवान् कृष्णां कमललोचनः  
०३,२४७।०४७द्@०२५_०१०२	कृष्णे न नर्मकालो ऽयं क्षुच्छ्रमेणातुरे मयि  
०३,२४७।०४७द्@०२५_०१०३	शीघ्रं गच्छ मम स्थालीम् आनयित्वा प्रदर्शय  
०३,२४७।०४७द्@०२५_०१०४	इति निर्बन्धतः स्थालीम् आनाय्य स यदूद्वहः  
०३,२४७।०४७द्@०२५_०१०५	स्थाल्याः कण्ठे ऽथ संलग्नं शाकान्नं वीक्ष्य केशवः  
०३,२४७।०४७द्@०२५_०१०६	उपयुज्याब्रवीद् एनाम् अनेन हरिर् ईश्वरः  
०३,२४७।०४७द्@०२५_०१०७	विश्वात्मा प्रीयतां देवस् तुष्टश् चास्त्व् इति यज्ञभुक्  
०३,२४७।०४७द्@०२५_०१०८	आकारय मुनीञ् शीघ्रं भोजनायेति चाब्रवीत्  
०३,२४७।०४७द्@०२५_०१०९	ततो जगाम त्वरितः सहदेवो महायशाः  
०३,२४७।०४७द्@०२५_०११०	स्नातुं गतान् देवनद्यां दुर्वासःप्रभृतीन् मुनीन्  
०३,२४७।०४७द्@०२५_०१११	ते चावतीर्णाः सलिले कृतवन्तो ऽघमर्षणम्  
०३,२४७।०४७द्@०२५_०११२	दृष्ट्वोद्गारान् सान्नरसांस् तृप्त्या परमया युताः  
०३,२४७।०४७द्@०२५_०११३	उत्तीर्य सलिलात् तस्माद् दृष्टवन्तः परस्परम्  
०३,२४७।०४७द्@०२५_०११४	दुर्वाससम् अभिप्रेक्ष्य सर्वे ते मुनयो ऽब्रुवन्  
०३,२४७।०४७द्@०२५_०११५	राज्ञा हि कारयित्वान्नं वयं स्नातुं समागताः  
०३,२४७।०४७द्@०२५_०११६	आकण्ठतृप्ता विप्रर्षे किं स्विद् भुञ्जामहे वयम्  
०३,२४७।०४७द्@०२५_०११७	दुर्वासा उवाच  
०३,२४७।०४७द्@०२५_०११७	वृथा पाकः कृतो ऽस्माभिस् तत्र किं करवामहे  
०३,२४७।०४७द्@०२५_०११८	वृथापाकेन राजर्षेर् अपराधः कृतो महान्  
०३,२४७।०४७द्@०२५_०११९	मास्मान् अधाक्षुर् दृष्ट्वैव पाण्डवाः क्रूरचक्षुषा  
०३,२४७।०४७द्@०२५_०१२०	स्मृत्वानुभावं राजर्षेर् अम्बरीषस्य धीमतः  
०३,२४७।०४७द्@०२५_०१२१	बिभेमि सुतरां विप्रा हरिपादाश्रयाज् जनात्  
०३,२४७।०४७द्@०२५_०१२२	पाण्डवाश् च महात्मानः सर्वे धर्मपरायणाः  
०३,२४७।०४७द्@०२५_०१२३	शूराश् च कृतविद्याश् च व्रतिनस् तपसि स्थिताः  
०३,२४७।०४७द्@०२५_०१२४	सदाचाररता नित्यं वासुदेवपरायणाः  
०३,२४७।०४७द्@०२५_०१२५	क्रुद्धास् ते निर्दहेयुर् वै तूलराशिम् इवानलः  
०३,२४७।०४७द्@०२५_०१२६	वैशम्पायन उवाच  
०३,२४७।०४७द्@०२५_०१२६	तत एतान् अपृष्ट्वैव शिष्याः शीघ्रं पलायत  
०३,२४७।०४७द्@०२५_०१२७	इत्य् उक्तास् ते द्विजाः सर्वे मुनिना गुरुणा तदा  
०३,२४७।०४७द्@०२५_०१२८	पाण्डवेभ्यो भृशं भीता दुद्रुवुस् ते दिशो दश  
०३,२४७।०४७द्@०२५_०१२९	सहदेवो देवनद्याम् अपश्यन् मुनिसत्तमान्  
०३,२४७।०४७द्@०२५_०१३०	तीर्थेष्व् इतस् ततस् तस्या विचचार गवेषयन्  
०३,२४७।०४७द्@०२५_०१३१	तत्रस्थेभ्यस् तापसेभ्यः श्रुत्वा तांश् चैव विद्रुतान्  
०३,२४७।०४७द्@०२५_०१३२	युधिष्ठिरम् अथाभ्येत्य तं वृत्तान्तं न्यवेदयत्  
०३,२४७।०४७द्@०२५_०१३३	ततस् ते पाण्डवाः सर्वे प्रत्यागमनकाङ्क्षिणः  
०३,२४७।०४७द्@०२५_०१३४	प्रतीक्षन्तः कियत् कालं जितात्मानो ऽवतस्थिरे  
०३,२४७।०४७द्@०२५_०१३५	निशीथे ऽभ्येत्य चाकस्माद् अस्मान् स छलयिष्यति  
०३,२४७।०४७द्@०२५_०१३६	कथं च निस्तरेमास्मात् कृच्छ्राद् दैवोपसादितात्  
०३,२४७।०४७द्@०२५_०१३७	इति चिन्तापरान् दृष्ट्वा निःश्वसन्तो मुहुर् मुहुः  
०३,२४७।०४७द्@०२५_०१३८	उवाच वचनं श्रीमान् कृष्णः प्रत्यक्षतां गतः  
०३,२४७।०४७द्@०२५_०१३८	श्रीकृष्ण उवाच  
०३,२४७।०४७द्@०२५_०१३९	भवताम् आपदं ज्ञात्वा ऋषेः परमकोपनात्  
०३,२४७।०४७द्@०२५_०१४०	द्रौपद्या चिन्तितः पार्था अहं सत्वरम् आगतः  
०३,२४७।०४७द्@०२५_०१४१	न भयं विद्यते तस्माद् ऋषेर् दुर्वाससो ऽल्पकम्  
०३,२४७।०४७द्@०२५_०१४२	तेजसा भवतां भीतः पूर्वम् एव पलायितः  
०३,२४७।०४७द्@०२५_०१४३	धर्मनित्यास् तु ये के चिन् न ते सीदन्ति कर्हि चित्  
०३,२४७।०४७द्@०२५_०१४४	वैशम्पायन उवाच  
०३,२४७।०४७द्@०२५_०१४४	आपृच्छे वो गमिष्यामि नियतं भद्रम् अस्तु वः  
०३,२४७।०४७द्@०२५_०१४५	श्रुत्वेरितं केशवस्य बभूवुः स्वस्थमानसाः  
०३,२४७।०४७द्@०२५_०१४६	द्रौपद्या सहिताः पार्थास् तम् ऊचुर् विगतज्वराः  
०३,२४७।०४७द्@०२५_०१४७	त्वया नाथेन गोविन्द दुस्तराम् आपदं विभो  
०३,२४७।०४७द्@०२५_०१४८	तीर्णाः प्लवम् इवासाद्य मज्जमाना महार्णवे  
०३,२४७।०४७द्@०२५_०१४९	स्वस्ति साधय भद्रं ते इत्य् आज्ञातो ययौ पुरीम्  
०३,२४७।०४७द्@०२५_०१५०	पाण्डवाश् च महाभाग द्रौपद्या सहिताः प्रभो  
०३,२४७।०४७द्@०२५_०१५१	ऊषुः प्रहृष्टमनसो विहरन्तो वनाद् वनम्  
०३,२४७।०४७द्@०२५_०१५२	इति ते ऽभिहितं राजन् यत् पृष्टो ऽहम् इह त्वया  
०३,२४७।०४७द्@०२५_०१५३	एवंविधान्य् अलीकानि धार्तराष्टैर् दुरात्मभिः  
०३,२४७।०४७द्@०२५_०१५४	पाण्डवेषु वनस्थेषु प्रयुक्तानि वृथाभवन्  
०३,२४८।००१	वैशम्पायन उवाच  
०३,२४८।००१अ	तस्मिन् बहुमृगे ऽरण्ये रममाणा महारथाः  
०३,२४८।००१च्	काम्यके भरतश्रेष्ठा विजह्रुस् ते यथामराः  
०३,२४८।००२अ	प्रेक्षमाणा बहुविधान् वनोद्देशान् समन्ततः  
०३,२४८।००२च्	यथर्तुकालरम्याश् च वनराजीः सुपुष्पिताः  
०३,२४८।००३अ	पाण्डवा मृगयाशीलाश् चरन्तस् तन् महावनम्  
०३,२४८।००३च्	विजह्रुर् इन्द्रप्रतिमाः कं चित् कालम् अरिन्दमाः  
०३,२४८।००४अ	ततस् ते यौगपद्येन ययुः सर्वे चतुर्दिशम्  
०३,२४८।००४च्	मृगयां पुरुषव्याघ्रा ब्राह्मणार्थे परन्तपाः  
०३,२४८।००५अ	द्रौपदीम् आश्रमे न्यस्य तृणबिन्दोर् अनुज्ञया  
०३,२४८।००५च्	महर्षेर् दीप्ततपसो धौम्यस्य च पुरोधसः  
०३,२४८।००६अ	ततस् तु राजा सिन्धूनां वार्द्धक्षत्रिर् महायशाः  
०३,२४८।००६च्	विवाहकामः शाल्वेयान् प्रयातः सो ऽभवत् तदा  
०३,२४८।००७अ	महता परिबर्हेण राजयोग्येन संवृतः  
०३,२४८।००७च्	राजभिर् बहुभिः सार्धम् उपायात् काम्यकं च सः  
०३,२४८।००८अ	तत्रापश्यत् प्रियां भार्यां पाण्डवानां यशस्विनीम्  
०३,२४८।००८च्	तिष्ठन्तीम् आश्रमद्वारि द्रौपदीं निर्जने वने  
०३,२४८।००९अ	विभ्राजमानां वपुषा बिभ्रतीं रूपम् उत्तमम्  
०३,२४८।००९च्	भ्राजयन्तीं वनोद्देशं नीलाभ्रम् इव विद्युतम्  
०३,२४८।०१०अ	अप्सरा देवकन्या वा माया वा देवनिर्मिता  
०३,२४८।०१०च्	इति कृत्वाञ्जलिं सर्वे ददृशुस् ताम् अनिन्दिताम्  
०३,२४८।०११अ	ततः स राजा सिन्धूनां वार्द्धक्षत्रिर् जयद्रथः  
०३,२४८।०११च्	विस्मितस् ताम् अनिन्द्याङ्गीं दृष्ट्वासीद् धृष्टमानसः  
०३,२४८।०१२अ	स कोटिकाश्यं राजानम् अब्रवीत् काममोहितः  
०३,२४८।०१२च्	कस्य त्व् एषानवद्याङ्गी यदि वापि न मानुषी  
०३,२४८।०१३अ	विवाहार्थो न मे कश् चिद् इमां दृष्ट्वातिसुन्दरीम्  
०३,२४८।०१३च्	एताम् एवाहम् आदाय गमिष्यामि स्वम् आलयम्  
०३,२४८।०१४अ	गच्छ जानीहि सौम्यैनां कस्य का च कुतो ऽपि वा  
०३,२४८।०१४च्	किमर्थम् आगता सुभ्रूर् इदं कण्टकितं वनम्  
०३,२४८।०१५अ	अपि नाम वरारोहा माम् एषा लोकसुन्दरी  
०३,२४८।०१५च्	भजेद् अद्यायतापाङ्गी सुदती तनुमध्यमा  
०३,२४८।०१६अ	अप्य् अहं कृतकामः स्याम् इमां प्राप्य वरस्त्रियम्  
०३,२४८।०१६च्	गच्छ जानीहि को न्व् अस्या नाथ इत्य् एव कोटिक  
०३,२४८।०१७अ	स कोटिकाश्यस् तच् छ्रुत्वा रथात् प्रस्कन्द्य कुण्डली  
०३,२४८।०१७च्	उपेत्य पप्रच्छ तदा क्रोष्टा व्याघ्रवधूम् इव  
०३,२४९।००१	कोटिकाश्य उवाच  
०३,२४९।००१अ	का त्वं कदम्बस्य विनम्य शाखाम्; एकाश्रमे तिष्ठसि शोभमाना  
०३,२४९।००१च्	देदीप्यमानाग्निशिखेव नक्तं; दोधूयमाना पवनेन सुभ्रूः  
०३,२४९।००२अ	अतीव रूपेण समन्विता त्वं; न चाप्य् अरण्येषु बिभेषि किं नु  
०३,२४९।००२च्	देवी नु यक्षी यदि दानवी वा; वराप्सरा दैत्यवराङ्गना वा  
०३,२४९।००३अ	वपुष्मती वोरगराजकन्या; वनेचरी वा क्षणदाचरस्त्री  
०३,२४९।००३च्	यद्य् एव राज्ञो वरुणस्य पत्नी; यमस्य सोमस्य धनेश्वरस्य  
०३,२४९।००४अ	धातुर् विधातुः सवितुर् विभोर् वा; शक्रस्य वा त्वं सदनात् प्रपन्ना  
०३,२४९।००४च्	न ह्य् एव नः पृच्छसि ये वयं स्म; न चापि जानीम तवेह नाथम्  
०३,२४९।००५अ	वयं हि मानं तव वर्धयन्तः; पृच्छाम भद्रे प्रभवं प्रभुं च  
०३,२४९।००५च्	आचक्ष्व बन्धूंश् च पतिं कुलं च; तत्त्वेन यच् चेह करोषि कार्यम्  
०३,२४९।००६अ	अहं तु राज्ञः सुरथस्य पुत्रो; यं कोटिकाश्येति विदुर् मनुष्याः  
०३,२४९।००६ब्*११९५_०१	वश्येन्द्रियः सभ्यरुचिर् वरोरु  
०३,२४९।००६ब्*११९५_०२	वृद्धोपसेवी गुरुपूजकश् च  
०३,२४९।००६च्	असौ तु यस् तिष्ठति काञ्चनाङ्गे; रथे हुतो ऽग्निश् चयने यथैव  
०३,२४९।००६ए	त्रिगर्तराजः कमलायताक्षि; क्षेमङ्करो नाम स एष वीरः  
०३,२४९।००७अ	अस्मात् परस् त्व् एष महाधनुष्मान्; पुत्रः कुणिन्दाधिपतेर् वरिष्ठः  
०३,२४९।००७च्	निरीक्षते त्वां विपुलायतांसः; सुविस्मितः पर्वतवासनित्यः  
०३,२४९।००७द्*११९६_०१	सुविस्मितः पर्वतवासनिद्रो  
०३,२४९।००७द्*११९६_०२	न चापि जानीम तवेह नाथम्  
०३,२४९।००८अ	असौ तु यः पुष्करिणीसमीपे; श्यामो युवा तिष्ठति दर्शनीयः  
०३,२४९।००८च्	इक्ष्वाकुराज्ञः सुबलस्य पुत्रः; स एष हन्ता द्विषतां सुगात्रि  
०३,२४९।००९अ	यस्यानुयात्रं ध्वजिनः प्रयान्ति; सौवीरका द्वादश राजपुत्राः  
०३,२४९।००९च्	शोणाश्वयुक्तेषु रथेषु सर्वे; मखेषु दीप्ता इव हव्यवाहाः  
०३,२४९।०१०अ	अङ्गारकः कुञ्जरगुप्तकश् च; शत्रुञ्जयः सञ्जयसुप्रवृद्धौ  
०३,२४९।०१०च्	प्रभङ्करो ऽथ भ्रमरो रविश् च; शूरः प्रतापः कुहरश् च नाम  
०३,२४९।०११अ	यं षट्सहस्रा रथिनो ऽनुयान्ति; नागा हयाश् चैव पदातिनश् च  
०३,२४९।०११च्	जयद्रथो नाम यदि श्रुतस् ते; सौवीरराजः सुभगे स एषः  
०३,२४९।०१२अ	तस्यापरे भ्रातरो ऽदीनसत्त्वा; बलाहकानीकविदारणाध्याः  
०३,२४९।०१२च्	सौवीरवीराः प्रवरा युवानो; राजानम् एते बलिनो ऽनुयान्ति  
०३,२४९।०१३अ	एतैः सहायैर् उपयाति राजा; मरुद्गणैर् इन्द्र इवाभिगुप्तः  
०३,२४९।०१३च्	अजानतां ख्यापय नः सुकेशि; कस्यासि भार्या दुहिता च कस्य  
०३,२५०।००१	वैशम्पायन उवाच  
०३,२५०।००१अ	अथाब्रवीद् द्रौपदी राजपुत्री; पृष्टा शिबीनां प्रवरेण तेन  
०३,२५०।००१च्	अवेक्ष्य मन्दं प्रविमुच्य शाखां; सङ्गृह्णती कौशिकम् उत्तरीयम्  
०३,२५०।००२अ	बुद्ध्याभिजानामि नरेन्द्रपुत्र; न मादृशी त्वाम् अभिभाष्टुम् अर्हा  
०३,२५०।००२च्	न त्वेह वक्तास्ति तवेह वाक्यम्; अन्यो नरो वाप्य् अथ वापि नारी  
०३,२५०।००३अ	एका ह्य् अहं सम्प्रति तेन वाचं; ददानि वै भद्र निबोध चेदम्  
०३,२५०।००३च्	अहं ह्य् अरण्ये कथम् एकम् एका; त्वाम् आलपेयं निरता स्वधर्मे  
०३,२५०।००४अ	जानामि च त्वां सुरथस्य पुत्रं; यं कोटिकाश्येति विदुर् मनुष्याः  
०३,२५०।००४च्	तस्माद् अहं शैब्य तथैव तुभ्यम्; आख्यामि बन्धून् प्रति तन् निबोध  
०३,२५०।००५अ	अपत्यम् अस्मि द्रुपदस्य राज्ञः; कृष्णेति मां शैब्य विदुर् मनुष्याः  
०३,२५०।००५च्	साहं वृणे पञ्च जनान् पतित्वे; ये खाण्डवप्रस्थगताः श्रुतास् ते  
०३,२५०।००६अ	युधिष्ठिरो भीमसेनार्जुनौ च; माद्र्याश् च पुत्रौ पुरुषप्रवीरौ  
०३,२५०।००६च्	ते मां निवेश्येह दिशश् चतस्रो; विभज्य पार्था मृगयां प्रयाताः  
०३,२५०।००७अ	प्राचीं राजा दक्षिणां भीमसेनो; जयः प्रतीचीं यमजाव् उदीचीम्  
०३,२५०।००७च्	मन्ये तु तेषां रथसत्तमानां; कालो ऽभितः प्राप्त इहोपयातुम्  
०३,२५०।००८अ	सम्मानिता यास्यथ तैर् यथेष्टं; विमुच्य वाहान् अवगाहयध्वम्  
०३,२५०।००८च्	प्रियातिथिर् धर्मसुतो महात्मा; प्रीतो भविष्यत्य् अभिवीक्ष्य युष्मान्  
०३,२५०।००९अ	एतावद् उक्त्वा द्रुपदात्मजा सा; शैब्यात्मजं चन्द्रमुखी प्रतीता  
०३,२५०।००९च्	विवेश तां पर्णकुटीं प्रशस्तां; सञ्चिन्त्य तेषाम् अतिथिस्वधर्मम्  
०३,२५१।००१	वैशम्पायन उवाच  
०३,२५१।००१अ	अथासीनेषु सर्वेषु तेषु राजसु भारत  
०३,२५१।००१ब्*११९७_०१	यद् उक्तं कृष्णया सार्धं तत् सर्वं प्रत्यवेदयत्  
०३,२५१।००१ब्*११९८_०१	वाक्यं यथार्थं तच् छ्रुत्वा कोटिकाश्यमुखोद्गतम्  
०३,२५१।००१ब्*११९९_०१	कोटिकाश्यो जगामाशु सिन्धुराजनिषेवितम्  
०३,२५१।००१च्	कोटिकाश्यवचः श्रुत्वा शैब्यं सौवीरको ऽब्रवीत्  
०३,२५१।००२अ	यदा वाचं व्याहरन्त्याम् अस्यां मे रमते मनः  
०३,२५१।००२च्	सीमन्तिनीनां मुख्यायां विनिवृत्तः कथं भवान्  
०३,२५१।००३अ	एतां दृष्ट्वा स्त्रियो मे ऽन्या यथा शाखामृगस्त्रियः  
०३,२५१।००३च्	प्रतिभान्ति महाबाहो सत्यम् एतद् ब्रवीमि ते  
०३,२५१।००४अ	दर्शनाद् एव हि मनस् तया मे ऽपहृतं भृशम्  
०३,२५१।००४च्	तां समाचक्ष्व कल्याणीं यदि स्याच् छैब्य मानुषी  
०३,२५१।००५	कोटिकाश्य उवाच  
०३,२५१।००५अ	एषा वै द्रौपदी कृष्णा राजपुत्री यशस्विनी  
०३,२५१।००५च्	पञ्चानां पाण्डुपुत्राणां महिषी सम्मता भृशम्  
०३,२५१।००६अ	सर्वेषां चैव पार्थानां प्रिया बहुमता सती  
०३,२५१।००६च्	तया समेत्य सौवीर सुवीरान् सुसुखी व्रज  
०३,२५१।००७	वैशम्पायन उवाच  
०३,२५१।००७अ	एवम् उक्तः प्रत्युवाच पश्यामो द्रौपदीम् इति  
०३,२५१।००७च्	पतिः सौवीरसिन्धूनां दुष्टभावो जयद्रथः  
०३,२५१।००८अ	स प्रविश्याश्रमं शून्यं सिंहगोष्ठं वृको यथा  
०३,२५१।००८च्	आत्मना सप्तमः कृष्णाम् इदं वचनम् अब्रवीत्  
०३,२५१।००९अ	कुशलं ते वरारोहे भर्तारस् ते ऽप्य् अनामयाः  
०३,२५१।००९च्	येषां कुशलकामासि ते ऽपि कच्चिद् अनामयाः  
०३,२५१।०१०	द्रौपद्य् उवाच  
०३,२५१।०१०अ	कौरव्यः कुशली राजा कुन्तीपुत्रो युधिष्ठिरः  
०३,२५१।०१०च्	अहं च भ्रातरश् चास्य यांश् चान्यान् परिपृच्छसि  
०३,२५१।०१०द्*१२००_०१	अपि ते कुशलं राज्ये राष्ट्रे कोशे बले तथा  
०३,२५१।०१०द्*१२००_०२	कच्चिद् एकः शिबीन् आढ्यान् सौवीरान् सह सिन्धुभिः  
०३,२५१।०१०द्*१२००_०३	अनुतिष्ठसि धर्मेण ये चान्ये विदितास् त्वया  
०३,२५१।०१०द्*१२०१_०१	अपि त्वं कुशली राजन् सहामात्यः सहप्रजः  
०३,२५१।०११अ	पाद्यं प्रतिगृहाणेदम् आसनं च नृपात्मज  
०३,२५१।०११च्	मृगान् पञ्चाशतं चैव प्रातराशं ददानि ते  
०३,२५१।०१२अ	ऐणेयान् पृषतान् न्यङ्कून् हरिणाञ् शरभाञ् शशान्  
०३,२५१।०१२च्	ऋश्यान् रुरूञ् शम्बरांश् च गवयांश् च मृगान् बहून्  
०३,२५१।०१३अ	वराहान् महिषांश् चैव याश् चान्या मृगजातयः  
०३,२५१।०१३च्	प्रदास्यति स्वयं तुभ्यं कुन्तीपुत्रो युधिष्ठिरः  
०३,२५१।०१४	जयद्रथ उवाच  
०३,२५१।०१४अ	कुशलं प्रातराशस्य सर्वा मे ऽपचितिः कृता  
०३,२५१।०१४च्	एहि मे रथम् आरोह सुखम् आप्नुहि केवलम्  
०३,२५१।०१५अ	गतश्रीकांश् च्युतान् राज्यात् कृपणान् गतचेतसः  
०३,२५१।०१५च्	अरण्यवासिनः पार्थान् नानुरोद्धुं त्वम् अर्हसि  
०३,२५१।०१६अ	न वै प्राज्ञा गतश्रीकं भर्तारम् उपयुञ्जते  
०३,२५१।०१६च्	युञ्जानम् अनुयुञ्जीत न श्रियः सङ्क्षये वसेत्  
०३,२५१।०१७अ	श्रिया विहीना राज्याच् च विनष्टाः शाश्वतीः समाः  
०३,२५१।०१७च्	अलं ते पाण्डुपुत्राणां भक्त्या क्लेशम् उपासितुम्  
०३,२५१।०१८अ	भार्या मे भव सुश्रोणि त्यजैनान् सुखम् आप्नुहि  
०३,२५१।०१८च्	अखिलान् सिन्धुसौवीरान् अवाप्नुहि मया सह  
०३,२५१।०१९	वैशम्पायन उवाच  
०३,२५१।०१९अ	इत्य् उक्ता सिन्धुराजेन वाक्यं हृदयकम्पनम्  
०३,२५१।०१९च्	कृष्णा तस्माद् अपाक्रामद् देशात् सभ्रुकुटीमुखी  
०३,२५१।०२०अ	अवमत्यास्य तद् वाक्यम् आक्षिप्य च सुमध्यमा  
०३,२५१।०२०च्	मैवम् इत्य् अब्रवीत् कृष्णा लज्जस्वेति च सैन्धवम्  
०३,२५१।०२१अ	सा काङ्क्षमाणा भर्तॄणाम् उपयानम् अनिन्दिता  
०३,२५१।०२१च्	विलोभयाम् आस परं वाक्यैर् वाक्यानि युञ्जती  
०३,२५१।०२१द्*१२०२_००	द्रौपदी  
०३,२५१।०२१द्*१२०२_०१	नैवं वद महाबाहो न्याय्यं त्वं न च मन्यसे  
०३,२५१।०२१द्*१२०२_०२	पाण्डूनां धार्तराष्ट्राणां स्वसा चैव कनीयसी  
०३,२५१।०२१द्*१२०२_०३	दुःशला नाम तस्यास् त्वं भर्ता राजकुलोद्भवः  
०३,२५१।०२१द्*१२०२_०४	मम भ्राता च न्याय्येन त्वया रक्ष्या महारथ  
०३,२५१।०२१द्*१२०२_०५	वैशम्पायनः  
०३,२५१।०२१द्*१२०२_०५	धर्मिष्ठानां कुले जातो न धर्मं त्वम् अवेक्षसे  
०३,२५१।०२१द्*१२०२_०६	इत्य् उक्तः सिन्धुराजो ऽपि वाक्यम् उत्तरम् अब्रवीत्  
०३,२५१।०२१द्*१२०२_०७	राज्ञां धर्मं न जानीषे स्त्रियो रत्नानि चैव हि  
०३,२५१।०२१द्*१२०२_०८	साधारणानि लोके ऽस्मिन् प्रवदन्ति मनीषिणः  
०३,२५१।०२१द्*१२०२_०९	स्वसा च स्वस्रिया चैव भ्रातृभार्या तथैव च  
०३,२५१।०२१द्*१२०२_१०	सङ्गृह्णन्ति च राजानस् ताश् च तत्र नृपोद्भवाः  
०३,२५२।००१	वैशम्पायन उवाच  
०३,२५२।००१अ	सरोषरागोपहतेन वल्गुना; सरागनेत्रेण नतोन्नतभ्रुवा  
०३,२५२।००१च्	मुखेन विस्फूर्य सुवीरराष्ट्रपं; ततो ऽब्रवीत् तं द्रुपदात्मजा पुनः  
०३,२५२।००२अ	यशस्विनस् तीक्ष्णविषान् महारथान्; अधिक्षिपन् मूढ न लज्जसे कथम्  
०३,२५२।००२च्	महेन्द्रकल्पान् निरतान् स्वकर्मसु; स्थितान् समूहेष्व् अपि यक्षरक्षसाम्  
०३,२५२।००३अ	न किं चिद् ईड्यं प्रवदन्ति पापं; वनेचरं वा गृहमेधिनं वा  
०३,२५२।००३च्	तपस्विनं सम्परिपूर्णविद्यं; भषन्ति हैवं श्वनराः सुवीर  
०३,२५२।००४अ	अहं तु मन्ये तव नास्ति कश् चिद्; एतादृशे क्षत्रियसन्निवेशे  
०३,२५२।००४च्	यस् त्वाद्य पातालमुखे पतन्तं; पाणौ गृहीत्वा प्रतिसंहरेत  
०३,२५२।००५अ	नागं प्रभिन्नं गिरिकूटकल्पम्; उपत्यकां हैमवतीं चरन्तम्  
०३,२५२।००५च्	दण्डीव यूथाद् अपसेधसे त्वं; यो जेतुम् आशंससि धर्मराजम्  
०३,२५२।००६अ	बाल्यात् प्रसुप्तस्य महाबलस्य; सिंहस्य पक्ष्माणि मुखाल् लुनासि  
०३,२५२।००६च्	पदा समाहत्य पलायमानः; क्रुद्धं यदा द्रक्ष्यसि भीमसेनम्  
०३,२५२।००७अ	महाबलं घोरतरं प्रवृद्धं; जातं हरिं पर्वतकन्दरेषु  
०३,२५२।००७च्	प्रसुप्तम् उग्रं प्रपदेन हंसि; यः क्रुद्धम् आसेत्स्यसि जिष्णुम् उग्रम्  
०३,२५२।००८अ	कृष्णोरगौ तीक्ष्णविषौ द्विजिह्वौ; मत्तः पदाक्रामसि पुच्छदेशे  
०३,२५२।००८च्	यः पाण्डवाभ्यां पुरुषोत्तमाभ्यां; जघन्यजाभ्यां प्रयुयुत्ससे त्वम्  
०३,२५२।००९अ	यथा च वेणुः कदली नलो वा; फलन्त्य् अभावाय न भूतये ऽऽत्मनः  
०३,२५२।००९च्	तथैव मां तैः परिरक्ष्यमाणाम्; आदास्यसे कर्कटकीव गर्भम्  
०३,२५२।०१०	जयद्रथ उवाच  
०३,२५२।०१०अ	जानामि कृष्णे विदितं ममैतद्; यथाविधास् ते नरदेवपुत्राः  
०३,२५२।०१०च्	न त्व् एवम् एतेन विभीषणेन; शक्या वयं त्रासयितुं त्वयाद्य  
०३,२५२।०११अ	वयं पुनः सप्तदशेषु कृष्णे; कुलेषु सर्वे ऽनवमेषु जाताः  
०३,२५२।०११च्	षड्भ्यो गुणेभ्यो ऽभ्यधिका विहीनान्; मन्यामहे द्रौपदि पाण्डुपुत्रान्  
०३,२५२।०१२अ	सा क्षिप्रम् आतिष्ठ गजं रथं वा; न वाक्यमात्रेण वयं हि शक्याः  
०३,२५२।०१२च्	आशंस वा त्वं कृपणं वदन्ती; सौवीरराजस्य पुनः प्रसादम्  
०३,२५२।०१३	द्रौपद्य् उवाच  
०३,२५२।०१३अ	महाबला किं त्व् इह दुर्बलेव; सौवीरराजस्य मताहम् अस्मि  
०३,२५२।०१३च्	याहं प्रमाथाद् इह सम्प्रतीता; सौवीरराजं कृपणं वदेयम्  
०३,२५२।०१४अ	यस्या हि कृष्णौ पदवीं चरेतां; समास्थिताव् एकरथे सहायौ  
०३,२५२।०१४च्	इन्द्रो ऽपि तां नापहरेत् कथं चिन्; मनुष्यमात्रः कृपणः कुतो ऽन्यः  
०३,२५२।०१५अ	यदा किरीटी परवीरघाती; निघ्नन् रथस्थो द्विषतां मनांसि  
०३,२५२।०१५च्	मदन्तरे त्वद्ध्वजिनीं प्रवेष्टा; कक्षं दहन्न् अग्निर् इवोष्णगेषु  
०३,२५२।०१६अ	जनार्दनस्यानुगा वृष्णिवीरा; महेष्वासाः केकयाश् चापि सर्वे  
०३,२५२।०१६च्	एते हि सर्वे मम राजपुत्राः; प्रहृष्टरूपाः पदवीं चरेयुः  
०३,२५२।०१७अ	मौर्वीविसृष्टाः स्तनयित्नुघोषा; गाण्डीवमुक्तास् त्व् अतिवेगवन्तः  
०३,२५२।०१७च्	हस्तं समाहत्य धनञ्जयस्य; भीमाः शब्दं घोरतरं नदन्ति  
०३,२५२।०१८अ	गाण्डीवमुक्तांश् च महाशरौघान्; पतङ्गसङ्घान् इव शीघ्रवेगान्  
०३,२५२।०१८ब्*१२०३_०१	यदा द्रष्टास्य् अर्जुनं वीर्यशालिनं  
०३,२५२।०१८ब्*१२०३_०२	तदा स्वबुद्धिं प्रतिनिन्दितासि  
०३,२५२।०१८च्	सशङ्खघोषः सतलत्रघोषो; गाण्डीवधन्वा मुहुर् उद्वमंश् च  
०३,२५२।०१८ए	यदा शरान् अर्पयिता तवोरसि; तदा मनस् ते किम् इवाभविष्यत्  
०३,२५२।०१९अ	गदाहस्तं भीमम् अभिद्रवन्तं; माद्रीपुत्रौ सम्पतन्तौ दिशश् च  
०३,२५२।०१९च्	अमर्षजं क्रोधविषं वमन्तौ; दृष्ट्वा चिरं तापम् उपैष्यसे ऽधम  
०३,२५२।०२०अ	यथा चाहं नातिचरे कथं चित्; पतीन् महार्हान् मनसापि जातु  
०३,२५२।०२०च्	तेनाद्य सत्येन वशीकृतं त्वां; द्रष्टास्मि पार्थैः परिकृष्यमाणम्  
०३,२५२।०२१अ	न सम्भ्रमं गन्तुम् अहं हि शक्ष्ये; त्वया नृशंसेन विकृष्यमाणा  
०३,२५२।०२१च्	समागताहं हि कुरुप्रवीरैः; पुनर् वनं काम्यकम् आगता च  
०३,२५२।०२२	वैशम्पायन उवाच  
०३,२५२।०२२अ	सा तान् अनुप्रेक्ष्य विशालनेत्रा; जिघृक्षमाणान् अवभर्त्सयन्ती  
०३,२५२।०२२च्	प्रोवाच मा मा स्पृशतेति भीता; धौम्यं प्रचुक्रोश पुरोहितं सा  
०३,२५२।०२३अ	जग्राह ताम् उत्तरवस्त्रदेशे; जयद्रथस् तं समवाक्षिपत् सा  
०३,२५२।०२३च्	तया समाक्षिप्ततनुः स पापः; पपात शाखीव निकृत्तमूलः  
०३,२५२।०२४अ	प्रगृह्यमाणा तु महाजवेन; मुहुर् विनिःश्वस्य च राजपुत्री  
०३,२५२।०२४च्	सा कृष्यमाणा रथम् आरुरोह; धौम्यस्य पादाव् अभिवाद्य कृष्णा  
०३,२५२।०२५	धौम्य उवाच  
०३,२५२।०२५अ	नेयं शक्या त्वया नेतुम् अविजित्य महारथान्  
०३,२५२।०२५च्	धर्मं क्षत्रस्य पौराणम् अवेक्षस्व जयद्रथ  
०३,२५२।०२६अ	क्षुद्रं कृत्वा फलं पापं प्राप्स्यसि त्वम् असंशयम्  
०३,२५२।०२६च्	आसाद्य पाण्डवान् वीरान् धर्मराजपुरोगमान्  
०३,२५२।०२७	वैशम्पायन उवाच  
०३,२५२।०२७अ	इत्य् उक्त्वा ह्रियमाणां तां राजपुत्रीं यशस्विनीम्  
०३,२५२।०२७च्	अन्वगच्छत् तदा धौम्यः पदातिगणमध्यगः  
०३,२५३।००१	वैशम्पायन उवाच  
०३,२५३।००१अ	ततो दिशः सम्प्रविहृत्य पार्था; मृगान् वराहान् महिषांश् च हत्वा  
०३,२५३।००१च्	धनुर्धराः श्रेष्ठतमाः पृथिव्यां; पृथक् चरन्तः सहिता बभूवुः  
०३,२५३।००२अ	ततो मृगव्यालगणानुकीर्णं; महावनं तद् विहगोपघुष्टम्  
०३,२५३।००२च्	भ्रातॄंश् च तान् अभ्यवदद् युधिष्ठिरः; श्रुत्वा गिरो व्याहरतां मृगाणाम्  
०३,२५३।००३अ	आदित्यदीप्तां दिशम् अभ्युपेत्य; मृगद्विजाः क्रूरम् इमे वदन्ति  
०३,२५३।००३च्	आयासम् उग्रं प्रतिवेदयन्तो; महाहवं शत्रुभिर् वावमानम्  
०३,२५३।००४अ	क्षिप्रं निवर्तध्वम् अलं मृगैर् नो; मनो हि मे दूयति दह्यते च  
०३,२५३।००४च्	बुद्धिं समाच्छाद्य च मे समन्युर्; उद्धूयते प्राणपतिः शरीरे  
०३,२५३।००५अ	सरः सुपर्णेन हृतोरगं यथा; राष्ट्रं यथाराजकम् आत्तलक्ष्मि  
०३,२५३।००५च्	एवंविधं मे प्रतिभाति काम्यकं; शौण्डैर् यथा पीतरसश् च कुम्भः  
०३,२५३।००६अ	ते सैन्धवैर् अत्यनिलौघवेगैर्; महाजवैर् वाजिभिर् उह्यमानाः  
०३,२५३।००६च्	युक्तैर् बृहद्भिः सुरथैर् नृवीरास्; तदाश्रमायाभिमुखा बभूवुः  
०३,२५३।००७अ	तेषां तु गोमायुर् अनल्पघोषो; निवर्ततां वामम् उपेत्य पार्श्वम्  
०३,२५३।००७च्	प्रव्याहरत् तं प्रविमृश्य राजा; प्रोवाच भीमं च धनञ्जयं च  
०३,२५३।००८अ	यथा वदत्य् एष विहीनयोनिः; शालावृको वामम् उपेत्य पार्श्वम्  
०३,२५३।००८च्	सुव्यक्तम् अस्मान् अवमन्य पापैः; कृतो ऽभिमर्दः कुरुभिः प्रसह्य  
०३,२५३।००९अ	इत्य् एव ते तद् वनम् आविशन्तो; महत्य् अरण्ये मृगयां चरित्वा  
०३,२५३।००९च्	बालाम् अपश्यन्त तदा रुदन्तीं; धात्रेयिकां प्रेष्यवधूं प्रियायाः  
०३,२५३।०१०अ	ताम् इन्द्रसेनस् त्वरितो ऽभिसृत्य; रथाद् अवप्लुत्य ततो ऽभ्यधावत्  
०३,२५३।०१०च्	प्रोवाच चैनां वचनं नरेन्द्र; धात्रेयिकाम् आर्ततरस् तदानीम्  
०३,२५३।०११अ	किं रोदिषि त्वं पतिता धरण्यां; किं ते मुखं शुष्यति दीनवर्णम्  
०३,२५३।०११ब्*१२०४_०१	गतेष्व् अरण्यं हि सुतेषु पाण्डोः  
०३,२५३।०११ब्*१२०४_०२	क्व चित् परैर् नापकृतं वने ऽस्मिन्  
०३,२५३।०११ब्*१२०४_०३	पर्याकुला सा तु समीक्ष्य सूतम्  
०३,२५३।०११ब्*१२०४_०४	अभ्यापतन्तं द्रुतम् इन्द्रसेनम्  
०३,२५३।०११ब्*१२०४_०५	उरो घ्नती कष्टतरं तदानीम्  
०३,२५३।०११ब्*१२०४_०६	उच्चैः प्रचुक्रोश हृतेति देवी  
०३,२५३।०११ब्*१२०५_०१	पतिव्रता सत्यसन्धा तथैव  
०३,२५३।०११ब्*१२०५_०२	क्व सा नीता केन वा शंस तथ्यम्  
०३,२५३।०११ब्*१२०६_०१	केनात्मनाशाय वदापनीता  
०३,२५३।०११ब्*१२०६_०२	छिद्रं समासाद्य नरेन्द्रपत्नी  
०३,२५३।०११च्	कच्चिन् न पापैः सुनृशंसकृद्भिः; प्रमाथिता द्रौपदी राजपुत्री  
०३,२५३।०११ए	अनिन्द्यरूपा सुविशालनेत्रा; शरीरतुल्या कुरुपुङ्गवानाम्  
०३,२५३।०१२अ	यद्य् एव देवी पृथिवीं प्रविष्टा; दिवं प्रपन्नाप्य् अथ वा समुद्रम्  
०३,२५३।०१२च्	तस्या गमिष्यन्ति पदं हि पार्थास्; तथा हि सन्तप्यति धर्मराजः  
०३,२५३।०१३अ	को हीदृशानाम् अरिमर्दनानां; क्लेशक्षमाणाम् अपराजितानाम्  
०३,२५३।०१३च्	प्राणैः समाम् इष्टतमां जिहीर्षेद्; अनुत्तमं रत्नम् इव प्रमूढः  
०३,२५३।०१३ए	न बुध्यते नाथवतीम् इहाद्य; बहिश्चरं हृदयं पाण्डवानाम्  
०३,२५३।०१४अ	कस्याद्य कायं प्रतिभिद्य घोरा; महीं प्रवेक्ष्यन्ति शिताः शराग्र्याः  
०३,२५३।०१४च्	मा त्वं शुचस् तां प्रति भीरु विद्धि; यथाद्य कृष्णा पुनर् एष्यतीति  
०३,२५३।०१४ए	निहत्य सर्वान् द्विषतः समग्रान्; पार्थाः समेष्यन्त्य् अथ याज्ञसेन्या  
०३,२५३।०१५अ	अथाब्रवीच् चारुमुखं प्रमृज्य; धात्रेयिका सारथिम् इन्द्रसेनम्  
०३,२५३।०१५च्	जयद्रथेनापहृता प्रमथ्य; पञ्चेन्द्रकल्पान् परिभूय कृष्णा  
०३,२५३।०१६अ	तिष्ठन्ति वर्त्मानि नवान्य् अमूनि; वृक्षाश् च न म्लान्ति तथैव भग्नाः  
०३,२५३।०१६च्	आवर्तयध्वं ह्य् अनुयात शीघ्रं; न दूरयातैव हि राजपुत्री  
०३,२५३।०१७अ	सन्नह्यध्वं सर्व एवेन्द्रकल्पा; महान्ति चारूणि च दंशनानि  
०३,२५३।०१७च्	गृह्णीत चापानि महाधनानि; शरांश् च शीघ्रं पदवीं व्रजध्वम्  
०३,२५३।०१८अ	पुरा हि निर्भर्त्सनदण्डमोहिता; प्रमूढचित्ता वदनेन शुष्यता  
०३,२५३।०१८च्	ददाति कस्मै चिद् अनर्हते तनुं; वराज्यपूर्णाम् इव भस्मनि स्रुचम्  
०३,२५३।०१९अ	पुरा तुषाग्नाव् इव हूयते हविः; पुरा श्मशाने स्रग् इवापविध्यते  
०३,२५३।०१९च्	पुरा च सोमो ऽध्वरगो ऽवलिह्यते; शुना यथा विप्रजने प्रमोहिते  
०३,२५३।०१९द्*१२०७_०१	पुरा हि पार्थाश् च हतौ च कापिलम्  
०३,२५३।०१९द्*१२०७_०२	प्रसिच्यते क्षीरधारा यतध्वम्  
०३,२५३।०१९ए	महत्य् अरण्ये मृगयां चरित्वा; पुरा शृगालो नलिनीं विगाहते  
०३,२५३।०१९ड़्*१२०८_०१	श्रुतिं च सम्यक् प्रकृतिं महाध्वरे  
०३,२५३।०१९ड़्*१२०८_०२	ग्राम्यो जनो यद्वद् असौ न नाशयेत्  
०३,२५३।०१९ड़्*१२०९_०१	पुरा हि मन्त्राहुतिपूजितायां  
०३,२५३।०१९ड़्*१२०९_०२	हुताग्निवेद्यां बलिभुङ् निलीयते  
०३,२५३।०२०अ	मा वः प्रियायाः सुनसं सुलोचनं; चन्द्रप्रभाच्छं वदनं प्रसन्नम्  
०३,२५३।०२०च्	स्पृश्याच् छुभं कश् चिद् अकृत्यकारी; श्वा वै पुरोडाशम् इवोपयुङ्क्षीत्  
०३,२५३।०२०ए	एतानि वर्त्मान्य् अनुयात शीघ्रं; मा वः कालः क्षिप्रम् इहात्यगाद् वै  
०३,२५३।०२०ड़्*१२१०_०१	शीघ्रं प्रधावध्वम् इतो नरेन्द्रो  
०३,२५३।०२०ड़्*१२१०_०२	यावन् न दूरं व्रजतीति पापः  
०३,२५३।०२०ड़्*१२११_०१	प्रत्याहरध्वं द्विषतां सकाशाल्  
०३,२५३।०२०ड़्*१२११_०२	लक्ष्मीम् इव स्वां दयितां नृसिंहाः  
०३,२५३।०२१	युधिष्ठिर उवाच  
०३,२५३।०२१अ	भद्रे तूष्णीम् आस्स्व नियच्छ वाचं; मास्मत्सकाशे परुषाण्य् अवोचः  
०३,२५३।०२१च्	राजानो वा यदि वा राजपुत्रा; बलेन मत्ता वञ्चनां प्राप्नुवन्ति  
०३,२५३।०२२	वैशम्पायन उवाच  
०३,२५३।०२२अ	एतावद् उक्त्वा प्रययुर् हि शीघ्रं; तान्य् एव वर्त्मान्य् अनुवर्तमानाः  
०३,२५३।०२२च्	मुहुर् मुहुर् व्यालवद् उच्छ्वसन्तो; ज्यां विक्षिपन्तश् च महाधनुर्भ्यः  
०३,२५३।०२३अ	ततो ऽपश्यंस् तस्य सैन्यस्य रेणुम्; उद्धूतं वै वाजिखुरप्रणुन्नम्  
०३,२५३।०२३च्	पदातीनां मध्यगतं च धौम्यं; विक्रोशन्तं भीमम् अभिद्रवेति  
०३,२५३।०२४अ	ते सान्त्व्य धौम्यं परिदीनसत्त्वाः; सुखं भवान् एत्व् इति राजपुत्राः  
०३,२५३।०२४च्	श्येना यथैवामिषसम्प्रयुक्ता; जवेन तत् सैन्यम् अथाभ्यधावन्  
०३,२५३।०२५अ	तेषां महेन्द्रोपमविक्रमाणां; संरब्धानां धर्षणाद् याज्ञसेन्याः  
०३,२५३।०२५च्	क्रोधः प्रजज्वाल जयद्रथं च; दृष्ट्वा प्रियां तस्य रथे स्थितां च  
०३,२५३।०२६अ	प्रचुक्रुशुश् चाप्य् अथ सिन्धुराजं; वृकोदरश् चैव धनञ्जयश् च  
०३,२५३।०२६च्	यमौ च राजा च महाधनुर्धरास्; ततो दिशः सम्मुमुहुः परेषाम्  
०३,२५४।००१	वैशम्पायन उवाच  
०३,२५४।००१अ	ततो घोरतरः शब्दो वने समभवत् तदा  
०३,२५४।००१च्	भीमसेनार्जुनौ दृष्ट्वा क्षत्रियाणाम् अमर्षिणाम्  
०३,२५४।००२अ	तेषां ध्वजाग्राण्य् अभिवीक्ष्य राजा; स्वयं दुरात्मा कुरुपुङ्गवानाम्  
०३,२५४।००२च्	जयद्रथो याज्ञसेनीम् उवाच; रथे स्थितां भानुमतीं हतौजाः  
०३,२५४।००३अ	आयान्तीमे पञ्च रथा महान्तो; मन्ये च कृष्णे पतयस् तवैते  
०३,२५४।००३च्	सा जानती ख्यापय नः सुकेशि; परं परं पाण्डवानां रथस्थम्  
०३,२५४।००४	द्रौपद्य् उवाच  
०३,२५४।००४अ	किं ते ज्ञातैर् मूढ महाधनुर्धरैर्; अनायुष्यं कर्म कृत्वातिघोरम्  
०३,२५४।००४च्	एते वीराः पतयो मे समेता; न वः शेषः कश् चिद् इहास्ति युद्धे  
०३,२५४।००५अ	आख्यातव्यं त्व् एव सर्वं मुमूर्षोर्; मया तुभ्यं पृष्टया धर्म एषः  
०३,२५४।००५च्	न मे व्यथा विद्यते त्वद्भयं वा; सम्पश्यन्त्याः सानुजं धर्मराजम्  
०३,२५४।००६अ	यस्य ध्वजाग्रे नदतो मृदङ्गौ; नन्दोपनन्दौ मधुरौ युक्तरूपौ  
०३,२५४।००६च्	एतं स्वधर्मार्थविनिश्चयज्ञं; सदा जनाः कृत्यवन्तो ऽनुयान्ति  
०३,२५४।००७अ	य एष जाम्बूनदशुद्धगौरः; प्रचण्डघोणस् तनुर् आयताक्षः  
०३,२५४।००७च्	एतं कुरुश्रेष्ठतमं वदन्ति; युधिष्ठिरं धर्मसुतं पतिं मे  
०३,२५४।००८अ	अप्य् एष शत्रोः शरणागतस्य; दद्यात् प्राणान् धर्मचारी नृवीरः  
०३,२५४।००८च्	परैह्य् एनं मूढ जवेन भूतये; त्वम् आत्मनः प्राञ्जलिर् न्यस्तशस्त्रः  
०३,२५४।००९अ	अथाप्य् एनं पश्यसि यं रथस्थं; महाभुजं शालम् इव प्रवृद्धम्  
०३,२५४।००९च्	सन्दष्टोष्ठं भ्रुकुटीसंहतभ्रुवं; वृकोदरो नाम पतिर् ममैषः  
०३,२५४।०१०अ	आजानेया बलिनः साधु दान्ता; महाबलाः शूरम् उदावहन्ति  
०३,२५४।०१०च्	एतस्य कर्माण्य् अतिमानुषाणि; भीमेति शब्दो ऽस्य गतः पृथिव्याम्  
०३,२५४।०११अ	नास्यापराद्धाः शेषम् इहाप्नुवन्ति; नाप्य् अस्य वैरं विस्मरते कदा चित्  
०३,२५४।०११च्	वैरस्यान्तं संविधायोपयाति; पश्चाच् छान्तिं न च गच्छत्य् अतीव  
०३,२५४।०१२अ	मृदुर् वदान्यो धृतिमान् यशस्वी; जितेन्द्रियो वृद्धसेवी नृवीरः  
०३,२५४।०१२च्	भ्राता च शिष्यश् च युधिष्ठिरस्य; धनञ्जयो नाम पतिर् ममैषः  
०३,२५४।०१३अ	यो वै न कामान् न भयान् न लोभात्; त्यजेद् धर्मं न नृशंसं च कुर्यात्  
०३,२५४।०१३च्	स एष वैश्वानरतुल्यतेजाः; कुन्तीसुतः शत्रुसहः प्रमाथी  
०३,२५४।०१४अ	यः सर्वधर्मार्थविनिश्चयज्ञो; भयार्तानां भयहर्ता मनीषी  
०३,२५४।०१४ब्*१२१२_०१	बन्धुप्रियः शस्त्रभृतां वरिष्ठो  
०३,२५४।०१४ब्*१२१२_०२	महाहवेष्व् अप्रतिवार्यवीर्यः  
०३,२५४।०१४च्	यस्योत्तमं रूपम् आहुः पृथिव्यां; यं पाण्डवाः परिरक्षन्ति सर्वे  
०३,२५४।०१५अ	प्राणैर् गरीयांसम् अनुव्रतं वै; स एष वीरो नकुलः पतिर् मे  
०३,२५४।०१५अ*१२१३_०१	**** **** शूरः कृतज्ञो दृढसौहृदश् च  
०३,२५४।०१५अ*१२१३_०२	महाहवे यश् च रिपुप्रमाथी  
०३,२५४।०१५च्	यः खड्गयोधी लघुचित्रहस्तो; महांश् च धीमान् सहदेवो ऽद्वितीयः  
०३,२५४।०१६अ	यस्याद्य कर्म द्रक्ष्यसे मूढसत्त्व; शतक्रतोर् वा दैत्यसेनासु सङ्ख्ये  
०३,२५४।०१६च्	शूरः कृतास्त्रो मतिमान् मनीषी; प्रियङ्करो धर्मसुतस्य राज्ञः  
०३,२५४।०१७अ	य एष चन्द्रार्कसमानतेजा; जघन्यजः पाण्डवानां प्रियश् च  
०३,२५४।०१७च्	बुद्ध्या समो यस्य नरो न विद्यते; वक्ता तथा सत्सु विनिश्चयज्ञः  
०३,२५४।०१८अ	स एष शूरो नित्यम् अमर्षणश् च; धीमान् प्राज्ञः सहदेवः पतिर् मे  
०३,२५४।०१८च्	त्यजेत् प्राणान् प्रविशेद् धव्यवाहं; न त्व् एवैष व्याहरेद् धर्मबाह्यम्  
०३,२५४।०१८ए	सदा मनस्वी क्षत्रधर्मे निविष्टः; कुन्त्याः प्राणैर् इष्टतमो नृवीरः  
०३,२५४।०१९अ	विशीर्यन्तीं नावम् इवार्णवान्ते; रत्नाभिपूर्णां मकरस्य पृष्ठे  
०३,२५४।०१९च्	सेनां तवेमां हतसर्वयोधां; विक्षोभितां द्रक्ष्यसि पाण्डुपुत्रैः  
०३,२५४।०२०अ	इत्य् एते वै कथिताः पाण्डुपुत्रा; यांस् त्वं मोहाद् अवमन्य प्रवृत्तः  
०३,२५४।०२०च्	यद्य् एतैस् त्वं मुच्यसे ऽरिष्टदेहः; पुनर्जन्म प्राप्स्यसे जीव एव  
०३,२५४।०२१	वैशम्पायन उवाच  
०३,२५४।०२१अ	ततः पार्थाः पञ्च पञ्चेन्द्रकल्पास्; त्यक्त्वा त्रस्तान् प्राञ्जलींस् तान् पदातीन्  
०३,२५४।०२१च्	रथानीकं शरवर्षान्धकारं; चक्रुः क्रुद्धाः सर्वतः सन्निगृह्य  
०३,२५५।००१	वैशम्पायन उवाच  
०३,२५५।००१अ	सन्तिष्ठत प्रहरत तूर्णं विपरिधावत  
०३,२५५।००१च्	इति स्म सैन्धवो राजा चोदयाम् आस तान् नृपान्  
०३,२५५।००२अ	ततो घोरतरः शब्दो रणे समभवत् तदा  
०३,२५५।००२च्	भीमार्जुनयमान् दृष्ट्वा सैन्यानां सयुधिष्ठिरान्  
०३,२५५।००३अ	शिबिसिन्धुत्रिगर्तानां विषादश् चाप्य् अजायत  
०३,२५५।००३च्	तान् दृष्ट्वा पुरुषव्याघ्रान् व्याघ्रान् इव बलोत्कटान्  
०३,२५५।००४अ	हेमचित्रसमुत्सेधां सर्वशैक्यायसीं गदाम्  
०३,२५५।००४च्	प्रगृह्याभ्यद्रवद् भीमः सैन्धवं कालचोदितम्  
०३,२५५।००५अ	तदन्तरम् अथावृत्य कोटिकाश्यो ऽभ्यहारयत्  
०३,२५५।००५च्	महता रथवंशेन परिवार्य वृकोदरम्  
०३,२५५।००६अ	शक्तितोमरनाराचैर् वीरबाहुप्रचोदितैः  
०३,२५५।००६च्	कीर्यमाणो ऽपि बहुभिर् न स्म भीमो ऽभ्यकम्पत  
०३,२५५।००७अ	गजं तु सगजारोहं पदातींश् च चतुर्दश  
०३,२५५।००७च्	जघान गदया भीमः सैन्धवध्वजिनीमुखे  
०३,२५५।००८अ	पार्थः पञ्चशताञ् शूरान् पार्वतीयान् महारथान्  
०३,२५५।००८च्	परीप्समानः सौवीरं जघान ध्वजिनीमुखे  
०३,२५५।००९अ	राजा स्वयं सुवीराणां प्रवराणां प्रहारिणाम्  
०३,२५५।००९च्	निमेषमात्रेण शतं जघान समरे तदा  
०३,२५५।०१०अ	ददृशे नकुलस् तत्र रथात् प्रस्कन्द्य खड्गधृक्  
०३,२५५।०१०च्	शिरांसि पादरक्षाणां बीजवत् प्रवपन् मुहुः  
०३,२५५।०११अ	सहदेवस् तु संयाय रथेन गजयोधिनः  
०३,२५५।०११च्	पातयाम् आस नाराचैर् द्रुमेभ्य इव बर्हिणः  
०३,२५५।०१२अ	ततस् त्रिगर्तः सधनुर् अवतीर्य महारथात्  
०३,२५५।०१२च्	गदया चतुरो वाहान् राज्ञस् तस्य तदावधीत्  
०३,२५५।०१३अ	तम् अभ्याशगतं राजा पदातिं कुन्तिनन्दनः  
०३,२५५।०१३च्	अर्धचन्द्रेण बाणेन विव्याधोरसि धर्मराट्  
०३,२५५।०१४अ	स भिन्नहृदयो वीरो वक्त्राच् छोणितम् उद्वमन्  
०३,२५५।०१४च्	पपाताभिमुखः पार्थं छिन्नमूल इव द्रुमः  
०३,२५५।०१५अ	इन्द्रसेनद्वितीयस् तु रथात् प्रस्कन्द्य धर्मराट्  
०३,२५५।०१५च्	हताश्वः सहदेवस्य प्रतिपेदे महारथम्  
०३,२५५।०१६अ	नकुलं त्व् अभिसन्धाय क्षेमङ्करमहामुखौ  
०३,२५५।०१६च्	उभाव् उभयतस् तीक्ष्णैः शरवर्षैर् अवर्षताम्  
०३,२५५।०१७अ	तौ शरैर् अभिवर्षन्तौ जीमूताव् इव वार्षिकौ  
०३,२५५।०१७च्	एकैकेन विपाठेन जघ्ने माद्रवतीसुतः  
०३,२५५।०१८अ	त्रिगर्तराजः सुरथस् तस्याथ रथधूर्गतः  
०३,२५५।०१८च्	रथम् आक्षेपयाम् आस गजेन गजयानवित्  
०३,२५५।०१९अ	नकुलस् त्व् अपभीस् तस्माद् रथाच् चर्मासिपाणिमान्  
०३,२५५।०१९च्	उद्भ्रान्तं स्थानम् आस्थाय तस्थौ गिरिर् इवाचलः  
०३,२५५।०२०अ	सुरथस् तं गजवरं वधाय नकुलस्य तु  
०३,२५५।०२०च्	प्रेषयाम् आस सक्रोधम् अभ्युच्छ्रितकरं ततः  
०३,२५५।०२१अ	नकुलस् तस्य नागस्य समीपपरिवर्तिनः  
०३,२५५।०२१च्	सविषाणं भुजं मूले खड्गेन निरकृन्तत  
०३,२५५।०२२अ	स विनद्य महानादं गजः कङ्कणभूषणः  
०३,२५५।०२२च्	पतन्न् अवाक्शिरा भूमौ हस्त्यारोहान् अपोथयत्  
०३,२५५।०२३अ	स तत् कर्म महत् कृत्वा शूरो माद्रवतीसुतः  
०३,२५५।०२३च्	भीमसेनरथं प्राप्य शर्म लेभे महारथः  
०३,२५५।०२४अ	भीमस् त्व् आपततो राज्ञः कोटिकाश्यस्य सङ्गरे  
०३,२५५।०२४च्	सूतस्य नुदतो वाहान् क्षुरेणापाहरच् छिरः  
०३,२५५।०२५अ	न बुबोध हतं सूतं स राजा बाहुशालिना  
०३,२५५।०२५च्	तस्याश्वा व्यद्रवन् सङ्ख्ये हतसूतास् ततस् ततः  
०३,२५५।०२६अ	विमुखं हतसूतं तं भीमः प्रहरतां वरः  
०३,२५५।०२६च्	जघान तलयुक्तेन प्रासेनाभ्येत्य पाण्डवः  
०३,२५५।०२६द्*१२१४_०१	तदा तु सम्प्रवृत्ते तु तुमुले योधसङ्क्षये  
०३,२५५।०२६द्*१२१४_०२	अङ्गारकः कुञ्जरश् च सञ्जयो गुप्तकस् तथा  
०३,२५५।०२६द्*१२१४_०३	शत्रुञ्जयः सुप्रबुद्धो शुभकृद् भ्रमका अपि  
०३,२५५।०२६द्*१२१४_०४	शूरः पराकुः कुहको द्वादशैते महारथाः  
०३,२५५।०२६द्*१२१४_०५	सुबलाः सैन्धवाश् चैव त्रिगर्ताश् च महाबलाः  
०३,२५५।०२६द्*१२१४_०६	इक्ष्वाकुयोधाः प्रबला रथिनः सह यद् द्विपाः  
०३,२५५।०२६द्*१२१४_०७	कोटीकृत्य च पार्थं तु शरवर्षैर् अवाकिरन्  
०३,२५५।०२६द्*१२१४_०८	अर्जुनस् तु ततः क्रुद्धः शरवर्षं निहत्य च  
०३,२५५।०२७अ	द्वादशानां तु सर्वेषां सौवीराणां धनञ्जयः  
०३,२५५।०२७च्	चकर्त निषितैर् भल्लैर् धनूंषि च शिरांसि च  
०३,२५५।०२८अ	शिबीन् इक्ष्वाकुमुख्यांश् च त्रिगर्तान् सैन्धवान् अपि  
०३,२५५।०२८च्	जघानातिरथः सङ्ख्ये बाणगोचरम् आगतान्  
०३,२५५।०२९अ	सादिताः प्रत्यदृश्यन्त बहवः सव्यसाचिना  
०३,२५५।०२९च्	सपताकाश् च मातङ्गाः सध्वजाश् च महारथाः  
०३,२५५।०३०अ	प्रच्छाद्य पृथिवीं तस्थुः सर्वम् आयोधनं प्रति  
०३,२५५।०३०च्	शरीराण्य् अशिरस्कानि विदेहानि शिरांसि च  
०३,२५५।०३१अ	श्वगृध्रकङ्ककाकोलभासगोमायुवायसाः  
०३,२५५।०३१च्	अतृप्यंस् तत्र वीराणां हतानां मांसशोणितैः  
०३,२५५।०३१द्@०२६_०००१	एवं तीक्ष्णशरज्वालैर् गाण्डीवाग्निप्रचोदितैः  
०३,२५५।०३१द्@०२६_०००२	सेनेन्धनं ददाहाशु सरोषः पार्थयाजकः  
०३,२५५।०३१द्@०२६_०००३	चक्राणां पतितानां च युगानां च महीपते  
०३,२५५।०३१द्@०२६_०००४	तूणीराणां पताकानां ध्वजानां च रथैः सह  
०३,२५५।०३१द्@०२६_०००५	शराणाम् अनुकर्षाणां त्रिवेणूनां तथैव च  
०३,२५५।०३१द्@०२६_०००६	अक्षाणाम् अथ योक्त्राणां प्रतोदानां च राशयः  
०३,२५५।०३१द्@०२६_०००७	शिरसां पतितानां च कुण्डलोष्णीषधारिणाम्  
०३,२५५।०३१द्@०२६_०००८	भुजानां मुकुटानां च हाराणाम् अङ्गदैः सह  
०३,२५५।०३१द्@०२६_०००९	छत्त्राणां व्यजनानां च चर्मणां चैव राशयः  
०३,२५५।०३१द्@०२६_००१०	छिन्नानां कार्मुकाणां च पट्टसानां तथैव च  
०३,२५५।०३१द्@०२६_००११	शक्तीनाम् अथ खड्गानां दण्डानाम् अथ तोमरैः  
०३,२५५।०३१द्@०२६_००१२	राशयस् तत्र दृश्यन्ते तत्र तत्र विशां पते  
०३,२५५।०३१द्@०२६_००१३	पतितैश् चैव मातङ्गैः सयोधैः पर्वतोपमैः  
०३,२५५।०३१द्@०२६_००१४	हयैर् निपतितैः सार्धं सादिभिः सायुधैस् तदा  
०३,२५५।०३१द्@०२६_००१५	विप्रविष्टै रथैश् चैव निहतैश् च पदातिभिः  
०३,२५५।०३१द्@०२६_००१६	अगम्यरूपा पृथिवी मांसशोणितकर्दमा  
०३,२५५।०३२अ	हतेषु तेषु वीरेषु सिन्धुराजो जयद्रथः  
०३,२५५।०३२च्	विमुच्य कृष्णां सन्त्रस्तः पलायनपरो ऽभवत्  
०३,२५५।०३२द्*१२१५_०१	विद्राव्यमाने सैन्ये तु मकरैर् अर्णवो यथा  
०३,२५५।०३३अ	स तस्मिन् सङ्कुले सैन्ये द्रौपदीम् अवतार्य वै  
०३,२५५।०३३च्	प्राणप्रेप्सुर् उपाधावद् वनं येन नराधमः  
०३,२५५।०३४अ	द्रौपदीं धर्मराजस् तु दृष्ट्वा धौम्यपुरस्कृताम्  
०३,२५५।०३४च्	माद्रीपुत्रेण वीरेण रथम् आरोपयत् तदा  
०३,२५५।०३५अ	ततस् तद् विद्रुतं सैन्यम् अपयाते जयद्रथे  
०३,२५५।०३५च्	आदिश्यादिश्य नाराचैर् आजघान वृकोदरः  
०३,२५५।०३६अ	सव्यसाची तु तं दृष्ट्वा पलायन्तं जयद्रथम्  
०३,२५५।०३६च्	वारयाम् आस निघ्नन्तं भीमं सैन्धवसैनिकान्  
०३,२५५।०३७	अर्जुन उवाच  
०३,२५५।०३७अ	यस्यापचारात् प्राप्तो ऽयम् अस्मान् क्लेशो दुरासदः  
०३,२५५।०३७च्	तम् अस्मिन् समरोद्देशे न पश्यामि जयद्रथम्  
०३,२५५।०३८अ	तम् एवान्विष भद्रं ते किं ते योधैर् निपातितैः  
०३,२५५।०३८च्	अनामिषम् इदं कर्म कथं वा मन्यते भवान्  
०३,२५५।०३९	वैशम्पायन उवाच  
०३,२५५।०३९अ	इत्य् उक्तो भीमसेनस् तु गुडाकेशेन धीमता  
०३,२५५।०३९च्	युधिष्ठिरम् अभिप्रेक्ष्य वाग्मी वचनम् अब्रवीत्  
०३,२५५।०४०अ	हतप्रवीरा रिपवो भूयिष्ठं विद्रुता दिशः  
०३,२५५।०४०च्	गृहीत्वा द्रौपदीं राजन् निवर्ततु भवान् इतः  
०३,२५५।०४१अ	यमाभ्यां सह राजेन्द्र धौम्येन च महात्मना  
०३,२५५।०४१च्	प्राप्याश्रमपदं राजन् द्रौपदीं परिसान्त्वय  
०३,२५५।०४२अ	न हि मे मोक्ष्यते जीवन् मूढः सैन्धवको नृपः  
०३,२५५।०४२च्	पातालतलसंस्थो ऽपि यदि शक्रो ऽस्य सारथिः  
०३,२५५।०४३	युधिष्ठिर उवाच  
०३,२५५।०४३अ	न हन्तव्यो महाबाहो दुरात्मापि स सैन्धवः  
०३,२५५।०४३च्	दुःशलाम् अभिसंस्मृत्य गान्धारीं च यशस्विनीम्  
०३,२५५।०४४	वैशम्पायन उवाच  
०३,२५५।०४४अ	तच् छ्रुत्वा द्रौपदी भीमम् उवाच व्याकुलेन्द्रिया  
०३,२५५।०४४च्	कुपिता ह्रीमती प्राज्ञा पती भीमार्जुनाव् उभौ  
०३,२५५।०४५अ	कर्तव्यं चेत् प्रियं मह्यं वध्यः स पुरुषाधमः  
०३,२५५।०४५च्	सैन्धवापसदः पापो दुर्मतिः कुलपांसनः  
०३,२५५।०४६अ	भार्याभिहर्ता निर्वैरो यश् च राज्यहरो रिपुः  
०३,२५५।०४६च्	याचमानो ऽपि सङ्ग्रामे न स जीवितुम् अर्हति  
०३,२५५।०४७अ	इत्य् उक्तौ तौ नरव्याघ्रौ ययतुर् यत्र सैन्धवः  
०३,२५५।०४७च्	राजा निववृते कृष्णाम् आदाय सपुरोहितः  
०३,२५५।०४८अ	स प्रविश्याश्रमपदं व्यपविद्धबृसीघटम्  
०३,२५५।०४८च्	मार्कण्डेयादिभिर् विप्रैर् अनुकीर्णं ददर्श ह  
०३,२५५।०४९अ	द्रौपदीम् अनुशोचद्भिर् ब्राह्मणैस् तैः समागतैः  
०३,२५५।०४९च्	समियाय महाप्राज्ञः सभार्यो भ्रातृमध्यगः  
०३,२५५।०५०अ	ते स्म तं मुदिता दृष्ट्वा पुनर् अभ्यागतं नृपम्  
०३,२५५।०५०च्	जित्वा तान् सिन्धुसौवीरान् द्रौपदीं चाहृतां पुनः  
०३,२५५।०५१अ	स तैः परिवृतो राजा तत्रैवोपविवेश ह  
०३,२५५।०५१च्	प्रविवेशाश्रमं कृष्णा यमाभ्यां सह भामिनी  
०३,२५५।०५२अ	भीमार्जुनाव् अपि श्रुत्वा क्रोशमात्रगतं रिपुम्  
०३,२५५।०५२च्	स्वयम् अश्वांस् तुदन्तौ तौ जवेनैवाभ्यधावताम्  
०३,२५५।०५३अ	इदम् अत्यद्भुतं चात्र चकार पुरुषो ऽर्जुनः  
०३,२५५।०५३च्	क्रोशमात्रगतान् अश्वान् सैन्धवस्य जघान यत्  
०३,२५५।०५४अ	स हि दिव्यास्त्रसम्पन्नः कृच्छ्रकाले ऽप्य् असम्भ्रमः  
०३,२५५।०५४च्	अकरोद् दुष्करं कर्म शरैर् अस्त्रानुमन्त्रितैः  
०३,२५५।०५५अ	ततो ऽभ्यधावतां वीराव् उभौ भीमधनञ्जयौ  
०३,२५५।०५५च्	हताश्वं सैन्धवं भीतम् एकं व्याकुलचेतसम्  
०३,२५५।०५६अ	सैन्धवस् तु हतान् दृष्ट्वा तथाश्वान् स्वान् सुदुःखितः  
०३,२५५।०५६ब्*१२१६_०१	रथात् प्रस्कन्द्य पद्भ्यां वै पलायनपरो ऽभवत्  
०३,२५५।०५६च्	दृष्ट्वा विक्रमकर्माणि कुर्वाणं च धनञ्जयम्  
०३,२५५।०५६ए	पलायनकृतोत्साहः प्राद्रवद् येन वै वनम्  
०३,२५५।०५७अ	सैन्धवं त्वभिसम्प्रेक्ष्य पराक्रान्तं पलायने  
०३,२५५।०५७च्	अनुयाय महाबाहुः फल्गुनो वाक्यम् अब्रवीत्  
०३,२५५।०५८अ	अनेन वीर्येण कथं स्त्रियं प्रार्थयसे बलात्  
०३,२५५।०५८च्	राजपुत्र निवर्तस्व न ते युक्तं पलायनम्  
०३,२५५।०५८ए	कथं चानुचरान् हित्वा शत्रुमध्ये पलायसे  
०३,२५५।०५९अ	इत्य् उच्यमानः पार्थेन सैन्धवो न न्यवर्तत  
०३,२५५।०५९अ*१२१७_०१	**** **** अर्जुनेन च धीमता  
०३,२५५।०५९अ*१२१७_०२	सैन्धवो ऽपि च पापात्मा  
०३,२५५।०५९च्	तिष्ठ तिष्ठेति तं भीमः सहसाभ्यद्रवद् बली  
०३,२५५।०५९ए	मा वधीर् इति पार्थस् तं दयावान् अभ्यभाषत  
०३,२५६।००१	वैशम्पायन उवाच  
०३,२५६।००१अ	जयद्रथस् तु सम्प्रेक्ष्य भ्रातराव् उद्यतायुधौ  
०३,२५६।००१च्	प्राद्रवत् तूर्णम् अव्यग्रो जीवितेप्सुः सुदुःखितः  
०३,२५६।००१द्*१२१८_०१	सलताभिः *संवृते किरीटं रत्नभास्वरम्  
०३,२५६।००१द्*१२१८_०२	आपे विद्रव्य धावन्तं निलीयन्तं वनान्तरम्  
०३,२५६।००१द्*१२१८_०३	भीमसेनस् तु तं कक्षे लीयमानं भयाकुलम्  
०३,२५६।००१द्*१२१८_०४	मार्गमाणो ऽवतीर्याशु रथाद् रत्नविभूषितात्  
०३,२५६।००२अ	तं भीमसेनो धावन्तम् अवतीर्य रथाद् बली  
०३,२५६।००२च्	अभिद्रुत्य निजग्राह केशपक्षे ऽत्यमर्षणः  
०३,२५६।००३अ	समुद्यम्य च तं रोषान् निष्पिपेष महीतले  
०३,२५६।००३च्	गले गृहीत्वा राजानं ताडयाम् आस चैव ह  
०३,२५६।००४अ	पुनः सञ्जीवमानस्य तस्योत्पतितुम् इच्छतः  
०३,२५६।००४च्	पदा मूर्ध्नि महाबाहुः प्राहरद् विलपिष्यतः  
०३,२५६।००५अ	तस्य जानुं ददौ भीमो जघ्ने चैनम् अरत्निना  
०३,२५६।००५च्	स मोहम् अगमद् राजा प्रहारवरपीडितः  
०३,२५६।००६अ	विरोषं भीमसेनं तु वारयाम् आस फल्गुनः  
०३,२५६।००६च्	दुःशलायाः कृते राजा यत् तद् आहेति कौरव  
०३,२५६।००७	भीमसेन उवाच  
०३,२५६।००७अ	नायं पापसमाचारो मत्तो जीवितुम् अर्हति  
०३,२५६।००७च्	द्रौपद्यास् तदनर्हायाः परिक्लेष्टा नराधमः  
०३,२५६।००८अ	किं नु शक्यं मया कर्तुं यद् राजा सततं घृणी  
०३,२५६।००८च्	त्वं च बालिशया बुद्ध्या सदैवास्मान् प्रबाधसे  
०३,२५६।००९अ	एवम् उक्त्वा सटास् तस्य पञ्च चक्रे वृकोदरः  
०३,२५६।००९च्	अर्धचन्द्रेण बाणेन किं चिद् अब्रुवतस् तदा  
०३,२५६।०१०अ	विकल्पयित्वा राजानं ततः प्राह वृकोदरः  
०३,२५६।०१०ब्*१२१९_०१	तं तथा न विचेष्टन्तम् अबुध्वाप वृकोदरः  
०३,२५६।०१०च्	जीवितुं चेच्छसे मूढ हेतुं मे गदतः शृणु  
०३,२५६।०११अ	दासो ऽस्मीति त्वया वाच्यं संसत्सु च सभासु च  
०३,२५६।०११च्	एवं ते जीवितं दद्याम् एष युद्धजितो विधिः  
०३,२५६।०१२अ	एवम् अस्त्व् इति तं राजा कृच्छ्रप्राणो जयद्रथः  
०३,२५६।०१२च्	प्रोवाच पुरुषव्याघ्रं भीमम् आहवशोभिनम्  
०३,२५६।०१३अ	तत एनं विचेष्टन्तं बद्ध्वा पार्थो वृकोदरः  
०३,२५६।०१३च्	रथम् आरोपयाम् आस विसञ्ज्ञं पांसुगुण्ठितम्  
०३,२५६।०१४अ	ततस् तं रथम् आस्थाय भीमः पार्थानुगस् तदा  
०३,२५६।०१४च्	अभ्येत्याश्रममध्यस्थम् अभ्यगच्छद् युधिष्ठिरम्  
०३,२५६।०१५अ	दर्शयाम् आस भीमस् तु तदवस्थं जयद्रथम्  
०३,२५६।०१५च्	तं राजा प्राहसद् दृष्ट्वा मुच्यताम् इति चाब्रवीत्  
०३,२५६।०१६अ	राजानं चाब्रवीद् भीमो द्रौपद्यै कथयेति वै  
०३,२५६।०१६च्	दासभावं गतो ह्य् एष पाण्डूनां पापचेतनः  
०३,२५६।०१७अ	तम् उवाच ततो ज्येष्ठो भ्राता सप्रणयं वचः  
०३,२५६।०१७च्	मुञ्चैनम् अधमाचारं प्रमाणं यदि ते वयम्  
०३,२५६।०१८अ	द्रौपदी चाब्रवीद् भीमम् अभिप्रेक्ष्य युधिष्ठिरम्  
०३,२५६।०१८च्	दासो ऽयं मुच्यतां राज्ञस् त्वया पञ्चसटः कृतः  
०३,२५६।०१८द्*१२२०_०१	एवम् उक्तः स भीमस् तु भ्रात्रा चैव च कृष्णया  
०३,२५६।०१८द्*१२२०_०२	मुमोच तं महापापं जयद्रथम् अचेतसम्  
०३,२५६।०१८द्*१२२१_०१	स मु[मो]चैवम् उक्तस् तु भीमस् तं बन्धनात् तदा  
०३,२५६।०१९अ	स मुक्तो ऽभ्येत्य राजानम् अभिवाद्य युधिष्ठिरम्  
०३,२५६।०१९च्	ववन्दे विह्वलो राजा तांश् च सर्वान् मुनींस् तदा  
०३,२५६।०२०अ	तम् उवाच घृणी राजा धर्मपुत्रो युधिष्ठिरः  
०३,२५६।०२०च्	तथा जयद्रथं दृष्ट्वा गृहीतं सव्यसाचिना  
०३,२५६।०२१अ	अदासो गच्छ मुक्तो ऽसि मैवं कार्षीः पुनः क्व चित्  
०३,२५६।०२१च्	स्त्रीकामुक धिग् अस्तु त्वां क्षुद्रः क्षुद्रसहायवान्  
०३,२५६।०२१ए	एवंविधं हि कः कुर्यात् त्वद् अन्यः पुरुषाधमः  
०३,२५६।०२१ड़्*१२२२_०१	कर्म धर्मविरुद्धं वै लोकदुष्टं च दुर्मते  
०३,२५६।०२२अ	गतसत्त्वम् इव ज्ञात्वा कर्तारम् अशुभस्य तम्  
०३,२५६।०२२च्	सम्प्रेक्ष्य भरतश्रेष्ठः कृपां चक्रे नराधिपः  
०३,२५६।०२३अ	धर्मे ते वर्धतां बुद्धिर् मा चाधर्मे मनः कृथाः  
०३,२५६।०२३च्	साश्वः सरथपादातः स्वस्ति गच्छ जयद्रथ  
०३,२५६।०२४अ	एवम् उक्तस् तु सव्रीडं तूष्णीं किं चिद् अवाङ्मुखः  
०३,२५६।०२४च्	जगाम राजा दुःखार्तो गङ्गाद्वाराय भारत  
०३,२५६।०२५अ	स देवं शरणं गत्वा विरूपाक्षम् उमापतिम्  
०३,२५६।०२५ब्*१२२३_०१	निराहारो जितक्रोधः पादाङ्गुष्ठाग्रविष्ठितः  
०३,२५६।०२५च्	तपश् चचार विपुलं तस्य प्रीतो वृषध्वजः  
०३,२५६।०२६अ	बलिं स्वयं प्रत्यगृह्णात् प्रीयमाणस् त्रिलोचनः  
०३,२५६।०२६च्	वरं चास्मै ददौ देवः स च जग्राह तच् छृणु  
०३,२५६।०२७अ	समस्तान् सरथान् पञ्च जयेयं युधि पाण्डवान्  
०३,२५६।०२७च्	इति राजाब्रवीद् देवं नेति देवस् तम् अब्रवीत्  
०३,२५६।०२८अ	अजय्यांश् चाप्य् अवध्यांश् च वारयिष्यसि तान् युधि  
०३,२५६।०२८च्	ऋते ऽर्जुनं महाबाहुं देवैर् अपि दुरासदम्  
०३,२५६।०२८च्*१२२४_०१	**** **** नरं नाम सुरेशवरम्  
०३,२५६।०२८च्*१२२४_०२	बदर्यां तप्ततपसं नारायणसहायकम्  
०३,२५६।०२८च्*१२२४_०३	अजितं सर्वलोकानां  
०३,२५६।०२८द्*१२२५_०१	मम पाशुपतास्त्रेण गुप्तं सर्वत्र सर्वदा  
०३,२५६।०२८द्@०२७_०००१	मया दत्तं पाशुपतं दिव्यम् अप्रतिमं शरम्  
०३,२५६।०२८द्@०२७_०००२	अवाप लोकपालेभ्यो वज्रादीन् स महाशरान्  
०३,२५६।०२८द्@०२७_०००३	देवदेवो ह्य् अनन्तात्मा विष्णुः सुरगुरुः प्रभुः  
०३,२५६।०२८द्@०२७_०००४	प्रधानपुरुषो ऽव्यक्तो विश्वात्मा विश्वमूर्तिमान्  
०३,२५६।०२८द्@०२७_०००५	युगान्तकाले सम्प्राप्ते कालाग्निर् दहते जगत्  
०३,२५६।०२८द्@०२७_०००६	सपर्वतार्णवद्वीपं सशैलवनकाननम्  
०३,२५६।०२८द्@०२७_०००७	निर्दहन् नागलोकांश् च पातालतलचारिणः  
०३,२५६।०२८द्@०२७_०००८	अथान्तरिक्षे सुमहन्नानावर्णाः पयोधराः  
०३,२५६।०२८द्@०२७_०००९	घोरस्वरा विनदिनस् तडिन्मालावलम्बिनः  
०३,२५६।०२८द्@०२७_००१०	समुत्तिष्ठन् दिशः सर्वा विवर्षन्तः समन्ततः  
०३,२५६।०२८द्@०२७_००११	ततो ऽग्निं नाशयाम् आसुः संवर्ताग्निनियामकाः  
०३,२५६।०२८द्@०२७_००१२	अक्षमात्रैश् च धाराभिस् तिष्ठन्त्य् आपूर्य सर्वशः  
०३,२५६।०२८द्@०२७_००१३	एकार्णवे तदा तस्मिन्न् उपशान्तचराचरे  
०३,२५६।०२८द्@०२७_००१४	नष्टचन्द्रार्कपवने ग्रहनक्षत्रवर्जिते  
०३,२५६।०२८द्@०२७_००१५	चतुर्युगसहस्रान्ते सलिलेनाप्लुता मही  
०३,२५६।०२८द्@०२७_००१६	ततो नारायणाख्यस् तु सहस्राक्षः सहस्रपात्  
०३,२५६।०२८द्@०२७_००१७	सहस्रशीर्षा पुरुषः स्वप्तुकामस् त्व् अतीन्द्रियः  
०३,२५६।०२८द्@०२७_००१८	फटासहस्रविकटं शेषं पर्यङ्कभोगिनम्  
०३,२५६।०२८द्@०२७_००१९	सहस्रम् इव तिग्मांशुसङ्घातम् अमितद्युतिम्  
०३,२५६।०२८द्@०२७_००२०	कुन्देन्दुहारगोक्षीरमृणालकुमुदप्रभम्  
०३,२५६।०२८द्@०२७_००२१	तत्रासौ भगवान् देवः स्वपञ् जलनिधौ तदा  
०३,२५६।०२८द्@०२७_००२२	नैशेन तमसा व्याप्तां स्वां रात्रिं कुरुते विभुः  
०३,२५६।०२८द्@०२७_००२३	सत्त्वोद्रेकात् प्रवृद्धस् तु शून्यं लोकम् अपश्यत  
०३,२५६।०२८द्@०२७_००२४	इमं चोदाहरन्त्य् अत्र श्लोकं नारायणं प्रति  
०३,२५६।०२८द्@०२७_००२५	आपो नारास् तत्तनव इत्य् अपां नाम शुश्रुम  
०३,२५६।०२८द्@०२७_००२६	अयनं तेन चैवास्ते तेन नारायणः स्मृतः  
०३,२५६।०२८द्@०२७_००२७	प्रध्यानसमकालं तु प्रजाहेतोः सनातनः  
०३,२५६।०२८द्@०२७_००२८	ध्यातमात्रे तु भगवन्नाभ्यां पद्मः समुत्थितः  
०३,२५६।०२८द्@०२७_००२९	ततश् चतुर्मुखो ब्रह्मा नाभिपद्माद् विनिःसृतः  
०३,२५६।०२८द्@०२७_००३०	तत्रोपविष्टः सहसा पद्मे लोकपितामहः  
०३,२५६।०२८द्@०२७_००३१	शून्यं दृष्ट्वा जगत् कृत्स्नं मानसान् आत्मनः समान्  
०३,२५६।०२८द्@०२७_००३२	ततो मरीचिप्रमुखान् महर्षीन् असृजन् नव  
०३,२५६।०२८द्@०२७_००३३	ते ऽसृजन् सर्वभूतानि त्रसानि स्थावराणि च  
०३,२५६।०२८द्@०२७_००३४	यक्षराक्षसभूतानि पिशाचोरगमानुषान्  
०३,२५६।०२८द्@०२७_००३५	सृजते ब्रह्ममूर्तिस् तु रक्षते पौरुषी तनुः  
०३,२५६।०२८द्@०२७_००३६	रौद्रीभावेन शमयेत् तिस्रो ऽवस्थाः प्रजापतेः  
०३,२५६।०२८द्@०२७_००३७	न श्रुतं ते सिन्धुपते विष्णोर् अद्भुतकर्मणः  
०३,२५६।०२८द्@०२७_००३८	कथ्यमानानि मुनिभिर् ब्राह्मणैर् वेदपारगैः  
०३,२५६।०२८द्@०२७_००३९	जलेन समनुप्राप्ते सर्वतः पृथिवीतले  
०३,२५६।०२८द्@०२७_००४०	तदा चैकार्णवे तस्मिन्न् एकाकाशे प्रभुश् चरन्  
०३,२५६।०२८द्@०२७_००४१	निशायाम् इव खद्योतः प्रावृट्काले समन्ततः  
०३,२५६।०२८द्@०२७_००४२	प्रतिष्ठानाय पृथिवीं मार्गमाणस् तदाभवत्  
०३,२५६।०२८द्@०२७_००४३	जले निमग्नां गां दृष्ट्वा चोद्धर्तुं मनसेच्छति  
०३,२५६।०२८द्@०२७_००४४	किं नु रूपम् अहं कृत्वा सलिलाद् उद्धरे महीम्  
०३,२५६।०२८द्@०२७_००४५	एवं सञ्चिन्त्य मनसा दृष्ट्वा दिव्येन चक्षुषा  
०३,२५६।०२८द्@०२७_००४६	जलक्रीडाभिरुचितं वाराहं रूपम् अस्मरत्  
०३,२५६।०२८द्@०२७_००४७	कृत्वा वाराहवपुषं वाङ्मयं वेदसम्मितम्  
०३,२५६।०२८द्@०२७_००४८	दशयोजनविस्तीर्णम् आयतं शतयोजनम्  
०३,२५६।०२८द्@०२७_००४९	महापर्वतवर्ष्माभं तीक्ष्णदंष्ट्रं प्रदीप्तिमत्  
०३,२५६।०२८द्@०२७_००५०	महामेघौघनिर्घोषं नीलजीमूतसन्निभम्  
०३,२५६।०२८द्@०२७_००५१	भूत्वा यज्ञवराहो वै अपः सम्प्राविशत् प्रभुः  
०३,२५६।०२८द्@०२७_००५२	दंष्ट्रेणैकेन चोद्धृत्य स्वे स्थाने न्यविशन् महीम्  
०३,२५६।०२८द्@०२७_००५३	पुनर् एव महाबाहुर् अपूर्वां तनुम् आश्रितः  
०३,२५६।०२८द्@०२७_००५४	नरस्य कृत्वार्धतनुं सिंहस्यार्धतनुं प्रभुः  
०३,२५६।०२८द्@०२७_००५५	दैत्येन्द्रस्य सभां गत्वा पाणिं संस्पृश्य पाणिना  
०३,२५६।०२८द्@०२७_००५६	दैत्यानाम् आदिपुरुषः सुरारिर् दितिनन्दनः  
०३,२५६।०२८द्@०२७_००५७	दृष्ट्वा चापूर्ववपुषं क्रोधात् संरक्तलोचनः  
०३,२५६।०२८द्@०२७_००५८	शूलोद्यतकरः स्रग्वी हिरण्यकशिपुस् तदा  
०३,२५६।०२८द्@०२७_००५९	मेघस्तनितनिर्घोषो नीलाभ्रचयसन्निभः  
०३,२५६।०२८द्@०२७_००६०	देवारिर् दितिजो वीरो नृसिंहं समुपाद्रवत्  
०३,२५६।०२८द्@०२७_००६१	समुपेत्य ततस् तीक्ष्णैर् मृगेन्द्रेण बलीयसा  
०३,२५६।०२८द्@०२७_००६२	नारसिंहेन वपुषा दारितः करजैर् भृशम्  
०३,२५६।०२८द्@०२७_००६३	एवं निहत्य भगवान् दैत्येन्द्रं रिपुघातिनम्  
०३,२५६।०२८द्@०२७_००६४	भूयो ऽन्यः पुण्डरीकाक्षः प्रभुर् लोकहिताय च  
०३,२५६।०२८द्@०२७_००६५	कश्यपस्यात्मजः श्रीमान् अदित्या गर्भधारितः  
०३,२५६।०२८द्@०२७_००६६	पूर्णे वर्षसहस्रे तु प्रसूता गर्भम् उत्तमम्  
०३,२५६।०२८द्@०२७_००६७	दुर्दिनाम्भोदसदृशो दीप्ताक्षो वामनाकृतिः  
०३,२५६।०२८द्@०२७_००६८	दण्डी कमण्डलुधरः श्रीवत्सोरसिभूषितः  
०३,२५६।०२८द्@०२७_००६९	जटी यज्ञोपवीती च भगवान् बालरूपधृक्  
०३,२५६।०२८द्@०२७_००७०	यज्ञवाटं गतः श्रीमान् दानवेन्द्रस्य वै तदा  
०३,२५६।०२८द्@०२७_००७१	बृहस्पतिसहायो ऽसौ प्रविष्टो बलिनो मखे  
०३,२५६।०२८द्@०२७_००७२	तं दृष्ट्वा वामनतनुं प्रहृष्टो बलिर् अब्रवीत्  
०३,२५६।०२८द्@०२७_००७३	प्रीतो ऽस्मि दर्शने विप्र ब्रूहि त्वं किं ददानि ते  
०३,२५६।०२८द्@०२७_००७४	एवम् उक्तस् तु बलिना वामनः प्रत्युवाच ह  
०३,२५६।०२८द्@०२७_००७५	स्वस्तीत्य् उक्त्वा बलिं देवः स्मयमानो ऽभ्यभाषत  
०३,२५६।०२८द्@०२७_००७६	मेदिनीं दानवपते देहि मे विक्रमत्रयम्  
०३,२५६।०२८द्@०२७_००७७	बलिर् ददौ प्रसन्नात्मा विप्रायामिततेजसे  
०३,२५६।०२८द्@०२७_००७८	ततो दिव्याद्भुततमं रूपं विक्रमतो हरेः  
०३,२५६।०२८द्@०२७_००७९	विक्रमैस् त्रिभिर् अक्षोभ्यो जहाराशु स मेदिनीम्  
०३,२५६।०२८द्@०२७_००८०	ददौ शक्राय च महीं विष्णुर् देवः सनातनः  
०३,२५६।०२८द्@०२७_००८१	एष ते वामनो नाम प्रादुर्भावः प्रकीर्तितः  
०३,२५६।०२८द्@०२७_००८२	तेन देवाः प्रादुर् आसन् वैष्णवं चोच्यते जगत्  
०३,२५६।०२८द्@०२७_००८३	असतां निग्रहार्थाय धर्मसंरक्षणाय च  
०३,२५६।०२८द्@०२७_००८४	अवतीर्णो मनुष्याणाम् अजायत यदुक्षये  
०३,२५६।०२८द्@०२७_००८५	स एवं भगवान् विष्णुः कृष्णेति परिकीर्त्यते  
०३,२५६।०२८द्@०२७_००८६	अनाद्यन्तम् अजं देवं प्रभुं लोकनमस्कृतम्  
०३,२५६।०२८द्@०२७_००८७	यं देवं विदुषो गान्ति तस्य कर्माणि सैन्धव  
०३,२५६।०२९अ	यम् आहुर् अजितं देवं शङ्खचक्रगदाधरम्  
०३,२५६।०२९ब्*१२२६_०१	श्रीवत्सधारिणं देवं पीतकौशेयवाससम्  
०३,२५६।०२९च्	प्रधानः सो ऽस्त्रविदुषां तेन कृष्णेन रक्ष्यते  
०३,२५६।०२९द्*१२२७_०१	सहायः पुण्डरीकाक्षः श्रीमान् अतुलविक्रमः  
०३,२५६।०२९द्*१२२७_०२	समानस्यन्दने पार्थम् आस्थाय परवीरहा  
०३,२५६।०२९द्*१२२७_०३	न शक्यते तेन जेतुं त्रिदशैर् अपि दुःसहः  
०३,२५६।०२९द्*१२२७_०४	कः पुनर् मानुषो भावो रणे पार्थं विजेष्यति  
०३,२५६।०२९द्*१२२७_०५	तम् एकं वर्जयित्वा तु सर्वं यौधिष्ठिरं बलम्  
०३,२५६।०२९द्*१२२७_०६	चतुरः पाण्डवान् राजन् दिनैकं जेष्यसे रिपून्  
०३,२५६।०२९द्*१२२७_०६	वैशम्पायन उवाच  
०३,२५६।०२९द्*१२२७_०७	इत्य् एवम् उक्त्वा नृपतिं सर्वपापहरो हरः  
०३,२५६।०२९द्*१२२७_०८	उमापतिः पशुपतिर् यज्ञहा त्रिपुरार्दनः  
०३,२५६।०२९द्*१२२७_०९	वामनैर् विकटैः कुब्जैर् उग्रश्रवणदर्शनैः  
०३,२५६।०२९द्*१२२७_१०	वृतः पारिषदैर् घोरैर् नानाप्रहरणोद्यतैः  
०३,२५६।०२९द्*१२२७_११	त्र्यम्बको राजशार्दूल भगनेत्रनिपातनः  
०३,२५६।०२९द्*१२२७_१२	उमासहायो भगवांस् तत्रैवान्तरधीयत  
०३,२५६।०२९द्*१२२८_०१	तस्मात् त्वं पार्थरहितान् पाण्डवान् वारयिष्यसि  
०३,२५६।०२९द्*१२२८_०२	एकदा पुरुषव्याघ्र मया दत्तं वरं तव  
०३,२५६।०३०अ	एवम् उक्तस् तु नृपतिः स्वम् एव भवनं ययौ  
०३,२५६।०३०च्	पाण्डवाश् च वने तस्मिन् न्यवसन् काम्यके तदा  
०३,२५७।००१	जनमेजय उवाच  
०३,२५७।००१अ	एवं हृतायां कृष्णायां प्राप्य क्लेशम् अनुत्तमम्  
०३,२५७।००१च्	अत ऊर्ध्वं नरव्याघ्राः किम् अकुर्वत पाण्डवाः  
०३,२५७।००२	वैशम्पायन उवाच  
०३,२५७।००२अ	एवं कृष्णां मोक्षयित्वा विनिर्जित्य जयद्रथम्  
०३,२५७।००२च्	आसां चक्रे मुनिगणैर् धर्मराजो युधिष्ठिरः  
०३,२५७।००३अ	तेषां मध्ये महर्षीणां शृण्वताम् अनुशोचताम्  
०३,२५७।००३च्	मार्कण्डेयम् इदं वाक्यम् अब्रवीत् पाण्डुनन्दनः  
०३,२५७।००३द्*१२२९_००	युधिष्ठिर उवाच  
०३,२५७।००३द्*१२२९_०१	भगवन् देवर्षीणां त्वं ख्यातो भूतभविष्यवित्  
०३,२५७।००३द्*१२२९_०२	संशयं परिपृच्छामि छिन्धि मे हृदि संस्थितम्  
०३,२५७।००३द्*१२३०_०१	द्रुपदस्य सुता ह्य् एषा वेदिमध्यात् समुत्थिता  
०३,२५७।००३द्*१२३०_०२	अयोनिजा महाभागा स्नुषा पाण्डोर् महात्मनः  
०३,२५७।००४अ	मन्ये कालश् च बलवान् दैवं च विधिनिर्मितम्  
०३,२५७।००४च्	भवितव्यं च भूतानां यस्य नास्ति व्यतिक्रमः  
०३,२५७।००५अ	कथं हि पत्नीम् अस्माकं धर्मज्ञां धर्मचारिणीम्  
०३,२५७।००५च्	संस्पृशेद् ईदृशो भावः शुचिं स्तैन्यम् इवानृतम्  
०३,२५७।००६अ	न हि पापं कृतं किं चित् कर्म वा निन्दितं क्व चित्  
०३,२५७।००६च्	द्रौपद्या ब्राह्मणेष्व् एव धर्मः सुचरितो महान्  
०३,२५७।००७अ	तां जहार बलाद् राजा मूढबुद्धिर् जयद्रथः  
०३,२५७।००७च्	तस्याः संहरणात् प्राप्तः शिरसः केशवापनम्  
०३,२५७।००७ए	पराजयं च सङ्ग्रामे ससहायः समाप्तवान्  
०३,२५७।००८अ	प्रत्याहृता तथास्माभिर् हत्वा तत् सैन्धवं बलम्  
०३,२५७।००८च्	तद् दारहरणं प्राप्तम् अस्माभिर् अवितर्कितम्  
०३,२५७।००९अ	दुःखश् चायं वने वासो मृगयायां च जीविका  
०३,२५७।००९च्	हिंसा च मृगजातीनां वनौकोभिर् वनौकसाम्  
०३,२५७।००९ए	ज्ञातिभिर् विप्रवासश् च मिथ्या व्यवसितैर् अयम्  
०३,२५७।०१०अ	अस्ति नूनं मया कश् चिद् अल्पभाग्यतरो नरः  
०३,२५७।०१०च्	भवता दृष्टपूर्वो वा श्रुतपूर्वो ऽपि वा भवेत्  
०३,२५८।००१	मार्कण्डेय उवाच  
०३,२५८।००१अ	प्राप्तम् अप्रतिमं दुःखं रामेण भरतर्षभ  
०३,२५८।००१ब्*१२३१_०१	व्यसनं पितृशोकादि भार्याया हरणं महत्  
०३,२५८।००१ब्*१२३१_०२	पितुर् निदेशाद् वसतो वने ऽस्य स्वर्गतः पिता  
०३,२५८।००१च्	रक्षसा जानकी तस्य हृता भार्या बलीयसा  
०३,२५८।००२अ	आश्रमाद् राक्षसेन्द्रेण रावणेन विहायसा  
०३,२५८।००२च्	मायाम् आस्थाय तरसा हत्वा गृध्रं जटायुषम्  
०३,२५८।००३अ	प्रत्याजहार तां रामः सुग्रीवबलम् आश्रितः  
०३,२५८।००३च्	बद्ध्वा सेतुं समुद्रस्य दग्ध्वा लङ्कां शितैः शरैः  
०३,२५८।००३द्*१२३२_०१	ततस् तं बलवान् रामो रिपुं भार्यापहारिणम्  
०३,२५८।००३द्*१२३२_०२	सह वानरसैन्येन जघान रणमूर्धनि  
०३,२५८।००४	युधिष्ठिर उवाच  
०३,२५८।००४अ	कस्मिन् रामः कुले जातः किंवीर्यः किम्पराक्रमः  
०३,२५८।००४च्	रावणः कस्य वा पुत्रः किं वैरं तस्य तेन ह  
०३,२५८।००५अ	एतन् मे भगवन् सर्वं सम्यग् आख्यातुम् अर्हसि  
०३,२५८।००५ब्*१२३३_०१	त्वया प्रत्यक्षतो दृष्टं यथा सर्वम् अशेषतः  
०३,२५८।००५च्	श्रोतुम् इच्छामि चरितं रामस्याक्लिष्टकर्मणः  
०३,२५८।००६	मार्कण्डेय उवाच  
०३,२५८।००६*१२३४_०१	शृणु राजन् पुरा वृत्तम् इतिहासं पुरातनम्  
०३,२५८।००६*१२३४_०२	सभार्येण यथा प्राप्तं दुःखं रामेण भारत  
०३,२५८।००६अ	अजो नामाभवद् राजा महान् इक्ष्वाकुवंशजः  
०३,२५८।००६च्	तस्य पुत्रो दशरथः शश्वत् स्वाध्यायवाञ् शुचिः  
०३,२५८।००७अ	अभवंस् तस्य चत्वारः पुत्रा धर्मार्थकोविदाः  
०३,२५८।००७च्	रामलक्ष्मणशत्रुघ्ना भरतश् च महाबलः  
०३,२५८।००८अ	रामस्य माता कौसल्या कैकेयी भरतस्य तु  
०३,२५८।००८च्	सुतौ लक्ष्मणशत्रुघ्नौ सुमित्रायाः परन्तपौ  
०३,२५८।००९अ	विदेहराजो जनकः सीता तस्यात्मजा विभो  
०३,२५८।००९च्	यां चकार स्वयं त्वष्टा रामस्य महिषीं प्रियाम्  
०३,२५८।०१०अ	एतद् रामस्य ते जन्म सीतायाश् च प्रकीर्तितम्  
०३,२५८।०१०च्	रावणस्यापि ते जन्म व्याख्यास्यामि जनेश्वर  
०३,२५८।०११अ	पितामहो रावणस्य साक्षाद् देवः प्रजापतिः  
०३,२५८।०११च्	स्वयम्भूः सर्वलोकानां प्रभुः स्रष्टा महातपाः  
०३,२५८।०१२अ	पुलस्त्यो नाम तस्यासीन् मानसो दयितः सुतः  
०३,२५८।०१२च्	तस्य वैश्रवणो नाम गवि पुत्रो ऽभवत् प्रभुः  
०३,२५८।०१३अ	पितरं स समुत्सृज्य पितामहम् उपस्थितः  
०३,२५८।०१३च्	तस्य कोपात् पिता राजन् ससर्जात्मानम् आत्मना  
०३,२५८।०१४अ	स जज्ञे विश्रवा नाम तस्यात्मार्धेन वै द्विजः  
०३,२५८।०१४च्	प्रतीकाराय सक्रोधस् ततो वैश्रवणस्य वै  
०३,२५८।०१५अ	पितामहस् तु प्रीतात्मा ददौ वैश्रवणस्य ह  
०३,२५८।०१५च्	अमरत्वं धनेशत्वं लोकपालत्वम् एव च  
०३,२५८।०१६अ	ईशानेन तथा सख्यं पुत्रं च नलकूबरम्  
०३,२५८।०१६च्	राजधानीनिवेशं च लङ्कां रक्षोगणान्विताम्  
०३,२५८।०१६द्*१२३५_०१	विमानं पुष्पकं नाम कामगं च ददौ प्रभुः  
०३,२५८।०१६द्*१२३५_०२	यक्षाणाम् आधिपत्यं च राजराजत्वम् एव च  
०३,२५९।००१	मार्कण्डेय उवाच  
०३,२५९।००१अ	पुलस्त्यस्य तु यः क्रोधाद् अर्धदेहो ऽभवन् मुनिः  
०३,२५९।००१च्	विश्रवा नाम सक्रोधः स वैश्रवणम् ऐक्षत  
०३,२५९।००२अ	बुबुधे तं तु सक्रोधं पितरं राक्षसेश्वरः  
०३,२५९।००२च्	कुबेरस् तत्प्रसादार्थं यतते स्म सदा नृप  
०३,२५९।००३अ	स राजराजो लङ्कायां निवसन् नरवाहनः  
०३,२५९।००३च्	राक्षसीः प्रददौ तिस्रः पितुर् वै परिचारिकाः  
०३,२५९।००४अ	तास् तदा तं महात्मानं सन्तोषयितुम् उद्यताः  
०३,२५९।००४च्	ऋषिं भरतशार्दूल नृत्तगीतविशारदाः  
०३,२५९।००५अ	पुष्पोत्कटा च राका च मालिनी च विशां पते  
०३,२५९।००५च्	अन्योन्यस्पर्धया राजञ् श्रेयस्कामाः सुमध्यमाः  
०३,२५९।००६अ	तासां स भगवांस् तुष्टो महात्मा प्रददौ वरान्  
०३,२५९।००६च्	लोकपालोपमान् पुत्रान् एकैकस्या यथेप्सितान्  
०३,२५९।००७अ	पुष्पोत्कटायां जज्ञाते द्वौ पुत्रौ राक्षसेश्वरौ  
०३,२५९।००७च्	कुम्भकर्णदशग्रीवौ बलेनाप्रतिमौ भुवि  
०३,२५९।००८अ	मालिनी जनयाम् आस पुत्रम् एकं विभीषणम्  
०३,२५९।००८च्	राकायां मिथुनं जज्ञे खरः शूर्पणखा तथा  
०३,२५९।००९अ	विभीषणस् तु रूपेण सर्वेभ्यो ऽभ्यधिको ऽभवत्  
०३,२५९।००९च्	स बभूव महाभागो धर्मगोप्ता क्रियारतिः  
०३,२५९।०१०अ	दशग्रीवस् तु सर्वेषां ज्येष्ठो राक्षसपुङ्गवः  
०३,२५९।०१०च्	महोत्साहो महावीर्यो महासत्त्वपराक्रमः  
०३,२५९।०११अ	कुम्भकर्णो बलेनासीत् सर्वेभ्यो ऽभ्यधिकस् तदा  
०३,२५९।०११च्	मायावी रणशौण्डश् च रौद्रश् च रजनीचरः  
०३,२५९।०१२अ	खरो धनुषि विक्रान्तो ब्रह्मद्विट् पिशिताशनः  
०३,२५९।०१२च्	सिद्धविघ्नकरी चापि रौद्रा शूर्पणखा तथा  
०३,२५९।०१३अ	सर्वे वेदविदः शूराः सर्वे सुचरितव्रताः  
०३,२५९।०१३च्	ऊषुः पित्रा सह रता गन्धमादनपर्वते  
०३,२५९।०१४अ	ततो वैश्रवणं तत्र ददृशुर् नरवाहनम्  
०३,२५९।०१४च्	पित्रा सार्धं समासीनम् ऋद्ध्या परमया युतम्  
०३,२५९।०१५अ	जातस्पर्धास् ततस् ते तु तपसे धृतनिश्चयाः  
०३,२५९।०१५च्	ब्रह्माणं तोषयाम् आसुर् घोरेण तपसा तदा  
०३,२५९।०१६अ	अतिष्ठद् एकपादेन सहस्रं परिवत्सरान्  
०३,२५९।०१६च्	वायुभक्षो दशग्रीवः पञ्चाग्निः सुसमाहितः  
०३,२५९।०१७अ	अधःशायी कुम्भकर्णो यताहारो यतव्रतः  
०३,२५९।०१७च्	विभीषणः शीर्णपर्णम् एकम् अभ्यवहारयत्  
०३,२५९।०१८अ	उपवासरतिर् धीमान् सदा जप्यपरायणः  
०३,२५९।०१८च्	तम् एव कालम् आतिष्ठत् तीव्रं तप उदारधीः  
०३,२५९।०१९अ	खरः शूर्पणखा चैव तेषां वै तप्यतां तपः  
०३,२५९।०१९च्	परिचर्यां च रक्षां च चक्रतुर् हृष्टमानसौ  
०३,२५९।०१९द्*१२३६_०१	विभीषणदशग्रीवौ तेपाते उत्तमं तपः  
०३,२५९।०१९द्*१२३६_०२	दश वर्षसहस्राणि वायुभक्षौ परन्तपौ  
०३,२५९।०१९द्*१२३६_०३	सरके दश वर्षाणि अष्ट वर्षाणि सागरे  
०३,२५९।०१९द्*१२३६_०४	ऊषुर् वर्षसहस्राणि गोकर्णे ऽस्मिंस् तपोवने  
०३,२५९।०१९द्*१२३६_०५	चेरतुस् तृणपर्णाणि मृगैः सार्धम् अरिन्दमौ  
०३,२५९।०१९द्*१२३६_०६	बादर्यास् त्व् आश्रमे राजन् तेपाते परमं तपः  
०३,२५९।०१९द्*१२३६_०७	आराधयन्तौ शौचेन ब्रह्माणं सुतपस्विनौ  
०३,२५९।०२०अ	पूर्णे वर्षसहस्रे तु शिरश् छित्त्वा दशाननः  
०३,२५९।०२०च्	जुहोत्य् अग्नौ दुराधर्षस् तेनातुष्यज् जगत्प्रभुः  
०३,२५९।०२१अ	ततो ब्रह्मा स्वयं गत्वा तपसस् तान् न्यवारयत्  
०३,२५९।०२१च्	प्रलोभ्य वरदानेन सर्वान् एव पृथक् पृथक्  
०३,२५९।०२२	ब्रह्मोवाच  
०३,२५९।०२२अ	प्रीतो ऽस्मि वो निवर्तध्वं वरान् वृणुत पुत्रकाः  
०३,२५९।०२२च्	यद् यद् इष्टम् ऋते त्व् एकम् अमरत्वं तथास्तु तत्  
०३,२५९।०२३अ	यद् यद् अग्नौ हुतं सर्वं शिरस् ते महद् ईप्सया  
०३,२५९।०२३च्	तथैव तानि ते देहे भविष्यन्ति यथेप्सितम्  
०३,२५९।०२४अ	वैरूप्यं च न ते देहे कामरूपधरस् तथा  
०३,२५९।०२४च्	भविष्यसि रणे ऽरीणां विजेतासि न संशयः  
०३,२५९।०२५	रावण उवाच  
०३,२५९।०२५अ	गन्धर्वदेवासुरतो यक्षराक्षसतस् तथा  
०३,२५९।०२५च्	सर्पकिन्नरभूतेभ्यो न मे भूयात् पराभवः  
०३,२५९।०२६	ब्रह्मोवाच  
०३,२५९।०२६अ	य एते कीर्तिताः सर्वे न तेभ्यो ऽस्ति भयं तव  
०३,२५९।०२६च्	ऋते मनुष्याद् भद्रं ते तथा तद् विहितं मया  
०३,२५९।०२७	मार्कण्डेय उवाच  
०३,२५९।०२७अ	एवम् उक्तो दशग्रीवस् तुष्टः समभवत् तदा  
०३,२५९।०२७च्	अवमेने हि दुर्बुद्धिर् मनुष्यान् पुरुषादकः  
०३,२५९।०२८अ	कुम्भकर्णम् अथोवाच तथैव प्रपितामहः  
०३,२५९।०२८ब्*१२३७_०१	कुम्भकर्ण महाबाहो वरं वरय सुव्रत  
०३,२५९।०२८ब्*१२३८_०१	वरं वृणीष्व भद्रं ते प्रीतो ऽस्मीति पुनः पुनः  
०३,२५९।०२८च्	स वव्रे महतीं निद्रां तमसा ग्रस्तचेतनः  
०३,२५९।०२९अ	तथा भविष्यतीत्य् उक्त्वा विभीषणम् उवाच ह  
०३,२५९।०२९च्	वरं वृणीष्व पुत्र त्वं प्रीतो ऽस्मीति पुनः पुनः  
०३,२५९।०३०	विभीषण उवाच  
०३,२५९।०३०अ	परमापद्गतस्यापि नाधर्मे मे मतिर् भवेत्  
०३,२५९।०३०च्	अशिक्षितं च भगवन् ब्रह्मास्त्रं प्रतिभातु मे  
०३,२५९।०३१	ब्रह्मोवाच  
०३,२५९।०३१अ	यस्माद् राक्षसयोनौ ते जातस्यामित्रकर्शन  
०३,२५९।०३१च्	नाधर्मे रमते बुद्धिर् अमरत्वं ददामि ते  
०३,२५९।०३२	मार्कण्डेय उवाच  
०३,२५९।०३२अ	राक्षसस् तु वरं लब्ध्वा दशग्रीवो विशां पते  
०३,२५९।०३२च्	लङ्कायाश् च्यावयाम् आस युधि जित्वा धनेश्वरम्  
०३,२५९।०३३अ	हित्वा स भगवांल् लङ्काम् आविशद् गन्धमादनम्  
०३,२५९।०३३च्	गन्धर्वयक्षानुगतो रक्षःकिम्पुरुषैः सह  
०३,२५९।०३४अ	विमानं पुष्पकं तस्य जहाराक्रम्य रावणः  
०३,२५९।०३४च्	शशाप तं वैश्रवणो न त्वाम् एतद् वहिष्यति  
०३,२५९।०३५अ	यस् तु त्वां समरे हन्ता तम् एवैतद् वहिष्यति  
०३,२५९।०३५च्	अवमन्य गुरुं मां च क्षिप्रं त्वं न भविष्यसि  
०३,२५९।०३६अ	विभीषणस् तु धर्मात्मा सतां धर्मम् अनुस्मरन्  
०३,२५९।०३६च्	अन्वगच्छन् महाराज श्रिया परमया युतः  
०३,२५९।०३७अ	तस्मै स भगवांस् तुष्टो भ्राता भ्रात्रे धनेश्वरः  
०३,२५९।०३७च्	सेनापत्यं ददौ धीमान् यक्षराक्षससेनयोः  
०३,२५९।०३८अ	राक्षसाः पुरुषादाश् च पिशाचाश् च महाबलाः  
०३,२५९।०३८च्	सर्वे समेत्य राजानम् अभ्यषिञ्चद् दशाननम्  
०३,२५९।०३९अ	दशग्रीवस् तु दैत्यानां देवानां च बलोत्कटः  
०३,२५९।०३९च्	आक्रम्य रत्नान्य् अहरत् कामरूपी विहङ्गमः  
०३,२५९।०४०अ	रावयाम् आस लोकान् यत् तस्माद् रावण उच्यते  
०३,२५९।०४०च्	दशग्रीवः कामबलो देवानां भयम् आदधत्  
०३,२६०।००१	मार्कण्डेय उवाच  
०३,२६०।००१अ	ततो ब्रह्मर्षयः सिद्धा देवराजर्षयस् तथा  
०३,२६०।००१च्	हव्यवाहं पुरस्कृत्य ब्रह्माणं शरणं गताः  
०३,२६०।००१द्*१२३९_०१	ततो देवाः समागम्य सर्वे शक्रपुरोगमाः  
०३,२६०।००१द्*१२३९_०२	अग्नौ वाक्यं समाधाय ब्रह्मणे ते ऽभ्यवादयन्  
०३,२६०।००१द्*१२३९_०३	ततः कृशानुर् भगवान् भगवन्तं पितामहम्  
०३,२६०।००१द्*१२३९_०४	प्रणम्योवाच लोकेशं कृताञ्जलिर् इदं वचः  
०३,२६०।००२	अग्निर् उवाच  
०३,२६०।००२अ	यः स विश्रवसः पुत्रो दशग्रीवो महाबलः  
०३,२६०।००२च्	अवध्यो वरदानेन कृतो भगवता पुरा  
०३,२६०।००३अ	स बाधते प्रजाः सर्वा विप्रकारैर् महाबलः  
०३,२६०।००३च्	ततो नस् त्रातु भगवन् नान्यस् त्राता हि विद्यते  
०३,२६०।००४	ब्रह्मोवाच  
०३,२६०।००४अ	न स देवासुरैः शक्यो युद्धे जेतुं विभावसो  
०३,२६०।००४च्	विहितं तत्र यत् कार्यम् अभितस् तस्य निग्रहे  
०३,२६०।००५अ	तदर्थम् अवतीर्णो ऽसौ मन्नियोगाच् चतुर्भुजः  
०३,२६०।००५च्	विष्णुः प्रहरतां श्रेष्ठः स कर्मैतत् करिष्यति  
०३,२६०।००६	मार्कण्डेय उवाच  
०३,२६०।००६अ	पितामहस् ततस् तेषां सन्निधौ वाक्यम् अब्रवीत्  
०३,२६०।००६च्	सर्वैर् देवगणैः सार्धं सम्भवध्वं महीतले  
०३,२६०।००७अ	विष्णोः सहायान् ऋक्षीषु वानरीषु च सर्वशः  
०३,२६०।००७च्	जनयध्वं सुतान् वीरान् कामरूपबलान्वितान्  
०३,२६०।००७द्*१२४०_०१	ते तथोक्ता भगवता तत् प्रतिश्रुत्य शासनम्  
०३,२६०।००७द्*१२४०_०२	ससृजुर् देवगन्धर्वाः पुत्रान् वानररूपिणः  
०३,२६०।००८अ	ततो भागानुभागेन देवगन्धर्वदानवाः  
०३,२६०।००८च्	अवतर्तुं महीं सर्वे रञ्जयाम् आसुर् अञ्जसा  
०३,२६०।००८द्*१२४१_०१	ऋषयश् च महात्मानः सिद्धाश् च सह किन्नरैः  
०३,२६०।००८द्*१२४१_०२	चारणाश् चासृजन् घोरान् वानरान् वनचारिणः  
०३,२६०।००८द्*१२४१_०३	ते सृष्टा बहुसाहस्रा दशग्रीववधे रताः  
०३,२६०।००८द्*१२४१_०४	अप्रमेयबलाः शूरा वानराः कामरूपिणः  
०३,२६०।००८द्*१२४१_०५	यस्य देवस्य यद् रूपं वेषस् तेजश् च यद्विधम्  
०३,२६०।००८द्*१२४१_०६	अजायन्त समास् तेन तस्य तस्य सुतास् तदा  
०३,२६०।००९अ	तेषां समक्षं गन्धर्वीं दुन्दुभीं नाम नामतः  
०३,२६०।००९च्	शशास वरदो देवो देवकार्यार्थसिद्धये  
०३,२६०।०१०अ	पितामहवचः श्रुत्वा गन्धर्वी दुन्दुभी ततः  
०३,२६०।०१०च्	मन्थरा मानुषे लोके कुब्जा समभवत् तदा  
०३,२६०।०११अ	शक्रप्रभृतयश् चैव सर्वे ते सुरसत्तमाः  
०३,२६०।०११च्	वानरर्क्षवरस्त्रीषु जनयाम् आसुर् आत्मजान्  
०३,२६०।०११ए	ते ऽन्ववर्तन् पितॄन् सर्वे यशसा च बलेन च  
०३,२६०।०१२अ	भेत्तारो गिरिशृङ्गाणां शालतालशिलायुधाः  
०३,२६०।०१२च्	वज्रसंहननाः सर्वे सर्वे चौघबलास् तथा  
०३,२६०।०१३अ	कामवीर्यधराश् चैव सर्वे युद्धविशारदाः  
०३,२६०।०१३च्	नागायुतसमप्राणा वायुवेगसमा जवे  
०३,२६०।०१३ए	यत्रेच्छकनिवासाश् च के चिद् अत्र वनौकसः  
०३,२६०।०१४अ	एवं विधाय तत् सर्वं भगवांल् लोकभावनः  
०३,२६०।०१४च्	मन्थरां बोधयाम् आस यद् यत् कार्यं यथा यथा  
०३,२६०।०१५अ	सा तद्वचनम् आज्ञाय तथा चक्रे मनोजवा  
०३,२६०।०१५च्	इतश् चेतश् च गच्छन्ती वैरसन्धुक्षणे रता  
०३,२६१।००१	युधिष्ठिर उवाच  
०३,२६१।००१अ	उक्तं भगवता जन्म रामादीनां पृथक् पृथक्  
०३,२६१।००१ब्*१२४२_०१	जन्मादि चरितं सर्वं विवाहादि मया श्रुतम्  
०३,२६१।००१च्	प्रस्थानकारणं ब्रह्मञ् श्रोतुम् इच्छामि कथ्यताम्  
०३,२६१।००२अ	कथं दाशरथी वीरौ भ्रातरौ रामलक्ष्मणौ  
०३,२६१।००२च्	प्रस्थापितौ वनं ब्रह्म मैथिली च यशस्विनी  
०३,२६१।००३	मार्कण्डेय उवाच  
०३,२६१।००३*१२४३_०१	वृष्टिर् जयन्तो विजयः सिद्धार्थो राष्ट्रवर्धनः  
०३,२६१।००३*१२४३_०२	अशोको धर्मपालश् च सुमन्त्रश् चाष्टमो ऽभवत्  
०३,२६१।००३*१२४३_०३	एतेष्टौ दशरथामात्याः  
०३,२६१।००३अ	जातपुत्रो दशरथः प्रीतिमान् अभवन् नृपः  
०३,२६१।००३च्	क्रियारतिर् धर्मपरः सततं वृद्धसेविता  
०३,२६१।००४अ	क्रमेण चास्य ते पुत्रा व्यवर्धन्त महौजसः  
०३,२६१।००४च्	वेदेषु सरहस्येषु धनुर्वेदे च पारगाः  
०३,२६१।००५अ	चरितब्रह्मचर्यास् ते कृतदाराश् च पार्थिव  
०३,२६१।००५च्	यदा तदा दशरथः प्रीतिमान् अभवत् सुखी  
०३,२६१।००६अ	ज्येष्ठो रामो ऽभवत् तेषां रमयाम् आस हि प्रजाः  
०३,२६१।००६च्	मनोहरतया धीमान् पितुर् हृदयतोषणः  
०३,२६१।००७अ	ततः स राजा मतिमान् मत्वात्मानं वयो ऽधिकम्  
०३,२६१।००७च्	मन्त्रयाम् आस सचिवैर् धर्मज्ञैश् च पुरोहितैः  
०३,२६१।००८अ	अभिषेकाय रामस्य यौवराज्येन भारत  
०३,२६१।००८च्	प्राप्तकालं च ते सर्वे मेनिरे मन्त्रिसत्तमाः  
०३,२६१।००९अ	लोहिताक्षं महाबाहुं मत्तमातङ्गगामिनम्  
०३,२६१।००९च्	दीर्घबाहुं महोरस्कं नीलकुञ्चितमूर्धजम्  
०३,२६१।०१०अ	दीप्यमानं श्रिया वीरं शक्राद् अनवमं बले  
०३,२६१।०१०च्	पारगं सर्वधर्माणां बृहस्पतिसमं मतौ  
०३,२६१।०११अ	सर्वानुरक्तप्रकृतिं सर्वविद्याविशारदम्  
०३,२६१।०११च्	जितेन्द्रियम् अमित्राणाम् अपि दृष्टिमनोहरम्  
०३,२६१।०१२अ	नियन्तारम् असाधूनां गोप्तारं धर्मचारिणाम्  
०३,२६१।०१२च्	धृतिमन्तम् अनाधृष्यं जेतारम् अपराजितम्  
०३,२६१।०१३अ	पुत्रं राजा दशरथः कौसल्यानन्दवर्धनम्  
०३,२६१।०१३च्	सन्दृश्य परमां प्रीतिम् अगच्छत् कुरुनन्दन  
०३,२६१।०१४अ	चिन्तयंश् च महातेजा गुणान् रामस्य वीर्यवान्  
०३,२६१।०१४च्	अभ्यभाषत भद्रं ते प्रीयमाणः पुरोहितम्  
०३,२६१।०१५अ	अद्य पुष्यो निशि ब्रह्मन् पुण्यं योगम् उपैष्यति  
०३,२६१।०१५च्	सम्भाराः सम्भ्रियन्तां मे रामश् चोपनिमन्त्र्यताम्  
०३,२६१।०१५द्*१२४४_०१	श्व एष पुष्यो भविता यत्र रामः सुतो मया  
०३,२६१।०१५द्*१२४४_०२	यौवराज्ये ऽभिषेक्तव्यः पौरैश् च सह मन्त्रिभिः  
०३,२६१।०१६अ	इति तद् राजवचनं प्रतिश्रुत्याथ मन्थरा  
०३,२६१।०१६च्	कैकेयीम् अभिगम्येदं काले वचनम् अब्रवीत्  
०३,२६१।०१७अ	अद्य कैकेयि दौर्भाग्यं राज्ञा ते ख्यापितं महत्  
०३,२६१।०१७च्	आशीविषस् त्वां सङ्क्रुद्धश् चण्डो दशति दुर्भगे  
०३,२६१।०१८अ	सुभगा खलु कौसल्या यस्याः पुत्रो ऽभिषेक्ष्यते  
०३,२६१।०१८च्	कुतो हि तव सौभाग्यं यस्याः पुत्रो न राज्यभाक्  
०३,२६१।०१९अ	सा तद् वचनम् आज्ञाय सर्वाभरणभूषिता  
०३,२६१।०१९च्	वेदीविलग्नमध्येव बिभ्रती रूपम् उत्तमम्  
०३,२६१।०२०अ	विविक्ते पतिम् आसाद्य हसन्तीव शुचिस्मिता  
०३,२६१।०२०च्	प्रणयं व्यञ्जयन्तीव मधुरं वाक्यम् अब्रवीत्  
०३,२६१।०२१अ	सत्यप्रतिज्ञ यन् मे त्वं कामम् एकं निसृष्टवान्  
०३,२६१।०२१च्	उपाकुरुष्व तद् राजंस् तस्मान् मुच्यस्व सङ्कटात्  
०३,२६१।०२२	राजोवाच  
०३,२६१।०२२अ	वरं ददानि ते हन्त तद् गृहाण यद् इच्छसि  
०३,२६१।०२२च्	अवध्यो वध्यतां को ऽद्य वध्यः को ऽद्य विमुच्यताम्  
०३,२६१।०२३अ	धनं ददानि कस्याद्य ह्रियतां कस्य वा पुनः  
०३,२६१।०२३च्	ब्राह्मणस्वाद् इहान्यत्र यत् किं चिद् वित्तम् अस्ति मे  
०३,२६१।०२३द्*१२४५_०१	पृथिव्यां राजराजो ऽस्मि चातुर्वर्ण्यस्य रक्षिता  
०३,२६१।०२३द्*१२४५_०२	यस् ते ऽभिलषितः कामो ब्रूहि कल्याणि माचिरम्  
०३,२६१।०२४	मार्कण्डेय उवाच  
०३,२६१।०२४अ	सा तद् वचनम् आज्ञाय परिगृह्य नराधिपम्  
०३,२६१।०२४च्	आत्मनो बलम् आज्ञाय तत एनम् उवाच ह  
०३,२६१।०२५अ	आभिषेचनिकं यत् ते रामार्थम् उपकल्पितम्  
०३,२६१।०२५च्	भरतस् तद् अवाप्नोतु वनं गच्छतु राघवः  
०३,२६१।०२५द्*१२४६_०१	नव पञ्च च वर्षाणि दण्डकारण्यम् आश्रितः  
०३,२६१।०२५द्*१२४६_०२	चीराजिनजटाधारी रामो वसतु तापसः  
०३,२६१।०२६अ	स तद् राजा वचः श्रुत्वा विप्रियं दारुणोदयम्  
०३,२६१।०२६च्	दुःखार्तो भरतश्रेष्ठ न किं चिद् व्याजहार ह  
०३,२६१।०२७अ	ततस् तथोक्तं पितरं रामो विज्ञाय वीर्यवान्  
०३,२६१।०२७च्	वनं प्रतस्थे धर्मात्मा राजा सत्यो भवत्व् इति  
०३,२६१।०२८अ	तम् अन्वगच्छल् लक्ष्मीवान् धनुष्मांल् लक्ष्मणस् तदा  
०३,२६१।०२८च्	सीता च भार्या भद्रं ते वैदेही जनकात्मजा  
०३,२६१।०२९अ	ततो वनं गते रामे राजा दशरथस् तदा  
०३,२६१।०२९च्	समयुज्यत देहस्य कालपर्यायधर्मणा  
०३,२६१।०३०अ	रामं तु गतम् आज्ञाय राजानं च तथागतम्  
०३,२६१।०३०च्	आनाय्य भरतं देवी कैकेयी वाक्यम् अब्रवीत्  
०३,२६१।०३१अ	गतो दशरथः स्वर्गं वनस्थौ रामलक्ष्मणौ  
०३,२६१।०३१च्	गृहाण राज्यं विपुलं क्षेमं निहतकण्टकम्  
०३,२६१।०३२अ	ताम् उवाच स धर्मात्मा नृशंसं बत ते कृतम्  
०३,२६१।०३२च्	पतिं हत्वा कुलं चेदम् उत्साद्य धनलुब्धया  
०३,२६१।०३३अ	अयशः पातयित्वा मे मूर्ध्नि त्वं कुलपांसने  
०३,२६१।०३३च्	सकामा भव मे मातर् इत्य् उक्त्वा प्ररुरोद ह  
०३,२६१।०३४अ	स चारित्रं विशोध्याथ सर्वप्रकृतिसन्निधौ  
०३,२६१।०३४ब्*१२४७_०१	संस्कृत्य पितरं वृत्तं भरतो धर्मवत्सलः  
०३,२६१।०३४च्	अन्वयाद् भ्रातरं रामं विनिवर्तनलालसः  
०३,२६१।०३५अ	कौसल्यां च सुमित्रां च कैकेयीं च सुदुःखितः  
०३,२६१।०३५च्	अग्रे प्रस्थाप्य यानैः स शत्रुघ्नसहितो ययौ  
०३,२६१।०३६अ	वसिष्ठवामदेवाभ्यां विप्रैश् चान्यैः सहस्रशः  
०३,२६१।०३६च्	पौरजानपदैः सार्धं रामानयनकाङ्क्षया  
०३,२६१।०३७अ	ददर्श चित्रकूटस्थं स रामं सहलक्ष्मणम्  
०३,२६१।०३७ब्*१२४९_०१	स रामो भरतं दृष्ट्वा श्रुत्वा स्वर्गगतिं पितुः  
०३,२६१।०३७ब्*१२४९_०२	कृत्वा तस्योदकं सम्यग् उवाच भ्रातरं प्रियम्  
०३,२६१।०३७ब्*१२४९_०३	गच्छ तात प्रजा रक्ष सत्यं रक्षाम्य् अहं पितुः  
०३,२६१।०३७च्	तापसानाम् अलङ्कारं धारयन्तं धनुर्धरम्  
०३,२६१।०३७द्*१२४८_०१	उवाच प्राञ्जलिर् भूत्वा प्रणिपत्य रघूत्तमम्  
०३,२६१।०३७द्*१२४८_०२	शशंस मरणं राज्ञः सो ऽनाथांश् चैव कोशलान्  
०३,२६१।०३७द्*१२४८_०३	नाथ त्वं प्रतिपद्यस्व स्वराज्यम् इति चोक्तवान्  
०३,२६१।०३७द्*१२४८_०४	तस्य तद् वचनं श्रुत्वा रामः परमदुःखितः  
०३,२६१।०३७द्*१२४८_०५	चकार देवकल्पस्य पितुः स्नात्वोदकक्रियाम्  
०३,२६१।०३७द्*१२४८_०६	अब्रवीच् च तदा रामो भरतं भ्रातृवत्सलम्  
०३,२६१।०३७द्*१२४८_०७	पादुके मे भविष्येते राज्यगोप्ते परन्तप  
०३,२६१।०३७द्*१२४८_०८	एवम् अस्त्व् इति तं प्राह भरतः प्रणतस् तदा  
०३,२६१।०३८अ	विसर्जितः स रामेण पितुर् वचनकारिणा  
०३,२६१।०३८च्	नन्दिग्रामे ऽकरोद् राज्यं पुरस्कृत्यास्य पादुके  
०३,२६१।०३९अ	रामस् तु पुनर् आशङ्क्य पौरजानपदागमम्  
०३,२६१।०३९च्	प्रविवेश महारण्यं शरभङ्गाश्रमं प्रति  
०३,२६१।०४०अ	सत्कृत्य शरभङ्गं स दण्डकारण्यम् आश्रितः  
०३,२६१।०४०च्	नदीं गोदावरीं रम्याम् आश्रित्य न्यवसत् तदा  
०३,२६१।०४१अ	वसतस् तस्य रामस्य ततः शूर्पणखाकृतम्  
०३,२६१।०४१च्	खरेणासीन् महद् वैरं जनस्थाननिवासिना  
०३,२६१।०४२अ	रक्षार्थं तापसानां च राघवो धर्मवत्सलः  
०३,२६१।०४२च्	चतुर्दश सहस्राणि जघान भुवि रक्षसाम्  
०३,२६१।०४३अ	दूषणं च खरं चैव निहत्य सुमहाबलौ  
०३,२६१।०४३च्	चक्रे क्षेमं पुनर् धीमान् धर्मारण्यं स राघवः  
०३,२६१।०४३द्*१२५०_०१	तेन शूर्पणखा दृष्ट्वा सहस्राणि चतुर्दश  
०३,२६१।०४३द्*१२५०_०२	हतानि युधि रामेण शरैस् तीक्ष्णैः पदातिना  
०३,२६१।०४४अ	हतेषु तेषु रक्षःसु ततः शूर्पणखा पुनः  
०३,२६१।०४४च्	ययौ निकृत्तनासोष्ठी लङ्कां भ्रातुर् निवेशनम्  
०३,२६१।०४५अ	ततो रावणम् अभ्येत्य राक्षसी दुःखमूर्छिता  
०३,२६१।०४५च्	पपात पादयोर् भ्रातुः संशुष्करुधिरानना  
०३,२६१।०४६अ	तां तथा विकृतां दृष्ट्वा रावणः क्रोधमूर्छितः  
०३,२६१।०४६च्	उत्पपातासनात् क्रुद्धो दन्तैर् दन्तान् उपस्पृशन्  
०३,२६१।०४७अ	स्वान् अमात्यान् विसृज्याथ विविक्ते ताम् उवाच सः  
०३,२६१।०४७च्	केनास्य् एवं कृता भद्रे माम् अचिन्त्यावमन्य च  
०३,२६१।०४८अ	कः शूलं तीक्ष्णम् आसाद्य सर्वगात्रैर् निषेवते  
०३,२६१।०४८च्	कः शिरस्य् अग्निम् आदाय विश्वस्तः स्वपते सुखम्  
०३,२६१।०४९अ	आशीविषं घोरतरं पादेन स्पृशतीह कः  
०३,२६१।०४९च्	सिंहं केसरिणं कश् च दंष्ट्रासु स्पृश्य तिष्ठति  
०३,२६१।०५०अ	इत्य् एवं ब्रुवतस् तस्य स्रोतोभ्यस् तेजसो ऽर्चिषः  
०३,२६१।०५०च्	निश्चेरुर् दह्यतो रात्रौ वृक्षस्येव स्वरन्ध्रतः  
०३,२६१।०५१अ	तस्य तत् सर्वम् आचख्यौ भगिनी रामविक्रमम्  
०३,२६१।०५१च्	खरदूषणसंयुक्तं राक्षसानां पराभवम्  
०३,२६१।०५१द्*१२५१_०१	ततो ज्ञातिवधं श्रुत्वा रावणः कालनोदितः  
०३,२६१।०५१द्*१२५१_०२	रामस्य वधम् आकाङ्क्षन् मारीचं मनसागमत्  
०३,२६१।०५२अ	स निश्चित्य ततः कृत्यं स्वसारम् उपसान्त्व्य च  
०३,२६१।०५२च्	ऊर्ध्वम् आचक्रमे राजा विधाय नगरे विधिम्  
०३,२६१।०५३अ	त्रिकूटं समतिक्रम्य कालपर्वतम् एव च  
०३,२६१।०५३च्	ददर्श मकरावासं गम्भीरोदं महोदधिम्  
०३,२६१।०५४अ	तम् अतीत्याथ गोकर्णम् अभ्यगच्छद् दशाननः  
०३,२६१।०५४च्	दयितं स्थानम् अव्यग्रं शूलपाणेर् महात्मनः  
०३,२६१।०५५अ	तत्राभ्यगच्छन् मारीचं पूर्वामात्यं दशाननः  
०३,२६१।०५५च्	पुरा रामभयाद् एव तापस्यं समुपाश्रितम्  
०३,२६२।००१	मार्कण्डेय उवाच  
०३,२६२।००१अ	मारीचस् त्व् अथ सम्भ्रान्तो दृष्ट्वा रावणम् आगतम्  
०३,२६२।००१च्	पूजयाम् आस सत्कारैः फलमूलादिभिस् तथा  
०३,२६२।००२अ	विश्रान्तं चैनम् आसीनम् अन्वासीनः स राक्षसः  
०३,२६२।००२च्	उवाच प्रश्रितं वाक्यं वाक्यज्ञो वाक्यकोविदम्  
०३,२६२।००३अ	न ते प्रकृतिमान् वर्णः कच्चित् क्षेमं पुरे तव  
०३,२६२।००३च्	कच्चित् प्रकृतयः सर्वा भजन्ते त्वां यथा पुरा  
०३,२६२।००४अ	किम् इहागमने चापि कार्यं ते राक्षसेश्वर  
०३,२६२।००४च्	कृतम् इत्य् एव तद् विद्धि यद्य् अपि स्यात् सुदुष्करम्  
०३,२६२।००५अ	शशंस रावणस् तस्मै तत् सर्वं रामचेष्टितम्  
०३,२६२।००५ब्*१२५२_०१	समासेनैव कार्याणि क्रोधमर्षसमन्वितः  
०३,२६२।००५च्	मारीचस् त्व् अब्रवीच् छ्रुत्वा समासेनैव रावणम्  
०३,२६२।००६अ	अलं ते रामम् आसाद्य वीर्यज्ञो ह्य् अस्मि तस्य वै  
०३,२६२।००६च्	बाणवेगं हि कस् तस्य शक्तः सोढुं महात्मनः  
०३,२६२।००७अ	प्रव्रज्यायां हि मे हेतुः स एव पुरुषर्षभः  
०३,२६२।००७च्	विनाशमुखम् एतत् ते केनाख्यातं दुरात्मना  
०३,२६२।००८अ	तम् उवाचाथ सक्रोधो रावणः परिभर्त्सयन्  
०३,२६२।००८च्	अकुर्वतो ऽस्मद्वचनं स्यान् मृत्युर् अपि ते ध्रुवम्  
०३,२६२।००९अ	मारीचश् चिन्तयाम् आस विशिष्टान् मरणं वरम्  
०३,२६२।००९च्	अवश्यं मरणे प्राप्ते करिष्याम्य् अस्य यन् मतम्  
०३,२६२।०१०अ	ततस् तं प्रत्युवाचाथ मारीचो राक्षसेश्वरम्  
०३,२६२।०१०च्	किं ते साह्यं मया कार्यं करिष्याम्य् अवशो ऽपि तत्  
०३,२६२।०११अ	तम् अब्रवीद् दशग्रीवो गच्छ सीतां प्रलोभय  
०३,२६२।०११च्	रत्नशृङ्गो मृगो भूत्वा रत्नचित्रतनूरुहः  
०३,२६२।०१२अ	ध्रुवं सीता समालक्ष्य त्वां रामं चोदयिष्यति  
०३,२६२।०१२च्	अपक्रान्ते च काकुत्स्थे सीता वश्या भविष्यति  
०३,२६२।०१३अ	ताम् आदायापनेष्यामि ततः स न भविष्यति  
०३,२६२।०१३च्	भार्यावियोगाद् दुर्बुद्धिर् एतत् साह्यं कुरुष्व मे  
०३,२६२।०१४अ	इत्य् एवम् उक्तो मारीचः कृत्वोदकम् अथात्मनः  
०३,२६२।०१४च्	रावणं पुरतो यान्तम् अन्वगच्छत् सुदुःखितः  
०३,२६२।०१५अ	ततस् तस्याश्रमं गत्वा रामस्याक्लिष्टकर्मणः  
०३,२६२।०१५च्	चक्रतुस् तत् तथा सर्वम् उभौ यत् पूर्वमन्त्रितम्  
०३,२६२।०१६अ	रावणस् तु यतिर् भूत्वा मुण्डः कुण्डी त्रिदण्डधृक्  
०३,२६२।०१६च्	मृगश् च भूत्वा मारीचस् तं देशम् उपजग्मतुः  
०३,२६२।०१७अ	दर्शयाम् आस वैदेहीं मारीचो मृगरूपधृक्  
०३,२६२।०१७च्	चोदयाम् आस तस्यार्थे सा रामं विधिचोदिता  
०३,२६२।०१८अ	रामस् तस्याः प्रियं कुर्वन् धनुर् आदाय सत्वरः  
०३,२६२।०१८च्	रक्षार्थे लक्ष्मणं न्यस्य प्रययौ मृगलिप्सया  
०३,२६२।०१९अ	स धन्वी बद्धतूणीरः खड्गगोधाङ्गुलित्रवान्  
०३,२६२।०१९च्	अन्वधावन् मृगं रामो रुद्रस् तारामृगं यथा  
०३,२६२।०२०अ	सो ऽन्तर्हितः पुनस् तस्य दर्शनं राक्षसो व्रजन्  
०३,२६२।०२०च्	चकर्ष महद् अध्वानं रामस् तं बुबुधे ततः  
०३,२६२।०२१अ	निशाचरं विदित्वा तं राघवः प्रतिभानवान्  
०३,२६२।०२१च्	अमोघं शरम् आदाय जघान मृगरूपिणम्  
०३,२६२।०२२अ	स रामबाणाभिहतः कृत्वा रामस्वरं तदा  
०३,२६२।०२२च्	हा सीते लक्ष्मणेत्य् एवं चुक्रोशार्तस्वरेण ह  
०३,२६२।०२३अ	शुश्राव तस्य वैदेही ततस् तां करुणां गिरम्  
०३,२६२।०२३च्	सा प्राद्रवद् यतः शब्दस् ताम् उवाचाथ लक्ष्मणः  
०३,२६२।०२४अ	अलं ते शङ्कया भीरु को रामं विषहिष्यति  
०३,२६२।०२४च्	मुहूर्ताद् द्रक्ष्यसे रामम् आगतं तं शुचिस्मिते  
०३,२६२।०२५अ	इत्य् उक्त्वा सा प्ररुदती पर्यशङ्कत देवरम्  
०३,२६२।०२५च्	हता वै स्त्रीस्वभावेन शुद्धचारित्रभूषणम्  
०३,२६२।०२६अ	सा तं परुषम् आरब्धा वक्तुं साध्वी पतिव्रता  
०३,२६२।०२६च्	नैष कालो भवेन् मूढ यं त्वं प्रार्थयसे हृदा  
०३,२६२।०२७अ	अप्य् अहं शस्त्रम् आदाय हन्याम् आत्मानम् आत्मना  
०३,२६२।०२७च्	पतेयं गिरिशृङ्गाद् वा विशेयं वा हुताशनम्  
०३,२६२।०२७द्*१२५३_०१	पिबेयं वा विषं घोरं त्यजाम्य् आत्मानम् अद्य वै  
०३,२६२।०२८अ	रामं भर्तारम् उत्सृज्य न त्व् अहं त्वां कथं चन  
०३,२६२।०२८च्	निहीनम् उपतिष्ठेयं शार्दूली क्रोष्टुकं यथा  
०३,२६२।०२९अ	एतादृशं वचः श्रुत्वा लक्ष्मणः प्रियराघवः  
०३,२६२।०२९च्	पिधाय कर्णौ सद्वृत्तः प्रस्थितो येन राघवः  
०३,२६२।०२९ए	स रामस्य पदं गृह्य प्रससार धनुर्धरः  
०३,२६२।०२९ड़्*१२५४_०१	अवेक्षमाणो वैदेहीं प्रययौ लक्ष्मणस् तदा  
०३,२६२।०३०अ	एतस्मिन्न् अन्तरे रक्षो रावणः प्रत्यदृश्यत  
०३,२६२।०३०च्	अभव्यो भव्यरूपेण भस्मच्छन्न इवानलः  
०३,२६२।०३०ए	यतिवेषप्रतिच्छन्नो जिहीर्षुस् ताम् अनिन्दिताम्  
०३,२६२।०३०ड़्*१२५५_०१	उपागच्छत् स वैदेहीं रावणः पापनिश्चयः  
०३,२६२।०३१अ	सा तम् आलक्ष्य सम्प्राप्तं धर्मज्ञा जनकात्मजा  
०३,२६२।०३१च्	निमन्त्रयाम् आस तदा फलमूलाशनादिभिः  
०३,२६२।०३२अ	अवमन्य स तत् सर्वं स्वरूपं प्रतिपद्य च  
०३,२६२।०३२च्	सान्त्वयाम् आस वैदेहीम् इति राक्षसपुङ्गवः  
०३,२६२।०३३अ	सीते राक्षसराजो ऽहं रावणो नाम विश्रुतः  
०३,२६२।०३३च्	मम लङ्का पुरी नाम्ना रम्या पारे महोदधेः  
०३,२६२।०३४अ	तत्र त्वं वरनारीषु शोभिष्यसि मया सह  
०३,२६२।०३४च्	भार्या मे भव सुश्रोणि तापसं त्यज राघवम्  
०३,२६२।०३५अ	एवमादीनि वाक्यानि श्रुत्वा सीताथ जानकी  
०३,२६२।०३५च्	पिधाय कर्णौ सुश्रोणी मैवम् इत्य् अब्रवीद् वचः  
०३,२६२।०३६अ	प्रपतेद् द्यौः सनक्षत्रा पृथिवी शकलीभवेत्  
०३,२६२।०३६ब्*१२५६_०१	शुष्येत् तोयनिधौ तोयं चन्द्रः शीतांशुतां त्यजेत्  
०३,२६२।०३६ब्*१२५६_०२	उष्णांशुत्वम् अथो जह्याद् आदित्यो वह्निर् उष्णताम्  
०३,२६२।०३६च्	शैत्यम् अग्निर् इयान् नाहं त्यजेयं रघुनन्दनम्  
०३,२६२।०३७अ	कथं हि भिन्नकरटं पद्मिनं वनगोचरम्  
०३,२६२।०३७च्	उपस्थाय महानागं करेणुः सूकरं स्पृशेत्  
०३,२६२।०३८अ	कथं हि पीत्वा माध्वीकं पीत्वा च मधुमाधवीम्  
०३,२६२।०३८च्	लोभं सौवीरके कुर्यान् नारी का चिद् इति स्मरे  
०३,२६२।०३९अ	इति सा तं समाभाष्य प्रविवेशाश्रमं पुनः  
०३,२६२।०३९ब्*१२५७_०१	क्रोधात् प्रस्फुरमाणौष्ठी विधुन्वाना करौ मुहुः  
०३,२६२।०३९च्	ताम् अनुद्रुत्य सुश्रोणीं रावणः प्रत्यषेधयत्  
०३,२६२।०४०अ	भर्त्सयित्वा तु रूक्षेण स्वरेण गतचेतनाम्  
०३,२६२।०४०च्	मूर्धजेषु निजग्राह खम् उपाचक्रमे ततः  
०३,२६२।०४१अ	तां ददर्श तदा गृध्रो जटायुर् गिरिगोचरः  
०३,२६२।०४१च्	रुदतीं राम रामेति ह्रियमाणां तपस्विनीम्  
०३,२६३।००१	मार्कण्डेय उवाच  
०३,२६३।००१अ	सखा दशरथस्यासीज् जटायुर् अरुणात्मजः  
०३,२६३।००१च्	गृध्रराजो महावीर्यः सम्पातिर् यस्य सोदरः  
०३,२६३।००२अ	स ददर्श तदा सीतां रावणाङ्कगतां स्नुषाम्  
०३,२६३।००२च्	क्रोधाद् अभ्यद्रवत् पक्षी रावणं राक्षसेश्वरम्  
०३,२६३।००३अ	अथैनम् अब्रवीद् गृध्रो मुञ्च मुञ्चेति मैथिलीम्  
०३,२६३।००३च्	ध्रियमाणे मयि कथं हरिष्यसि निशाचर  
०३,२६३।००३ए	न हि मे मोक्ष्यसे जीवन् यदि नोत्सृजसे वधूम्  
०३,२६३।००४अ	उक्त्वैवं राक्षसेन्द्रं तं चकर्त नखरैर् भृशम्  
०३,२६३।००४च्	पक्षतुण्डप्रहारैश् च बहुशो जर्जरीकृतः  
०३,२६३।००४ए	चक्षार रुधिरं भूरि गिरिः प्रस्रवणैर् इव  
०३,२६३।००५अ	स वध्यमानो गृध्रेण रामप्रियहितैषिणा  
०३,२६३।००५ब्*१२५८_०१	अभिदुद्राव सङ्क्रुद्धः पतगेन्द्रं दशाननः  
०३,२६३।००५च्	खड्गम् आदाय चिच्छेद भुजौ तस्य पतत्रिणः  
०३,२६३।००६अ	निहत्य गृध्रराजं स छिन्नाभ्रशिखरोपमम्  
०३,२६३।००६च्	ऊर्ध्वम् आचक्रमे सीतां गृहीत्वाङ्केन राक्षसः  
०३,२६३।००७अ	यत्र यत्र तु वैदेही पश्यत्य् आश्रममण्डलम्  
०३,२६३।००७च्	सरो वा सरितं वापि तत्र मुञ्चति भूषणम्  
०३,२६३।००८अ	सा ददर्श गिरिप्रस्थे पञ्च वानरपुङ्गवान्  
०३,२६३।००८च्	तत्र वासो महद् दिव्यम् उत्ससर्ज मनस्विनी  
०३,२६३।००९अ	तत् तेषां वानरेन्द्राणां पपात पवनोद्धुतम्  
०३,२६३।००९च्	मध्ये सुपीतं पञ्चानां विद्युन् मेघान्तरे यथा  
०३,२६३।००९द्*१२५९_०१	अथ लङ्केश्वरो मानी समुत्तीर्य महोदधिम्  
०३,२६३।००९द्*१२५९_०२	सीतां निवेशयाम् आस भवने नन्दनोपमे  
०३,२६३।००९द्*१२६०_०१	अचिरेणातिचक्राम खेचरः खे चरन्न् इव  
०३,२६३।००९द्*१२६०_०२	ददर्शाथ पुरीं रम्यां बहुद्वारां मनोरमाम्  
०३,२६३।००९द्*१२६०_०३	प्राकारवप्रसम्बाधां निर्मितां विश्वकर्मणा  
०३,२६३।००९द्*१२६०_०४	प्रविवेश पुरीं लङ्कां ससीतो राक्षसेश्वरः  
०३,२६३।००९द्*१२६१_०१	एवं हृत्वा रामपत्नीं रावणो ऽगात् स्वकां पुरीम्  
०३,२६३।०१०अ	एवं हृतायां वैदेह्यां रामो हत्वा महामृगम्  
०३,२६३।०१०च्	निवृत्तो ददृशे धीमान् भ्रातरं लक्ष्मणं तदा  
०३,२६३।०११अ	कथम् उत्सृज्य वैदेहीं वने राक्षससेविते  
०३,२६३।०११च्	इत्य् एवं भ्रातरं दृष्ट्वा प्राप्तो ऽसीति व्यगर्हयत्  
०३,२६३।०१२अ	मृगरूपधरेणाथ रक्षसा सो ऽपकर्षणम्  
०३,२६३।०१२च्	भ्रातुर् आगमनं चैव चिन्तयन् पर्यतप्यत  
०३,२६३।०१३अ	गर्हयन्न् एव रामस् तु त्वरितस् तं समासदत्  
०३,२६३।०१३च्	अपि जीवति वैदेही नेति पश्यामि लक्ष्मण  
०३,२६३।०१४अ	तस्य तत् सर्वम् आचख्यौ सीताया लक्ष्मणो वचः  
०३,२६३।०१४च्	यद् उक्तवत्य् असदृशं वैदेही पश्चिमं वचः  
०३,२६३।०१५अ	दह्यमानेन तु हृदा रामो ऽभ्यपतद् आश्रमम्  
०३,२६३।०१५च्	स ददर्श तदा गृध्रं निहतं पर्वतोपमम्  
०३,२६३।०१६अ	राक्षसं शङ्कमानस् तु विकृष्य बलवद् धनुः  
०३,२६३।०१६च्	अभ्यधावत काकुत्स्थस् ततस् तं सहलक्ष्मणः  
०३,२६३।०१७अ	स ताव् उवाच तेजस्वी सहितौ रामलक्ष्मणौ  
०३,२६३।०१७च्	गृध्रराजो ऽस्मि भद्रं वां सखा दशरथस्य ह  
०३,२६३।०१८अ	तस्य तद् वचनं श्रुत्वा सङ्गृह्य धनुषी शुभे  
०३,२६३।०१८च्	को ऽयं पितरम् अस्माकं नाम्नाहेत्य् ऊचतुश् च तौ  
०३,२६३।०१९अ	ततो ददृशतुस् तौ तं छिन्नपक्षद्वयं तथा  
०३,२६३।०१९च्	तयोः शशंस गृध्रस् तु सीतार्थे रावणाद् वधम्  
०३,२६३।०२०अ	अपृच्छद् राघवो गृध्रं रावणः कां दिशं गतः  
०३,२६३।०२०च्	तस्य गृध्रः शिरःकम्पैर् आचचक्षे ममार च  
०३,२६३।०२१अ	दक्षिणाम् इति काकुत्स्थो विदित्वास्य तद् इङ्गितम्  
०३,२६३।०२१च्	संस्कारं लम्भयाम् आस सखायं पूजयन् पितुः  
०३,२६३।०२१द्*१२६२_०१	अहो धन्यः सुभाग्यो ऽसौ जटायुर् इति भारतीम्  
०३,२६३।०२१द्*१२६२_०२	दिवि शृण्वन् गतः सिद्धिं सिद्धानाम् अपि दुर्लभाम्  
०३,२६३।०२२अ	ततो दृष्ट्वाश्रमपदं व्यपविद्धबृसीघटम्  
०३,२६३।०२२च्	विध्वस्तकलशं शून्यं गोमायुबलसेवितम्  
०३,२६३।०२३अ	दुःखशोकसमाविष्टौ वैदेहीहरणार्दितौ  
०३,२६३।०२३च्	जग्मतुर् दण्डकारण्यं दक्षिणेन परन्तपौ  
०३,२६३।०२४अ	वने महति तस्मिंस् तु रामः सौमित्रिणा सह  
०३,२६३।०२४च्	ददर्श मृगयूथानि द्रवमाणानि सर्वशः  
०३,२६३।०२४ए	शब्दं च घोरं सत्त्वानां दावाग्नेर् इव वर्धतः  
०३,२६३।०२५अ	अपश्येतां मुहूर्ताच् च कबन्धं घोरदर्शनम्  
०३,२६३।०२५च्	मेघपर्वतसङ्काशं शालस्कन्धं महाभुजम्  
०३,२६३।०२५ए	उरोगतविशालाक्षं महोदरमहामुखम्  
०३,२६३।०२६अ	यदृच्छयाथ तद् रक्षः करे जग्राह लक्ष्मणम्  
०३,२६३।०२६च्	विषादम् अगमत् सद्यः सौमित्रिर् अथ भारत  
०३,२६३।०२७अ	स रामम् अभिसम्प्रेक्ष्य कृष्यते येन तन्मुखम्  
०३,२६३।०२७च्	विषण्णश् चाब्रवीद् रामं पश्यावस्थाम् इमां मम  
०३,२६३।०२८अ	हरणं चैव वैदेह्या मम चायम् उपप्लवः  
०३,२६३।०२८च्	राज्यभ्रंशश् च भवतस् तातस्य मरणं तथा  
०३,२६३।०२९अ	नाहं त्वां सह वैदेह्या समेतं कोसलागतम्  
०३,२६३।०२९च्	द्रक्ष्यामि पृथिवीराज्ये पितृपैतामहे स्थितम्  
०३,२६३।०३०अ	द्रक्ष्यन्त्य् आर्यस्य धन्या ये कुशलाजशमीलवैः  
०३,२६३।०३०च्	अभिषिक्तस्य वदनं सोमं साभ्रलवं यथा  
०३,२६३।०३१अ	एवं बहुविधं धीमान् विललाप स लक्ष्मणः  
०३,२६३।०३१च्	तम् उवाचाथ काकुत्स्थः सम्भ्रमेष्व् अप्य् असम्भ्रमः  
०३,२६३।०३२अ	मा विषीद नरव्याघ्र नैष कश् चिन् मयि स्थिते  
०३,२६३।०३२ब्*१२६३_०१	शक्तो धर्षयितुं वीर सुमित्रानन्दिवर्धन  
०३,२६३।०३२च्	छिन्ध्य् अस्य दक्षिणं बाहुं छिन्नः सव्यो मया भुजः  
०३,२६३।०३३अ	इत्य् एवं वदता तस्य भुजो रामेण पातितः  
०३,२६३।०३३च्	खड्गेन भृशतीक्ष्णेन निकृत्तस् तिलकाण्डवत्  
०३,२६३।०३४अ	ततो ऽस्य दक्षिणं बाहुं खड्गेनाजघ्निवान् बली  
०३,२६३।०३४च्	सौमित्रिर् अपि सम्प्रेक्ष्य भ्रातरं राघवं स्थितम्  
०३,२६३।०३५अ	पुनर् अभ्याहनत् पार्श्वे तद् रक्षो लक्ष्मणो भृशम्  
०३,२६३।०३५च्	गतासुर् अपतद् भूमौ कबन्धः सुमहांस् ततः  
०३,२६३।०३६अ	तस्य देहाद् विनिःसृत्य पुरुषो दिव्यदर्शनः  
०३,२६३।०३६च्	ददृशे दिवम् आस्थाय दिवि सूर्य इव ज्वलन्  
०३,२६३।०३७अ	पप्रच्छ रामस् तं वाग्मी कस् त्वं प्रब्रूहि पृच्छतः  
०३,२६३।०३७च्	कामया किम् इदं चित्रम् आश्चर्यं प्रतिभाति मे  
०३,२६३।०३८अ	तस्याचचक्षे गन्धर्वो विश्वावसुर् अहं नृप  
०३,२६३।०३८च्	प्राप्तो ब्रह्मानुशापेन योनिं राक्षससेविताम्  
०३,२६३।०३९अ	रावणेन हृता सीता राज्ञा लङ्कानिवासिना  
०३,२६३।०३९च्	सुग्रीवम् अभिगच्छस्व स ते साह्यं करिष्यति  
०३,२६३।०४०अ	एषा पम्पा शिवजला हंसकारण्डवायुता  
०३,२६३।०४०च्	ऋश्यमूकस्य शैलस्य सन्निकर्षे तटाकिनी  
०३,२६३।०४१अ	संवसत्य् अत्र सुग्रीवश् चतुर्भिः सचिवैः सह  
०३,२६३।०४१च्	भ्राता वानरराजस्य वालिनो हेममालिनः  
०३,२६३।०४१द्*१२६४_०१	तेन त्वं सह सङ्गम्य दुःखमूलं निवेदय  
०३,२६३।०४१द्*१२६४_०२	समानशीलो भवतः साहायं स करिष्यति  
०३,२६३।०४२अ	एतावच् छक्यम् अस्माभिर् वक्तुं द्रष्टासि जानकीम्  
०३,२६३।०४२च्	ध्रुवं वानरराजस्य विदितो रावणालयः  
०३,२६३।०४३अ	इत्य् उक्त्वान्तर्हितो दिव्यः पुरुषः स महाप्रभः  
०३,२६३।०४३च्	विस्मयं जग्मतुश् चोभौ तौ वीरौ रामलक्ष्मणौ  
०३,२६४।००१	मार्कण्डेय उवाच  
०३,२६४।००१अ	ततो ऽविदूरे नलिनीं प्रभूतकमलोत्पलाम्  
०३,२६४।००१च्	सीताहरणदुःखार्तः पम्पां रामः समासदत्  
०३,२६४।००२अ	मारुतेन सुशीतेन सुखेनामृतगन्धिना  
०३,२६४।००२च्	सेव्यमानो वने तस्मिञ् जगाम मनसा प्रियाम्  
०३,२६४।००३अ	विललाप स राजेन्द्रस् तत्र कान्ताम् अनुस्मरन्  
०३,२६४।००३च्	कामबाणाभिसन्तप्तः सौमित्रिस् तम् अथाब्रवीत्  
०३,२६४।००४अ	न त्वाम् एवंविधो भावः स्प्रष्टुम् अर्हति मानद  
०३,२६४।००४च्	आत्मवन्तम् इव व्याधिः पुरुषं वृद्धशीलिनम्  
०३,२६४।००५अ	प्रवृत्तिर् उपलब्धा ते वैदेह्या रावणस्य च  
०३,२६४।००५च्	तां त्वं पुरुषकारेण बुद्ध्या चैवोपपादय  
०३,२६४।००६अ	अभिगच्छाव सुग्रीवं शैलस्थं हरिपुङ्गवम्  
०३,२६४।००६च्	मयि शिष्ये च भृत्ये च सहाये च समाश्वस  
०३,२६४।००७अ	एवं बहुविधैर् वाक्यैर् लक्ष्मणेन स राघवः  
०३,२६४।००७च्	उक्तः प्रकृतिम् आपेदे कार्ये चानन्तरो ऽभवत्  
०३,२६४।००८अ	निषेव्य वारि पम्पायास् तर्पयित्वा पितॄन् अपि  
०३,२६४।००८च्	प्रतस्थतुर् उभौ वीरौ भ्रातरौ रामलक्ष्मणौ  
०३,२६४।००९अ	ताव् ऋश्यमूकम् अभ्येत्य बहुमूलफलं गिरिम्  
०३,२६४।००९च्	गिर्यग्रे वानरान् पञ्च वीरौ ददृशतुस् तदा  
०३,२६४।०१०अ	सुग्रीवः प्रेषयाम् आस सचिवं वानरं तयोः  
०३,२६४।०१०च्	बुद्धिमन्तं हनूमन्तं हिमवन्तम् इव स्थितम्  
०३,२६४।०११अ	तेन सम्भाष्य पूर्वं तौ सुग्रीवम् अभिजग्मतुः  
०३,२६४।०११च्	सख्यं वानरराजेन चक्रे रामस् ततो नृप  
०३,२६४।०११द्*१२६५_०१	ततः सीतां हृतां श्रुत्वा सुग्रीवो वालिना कृतम्  
०३,२६४।०११द्*१२६५_०२	दुःखम् आख्यातवान् सर्वं रामायामिततेजसे  
०३,२६४।०१२अ	तद् वासो दर्शयाम् आसुस् तस्य कार्ये निवेदिते  
०३,२६४।०१२च्	वानराणां तु यत् सीता ह्रियमाणाभ्यवासृजत्  
०३,२६४।०१३अ	तत् प्रत्ययकरं लब्ध्वा सुग्रीवं प्लवगाधिपम्  
०३,२६४।०१३च्	पृथिव्यां वानरैश्वर्ये स्वयं रामो ऽभ्यषेचयत्  
०३,२६४।०१४अ	प्रतिजज्ञे च काकुत्स्थः समरे वालिनो वधम्  
०३,२६४।०१४च्	सुग्रीवश् चापि वैदेह्याः पुनर् आनयनं नृप  
०३,२६४।०१५अ	इत्य् उक्त्वा समयं कृत्वा विश्वास्य च परस्परम्  
०३,२६४।०१५च्	अभ्येत्य सर्वे किष्किन्धां तस्थुर् युद्धाभिकाङ्क्षिणः  
०३,२६४।०१६अ	सुग्रीवः प्राप्य किष्किन्धां ननादौघनिभस्वनः  
०३,२६४।०१६च्	नास्य तन् ममृषे वाली तं तारा प्रत्यषेधयत्  
०३,२६४।०१७अ	यथा नदति सुग्रीवो बलवान् एष वानरः  
०३,२६४।०१७च्	मन्ये चाश्रयवान् प्राप्तो न त्वं निर्गन्तुम् अर्हसि  
०३,२६४।०१८अ	हेममाली ततो वाली तारां ताराधिपाननाम्  
०३,२६४।०१८च्	प्रोवाच वचनं वाग्मी तां वानरपतिः पतिः  
०३,२६४।०१९अ	सर्वभूतरुतज्ञा त्वं पश्य बुद्ध्या समन्विता  
०३,२६४।०१९च्	केनापाश्रयवान् प्राप्तो ममैष भ्रातृगन्धिकः  
०३,२६४।०२०अ	चिन्तयित्वा मुहूर्तं तु तारा ताराधिपप्रभा  
०३,२६४।०२०च्	पतिम् इत्य् अब्रवीत् प्राज्ञा शृणु सर्वं कपीश्वर  
०३,२६४।०२१अ	हृतदारो महासत्त्वो रामो दशरथात्मजः  
०३,२६४।०२१च्	तुल्यारिमित्रतां प्राप्तः सुग्रीवेण धनुर्धरः  
०३,२६४।०२१द्*१२६६_०१	श्रूयते दाशरथी रामो वने पितुर् अनुज्ञया  
०३,२६४।०२२अ	भ्राता चास्य महाबाहुः सौमित्रिर् अपराजितः  
०३,२६४।०२२च्	लक्ष्मणो नाम मेधावी स्थितः कार्यार्थसिद्धये  
०३,२६४।०२३अ	मैन्दश् च द्विविदश् चैव हनूमांश् चानिलात्मजः  
०३,२६४।०२३च्	जाम्बवान् ऋक्षराजश् च सुग्रीवसचिवाः स्थिताः  
०३,२६४।०२४अ	सर्व एते महात्मानो बुद्धिमन्तो महाबलाः  
०३,२६४।०२४च्	अलं तव विनाशाय रामवीर्यव्यपाश्रयात्  
०३,२६४।०२५अ	तस्यास् तद् आक्षिप्य वचो हितम् उक्तं कपीश्वरः  
०३,२६४।०२५च्	पर्यशङ्कत ताम् ईर्षुः सुग्रीवगतमानसाम्  
०३,२६४।०२६अ	तारां परुषम् उक्त्वा स निर्जगाम गुहामुखात्  
०३,२६४।०२६च्	स्थितं माल्यवतो ऽभ्याशे सुग्रीवं सो ऽभ्यभाषत  
०३,२६४।०२७अ	असकृत् त्वं मया मूढ निर्जितो जीवितप्रियः  
०३,२६४।०२७च्	मुक्तो ज्ञातिर् इति ज्ञात्वा का त्वरा मरणे पुनः  
०३,२६४।०२८अ	इत्य् उक्तः प्राह सुग्रीवो भ्रातरं हेतुमद् वचः  
०३,२६४।०२८ब्*१२६७_०१	इत्य् उक्तस् तु जहासोच्चैः सुग्रीवो भ्रातरं प्रति  
०३,२६४।०२८ब्*१२६७_०२	हेतुमद् वचनं भ्रात्रे प्रोवाचेदं महात्मने  
०३,२६४।०२८च्	प्राप्तकालम् अमित्रघ्नो रामं सम्बोधयन्न् इव  
०३,२६४।०२९अ	हृतदारस्य मे राजन् हृतराज्यस्य च त्वया  
०३,२६४।०२९च्	किं नु जीवितसामर्थ्यम् इति विद्धि समागतम्  
०३,२६४।०३०अ	एवम् उक्त्वा बहुविधं ततस् तौ सन्निपेततुः  
०३,२६४।०३०च्	समरे वालिसुग्रीवौ शालतालशिलायुधौ  
०३,२६४।०३१अ	उभौ जघ्नतुर् अन्योन्यम् उभौ भूमौ निपेततुः  
०३,२६४।०३१च्	उभौ ववल्गतुश् चित्रं मुष्टिभिश् च निजघ्नतुः  
०३,२६४।०३२अ	उभौ रुधिरसंसिक्तौ नखदन्तपरिक्षतौ  
०३,२६४।०३२च्	शुशुभाते तदा वीरौ पुष्पिताव् इव किंशुकौ  
०३,२६४।०३३अ	न विशेषस् तयोर् युद्धे तदा कश् चन दृश्यते  
०३,२६४।०३३ब्*१२६८_०१	प्रज्ञानार्थं तदा रामो निश्चित्य मनसा तदा  
०३,२६४।०३३च्	सुग्रीवस्य तदा मालां हनूमान् कण्ठ आसजत्  
०३,२६४।०३४अ	स मालया तदा वीरः शुशुभे कण्ठसक्तया  
०३,२६४।०३४च्	श्रीमान् इव महाशैलो मलयो मेघमालया  
०३,२६४।०३५अ	कृतचिह्नं तु सुग्रीवं रामो दृष्ट्वा महाधनुः  
०३,२६४।०३५च्	विचकर्ष धनुःश्रेष्ठं वालिम् उद्दिश्य लक्ष्यवत्  
०३,२६४।०३६अ	विस्फारस् तस्य धनुषो यन्त्रस्येव तदा बभौ  
०३,२६४।०३६च्	वितत्रास तदा वाली शरेणाभिहतो हृदि  
०३,२६४।०३७अ	स भिन्नमर्माभिहतो वक्त्राच् छोणितम् उद्वमन्  
०३,२६४।०३७च्	ददर्शावस्थितं रामम् आरात् सौमित्रिणा सह  
०३,२६४।०३८अ	गर्हयित्वा स काकुत्स्थं पपात भुवि मूर्छितः  
०३,२६४।०३८च्	तारा ददर्श तं भूमौ तारापतिम् इव च्युतम्  
०३,२६४।०३९अ	हते वालिनि सुग्रीवः किष्किन्धां प्रत्यपद्यत  
०३,२६४।०३९च्	तां च तारापतिमुखीं तारां निपतितेश्वराम्  
०३,२६४।०४०अ	रामस् तु चतुरो मासान् पृष्ठे माल्यवतः शुभे  
०३,२६४।०४०च्	निवासम् अकरोद् धीमान् सुग्रीवेणाभ्युपस्थितः  
०३,२६४।०४१अ	रावणो ऽपि पुरीं गत्वा लङ्कां कामबलात्कृतः  
०३,२६४।०४१च्	सीतां निवेशयाम् आस भवने नन्दनोपमे  
०३,२६४।०४१ए	अशोकवनिकाभ्याशे तापसाश्रमसन्निभे  
०३,२६४।०४२अ	भर्तृस्मरणतन्वङ्गी तापसीवेषधारिणी  
०३,२६४।०४२च्	उपवासतपःशीला तत्र सा पृथुलेक्षणा  
०३,२६४।०४२ए	उवास दुःखवसतीः फलमूलकृताशना  
०३,२६४।०४३अ	दिदेश राक्षसीस् तत्र रक्षणे राक्षसाधिपः  
०३,२६४।०४३च्	प्रासासिशूलपरशुमुद्गरालातधारिणीः  
०३,२६४।०४४अ	द्व्यक्षीं त्र्यक्षीं ललाटाक्षीं दीर्घजिह्वाम् अजिह्विकाम्  
०३,२६४।०४४च्	त्रिस्तनीम् एकपादां च त्रिजटाम् एकलोचनाम्  
०३,२६४।०४५अ	एताश् चान्याश् च दीप्ताक्ष्यः करभोत्कटमूर्धजाः  
०३,२६४।०४५च्	परिवार्यासते सीतां दिवारात्रम् अतन्द्रिताः  
०३,२६४।०४६अ	तास् तु ताम् आयतापाङ्गीं पिशाच्यो दारुणस्वनाः  
०३,२६४।०४६च्	तर्जयन्ति सदा रौद्राः परुषव्यञ्जनाक्षराः  
०३,२६४।०४७अ	खादाम पाटयामैनां तिलशः प्रविभज्य ताम्  
०३,२६४।०४७च्	येयं भर्तारम् अस्माकम् अवमन्येह जीवति  
०३,२६४।०४८अ	इत्य् एवं परिभर्त्सन्तीस् त्रास्यमाना पुनः पुनः  
०३,२६४।०४८च्	भर्तृशोकसमाविष्टा निःश्वस्येदम् उवाच ताः  
०३,२६४।०४९अ	आर्याः खादत मां शीघ्रं न मे लोभो ऽस्ति जीविते  
०३,२६४।०४९च्	विना तं पुण्डरीकाक्षं नीलकुञ्चितमूर्धजम्  
०३,२६४।०५०अ	अप्य् एवाहं निराहारा जीवितप्रियवर्जिता  
०३,२६४।०५०च्	शोषयिष्यामि गात्राणि व्याली तालगता यथा  
०३,२६४।०५१अ	न त्व् अन्यम् अभिगच्छेयं पुमांसं राघवाद् ऋते  
०३,२६४।०५१च्	इति जानीत सत्यं मे क्रियतां यद् अनन्तरम्  
०३,२६४।०५२अ	तस्यास् तद् वचनं श्रुत्वा राक्षस्यस् ताः खरस्वनाः  
०३,२६४।०५२च्	आख्यातुं राक्षसेन्द्राय जग्मुस् तत् सर्वम् आदितः  
०३,२६४।०५३अ	गतासु तासु सर्वासु त्रिजटा नाम राक्षसी  
०३,२६४।०५३च्	सान्त्वयाम् आस वैदेहीं धर्मज्ञा प्रियवादिनी  
०३,२६४।०५४अ	सीते वक्ष्यामि ते किं चिद् विश्वासं कुरु मे सखि  
०३,२६४।०५४च्	भयं ते व्येतु वामोरु शृणु चेदं वचो मम  
०३,२६४।०५५अ	अविन्ध्यो नाम मेधावी वृद्धो राक्षसपुङ्गवः  
०३,२६४।०५५च्	स रामस्य हितान्वेषी त्वदर्थे हि स मावदत्  
०३,२६४।०५६अ	सीता मद्वचनाद् वाच्या समाश्वास्य प्रसाद्य च  
०३,२६४।०५६च्	भर्ता ते कुशली रामो लक्ष्मणानुगतो बली  
०३,२६४।०५७अ	सख्यं वानरराजेन शक्रप्रतिमतेजसा  
०३,२६४।०५७च्	कृतवान् राघवः श्रीमांस् त्वदर्थे च समुद्यतः  
०३,२६४।०५८अ	मा च ते ऽस्तु भयं भीरु रावणाल् लोकगर्हितात्  
०३,२६४।०५८च्	नलकूबरशापेन रक्षिता ह्य् अस्य् अनिन्दिते  
०३,२६४।०५९अ	शप्तो ह्य् एष पुरा पापो वधूं रम्भां परामृशन्  
०३,२६४।०५९च्	न शक्तो विवशां नारीम् उपैतुम् अजितेन्द्रियः  
०३,२६४।०६०अ	क्षिप्रम् एष्यति ते भर्ता सुग्रीवेणाभिरक्षितः  
०३,२६४।०६०च्	सौमित्रिसहितो धीमांस् त्वां चेतो मोक्षयिष्यति  
०३,२६४।०६१अ	स्वप्ना हि सुमहाघोरा दृष्टा मे ऽनिष्टदर्शनाः  
०३,२६४।०६१च्	विनाशायास्य दुर्बुद्धेः पौलस्त्यकुलघातिनः  
०३,२६४।०६२अ	दारुणो ह्य् एष दुष्टात्मा क्षुद्रकर्मा निशाचरः  
०३,२६४।०६२च्	स्वभावाच् छीलदोषेण सर्वेषां भयवर्धनः  
०३,२६४।०६३अ	स्पर्धते सर्वदेवैर् यः कालोपहतचेतनः  
०३,२६४।०६३च्	मया विनाशलिङ्गानि स्वप्ने दृष्टानि तस्य वै  
०३,२६४।०६४अ	तैलाभिषिक्तो विकचो मज्जन् पङ्के दशाननः  
०३,२६४।०६४च्	असकृत् खरयुक्ते तु रथे नृत्यन्न् इव स्थितः  
०३,२६४।०६५अ	कुम्भकर्णादयश् चेमे नग्नाः पतितमूर्धजाः  
०३,२६४।०६५च्	कृष्यन्ते दक्षिणाम् आशां रक्तमाल्यानुलेपनाः  
०३,२६४।०६६अ	श्वेतातपत्रः सोष्णीषः शुक्लमाल्यविभूषणः  
०३,२६४।०६६च्	श्वेतपर्वतम् आरूढ एक एव विभीषणः  
०३,२६४।०६७अ	सचिवाश् चास्य चत्वारः शुक्लमाल्यानुलेपनाः  
०३,२६४।०६७च्	श्वेतपर्वतम् आरूढा मोक्ष्यन्ते ऽस्मान् महाभयात्  
०३,२६४।०६७द्*१२६९_०१	मोक्षिता त्वां भयाद् अस्माद् रामः शत्रुनिषूदनः  
०३,२६४।०६८अ	रामस्यास्त्रेण पृथिवी परिक्षिप्ता ससागरा  
०३,२६४।०६८च्	यशसा पृथिवीं कृत्स्नां पूरयिष्यति ते पतिः  
०३,२६४।०६९अ	अस्थिसञ्चयम् आरूढो भुञ्जानो मधुपायसम्  
०३,२६४।०६९च्	लक्ष्मणश् च मया दृष्टो निरीक्षन् सर्वतोदिशः  
०३,२६४।०७०अ	रुदती रुधिरार्द्राङ्गी व्याघ्रेण परिरक्षिता  
०३,२६४।०७०च्	असकृत् त्वं मया दृष्टा गच्छन्ती दिशम् उत्तराम्  
०३,२६४।०७१अ	हर्षम् एष्यसि वैदेहि क्षिप्रं भर्तृसमन्विता  
०३,२६४।०७१च्	राघवेण सह भ्रात्रा सीते त्वम् अचिराद् इव  
०३,२६४।०७२अ	इति सा मृगशावाक्षी तच् छ्रुत्वा त्रिजटावचः  
०३,२६४।०७२च्	बभूवाशावती बाला पुनर् भर्तृसमागमे  
०३,२६४।०७३अ	यावद् अभ्यागता रौद्राः पिशाच्यस् ताः सुदारुणाः  
०३,२६४।०७३च्	ददृशुस् तां त्रिजटया सहासीनां यथा पुरा  
०३,२६५।००१	मार्कण्डेय उवाच  
०३,२६५।००१अ	ततस् तां भर्तृशोकार्तां दीनां मलिनवाससम्  
०३,२६५।००१च्	मणिशेषाभ्यलङ्कारां रुदतीं च पतिव्रताम्  
०३,२६५।००२अ	राक्षसीभिर् उपास्यन्तीं समासीनां शिलातले  
०३,२६५।००२च्	रावणः कामबाणार्तो ददर्शोपससर्प च  
०३,२६५।००३अ	देवदानवगन्धर्वयक्षकिम्पुरुषैर् युधि  
०३,२६५।००३च्	अजितो ऽशोकवनिकां ययौ कन्दर्पमोहितः  
०३,२६५।००४अ	दिव्याम्बरधरः श्रीमान् सुमृष्टमणिकुण्डलः  
०३,२६५।००४च्	विचित्रमाल्यमुकुटो वसन्त इव मूर्तिमान्  
०३,२६५।००५अ	स कल्पवृक्षसदृशो यत्नाद् अपि विभूषितः  
०३,२६५।००५च्	श्मशानचैत्यद्रुमवद् भूषितो ऽपि भयङ्करः  
०३,२६५।००६अ	स तस्यास् तनुमध्यायाः समीपे रजनीचरः  
०३,२६५।००६च्	ददृशे रोहिणीम् एत्य शनैश्चर इव ग्रहः  
०३,२६५।००७अ	स ताम् आमन्त्र्य सुश्रोणीं पुष्पकेतुशराहतः  
०३,२६५।००७च्	इदम् इत्य् अब्रवीद् बालां त्रस्तां रौहीम् इवाबलाम्  
०३,२६५।००८अ	सीते पर्याप्तम् एतावत् कृतो भर्तुर् अनुग्रहः  
०३,२६५।००८च्	प्रसादं कुरु तन्वङ्गि क्रियतां परिकर्म ते  
०३,२६५।००९अ	भजस्व मां वरारोहे महार्हाभरणाम्बरा  
०३,२६५।००९च्	भव मे सर्वनारीणाम् उत्तमा वरवर्णिनि  
०३,२६५।०१०अ	सन्ति मे देवकन्याश् च राजर्षीणां तथाङ्गनाः  
०३,२६५।०१०च्	सन्ति दानवकन्याश् च दैत्यानां चापि योषितः  
०३,२६५।०११अ	चतुर्दश पिशाचानां कोट्यो मे वचने स्थिताः  
०३,२६५।०११च्	द्विस् तावत् पुरुषादानां रक्षसां भीमकर्मणाम्  
०३,२६५।०१२अ	ततो मे त्रिगुणा यक्षा ये मद्वचनकारिणः  
०३,२६५।०१२च्	के चिद् एव धनाध्यक्षं भ्रातरं मे समाश्रिताः  
०३,२६५।०१३अ	गन्धर्वाप्सरसो भद्रे माम् आपानगतं सदा  
०३,२६५।०१३च्	उपतिष्ठन्ति वामोरु यथैव भ्रातरं मम  
०३,२६५।०१४अ	पुत्रो ऽहम् अपि विप्रर्षेः साक्षाद् विश्रवसो मुनेः  
०३,२६५।०१४च्	पञ्चमो लोकपालानाम् इति मे प्रथितं यशः  
०३,२६५।०१५अ	दिव्यानि भक्ष्यभोज्यानि पानानि विविधानि च  
०३,२६५।०१५च्	यथैव त्रिदशेशस्य तथैव मम भामिनि  
०३,२६५।०१६अ	क्षीयतां दुष्कृतं कर्म वनवासकृतं तव  
०३,२६५।०१६च्	भार्या मे भव सुश्रोणि यथा मन्दोदरी तथा  
०३,२६५।०१७अ	इत्य् उक्ता तेन वैदेही परिवृत्य शुभानना  
०३,२६५।०१७च्	तृणम् अन्तरतः कृत्वा तम् उवाच निशाचरम्  
०३,२६५।०१८अ	अशिवेनातिवामोरूर् अजस्रं नेत्रवारिणा  
०३,२६५।०१८च्	स्तनाव् अपतितौ बाला सहिताव् अभिवर्षती  
०३,२६५।०१८द्*१२७०_०१	व्यवस्थाप्य कथं चित् सा विषादाद् अतिमोहिता  
०३,२६५।०१८ए	उवाच वाक्यं तं क्षुद्रं वैदेही पतिदेवता  
०३,२६५।०१९अ	असकृद् वदतो वाक्यम् ईदृशं राक्षसेश्वर  
०३,२६५।०१९च्	विषादयुक्तम् एतत् ते मया श्रुतम् अभाग्यया  
०३,२६५।०२०अ	तद् भद्रसुख भद्रं ते मानसं विनिवर्त्यताम्  
०३,२६५।०२०च्	परदारास्म्य् अलभ्या च सततं च पतिव्रता  
०३,२६५।०२१अ	न चैवोपयिकी भार्या मानुषी कृपणा तव  
०३,२६५।०२१च्	विवशां धर्षयित्वा च कां त्वं प्रीतिम् अवाप्स्यसि  
०३,२६५।०२२अ	प्रजापतिसमो विप्रो ब्रह्मयोनिः पिता तव  
०३,२६५।०२२च्	न च पालयसे धर्मं लोकपालसमः कथम्  
०३,२६५।०२३अ	भ्रातरं राजराजानं महेश्वरसखं प्रभुम्  
०३,२६५।०२३च्	धनेश्वरं व्यपदिशन् कथं त्व् इह न लज्जसे  
०३,२६५।०२४अ	इत्य् उक्त्वा प्रारुदत् सीता कम्पयन्ती पयोधरौ  
०३,२६५।०२४च्	शिरोधरां च तन्वङ्गी मुखं प्रच्छाद्य वाससा  
०३,२६५।०२५अ	तस्या रुदत्या भामिन्या दीर्घा वेणी सुसंयता  
०३,२६५।०२५च्	ददृशे स्वसिता स्निग्धा काली व्यालीव मूर्धनि  
०३,२६५।०२६अ	तच् छ्रुत्वा रावणो वाक्यं सीतयोक्तं सुनिष्ठुरम्  
०३,२६५।०२६च्	प्रत्याख्यातो ऽपि दुर्मेधाः पुनर् एवाब्रवीद् वचः  
०३,२६५।०२७अ	कामम् अङ्गानि मे सीते दुनोतु मकरध्वजः  
०३,२६५।०२७च्	न त्वाम् अकामां सुश्रोणीं समेष्ये चारुहासिनीम्  
०३,२६५।०२८अ	किं नु शक्यं मया कर्तुं यत् त्वम् अद्यापि मानुषम्  
०३,२६५।०२८च्	आहारभूतम् अस्माकं रामम् एवानुरुध्यसे  
०३,२६५।०२९अ	इत्य् उक्त्वा ताम् अनिन्द्याङ्गीं स राक्षसगणेश्वरः  
०३,२६५।०२९च्	तत्रैवान्तर्हितो भूत्वा जगामाभिमतां दिशम्  
०३,२६५।०३०अ	राक्षसीभिः परिवृता वैदेही शोककर्शिता  
०३,२६५।०३०च्	सेव्यमाना त्रिजटया तत्रैव न्यवसत् तदा  
०३,२६६।००१	मार्कण्डेय उवाच  
०३,२६६।००१अ	राघवस् तु ससौमित्रिः सुग्रीवेणाभिपालितः  
०३,२६६।००१च्	वसन् माल्यवतः पृष्ठे ददर्श विमलं नभः  
०३,२६६।००२अ	स दृष्ट्वा विमले व्योम्नि निर्मलं शशलक्षणम्  
०३,२६६।००२च्	ग्रहनक्षत्रताराभिर् अनुयातम् अमित्रहा  
०३,२६६।००३अ	कुमुदोत्पलपद्मानां गन्धम् आदाय वायुना  
०३,२६६।००३च्	महीधरस्थः शीतेन सहसा प्रतिबोधितः  
०३,२६६।००४अ	प्रभाते लक्ष्मणं वीरम् अभ्यभाषत दुर्मनाः  
०३,२६६।००४च्	सीतां संस्मृत्य धर्मात्मा रुद्धां राक्षसवेश्मनि  
०३,२६६।००५अ	गच्छ लक्ष्मण जानीहि किष्किन्धायां कपीश्वरम्  
०३,२६६।००५च्	प्रमत्तं ग्राम्यधर्मेषु कृतघ्नं स्वार्थपण्डितम्  
०३,२६६।००६अ	यो ऽसौ कुलाधमो मूढो मया राज्ये ऽभिषेचितः  
०३,२६६।००६च्	सर्ववानरगोपुच्छा यम् ऋक्षाश् च भजन्ति वै  
०३,२६६।००७अ	यदर्थं निहतो वाली मया रघुकुलोद्वह  
०३,२६६।००७च्	त्वया सह महाबाहो किष्किन्धोपवने तदा  
०३,२६६।००८अ	कृतघ्नं तम् अहं मन्ये वानरापसदं भुवि  
०३,२६६।००८च्	यो माम् एवङ्गतो मूढो न जानीते ऽद्य लक्ष्मण  
०३,२६६।००९अ	असौ मन्ये न जानीते समयप्रतिपादनम्  
०३,२६६।००९च्	कृतोपकारं मां नूनम् अवमन्याल्पया धिया  
०३,२६६।०१०अ	यदि तावद् अनुद्युक्तः शेते कामसुखात्मकः  
०३,२६६।०१०च्	नेतव्यो वालिमार्गेण सर्वभूतगतिं त्वया  
०३,२६६।०११अ	अथापि घटते ऽस्माकम् अर्थे वानरपुङ्गवः  
०३,२६६।०११च्	तम् आदायैहि काकुत्स्थ त्वरावान् भव मा चिरम्  
०३,२६६।०१२अ	इत्य् उक्तो लक्ष्मणो भ्रात्रा गुरुवाक्यहिते रतः  
०३,२६६।०१२च्	प्रतस्थे रुचिरं गृह्य समार्गणगुणं धनुः  
०३,२६६।०१२ए	किष्किन्धाद्वारम् आसाद्य प्रविवेशानिवारितः  
०३,२६६।०१३अ	सक्रोध इति तं मत्वा राजा प्रत्युद्ययौ हरिः  
०३,२६६।०१३च्	तं सदारो विनीतात्मा सुग्रीवः प्लवगाधिपः  
०३,२६६।०१३ए	पूजया प्रतिजग्राह प्रीयमाणस् तदर्हया  
०३,२६६।०१४अ	तम् अब्रवीद् रामवचः सौमित्रिर् अकुतोभयः  
०३,२६६।०१४च्	स तत् सर्वम् अशेषेण श्रुत्वा प्रह्वः कृताञ्जलिः  
०३,२६६।०१५अ	सभृत्यदारो राजेन्द्र सुग्रीवो वानराधिपः  
०३,२६६।०१५च्	इदम् आह वचः प्रीतो लक्ष्मणं नरकुञ्जरम्  
०३,२६६।०१६अ	नास्मि लक्ष्मण दुर्मेधा न कृतघ्नो न निर्घृणः  
०३,२६६।०१६च्	श्रूयतां यः प्रयत्नो मे सीतापर्येषणे कृतः  
०३,२६६।०१७अ	दिशः प्रस्थापिताः सर्वे विनीता हरयो मया  
०३,२६६।०१७च्	सर्वेषां च कृतः कालो मासेनागमनं पुनः  
०३,२६६।०१८अ	यैर् इयं सवना साद्रिः सपुरा सागराम्बरा  
०३,२६६।०१८च्	विचेतव्या मही वीर सग्रामनगराकरा  
०३,२६६।०१९अ	स मासः पञ्चरात्रेण पूर्णो भवितुम् अर्हति  
०३,२६६।०१९च्	ततः श्रोष्यसि रामेण सहितः सुमहत् प्रियम्  
०३,२६६।०२०अ	इत्य् उक्तो लक्ष्मणस् तेन वानरेन्द्रेण धीमता  
०३,२६६।०२०च्	त्यक्त्वा रोषम् अदीनात्मा सुग्रीवं प्रत्यपूजयत्  
०३,२६६।०२१अ	स रामं सहसुग्रीवो माल्यवत्पृष्ठम् आस्थितम्  
०३,२६६।०२१च्	अभिगम्योदयं तस्य कार्यस्य प्रत्यवेदयत्  
०३,२६६।०२२अ	इत्य् एवं वानरेन्द्रास् ते समाजग्मुः सहस्रशः  
०३,२६६।०२२अ*१२७१_०१	**** **** आयाता वानरास् तदा  
०३,२६६।०२२अ*१२७१_०२	दिशस् तिस्रो वानरेन्द्राः  
०३,२६६।०२२च्	दिशस् तिस्रो विचित्याथ न तु ये दक्षिणां गताः  
०३,२६६।०२३अ	आचख्युस् ते तु रामाय महीं सागरमेखलाम्  
०३,२६६।०२३च्	विचितां न तु वैदेह्या दर्शनं रावणस्य वा  
०३,२६६।०२४अ	गतास् तु दक्षिणाम् आशां ये वै वानरपुङ्गवाः  
०३,२६६।०२४च्	आशावांस् तेषु काकुत्स्थः प्राणान् आर्तो ऽप्य् अधारयत्  
०३,२६६।०२५अ	द्विमासोपरमे काले व्यतीते प्लवगास् ततः  
०३,२६६।०२५च्	सुग्रीवम् अभिगम्येदं त्वरिता वाक्यम् अब्रुवन्  
०३,२६६।०२६अ	रक्षितं वालिना यत् तत् स्फीतं मधुवनं महत्  
०३,२६६।०२६च्	त्वया च प्लवगश्रेष्ठ तद् भुङ्क्ते पवनात्मजः  
०३,२६६।०२७अ	वालिपुत्रो ऽङ्गदश् चैव ये चान्ये प्लवगर्षभाः  
०३,२६६।०२७च्	विचेतुं दक्षिणाम् आशां राजन् प्रस्थापितास् त्वया  
०३,२६६।०२८अ	तेषां तं प्रणयं श्रुत्वा मेने स कृतकृत्यताम्  
०३,२६६।०२८च्	कृतार्थानां हि भृत्यानाम् एतद् भवति चेष्टितम्  
०३,२६६।०२९अ	स तद् रामाय मेधावी शशंस प्लवगर्षभः  
०३,२६६।०२९च्	रामश् चाप्य् अनुमानेन मेने दृष्टां तु मैथिलीम्  
०३,२६६।०३०अ	हनूमत्प्रमुखाश् चापि विश्रान्तास् ते प्लवङ्गमाः  
०३,२६६।०३०च्	अभिजग्मुर् हरीन्द्रं तं रामलक्ष्मणसन्निधौ  
०३,२६६।०३१अ	गतिं च मुखवर्णं च दृष्ट्वा रामो हनूमतः  
०३,२६६।०३१च्	अगमत् प्रत्ययं भूयो दृष्टा सीतेति भारत  
०३,२६६।०३२अ	हनूमत्प्रमुखास् ते तु वानराः पूर्णमानसाः  
०३,२६६।०३२च्	प्रणेमुर् विधिवद् रामं सुग्रीवं लक्ष्मणं तथा  
०३,२६६।०३३अ	तान् उवाचागतान् रामः प्रगृह्य सशरं धनुः  
०३,२६६।०३३च्	अपि मां जीवयिष्यध्वम् अपि वः कृतकृत्यता  
०३,२६६।०३४अ	अपि राज्यम् अयोध्यायां कारयिष्याम्य् अहं पुनः  
०३,२६६।०३४च्	निहत्य समरे शत्रून् आहृत्य जनकात्मजाम्  
०३,२६६।०३५अ	अमोक्षयित्वा वैदेहीम् अहत्वा च रिपून् रणे  
०३,२६६।०३५च्	हृतदारो ऽवधूतश् च नाहं जीवितुम् उत्सहे  
०३,२६६।०३६अ	इत्य् उक्तवचनं रामं प्रत्युवाचानिलात्मजः  
०३,२६६।०३६च्	प्रियम् आख्यामि ते राम दृष्टा सा जानकी मया  
०३,२६६।०३७अ	विचित्य दक्षिणाम् आशां सपर्वतवनाकराम्  
०३,२६६।०३७च्	श्रान्ताः काले व्यतीते स्म दृष्टवन्तो महागुहाम्  
०३,२६६।०३८अ	प्रविशामो वयं तां तु बहुयोजनम् आयताम्  
०३,२६६।०३८च्	अन्धकारां सुविपिनां गहनां कीटसेविताम्  
०३,२६६।०३९अ	गत्वा सुमहद् अध्वानम् आदित्यस्य प्रभां ततः  
०३,२६६।०३९च्	दृष्टवन्तः स्म तत्रैव भवनं दिव्यम् अन्तरा  
०३,२६६।०४०अ	मयस्य किल दैत्यस्य तदासीद् वेश्म राघव  
०३,२६६।०४०च्	तत्र प्रभावती नाम तपो ऽतप्यत तापसी  
०३,२६६।०४१अ	तया दत्तानि भोज्यानि पानानि विविधानि च  
०३,२६६।०४१च्	भुक्त्वा लब्धबलाः सन्तस् तयोक्तेन पथा ततः  
०३,२६६।०४२अ	निर्याय तस्माद् उद्देशात् पश्यामो लवणाम्भसः  
०३,२६६।०४२च्	समीपे सह्यमलयौ दर्दुरं च महागिरिम्  
०३,२६६।०४३अ	ततो मलयम् आरुह्य पश्यन्तो वरुणालयम्  
०३,२६६।०४३च्	विषण्णा व्यथिताः खिन्ना निराशा जीविते भृशम्  
०३,२६६।०४४अ	अनेकशतविस्तीर्णं योजनानां महोदधिम्  
०३,२६६।०४४च्	तिमिनक्रझषावासं चिन्तयन्तः सुदुःखिताः  
०३,२६६।०४५अ	तत्रानशनसङ्कल्पं कृत्वासीना वयं तदा  
०३,२६६।०४५च्	ततः कथान्ते गृध्रस्य जटायोर् अभवत् कथा  
०३,२६६।०४६अ	ततः पर्वतशृङ्गाभं घोररूपं भयावहम्  
०३,२६६।०४६च्	पक्षिणं दृष्टवन्तः स्म वैनतेयम् इवापरम्  
०३,२६६।०४७अ	सो ऽस्मान् अतर्कयद् भोक्तुम् अथाभ्येत्य वचो ऽब्रवीत्  
०३,२६६।०४७च्	भोः क एष मम भ्रातुर् जटायोः कुरुते कथाम्  
०३,२६६।०४८अ	सम्पातिर् नाम तस्याहं ज्येष्ठो भ्राता खगाधिपः  
०३,२६६।०४८च्	अन्योन्यस्पर्धयारूढाव् आवाम् आदित्यसंसदम्  
०३,२६६।०४९अ	ततो दग्धाव् इमौ पक्षौ न दग्धौ तु जटायुषः  
०३,२६६।०४९च्	तदा मे चिरदृष्टः स भ्राता गृध्रपतिः प्रियः  
०३,२६६।०४९ए	निर्दग्धपक्षः पतितो ह्य् अहम् अस्मिन् महागिरौ  
०३,२६६।०४९ड़्*१२७२_०१	द्रष्टुं वीरं न शक्नोमि भ्रातरं वै जटायुषम्  
०३,२६६।०५०अ	तस्यैवं वदतो ऽस्माभिर् हतो भ्राता निवेदितः  
०३,२६६।०५०च्	व्यसनं भवतश् चेदं सङ्क्षेपाद् वै निवेदितम्  
०३,२६६।०५१अ	स सम्पातिस् तदा राजञ् श्रुत्वा सुमहद् अप्रियम्  
०३,२६६।०५१च्	विषण्णचेताः पप्रच्छ पुनर् अस्मान् अरिन्दम  
०३,२६६।०५२अ	कः स रामः कथं सीता जटायुश् च कथं हतः  
०३,२६६।०५२च्	इच्छामि सर्वम् एवैतच् छ्रोतुं प्लवगसत्तमाः  
०३,२६६।०५३अ	तस्याहं सर्वम् एवैतं भवतो व्यसनागमम्  
०३,२६६।०५३च्	प्रायोपवेशने चैव हेतुं विस्तरतो ऽब्रुवम्  
०३,२६६।०५४अ	सो ऽस्मान् उत्थापयाम् आस वाक्येनानेन पक्षिराट्  
०३,२६६।०५४च्	रावणो विदितो मह्यं लङ्का चास्य महापुरी  
०३,२६६।०५५अ	दृष्टा पारे समुद्रस्य त्रिकूटगिरिकन्दरे  
०३,२६६।०५५च्	भवित्री तत्र वैदेही न मे ऽस्त्य् अत्र विचारणा  
०३,२६६।०५६अ	इति तस्य वचः श्रुत्वा वयम् उत्थाय सत्वराः  
०३,२६६।०५६च्	सागरप्लवने मन्त्रं मन्त्रयामः परन्तप  
०३,२६६।०५७अ	नाध्यवस्यद् यदा कश् चित् सागरस्य विलङ्घने  
०३,२६६।०५७च्	ततः पितरम् आविश्य पुप्लुवे ऽहं महार्णवम्  
०३,२६६।०५७ए	शतयोजनविस्तीर्णं निहत्य जलराक्षसीम्  
०३,२६६।०५८अ	तत्र सीता मया दृष्टा रावणान्तःपुरे सती  
०३,२६६।०५८च्	उपवासतपःशीला भर्तृदर्शनलालसा  
०३,२६६।०५८ए	जटिला मलदिग्धाङ्गी कृशा दीना तपस्विनी  
०३,२६६।०५९अ	निमित्तैस् ताम् अहं सीताम् उपलभ्य पृथग्विधैः  
०३,२६६।०५९च्	उपसृत्याब्रुवं चार्याम् अभिगम्य रहोगताम्  
०३,२६६।०६०अ	सीते रामस्य दूतो ऽहं वानरो मारुतात्मजः  
०३,२६६।०६०च्	त्वद्दर्शनम् अभिप्रेप्सुर् इह प्राप्तो विहायसा  
०३,२६६।०६१अ	राजपुत्रौ कुशलिनौ भ्रातरौ रामलक्ष्मणौ  
०३,२६६।०६१च्	सर्वशाखामृगेन्द्रेण सुग्रीवेणाभिपालितौ  
०३,२६६।०६२अ	कुशलं त्वाब्रवीद् रामः सीते सौमित्रिणा सह  
०३,२६६।०६२च्	सखिभावाच् च सुग्रीवः कुशलं त्वानुपृच्छति  
०३,२६६।०६३अ	क्षिप्रम् एष्यति ते भर्ता सर्वशाखामृगैः सह  
०३,२६६।०६३च्	प्रत्ययं कुरु मे देवि वानरो ऽस्मि न राक्षसः  
०३,२६६।०६४अ	मुहूर्तम् इव च ध्यात्वा सीता मां प्रत्युवाच ह  
०३,२६६।०६४च्	अवैमि त्वां हनूमन्तम् अविन्ध्यवचनाद् अहम्  
०३,२६६।०६५अ	अविन्ध्यो हि महाबाहो राक्षसो वृद्धसम्मतः  
०३,२६६।०६५च्	कथितस् तेन सुग्रीवस् त्वद्विधैः सचिवैर् वृतः  
०३,२६६।०६६अ	गम्यताम् इति चोक्त्वा मां सीता प्रादाद् इमं मणिम्  
०३,२६६।०६६च्	धारिता येन वैदेही कालम् एतम् अनिन्दिता  
०३,२६६।०६७अ	प्रत्ययार्थं कथां चेमां कथयाम् आस जानकी  
०३,२६६।०६७च्	क्षिप्ताम् इषीकां काकस्य चित्रकूटे महागिरौ  
०३,२६६।०६७ए	भवता पुरुषव्याघ्र प्रत्यभिज्ञानकारणात्  
०३,२६६।०६७ड़्*१२७३_०१	एकाक्षी विकलः काकः सुदुष्टात्मा कृतश् च वै  
०३,२६६।०६८अ	श्रावयित्वा तदात्मानं ततो दग्ध्वा च तां पुरीम्  
०३,२६६।०६८च्	सम्प्राप्त इति तं रामः प्रियवादिनम् अर्चयत्  
०३,२६७।००१	मार्कण्डेय उवाच  
०३,२६७।००१अ	ततस् तत्रैव रामस्य समासीनस्य तैः सह  
०३,२६७।००१च्	समाजग्मुः कपिश्रेष्ठाः सुग्रीववचनात् तदा  
०३,२६७।००२अ	वृतः कोटिसहस्रेण वानराणां तरस्विनाम्  
०३,२६७।००२च्	श्वशुरो वालिनः श्रीमान् सुषेणो रामम् अभ्ययात्  
०३,२६७।००३अ	कोटीशतवृतौ चापि गजो गवय एव च  
०३,२६७।००३च्	वानरेन्द्रौ महावीर्यौ पृथक् पृथग् अदृश्यताम्  
०३,२६७।००३द्*१२७४_०१	कुमुदो ऽपि महावीर्यः प्लवगर्षभसत्तम  
०३,२६७।००४अ	षष्टिकोटिसहस्राणि प्रकर्षन् प्रत्यदृश्यत  
०३,२६७।००४च्	गोलाङ्गूलो महाराज गवाक्षो भीमदर्शनः  
०३,२६७।००५अ	गन्धमादनवासी तु प्रथितो गन्धमादनः  
०३,२६७।००५च्	कोटीसहस्रम् उग्राणां हरीणां समकर्षत  
०३,२६७।००६अ	पनसो नाम मेधावी वानरः सुमहाबलः  
०३,२६७।००६च्	कोटीर् दश द्वादश च त्रिंशत्पञ्च प्रकर्षति  
०३,२६७।००७अ	श्रीमान् दधिमुखो नाम हरिवृद्धो ऽपि वीर्यवान्  
०३,२६७।००७च्	प्रचकर्ष महत् सैन्यं हरीणां भीमतेजसाम्  
०३,२६७।००८अ	कृष्णानां मुखपुण्ड्राणाम् ऋक्षाणां भीमकर्मणाम्  
०३,२६७।००८च्	कोटीशतसहस्रेण जाम्बवान् प्रत्यदृश्यत  
०३,२६७।००९अ	एते चान्ये च बहवो हरियूथपयूथपाः  
०३,२६७।००९च्	असङ्ख्येया महाराज समीयू रामकारणात्  
०३,२६७।०१०अ	शिरीषकुसुमाभानां सिंहानाम् इव नर्दताम्  
०३,२६७।०१०च्	श्रूयते तुमुलः शब्दस् तत्र तत्र प्रधावताम्  
०३,२६७।०११अ	गिरिकूटनिभाः के चित् के चिन् महिषसन्निभाः  
०३,२६७।०११च्	शरदभ्रप्रतीकाशाः पिष्टहिङ्गुलकाननाः  
०३,२६७।०१२अ	उत्पतन्तः पतन्तश् च प्लवमानाश् च वानराः  
०३,२६७।०१२च्	उद्धुन्वन्तो ऽपरे रेणून् समाजग्मुः समन्ततः  
०३,२६७।०१३अ	स वानरमहालोकः पूर्णसागरसन्निभः  
०३,२६७।०१३च्	निवेशम् अकरोत् तत्र सुग्रीवानुमते तदा  
०३,२६७।०१४अ	ततस् तेषु हरीन्द्रेषु समावृत्तेषु सर्वशः  
०३,२६७।०१४च्	तिथौ प्रशस्ते नक्षत्रे मुहूर्ते चाभिपूजिते  
०३,२६७।०१५अ	तेन व्यूढेन सैन्येन लोकान् उद्वर्तयन्न् इव  
०३,२६७।०१५च्	प्रययौ राघवः श्रीमान् सुग्रीवसहितस् तदा  
०३,२६७।०१६अ	मुखम् आसीत् तु सैन्यस्य हनूमान् मारुतात्मजः  
०३,२६७।०१६च्	जघनं पालयाम् आस सौमित्रिर् अकुतोभयः  
०३,२६७।०१७अ	बद्धगोधाङ्गुलित्राणौ राघवौ तत्र रेजतुः  
०३,२६७।०१७च्	वृतौ हरिमहामात्रैश् चन्द्रसूर्यौ ग्रहैर् इव  
०३,२६७।०१८अ	प्रबभौ हरिसैन्यं तच् छालतालशिलायुधम्  
०३,२६७।०१८च्	सुमहच् छालिभवनं यथा सूर्योदयं प्रति  
०३,२६७।०१९अ	नलनीलाङ्गदक्राथमैन्दद्विविदपालिता  
०३,२६७।०१९च्	ययौ सुमहती सेना राघवस्यार्थसिद्धये  
०३,२६७।०२०अ	विधिवत् सुप्रशस्तेषु बहुमूलफलेषु च  
०३,२६७।०२०च्	प्रभूतमधुमांसेषु वारिमत्सु शिवेषु च  
०३,२६७।०२१अ	निवसन्ती निराबाधा तथैव गिरिसानुषु  
०३,२६७।०२१च्	उपायाद् धरिसेना सा क्षारोदम् अथ सागरम्  
०३,२६७।०२२अ	द्वितीयसागरनिभं तद् बलं बहुलध्वजम्  
०३,२६७।०२२च्	वेलावनं समासाद्य निवासम् अकरोत् तदा  
०३,२६७।०२३अ	ततो दाशरथिः श्रीमान् सुग्रीवं प्रत्यभाषत  
०३,२६७।०२३च्	मध्ये वानरमुख्यानां प्राप्तकालम् इदं वचः  
०३,२६७।०२४अ	उपायः को नु भवतां मतः सागरलङ्घने  
०३,२६७।०२४च्	इयं च महती सेना सागरश् चापि दुस्तरः  
०३,२६७।०२५अ	तत्रान्ये व्याहरन्ति स्म वानराः पटुमानिनः  
०३,२६७।०२५च्	समर्था लङ्घने सिन्धोर् न तु कृत्स्नस्य वानराः  
०३,२६७।०२६अ	के चिन् नौभिर् व्यवस्यन्ति केचीच् च विविधैः प्लवैः  
०३,२६७।०२६च्	नेति रामश् च तान् सर्वान् सान्त्वयन् प्रत्यभाषत  
०३,२६७।०२७अ	शतयोजनविस्तारं न शक्ताः सर्ववानराः  
०३,२६७।०२७च्	क्रान्तुं तोयनिधिं वीरा नैषा वो नैष्ठिकी मतिः  
०३,२६७।०२८अ	नावो न सन्ति सेनाया बह्व्यस् तारयितुं तथा  
०३,२६७।०२८च्	वणिजाम् उपघातं च कथम् अस्मद्विधश् चरेत्  
०३,२६७।०२९अ	विस्तीर्णं चैव नः सैन्यं हन्याच् छिद्रेषु वै परः  
०३,२६७।०२९च्	प्लवोडुपप्रतारश् च नैवात्र मम रोचते  
०३,२६७।०३०अ	अहं त्व् इमं जलनिधिं समारप्स्याम्य् उपायतः  
०३,२६७।०३०च्	प्रतिशेष्याम्य् उपवसन् दर्शयिष्यति मां ततः  
०३,२६७।०३१अ	न चेद् दर्शयिता मार्गं धक्ष्याम्य् एनम् अहं ततः  
०३,२६७।०३१च्	महास्त्रैर् अप्रतिहतैर् अत्यग्निपवनोज्ज्वलैः  
०३,२६७।०३२अ	इत्य् उक्त्वा सहसौमित्रिर् उपस्पृश्याथ राघवः  
०३,२६७।०३२च्	प्रतिशिश्ये जलनिधिं विधिवत् कुशसंस्तरे  
०३,२६७।०३३अ	सागरस् तु ततः स्वप्ने दर्शयाम् आस राघवम्  
०३,२६७।०३३च्	देवो नदनदीभर्ता श्रीमान् यादोगणैर् वृतः  
०३,२६७।०३४अ	कौसल्यामातर् इत्य् एवम् आभाष्य मधुरं वचः  
०३,२६७।०३४च्	इदम् इत्य् आह रत्नानाम् आकरैः शतशो वृतः  
०३,२६७।०३५अ	ब्रूहि किं ते करोम्य् अत्र साहाय्यं पुरुषर्षभ  
०३,२६७।०३५च्	इक्ष्वाकुर् अस्मि ते ज्ञातिर् इति रामस् तम् अब्रवीत्  
०३,२६७।०३५द्*१२७५_०१	एवम् उक्तः समुद्रेण रामो वाक्यम् अथाब्रवीत्  
०३,२६७।०३६अ	मार्गम् इच्छामि सैन्यस्य दत्तं नदनदीपते  
०३,२६७।०३६च्	येन गत्वा दशग्रीवं हन्यां पौलस्त्यपांसनम्  
०३,२६७।०३६द्*१२७६_०१	राक्षसं सानुबन्धं तु मम भार्यापहारिणम्  
०३,२६७।०३७अ	यद्य् एवं याचतो मार्गं न प्रदास्यति मे भवान्  
०३,२६७।०३७च्	शरैस् त्वां शोषयिष्यामि दिव्यास्त्रप्रतिमन्त्रितैः  
०३,२६७।०३८अ	इत्य् एवं ब्रुवतः श्रुत्वा रामस्य वरुणालयः  
०३,२६७।०३८च्	उवाच व्यथितो वाक्यम् इति बद्धाञ्जलिः स्थितः  
०३,२६७।०३९अ	नेच्छामि प्रतिघातं ते नास्मि विघ्नकरस् तव  
०३,२६७।०३९च्	शृणु चेदं वचो राम श्रुत्वा कर्तव्यम् आचर  
०३,२६७।०४०अ	यदि दास्यामि ते मार्गं सैन्यस्य व्रजतो ऽऽज्ञया  
०३,२६७।०४०च्	अन्ये ऽप्य् आज्ञापयिष्यन्ति माम् एवं धनुषो बलात्  
०३,२६७।०४१अ	अस्ति त्व् अत्र नलो नाम वानरः शिल्पिसम्मतः  
०३,२६७।०४१च्	त्वष्टुर् देवस्य तनयो बलवान् विश्वकर्मणः  
०३,२६७।०४२अ	स यत् काष्ठं तृणं वापि शिलां वा क्षेप्स्यते मयि  
०३,२६७।०४२च्	सर्वं तद् धारयिष्यामि स ते सेतुर् भविष्यति  
०३,२६७।०४३अ	इत्य् उक्त्वान्तर्हिते तस्मिन् रामो नलम् उवाच ह  
०३,२६७।०४३च्	कुरु सेतुं समुद्रे त्वं शक्तो ह्य् असि मतो मम  
०३,२६७।०४४अ	तेनोपायेन काकुत्स्थः सेतुबन्धम् अकारयत्  
०३,२६७।०४४च्	दशयोजनविस्तारम् आयतं शतयोजनम्  
०३,२६७।०४५अ	नलसेतुर् इति ख्यातो यो ऽद्यापि प्रथितो भुवि  
०३,२६७।०४५च्	रामस्याज्ञां पुरस्कृत्य धार्यते गिरिसन्निभः  
०३,२६७।०४६अ	तत्रस्थं स तु धर्मात्मा समागच्छद् विभीषणः  
०३,२६७।०४६च्	भ्राता वै राक्षसेन्द्रस्य चतुर्भिः सचिवैः सह  
०३,२६७।०४७अ	प्रतिजग्राह रामस् तं स्वागतेन महामनाः  
०३,२६७।०४७च्	सुग्रीवस्य तु शङ्काभूत् प्रणिधिः स्याद् इति स्म ह  
०३,२६७।०४८अ	राघवस् तस्य चेष्टाभिः सम्यक् च चरितेङ्गितैः  
०३,२६७।०४८च्	यदा तत्त्वेन तुष्टो ऽभूत् तत एनम् अपूजयत्  
०३,२६७।०४९अ	सर्वराक्षसराज्ये चाप्य् अभ्यषिञ्चद् विभीषणम्  
०३,२६७।०४९च्	चक्रे च मन्त्रानुचरं सुहृदं लक्ष्मणस्य च  
०३,२६७।०५०अ	विभीषणमते चैव सो ऽत्यक्रामन् महार्णवम्  
०३,२६७।०५०च्	ससैन्यः सेतुना तेन मासेनैव नराधिप  
०३,२६७।०५१अ	ततो गत्वा समासाद्य लङ्कोद्यानान्य् अनेकशः  
०३,२६७।०५१च्	भेदयाम् आस कपिभिर् महान्ति च बहूनि च  
०३,२६७।०५२अ	तत्रास्तां रावणामात्यौ राक्षसौ शुकसारणौ  
०३,२६७।०५२ब्*१२७७_०१	द्रष्टुं सेनाम् अनुप्राप्तौ रावणप्रियकारिणौ  
०३,२६७।०५२च्	चारौ वानररूपेण तौ जग्राह विभीषणः  
०३,२६७।०५३अ	प्रतिपन्नौ यदा रूपं राक्षसं तौ निशाचरौ  
०३,२६७।०५३च्	दर्शयित्वा ततः सैन्यं रामः पश्चाद् अवासृजत्  
०३,२६७।०५४अ	निवेश्योपवने सैन्यं तच् छूरः प्राज्ञवानरम्  
०३,२६७।०५४च्	प्रेषयाम् आस दौत्येन रावणस्य ततो ऽङ्गदम्  
०३,२६८।००१	मार्कण्डेय उवाच  
०३,२६८।००१अ	प्रभूतान्नोदके तस्मिन् बहुमूलफले वने  
०३,२६८।००१च्	सेनां निवेश्य काकुत्स्थो विधिवत् पर्यरक्षत  
०३,२६८।००२अ	रावणश् च विधिं चक्रे लङ्कायां शास्त्रनिर्मितम्  
०३,२६८।००२च्	प्रकृत्यैव दुराधर्षा दृढप्राकारतोरणा  
०३,२६८।००३अ	अगाधतोयाः परिखा मीननक्रसमाकुलाः  
०३,२६८।००३च्	बभूवुः सप्त दुर्धर्षाः खादिरैः शङ्कुभिश् चिताः  
०३,२६८।००४अ	कर्णाट्टयन्त्रदुर्धर्षा बभूवुः सहुडोपलाः  
०३,२६८।००४च्	साशीविषघटायोधाः ससर्जरसपांसवः  
०३,२६८।००५अ	मुसलालातनाराचतोमरासिपरश्वधैः  
०३,२६८।००५च्	अन्विताश् च शतघ्नीभिः समधूच्छिष्टमुद्गराः  
०३,२६८।००६अ	पुरद्वारेषु सर्वेषु गुल्माः स्थावरजङ्गमाः  
०३,२६८।००६च्	बभूवुः पत्तिबहुलाः प्रभूतगजवाजिनः  
०३,२६८।००७अ	अङ्गदस् त्व् अथ लङ्काया द्वारदेशम् उपागतः  
०३,२६८।००७च्	विदितो राक्षसेन्द्रस्य प्रविवेश गतव्यथः  
०३,२६८।००८अ	मध्ये राक्षसकोटीनां बह्वीनां सुमहाबलः  
०३,२६८।००८च्	शुशुभे मेघमालाभिर् आदित्य इव संवृतः  
०३,२६८।००९अ	स समासाद्य पौलस्त्यम् अमात्यैर् अभिसंवृतम्  
०३,२६८।००९च्	रामसन्देशम् आमन्त्र्य वाग्मी वक्तुं प्रचक्रमे  
०३,२६८।०१०अ	आह त्वां राघवो राजन् कोसलेन्द्रो महायशाः  
०३,२६८।०१०च्	प्राप्तकालम् इदं वाक्यं तद् आदत्स्व कुरुष्व च  
०३,२६८।०११अ	अकृतात्मानम् आसाद्य राजानम् अनये रतम्  
०३,२६८।०११च्	विनश्यन्त्य् अनयाविष्टा देशाश् च नगराणि च  
०३,२६८।०१२अ	त्वयैकेनापराद्धं मे सीताम् आहरता बलात्  
०३,२६८।०१२च्	वधायानपराद्धानाम् अन्येषां तद् भविष्यति  
०३,२६८।०१३अ	ये त्वया बलदर्पाभ्याम् आविष्टेन वनेचराः  
०३,२६८।०१३च्	ऋषयो हिंसिताः पूर्वं देवाश् चाप्य् अवमानिताः  
०३,२६८।०१४अ	राजर्षयश् च निहता रुदन्त्यश् चाहृताः स्त्रियः  
०३,२६८।०१४च्	तद् इदं समनुप्राप्तं फलं तस्यानयस्य ते  
०३,२६८।०१५अ	हन्तास्मि त्वां सहामात्यं युध्यस्व पुरुषो भव  
०३,२६८।०१५च्	पश्य मे धनुषो वीर्यं मानुषस्य निशाचर  
०३,२६८।०१६अ	मुच्यतां जानकी सीता न मे मोक्ष्यसि कर्हि चित्  
०३,२६८।०१६च्	अराक्षसम् इमं लोकं कर्तास्मि निशितैः शरैः  
०३,२६८।०१७अ	इति तस्य ब्रुवाणस्य दूतस्य परुषं वचः  
०३,२६८।०१७च्	श्रुत्वा न ममृषे राजा रावणः क्रोधमूर्छितः  
०३,२६८।०१८अ	इङ्गितज्ञास् ततो भर्तुश् चत्वारो रजनीचराः  
०३,२६८।०१८च्	चतुर्ष्व् अङ्गेषु जगृहुः शार्दूलम् इव पक्षिणः  
०३,२६८।०१९अ	तांस् तथाङ्गेषु संसक्तान् अङ्गदो रजनीचरान्  
०३,२६८।०१९च्	आदायैव खम् उत्पत्य प्रासादतलम् आविशत्  
०३,२६८।०२०अ	वेगेनोत्पततस् तस्य पेतुस् ते रजनीचराः  
०३,२६८।०२०च्	भुवि सम्भिन्नहृदयाः प्रहारपरिपीडिताः  
०३,२६८।०२१अ	स मुक्तो हर्म्यशिखरात् तस्मात् पुनर् अवापतत्  
०३,२६८।०२१च्	लङ्घयित्वा पुरीं लङ्कां स्वबलस्य समीपतः  
०३,२६८।०२२अ	कोसलेन्द्रम् अथाभ्येत्य सर्वम् आवेद्य चाङ्गदः  
०३,२६८।०२२च्	विशश्राम स तेजस्वी राघवेणाभिनन्दितः  
०३,२६८।०२३अ	ततः सर्वाभिसारेण हरीणां वातरंहसाम्  
०३,२६८।०२३च्	भेदयाम् आस लङ्कायाः प्राकारं रघुनन्दनः  
०३,२६८।०२४अ	विभीषणर्क्षाधिपती पुरस्कृत्याथ लक्ष्मणः  
०३,२६८।०२४च्	दक्षिणं नगरद्वारम् अवामृद्नाद् दुरासदम्  
०३,२६८।०२५अ	करभारुणगात्राणां हरीणां युद्धशालिनाम्  
०३,२६८।०२५च्	कोटीशतसहस्रेण लङ्काम् अभ्यपतत् तदा  
०३,२६८।०२५द्*१२७८_०१	प्रलम्बबाहूरुकरजङ्घान्तरविलम्बिनाम्  
०३,२६८।०२५द्*१२७८_०२	ऋक्षाणां धूम्रवर्णानां तिस्रः कोट्यो व्यवस्थिताः  
०३,२६८।०२६अ	उत्पतद्भिः पतद्भिश् च निपतद्भिश् च वानरैः  
०३,२६८।०२६च्	नादृश्यत तदा सूर्यो रजसा नाशितप्रभः  
०३,२६८।०२७अ	शालिप्रसूनसदृशैः शिरीषकुसुमप्रभैः  
०३,२६८।०२७च्	तरुणादित्यसदृशैः शरगौरैश् च वानरैः  
०३,२६८।०२८अ	प्राकारं ददृशुस् ते तु समन्तात् कपिलीकृतम्  
०३,२६८।०२८च्	राक्षसा विस्मिता राजन् सस्त्रीवृद्धाः समन्ततः  
०३,२६८।०२९अ	बिभिदुस् ते मणिस्तम्भान् कर्णाट्टशिखराणि च  
०३,२६८।०२९च्	भग्नोन्मथितवेगानि यन्त्राणि च विचिक्षिपुः  
०३,२६८।०३०अ	परिगृह्य शतघ्नीश् च सचक्राः सहुडोपलाः  
०३,२६८।०३०च्	चिक्षिपुर् भुजवेगेन लङ्कामध्ये महाबलाः  
०३,२६८।०३१अ	प्राकारस्थाश् च ये के चिन् निशाचरगणास् तदा  
०३,२६८।०३१च्	प्रदुद्रुवुस् ते शतशः कपिभिः समभिद्रुताः  
०३,२६८।०३२अ	ततस् तु राजवचनाद् राक्षसाः कामरूपिणः  
०३,२६८।०३२च्	निर्ययुर् विकृताकाराः सहस्रशतसङ्घशः  
०३,२६८।०३३अ	शस्त्रवर्षाणि वर्षन्तो द्रावयन्तो वनौकसः  
०३,२६८।०३३च्	प्राकारं शोधयन्तस् ते परं विक्रमम् आस्थिताः  
०३,२६८।०३४अ	स माषराशिसदृशैर् बभूव क्षणदाचरैः  
०३,२६८।०३४च्	कृतो निर्वानरो भूयः प्राकारो भीमदर्शनैः  
०३,२६८।०३५अ	पेतुः शूलविभिन्नाङ्गा बहवो वानरर्षभाः  
०३,२६८।०३५च्	स्तम्भतोरणभग्नाश् च पेतुस् तत्र निशाचराः  
०३,२६८।०३६अ	केशाकेश्य् अभवद् युद्धं रक्षसां वानरैः सह  
०३,२६८।०३६च्	नखैर् दन्तैश् च वीराणां खादतां वै परस्परम्  
०३,२६८।०३७अ	निष्टनन्तो ह्य् उभयतस् तत्र वानरराक्षसाः  
०३,२६८।०३७च्	हता निपतिता भूमौ न मुञ्चन्ति परस्परम्  
०३,२६८।०३८अ	रामस् तु शरजालानि ववर्ष जलदो यथा  
०३,२६८।०३८च्	तानि लङ्कां समासाद्य जघ्नुस् तान् रजनीचरान्  
०३,२६८।०३९अ	सौमित्रिर् अपि नाराचैर् दृढधन्वा जितक्लमः  
०३,२६८।०३९च्	आदिश्यादिश्य दुर्गस्थान् पातयाम् आस राक्षसान्  
०३,२६८।०४०अ	ततः प्रत्यवहारो ऽभूत् सैन्यानां राघवाज्ञया  
०३,२६८।०४०च्	कृते विमर्दे लङ्कायां लब्धलक्षो जयोत्तरः  
०३,२६९।००१	मार्कण्डेय उवाच  
०३,२६९।००१अ	ततो निविशमानांस् तान् सैनिकान् रावणानुगाः  
०३,२६९।००१च्	अभिजग्मुर् गणान् एके पिशाचक्षुद्ररक्षसाम्  
०३,२६९।००२अ	पर्वणः पूतनो जम्भः खरः क्रोधवशो हरिः  
०३,२६९।००२च्	प्ररुजश् चारुजश् चैव प्रघसश् चैवम् आदयः  
०३,२६९।००३अ	ततो ऽभिपततां तेषाम् अदृश्यानां दुरात्मनाम्  
०३,२६९।००३च्	अन्तर्धानवधं तज्ज्ञश् चकार स विभीषणः  
०३,२६९।००४अ	ते दृश्यमाना हरिभिर् बलिभिर् दूरपातिभिः  
०३,२६९।००४च्	निहताः सर्वशो राजन् महीं जग्मुर् गतासवः  
०३,२६९।००५अ	अमृष्यमाणः सबलो रावणो निर्ययाव् अथ  
०३,२६९।००५ब्*१२७९_०१	राक्षसानां बलैर् घोरैः पिशाचानां च संवृतः  
०३,२६९।००५ब्*१२७९_०२	युद्धशास्त्रविधानज्ञ उशना इव चापरः  
०३,२६९।००५च्	व्यूह्य चौशनसं व्यूहं हरीन् सर्वान् अहारयत्  
०३,२६९।००६अ	राघवस् त्व् अभिनिर्याय व्यूढानीकं दशाननम्  
०३,२६९।००६च्	बार्हस्पत्यं विधिं कृत्वा प्रत्यव्यूहन् निशाचरम्  
०३,२६९।००७अ	समेत्य युयुधे तत्र ततो रामेण रावणः  
०३,२६९।००७च्	युयुधे लक्ष्मणश् चैव तथैवेन्द्रजिता सह  
०३,२६९।००८अ	विरूपाक्षेण सुग्रीवस् तारेण च निखर्वटः  
०३,२६९।००८च्	तुण्डेन च नलस् तत्र पटुशः पनसेन च  
०३,२६९।००९अ	विषह्यं यं हि यो मेने स स तेन समेयिवान्  
०३,२६९।००९च्	युयुधे युद्धवेलायां स्वबाहुबलम् आश्रितः  
०३,२६९।०१०अ	स सम्प्रहारो ववृधे भीरूणां भयवर्धनः  
०३,२६९।०१०च्	लोमसंहर्षणो घोरः पुरा देवासुरे यथा  
०३,२६९।०११अ	रावणो रामम् आनर्छच् छक्तिशूलासिवृष्टिभिः  
०३,२६९।०११च्	निशितैर् आयसैस् तीक्ष्णै रावणं चापि राघवः  
०३,२६९।०१२अ	तथैवेन्द्रजितं यत्तं लक्ष्मणो मर्मभेदिभिः  
०३,२६९।०१२च्	इन्द्रजिच् चापि सौमित्रिं बिभेद बहुभिः शरैः  
०३,२६९।०१३अ	विभीषणः प्रहस्तं च प्रहस्तश् च विभीषणम्  
०३,२६९।०१३च्	खगपत्रैः शरैस् तीक्ष्णैर् अभ्यवर्षद् गतव्यथः  
०३,२६९।०१४अ	तेषां बलवताम् आसीन् महास्त्राणां समागमः  
०३,२६९।०१४च्	विव्यथुः सकला येन त्रयो लोकाश् चराचराः  
०३,२७०।००१	मार्कण्डेय उवाच  
०३,२७०।००१अ	ततः प्रहस्तः सहसा समभ्येत्य विभीषणम्  
०३,२७०।००१च्	गदया ताडयाम् आस विनद्य रणकर्कशः  
०३,२७०।००२अ	स तयाभिहतो धीमान् गदया भीमवेगया  
०३,२७०।००२च्	नाकम्पत महाबाहुर् हिमवान् इव सुस्थिरः  
०३,२७०।००३अ	ततः प्रगृह्य विपुलां शतघण्टां विभीषणः  
०३,२७०।००३च्	अभिमन्त्र्य महाशक्तिं चिक्षेपास्य शिरः प्रति  
०३,२७०।००४अ	पतन्त्या स तया वेगाद् राक्षसो ऽशनिनादया  
०३,२७०।००४च्	हृतोत्तमाङ्गो ददृशे वातरुग्ण इव द्रुमः  
०३,२७०।००४द्*१२८०_०१	कृत्तोत्तमाङ्गं सह्यं तद् अनयानुगतासवाम्  
०३,२७०।००४द्*१२८०_०२	पपात रक्षः सहसा वातरुग्ण इव द्रुमः  
०३,२७०।००५अ	तं दृष्ट्वा निहतं सङ्ख्ये प्रहस्तं क्षणदाचरम्  
०३,२७०।००५च्	अभिदुद्राव धूम्राक्षो वेगेन महता कपीन्  
०३,२७०।००६अ	तस्य मेघोपमं सैन्यम् आपतद् भीमदर्शनम्  
०३,२७०।००६च्	दृष्ट्वैव सहसा दीर्णा रणे वानरपुङ्गवाः  
०३,२७०।००७अ	ततस् तान् सहसा दीर्णान् दृष्ट्वा वानरपुङ्गवान्  
०३,२७०।००७च्	निर्याय कपिशार्दूलो हनूमान् पर्यवस्थितः  
०३,२७०।००८अ	तं दृष्ट्वावस्थितं सङ्ख्ये हरयः पवनात्मजम्  
०३,२७०।००८च्	वेगेन महता राजन् सन्न्यवर्तन्त सर्वशः  
०३,२७०।००९अ	ततः शब्दो महान् आसीत् तुमुलो लोमहर्षणः  
०३,२७०।००९च्	रामरावणसैन्यानाम् अन्योन्यम् अभिधावताम्  
०३,२७०।०१०अ	तस्मिन् प्रवृत्ते सङ्ग्रामे घोरे रुधिरकर्दमे  
०३,२७०।०१०च्	धूम्राक्षः कपिसैन्यं तद् द्रावयाम् आस पत्रिभिः  
०३,२७०।०११अ	तं राक्षसमहामात्रम् आपतन्तं सपत्नजित्  
०३,२७०।०११च्	तरसा प्रतिजग्राह हनूमान् पवनात्मजः  
०३,२७०।०१२अ	तयोर् युद्धम् अभूद् घोरं हरिराक्षसवीरयोः  
०३,२७०।०१२च्	जिगीषतोर् युधान्योन्यम् इन्द्रप्रह्लादयोर् इव  
०३,२७०।०१३अ	गदाभिः परिघैश् चैव राक्षसो जघ्निवान् कपिम्  
०३,२७०।०१३च्	कपिश् च जघ्निवान् रक्षः सस्कन्धविटपैर् द्रुमैः  
०३,२७०।०१३द्*१२८१_०१	शिरस्य् अभ्यहनत् पूर्वं कालया च पुनः पुनः  
०३,२७०।०१३द्*१२८१_०२	तृणराजेन महता लोहसारथिभेदिना  
०३,२७०।०१४अ	ततस् तम् अतिकायेन साश्वं सरथसारथिम्  
०३,२७०।०१४च्	धूम्राक्षम् अवधीद् धीमान् हनूमान् मारुतात्मजः  
०३,२७०।०१४द्*१२८२_०१	वेगेन महताविष्टो राक्षसानां महद् बलम्  
०३,२७०।०१४द्*१२८२_०२	योधयाम् आस राजेन्द्र शिलावर्षैः समन्ततः  
०३,२७०।०१५अ	ततस् तं निहतं दृष्ट्वा धूम्राक्षं राक्षसोत्तमम्  
०३,२७०।०१५च्	हरयो जातविस्रम्भा जघ्नुर् अभ्येत्य सैनिकान्  
०३,२७०।०१६अ	ते वध्यमाना बलिभिर् हरिभिर् जितकाशिभिः  
०३,२७०।०१६च्	राक्षसा भग्नसङ्कल्पा लङ्काम् अभ्यपतन् भयात्  
०३,२७०।०१७अ	ते ऽभिपत्य पुरं भग्ना हतशेषा निशाचराः  
०३,२७०।०१७च्	सर्वं राज्ञे यथावृत्तं रावणाय न्यवेदयन्  
०३,२७०।०१८अ	श्रुत्वा तु रावणस् तेभ्यः प्रहस्तं निहतं युधि  
०३,२७०।०१८च्	धूम्राक्षं च महेष्वासं ससैन्यं वानरर्षभैः  
०३,२७०।०१९अ	सुदीर्घम् इव निःश्वस्य समुत्पत्य वरासनात्  
०३,२७०।०१९च्	उवाच कुम्भकर्णस्य कर्मकालो ऽयम् आगतः  
०३,२७०।०२०अ	इत्य् एवम् उक्त्वा विविधैर् वादित्रैः सुमहास्वनैः  
०३,२७०।०२०च्	शयानम् अतिनिद्रालुं कुम्भकर्णम् अबोधयत्  
०३,२७०।०२१अ	प्रबोध्य महता चैनं यत्नेनागतसाध्वसः  
०३,२७०।०२१च्	स्वस्थम् आसीनम् अव्यग्रं विनिद्रं राक्षसाधिपः  
०३,२७०।०२१ए	ततो ऽब्रवीद् दशग्रीवः कुम्भकर्णं महाबलम्  
०३,२७०।०२२अ	धन्यो ऽसि यस्य ते निद्रा कुम्भकर्णेयम् ईदृशी  
०३,२७०।०२२च्	य इमं दारुणं कालं न जानीषे महाभयम्  
०३,२७०।०२३अ	एष तीर्त्वार्णवं रामः सेतुना हरिभिः सह  
०३,२७०।०२३च्	अवमन्येह नः सर्वान् करोति कदनं महत्  
०३,२७०।०२४अ	मया ह्य् अपहृता भार्या सीता नामास्य जानकी  
०३,२७०।०२४च्	तां मोक्षयिषुर् आयातो बद्ध्वा सेतुं महार्णवे  
०३,२७०।०२५अ	तेन चैव प्रहस्तादिर् महान् नः स्वजनो हतः  
०३,२७०।०२५च्	तस्य नान्यो निहन्तास्ति त्वद् ऋते शत्रुकर्शन  
०३,२७०।०२६अ	स दंशितो ऽभिनिर्याय त्वम् अद्य बलिनां वर  
०३,२७०।०२६च्	रामादीन् समरे सर्वाञ् जहि शत्रून् अरिन्दम  
०३,२७०।०२७अ	दूषणावरजौ चैव वज्रवेगप्रमाथिनौ  
०३,२७०।०२७च्	तौ त्वां बलेन महता सहिताव् अनुयास्यतः  
०३,२७०।०२८अ	इत्य् उक्त्वा राक्षसपतिः कुम्भकर्णं तरस्विनम्  
०३,२७०।०२८च्	सन्दिदेशेतिकर्तव्ये वज्रवेगप्रमाथिनौ  
०३,२७०।०२९अ	तथेत्य् उक्त्वा तु तौ वीरौ रावणं दूषणानुजौ  
०३,२७०।०२९च्	कुम्भकर्णं पुरस्कृत्य तूर्णं निर्ययतुः पुरात्  
०३,२७१।००१	मार्कण्डेय उवाच  
०३,२७१।००१अ	ततो विनिर्याय पुरात् कुम्भकर्णः सहानुगः  
०३,२७१।००१च्	अपश्यत् कपिसैन्यं तज् जितकाश्य् अग्रतः स्थितम्  
०३,२७१।००१द्*१२८२अ_०१	स वीक्षमाणस् तत् सैन्यं रामदर्शनकाङ्क्षया  
०३,२७१।००१द्*१२८२अ_०२	अपश्यच् चापि सौमित्रिं धनुष्पाणिं व्यवस्थितम्  
०३,२७१।००२अ	तम् अभ्येत्याशु हरयः परिवार्य समन्ततः  
०३,२७१।००२ब्*१२८३_०१	शैलवृक्षायुधा नादान् अमुञ्चन् भीषणास् ततः  
०३,२७१।००२च्	अभ्यघ्नंश् च महाकायैर् बहुभिर् जगतीरुहैः  
०३,२७१।००२ए	करजैर् अतुदंश् चान्ये विहाय भयम् उत्तमम्  
०३,२७१।००३अ	बहुधा युध्यमानास् ते युद्धमार्गैः प्लवङ्गमाः  
०३,२७१।००३च्	नानाप्रहरणैर् भीमं राक्षसेन्द्रम् अताडयन्  
०३,२७१।००४अ	स ताड्यमानः प्रहसन् भक्षयाम् आस वानरान्  
०३,२७१।००४च्	पनसं च गवाक्षं च वज्रबाहुं च वानरम्  
०३,२७१।००५अ	तद् दृष्ट्वा व्यथनं कर्म कुम्भकर्णस्य रक्षसः  
०३,२७१।००५च्	उदक्रोशन् परित्रस्तास् तारप्रभृतयस् तदा  
०३,२७१।००६अ	तं तारम् उच्चैः क्रोशन्तम् अन्यांश् च हरियूथपान्  
०३,२७१।००६च्	अभिदुद्राव सुग्रीवः कुम्भकर्णम् अपेतभीः  
०३,२७१।००७अ	ततो ऽभिपत्य वेगेन कुम्भकर्णं महामनाः  
०३,२७१।००७च्	शालेन जघ्निवान् मूर्ध्नि बलेन कपिकुञ्जरः  
०३,२७१।००८अ	स महात्मा महावेगः कुम्भकर्णस्य मूर्धनि  
०३,२७१।००८च्	बिभेद शालं सुग्रीवो न चैवाव्यथयत् कपिः  
०३,२७१।००९अ	ततो विनद्य प्रहसञ् शालस्पर्शविबोधितः  
०३,२७१।००९च्	दोर्भ्याम् आदाय सुग्रीवं कुम्भकर्णो ऽहरद् बलात्  
०३,२७१।०१०अ	ह्रियमाणं तु सुग्रीवं कुम्भकर्णेन रक्षसा  
०३,२७१।०१०ब्*१२८४_०१	गच्छन् सम्बोधयाम् आस प्रहारेणाल्पचेतसम्  
०३,२७१।०१०ब्*१२८४_०२	ततः संलब्धसञ्ज्ञस् तु हृत्वा कर्णोष्टनासिकाम्  
०३,२७१।०१०ब्*१२८४_०३	सुग्रीवः कुम्भकर्णस्य जगाम हरिवाहिनीम्  
०३,२७१।०१०ब्*१२८४_०४	अथ क्रुद्धः कुम्भकर्णो मिश्रितान् हरिराक्षसान्  
०३,२७१।०१०ब्*१२८४_०५	भक्षयाम् आस बलवान् ममर्द पदयोर् अपि  
०३,२७१।०१०ब्*१२८४_०६	भक्ष्यमाणान् हरीन् सर्वान् कुम्भकर्णेन रक्षसा  
०३,२७१।०१०च्	अवेक्ष्याभ्यद्रवद् वीरः सौमित्रिर् मित्रनन्दनः  
०३,२७१।०११अ	सो ऽभिपत्य महावेगं रुक्मपुङ्खं महाशरम्  
०३,२७१।०११च्	प्राहिणोत् कुम्भकर्णाय लक्ष्मणः परवीरहा  
०३,२७१।०१२अ	स तस्य देहावरणं भित्त्वा देहं च सायकः  
०३,२७१।०१२च्	जगाम दारयन् भूमिं रुधिरेण समुक्षितः  
०३,२७१।०१३अ	तथा स भिन्नहृदयः समुत्सृज्य कपीश्वरम्  
०३,२७१।०१३ब्*१२८५_०१	वेगेन महताविष्टस् तिष्ठ तिष्ठेति चाब्रवीत्  
०३,२७१।०१३च्	कुम्भकर्णो महेष्वासः प्रगृहीतशिलायुधः  
०३,२७१।०१३ए	अभिदुद्राव सौमित्रिम् उद्यम्य महतीं शिलाम्  
०३,२७१।०१४अ	तस्याभिद्रवतस् तूर्णं क्षुराभ्याम् उच्छ्रितौ करौ  
०३,२७१।०१४च्	चिच्छेद निशिताग्राभ्यां स बभूव चतुर्भुजः  
०३,२७१।०१५अ	तान् अप्य् अस्य भुजान् सर्वान् प्रगृहीतशिलायुधान्  
०३,२७१।०१५च्	क्षुरैश् चिच्छेद लघ्व् अस्त्रं सौमित्रिः प्रतिदर्शयन्  
०३,२७१।०१६अ	स बभूवातिकायश् च बहुपादशिरोभुजः  
०३,२७१।०१६ब्*१२८६_०१	सौमित्रिर् अद्भुतं दृष्ट्वा क्रूरः समरकोविदः  
०३,२७१।०१६च्	तं ब्रह्मास्त्रेण सौमित्रिर् ददाहाद्रिचयोपमम्  
०३,२७१।०१७अ	स पपात महावीर्यो दिव्यास्त्राभिहतो रणे  
०३,२७१।०१७च्	महाशनिविनिर्दग्धः पादपो ऽङ्कुरवान् इव  
०३,२७१।०१८अ	तं दृष्ट्वा वृत्रसङ्काशं कुम्भकर्णं तरस्विनम्  
०३,२७१।०१८च्	गतासुं पतितं भूमौ राक्षसाः प्राद्रवन् भयात्  
०३,२७१।०१९अ	तथा तान् द्रवतो योधान् दृष्ट्वा तौ दूषणानुजौ  
०३,२७१।०१९च्	अवस्थाप्याथ सौमित्रिं सङ्क्रुद्धाव् अभ्यधावताम्  
०३,२७१।०२०अ	ताव् आद्रवन्तौ सङ्क्रुद्धौ वज्रवेगप्रमाथिनौ  
०३,२७१।०२०च्	प्रतिजग्राह सौमित्रिर् विनद्योभौ पतत्रिभिः  
०३,२७१।०२१अ	ततः सुतुमुलं युद्धम् अभवल् लोमहर्षणम्  
०३,२७१।०२१च्	दूषणानुजयोः पार्थ लक्ष्मणस्य च धीमतः  
०३,२७१।०२२अ	महता शरवर्षेण राक्षसौ सो ऽभ्यवर्षत  
०३,२७१।०२२च्	तौ चापि वीरौ सङ्क्रुद्धाव् उभौ तौ समवर्षताम्  
०३,२७१।०२३अ	मुहूर्तम् एवम् अभवद् वज्रवेगप्रमाथिनोः  
०३,२७१।०२३च्	सौमित्रेश् च महाबाहोः सम्प्रहारः सुदारुणः  
०३,२७१।०२४अ	अथाद्रिशृङ्गम् आदाय हनूमान् मारुतात्मजः  
०३,२७१।०२४च्	अभिद्रुत्याददे प्राणान् वज्रवेगस्य रक्षसः  
०३,२७१।०२५अ	नीलश् च महता ग्राव्णा दूषणावरजं हरिः  
०३,२७१।०२५च्	प्रमाथिनम् अभिद्रुत्य प्रममाथ महाबलः  
०३,२७१।०२६अ	ततः प्रावर्तत पुनः सङ्ग्रामः कटुकोदयः  
०३,२७१।०२६च्	रामरावणसैन्यानाम् अन्योन्यम् अभिधावताम्  
०३,२७१।०२७अ	शतशो नैरृतान् वन्या जघ्नुर् वन्यांश् च नैरृताः  
०३,२७१।०२७च्	नैरृतास् तत्र वध्यन्ते प्रायशो न तु वानराः  
०३,२७२।००१	मार्कण्डेय उवाच  
०३,२७२।००१अ	ततः श्रुत्वा हतं सङ्ख्ये कुम्भकर्णं सहानुगम्  
०३,२७२।००१च्	प्रहस्तं च महेष्वासं धूम्राक्षं चातितेजसम्  
०३,२७२।००२अ	पुत्रम् इन्द्रजितं शूरं रावणः प्रत्यभाषत  
०३,२७२।००२च्	जहि रामम् अमित्रघ्न सुग्रीवं च सलक्ष्मणम्  
०३,२७२।००३अ	त्वया हि मम सत्पुत्र यशो दीप्तम् उपार्जितम्  
०३,२७२।००३च्	जित्वा वज्रधरं सङ्ख्ये सहस्राक्षं शचीपतिम्  
०३,२७२।००४अ	अन्तर्हितः प्रकाशो वा दिव्यैर् दत्तवरैः शरैः  
०३,२७२।००४च्	जहि शत्रून् अमित्रघ्न मम शस्त्रभृतां वर  
०३,२७२।००५अ	रामलक्ष्मणसुग्रीवाः शरस्पर्शं न ते ऽनघ  
०३,२७२।००५च्	समर्थाः प्रतिसंसोढुं कुतस् तदनुयायिनः  
०३,२७२।००६अ	अकृता या प्रहस्तेन कुम्भकर्णेन चानघ  
०३,२७२।००६च्	खरस्यापचितिः सङ्ख्ये तां गच्छस्व महाभुज  
०३,२७२।००७अ	त्वम् अद्य निशितैर् बाणैर् हत्वा शत्रून् ससैनिकान्  
०३,२७२।००७च्	प्रतिनन्दय मां पुत्र पुरा बद्ध्वेव वासवम्  
०३,२७२।००८अ	इत्य् उक्तः स तथेत्य् उक्त्वा रथम् आस्थाय दंशितः  
०३,२७२।००८च्	प्रययाव् इन्द्रजिद् राजंस् तूर्णम् आयोधनं प्रति  
०३,२७२।००९अ	तत्र विश्राव्य विस्पष्टं नाम राक्षसपुङ्गवः  
०३,२७२।००९च्	आह्वयाम् आस समरे लक्ष्मणं शुभलक्षणम्  
०३,२७२।०१०अ	तं लक्ष्मणो ऽप्य् अभ्यधावत् प्रगृह्य सशरं धनुः  
०३,२७२।०१०च्	त्रासयंस् तलघोषेण सिंहः क्षुद्रमृगं यथा  
०३,२७२।०११अ	तयोः समभवद् युद्धं सुमहज् जयगृद्धिनोः  
०३,२७२।०११च्	दिव्यास्त्रविदुषोस् तीव्रम् अन्योन्यस्पर्धिनोस् तदा  
०३,२७२।०१२अ	रावणिस् तु यदा नैनं विशेषयति सायकैः  
०३,२७२।०१२च्	ततो गुरुतरं यत्नम् आतिष्ठद् बलिनां वरः  
०३,२७२।०१३अ	तत एनं महावेगैर् अर्दयाम् आस तोमरैः  
०३,२७२।०१३च्	तान् आगतान् स चिच्छेद सौमित्रिर् निशितैः शरैः  
०३,२७२।०१३ए	ते निकृत्ताः शरैस् तीक्ष्णैर् न्यपतन् वसुधातले  
०३,२७२।०१३ड़्*१२८७_०१	सायका रावणेराजौ शतशः शकलीकृताः  
०३,२७२।०१४अ	तम् अङ्गदो वालिसुतः श्रीमान् उद्यम्य पादपम्  
०३,२७२।०१४च्	अभिद्रुत्य महावेगस् ताडयाम् आस मूर्धनि  
०३,२७२।०१५अ	तस्येन्द्रजिद् असम्भ्रान्तः प्रासेनोरसि वीर्यवान्  
०३,२७२।०१५च्	प्रहर्तुम् ऐच्छत् तं चास्य प्रासं चिच्छेद लक्ष्मणः  
०३,२७२।०१६अ	तम् अभ्याशगतं वीरम् अङ्गदं रावणात्मजः  
०३,२७२।०१६च्	गदयाताडयत् सव्ये पार्श्वे वानरपुङ्गवम्  
०३,२७२।०१७अ	तम् अचिन्त्य प्रहारं स बलवान् वालिनः सुतः  
०३,२७२।०१७च्	ससर्जेन्द्रजितः क्रोधाच् छालस्कन्धम् अमित्रजित्  
०३,२७२।०१८अ	सो ऽङ्गदेन रुषोत्सृष्टो वधायेन्द्रजितस् तरुः  
०३,२७२।०१८च्	जघानेन्द्रजितः पार्थ रथं साश्वं ससारथिम्  
०३,२७२।०१९अ	ततो हताश्वात् प्रस्कन्द्य रथात् स हतसारथिः  
०३,२७२।०१९च्	तत्रैवान्तर्दधे राजन् मायया रावणात्मजः  
०३,२७२।०२०अ	अन्तर्हितं विदित्वा तं बहुमायं च राक्षसम्  
०३,२७२।०२०च्	रामस् तं देशम् आगम्य तत् सैन्यं पर्यरक्षत  
०३,२७२।०२१अ	स रामम् उद्दिश्य शरैस् ततो दत्तवरैस् तदा  
०३,२७२।०२१च्	विव्याध सर्वगात्रेषु लक्ष्मणं च महारथम्  
०३,२७२।०२२अ	तम् अदृश्यं शरैः शूरौ माययान्तर्हितं तदा  
०३,२७२।०२२च्	योधयाम् आसतुर् उभौ रावणिं रामलक्ष्मणौ  
०३,२७२।०२३अ	स रुषा सर्वगात्रेषु तयोः पुरुषसिंहयोः  
०३,२७२।०२३च्	व्यसृजत् सायकान् भूयः शतशो ऽथ सहस्रशः  
०३,२७२।०२४अ	तम् अदृश्यं विचिन्वन्तः सृजन्तम् अनिशं शरान्  
०३,२७२।०२४च्	हरयो विविशुर् व्योम प्रगृह्य महतीः शिलाः  
०३,२७२।०२५अ	तांश् च तौ चाप्य् अदृश्यः स शरैर् विव्याध राक्षसः  
०३,२७२।०२५च्	स भृशं ताडयन् वीरो रावणिर् माययावृतः  
०३,२७२।०२६अ	तौ शरैर् आचितौ वीरौ भ्रातरौ रामलक्ष्मणौ  
०३,२७२।०२६च्	पेततुर् गगनाद् भूमिं सूर्याचन्द्रमसाव् इव  
०३,२७३।००१	मार्कण्डेय उवाच  
०३,२७३।००१अ	ताव् उभौ पतितौ दृष्ट्वा भ्रातराव् अमितौजसौ  
०३,२७३।००१च्	बबन्ध रावणिर् भूयः शरैर् दत्तवरैस् तदा  
०३,२७३।००२अ	तौ वीरौ शरजालेन बद्धाव् इन्द्रजिता रणे  
०३,२७३।००२च्	रेजतुः पुरुषव्याघ्रौ शकुन्ताव् इव पञ्जरे  
०३,२७३।००३अ	तौ दृष्ट्वा पतितौ भूमौ शतशः सायकैश् चितौ  
०३,२७३।००३च्	सुग्रीवः कपिभिः सार्धं परिवार्य ततः स्थितः  
०३,२७३।००४अ	सुषेणमैन्दद्विविदैः कुमुदेनाङ्गदेन च  
०३,२७३।००४च्	हनूमन्नीलतारैश् च नलेन च कपीश्वरः  
०३,२७३।००४द्*१२८८_०१	ततः समीरवचनाद् रामाध्यातः खगेश्वरः  
०३,२७३।००४द्*१२८८_०२	आगम्यामोचयद् वीरौ सर्पबन्धात् सुदारुणात्  
०३,२७३।००४द्*१२८९_०१	क्षणेन गरुडस् तात पतत्री समदृश्यत  
०३,२७३।००४द्*१२८९_०२	दर्शनात् पक्षिराजस्य पन्नगाश् च प्रदुद्रुवुः  
०३,२७३।००४द्*१२८९_०३	स चागत्य महापक्षी ताव् उभौ रामलक्ष्मणौ  
०३,२७३।००४द्*१२८९_०४	परामृज्य करेणाथ ययौ येन पथागतः  
०३,२७३।००५अ	ततस् तं देशम् आगम्य कृतकर्मा विभीषणः  
०३,२७३।००५च्	बोधयाम् आस तौ वीरौ प्रज्ञास्त्रेण प्रबोधितौ  
०३,२७३।००६अ	विशल्यौ चापि सुग्रीवः क्षणेनोभौ चकार तौ  
०३,२७३।००६च्	विशल्यया महौषध्या दिव्यमन्त्रप्रयुक्तया  
०३,२७३।००७अ	तौ लब्धसञ्ज्ञौ नृवरौ विशल्याव् उदतिष्ठताम्  
०३,२७३।००७च्	गततन्द्रीक्लमौ चास्तां क्षणेनोभौ महारथौ  
०३,२७३।००८अ	ततो विभीषणः पार्थ रामम् इक्ष्वाकुनन्दनम्  
०३,२७३।००८च्	उवाच विज्वरं दृष्ट्वा कृताञ्जलिर् इदं वचः  
०३,२७३।००९अ	अयम् अम्भो गृहीत्वा तु राजराजस्य शासनात्  
०३,२७३।००९च्	गुह्यको ऽभ्यागतः श्वेतात् त्वत्सकाशम् अरिन्दम  
०३,२७३।०१०अ	इदम् अम्भः कुबेरस् ते महाराजः प्रयच्छति  
०३,२७३।०१०च्	अन्तर्हितानां भूतानां दर्शनार्थं परन्तप  
०३,२७३।०११अ	अनेन स्पृष्टनयनो भूतान्य् अन्तर्हितान्य् उत  
०३,२७३।०११च्	भवान् द्रक्ष्यति यस्मै च भवान् एतत् प्रदास्यति  
०३,२७३।०१२अ	तथेति रामस् तद् वारि प्रतिगृह्याथ सत्कृतम्  
०३,२७३।०१२च्	चकार नेत्रयोः शौचं लक्ष्मणश् च महामनाः  
०३,२७३।०१३अ	सुग्रीवजाम्बवन्तौ च हनूमान् अङ्गदस् तथा  
०३,२७३।०१३च्	मैन्दद्विविदनीलाश् च प्रायः प्लवगसत्तमाः  
०३,२७३।०१४अ	तथा समभवच् चापि यद् उवाच विभीषणः  
०३,२७३।०१४च्	क्षणेनातीन्द्रियाण्य् एषां चक्षूंष्य् आसन् युधिष्ठिर  
०३,२७३।०१४द्*१२९०_०१	ततो बिभेद पौलस्त्यः शक्त्या वक्षसि लक्ष्मणम्  
०३,२७३।०१४द्*१२९०_०२	पौलस्त्यम् एतद् आलक्ष्य प्राप मूर्छां स लक्ष्मणः  
०३,२७३।०१४द्*१२९०_०३	अवहारं ततः कृत्वा राघवः सर्ववानरान्  
०३,२७३।०१४द्*१२९०_०४	वाक्यम् इत्य् अब्रवीद् दीनं तन् मे निगदतः शृणु  
०३,२७३।०१४द्*१२९०_०५	राज्यभङ्गो वने वासः सीता नीता पिता मृतः  
०३,२७३।०१४द्*१२९०_०६	लक्ष्मणो मोहम् आपन्नः किं नो दुःखम् अतः परम्  
०३,२७३।०१४द्*१२९०_०७	बिभीषणो हनुमता रामस् तं बोध्य बुद्धिमान्  
०३,२७३।०१४द्*१२९०_०८	आनाय्यौषधयो दिव्या लक्ष्मणं समजीवयत्  
०३,२७३।०१५अ	इन्द्रजित् कृतकर्मा तु पित्रे कर्म तदात्मनः  
०३,२७३।०१५च्	निवेद्य पुनर् आगच्छत् त्वरयाजिशिरः प्रति  
०३,२७३।०१६अ	तम् आपतन्तं सङ्क्रुद्धं पुनर् एव युयुत्सया  
०३,२७३।०१६च्	अभिदुद्राव सौमित्रिर् विभीषणमते स्थितः  
०३,२७३।०१७अ	अकृताह्निकम् एवैनं जिघांसुर् जितकाशिनम्  
०३,२७३।०१७च्	शरैर् जघान सङ्क्रुद्धः कृतसञ्ज्ञो ऽथ लक्ष्मणः  
०३,२७३।०१८अ	तयोः समभवद् युद्धं तदान्योन्यं जिगीषतोः  
०३,२७३।०१८च्	अतीव चित्रम् आश्चर्यं शक्रप्रह्लादयोर् इव  
०३,२७३।०१९अ	अविध्यद् इन्द्रजित् तीक्ष्णैः सौमित्रिं मर्मभेदिभिः  
०३,२७३।०१९च्	सौमित्रिश् चानलस्पर्शैर् अविध्यद् रावणिं शरैः  
०३,२७३।०२०अ	सौमित्रिशरसंस्पर्शाद् रावणिः क्रोधमूर्छितः  
०३,२७३।०२०च्	असृजल् लक्ष्मणायाष्टौ शरान् आशीविषोपमान्  
०३,२७३।०२०द्*१२९१_०१	तांश् चिच्छेद * सौमित्रिः शरान् अष्टाव् अनागतान्  
०३,२७३।०२०द्*१२९२_०१	तान् अप्राप्ताञ् शितैर् बाणैश् चिच्छेद रघुनन्दनः  
०३,२७३।०२१अ	तस्यासून् पावकस्पर्शैः सौमित्रिः पत्रिभिस् त्रिभिः  
०३,२७३।०२१ब्*१२९३_०१	वारयाम् आस नाराचैः सौमित्रिर् मित्रनन्दनः  
०३,२७३।०२१ब्*१२९३_०२	असृजल् लक्ष्मणश् चाष्टौ राक्षसाय शरान् पुनः  
०३,२७३।०२१च्	यथा निरहरद् वीरस् तन् मे निगदतः शृणु  
०३,२७३।०२२अ	एकेनास्य धनुष्मन्तं बाहुं देहाद् अपातयत्  
०३,२७३।०२२च्	द्वितीयेन सनाराचं भुजं भूमौ न्यपातयत्  
०३,२७३।०२३अ	तृतीयेन तु बाणेन पृथुधारेण भास्वता  
०३,२७३।०२३च्	जहार सुनसं चारु शिरो भ्राजिष्णुकुण्डलम्  
०३,२७३।०२४अ	विनिकृत्तभुजस्कन्धं कबन्धं भीमदर्शनम्  
०३,२७३।०२४ब्*१२९४_०१	पपात वसुधायां तु छिन्नमूल इव द्रुमः  
०३,२७३।०२४च्	तं हत्वा सूतम् अप्य् अस्त्रैर् जघान बलिनां वरः  
०३,२७३।०२५अ	लङ्कां प्रवेशयाम् आसुर् वाजिनस् तं रथं तदा  
०३,२७३।०२५च्	ददर्श रावणस् तं च रथं पुत्रविनाकृतम्  
०३,२७३।०२६अ	स पुत्रं निहतं दृष्ट्वा त्रासात् सम्भ्रान्तलोचनः  
०३,२७३।०२६च्	रावणः शोकमोहार्तो वैदेहीं हन्तुम् उद्यतः  
०३,२७३।०२७अ	अशोकवनिकास्थां तां रामदर्शनलालसाम्  
०३,२७३।०२७च्	खड्गम् आदाय दुष्टात्मा जवेनाभिपपात ह  
०३,२७३।०२८अ	तं दृष्ट्वा तस्य दुर्बुद्धेर् अविन्ध्यः पापनिश्चयम्  
०३,२७३।०२८च्	शमयाम् आस सङ्क्रुद्धं श्रूयतां येन हेतुना  
०३,२७३।०२९अ	महाराज्ये स्थितो दीप्ते न स्त्रियं हन्तुम् अर्हसि  
०३,२७३।०२९च्	हतैवैषा यदा स्त्री च बन्धनस्था च ते गृहे  
०३,२७३।०३०अ	न चैषा देहभेदेन हता स्याद् इति मे मतिः  
०३,२७३।०३०च्	जहि भर्तारम् एवास्या हते तस्मिन् हता भवेत्  
०३,२७३।०३१अ	न हि ते विक्रमे तुल्यः साक्षाद् अपि शतक्रतुः  
०३,२७३।०३१च्	असकृद् धि त्वया सेन्द्रास् त्रासितास् त्रिदशा युधि  
०३,२७३।०३२अ	एवं बहुविधैर् वाक्यैर् अविन्ध्यो रावणं तदा  
०३,२७३।०३२च्	क्रुद्धं संशमयाम् आस जगृहे च स तद्वचः  
०३,२७३।०३३अ	निर्याणे स मतिं कृत्वा निधायासिं क्षपाचरः  
०३,२७३।०३३च्	आज्ञापयाम् आस तदा रथो मे कल्प्यताम् इति  
०३,२७४।००१	मार्कण्डेय उवाच  
०३,२७४।००१अ	ततः क्रुद्धो दशग्रीवः प्रिये पुत्रे निपातिते  
०३,२७४।००१च्	निर्ययौ रथम् आस्थाय हेमरत्नविभूषितम्  
०३,२७४।००२अ	संवृतो राक्षसैर् घोरैर् विविधायुधपाणिभिः  
०३,२७४।००२च्	अभिदुद्राव रामं स पोथयन् हरियूथपान्  
०३,२७४।००३अ	तम् आद्रवन्तं सङ्क्रुद्धं मैन्दनीलनलाङ्गदाः  
०३,२७४।००३च्	हनूमाञ् जाम्बवांश् चैव ससैन्याः पर्यवारयन्  
०३,२७४।००४अ	ते दशग्रीवसैन्यं तद् ऋक्षवानरयूथपाः  
०३,२७४।००४च्	द्रुमैर् विध्वंसयां चक्रुर् दशग्रीवस्य पश्यतः  
०३,२७४।००५अ	ततः स्वसैन्यम् आलोक्य वध्यमानम् अरातिभिः  
०३,२७४।००५च्	मायावी व्यदधान् मायां रावणो राक्षसेश्वरः  
०३,२७४।००६अ	तस्य देहाद् विनिष्क्रान्ताः शतशो ऽथ सहस्रशः  
०३,२७४।००६च्	राक्षसाः प्रत्यदृश्यन्त शरशक्त्यृष्टिपाणयः  
०३,२७४।००७अ	तान् रामो जघ्निवान् सर्वान् दिव्येनास्त्रेण राक्षसान्  
०३,२७४।००७च्	अथ भूयो ऽपि मायां स व्यदधाद् राक्षसाधिपः  
०३,२७४।००८अ	कृत्वा रामस्य रूपाणि लक्ष्मणस्य च भारत  
०३,२७४।००८च्	अभिदुद्राव रामं च लक्ष्मणं च दशाननः  
०३,२७४।००९अ	ततस् ते रामम् अर्छन्तो लक्ष्मणं च क्षपाचराः  
०३,२७४।००९च्	अभिपेतुस् तदा राजन् प्रगृहीतोच्चकार्मुकाः  
०३,२७४।०१०अ	तां दृष्ट्वा राक्षसेन्द्रस्य मायाम् इक्ष्वाकुनन्दनः  
०३,२७४।०१०च्	उवाच रामं सौमित्रिर् असम्भ्रान्तो बृहद् वचः  
०३,२७४।०११अ	जहीमान् राक्षसान् पापान् आत्मनः प्रतिरूपकान्  
०३,२७४।०११ब्*१२९५_०१	इत्य् उक्तो लक्ष्मणं पार्थ तदा गन्तुं समुद्यतः  
०३,२७४।०११च्	जघान रामस् तांश् चान्यान् आत्मनः प्रतिरूपकान्  
०३,२७४।०१२अ	ततो हर्यश्वयुक्तेन रथेनादित्यवर्चसा  
०३,२७४।०१२च्	उपतस्थे रणे रामं मातलिः शक्रसारथिः  
०३,२७४।०१३	मातलिर् उवाच  
०३,२७४।०१३अ	अयं हर्यश्वयुग् जैत्रो मघोनः स्यन्दनोत्तमः  
०३,२७४।०१३ब्*१२९६_०१	त्वद् अर्थम् इह सम्प्राप्तः सन्देशाद् वै शतक्रतोः  
०३,२७४।०१३च्	अनेन शक्रः काकुत्स्थ समरे दैत्यदानवान्  
०३,२७४।०१३ए	शतशः पुरुषव्याघ्र रथोदारेण जघ्निवान्  
०३,२७४।०१४अ	तद् अनेन नरव्याघ्र मया यत् तेन संयुगे  
०३,२७४।०१४च्	स्यन्दनेन जहि क्षिप्रं रावणं मा चिरं कृथाः  
०३,२७४।०१५अ	इत्य् उक्तो राघवस् तथ्यं वचो ऽशङ्कत मातलेः  
०३,२७४।०१५च्	मायेयं राक्षसस्येति तम् उवाच विभीषणः  
०३,२७४।०१६अ	नेयं माया नरव्याघ्र रावणस्य दुरात्मनः  
०३,२७४।०१६च्	तद् आतिष्ठ रथं शीघ्रम् इमम् ऐन्द्रं महाद्युते  
०३,२७४।०१७अ	ततः प्रहृष्टः काकुत्स्थस् तथेत्य् उक्त्वा विभीषणम्  
०३,२७४।०१७च्	रथेनाभिपपाताशु दशग्रीवं रुषान्वितः  
०३,२७४।०१८अ	हाहाकृतानि भूतानि रावणे समभिद्रुते  
०३,२७४।०१८च्	सिंहनादाः सपटहा दिवि दिव्याश् च नानदन्  
०३,२७४।०१८द्*१२९७_०१	ततः प्रववृते युद्धं रामरावणयोर् महत्  
०३,२७४।०१८द्*१२९८_०१	दशकन्धरराजसून्वोस् तथा युद्धम् अभून् महत्  
०३,२७४।०१८द्*१२९९_०१	अलब्धोपमम् अन्यत्र तयोर् एव तथाभवत्  
०३,२७४।०१९अ	स रामाय महाघोरं विससर्ज निशाचरः  
०३,२७४।०१९च्	शूलम् इन्द्राशनिप्रख्यं ब्रह्मदण्डम् इवोद्यतम्  
०३,२७४।०२०अ	तच् छूलम् अन्तरा रामश् चिच्छेद निशितैः शरैः  
०३,२७४।०२०च्	तद् दृष्ट्वा दुष्करं कर्म रावणं भयम् आविशत्  
०३,२७४।०२१अ	ततः क्रुद्धः ससर्जाशु दशग्रीवः शिताञ् शरान्  
०३,२७४।०२१च्	सहस्रायुतशो रामे शस्त्राणि विविधानि च  
०३,२७४।०२२अ	ततो भुशुण्डीः शूलांश् च मुसलानि परश्वधान्  
०३,२७४।०२२च्	शक्तीश् च विविधाकाराः शतघ्नीश् च शितक्षुराः  
०३,२७४।०२३अ	तां मायां विकृतां दृष्ट्वा दशग्रीवस्य रक्षसः  
०३,२७४।०२३च्	भयात् प्रदुद्रुवुः सर्वे वानराः सर्वतोदिशम्  
०३,२७४।०२४अ	ततः सुपत्रं सुमुखं हेमपुङ्खं शरोत्तमम्  
०३,२७४।०२४च्	तूणाद् आदाय काकुत्स्थो ब्रह्मास्त्रेण युयोज ह  
०३,२७४।०२५अ	तं बाणवर्यं रामेण ब्रह्मास्त्रेणाभिमन्त्रितम्  
०३,२७४।०२५च्	जहृषुर् देवगन्धर्वा दृष्ट्वा शक्रपुरोगमाः  
०३,२७४।०२६अ	अल्पावशेषम् आयुश् च ततो ऽमन्यन्त रक्षसः  
०३,२७४।०२६च्	ब्रह्मास्त्रोदीरणाच् छत्रोर् देवगन्धर्वकिन्नराः  
०३,२७४।०२७अ	ततः ससर्ज तं रामः शरम् अप्रतिमौजसम्  
०३,२७४।०२७च्	रावणान्तकरं घोरं ब्रह्मदण्डम् इवोद्यतम्  
०३,२७४।०२७द्*१३००_०१	मुक्तमात्रेण रामेण दूराकृष्टेन भारत  
०३,२७४।०२७द्*१३०१_०१	अमोघम् अविषह्यं च स देवासुरपन्नगैः  
०३,२७४।०२७द्*१३०१_०२	भासयन्तं दिशः सर्वाः स्वया दीप्त्या महाप्रभा  
०३,२७४।०२८अ	स तेन राक्षसश्रेष्ठः सरथः साश्वसारथिः  
०३,२७४।०२८च्	प्रजज्वाल महाज्वालेनाग्निनाभिपरिष्कृतः  
०३,२७४।०२९अ	ततः प्रहृष्टास् त्रिदशाः सगन्धर्वाः सचारणाः  
०३,२७४।०२९च्	निहतं रावणं दृष्ट्वा रामेणाक्लिष्टकर्मणा  
०३,२७४।०३०अ	तत्यजुस् तं महाभागं पञ्च भूतानि रावणम्  
०३,२७४।०३०च्	भ्रंशितः सर्वलोकेषु स हि ब्रह्मास्त्रतेजसा  
०३,२७४।०३१अ	शरीरधातवो ह्य् अस्य मांसं रुधिरम् एव च  
०३,२७४।०३१च्	नेशुर् ब्रह्मास्त्रनिर्दग्धा न च भस्माप्य् अदृश्यत  
०३,२७५।००१	मार्कण्डेय उवाच  
०३,२७५।००१अ	स हत्वा रावणं क्षुद्रं राक्षसेन्द्रं सुरद्विषम्  
०३,२७५।००१च्	बभूव हृष्टः ससुहृद् रामः सौमित्रिणा सह  
०३,२७५।००२अ	ततो हते दशग्रीवे देवाः सर्षिपुरोगमाः  
०३,२७५।००२च्	आशीर्भिर् जययुक्ताभिर् आनर्चुस् तं महाभुजम्  
०३,२७५।००३अ	रामं कमलपत्राक्षं तुष्टुवुः सर्वदेवताः  
०३,२७५।००३च्	गन्धर्वाः पुष्पवर्षैश् च वाग्भिश् च त्रिदशालयाः  
०३,२७५।००४अ	पूजयित्वा यथा रामं प्रतिजग्मुर् यथागतम्  
०३,२७५।००४च्	तन् महोत्सवसङ्काशम् आसीद् आकाशम् अच्युत  
०३,२७५।००५अ	ततो हत्वा दशग्रीवं लङ्कां रामो महायशाः  
०३,२७५।००५च्	विभीषणाय प्रददौ प्रभुः परपुरञ्जयः  
०३,२७५।००६अ	ततः सीतां पुरस्कृत्य विभीषणपुरस्कृताम्  
०३,२७५।००६च्	अविन्ध्यो नाम सुप्रज्ञो वृद्धामात्यो विनिर्ययौ  
०३,२७५।००७अ	उवाच च महात्मानं काकुत्स्थं दैन्यम् आस्थितम्  
०३,२७५।००७च्	प्रतीच्छ देवीं सद्वृत्तां महात्मञ् जानकीम् इति  
०३,२७५।००८अ	एतच् छ्रुत्वा वचस् तस्माद् अवतीर्य रथोत्तमात्  
०३,२७५।००८च्	बाष्पेणापिहितां सीतां ददर्शेक्ष्वाकुनन्दनः  
०३,२७५।००९अ	तां दृष्ट्वा चारुसर्वाङ्गीं यानस्थां शोककर्शिताम्  
०३,२७५।००९च्	मलोपचितसर्वाङ्गीं जटिलां कृष्णवाससम्  
०३,२७५।०१०अ	उवाच रामो वैदेहीं परामर्शविशङ्कितः  
०३,२७५।०१०च्	गच्छ वैदेहि मुक्ता त्वं यत् कार्यं तन् मया कृतम्  
०३,२७५।०११अ	माम् आसाद्य पतिं भद्रे न त्वं राक्षसवेश्मनि  
०३,२७५।०११च्	जरां व्रजेथा इति मे निहतो ऽसौ निशाचरः  
०३,२७५।०१२अ	कथं ह्य् अस्मद्विधो जातु जानन् धर्मविनिश्चयम्  
०३,२७५।०१२च्	परहस्तगतां नारीं मुहूर्तम् अपि धारयेत्  
०३,२७५।०१३अ	सुवृत्ताम् असुवृत्तां वाप्य् अहं त्वाम् अद्य मैथिलि  
०३,२७५।०१३च्	नोत्सहे परिभोगाय श्वावलीढं हविर् यथा  
०३,२७५।०१४अ	ततः सा सहसा बाला तच् छ्रुत्वा दारुणं वचः  
०३,२७५।०१४च्	पपात देवी व्यथिता निकृत्ता कदली यथा  
०३,२७५।०१५अ	यो ह्य् अस्या हर्षसम्भूतो मुखरागस् तदाभवत्  
०३,२७५।०१५च्	क्षणेन स पुनर् भ्रष्टो निःश्वासाद् इव दर्पणे  
०३,२७५।०१६अ	ततस् ते हरयः सर्वे तच् छ्रुत्वा रामभाषितम्  
०३,२७५।०१६च्	गतासुकल्पा निश्चेष्टा बभूवुः सहलक्ष्मणाः  
०३,२७५।०१६द्@०२८_०००१	अमृष्यमाणा सा सीता वचनं राघवोदितम्  
०३,२७५।०१६द्@०२८_०००२	लक्ष्मणं प्राह मे शीघ्रं प्रज्वालय हुताशनम्  
०३,२७५।०१६द्@०२८_०००३	विश्वासार्थे हि रामस्य लोकानां प्रत्ययाय च  
०३,२७५।०१६द्@०२८_०००४	राघवस्य मतं ज्ञात्वा लक्ष्मणो ऽपि तदैव हि  
०३,२७५।०१६द्@०२८_०००५	महाकाष्ठचयं कृत्वा ज्वालयित्वा हुताशनम्  
०३,२७५।०१६द्@०२८_०००६	रामपार्श्वम् उपागम्य तस्थौ तूष्णीम् अरिन्दमः  
०३,२७५।०१६द्@०२८_०००७	ततः सीता परिक्रम्य राघवं भक्तिसंयुता  
०३,२७५।०१६द्@०२८_०००८	पश्यतां सर्वलोकानां देवराक्षसयोषिताम्  
०३,२७५।०१६द्@०२८_०००९	प्रणम्य दैवतेभ्यश् च ब्राह्मणेभ्यश् च मैथिली  
०३,२७५।०१६द्@०२८_००१०	बद्धाञ्जलिपुटा चेदम् उवाचाग्निसमीपगा  
०३,२७५।०१६द्@०२८_००११	यथा मे हृदयं नित्यं नापसर्पति राघवात्  
०३,२७५।०१६द्@०२८_००१२	तथा लोकस्य साक्षी मां सर्वतः पातु पावकः  
०३,२७५।०१६द्@०२८_००१३	एवम् उक्त्वा तु सा सीता परिक्रम्य हुताशनम्  
०३,२७५।०१६द्@०२८_००१४	विवेश ज्वलनं दीप्तं निर्भयेन हृदा सती  
०३,२७५।०१७अ	ततो देवो विशुद्धात्मा विमानेन चतुर्मुखः  
०३,२७५।०१७च्	पितामहो जगत्स्रष्टा दर्शयाम् आस राघवम्  
०३,२७५।०१८अ	शक्रश् चाग्निश् च वायुश् च यमो वरुण एव च  
०३,२७५।०१८च्	यक्षाधिपश् च भगवांस् तथा सप्तर्षयो ऽमलाः  
०३,२७५।०१९अ	राजा दशरथश् चैव दिव्यभास्वरमूर्तिमान्  
०३,२७५।०१९च्	विमानेन महार्हेण हंसयुक्तेन भास्वता  
०३,२७५।०२०अ	ततो ऽन्तरिक्षं तत् सर्वं देवगन्धर्वसङ्कुलम्  
०३,२७५।०२०च्	शुशुभे तारकाचित्रं शरदीव नभस्तलम्  
०३,२७५।०२१अ	तत उत्थाय वैदेहि तेषां मध्ये यशस्विनी  
०३,२७५।०२१च्	उवाच वाक्यं कल्याणी रामं पृथुलवक्षसम्  
०३,२७५।०२२अ	राजपुत्र न ते कोपं करोमि विदिता हि मे  
०३,२७५।०२२च्	गतिः स्त्रीणां नराणां च शृणु चेदं वचो मम  
०३,२७५।०२३अ	अन्तश् चरति भूतानां मातरिश्वा सदागतिः  
०३,२७५।०२३च्	स मे विमुञ्चतु प्राणान् यदि पापं चराम्य् अहम्  
०३,२७५।०२४अ	अग्निर् आपस् तथाकाशं पृथिवी वायुर् एव च  
०३,२७५।०२४च्	विमुञ्चन्तु मम प्राणान् यदि पापं चराम्य् अहम्  
०३,२७५।०२४द्*१३०२_०१	यथाहं त्वद् ऋते वीर नान्यं स्वप्ने ऽप्य् अचिन्तयम्  
०३,२७५।०२४द्*१३०२_०२	तथा मे देवनिर्दिष्टस् त्वम् एव हि पतिर् भव  
०३,२७५।०२५अ	ततो ऽन्तरिक्षे वाग् आसीत् सर्वा विश्रावयन् दिशः  
०३,२७५।०२५च्	पुण्या संहर्षणी तेषां वानराणां महात्मनाम्  
०३,२७५।०२६	वायुर् उवाच  
०३,२७५।०२६अ	भो भो राघव सत्यं वै वायुर् अस्मि सदागतिः  
०३,२७५।०२६च्	अपापा मैथिली राजन् सङ्गच्छ सह भार्यया  
०३,२७५।०२७	अग्निर् उवाच  
०३,२७५।०२७अ	अहम् अन्तःशरीरस्थो भूतानां रघुनन्दन  
०३,२७५।०२७च्	सुसूक्ष्मम् अपि काकुत्स्थ मैथिली नापराध्यति  
०३,२७५।०२८	वरुण उवाच  
०३,२७५।०२८अ	रसा वै मत्प्रसूता हि भूतदेहेषु राघव  
०३,२७५।०२८च्	अहं वै त्वां प्रब्रवीमि मैथिली प्रतिगृह्यताम्  
०३,२७५।०२८द्*१३०३_०१	पारं परं त्वम् एवासीर् विष्णुब्रह्मात्मरूपवान्  
०३,२७५।०२८द्*१३०३_०२	अपारपारो ऽसि हरे पारेभ्यो ऽपि परः सदा  
०३,२७५।०२८द्*१३०३_०३	ब्रह्मपारो ऽसि विश्वेश परपारनयस् तथा  
०३,२७५।०२८द्*१३०३_०४	पराणां च परास्यसि पारः पारः सदैव सः  
०३,२७५।०२८द्*१३०३_०५	सर्वभूतनिवासी च भूमन् स परमस् तथा  
०३,२७५।०२८द्*१३०४_००	यमः  
०३,२७५।०२८द्*१३०४_०१	धर्मराजो ऽस्मि काकुत्स्थ साक्षी लोकस्य कर्मणाम्  
०३,२७५।०२८द्*१३०४_०२	शुभाशुभानां सीतेयम् अपापा प्रतिगृह्यताम्  
०३,२७५।०२९	ब्रह्मोवाच  
०३,२७५।०२९अ	पुत्र नैतद् इहाश्चर्यं त्वयि राजर्षिधर्मिणि  
०३,२७५।०२९च्	साधो सद्वृत्तमार्गस्थे शृणु चेदं वचो मम  
०३,२७५।०३०अ	शत्रुर् एष त्वया वीर देवगन्धर्वभोगिनाम्  
०३,२७५।०३०च्	यक्षाणां दानवानां च महर्षीणां च पातितः  
०३,२७५।०३१अ	अवध्यः सर्वभूतानां मत्प्रसादात् पुराभवत्  
०३,२७५।०३१च्	कस्माच् चित् कारणात् पापः कं चित् कालम् उपेक्षितः  
०३,२७५।०३२अ	वधार्थम् आत्मनस् तेन हृता सीता दुरात्मना  
०३,२७५।०३२च्	नलकूबरशापेन रक्षा चास्याः कृता मया  
०३,२७५।०३३अ	यदि ह्य् अकामाम् आसेवेत् स्त्रियम् अन्याम् अपि ध्रुवम्  
०३,२७५।०३३च्	शतधास्य फलेद् देह इत्य् उक्तः सो ऽभवत् पुरा  
०३,२७५।०३४अ	नात्र शङ्का त्वया कार्या प्रतीच्छेमां महाद्युते  
०३,२७५।०३४च्	कृतं त्वया महत् कार्यं देवानाम् अमरप्रभ  
०३,२७५।०३५	दशरथ उवाच  
०३,२७५।०३५अ	प्रीतो ऽस्मि वत्स भद्रं ते पिता दशरथो ऽस्मि ते  
०३,२७५।०३५च्	अनुजानामि राज्यं च प्रशाधि पुरुषोत्तम  
०३,२७५।०३६	राम उवाच  
०३,२७५।०३६अ	अभिवादये त्वां राजेन्द्र यदि त्वं जनको मम  
०३,२७५।०३६च्	गमिष्यामि पुरीं रम्याम् अयोध्यां शासनात् तव  
०३,२७५।०३७	मार्कण्डेय उवाच  
०३,२७५।०३७अ	तम् उवाच पिता भूयः प्रहृष्टो मनुजाधिप  
०३,२७५।०३७च्	गच्छायोध्यां प्रशाधि त्वं राम रक्तान्तलोचन  
०३,२७५।०३७द्*१३०५_०१	सम्पूर्णानि हि वर्षाणि चतुर्दश महाद्युते  
०३,२७५।०३८अ	ततो देवान् नमस्कृत्य सुहृद्भिर् अभिनन्दितः  
०३,२७५।०३८च्	महेन्द्र इव पौलोम्या भार्यया स समेयिवान्  
०३,२७५।०३९अ	ततो वरं ददौ तस्मै अविन्ध्याय परन्तपः  
०३,२७५।०३९च्	त्रिजटां चार्थमानाभ्यां योजयाम् आस राक्षसीम्  
०३,२७५।०४०अ	तम् उवाच ततो ब्रह्मा देवैः शक्रमुखैर् वृतः  
०३,२७५।०४०च्	कौसल्यामातर् इष्टांस् ते वरान् अद्य ददानि कान्  
०३,२७५।०४१अ	वव्रे रामः स्थितिं धर्मे शत्रुभिश् चापराजयम्  
०३,२७५।०४१च्	राक्षसैर् निहतानां च वानराणां समुद्भवम्  
०३,२७५।०४२अ	ततस् ते ब्रह्मणा प्रोक्ते तथेति वचने तदा  
०३,२७५।०४२च्	समुत्तस्थुर् महाराज वानरा लब्धचेतसः  
०३,२७५।०४३अ	सीता चापि महाभागा वरं हनुमते ददौ  
०३,२७५।०४३च्	रामकीर्त्या समं पुत्र जीवितं ते भविष्यति  
०३,२७५।०४४अ	दिव्यास् त्वाम् उपभोगाश् च मत्प्रसादकृताः सदा  
०३,२७५।०४४च्	उपस्थास्यन्ति हनुमन्न् इति स्म हरिलोचन  
०३,२७५।०४५अ	ततस् ते प्रेक्षमाणानां तेषाम् अक्लिष्टकर्मणाम्  
०३,२७५।०४५च्	अन्तर्धानं ययुर् देवाः सर्वे शक्रपुरोगमाः  
०३,२७५।०४६अ	दृष्ट्वा तु रामं जानक्या समेतं शक्रसारथिः  
०३,२७५।०४६च्	उवाच परमप्रीतः सुहृन्मध्य इदं वचः  
०३,२७५।०४७अ	देवगन्धर्वयक्षाणां मानुषासुरभोगिनाम्  
०३,२७५।०४७च्	अपनीतं त्वया दुःखम् इदं सत्यपराक्रम  
०३,२७५।०४८अ	सदेवासुरगन्धर्वा यक्षराक्षसपन्नगाः  
०३,२७५।०४८च्	कथयिष्यन्ति लोकास् त्वां यावद् भूमिर् धरिष्यति  
०३,२७५।०४९अ	इत्य् एवम् उक्त्वानुज्ञाप्य रामं शस्त्रभृतां वरम्  
०३,२७५।०४९च्	सम्पूज्यापाक्रमत् तेन रथेनादित्यवर्चसा  
०३,२७५।०५०अ	ततः सीतां पुरस्कृत्य रामः सौमित्रिणा सह  
०३,२७५।०५०च्	सुग्रीवप्रमुखैश् चैव सहितः सर्ववानरैः  
०३,२७५।०५१अ	विधाय रक्षां लङ्कायां विभीषणपुरस्कृतः  
०३,२७५।०५१च्	सन्ततार पुनस् तेन सेतुना मकरालयम्  
०३,२७५।०५२अ	पुष्पकेण विमानेन खेचरेण विराजता  
०३,२७५।०५२च्	कामगेन यथा मुख्यैर् अमात्यैः संवृतो वशी  
०३,२७५।०५३अ	ततस् तीरे समुद्रस्य यत्र शिश्ये स पार्थिवः  
०३,२७५।०५३च्	तत्रैवोवास धर्मात्मा सहितः सर्ववानरैः  
०३,२७५।०५४अ	अथैनान् राघवः काले समानीयाभिपूज्य च  
०३,२७५।०५४च्	विसर्जयाम् आस तदा रत्नैः सन्तोष्य सर्वशः  
०३,२७५।०५५अ	गतेषु वानरेन्द्रेषु गोपुच्छर्क्षेषु तेषु च  
०३,२७५।०५५च्	सुग्रीवसहितो रामः किष्किन्धां पुनर् आगमत्  
०३,२७५।०५६अ	विभीषणेनानुगतः सुग्रीवसहितस् तदा  
०३,२७५।०५६च्	पुष्पकेण विमानेन वैदेह्या दर्शयन् वनम्  
०३,२७५।०५७अ	किष्किन्धां तु समासाद्य रामः प्रहरतां वरः  
०३,२७५।०५७च्	अङ्गदं कृतकर्माणं यौवराज्ये ऽभ्यषेचयत्  
०३,२७५।०५८अ	ततस् तैर् एव सहितो रामः सौमित्रिणा सह  
०३,२७५।०५८च्	यथागतेन मार्गेण प्रययौ स्वपुरं प्रति  
०३,२७५।०५९अ	अयोध्यां स समासाद्य पुरीं राष्ट्रपतिस् ततः  
०३,२७५।०५९च्	भरताय हनूमन्तं दूतं प्रस्थापयत् तदा  
०३,२७५।०६०अ	लक्षयित्वेङ्गितं सर्वं प्रियं तस्मै निवेद्य च  
०३,२७५।०६०च्	वायुपुत्रे पुनः प्राप्ते नन्दिग्रामम् उपागमत्  
०३,२७५।०६१अ	स तत्र मलदिग्धाङ्गं भरतं चीरवाससम्  
०३,२७५।०६१ब्*१३०६_०१	नन्दिग्रामगतं रामः सशत्रुघ्नं स राघवः  
०३,२७५।०६१च्	अग्रतः पादुके कृत्वा ददर्शासीनम् आसने  
०३,२७५।०६२अ	समेत्य भरतेनाथ शत्रुघ्नेन च वीर्यवान्  
०३,२७५।०६२च्	राघवः सहसौमित्रिर् मुमुदे भरतर्षभ  
०३,२७५।०६३अ	तथा भरतशत्रुघ्नौ समेतौ गुरुणा तदा  
०३,२७५।०६३च्	वैदेह्या दर्शनेनोभौ प्रहर्षं समवापतुः  
०३,२७५।०६४अ	तस्मै तद् भरतो राज्यम् आगतायाभिसत्कृतम्  
०३,२७५।०६४च्	न्यासं निर्यातयाम् आस युक्तः परमया मुदा  
०३,२७५।०६५अ	ततस् तं वैष्णवे शूरं नक्षत्रे ऽभिमते ऽहनि  
०३,२७५।०६५च्	वसिष्ठो वामदेवश् च सहिताव् अभ्यषिञ्चताम्  
०३,२७५।०६६अ	सो ऽभिषिक्तः कपिश्रेष्ठं सुग्रीवं ससुहृज्जनम्  
०३,२७५।०६६च्	विभीषणं च पौलस्त्यम् अन्वजानाद् गृहान् प्रति  
०३,२७५।०६७अ	अभ्यर्च्य विविधै रत्नैः प्रीतियुक्तौ मुदा युतौ  
०३,२७५।०६७च्	समाधायेतिकर्तव्यं दुःखेन विससर्ज ह  
०३,२७५।०६८अ	पुष्पकं च विमानं तत् पूजयित्वा स राघवः  
०३,२७५।०६८च्	प्रादाद् वैश्रवणायैव प्रीत्या स रघुनन्दनः  
०३,२७५।०६९अ	ततो देवर्षिसहितः सरितं गोमतीम् अनु  
०३,२७५।०६९च्	दशाश्वमेधान् आजह्रे जारूथ्यान् स निरर्गलान्  
०३,२७५।०६९द्*१३०७_०१	दश वर्षसहस्राणि दश वर्षशतानि च  
०३,२७५।०६९द्*१३०७_०२	राज्यं कारितवान् रामः पश्चात् स त्रिदिवं गतः  
०३,२७६।००१	मार्कण्डेय उवाच  
०३,२७६।००१अ	एवम् एतन् महाबाहो रामेणामिततेजसा  
०३,२७६।००१च्	प्राप्तं व्यसनम् अत्युग्रं वनवासकृतं पुरा  
०३,२७६।००१द्*१३०८_०१	तद् उक्तं भवतां सर्वं रामायणम् अनुत्तमम्  
०३,२७६।००१द्*१३०८_०२	आयुष्यम् इदम् आख्यानं शृण्वताम् अघनाशनम्  
०३,२७६।००१द्*१३०८_०३	पुत्रपौत्रप्रदं पुंसाम् आयुरारोग्यवर्धनम्  
०३,२७६।००१द्*१३०८_०४	तस्मात् त्वम् अपि राजेन्द्र भ्रातृभिः सह धर्मज  
०३,२७६।००२अ	मा शुचः पुरुषव्याघ्र क्षत्रियो ऽसि परन्तप  
०३,२७६।००२च्	बाहुवीर्याश्रये मार्गे वर्तसे दीप्तनिर्णये  
०३,२७६।००३अ	न हि ते वृजिनं किं चिद् दृश्यते परम् अण्व् अपि  
०३,२७६।००३च्	अस्मिन् मार्गे विषीदेयुः सेन्द्रा अपि सुरासुराः  
०३,२७६।००४अ	संहत्य निहतो वृत्रो मरुद्भिर् वज्रपाणिना  
०३,२७६।००४च्	नमुचिश् चैव दुर्धर्षो दीर्घजिह्वा च राक्षसी  
०३,२७६।००५अ	सहायवति सर्वार्थाः सन्तिष्ठन्तीह सर्वशः  
०३,२७६।००५च्	किं नु तस्याजितं सङ्ख्ये भ्राता यस्य धनञ्जयः  
०३,२७६।००६अ	अयं च बलिनां श्रेष्ठो भीमो भीमपराक्रमः  
०३,२७६।००६च्	युवानौ च महेष्वासौ यमौ माद्रवतीसुतौ  
०३,२७६।००६ए	एभिः सहायैः कस्मात् त्वं विषीदसि परन्तप  
०३,२७६।००७अ	य इमे वज्रिणः सेनां जयेयुः समरुद्गणाम्  
०३,२७६।००७च्	त्वम् अप्य् एभिर् महेष्वासैः सहायैर् देवरूपिभिः  
०३,२७६।००७ए	विजेष्यसि रणे सर्वान् अमित्रान् भरतर्षभ  
०३,२७६।००८अ	इतश् च त्वम् इमां पश्य सैन्धवेन दुरात्मना  
०३,२७६।००८च्	बलिना वीर्यमत्तेन हृताम् एभिर् महात्मभिः  
०३,२७६।००९अ	आनीतां द्रौपदीं कृष्णां कृत्वा कर्म सुदुष्करम्  
०३,२७६।००९च्	जयद्रथं च राजानं विजितं वशम् आगतम्  
०३,२७६।०१०अ	असहायेन रामेण वैदेही पुनर् आहृता  
०३,२७६।०१०च्	हत्वा सङ्ख्ये दशग्रीवं राक्षसं भीमविक्रमम्  
०३,२७६।०११अ	यस्य शाखामृगा मित्रा ऋक्षाः कालमुखास् तथा  
०३,२७६।०११च्	जात्यन्तरगता राजन्न् एतद् बुद्ध्यानुचिन्तय  
०३,२७६।०१२अ	तस्मात् त्वं कुरुशार्दूल मा शुचो भरतर्षभ  
०३,२७६।०१२च्	त्वद्विधा हि महात्मानो न शोचन्ति परन्तप  
०३,२७६।०१२द्@०२९_००००	वैशम्पायन उवाच  
०३,२७६।०१२द्@०२९_०००१	ये चेदं कथयिष्यन्ति रामस्य चरितं महत्  
०३,२७६।०१२द्@०२९_०००२	श्रोष्यन्ति चाप्य् अभीक्ष्णं ये नालक्ष्मीस् तान् भविष्यति  
०३,२७६।०१२द्@०२९_०००३	अर्घास् तेभ्यो भविष्यन्ति धनता च भविष्यति  
०३,२७६।०१२द्@०२९_०००४	इतिहासम् इमं श्रुत्वा पुराणं शश्वद् उत्तमम्  
०३,२७६।०१२द्@०२९_०००५	पुत्रान् पौत्रान् पशूंश् चैव वेत्स्यन्ते नृषु चाग्र्यताम्  
०३,२७६।०१२द्@०२९_०००६	अरोगाः प्रतिभांश् चैव भविष्यन्ति न संशयः  
०३,२७६।०१२द्@०२९_०००७	इदम् आख्यानकं रम्यं ये स्मरन्ति नरोत्तमाः  
०३,२७६।०१२द्@०२९_०००८	पुत्रपौत्रैश् च नन्दन्ति लभन्ते विष्णुवल्लभाम्  
०३,२७६।०१२द्@०२९_०००९	शृण्वन्तीदं पुण्यशीलाः श्रावयेच् चेदम् उत्तमम्  
०३,२७६।०१२द्@०२९_००१०	नरः फलम् अवाप्नोति राजसूयाश्वमेधयोः  
०३,२७६।०१२द्@०२९_००११	काञ्चनेन विमानेन स्वर्गं याति नरोत्तमः  
०३,२७६।०१२द्@०२९_००१२	पुनर् लक्ष्मीर् उपयुतो जायते पृथिवीतले  
०३,२७६।०१२द्@०२९_००१३	श्रुत्वा चेदम् उपाख्यानं श्राव्यम् अन्यन् न रोचयेत्  
०३,२७६।०१२द्@०२९_००१४	पुंस्कोकिलरुतं श्रुत्वा क्रौञ्चीध्वाङ्क्षस्य वाग् इव  
०३,२७६।०१३	वैशम्पायन उवाच  
०३,२७६।०१३अ	एवम् आश्वासितो राजा मार्कण्डेयेन धीमता  
०३,२७६।०१३च्	त्यक्त्वा दुःखम् अदीनात्मा पुनर् एवेदम् अब्रवीत्  
०३,२७६।०१३द्*१३०९_०१	श्रुत्वा रामायणं सर्वं त्यक्त्वा दुःखं युधिष्ठिरः  
०३,२७६।०१३द्*१३०९_०२	मार्कण्डेयं पुनः प्राह भ्रातृभिः सह सम्मतैः  
०३,२७७।००१	युधिष्ठिर उवाच  
०३,२७७।००१अ	नात्मानम् अनुशोचामि नेमान् भ्रातॄन् महामुने  
०३,२७७।००१च्	हरणं चापि राज्यस्य यथेमां द्रुपदात्मजाम्  
०३,२७७।००२अ	द्यूते दुरात्मभिः क्लिष्टाः कृष्णया तारिता वयम्  
०३,२७७।००२च्	जयद्रथेन च पुनर् वनाद् अपहृता बलात्  
०३,२७७।००३अ	अस्ति सीमन्तिनी का चिद् दृष्टपूर्वाथ वा श्रुता  
०३,२७७।००३च्	पतिव्रता महाभागा यथेयं द्रुपदात्मजा  
०३,२७७।००४	मार्कण्डेय उवाच  
०३,२७७।००४अ	शृणु राजन् कुलस्त्रीणां महाभाग्यं युधिष्ठिर  
०३,२७७।००४च्	सर्वम् एतद् यथा प्राप्तं सावित्र्या राजकन्यया  
०३,२७७।००५अ	आसीन् मद्रेषु धर्मात्मा राजा परमधार्मिकः  
०३,२७७।००५च्	ब्रह्मण्यश् च शरण्यश् च सत्यसन्धो जितेन्द्रियः  
०३,२७७।००६अ	यज्वा दानपतिर् दक्षः पौरजानपदप्रियः  
०३,२७७।००६च्	पार्थिवो ऽश्वपतिर् नाम सर्वभूतहिते रतः  
०३,२७७।००७अ	क्षमावान् अनपत्यश् च सत्यवाग् विजितेन्द्रियः  
०३,२७७।००७च्	अतिक्रान्तेन वयसा सन्तापम् उपजग्मिवान्  
०३,२७७।००८अ	अपत्योत्पादनार्थं स तीव्रं नियमम् आस्थितः  
०३,२७७।००८च्	काले परिमिताहारो ब्रह्मचारी जितेन्द्रियः  
०३,२७७।००९अ	हुत्वा शतसहस्रं स सावित्र्या राजसत्तम  
०३,२७७।००९च्	षष्ठे षष्ठे तदा काले बभूव मितभोजनः  
०३,२७७।०१०अ	एतेन नियमेनासीद् वर्षाण्य् अष्टादशैव तु  
०३,२७७।०१०च्	पूर्णे त्व् अष्टादशे वर्षे सावित्री तुष्टिम् अभ्यगात्  
०३,२७७।०१०ए	स्वरूपिणी तदा राजन् दर्शयाम् आस तं नृपम्  
०३,२७७।०११अ	अग्निहोत्रात् समुत्थाय हर्षेण महतान्विता  
०३,२७७।०११च्	उवाच चैनं वरदा वचनं पार्थिवं तदा  
०३,२७७।०११द्*१३१०_०१	सा तम् अश्वपतिं राजन् सावित्री नियमस्थितम्  
०३,२७७।०१२अ	ब्रह्मचर्येण शुद्धेन दमेन नियमेन च  
०३,२७७।०१२च्	सर्वात्मना च मद्भक्त्या तुष्टास्मि तव पार्थिव  
०३,२७७।०१३अ	वरं वृणीष्वाश्वपते मद्रराज यथेप्सितम्  
०३,२७७।०१३च्	न प्रमादश् च धर्मेषु कर्तव्यस् ते कथं चन  
०३,२७७।०१४	अश्वपतिर् उवाच  
०३,२७७।०१४अ	अपत्यार्थः समारम्भः कृतो धर्मेप्सया मया  
०३,२७७।०१४च्	पुत्रा मे बहवो देवि भवेयुः कुलभावनाः  
०३,२७७।०१५अ	तुष्टासि यदि मे देवि कामम् एतं वृणोम्य् अहम्  
०३,२७७।०१५च्	सन्तानं हि परो धर्म इत्य् आहुर् मां द्विजातयः  
०३,२७७।०१५द्*१३११_०१	एवम् उक्त्वा तु सावित्री प्रत्युवाच च तं नृपम्  
०३,२७७।०१६	सावित्र्य् उवाच  
०३,२७७।०१६अ	पूर्वम् एव मया राजन्न् अभिप्रायम् इमं तव  
०३,२७७।०१६च्	ज्ञात्वा पुत्रार्थम् उक्तो वै तव हेतोः पितामहः  
०३,२७७।०१७अ	प्रसादाच् चैव तस्मात् ते स्वयम्भुविहिताद् भुवि  
०३,२७७।०१७च्	कन्या तेजस्विनी सौम्य क्षिप्रम् एव भविष्यति  
०३,२७७।०१८अ	उत्तरं च न ते किं चिद् व्याहर्तव्यं कथं चन  
०३,२७७।०१८च्	पितामहनिसर्गेण तुष्टा ह्य् एतद् ब्रवीमि ते  
०३,२७७।०१९	मार्कण्डेय उवाच  
०३,२७७।०१९अ	स तथेति प्रतिज्ञाय सावित्र्या वचनं नृपः  
०३,२७७।०१९च्	प्रसादयाम् आस पुनः क्षिप्रम् एवं भवेद् इति  
०३,२७७।०२०अ	अन्तर्हितायां सावित्र्यां जगाम स्वगृहं नृपः  
०३,२७७।०२०च्	स्वराज्ये चावसत् प्रीतः प्रजा धर्मेण पालयन्  
०३,२७७।०२१अ	कस्मिंश् चित् तु गते काले स राजा नियतव्रतः  
०३,२७७।०२१च्	ज्येष्ठायां धर्मचारिण्यां महिष्यां गर्भम् आदधे  
०३,२७७।०२२अ	राजपुत्र्यां तु गर्भः स मालव्यां भरतर्षभ  
०३,२७७।०२२च्	व्यवर्धत यथा शुक्ले तारापतिर् इवाम्बरे  
०३,२७७।०२३अ	प्राप्ते काले तु सुषुवे कन्यां राजीवलोचनाम्  
०३,२७७।०२३च्	क्रियाश् च तस्या मुदितश् चक्रे स नृपतिस् तदा  
०३,२७७।०२४अ	सावित्र्या प्रीतया दत्ता सावित्र्या हुतया ह्य् अपि  
०३,२७७।०२४च्	सावित्रीत्य् एव नामास्याश् चक्रुर् विप्रास् तथा पिता  
०३,२७७।०२५अ	सा विग्रहवतीव श्रीर् व्यवर्धत नृपात्मजा  
०३,२७७।०२५च्	कालेन चापि सा कन्या यौवनस्था बभूव ह  
०३,२७७।०२६अ	तां सुमध्यां पृथुश्रोणीं प्रतिमां काञ्चनीम् इव  
०३,२७७।०२६च्	प्राप्तेयं देवकन्येति दृष्ट्वा सम्मेनिरे जनाः  
०३,२७७।०२७अ	तां तु पद्मपलाशाक्षीं ज्वलन्तीम् इव तेजसा  
०३,२७७।०२७च्	न कश् चिद् वरयाम् आस तेजसा प्रतिवारितः  
०३,२७७।०२८अ	अथोपोष्य शिरःस्नाता दैवतान्य् अभिगम्य सा  
०३,२७७।०२८च्	हुत्वाग्निं विधिवद् विप्रान् वाचयाम् आस पर्वणि  
०३,२७७।०२९अ	ततः सुमनसः शेषाः प्रतिगृह्य महात्मनः  
०३,२७७।०२९च्	पितुः सकाशम् अगमद् देवी श्रीर् इव रूपिणी  
०३,२७७।०३०अ	साभिवाद्य पितुः पादौ शेषाः पूर्वं निवेद्य च  
०३,२७७।०३०च्	कृताञ्जलिर् वरारोहा नृपतेः पार्श्वतः स्थिता  
०३,२७७।०३१अ	यौवनस्थां तु तां दृष्ट्वा स्वां सुतां देवरूपिणीम्  
०३,२७७।०३१च्	अयाच्यमानां च वरैर् नृपतिर् दुःखितो ऽभवत्  
०३,२७७।०३२	राजोवाच  
०३,२७७।०३२अ	पुत्रि प्रदानकालस् ते न च कश् चिद् वृणोति माम्  
०३,२७७।०३२च्	स्वयम् अन्विच्छ भर्तारं गुणैः सदृशम् आत्मनः  
०३,२७७।०३३अ	प्रार्थितः पुरुषो यश् च स निवेद्यस् त्वया मम  
०३,२७७।०३३च्	विमृश्याहं प्रदास्यामि वरय त्वं यथेप्सितम्  
०३,२७७।०३४अ	श्रुतं हि धर्मशास्त्रे मे पठ्यमानं द्विजातिभिः  
०३,२७७।०३४च्	तथा त्वम् अपि कल्याणि गदतो मे वचः शृणु  
०३,२७७।०३५अ	अप्रदाता पिता वाच्यो वाच्यश् चानुपयन् पतिः  
०३,२७७।०३५च्	मृते भर्तरि पुत्रश् च वाच्यो मातुर् अरक्षिता  
०३,२७७।०३६अ	इदं मे वचनं श्रुत्वा भर्तुर् अन्वेषणे त्वर  
०३,२७७।०३६च्	देवतानां यथा वाच्यो न भवेयं तथा कुरु  
०३,२७७।०३७	मार्कण्डेय उवाच  
०३,२७७।०३७अ	एवम् उक्त्वा दुहितरं तथा वृद्धांश् च मन्त्रिणः  
०३,२७७।०३७च्	व्यादिदेशानुयात्रं च गम्यताम् इत्य् अचोदयत्  
०३,२७७।०३८अ	साभिवाद्य पितुः पादौ व्रीडितेव मनस्विनी  
०३,२७७।०३८च्	पितुर् वचनम् आज्ञाय निर्जगामाविचारितम्  
०३,२७७।०३९अ	सा हैमं रथम् आस्थाय स्थविरैः सचिवैर् वृता  
०३,२७७।०३९च्	तपोवनानि रम्याणि राजर्षीणां जगाम् अह  
०३,२७७।०४०अ	मान्यानां तत्र वृद्धानां कृत्वा पादाभिवन्दनम्  
०३,२७७।०४०च्	वनानि क्रमशस् तात सर्वाण्य् एवाभ्यगच्छत  
०३,२७७।०४१अ	एवं सर्वेषु तीर्थेषु धनोत्सर्गं नृपात्मजा  
०३,२७७।०४१च्	कुर्वती द्विजमुख्यानां तं तं देशं जगाम ह  
०३,२७८।००१	मार्कण्डेय उवाच  
०३,२७८।००१अ	अथ मद्राधिपो राजा नारदेन समागतः  
०३,२७८।००१च्	उपविष्टः सभामध्ये कथायोगेन भारत  
०३,२७८।००२अ	ततो ऽभिगम्य तीर्थानि सर्वाण्य् एवाश्रमांस् तथा  
०३,२७८।००२च्	आजगाम पितुर् वेश्म सावित्री सह मन्त्रिभिः  
०३,२७८।००३अ	नारदेन सहासीनं दृष्ट्वा सा पितरं शुभा  
०३,२७८।००३च्	उभयोर् एव शिरसा चक्रे पादाभिवन्दनम्  
०३,२७८।००४	नारद उवाच  
०३,२७८।००४अ	क्व गताभूत् सुतेयं ते कुतश् चैवागता नृप  
०३,२७८।००४च्	किमर्थं युवतीं भर्त्रे न चैनां सम्प्रयच्छसि  
०३,२७८।००५	अश्वपतिर् उवाच  
०३,२७८।००५अ	कार्येण खल्व् अनेनैव प्रेषिताद्यैव चागता  
०३,२७८।००५च्	तद् अस्याः शृणु देवर्षे भर्तारं यो ऽनया वृतः  
०३,२७८।००६	मार्कण्डेय उवाच  
०३,२७८।००६अ	सा ब्रूहि विस्तरेणेति पित्रा सञ्चोदिता शुभा  
०३,२७८।००६च्	दैवतस्येव वचनं प्रतिगृह्येदम् अब्रवीत्  
०३,२७८।००७अ	आसीच् छाल्वेषु धर्मात्मा क्षत्रियः पृथिवीपतिः  
०३,२७८।००७च्	द्युमत्सेन इति ख्यातः पश्चाद् अन्धो बभूव ह  
०३,२७८।००८अ	विनष्टचक्षुषस् तस्य बालपुत्रस्य धीमतः  
०३,२७८।००८च्	सामीप्येन हृतं राज्यं छिद्रे ऽस्मिन् पूर्ववैरिणा  
०३,२७८।००९अ	स बालवत्सया सार्धं भार्यया प्रस्थितो वनम्  
०३,२७८।००९च्	महारण्यगतश् चापि तपस् तेपे महाव्रतः  
०३,२७८।०१०अ	तस्य पुत्रः पुरे जातः संवृद्धश् च तपोवने  
०३,२७८।०१०च्	सत्यवान् अनुरूपो मे भर्तेति मनसा वृतः  
०३,२७८।०११	नारद उवाच  
०३,२७८।०११अ	अहो बत महत् पापं सावित्र्या नृपते कृतम्  
०३,२७८।०११च्	अजानन्त्या यद् अनया गुणवान् सत्यवान् वृतः  
०३,२७८।०१२अ	सत्यं वदत्य् अस्य पिता सत्यं माता प्रभाषते  
०३,२७८।०१२च्	ततो ऽस्य ब्राह्मणाश् चक्रुर् नामैतत् सत्यवान् इति  
०३,२७८।०१३अ	बालस्याश्वाः प्रियाश् चास्य करोत्य् अश्वांश् च मृन्मयान्  
०३,२७८।०१३च्	चित्रे ऽपि च लिखत्य् अश्वांश् चित्राश्व इति चोच्यते  
०३,२७८।०१४	राजोवाच  
०३,२७८।०१४अ	अपीदानीं स तेजस्वी बुद्धिमान् वा नृपात्मजः  
०३,२७८।०१४च्	क्षमावान् अपि वा शूरः सत्यवान् पितृनन्दनः  
०३,२७८।०१५	नारद उवाच  
०३,२७८।०१५अ	विवस्वान् इव तेजस्वी बृहस्पतिसमो मतौ  
०३,२७८।०१५च्	महेन्द्र इव शूरश् च वसुधेव क्षमान्वितः  
०३,२७८।०१६	अश्वपतिर् उवाच  
०३,२७८।०१६अ	अपि राजात्मजो दाता ब्रह्मण्यो वापि सत्यवान्  
०३,२७८।०१६च्	रूपवान् अप्य् उदारो वाप्य् अथ वा प्रियदर्शनः  
०३,२७८।०१७	नारद उवाच  
०३,२७८।०१७अ	साङ्कृते रन्तिदेवस्य स शक्त्या दानतः समः  
०३,२७८।०१७च्	ब्रह्मण्यः सत्यवादी च शिबिर् औशीनरो यथा  
०३,२७८।०१८अ	ययातिर् इव चोदारः सोमवत् प्रियदर्शनः  
०३,२७८।०१८च्	रूपेणान्यतमो ऽश्विभ्यां द्युमत्सेनसुतो बली  
०३,२७८।०१८द्*१३१२_०१	स वदान्यः स तेजस्वी स धीमान् स क्षमान्वितः  
०३,२७८।०१९अ	स दान्तः स मृदुः शूरः स सत्यः स जितेन्द्रियः  
०३,२७८।०१९च्	स मैत्रः सो ऽनसूयश् च स ह्रीमान् धृतिमांश् च सः  
०३,२७८।०२०अ	नित्यशश् चार्जवं तस्मिन् स्थितिस् तस्यैव च ध्रुवा  
०३,२७८।०२०च्	सङ्क्षेपतस् तपोवृद्धैः शीलवृद्धैश् च कथ्यते  
०३,२७८।०२१	अश्वपतिर् उवाच  
०३,२७८।०२१अ	गुणैर् उपेतं सर्वैस् तं भगवन् प्रब्रवीषि मे  
०३,२७८।०२१च्	दोषान् अप्य् अस्य मे ब्रूहि यदि सन्तीह के चन  
०३,२७८।०२२	नारद उवाच  
०३,२७८।०२२*१३१३_०१	एक एवास्य दोषो हि गुणान् आक्रम्य तिष्ठति  
०३,२७८।०२२*१३१३_०२	स च दोषः प्रयत्नेन न शक्यम् अतिवर्तितुम्  
०३,२७८।०२२अ	एको दोषो ऽस्य नान्यो ऽस्ति सो ऽद्य प्रभृति सत्यवान्  
०३,२७८।०२२च्	संवत्सरेण क्षीणायुर् देहन्यासं करिष्यति  
०३,२७८।०२३	राजोवाच  
०३,२७८।०२३अ	एहि सावित्रि गच्छ त्वम् अन्यं वरय शोभने  
०३,२७८।०२३च्	तस्य दोषो महान् एको गुणान् आक्रम्य तिष्ठति  
०३,२७८।०२४अ	यथा मे भगवान् आह नारदो देवसत्कृतः  
०३,२७८।०२४च्	संवत्सरेण सो ऽल्पायुर् देहन्यासं करिष्यति  
०३,२७८।०२५	सावित्र्य् उवाच  
०३,२७८।०२५अ	सकृद् अंशो निपतति सकृत् कन्या प्रदीयते  
०३,२७८।०२५च्	सकृद् आह ददानीति त्रीण्य् एतानि सकृत् सकृत्  
०३,२७८।०२६अ	दीर्घायुर् अथ वाल्पायुः सगुणो निर्गुणो ऽपि वा  
०३,२७८।०२६च्	सकृद् वृतो मया भर्ता न द्वितीयं वृणोम्य् अहम्  
०३,२७८।०२७अ	मनसा निश्चयं कृत्वा ततो वाचाभिधीयते  
०३,२७८।०२७च्	क्रियते कर्मणा पश्चात् प्रमाणं मे मनस् ततः  
०३,२७८।०२८	नारद उवाच  
०३,२७८।०२८अ	स्थिरा बुद्धिर् नरश्रेष्ठ सावित्र्या दुहितुस् तव  
०३,२७८।०२८ब्*१३१४_०१	विलम्बो नात्र कर्तव्यो निश्चिते कर्मणि ध्रुवम्  
०३,२७८।०२८च्	नैषा चालयितुं शक्या धर्माद् अस्मात् कथं चन  
०३,२७८।०२९अ	नान्यस्मिन् पुरुषे सन्ति ये सत्यवति वै गुणाः  
०३,२७८।०२९च्	प्रदानम् एव तस्मान् मे रोचते दुहितुस् तव  
०३,२७८।०३०	राजोवाच  
०३,२७८।०३०अ	अविचार्यम् एतद् उक्तं हि तथ्यं भगवता वचः  
०३,२७८।०३०च्	करिष्याम्य् एतद् एवं च गुरुर् हि भगवान् मम  
०३,२७८।०३१	नारद उवाच  
०३,२७८।०३१अ	अविघ्नम् अस्तु सावित्र्याः प्रदाने दुहितुस् तव  
०३,२७८।०३१च्	साधयिष्यामहे तावत् सर्वेषां भद्रम् अस्तु वः  
०३,२७८।०३२	मार्कण्डेय उवाच  
०३,२७८।०३२अ	एवम् उक्त्वा खम् उत्पत्य नारदस् त्रिदिवं गतः  
०३,२७८।०३२च्	राजापि दुहितुः सर्वं वैवाहिकम् अकारयत्  
०३,२७९।००१	मार्कण्डेय उवाच  
०३,२७९।००१अ	अथ कन्याप्रदाने स तम् एवार्थं विचिन्तयन्  
०३,२७९।००१च्	समानिन्ये च तत् सर्वं भाण्डं वैवाहिकं नृपः  
०३,२७९।००२अ	ततो वृद्धान् द्विजान् सर्वान् ऋत्विजः सपुरोहितान्  
०३,२७९।००२च्	समाहूय तिथौ पुण्ये प्रययौ सह कन्यया  
०३,२७९।००३अ	मेध्यारण्यं स गत्वा च द्युमत्सेनाश्रमं नृपः  
०३,२७९।००३च्	पद्भ्याम् एव द्विजैः सार्धं राजर्षिं तम् उपागमत्  
०३,२७९।००४अ	तत्रापश्यन् महाभागं शालवृक्षम् उपाश्रितम्  
०३,२७९।००४च्	कौश्यां बृस्यां समासीनं चक्षुर्हीनं नृपं तदा  
०३,२७९।००५अ	स राजा तस्य राजर्षेः कृत्वा पूजां यथार्हतः  
०३,२७९।००५च्	वाचा सुनियतो भूत्वा चकारात्मनिवेदनम्  
०३,२७९।००६अ	तस्यार्घ्यम् आसनं चैव गां चावेद्य स धर्मवित्  
०३,२७९।००६च्	किम् आगमनम् इत्य् एवं राजा राजानम् अब्रवीत्  
०३,२७९।००७अ	तस्य सर्वम् अभिप्रायम् इतिकर्तव्यतां च ताम्  
०३,२७९।००७च्	सत्यवन्तं समुद्दिश्य सर्वम् एव न्यवेदयत्  
०३,२७९।००८	अश्वपतिर् उवाच  
०३,२७९।००८अ	सावित्री नाम राजर्षे कन्येयं मम शोभना  
०३,२७९।००८च्	तां स्वधर्मेण धर्मज्ञ स्नुषार्थे त्वं गृहाण मे  
०३,२७९।००९	द्युमत्सेन उवाच  
०३,२७९।००९अ	च्युताः स्म राज्याद् वनवासम् आश्रिताश्; चराम धर्मं नियतास् तपस्विनः  
०३,२७९।००९च्	कथं त्व् अनर्हा वनवासम् आश्रमे; सहिष्यते क्लेशम् इमं सुता तव  
०३,२७९।०१०	अश्वपतिर् उवाच  
०३,२७९।०१०अ	सुखं च दुःखं च भवाभवात्मकं; यदा विजानाति सुताहम् एव च  
०३,२७९।०१०च्	न मद्विधे युज्यति वाक्यम् ईदृशं; विनिश्चयेनाभिगतो ऽस्मि ते नृप  
०३,२७९।०११अ	आशां नार्हसि मे हन्तुं सौहृदाद् प्रणयेन च  
०३,२७९।०११च्	अभितश् चागतं प्रेम्णा प्रत्याख्यातुं न मार्हसि  
०३,२७९।०१२अ	अनुरूपो हि संयोगे त्वं ममाहं तवापि च  
०३,२७९।०१२च्	स्नुषां प्रतीच्छ मे कन्यां भार्यां सत्यवतः सुताम्  
०३,२७९।०१३	द्युमत्सेन उवाच  
०३,२७९।०१३अ	पूर्वम् एवाभिलषितः सम्बन्धो मे त्वया सह  
०३,२७९।०१३च्	भ्रष्टराज्यस् त्व् अहम् इति तत एतद् विचारितम्  
०३,२७९।०१४अ	अभिप्रायस् त्व् अयं यो मे पूर्वम् एवाभिकाङ्क्षितः  
०३,२७९।०१४च्	स निर्वर्ततु मे ऽद्यैव काङ्क्षितो ह्य् असि मे ऽतिथिः  
०३,२७९।०१५	मार्कण्डेय उवाच  
०३,२७९।०१५अ	ततः सर्वान् समानीय द्विजान् आश्रमवासिनः  
०३,२७९।०१५च्	यथाविधि समुद्वाहं कारयाम् आसतुर् नृपौ  
०३,२७९।०१६अ	दत्त्वा त्व् अश्वपतिः कन्यां यथार्हं च परिच्छदम्  
०३,२७९।०१६च्	ययौ स्वम् एव भवनं युक्तः परमया मुदा  
०३,२७९।०१७अ	सत्यवान् अपि भार्यां तां लब्ध्वा सर्वगुणान्विताम्  
०३,२७९।०१७च्	मुमुदे सा च तं लब्ध्वा भर्तारं मनसेप्सितम्  
०३,२७९।०१८अ	गते पितरि सर्वाणि सन्न्यस्याभरणानि सा  
०३,२७९।०१८च्	जगृहे वल्कलान्य् एव वस्त्रं काषायम् एव च  
०३,२७९।०१९अ	परिचारैर् गुणैश् चैव प्रश्रयेण दमेन च  
०३,२७९।०१९च्	सर्वकामक्रियाभिश् च सर्वेषां तुष्टिम् आवहत्  
०३,२७९।०२०अ	श्वश्रूं शरीरसत्कारैः सर्वैर् आच्छादनादिभिः  
०३,२७९।०२०च्	श्वशुरं देवकार्यैश् च वाचः संयमनेन च  
०३,२७९।०२१अ	तथैव प्रियवादेन नैपुणेन शमेन च  
०३,२७९।०२१च्	रहश् चैवोपचारेण भर्तारं पर्यतोषयत्  
०३,२७९।०२२अ	एवं तत्राश्रमे तेषां तदा निवसतां सताम्  
०३,२७९।०२२च्	कालस् तपस्यतां कश् चिद् अतिचक्राम भारत  
०३,२७९।०२३अ	सावित्र्यास् तु शयानायास् तिष्ठन्त्याश् च दिवानिशम्  
०३,२७९।०२३च्	नारदेन यद् उक्तं तद् वाक्यं मनसि वर्तते  
०३,२७९।०२३द्*१३१५_०१	तदा प्रभृति सावित्री गणयाम् आस वासरान्  
०३,२८०।००१	मार्कण्डेय उवाच  
०३,२८०।००१अ	ततः काले बहुतिथे व्यतिक्रान्ते कदा चन  
०३,२८०।००१च्	प्राप्तः स कालो मर्तव्यं यत्र सत्यवता नृप  
०३,२८०।००२अ	गणयन्त्याश् च सावित्र्या दिवसे दिवसे गते  
०३,२८०।००२च्	तद् वाक्यं नारदेनोक्तं वर्तते हृदि नित्यशः  
०३,२८०।००३अ	चतुर्थे ऽहनि मर्तव्यम् इति सञ्चिन्त्य भामिनी  
०३,२८०।००३च्	व्रतं त्रिरात्रम् उद्दिश्य दिवारात्रं स्थिताभवत्  
०३,२८०।००४अ	तं श्रुत्वा नियमं दुःखं वध्वा दुःखान्वितो नृपः  
०३,२८०।००४च्	उत्थाय वाक्यं सावित्रीम् अब्रवीत् परिसान्त्वयन्  
०३,२८०।००५अ	अतितीव्रो ऽयम् आरम्भस् त्वयारब्धो नृपात्मजे  
०३,२८०।००५च्	तिसृणां वसतीनां हि स्थानं परमदुष्करम्  
०३,२८०।००६	सावित्र्य् उवाच  
०३,२८०।००६अ	न कार्यस् तात सन्तापः पारयिष्याम्य् अहं व्रतम्  
०३,२८०।००६च्	व्यवसायकृतं हीदं व्यवसायश् च कारणम्  
०३,२८०।००७	द्युमत्सेन उवाच  
०३,२८०।००७अ	व्रतं भिन्धीति वक्तुं त्वां नास्मि शक्तः कथं चन  
०३,२८०।००७च्	पारयस्वेति वचनं युक्तम् अस्मद्विधो वदेत्  
०३,२८०।००८	मार्कण्डेय उवाच  
०३,२८०।००८अ	एवम् उक्त्वा द्युमत्सेनो विरराम महामनाः  
०३,२८०।००८च्	तिष्ठन्ती चापि सावित्री काष्ठभूतेव लक्ष्यते  
०३,२८०।००९अ	श्वोभूते भर्तृमरणे सावित्र्या भरतर्षभ  
०३,२८०।००९च्	दुःखान्वितायास् तिष्ठन्त्याः सा रात्रिर् व्यत्यवर्तत  
०३,२८०।०१०अ	अद्य तद् दिवसं चेति हुत्वा दीप्तं हुताशनम्  
०३,२८०।०१०च्	युगमात्रोदिते सूर्ये कृत्वा पौर्वाह्णिकीः क्रियाः  
०३,२८०।०१०द्*१३१६_०१	व्रतं समाप्य सावित्री स्नात्वा शुद्धा यशस्विनी  
०३,२८०।०११अ	ततः सर्वान् द्विजान् वृद्धाञ् श्वश्रूं श्वशुरम् एव च  
०३,२८०।०११च्	अभिवाद्यानुपूर्व्येण प्राञ्जलिर् नियता स्थिता  
०३,२८०।०१२अ	अवैधव्याशिषस् ते तु सावित्र्यर्थं हिताः शुभाः  
०३,२८०।०१२च्	ऊचुस् तपस्विनः सर्वे तपोवननिवासिनः  
०३,२८०।०१३अ	एवम् अस्त्व् इति सावित्री ध्यानयोगपरायणा  
०३,२८०।०१३च्	मनसा ता गिरः सर्वाः प्रत्यगृह्णात् तपस्विनाम्  
०३,२८०।०१४अ	तं कालं च मुहूर्तं च प्रतीक्षन्ती नृपात्मजा  
०३,२८०।०१४च्	यथोक्तं नारदवचश् चिन्तयन्ती सुदुःखिता  
०३,२८०।०१५अ	ततस् तु श्वश्रूश्वशुराव् ऊचतुस् तां नृपात्मजाम्  
०३,२८०।०१५च्	एकान्तस्थम् इदं वाक्यं प्रीत्या भरतसत्तम  
०३,२८०।०१६	श्वशुराव् ऊचतुः  
०३,२८०।०१६अ	व्रतो यथोपदिष्टो ऽयं यथावत् पारितस् त्वया  
०३,२८०।०१६च्	आहारकालः सम्प्राप्तः क्रियतां यद् अनन्तरम्  
०३,२८०।०१७	सावित्र्य् उवाच  
०३,२८०।०१७अ	अस्तं गते मयादित्ये भोक्तव्यं कृतकामया  
०३,२८०।०१७च्	एष मे हृदि सङ्कल्पः समयश् च कृतो मया  
०३,२८०।०१८	मार्कण्डेय उवाच  
०३,२८०।०१८अ	एवं सम्भाषमाणायाः सावित्र्या भोजनं प्रति  
०३,२८०।०१८च्	स्कन्धे परशुम् आदाय सत्यवान् प्रस्थितो वनम्  
०३,२८०।०१८च्*१३१७_०१	**** **** कठिनं च तथा करे  
०३,२८०।०१८च्*१३१७_०२	खनित्रं सत्यवान् गृह्य प्रस्थितश् च वनं प्रति  
०३,२८०।०१८च्*१३१७_०३	तं प्रणम्याब्रवीत् साध्वी नारदोक्तं वशानुगा  
०३,२८०।०१९अ	सावित्री त्व् आह भर्तारं नैकस् त्वं गन्तुम् अर्हसि  
०३,२८०।०१९च्	सह त्वयागमिष्यामि न हि त्वां हातुम् उत्सहे  
०३,२८०।०२०	सत्यवान् उवाच  
०३,२८०।०२०अ	वनं न गतपूर्वं ते दुःखः पन्थाश् च भामिनि  
०३,२८०।०२०च्	व्रतोपवासक्षामा च कथं पद्भ्यां गमिष्यसि  
०३,२८०।०२१	सावित्र्य् उवाच  
०३,२८०।०२१अ	उपवासान् न मे ग्लानिर् नास्ति चापि परिश्रमः  
०३,२८०।०२१च्	गमने च कृतोत्साहां प्रतिषेद्धुं न मार्हसि  
०३,२८०।०२२	सत्यवान् उवाच  
०३,२८०।०२२अ	यदि ते गमनोत्साहः करिष्यामि तव प्रियम्  
०३,२८०।०२२च्	मम त्व् आमन्त्रय गुरून् न मां दोषः स्पृशेद् अयम्  
०३,२८०।०२३	मार्कण्डेय उवाच  
०३,२८०।०२३अ	साभिगम्याब्रवीच् छ्वश्रूं श्वशुरं च महाव्रता  
०३,२८०।०२३च्	अयं गच्छति मे भर्ता फलाहारो महावनम्  
०३,२८०।०२४अ	इच्छेयम् अभ्यनुज्ञातुम् आर्यया श्वशुरेण च  
०३,२८०।०२४च्	अनेन सह निर्गन्तुं न हि मे विरहः क्षमः  
०३,२८०।०२५अ	गुर्वग्निहोत्रार्थकृते प्रस्थितश् च सुतस् तव  
०३,२८०।०२५च्	न निवार्यो निवार्यः स्याद् अन्यथा प्रस्थितो वनम्  
०३,२८०।०२६अ	संवत्सरः किं चिद् ऊनो न निष्क्रान्ताहम् आश्रमात्  
०३,२८०।०२६च्	वनं कुसुमितं द्रष्टुं परं कौतूहलं हि मे  
०३,२८०।०२७	द्युमत्सेन उवाच  
०३,२८०।०२७अ	यतः प्रभृति सावित्री पित्रा दत्ता स्नुषा मम  
०३,२८०।०२७च्	नानयाभ्यर्थनायुक्तम् उक्तपूर्वं स्मराम्य् अहम्  
०३,२८०।०२८अ	तद् एषा लभतां कामं यथाभिलषितं वधूः  
०३,२८०।०२८च्	अप्रमादश् च कर्तव्यः पुत्रि सत्यवतः पथि  
०३,२८०।०२९	मार्कण्डेय उवाच  
०३,२८०।०२९अ	उभाभ्याम् अभ्यनुज्ञाता सा जगाम यशस्विनी  
०३,२८०।०२९च्	सह भर्त्रा हसन्तीव हृदयेन विदूयता  
०३,२८०।०३०अ	सा वनानि विचित्राणि रमणीयानि सर्वशः  
०३,२८०।०३०च्	मयूररवघुष्टानि ददर्श विपुलेक्षणा  
०३,२८०।०३१अ	नदीः पुण्यवहाश् चैव पुष्पितांश् च नगोत्तमान्  
०३,२८०।०३१च्	सत्यवान् आह पश्येति सावित्रीं मधुराक्षरम्  
०३,२८०।०३२अ	निरीक्षमाणा भर्तारं सर्वावस्थम् अनिन्दिता  
०३,२८०।०३२च्	मृतम् एव हि तं मेने काले मुनिवचः स्मरन्  
०३,२८०।०३३अ	अनुवर्तती तु भर्तारं जगाम मृदुगामिनी  
०३,२८०।०३३च्	द्विधेव हृदयं कृत्वा तं च कालम् अवेक्षती  
०३,२८१।००१	मार्कण्डेय उवाच  
०३,२८१।००१अ	अथ भार्यासहायः स फलान्य् आदाय वीर्यवान्  
०३,२८१।००१च्	कठिनं पूरयाम् आस ततः काष्ठान्य् अपाटयत्  
०३,२८१।००२अ	तस्य पाटयतः काष्ठं स्वेदो वै समजायत  
०३,२८१।००२च्	व्यायामेन च तेनास्य जज्ञे शिरसि वेदना  
०३,२८१।००३अ	सो ऽभिगम्य प्रियां भार्याम् उवाच श्रमपीडितः  
०३,२८१।००३च्	व्यायामेन ममानेन जाता शिरसि वेदना  
०३,२८१।००४अ	अङ्गानि चैव सावित्रि हृदयं दूयतीव च  
०३,२८१।००४च्	अस्वस्थम् इव चात्मानं लक्षये मितभाषिणि  
०३,२८१।००५अ	शूलैर् इव शिरो विद्धम् इदं संलक्षयाम्य् अहम्  
०३,२८१।००५च्	तत् स्वप्तुम् इच्छे कल्याणि न स्थातुं शक्तिर् अस्ति मे  
०३,२८१।००५द्*१३१८_०१	भ्रमतीव दिशः सर्वाश् चक्रारूढं मनो मम  
०३,२८१।००६अ	समासाद्याथ सावित्री भर्तारम् उपगूह्य च  
०३,२८१।००६च्	उत्सङ्गे ऽस्य शिरः कृत्वा निषसाद महीतले  
०३,२८१।००७अ	ततः सा नारदवचो विमृशन्ती तपस्विनी  
०३,२८१।००७च्	तं मुहूर्तं क्षणं वेलां दिवसं च युयोज ह  
०३,२८१।००७द्*१३१९_०१	हन्त प्राप्तः स कालो ऽयम् इति चिन्तापरा सती  
०३,२८१।००८अ	मुहूर्ताद् इव चापश्यत् पुरुषं पीतवाससम्  
०३,२८१।००८च्	बद्धमौलिं वपुष्मन्तम् आदित्यसमतेजसम्  
०३,२८१।००९अ	श्यामावदातं रक्ताक्षं पाशहस्तं भयावहम्  
०३,२८१।००९च्	स्थितं सत्यवतः पार्श्वे निरीक्षन्तं तम् एव च  
०३,२८१।०१०अ	तं दृष्ट्वा सहसोत्थाय भर्तुर् न्यस्य शनैः शिरः  
०३,२८१।०१०च्	कृताञ्जलिर् उवाचार्ता हृदयेन प्रवेपता  
०३,२८१।०११अ	दैवतं त्वाभिजानामि वपुर् एतद् ध्य् अमानुषम्  
०३,२८१।०११च्	कामया ब्रूहि मे देव कस् त्वं किं च चिकीर्षसि  
०३,२८१।०१२	यम उवाच  
०३,२८१।०१२अ	पतिव्रतासि सावित्रि तथैव च तपोन्विता  
०३,२८१।०१२च्	अतस् त्वाम् अभिभाषामि विद्धि मां त्वं शुभे यमम्  
०३,२८१।०१३अ	अयं ते सत्यवान् भर्ता क्षीणायुः पार्थिवात्मजः  
०३,२८१।०१३च्	नेष्याम्य् एनम् अहं बद्ध्वा विद्ध्य् एतन् मे चिकीर्षितम्  
०३,२८१।०१३द्*१३२०_००	सावित्र्य् उवाच  
०३,२८१।०१३द्*१३२०_०१	श्रूयते भगवन् दूतास् तवागच्छन्ति मानवान्  
०३,२८१।०१३द्*१३२०_०२	नेतुं किल भवान् कस्माद् आगतो ऽसि स्वयं प्रभो  
०३,२८१।०१४	मार्कण्डेय उवाच  
०३,२८१।०१४अ	इत्य् उक्त्वा पितृराजस् तां भगवान् स्वं चिकीर्षितम्  
०३,२८१।०१४च्	यथावत् सर्वम् आख्यातुं तत्प्रियार्थं प्रचक्रमे  
०३,२८१।०१५अ	अयं हि धर्मसंयुक्तो रूपवान् गुणसागरः  
०३,२८१।०१५च्	नार्हो मत्पुरुषैर् नेतुम् अतो ऽस्मि स्वयम् आगतः  
०३,२८१।०१६अ	ततः सत्यवतः कायात् पाशबद्धं वशं गतम्  
०३,२८१।०१६च्	अङ्गुष्ठमात्रं पुरुषं निश्चकर्ष यमो बलात्  
०३,२८१।०१७अ	ततः समुद्धृतप्राणं गतश्वासं हतप्रभम्  
०३,२८१।०१७च्	निर्विचेष्टं शरीरं तद् बभूवाप्रियदर्शनम्  
०३,२८१।०१८अ	यमस् तु तं तथा बद्ध्वा प्रयातो दक्षिणामुखः  
०३,२८१।०१८च्	सावित्री चापि दुःखार्ता यमम् एवान्वगच्छत  
०३,२८१।०१८द्*१३२१_०१	भर्तुः शरीररक्षां च विधाय हि तपस्विनी  
०३,२८१।०१८द्*१३२१_०२	भर्तारम् अनुगच्छन्ती तथावस्थं सुमध्यमा  
०३,२८१।०१८ए	नियमव्रतसंसिद्धा महाभागा पतिव्रता  
०३,२८१।०१९	यम उवाच  
०३,२८१।०१९अ	निवर्त गच्छ सावित्रि कुरुष्वास्यौर्ध्वदेहिकम्  
०३,२८१।०१९च्	कृतं भर्तुस् त्वयानृण्यं यावद् गम्यं गतं त्वया  
०३,२८१।०१९द्*१३२२_०१	एष मार्गो विशालाक्षि न केनाप्य् अनुगम्यते  
०३,२८१।०२०	सावित्र्य् उवाच  
०३,२८१।०२०अ	यत्र मे नीयते भर्ता स्वयं वा यत्र गच्छति  
०३,२८१।०२०च्	मयापि तत्र गन्तव्यम् एष धर्मः सनातनः  
०३,२८१।०२१अ	तपसा गुरुवृत्त्या च भर्तुः स्नेहाद् व्रतेन च  
०३,२८१।०२१च्	तव चैव प्रसादेन न मे प्रतिहता गतिः  
०३,२८१।०२२अ	प्राहुः सप्तपदं मित्रं बुधास् तत्त्वार्थदर्शिनः  
०३,२८१।०२२च्	मित्रतां च पुरस्कृत्य किं चिद् वक्ष्यामि तच् छृणु  
०३,२८१।०२३अ	नानात्मवन्तस् तु वने चरन्ति; धर्मं च वासं च परिश्रमं च  
०३,२८१।०२३च्	विज्ञानतो धर्मम् उदाहरन्ति; तस्मात् सन्तो धर्मम् आहुः प्रधानम्  
०३,२८१।०२४अ	एकस्य धर्मेण सतां मतेन; सर्वे स्म तं मार्गम् अनुप्रपन्नाः  
०३,२८१।०२४च्	मा वै द्वितीयं मा तृतीयं च वाञ्छे; तस्मात् सन्तो धर्मम् आहुः प्रधानम्  
०३,२८१।०२५	यम उवाच  
०३,२८१।०२५अ	निवर्त तुष्टो ऽस्मि तवानया गिरा; स्वराक्षरव्यञ्जनहेतुयुक्तया  
०३,२८१।०२५च्	वरं वृणीष्वेह विनास्य जीवितं; ददानि ते सर्वम् अनिन्दिते वरम्  
०३,२८१।०२६	सावित्र्य् उवाच  
०३,२८१।०२६अ	च्युतः स्वराज्याद् वनवासम् आश्रितो; विनष्टचक्षुः श्वशुरो ममाश्रमे  
०३,२८१।०२६च्	स लब्धचक्षुर् बलवान् भवेन् नृपस्; तव प्रसादाज् ज्वलनार्कसन्निभः  
०३,२८१।०२७	यम उवाच  
०३,२८१।०२७अ	ददानि ते सर्वम् अनिन्दिते वरं; यथा त्वयोक्तं भविता च तत् तथा  
०३,२८१।०२७च्	तवाध्वना ग्लानिम् इवोपलक्षये; निवर्त गच्छस्व न ते श्रमो भवेत्  
०३,२८१।०२८	सावित्र्य् उवाच  
०३,२८१।०२८अ	कुतः श्रमो भर्तृसमीपतो हि मे; यतो हि भर्ता मम सा गतिर् ध्रुवा  
०३,२८१।०२८च्	यतः पतिं नेष्यसि तत्र मे गतिः; सुरेश भूयश् च वचो निबोध मे  
०३,२८१।०२९अ	सतां सकृत् सङ्गतम् ईप्सितं परं; ततः परं मित्रम् इति प्रचक्षते  
०३,२८१।०२९च्	न चाफलं सत्पुरुषेण सङ्गतं; ततः सतां सन्निवसेत् समागमे  
०३,२८१।०३०	यम उवाच  
०३,२८१।०३०अ	मनोनुकूलं बुधबुद्धिवर्धनं; त्वयाहम् उक्तो वचनं हिताश्रयम्  
०३,२८१।०३०च्	विना पुनः सत्यवतो ऽस्य जीवितं; वरं द्वितीयं वरयस्व भामिनि  
०३,२८१।०३१	सावित्र्य् उवाच  
०३,२८१।०३१अ	हृतं पुरा मे श्वशुरस्य धीमतः; स्वम् एव राज्यं स लभेत पार्थिवः  
०३,२८१।०३१च्	जह्यात् स्वधर्मं न च मे गुरुर् यथा; द्वितीयम् एतं वरयामि ते वरम्  
०३,२८१।०३२	यम उवाच  
०३,२८१।०३२अ	स्वम् एव राज्यं प्रतिपत्स्यते ऽचिरान्; न च स्वधर्मात् परिहास्यते नृपः  
०३,२८१।०३२च्	कृतेन कामेन मया नृपात्मजे; निवर्त गच्छस्व न ते श्रमो भवेत्  
०३,२८१।०३३	सावित्र्य् उवाच  
०३,२८१।०३३अ	प्रजास् त्वयेमा नियमेन संयता; नियम्य चैता नयसे न कामया  
०३,२८१।०३३च्	अतो यमत्वं तव देव विश्रुतं; निबोध चेमां गिरम् ईरितां मया  
०३,२८१।०३४अ	अद्रोहः सर्वभूतेषु कर्मणा मनसा गिरा  
०३,२८१।०३४च्	अनुग्रहश् च दानं च सतां धर्मः सनातनः  
०३,२८१।०३५अ	एवम्प्रायश् च लोको ऽयं मनुष्याः शक्तिपेशलाः  
०३,२८१।०३५च्	सन्तस् त्व् एवाप्य् अमित्रेषु दयां प्राप्तेषु कुर्वते  
०३,२८१।०३६	यम उवाच  
०३,२८१।०३६अ	पिपासितस्येव यथा भवेत् पयस्; तथा त्वया वाक्यम् इदं समीरितम्  
०३,२८१।०३६च्	विना पुनः सत्यवतो ऽस्य जीवितं; वरं वृणीष्वेह शुभे यद् इच्छसि  
०३,२८१।०३७	सावित्र्य् उवाच  
०३,२८१।०३७अ	ममानपत्यः पृथिवीपतिः पिता; भवेत् पितुः पुत्रशतं ममौरसम्  
०३,२८१।०३७च्	कुलस्य सन्तानकरं च यद् भवेत्; तृतीयम् एतं वरयामि ते वरम्  
०३,२८१।०३८	यम उवाच  
०३,२८१।०३८अ	कुलस्य सन्तानकरं सुवर्चसं; शतं सुतानां पितुर् अस्तु ते शुभे  
०३,२८१।०३८च्	कृतेन कामेन नराधिपात्मजे; निवर्त दूरं हि पथस् त्वम् आगता  
०३,२८१।०३९	सावित्र्य् उवाच  
०३,२८१।०३९अ	न दूरम् एतन् मम भर्तृसन्निधौ; मनो हि मे दूरतरं प्रधावति  
०३,२८१।०३९च्	तथा व्रजन्न् एव गिरं समुद्यतां; मयोच्यमानां शृणु भूय एव च  
०३,२८१।०४०अ	विवस्वतस् त्वं तनयः प्रतापवांस्; ततो हि वैवस्वत उच्यसे बुधैः  
०३,२८१।०४०च्	शमेन धर्मेण च रञ्जिताः प्रजास्; ततस् तवेहेश्वर धर्मराजता  
०३,२८१।०४१अ	आत्मन्य् अपि न विश्वासस् तावान् भवति सत्सु यः  
०३,२८१।०४१च्	तस्मात् सत्सु विशेषेण सर्वः प्रणयम् इच्छति  
०३,२८१।०४२अ	सौहृदात् सर्वभूतानां विश्वासो नाम जायते  
०३,२८१।०४२च्	तस्मात् सत्सु विशेषेण विश्वासं कुरुते जनः  
०३,२८१।०४३	यम उवाच  
०३,२८१।०४३अ	उदाहृतं ते वचनं यद् अङ्गने; शुभे न तादृक् त्वद् ऋते मया श्रुतम्  
०३,२८१।०४३च्	अनेन तुष्टो ऽस्मि विनास्य जीवितं; वरं चतुर्थं वरयस्व गच्छ च  
०३,२८१।०४४	सावित्र्य् उवाच  
०३,२८१।०४४अ	ममात्मजं सत्यवतस् तथौरसं; भवेद् उभाभ्याम् इह यत् कुलोद्वहम्  
०३,२८१।०४४च्	शतं सुतानां बलवीर्यशालिनाम्; इदं चतुर्थं वरयामि ते वरम्  
०३,२८१।०४४द्*१३२३_०१	वरं वृणे सत्यवतो मयि प्रभो  
०३,२८१।०४४द्*१३२३_०२	भवेत् सुतानां शतम् एतद् ईप्सितम्  
०३,२८१।०४५	यम उवाच  
०३,२८१।०४५अ	शतं सुतानां बलवीर्यशालिनां; भविष्यति प्रीतिकरं तवाबले  
०३,२८१।०४५च्	परिश्रमस् ते न भवेन् नृपात्मजे; निवर्त दूरं हि पथस् त्वम् आगता  
०३,२८१।०४५द्*१३२४_०१	तथास्तु ते पुत्रशतं शुभानने  
०३,२८१।०४५द्*१३२४_०२	द्रुतं निवर्तस्व परिश्रमो न ते  
०३,२८१।०४६	सावित्र्य् उवाच  
०३,२८१।०४६अ	सतां सदा शाश्वती धर्मवृत्तिः; सन्तो न सीदन्ति न च व्यथन्ति  
०३,२८१।०४६च्	सतां सद्भिर् नाफलः सङ्गमो ऽस्ति; सद्भ्यो भयं नानुवर्तन्ति सन्तः  
०३,२८१।०४७अ	सन्तो हि सत्येन नयन्ति सूर्यं; सन्तो भूमिं तपसा धारयन्ति  
०३,२८१।०४७च्	सन्तो गतिर् भूतभव्यस्य राजन्; सतां मध्ये नावसीदन्ति सन्तः  
०३,२८१।०४८अ	आर्यजुष्टम् इदं वृत्तम् इति विज्ञाय शाश्वतम्  
०३,२८१।०४८च्	सन्तः परार्थं कुर्वाणा नावेक्षन्ते प्रतिक्रियाम्  
०३,२८१।०४९अ	न च प्रसादः सत्पुरुषेषु मोघो; न चाप्य् अर्थो नश्यति नापि मानः  
०३,२८१।०४९च्	यस्माद् एतन् नियतं सत्सु नित्यं; तस्मात् सन्तो रक्षितारो भवन्ति  
०३,२८१।०५०	यम उवाच  
०३,२८१।०५०अ	यथा यथा भाषसि धर्मसंहितं; मनोनुकूलं सुपदं महार्थवत्  
०३,२८१।०५०च्	तथा तथा मे त्वयि भक्तिर् उत्तमा; वरं वृणीष्वाप्रतिमं यतव्रते  
०३,२८१।०५१	सावित्र्य् उवाच  
०३,२८१।०५१अ	न ते ऽपवर्गः सुकृताद् विनाकृतस्; तथा यथान्येषु वरेषु मानद  
०३,२८१।०५१च्	वरं वृणे जीवतु सत्यवान् अयं; यथा मृता ह्य् एवम् अहं विना पतिम्  
०३,२८१।०५२अ	न कामये भर्तृविनाकृता सुखं; न कामये भर्तृविनाकृता दिवम्  
०३,२८१।०५२च्	न कामये भर्तृविनाकृता श्रियं; न भर्तृहीना व्यवसामि जीवितुम्  
०३,२८१।०५३अ	वरातिसर्गः शतपुत्रता मम; त्वयैव दत्तो ह्रियते च मे पतिः  
०३,२८१।०५३च्	वरं वृणे जीवतु सत्यवान् अयं; तवैव सत्यं वचनं भविष्यति  
०३,२८१।०५४	मार्कण्डेय उवाच  
०३,२८१।०५४अ	तथेत्य् उक्त्वा तु तान् पाशान् मुक्त्वा वैवस्वतो यमः  
०३,२८१।०५४च्	धर्मराजः प्रहृष्टात्मा सावित्रीम् इदम् अब्रवीत्  
०३,२८१।०५५अ	एष भद्रे मया मुक्तो भर्ता ते कुलनन्दिनि  
०३,२८१।०५५ब्*१३२५_०१	तोषितेन त्वया साध्वी वाक्यैर् धर्मार्थसंहितैः  
०३,२८१।०५५च्	अरोगस् तव नेयश् च सिद्धार्थश् च भविष्यति  
०३,२८१।०५६अ	चतुर्वर्षशतं चायुस् त्वया सार्धम् अवाप्स्यति  
०३,२८१।०५६च्	इष्ट्वा यज्ञैश् च धर्मेण ख्यातिं लोके गमिष्यति  
०३,२८१।०५७अ	त्वयि पुत्रशतं चैव सत्यवाञ् जनयिष्यति  
०३,२८१।०५७च्	ते चापि सर्वे राजानः क्षत्रियाः पुत्रपौत्रिणः  
०३,२८१।०५७ए	ख्यातास् त्वन्नामधेयाश् च भविष्यन्तीह शाश्वताः  
०३,२८१।०५८अ	पितुश् च ते पुत्रशतं भविता तव मातरि  
०३,२८१।०५८च्	मालव्यां मालवा नाम शाश्वताः पुत्रपौत्रिणः  
०३,२८१।०५८ए	भ्रातरस् ते भविष्यन्ति क्षत्रियास् त्रिदशोपमाः  
०३,२८१।०५९अ	एवं तस्यै वरं दत्त्वा धर्मराजः प्रतापवान्  
०३,२८१।०५९च्	निवर्तयित्वा सावित्रीं स्वम् एव भवनं ययौ  
०३,२८१।०६०अ	सावित्र्य् अपि यमे याते भर्तारं प्रतिलभ्य च  
०३,२८१।०६०च्	जगाम तत्र यत्रास्या भर्तुः शावं कलेवरम्  
०३,२८१।०६१अ	सा भूमौ प्रेक्ष्य भर्तारम् उपसृत्योपगूह्य च  
०३,२८१।०६१च्	उत्सङ्गे शिर आरोप्य भूमाव् उपविवेश ह  
०३,२८१।०६२अ	सञ्ज्ञां च सत्यवांल् लब्ध्वा सावित्रीम् अभ्यभाषत  
०३,२८१।०६२च्	प्रोष्यागत इव प्रेम्णा पुनः पुनर् उदीक्ष्य वै  
०३,२८१।०६३	सत्यवान् उवाच  
०३,२८१।०६३अ	सुचिरं बत सुप्तो ऽस्मि किमर्थं नावबोधितः  
०३,२८१।०६३च्	क्व चासौ पुरुषः श्यामो यो ऽसौ मां सञ्चकर्ष ह  
०३,२८१।०६४	सावित्र्य् उवाच  
०३,२८१।०६४अ	सुचिरं बत सुप्तो ऽसि ममाङ्के पुरुषर्षभ  
०३,२८१।०६४च्	गतः स भगवान् देवः प्रजासंयमनो यमः  
०३,२८१।०६५अ	विश्रान्तो ऽसि महाभाग विनिद्रश् च नृपात्मज  
०३,२८१।०६५च्	यदि शक्यं समुत्तिष्ठ विगाढां पश्य शर्वरीम्  
०३,२८१।०६६	मार्कण्डेय उवाच  
०३,२८१।०६६अ	उपलभ्य ततः सञ्ज्ञां सुखसुप्त इवोत्थितः  
०३,२८१।०६६च्	दिशः सर्वा वनान्तांश् च निरीक्ष्योवाच सत्यवान्  
०३,२८१।०६७अ	फलाहारो ऽस्मि निष्क्रान्तस् त्वया सह सुमध्यमे  
०३,२८१।०६७च्	ततः पाटयतः काष्ठं शिरसो मे रुजाभवत्  
०३,२८१।०६८अ	शिरोभितापसन्तप्तः स्थातुं चिरम् अशक्नुवन्  
०३,२८१।०६८च्	तवोत्सङ्गे प्रसुप्तो ऽहम् इति सर्वं स्मरे शुभे  
०३,२८१।०६९अ	त्वयोपगूढस्य च मे निद्रयापहृतं मनः  
०३,२८१।०६९च्	ततो ऽपश्यं तमो घोरं पुरुषं च महौजसम्  
०३,२८१।०७०अ	तद् यदि त्वं विजानासि किं तद् ब्रूहि सुमध्यमे  
०३,२८१।०७०च्	स्वप्नो मे यदि वा दृष्टो यदि वा सत्यम् एव तत्  
०३,२८१।०७१अ	तम् उवाचाथ सावित्री रजनी व्यवगाहते  
०३,२८१।०७१च्	श्वस् ते सर्वं यथावृत्तम् आख्यास्यामि नृपात्मज  
०३,२८१।०७२अ	उत्तिष्ठोत्तिष्ठ भद्रं ते पितरौ पश्य सुव्रत  
०३,२८१।०७२च्	विगाढा रजनी चेयं निवृत्तश् च दिवाकरः  
०३,२८१।०७३अ	नक्तञ्चराश् चरन्त्य् एते हृष्टाः क्रूराभिभाषिणः  
०३,२८१।०७३च्	श्रूयन्ते पर्णशब्दाश् च मृगाणां चरतां वने  
०३,२८१।०७४अ	एताः शिवा घोरनादा दिशं दक्षिणपश्चिमाम्  
०३,२८१।०७४च्	आस्थाय विरुवन्त्य् उग्राः कम्पयन्त्यो मनो मम  
०३,२८१।०७५	सत्यवान् उवाच  
०३,२८१।०७५अ	वनं प्रतिभयाकारं घनेन तमसा वृतम्  
०३,२८१।०७५च्	न विज्ञास्यसि पन्थानं गन्तुं चैव न शक्ष्यसि  
०३,२८१।०७६	सावित्र्य् उवाच  
०३,२८१।०७६अ	अस्मिन्न् अद्य वने दग्धे शुष्कवृक्षः स्थितो ज्वलन्  
०३,२८१।०७६च्	वायुना धम्यमानो ऽग्निर् दृश्यते ऽत्र क्व चित् क्व चित्  
०३,२८१।०७७अ	ततो ऽग्निम् आनयित्वेह ज्वालयिष्यामि सर्वतः  
०३,२८१।०७७च्	काष्ठानीमानि सन्तीह जहि सन्तापम् आत्मनः  
०३,२८१।०७८अ	यदि नोत्सहसे गन्तुं सरुजं त्वाभिलक्षये  
०३,२८१।०७८च्	न च ज्ञास्यसि पन्थानं तमसा संवृते वने  
०३,२८१।०७९अ	श्वः प्रभाते वने दृश्ये यास्यावो ऽनुमते तव  
०३,२८१।०७९च्	वसावेह क्षपाम् एतां रुचितं यदि ते ऽनघ  
०३,२८१।०८०	सत्यवान् उवाच  
०३,२८१।०८०अ	शिरोरुजा निवृत्ता मे स्वस्थान्य् अङ्गानि लक्षये  
०३,२८१।०८०च्	मातापितृभ्याम् इच्छामि सङ्गमं त्वत्प्रसादजम्  
०३,२८१।०८१अ	न कदा चिद् विकाले हि गतपूर्वो मयाश्रमः  
०३,२८१।०८१च्	अनागतायां सन्ध्यायां माता मे प्ररुणद्धि माम्  
०३,२८१।०८२अ	दिवापि मयि निष्क्रान्ते सन्तप्येते गुरू मम  
०३,२८१।०८२च्	विचिनोति च मां तातः सहैवाश्रमवासिभिः  
०३,२८१।०८३अ	मात्रा पित्रा च सुभृशं दुःखिताभ्याम् अहं पुरा  
०३,२८१।०८३च्	उपालब्धः सुबहुशश् चिरेणागच्छसीति ह  
०३,२८१।०८४अ	का त्व् अवस्था तयोर् अद्य मदर्थम् इति चिन्तये  
०३,२८१।०८४च्	तयोर् अदृश्ये मयि च महद् दुःखं भविष्यति  
०३,२८१।०८५अ	पुरा माम् ऊचतुश् चैव रात्राव् अस्रायमाणकौ  
०३,२८१।०८५च्	भृशं सुदुःखितौ वृद्धौ बहुशः प्रीतिसंयुतौ  
०३,२८१।०८६अ	त्वया हीनौ न जीवाव मुहूर्तम् अपि पुत्रक  
०३,२८१।०८६च्	यावद् धरिष्यसे पुत्र तावन् नौ जीवितं ध्रुवम्  
०३,२८१।०८७अ	वृद्धयोर् अन्धयोर् यष्टिस् त्वयि वंशः प्रतिष्ठितः  
०३,२८१।०८७च्	त्वयि पिण्डश् च कीर्तिश् च सन्तानं चावयोर् इति  
०३,२८१।०८८अ	माता वृद्धा पिता वृद्धस् तयोर् यष्टिर् अहं किल  
०३,२८१।०८८च्	तौ रात्रौ माम् अपश्यन्तौ काम् अवस्थां गमिष्यतः  
०३,२८१।०८९अ	निद्रायाश् चाभ्यसूयामि यस्या हेतोः पिता मम  
०३,२८१।०८९च्	माता च संशयं प्राप्ता मत्कृते ऽनपकारिणी  
०३,२८१।०९०अ	अहं च संशयं प्राप्तः कृच्छ्राम् आपदम् आस्थितः  
०३,२८१।०९०च्	मातापितृभ्यां हि विना नाहं जीवितुम् उत्सहे  
०३,२८१।०९१अ	व्यक्तम् आकुलया बुद्ध्या प्रज्ञाचक्षुः पिता मम  
०३,२८१।०९१च्	एकैकम् अस्यां वेलायां पृच्छत्य् आश्रमवासिनम्  
०३,२८१।०९२अ	नात्मानम् अनुशोचामि यथाहं पितरं शुभे  
०३,२८१।०९२च्	भर्तारं चाप्य् अनुगतां मातरं परिदुर्बलाम्  
०३,२८१।०९३अ	मत्कृतेन हि ताव् अद्य सन्तापं परम् एष्यतः  
०३,२८१।०९३च्	जीवन्ताव् अनुजीवामि भर्तव्यौ तौ मयेति ह  
०३,२८१।०९३ए	तयोः प्रियं मे कर्तव्यम् इति जीवामि चाप्य् अहम्  
०३,२८१।०९३ड़्*१३२६_०१	परमं दैवतं तौ मे पूजनीयौ सदा मया  
०३,२८१।०९३ड़्*१३२७_०१	तयोस् तु मे सदास्त्य् एवं व्रतम् एतत् पुरातनम्  
०३,२८१।०९४	मार्कण्डेय उवाच  
०३,२८१।०९४अ	एवम् उक्त्वा स धर्मात्मा गुरुवर्ती गुरुप्रियः  
०३,२८१।०९४च्	उच्छ्रित्य बाहू दुःखार्तः सस्वरं प्ररुरोद ह  
०३,२८१।०९५अ	ततो ऽब्रवीत् तथा दृष्ट्वा भर्तारं शोककर्शितम्  
०३,२८१।०९५च्	प्रमृज्याश्रूणि नेत्राभ्यां सावित्री धर्मचारिणी  
०३,२८१।०९६अ	यदि मे ऽस्ति तपस् तप्तं यदि दत्तं हुतं यदि  
०३,२८१।०९६च्	श्वश्रूश्वशुरभर्तॄणां मम पुण्यास् तु शर्वरी  
०३,२८१।०९७अ	न स्मराम्य् उक्तपूर्वां वै स्वैरेष्व् अप्य् अनृतां गिरम्  
०३,२८१।०९७च्	तेन सत्येन ताव् अद्य ध्रियेतां श्वशुरौ मम  
०३,२८१।०९८	सत्यवान् उवाच  
०३,२८१।०९८अ	कामये दर्शनं पित्रोर् याहि सावित्रि माचिरम्  
०३,२८१।०९८ब्*१३२८_०१	अपि नाम गुरू तौ हि पश्येयं ध्रियमाणकौ  
०३,२८१।०९८च्	पुरा मातुः पितुर् वापि यदि पश्यामि विप्रियम्  
०३,२८१।०९८ए	न जीविष्ये वरारोहे सत्येनात्मानम् आलभे  
०३,२८१।०९९अ	यदि धर्मे च ते बुद्धिर् मां चेज् जीवन्तम् इच्छसि  
०३,२८१।०९९च्	मम प्रियं वा कर्तव्यं गच्छस्वाश्रमम् अन्तिकात्  
०३,२८१।१००	मार्कण्डेय उवाच  
०३,२८१।१००अ	सावित्री तत उत्थाय केशान् संयम्य भामिनी  
०३,२८१।१००च्	पतिम् उत्थापयाम् आस बाहुभ्यां परिगृह्य वै  
०३,२८१।१०१अ	उत्थाय सत्यवांश् चापि प्रमृज्याङ्गानि पाणिना  
०३,२८१।१०१च्	दिशः सर्वाः समालोक्य कठिने दृष्टिम् आदधे  
०३,२८१।१०२अ	तम् उवाचाथ सावित्री श्वः फलानीह नेष्यसि  
०३,२८१।१०२च्	योगक्षेमार्थम् एतत् ते नेष्यामि परशुं त्व् अहम्  
०३,२८१।१०३अ	कृत्वा कठिनभारं सा वृक्षशाखावलम्बिनम्  
०३,२८१।१०३च्	गृहीत्वा परशुं भर्तुः सकाशं पुनर् आगमत्  
०३,२८१।१०४अ	वामे स्कन्धे तु वामोरूर् भर्तुर् बाहुं निवेश्य सा  
०३,२८१।१०४च्	दक्षिणेन परिष्वज्य जगाम मृदुगामिनी  
०३,२८१।१०५	सत्यवान् उवाच  
०३,२८१।१०५अ	अभ्यासगमनाद् भीरु पन्थानो विदिता मम  
०३,२८१।१०५च्	वृक्षान्तरालोकितया ज्योत्स्नया चापि लक्षये  
०३,२८१।१०६अ	आगतौ स्वः पथा येन फलान्य् अवचितानि च  
०३,२८१।१०६च्	यथागतं शुभे गच्छ पन्थानं मा विचारय  
०३,२८१।१०७अ	पलाशषण्डे चैतस्मिन् पन्था व्यावर्तते द्विधा  
०३,२८१।१०७च्	तस्योत्तरेण यः पन्थास् तेन गच्छ त्वरस्व च  
०३,२८१।१०७ए	स्वस्थो ऽस्मि बलवान् अस्मि दिदृक्षुः पितराव् उभौ  
०३,२८१।१०८	मार्कण्डेय उवाच  
०३,२८१।१०८अ	ब्रुवन्न् एवं त्वरायुक्तः स प्रायाद् आश्रमं प्रति  
०३,२८१।१०८ब्*१३२९_०१	सावित्रीसहितः श्रीमान् सत्यवान् संशितव्रतः  
०३,२८२।००१	मार्कण्डेय उवाच  
०३,२८२।००१अ	एतस्मिन्न् एव काले तु द्युमत्सेनो महावने  
०३,२८२।००१च्	लब्धचक्षुः प्रसन्नात्मा दृष्ट्या सर्वं ददर्श ह  
०३,२८२।००२अ	स सर्वान् आश्रमान् गत्वा शैब्यया सह भार्यया  
०३,२८२।००२च्	पुत्रहेतोः पराम् आर्तिं जगाम मनुजर्षभ  
०३,२८२।००३अ	ताव् आश्रमान् नदीश् चैव वनानि च सरांसि च  
०३,२८२।००३च्	तांस् तान् देशान् विचिन्वन्तौ दम्पती परिजग्मतुः  
०३,२८२।००४अ	श्रुत्वा शब्दं तु यत् किं चिद् उन्मुखौ सुतशङ्कया  
०३,२८२।००४च्	सावित्रीसहितो ऽभ्येति सत्यवान् इत्य् अधावताम्  
०३,२८२।००५अ	भिन्नैश् च परुषैः पादैः सव्रणैः शोणितोक्षितैः  
०३,२८२।००५च्	कुशकण्टकविद्धाङ्गाव् उन्मत्ताव् इव धावतः  
०३,२८२।००६अ	ततो ऽभिसृत्य तैर् विप्रैः सर्वैर् आश्रमवासिभिः  
०३,२८२।००६च्	परिवार्य समाश्वास्य समानीतौ स्वम् आश्रमम्  
०३,२८२।००७अ	तत्र भार्यासहायः स वृतो वृद्धैस् तपोधनैः  
०३,२८२।००७च्	आश्वासितो विचित्रार्थैः पूर्वराज्ञां कथाश्रयैः  
०३,२८२।००८अ	ततस् तौ पुनर् आश्वस्तौ वृद्धौ पुत्रदिदृक्षया  
०३,२८२।००८च्	बाल्ये वृत्तानि पुत्रस्य स्मरन्तौ भृशदुःखितौ  
०३,२८२।००८च्*१३३०_०१	**** **** सावित्र्या दर्शनानि च  
०३,२८२।००८च्*१३३०_०२	शोकं जग्मतुर् अन्योन्यं  
०३,२८२।००९अ	पुनर् उक्त्वा च करुणां वाचं तौ शोककर्शितौ  
०३,२८२।००९च्	हा पुत्र हा साध्वि वधूः क्वासि क्वासीत्य् अरोदताम्  
०३,२८२।००९द्*१३३१_०१	ब्राह्मणः सत्यवाक् तेषाम् उवाचेदं तयोर् वचः  
०३,२८२।०१०	सुवर्चा उवाच  
०३,२८२।०१०अ	यथास्य भार्या सावित्री तपसा च दमेन च  
०३,२८२।०१०च्	आचारेण च संयुक्ता तथा जीवति सत्यवान्  
०३,२८२।०११	गौतम उवाच  
०३,२८२।०११अ	वेदाः साङ्गा मयाधीतास् तपो मे सञ्चितं महत्  
०३,२८२।०११च्	कौमारं ब्रह्मचर्यं मे गुरवो ऽग्निश् च तोषिताः  
०३,२८२।०१२अ	समाहितेन चीर्णानि सर्वाण्य् एव व्रतानि मे  
०३,२८२।०१२च्	वायुभक्षोपवासश् च कुशलानि च यानि मे  
०३,२८२।०१३अ	अनेन तपसा वेद्मि सर्वं परिचिकीर्षितम्  
०३,२८२।०१३च्	सत्यम् एतन् निबोध त्वं ध्रियते सत्यवान् इति  
०३,२८२।०१४	शिष्य उवाच  
०३,२८२।०१४अ	उपाध्यायस्य मे वक्त्राद् यथा वाक्यं विनिःसृतम्  
०३,२८२।०१४च्	नैतज् जातु भवेन् मिथ्या तथा जीवति सत्यवान्  
०३,२८२।०१५	ऋषय ऊचुः  
०३,२८२।०१५अ	यथास्य भार्या सावित्री सर्वैर् एव सुलक्षणैः  
०३,२८२।०१५च्	अवैधव्यकरैर् युक्ता तथा जीवति सत्यवान्  
०३,२८२।०१६	भारद्वाज उवाच  
०३,२८२।०१६अ	यथास्य भार्या सावित्री तपसा च दमेन च  
०३,२८२।०१६च्	आचारेण च संयुक्ता तथा जीवति सत्यवान्  
०३,२८२।०१७	दाल्भ्य उवाच  
०३,२८२।०१७अ	यथा दृष्टिः प्रवृत्ता ते सावित्र्याश् च यथा व्रतम्  
०३,२८२।०१७च्	गताहारम् अकृत्वा च तथा जीवति सत्यवान्  
०३,२८२।०१८	माण्डव्य उवाच  
०३,२८२।०१८अ	यथा वदन्ति शान्तायां दिशि वै मृगपक्षिणः  
०३,२८२।०१८च्	पार्थिवी च प्रवृत्तिस् ते तथा जीवति सत्यवान्  
०३,२८२।०१९	धौम्य उवाच  
०३,२८२।०१९अ	सर्वैर् गुणैर् उपेतस् ते यथा पुत्रो जनप्रियः  
०३,२८२।०१९च्	दीर्घायुर् लक्षणोपेतस् तथा जीवति सत्यवान्  
०३,२८२।०२०	मार्कण्डेय उवाच  
०३,२८२।०२०अ	एवम् आश्वासितस् तैस् तु सत्यवाग्भिस् तपस्विभिः  
०३,२८२।०२०च्	तांस् तान् विगणयन्न् अर्थान् अवस्थित इवाभवत्  
०३,२८२।०२१अ	ततो मुहूर्तात् सावित्री भर्त्रा सत्यवता सह  
०३,२८२।०२१च्	आजगामाश्रमं रात्रौ प्रहृष्टा प्रविवेश ह  
०३,२८२।०२१द्*१३३२_०१	दृष्ट्वा चोत्पतिताः सर्वे हर्षं जग्मुश् च ते द्विजाः  
०३,२८२।०२१द्*१३३२_०२	कण्ठं माता पिता चास्य समालिङ्ग्याभ्यरोदताम्  
०३,२८२।०२२	ब्राह्मणा ऊचुः  
०३,२८२।०२२अ	पुत्रेण सङ्गतं त्वाद्य चक्षुष्मन्तं निरीक्ष्य च  
०३,२८२।०२२च्	सर्वे वयं वै पृच्छामो वृद्धिं ते पृथिवीपते  
०३,२८२।०२३अ	समागमेन पुत्रस्य सावित्र्या दर्शनेन च  
०३,२८२।०२३च्	चक्षुषश् चात्मनो लाभात् त्रिभिर् दिष्ट्या विवर्धसे  
०३,२८२।०२४अ	सर्वैर् अस्माभिर् उक्तं यत् तथा तन् नात्र संशयः  
०३,२८२।०२४च्	भूयो भूयश् च वृद्धिस् ते क्षिप्रम् एव भविष्यति  
०३,२८२।०२५	मार्कण्डेय उवाच  
०३,२८२।०२५अ	ततो ऽग्निं तत्र सञ्ज्वाल्य द्विजास् ते सर्व एव हि  
०३,२८२।०२५च्	उपासां चक्रिरे पार्थ द्युमत्सेनं महीपतिम्  
०३,२८२।०२६अ	शैब्या च सत्यवांश् चैव सावित्री चैकतः स्थिताः  
०३,२८२।०२६च्	सर्वैस् तैर् अभ्यनुज्ञाता विशोकाः समुपाविशन्  
०३,२८२।०२७अ	ततो राज्ञा सहासीनाः सर्वे ते वनवासिनः  
०३,२८२।०२७च्	जातकौतूहलाः पार्थ पप्रच्छुर् नृपतेः सुतम्  
०३,२८२।०२८अ	प्राग् एव नागतं कस्मात् सभार्येण त्वया विभो  
०३,२८२।०२८च्	विरात्रे चागतं कस्मात् को ऽनुबन्धश् च ते ऽभवत्  
०३,२८२।०२९अ	सन्तापितः पिता माता वयं चैव नृपात्मज  
०३,२८२।०२९च्	नाकस्माद् इति जानीमस् तत् सर्वं वक्तुम् अर्हसि  
०३,२८२।०३०	सत्यवान् उवाच  
०३,२८२।०३०अ	पित्राहम् अभ्यनुज्ञातः सावित्रीसहितो गतः  
०३,२८२।०३०च्	अथ मे ऽभूच् छिरोदुःखं वने काष्ठानि भिन्दतः  
०३,२८२।०३१अ	सुप्तश् चाहं वेदनया चिरम् इत्य् उपलक्षये  
०३,२८२।०३१च्	तावत् कालं च न मया सुप्तपूर्वं कदा चन  
०३,२८२।०३२अ	सर्वेषाम् एव भवतां सन्तापो मा भवेद् इति  
०३,२८२।०३२च्	अतो विरात्रागमनं नान्यद् अस्तीह कारणम्  
०३,२८२।०३३	गौतम उवाच  
०३,२८२।०३३अ	अकस्माच् चक्षुषः प्राप्तिर् द्युमत्सेनस्य ते पितुः  
०३,२८२।०३३च्	नास्य त्वं कारणं वेत्थ सावित्री वक्तुम् अर्हति  
०३,२८२।०३४अ	श्रोतुम् इच्छामि सावित्रि त्वं हि वेत्थ परावरम्  
०३,२८२।०३४च्	त्वां हि जानामि सावित्रि सावित्रीम् इव तेजसा  
०३,२८२।०३५अ	त्वम् अत्र हेतुं जानीषे तस्मात् सत्यं निरुच्यताम्  
०३,२८२।०३५च्	रहस्यं यदि ते नास्ति किं चिद् अत्र वदस्व नः  
०३,२८२।०३६	सावित्र्य् उवाच  
०३,२८२।०३६अ	एवम् एतद् यथा वेत्थ सङ्कल्पो नान्यथा हि वः  
०३,२८२।०३६च्	न च किं चिद् रहस्यं मे श्रूयतां तथ्यम् अत्र यत्  
०३,२८२।०३७अ	मृत्युर् मे भर्तुर् आख्यातो नारदेन महात्मना  
०३,२८२।०३७च्	स चाद्य दिवसः प्राप्तस् ततो नैनं जहाम्य् अहम्  
०३,२८२।०३८अ	सुप्तं चैनं यमः साक्षाद् उपागच्छत् सकिङ्करः  
०३,२८२।०३८च्	स एनम् अनयद् बद्ध्वा दिशं पितृनिषेविताम्  
०३,२८२।०३९अ	अस्तौषं तम् अहं देवं सत्येन वचसा विभुम्  
०३,२८२।०३९च्	पञ्च वै तेन मे दत्ता वराः शृणुत तान् मम  
०३,२८२।०४०अ	चक्षुषी च स्वराज्यं च द्वौ वरौ श्वशुरस्य मे  
०३,२८२।०४०च्	लब्धं पितुः पुत्रशतं पुत्राणाम् आत्मनः शतम्  
०३,२८२।०४१अ	चतुर्वर्षशतायुर् मे भर्ता लब्धश् च सत्यवान्  
०३,२८२।०४१च्	भर्तुर् हि जीवितार्थं तु मया चीर्णं स्थिरं व्रतम्  
०३,२८२।०४२अ	एतत् सत्यं मयाख्यातं कारणं विस्तरेण वः  
०३,२८२।०४२च्	यथा वृत्तं सुखोदर्कम् इदं दुःखं महन् मम  
०३,२८२।०४३	ऋषय ऊचुः  
०३,२८२।०४३अ	निमज्जमानं व्यसनैर् अभिद्रुतं; कुलं नरेन्द्रस्य तमोमये ह्रदे  
०३,२८२।०४३च्	त्वया सुशीले धृतधर्मपुण्यया; समुद्धृतं साध्वि पुनः कुलीनया  
०३,२८२।०४४	मार्कण्डेय उवाच  
०३,२८२।०४४अ	तथा प्रशस्य ह्य् अभिपूज्य चैव ते; वरस्त्रियं ताम् ऋषयः समागताः  
०३,२८२।०४४च्	नरेन्द्रम् आमन्त्र्य सपुत्रम् अञ्जसा; शिवेन जग्मुर् मुदिताः स्वम् आलयम्  
०३,२८३।००१	मार्कण्डेय उवाच  
०३,२८३।००१अ	तस्यां रात्र्यां व्यतीतायाम् उदिते सूर्यमण्डले  
०३,२८३।००१च्	कृतपूर्वाह्णिकाः सर्वे समेयुस् ते तपोधनाः  
०३,२८३।००२अ	तद् एव सर्वं सावित्र्या महाभाग्यं महर्षयः  
०३,२८३।००२च्	द्युमत्सेनाय नातृप्यन् कथयन्तः पुनः पुनः  
०३,२८३।००३अ	ततः प्रकृतयः सर्वाः शाल्वेभ्यो ऽभ्यागता नृप  
०३,२८३।००३च्	आचख्युर् निहतं चैव स्वेनामात्येन तं नृपम्  
०३,२८३।००४अ	तं मन्त्रिणा हतं श्रुत्वा ससहायं सबान्धवम्  
०३,२८३।००४च्	न्यवेदयन् यथातत्त्वं विद्रुतं च द्विषद्बलम्  
०३,२८३।००५अ	ऐकमत्यं च सर्वस्य जनस्याथ नृपं प्रति  
०३,२८३।००५च्	सचक्षुर् वाप्य् अचक्षुर् वा स नो राजा भवत्व् इति  
०३,२८३।००६अ	अनेन निश्चयेनेह वयं प्रस्थापिता नृप  
०३,२८३।००६च्	प्राप्तानीमानि यानानि चतुरङ्गं च ते बलम्  
०३,२८३।००७अ	प्रयाहि राजन् भद्रं ते घुष्टस् ते नगरे जयः  
०३,२८३।००७च्	अध्यास्स्व चिररात्राय पितृपैतामहं पदम्  
०३,२८३।००८अ	चक्षुष्मन्तं च तं दृष्ट्वा राजानं वपुषान्वितम्  
०३,२८३।००८च्	मूर्धभिः पतिताः सर्वे विस्मयोत्फुल्ललोचनाः  
०३,२८३।००९अ	ततो ऽभिवाद्य तान् वृद्धान् द्विजान् आश्रमवासिनः  
०३,२८३।००९च्	तैश् चाभिपूजितः सर्वैः प्रययौ नगरं प्रति  
०३,२८३।०१०अ	शैब्या च सह सावित्र्या स्वास्तीर्णेन सुवर्चसा  
०३,२८३।०१०च्	नरयुक्तेन यानेन प्रययौ सेनया वृता  
०३,२८३।०११अ	ततो ऽभिषिषिचुः प्रीत्या द्युमत्सेनं पुरोहिताः  
०३,२८३।०११च्	पुत्रं चास्य महात्मानं यौवराज्ये ऽभ्यषेचयन्  
०३,२८३।०१२अ	ततः कालेन महता सावित्र्याः कीर्तिवर्धनम्  
०३,२८३।०१२च्	तद् वै पुत्रशतं जज्ञे शूराणाम् अनिवर्तिनाम्  
०३,२८३।०१३अ	भ्रातॄणां सोदराणां च तथैवास्याभवच् छतम्  
०३,२८३।०१३च्	मद्राधिपस्याश्वपतेर् मालव्यां सुमहाबलम्  
०३,२८३।०१४अ	एवम् आत्मा पिता माता श्वश्रूः श्वशुर एव च  
०३,२८३।०१४च्	भर्तुः कुलं च सावित्र्या सर्वं कृच्छ्रात् समुद्धृतम्  
०३,२८३।०१५अ	तथैवैषापि कल्याणी द्रौपदी शीलसम्मता  
०३,२८३।०१५च्	तारयिष्यति वः सर्वान् सावित्रीव कुलाङ्गना  
०३,२८३।०१६	वैशम्पायन उवाच  
०३,२८३।०१६अ	एवं स पाण्डवस् तेन अनुनीतो महात्मना  
०३,२८३।०१६च्	विशोको विज्वरो राजन् काम्यके न्यवसत् तदा  
०३,२८३।०१६द्*१३३३_०१	यश् चेदं शृणुयाद् भक्त्या सावित्र्याख्यानम् उत्तमम्  
०३,२८३।०१६द्*१३३३_०२	स सुखी सर्वसिद्धार्थो न दुःखं प्राप्नुयान् नरः  
०३,२८४।००१	जनमेजय उवाच  
०३,२८४।००१अ	यत् तत् तदा महाब्रह्मंल् लोमशो वाक्यम् अब्रवीत्  
०३,२८४।००१च्	इन्द्रस्य वचनाद् एत्य पाण्डुपुत्रं युधिष्ठिरम्  
०३,२८४।००२अ	यच् चापि ते भयं तीव्रं न च कीर्तयसे क्व चित्  
०३,२८४।००२च्	तच् चाप्य् अपहरिष्यामि सव्यसाचाव् इहागते  
०३,२८४।००३अ	किं नु तद् विदुषां श्रेष्ठ कर्णं प्रति महद् भयम्  
०३,२८४।००३च्	आसीन् न च स धर्मात्मा कथयाम् आस कस्य चित्  
०३,२८४।००४	वैशम्पायन उवाच  
०३,२८४।००४अ	अहं ते राजशार्दूल कथयामि कथाम् इमाम्  
०३,२८४।००४च्	पृच्छते भरतश्रेष्ठ शुश्रूषस्व गिरं मम  
०३,२८४।००५अ	द्वादशे समतिक्रान्ते वर्षे प्राप्ते त्रयोदशे  
०३,२८४।००५च्	पाण्डूनां हितकृच् छक्रः कर्णं भिक्षितुम् उद्यतः  
०३,२८४।००६अ	अभिप्रायम् अथो ज्ञात्वा महेन्द्रस्य विभावसुः  
०३,२८४।००६च्	कुण्डलार्थे महाराज सूर्यः कर्णम् उपागमत्  
०३,२८४।००७अ	महार्हे शयने वीरं स्पर्ध्यास्तरणसंवृते  
०३,२८४।००७च्	शयानम् अभिविश्वस्तं ब्रह्मण्यं सत्यवादिनम्  
०३,२८४।००८अ	स्वप्नान्ते निशि राजेन्द्र दर्शयाम् आस रश्मिवान्  
०३,२८४।००८च्	कृपया परयाविष्टः पुत्रस्नेहाच् च भारत  
०३,२८४।००९अ	ब्राह्मणो वेदविद् भूत्वा सूर्यो योगाद् धि रूपवान्  
०३,२८४।००९च्	हितार्थम् अब्रवीत् कर्णं सान्त्वपूर्वम् इदं वचः  
०३,२८४।०१०अ	कर्ण मद्वचनं तात शृणु सत्यभृतां वर  
०३,२८४।०१०च्	ब्रुवतो ऽद्य महाबाहो सौहृदात् परमं हितम्  
०३,२८४।०११अ	उपायास्यति शक्रस् त्वां पाण्डवानां हितेप्सया  
०३,२८४।०११च्	ब्राह्मणच्छद्मना कर्ण कुण्डलापजिहीर्षया  
०३,२८४।०१२अ	विदितं तेन शीलं ते सर्वस्य जगतस् तथा  
०३,२८४।०१२च्	यथा त्वं भिक्षितः सद्भिर् ददास्य् एव न याचसे  
०३,२८४।०१३अ	त्वं हि तात ददास्य् एव ब्राह्मणेभ्यः प्रयाचितः  
०३,२८४।०१३च्	वित्तं यच् चान्यद् अप्य् आहुर् न प्रत्याख्यासि कर्हि चित्  
०३,२८४।०१४अ	तं त्वाम् एवंविधं ज्ञात्वा स्वयं वै पाकशासनः  
०३,२८४।०१४च्	आगन्ता कुण्डलार्थाय कवचं चैव भिक्षितुम्  
०३,२८४।०१५अ	तस्मै प्रयाचमानाय न देये कुण्डले त्वया  
०३,२८४।०१५च्	अनुनेयः परं शक्त्या श्रेय एतद् धि ते परम्  
०३,२८४।०१६अ	कुण्डलार्थे ब्रुवंस् तात कारणैर् बहुभिस् त्वया  
०३,२८४।०१६च्	अन्यैर् बहुविधैर् वित्तैः स निवार्यः पुनः पुनः  
०३,२८४।०१७अ	रत्नैः स्त्रीभिस् तथा भोगैर् धनैर् बहुविधैर् अपि  
०३,२८४।०१७च्	निदर्शनैश् च बहुभिः कुण्डलेप्सुः पुरन्दरः  
०३,२८४।०१८अ	यदि दास्यसि कर्ण त्वं सहजे कुण्डले शुभे  
०३,२८४।०१८च्	आयुषः प्रक्षयं गत्वा मृत्योर् वशम् उपेष्यसि  
०३,२८४।०१९अ	कवचेन च संयुक्तः कुण्डलाभ्यां च मानद  
०३,२८४।०१९च्	अवध्यस् त्वं रणे ऽरीणाम् इति विद्धि वचो मम  
०३,२८४।०२०अ	अमृताद् उत्थितं ह्य् एतद् उभयं रत्नसम्भवम्  
०३,२८४।०२०च्	तस्माद् रक्ष्यं त्वया कर्ण जीवितं चेत् प्रियं तव  
०३,२८४।०२१	कर्ण उवाच  
०३,२८४।०२१अ	को माम् एवं भवान् प्राह दर्शयन् सौहृदं परम्  
०३,२८४।०२१च्	कामया भगवन् ब्रूहि को भवान् द्विजवेषधृक्  
०३,२८४।०२२	ब्राह्मण उवाच  
०३,२८४।०२२अ	अहं तात सहस्रांशुः सौहृदात् त्वां निदर्शये  
०३,२८४।०२२च्	कुरुष्वैतद् वचो मे त्वम् एतच् छ्रेयः परं हि ते  
०३,२८४।०२३	कर्ण उवाच  
०३,२८४।०२३अ	श्रेय एव ममात्यन्तं यस्य मे गोपतिः प्रभुः  
०३,२८४।०२३च्	प्रवक्ताद्य हितान्वेषी शृणु चेदं वचो मम  
०३,२८४।०२४अ	प्रसादये त्वां वरदं प्रणयाच् च ब्रवीम्य् अहम्  
०३,२८४।०२४च्	न निवार्यो व्रताद् अस्माद् अहं यद्य् अस्मि ते प्रियः  
०३,२८४।०२५अ	व्रतं वै मम लोको ऽयं वेत्ति कृत्स्नो विभावसो  
०३,२८४।०२५च्	यथाहं द्विजमुख्येभ्यो दद्यां प्राणान् अपि ध्रुवम्  
०३,२८४।०२६अ	यद्य् आगच्छति शक्रो मां ब्राह्मणच्छद्मनावृतः  
०३,२८४।०२६च्	हितार्थं पाण्डुपुत्राणां खेचरोत्तम भिक्षितुम्  
०३,२८४।०२७अ	दास्यामि विबुधश्रेष्ठ कुण्डले वर्म चोत्तमम्  
०३,२८४।०२७च्	न मे कीर्तिः प्रणश्येत त्रिषु लोकेषु विश्रुता  
०३,२८४।०२८अ	मद्विधस्यायशस्यं हि न युक्तं प्राणरक्षणम्  
०३,२८४।०२८च्	युक्तं हि यशसा युक्तं मरणं लोकसम्मतम्  
०३,२८४।०२९अ	सो ऽहम् इन्द्राय दास्यामि कुण्डले सह वर्मणा  
०३,२८४।०२९च्	यदि मां बलवृत्रघ्नो भिक्षार्थम् उपयास्यति  
०३,२८४।०३०अ	हितार्थं पाण्डुपुत्राणां कुण्डले मे प्रयाचितुम्  
०३,२८४।०३०च्	तन् मे कीर्तिकरं लोके तस्याकीर्तिर् भविष्यति  
०३,२८४।०३१अ	वृणोमि कीर्तिं लोके हि जीवितेनापि भानुमन्  
०३,२८४।०३१च्	कीर्तिमान् अश्नुते स्वर्गं हीनकीर्तिस् तु नश्यति  
०३,२८४।०३२अ	कीर्तिर् हि पुरुषं लोके सञ्जीवयति मातृवत्  
०३,२८४।०३२च्	अकीर्तिर् जीवितं हन्ति जीवतो ऽपि शरीरिणः  
०३,२८४।०३३अ	अयं पुराणः श्लोको हि स्वयं गीतो विभावसो  
०३,२८४।०३३च्	धात्रा लोकेश्वर यथा कीर्तिर् आयुर् नरस्य वै  
०३,२८४।०३४अ	पुरुषस्य परे लोके कीर्तिर् एव परायणम्  
०३,२८४।०३४च्	इह लोके विशुद्धा च कीर्तिर् आयुर्विवर्धनी  
०३,२८४।०३५अ	सो ऽहं शरीरजे दत्त्वा कीर्तिं प्राप्स्यामि शाश्वतीम्  
०३,२८४।०३५च्	दत्त्वा च विधिवद् दानं ब्राह्मणेभ्यो यथाविधि  
०३,२८४।०३६अ	हुत्वा शरीरं सङ्ग्रामे कृत्वा कर्म सुदुष्करम्  
०३,२८४।०३६च्	विजित्य वा परान् आजौ यशः प्राप्स्यामि केवलम्  
०३,२८४।०३७अ	भीतानाम् अभयं दत्त्वा सङ्ग्रामे जीवितार्थिनाम्  
०३,२८४।०३७च्	वृद्धान् बालान् द्विजातींश् च मोक्षयित्वा महाभयात्  
०३,२८४।०३८अ	प्राप्स्यामि परमं लोके यशः स्वर्भानुसूदन  
०३,२८४।०३८च्	जीवितेनापि मे रक्ष्या कीर्तिस् तद् विद्धि मे व्रतम्  
०३,२८४।०३९अ	सो ऽहं दत्त्वा मघवते भिक्षाम् एताम् अनुत्तमाम्  
०३,२८४।०३९च्	ब्राह्मणच्छद्मिने देव लोके गन्ता परां गतिम्  
०३,२८५।००१	सूर्य उवाच  
०३,२८५।००१अ	माहितं कर्ण कार्षीस् त्वम् आत्मनः सुहृदां तथा  
०३,२८५।००१च्	पुत्राणाम् अथ भार्याणाम् अथो मातुर् अथो पितुः  
०३,२८५।००२अ	शरीरस्याविरोधेन प्राणिनां प्राणभृद्वर  
०३,२८५।००२च्	इष्यते यशसः प्राप्तिः कीर्तिश् च त्रिदिवे स्थिरा  
०३,२८५।००३अ	यस् त्वं प्राणविरोधेन कीर्तिम् इच्छसि शाश्वतीम्  
०३,२८५।००३च्	सा ते प्राणान् समादाय गमिष्यति न संशयः  
०३,२८५।००४अ	जीवतां कुरुते कार्यं पिता माता सुतास् तथा  
०३,२८५।००४च्	ये चान्ये बान्धवाः के चिल् लोके ऽस्मिन् पुरुषर्षभ  
०३,२८५।००४ए	राजानश् च नरव्याघ्र पौरुषेण निबोध तत्  
०३,२८५।००५अ	कीर्तिश् च जीवतः साध्वी पुरुषस्य महाद्युते  
०३,२८५।००५च्	मृतस्य कीर्त्या किं कार्यं भस्मीभूतस्य देहिनः  
०३,२८५।००५ए	मृतः कीर्तिं न जानाति जीवन् कीर्तिं समश्नुते  
०३,२८५।००६अ	मृतस्य कीर्तिर् मर्त्यस्य यथा माला गतायुषः  
०३,२८५।००६च्	अहं तु त्वां ब्रवीम्य् एतद् भक्तो ऽसीति हितेप्सया  
०३,२८५।००७अ	भक्तिमन्तो हि मे रक्ष्या इत्य् एतेनापि हेतुना  
०३,२८५।००७च्	भक्तो ऽयं परया भक्त्या माम् इत्य् एव महाभुज  
०३,२८५।००७ए	ममापि भक्तिर् उत्पन्ना स त्वं कुरु वचो मम  
०३,२८५।००८अ	अस्ति चात्र परं किं चिद् अध्यात्मं देवनिर्मितम्  
०३,२८५।००८च्	अतश् च त्वां ब्रवीम्य् एतत् क्रियताम् अविशङ्कया  
०३,२८५।००९अ	देवगुह्यं त्वया ज्ञातुं न शक्यं पुरुषर्षभ  
०३,२८५।००९च्	तस्मान् नाख्यामि ते गुह्यं काले वेत्स्यति तद् भवान्  
०३,२८५।०१०अ	पुनर् उक्तं च वक्ष्यामि त्वं राधेय निबोध तत्  
०३,२८५।०१०च्	मास्मै ते कुण्डले दद्या भिक्षवे वज्रपाणये  
०३,२८५।०११अ	शोभसे कुण्डलाभ्यां हि रुचिराभ्यां महाद्युते  
०३,२८५।०११च्	विशाखयोर् मध्यगतः शशीव विमलो दिवि  
०३,२८५।०१२अ	कीर्तिश् च जीवतः साध्वी पुरुषस्येति विद्धि तत्  
०३,२८५।०१२च्	प्रत्याख्येयस् त्वया तात कुण्डलार्थे पुरन्दरः  
०३,२८५।०१२द्*१३३४_०१	पाण्डवानां हिते युक्तो भिक्षन् ब्राह्मणवेषधृक्  
०३,२८५।०१३अ	शक्या बहुविधैर् वाक्यैः कुण्डलेप्सा त्वयानघ  
०३,२८५।०१३च्	विहन्तुं देवराजस्य हेतुयुक्तैः पुनः पुनः  
०३,२८५।०१४अ	उपपत्त्युपपन्नार्थैर् माधुर्यकृतभूषणैः  
०३,२८५।०१४च्	पुरन्दरस्य कर्ण त्वं बुद्धिम् एताम् अपानुद  
०३,२८५।०१५अ	त्व हि नित्यं नरव्याघ्र स्पर्धसे सव्यसाचिना  
०३,२८५।०१५च्	सव्यसाची त्वया चैव युधि शूरः समेष्यति  
०३,२८५।०१६अ	न तु त्वाम् अर्जुनः शक्तः कुण्डलाभ्यां समन्वितम्  
०३,२८५।०१६च्	विजेतुं युधि यद्य् अस्य स्वयम् इन्द्रः शरो भवेत्  
०३,२८५।०१७अ	तस्मान् न देये शक्राय त्वयैते कुण्डले शुभे  
०३,२८५।०१७च्	सङ्ग्रामे यदि निर्जेतुं कर्ण कामयसे ऽर्जुनम्  
०३,२८६।००१	कर्ण उवाच  
०३,२८६।००१अ	भगवन्तम् अहं भक्तो यथा मां वेत्थ गोपते  
०३,२८६।००१च्	तथा परमतिग्मांशो नान्यं देवं कथं चन  
०३,२८६।००२अ	न मे दारा न मे पुत्रा न चात्मा सुहृदो न च  
०३,२८६।००२च्	तथेष्टा वै सदा भक्त्या यथा त्वं गोपते मम  
०३,२८६।००३अ	इष्टानां च महात्मानो भक्तानां च न संशयः  
०३,२८६।००३च्	कुर्वन्ति भक्तिम् इष्टां च जानीषे त्वं च भास्कर  
०३,२८६।००४अ	इष्टो भक्तश् च मे कर्णो न चान्यद् दैवतं दिवि  
०३,२८६।००४च्	जानीत इति वै कृत्वा भगवान् आह मद्धितम्  
०३,२८६।००५अ	भूयश् च शिरसा याचे प्रसाद्य च पुनः पुनः  
०३,२८६।००५च्	इति ब्रवीमि तिग्मांशो त्वं तु मे क्षन्तुम् अर्हसि  
०३,२८६।००६अ	बिभेमि न तथा मृत्योर् यथा बिभ्ये ऽनृताद् अहम्  
०३,२८६।००६च्	विशेषेण द्विजातीनां सर्वेषां सर्वदा सताम्  
०३,२८६।००६ए	प्रदाने जीवितस्यापि न मे ऽत्रास्ति विचारणा  
०३,२८६।००७अ	यच् च माम् आत्थ देव त्वं पाण्डवं फल्गुनं प्रति  
०३,२८६।००७च्	व्येतु सन्तापजं दुःखं तव भास्कर मानसम्  
०३,२८६।००७ए	अर्जुनं प्रति मां चैव विजेष्यामि रणे ऽर्जुनम्  
०३,२८६।००८अ	तवापि विदितं देव ममाप्य् अस्त्रबलं महत्  
०३,२८६।००८च्	जामदग्न्याद् उपात्तं यत् तथा द्रोणान् महात्मनः  
०३,२८६।००९अ	इदं त्वम् अनुजानीहि सुरश्रेष्ठ व्रतं मम  
०३,२८६।००९च्	भिक्षते वज्रिणे दद्याम् अपि जीवितम् आत्मनः  
०३,२८६।०१०	सूर्य उवाच  
०३,२८६।०१०अ	यदि तात ददास्य् एते वज्रिणे कुण्डले शुभे  
०३,२८६।०१०च्	त्वम् अप्य् एनम् अथो ब्रूया विजयार्थं महाबल  
०३,२८६।०११अ	नियमेन प्रदद्यास् त्वं कुण्डले वै शतक्रतोः  
०३,२८६।०११च्	अवध्यो ह्य् असि भूतानां कुण्डलाभ्यां समन्वितः  
०३,२८६।०१२अ	अर्जुनेन विनाशं हि तव दानवसूदनः  
०३,२८६।०१२च्	प्रार्थयानो रणे वत्स कुण्डले ते जिहीर्षति  
०३,२८६।०१३अ	स त्वम् अप्य् एनम् आराध्य सूनृताभिः पुनः पुनः  
०३,२८६।०१३च्	अभ्यर्थयेथा देवेशम् अमोघार्थं पुरन्दरम्  
०३,२८६।०१४अ	अमोघां देहि मे शक्तिम् अमित्रविनिबर्हिणीम्  
०३,२८६।०१४च्	दास्यामि ते सहस्राक्ष कुण्डले वर्म चोत्तमम्  
०३,२८६।०१५अ	इत्य् एवं नियमेन त्वं दद्याः शक्राय कुण्डले  
०३,२८६।०१५च्	तया त्वं कर्ण सङ्ग्रामे हनिष्यसि रणे रिपून्  
०३,२८६।०१६अ	नाहत्वा हि महाबाहो शत्रून् एति करं पुनः  
०३,२८६।०१६च्	सा शक्तिर् देवराजस्य शतशो ऽथ सहस्रशः  
०३,२८६।०१७	वैशम्पायन उवाच  
०३,२८६।०१७अ	एवम् उक्त्वा सहस्रांशुः सहसान्तरधीयत  
०३,२८६।०१७ब्*१३३५_०१	कर्णस् तु बुबुधे राजन् स्वप्नान्ते प्रव्यथन्न् इव  
०३,२८६।०१७ब्*१३३५_०२	प्रतिबुद्धस् तु राधेयः स्वप्नं सञ्चिन्त्य भारत  
०३,२८६।०१७ब्*१३३५_०३	चकार निश्चयं राजञ् शक्त्यर्थं वदतां वर  
०३,२८६।०१७ब्*१३३५_०४	यदि माम् इन्द्र आयाति कुण्डलार्थं परन्तपः  
०३,२८६।०१७ब्*१३३५_०५	शक्त्या तस्मै प्रदास्यामि कुण्डले वर्म चैव ह  
०३,२८६।०१७ब्*१३३५_०६	स कृत्वा प्रातर् उत्थाय कार्याणि भरतर्षभ  
०३,२८६।०१७ब्*१३३५_०७	ब्राह्मणान् वाचयित्वा च यथाकार्यम् उपाक्रमत्  
०३,२८६।०१७ब्*१३३५_०८	विधिना राजशार्दूल मुहूर्तम् अजपत् ततः  
०३,२८६।०१७च्	ततः सूर्याय जप्यान्ते कर्णः स्वप्नं न्यवेदयत्  
०३,२८६।०१८अ	यथादृष्टं यथातत्त्वं यथोक्तम् उभयोर् निशि  
०३,२८६।०१८च्	तत् सर्वम् आनुपूर्व्येण शशंसास्मै वृषस् तदा  
०३,२८६।०१९अ	तच् छ्रुत्वा भगवान् देवो भानुः स्वर्भानुसूदनः  
०३,२८६।०१९च्	उवाच तं तथेत्य् एव कर्णं सूर्यः स्मयन्न् इव  
०३,२८६।०२०अ	ततस् तत्त्वम् इति ज्ञात्वा राधेयः परवीरहा  
०३,२८६।०२०च्	शक्तिम् एवाभिकाङ्क्षन् वै वासवं प्रत्यपालयत्  
०३,२८७।००१	जनमेजय उवाच  
०३,२८७।००१अ	किं तद् गुह्यं न चाख्यातं कर्णायेहोष्णरश्मिना  
०३,२८७।००१च्	कीदृशे कुण्डले ते च कवचं चैव कीदृशम्  
०३,२८७।००२अ	कुतश् च कवचं तस्य कुण्डले चैव सत्तम  
०३,२८७।००२च्	एतद् इच्छाम्य् अहं श्रोतुं तन् मे ब्रूहि तपोधन  
०३,२८७।००२द्*१३३६_०१	यत् तद् विवस्वतो गुह्यं यादृशे कुण्डले च ते  
०३,२८७।००२द्*१३३६_०२	उभयं तद् यथा ब्रह्मंस् तन् ममाचक्ष्व सत्तम  
०३,२८७।००३	वैशम्पायन उवाच  
०३,२८७।००३अ	अयं राजन् ब्रवीम्य् एतद् यत् तद् गुह्यं विभावसोः  
०३,२८७।००३च्	यादृशे कुण्डले चैव कवचं चैव यादृशम्  
०३,२८७।००४अ	कुन्तिभोजं पुरा राजन् ब्राह्मणः समुपस्थितः  
०३,२८७।००४च्	तिग्मतेजा महाप्रांशुः श्मश्रुदण्डजटाधरः  
०३,२८७।००५अ	दर्शनीयो ऽनवद्याङ्गस् तेजसा प्रज्वलन्न् इव  
०३,२८७।००५च्	मधुपिङ्गो मधुरवाक् तपःस्वाध्यायभूषणः  
०३,२८७।००६अ	स राजानं कुन्तिभोजम् अब्रवीत् सुमहातपाः  
०३,२८७।००६च्	भिक्षाम् इच्छाम्य् अहं भोक्तुं तव गेहे विमत्सर  
०३,२८७।००७अ	न मे व्यलीकं कर्तव्यं त्वया वा तव चानुगैः  
०३,२८७।००७च्	एवं वत्स्यामि ते गेहे यदि ते रोचते ऽनघ  
०३,२८७।००८अ	यथाकामं च गच्छेयम् आगच्छेयं तथैव च  
०३,२८७।००८च्	शय्यासने च मे राजन् नापराध्येत कश् चन  
०३,२८७।००९अ	तम् अब्रवीत् कुन्तिभोजः प्रीतियुक्तम् इदं वचः  
०३,२८७।००९च्	एवम् अस्तु परं चेति पुनश् चैनम् अथाब्रवीत्  
०३,२८७।०१०अ	मम कन्या महाब्रह्मन् पृथा नाम यशस्विनी  
०३,२८७।०१०च्	शीलवृत्तान्विता साध्वी नियता न च मानिनी  
०३,२८७।०११अ	उपस्थास्यति सा त्वां वै पूजयानवमन्य च  
०३,२८७।०११च्	तस्याश् च शीलवृत्तेन तुष्टिं समुपयास्यसि  
०३,२८७।०१२अ	एवम् उक्त्वा तु तं विप्रम् अभिपूज्य यथाविधि  
०३,२८७।०१२च्	उवाच कन्याम् अभ्येत्य पृथां पृथुललोचनाम्  
०३,२८७।०१३अ	अयं वत्से महाभागो ब्राह्मणो वस्तुम् इच्छति  
०३,२८७।०१३च्	मम गेहे मया चास्य तथेत्य् एवं प्रतिश्रुतम्  
०३,२८७।०१४अ	त्वयि वत्से पराश्वस्य ब्राह्मणस्याभिराधनम्  
०३,२८७।०१४च्	तन् मे वाक्यं न मिथ्या त्वं कर्तुम् अर्हसि कर्हि चित्  
०३,२८७।०१५अ	अयं तपस्वी भगवान् स्वाध्यायनियतो द्विजः  
०३,२८७।०१५च्	यद् यद् ब्रूयान् महातेजास् तत् तद् देयम् अमत्सरात्  
०३,२८७।०१६अ	ब्राह्मणा हि परं तेजो ब्राह्मणा हि परं तपः  
०३,२८७।०१६च्	ब्राह्मणानां नमस्कारैः सूर्यो दिवि विराजते  
०३,२८७।०१७अ	अमानयन् हि मानार्हान् वातापिश् च महासुरः  
०३,२८७।०१७च्	निहतो ब्रह्मदण्डेन तालजङ्घस् तथैव च  
०३,२८७।०१८अ	सो ऽयं वत्से महाभार आहितस् त्वयि साम्प्रतम्  
०३,२८७।०१८च्	त्वं सदा नियता कुर्या ब्राह्मणस्याभिराधनम्  
०३,२८७।०१९अ	जानामि प्रणिधानं ते बाल्यात् प्रभृति नन्दिनि  
०३,२८७।०१९च्	ब्राह्मणेष्व् इह सर्वेषु गुरुबन्धुषु चैव ह  
०३,२८७।०२०अ	तथा प्रेष्येषु सर्वेषु मित्रसम्बन्धिमातृषु  
०३,२८७।०२०च्	मयि चैव यथावत् त्वं सर्वम् आदृत्य वर्तसे  
०३,२८७।०२१अ	न ह्य् अतुष्टो जनो ऽस्तीह पुरे चान्तःपुरे च ते  
०३,२८७।०२१च्	सम्यग्वृत्त्यानवद्याङ्गि तव भृत्यजनेष्व् अपि  
०३,२८७।०२२अ	सन्देष्टव्यां तु मन्ये त्वां द्विजातिं कोपनं प्रति  
०३,२८७।०२२च्	पृथे बालेति कृत्वा वै सुता चासि ममेति च  
०३,२८७।०२३अ	वृष्णीनां त्वं कुले जाता शूरस्य दयिता सुता  
०३,२८७।०२३च्	दत्ता प्रीतिमता मह्यं पित्रा बाला पुरा स्वयम्  
०३,२८७।०२४अ	वसुदेवस्य भगिनी सुतानां प्रवरा मम  
०३,२८७।०२४च्	अग्र्यम् अग्रे प्रतिज्ञाय तेनासि दुहिता मम  
०३,२८७।०२५अ	तादृशे हि कुले जाता कुले चैव विवर्धिता  
०३,२८७।०२५च्	सुखात् सुखम् अनुप्राप्ता ह्रदाद् ध्रदम् इवागता  
०३,२८७।०२६अ	दौष्कुलेया विशेषेण कथं चित् प्रग्रहं गताः  
०३,२८७।०२६च्	बालभावाद् विकुर्वन्ति प्रायशः प्रमदाः शुभे  
०३,२८७।०२७अ	पृथे राजकुले जन्म रूपं चाद्भुतदर्शनम्  
०३,२८७।०२७च्	तेन तेनासि सम्पन्ना समुपेता च भामिनी  
०३,२८७।०२८अ	सा त्वं दर्पं परित्यज्य दम्भं मानं च भामिनि  
०३,२८७।०२८च्	आराध्य वरदं विप्रं श्रेयसा योक्ष्यसे पृथे  
०३,२८७।०२९अ	एवं प्राप्स्यसि कल्याणि कल्याणम् अनघे ध्रुवम्  
०३,२८७।०२९च्	कोपिते तु द्विजश्रेष्ठे कृत्स्नं दह्येत मे कुलम्  
०३,२८८।००१	कुन्त्य् उवाच  
०३,२८८।००१अ	ब्राह्मणं यन्त्रिता राजन् उपस्थास्यामि पूजया  
०३,२८८।००१च्	यथाप्रतिज्ञं राजेन्द्र न च मिथ्या ब्रवीम्य् अहम्  
०३,२८८।००२अ	एष चैव स्वभावो मे पूजयेयं द्विजान् इति  
०३,२८८।००२च्	तव चैव प्रियं कार्यं श्रेयश् चैतत् परं मम  
०३,२८८।००३अ	यद्य् एवैष्यति सायाह्ने यदि प्रातर् अथो निशि  
०३,२८८।००३च्	यद्य् अर्धरात्रे भगवान् न मे कोपं करिष्यति  
०३,२८८।००४अ	लाभो ममैष राजेन्द्र यद् वै पूजयती द्विजान्  
०३,२८८।००४च्	आदेशे तव तिष्ठन्ती हितं कुर्यां नरोत्तम  
०३,२८८।००५अ	विस्रब्धो भव राजेन्द्र न व्यलीकं द्विजोत्तमः  
०३,२८८।००५च्	वसन् प्राप्स्यति ते गेहे सत्यम् एतद् ब्रवीमि ते  
०३,२८८।००६अ	यत् प्रियं च द्विजस्यास्य हितं चैव तवानघ  
०३,२८८।००६च्	यतिष्यामि तथा राजन् व्येतु ते मानसो ज्वरः  
०३,२८८।००७अ	ब्राह्मणा हि महाभागाः पूजिताः पृथिवीपते  
०३,२८८।००७च्	तारणाय समर्थाः स्युर् विपरीते वधाय च  
०३,२८८।००८अ	साहम् एतद् विजानन्ती तोषयिष्ये द्विजोत्तमम्  
०३,२८८।००८च्	न मत्कृते व्यथां राजन् प्राप्स्यसि द्विजसत्तमात्  
०३,२८८।००९अ	अपराधे हि राजेन्द्र राज्ञाम् अश्रेयसे द्विजाः  
०३,२८८।००९च्	भवन्ति च्यवनो यद्वत् सुकन्यायाः कृते पुरा  
०३,२८८।०१०अ	नियमेन परेणाहम् उपस्थास्ये द्विजोत्तमम्  
०३,२८८।०१०च्	यथा त्वया नरेन्द्रेदं भाषितं ब्राह्मणं प्रति  
०३,२८८।०१०द्*१३३७_०१	एवं ब्रुवन्तीं बहुशः परिष्वज्य समर्थ्य च  
०३,२८८।०१०द्*१३३७_०२	इति चेति च कर्तव्यं राजा सर्वम् अथादिशत्  
०३,२८८।०११	राजोवाच  
०३,२८८।०११अ	एवम् एतत् त्वया भद्रे कर्तव्यम् अविशङ्कया  
०३,२८८।०११च्	मद्धितार्थं कुलार्थं च तथात्मार्थं च नन्दिनि  
०३,२८८।०१२	वैशम्पायन उवाच  
०३,२८८।०१२अ	एवम् उक्त्वा तु तां कन्यां कुन्तिभोजो महायशाः  
०३,२८८।०१२च्	पृथां परिददौ तस्मै द्विजाय सुतवत्सलः  
०३,२८८।०१३अ	इयं ब्रह्मन् मम सुता बाला सुखविवर्धिता  
०३,२८८।०१३च्	अपराध्येत यत् किं चिन् न तत् कार्यं हृदि त्वया  
०३,२८८।०१४अ	द्विजातयो महाभागा वृद्धबालतपस्विषु  
०३,२८८।०१४च्	भवन्त्य् अक्रोधनाः प्रायो विरुद्धेष्व् अपि नित्यदा  
०३,२८८।०१५अ	सुमहत्य् अपराधे ऽपि क्षान्तिः कार्या द्विजातिभिः  
०३,२८८।०१५च्	यथाशक्ति यथोत्साहं पूजा ग्राह्या द्विजोत्तम  
०३,२८८।०१६अ	तथेति ब्राह्मणेनोक्ते स राजा प्रीतमानसः  
०३,२८८।०१६च्	हंसचन्द्रांशुसङ्काशं गृहम् अस्य न्यवेदयत्  
०३,२८८।०१७अ	तत्राग्निशरणे कॢप्तम् आसनं तस्य भानुमत्  
०३,२८८।०१७च्	आहारादि च सर्वं तत् तथैव प्रत्यवेदयत्  
०३,२८८।०१८अ	निक्षिप्य राजपुत्री तु तन्द्रीं मानं तथैव च  
०३,२८८।०१८च्	आतस्थे परमं यत्नं ब्राह्मणस्याभिराधने  
०३,२८८।०१९अ	तत्र सा ब्राह्मणं गत्वा पृथा शौचपरा सती  
०३,२८८।०१९ब्*१३३८_०१	परिचर्यापरा राजन् कुं[? रेअद् नक्तं]दिनम् अतन्द्रिता  
०३,२८८।०१९च्	विधिवत् परिचारार्हं देववत् पर्यतोषयत्  
०३,२८९।००१	वैशम्पायन उवाच  
०३,२८९।००१अ	सा तु कन्या महाराज ब्राह्मणं संशितव्रतम्  
०३,२८९।००१च्	तोषयाम् आस शुद्धेन मनसा संशितव्रता  
०३,२८९।००२अ	प्रातर् आयास्य इत्य् उक्त्वा कदा चिद् द्विजसत्तमः  
०३,२८९।००२च्	तत आयाति राजेन्द्र साये रात्राव् अथो पुनः  
०३,२८९।००३अ	तं च सर्वासु वेलासु भक्ष्यभोज्यप्रतिश्रयैः  
०३,२८९।००३च्	पूजयाम् आस सा कन्या वर्धमानैस् तु सर्वदा  
०३,२८९।००४अ	अन्नादिसमुदाचारः शय्यासनकृतस् तथा  
०३,२८९।००४च्	दिवसे दिवसे तस्य वर्धते न तु हीयते  
०३,२८९।००५अ	निर्भर्त्सनापवादैश् च तथैवाप्रियया गिरा  
०३,२८९।००५च्	ब्राह्मणस्य पृथा राजन् न चकाराप्रियं तदा  
०३,२८९।००६अ	व्यस्ते काले पुनश् चैति न चैति बहुशो द्विजः  
०३,२८९।००६च्	दुर्लभ्यम् अपि चैवान्नं दीयताम् इति सो ऽब्रवीत्  
०३,२८९।००७अ	कृतम् एव च तत् सर्वं पृथा तस्मै न्यवेदयत्  
०३,२८९।००७च्	शिष्यवत् पुत्रवच् चैव स्वसृवच् च सुसंयता  
०३,२८९।००८अ	यथोपजोषं राजेन्द्र द्विजातिप्रवरस्य सा  
०३,२८९।००८च्	प्रीतिम् उत्पादयाम् आस कन्या यत्नैर् अनिन्दिता  
०३,२८९।००९अ	तस्यास् तु शीलवृत्तेन तुतोष द्विजसत्तमः  
०३,२८९।००९च्	अवधानेन भूयो ऽस्य परं यत्नम् अथाकरोत्  
०३,२८९।०१०अ	तां प्रभाते च साये च पिता पप्रच्छ भारत  
०३,२८९।०१०च्	अपि तुष्यति ते पुत्रि ब्राह्मणः परिचर्यया  
०३,२८९।०११अ	तं सा परमम् इत्य् एव प्रत्युवाच यशस्विनी  
०३,२८९।०११च्	ततः प्रीतिम् अवापाग्र्यां कुन्तिभोजो महामनाः  
०३,२८९।०१२अ	ततः संवत्सरे पूर्णे यदासौ जपतां वरः  
०३,२८९।०१२च्	नापश्यद् दुष्कृतं किं चित् पृथायाः सौहृदे रतः  
०३,२८९।०१३अ	ततः प्रीतमना भूत्वा स एनां ब्राह्मणो ऽब्रवीत्  
०३,२८९।०१३च्	प्रीतो ऽस्मि परमं भद्रे परिचारेण ते शुभे  
०३,२८९।०१४अ	वरान् वृणीष्व कल्याणि दुरापान् मानुषैर् इह  
०३,२८९।०१४च्	यैस् त्वं सीमन्तिनीः सर्वा यशसाभिभविष्यसि  
०३,२८९।०१५	कुन्त्य् उवाच  
०३,२८९।०१५अ	कृतानि मम सर्वाणि यस्या मे वेदवित्तम  
०३,२८९।०१५च्	त्वं प्रसन्नः पिता चैव कृतं विप्र वरैर् मम  
०३,२८९।०१६	ब्राह्मण उवाच  
०३,२८९।०१६अ	यदि नेच्छसि भद्रे त्वं वरं मत्तः शुचिस्मिते  
०३,२८९।०१६च्	इमं मन्त्रं गृहाण त्वम् आह्वानाय दिवौकसाम्  
०३,२८९।०१७अ	यं यं देवं त्वम् एतेन मन्त्रेणावाहयिष्यसि  
०३,२८९।०१७च्	तेन तेन वशे भद्रे स्थातव्यं ते भविष्यति  
०३,२८९।०१८अ	अकामो वा सकामो वा न स नैष्यति ते वशम्  
०३,२८९।०१८च्	विबुधो मन्त्रसंशान्तो वाक्ये भृत्य इवानतः  
०३,२८९।०१९	वैशम्पायन उवाच  
०३,२८९।०१९अ	न शशाक द्वितीयं सा प्रत्याख्यातुम् अनिन्दिता  
०३,२८९।०१९च्	तं वै द्विजातिप्रवरं तदा शापभयान् नृप  
०३,२८९।०२०अ	ततस् ताम् अनवद्याङ्गीं ग्राहयाम् आस वै द्विजः  
०३,२८९।०२०च्	मन्त्रग्रामं तदा राजन्न् अथर्वशिरसि श्रुतम्  
०३,२८९।०२१अ	तं प्रदाय तु राजेन्द्र कुन्तिभोजम् उवाच ह  
०३,२८९।०२१च्	उषितो ऽस्मि सुखं राजन् कन्यया परितोषितः  
०३,२८९।०२२अ	तव गेहे सुविहितः सदा सुप्रतिपूजितः  
०३,२८९।०२२च्	साधयिष्यामहे तावद् इत्य् उक्त्वान्तरधीयत  
०३,२८९।०२३अ	स तु राजा द्विजं दृष्ट्वा तत्रैवान्तर्हितं तदा  
०३,२८९।०२३च्	बभूव विस्मयाविष्टः पृथां च समपूजयत्  
०३,२९०।००१	वैशम्पायन उवाच  
०३,२९०।००१अ	गते तस्मिन् द्विजश्रेष्ठे कस्मिंश् चित् कालपर्यये  
०३,२९०।००१च्	चिन्तयाम् आस सा कन्या मन्त्रग्रामबलाबलम्  
०३,२९०।००२अ	अयं वै कीदृशस् तेन मम दत्तो महात्मना  
०३,२९०।००२च्	मन्त्रग्रामो बलं तस्य ज्ञास्ये नातिचिराद् इव  
०३,२९०।००३अ	एवं सञ्चिन्तयन्ती सा ददर्शर्तुं यदृच्छया  
०३,२९०।००३च्	व्रीडिता साभवद् बाला कन्याभावे रजस्वला  
०३,२९०।००३द्*१३३९_०१	ततो हर्म्यतलस्था सा महार्हशयनोचिता  
०३,२९०।००४अ	अथोद्यन्तं सहस्रांशुं पृथा दीप्तं ददर्श ह  
०३,२९०।००४ब्*१३४०_०१	तत्र बद्धमनोदृष्टिर् अभवत् सा समुध्यमा  
०३,२९०।००४च्	न ततर्प च रूपेण भानोः सन्ध्यागतस्य सा  
०३,२९०।००५अ	तस्या दृष्टिर् अभूद् दिव्या सापश्यद् दिव्यदर्शनम्  
०३,२९०।००५च्	आमुक्तकवचं देवं कुण्डलाभ्यां विभूषितम्  
०३,२९०।००६अ	तस्याः कौतूहलं त्व् आसीन् मन्त्रं प्रति नराधिप  
०३,२९०।००६च्	आह्वानम् अकरोत् साथ तस्य देवस्य भामिनी  
०३,२९०।००७अ	प्राणान् उपस्पृश्य तदा आजुहाव दिवाकरम्  
०३,२९०।००७च्	आजगाम ततो राजंस् त्वरमाणो दिवाकरः  
०३,२९०।००८अ	मधुपिङ्गो महाबाहुः कम्बुग्रीवो हसन्न् इव  
०३,२९०।००८च्	अङ्गदी बद्धमुकुटो दिशः प्रज्वालयन्न् इव  
०३,२९०।००९अ	योगात् कृत्वा द्विधात्मानम् आजगाम तताप च  
०३,२९०।००९च्	आबभाषे ततः कुन्तीं साम्ना परमवल्गुना  
०३,२९०।०१०अ	आगतो ऽस्मि वशं भद्रे तव मन्त्रबलात्कृतः  
०३,२९०।०१०च्	किं करोम्य् अवशो राज्ञि ब्रूहि कर्ता तद् अस्मि ते  
०३,२९०।०११	कुन्त्य् उवाच  
०३,२९०।०११अ	गम्यतां भगवंस् तत्र यतो ऽसि समुपागतः  
०३,२९०।०११च्	कौतूहलात् समाहूतः प्रसीद भगवन्न् इति  
०३,२९०।०१२	सूर्य उवाच  
०३,२९०।०१२अ	गमिष्ये ऽहं यथा मां त्वं ब्रवीषि तनुमध्यमे  
०३,२९०।०१२च्	न तु देवं समाहूय न्याय्यं प्रेषयितुं वृथा  
०३,२९०।०१३अ	तवाभिसन्धिः सुभगे सूर्यात् पुत्रो भवेद् इति  
०३,२९०।०१३च्	वीर्येणाप्रतिमो लोके कवची कुण्डलीति च  
०३,२९०।०१४अ	सा त्वम् आत्मप्रदानं वै कुरुष्व गजगामिनि  
०३,२९०।०१४च्	उत्पत्स्यति हि पुत्रस् ते यथासङ्कल्पम् अङ्गने  
०३,२९०।०१५अ	अथ गच्छाम्य् अहं भद्रे त्वयासङ्गम्य सुस्मिते  
०३,२९०।०१५ब्*१३४१_०१	यदि त्वं वचनं नाद्य करिष्यसि मम प्रियम्  
०३,२९०।०१५च्	शप्स्यामि त्वाम् अहं क्रुद्धो ब्राह्मणं पितरं च ते  
०३,२९०।०१६अ	त्वत्कृते तान् प्रधक्ष्यामि सर्वान् अपि न संशयः  
०३,२९०।०१६च्	पितरं चैव ते मूढं यो न वेत्ति तवानयम्  
०३,२९०।०१७अ	तस्य च ब्राह्मणस्याद्य यो ऽसौ मन्त्रम् अदात् तव  
०३,२९०।०१७च्	शीलवृत्तम् अविज्ञाय धास्यामि विनयं परम्  
०३,२९०।०१८अ	एते हि विबुधाः सर्वे पुरन्दरमुखा दिवि  
०३,२९०।०१८च्	त्वया प्रलब्धं पश्यन्ति स्मयन्त इव भामिनि  
०३,२९०।०१९अ	पश्य चैनान् सुरगणान् दिव्यं चक्षुर् इदं हि ते  
०३,२९०।०१९च्	पूर्वम् एव मया दत्तं दृष्टवत्य् असि येन माम्  
०३,२९०।०२०	वैशम्पायन उवाच  
०३,२९०।०२०अ	ततो ऽपश्यत् त्रिदशान् राजपुत्री; सर्वान् एव स्वेषु धिष्ण्येषु खस्थान्  
०३,२९०।०२०च्	प्रभासन्तं भानुमन्तं महान्तं; यथादित्यं रोचमानं तथैव  
०३,२९०।०२१अ	सा तान् दृष्ट्वा व्रीडमानेव बाला; सूर्यं देवी वचनं प्राह भीता  
०३,२९०।०२१च्	गच्छ त्वं वै गोपते स्वं विमानं; कन्याभावाद् दुःख एषोपचारः  
०३,२९०।०२२अ	पिता माता गुरवश् चैव ये ऽन्ये; देहस्यास्य प्रभवन्ति प्रदाने  
०३,२९०।०२२च्	नाहं धर्मं लोपयिष्यामि लोके; स्त्रीणां वृत्तं पूज्यते देहरक्षा  
०३,२९०।०२३अ	मया मन्त्रबलं ज्ञातुम् आहूतस् त्वं विभावसो  
०३,२९०।०२३च्	बाल्याद् बालेति कृत्वा तत् क्षन्तुम् अर्हसि मे विभो  
०३,२९०।०२४	सूर्य उवाच  
०३,२९०।०२४अ	बालेति कृत्वानुनयं तवाहं; ददानि नान्यानुनयं लभेत  
०३,२९०।०२४च्	आत्मप्रदानं कुरु कुन्तिकन्ये; शान्तिस् तवैवं हि भवेच् च भीरु  
०३,२९०।०२५अ	न चापि युक्तं गन्तुं हि मया मिथ्याकृतेन वै  
०३,२९०।०२५ब्*१३४२_०१	असमेत्य त्वया भीरु मन्त्राहूतेन भाविनि  
०३,२९०।०२५च्	गमिष्याम्य् अनवद्याङ्गि लोके समवहास्यताम्  
०३,२९०।०२५द्*१३४३_०१	गच्छेयम् एवं सुश्रोणि गतो ऽहं वै निराकृतः  
०३,२९०।०२५ए	सर्वेषां विबुधानां च वक्तव्यः स्याम् अहं शुभे  
०३,२९०।०२६अ	सा त्वं मया समागच्छ पुत्रं लप्स्यसि मादृशम्  
०३,२९०।०२६च्	विशिष्टा सर्वलोकेषु भविष्यसि च भामिनि  
०३,२९१।००१	वैशम्पायन उवाच  
०३,२९१।००१अ	सा तु कन्या बहुविधं ब्रुवन्ती मधुरं वचः  
०३,२९१।००१च्	अनुनेतुं सहस्रांशुं न शशाक मनस्विनी  
०३,२९१।००२अ	न शशाक यदा बाला प्रत्याख्यातुं तमोनुदम्  
०३,२९१।००२च्	भीता शापात् ततो राजन् दध्यौ दीर्घम् अथान्तरम्  
०३,२९१।००३अ	अनागसः पितुः शापो ब्राह्मणस्य तथैव च  
०३,२९१।००३च्	मन्निमित्तः कथं न स्यात् क्रुद्धाद् अस्माद् विभावसोः  
०३,२९१।००४अ	बालेनापि सता मोहाद् भृशं सापह्नवान्य् अपि  
०३,२९१।००४च्	नात्यासादयितव्यानि तेजांसि च तपांसि च  
०३,२९१।००५अ	साहम् अद्य भृशं भीता गृहीता च करे भृशम्  
०३,२९१।००५च्	कथं त्व् अकार्यं कुर्यां वै प्रदानं ह्य् आत्मनः स्वयम्  
०३,२९१।००६अ	सैवं शापपरित्रस्ता बहु चिन्तयती तदा  
०३,२९१।००६च्	मोहेनाभिपरीताङ्गी स्मयमाना पुनः पुनः  
०३,२९१।००७अ	तं देवम् अब्रवीद् भीता बन्धूनां राजसत्तम  
०३,२९१।००७च्	व्रीडाविह्वलया वाचा शापत्रस्ता विशां पते  
०३,२९१।००८	कुन्त्य् उवाच  
०३,२९१।००८अ	पिता मे ध्रियते देव माता चान्ये च बान्धवाः  
०३,२९१।००८च्	न तेषु ध्रियमाणेषु विधिलोपो भवेद् अयम्  
०३,२९१।००९अ	त्वया मे सङ्गमो देव यदि स्याद् विधिवर्जितः  
०३,२९१।००९च्	मन्निमित्तं कुलस्यास्य लोके कीर्तिर् नशेत् ततः  
०३,२९१।०१०अ	अथ वा धर्मम् एतं त्वं मन्यसे तपतां वर  
०३,२९१।०१०च्	ऋते प्रदानाद् बन्धुभ्यस् तव कामं करोम्य् अहम्  
०३,२९१।०११अ	आत्मप्रदानं दुर्धर्ष तव कृत्वा सती त्व् अहम्  
०३,२९१।०११च्	त्वयि धर्मो यशश् चैव कीर्तिर् आयुश् च देहिनाम्  
०३,२९१।०१२	सूर्य उवाच  
०३,२९१।०१२अ	न ते पिता न ते माता गुरवो वा शुचिस्मिते  
०३,२९१।०१२च्	प्रभवन्ति वरारोहे भद्रं ते शृणु मे वचः  
०३,२९१।०१३अ	सर्वान् कामयते यस्मात् कनेर् धातोश् च भामिनि  
०३,२९१।०१३च्	तस्मात् कन्येह सुश्रोणि स्वतन्त्रा वरवर्णिनि  
०३,२९१।०१४अ	नाधर्मश् चरितः कश् चित् त्वया भवति भामिनि  
०३,२९१।०१४च्	अधर्मं कुत एवाहं चरेयं लोककाम्यया  
०३,२९१।०१५अ	अनावृताः स्त्रियः सर्वा नराश् च वरवर्णिनि  
०३,२९१।०१५च्	स्वभाव एष लोकानां विकारो ऽन्य इति स्मृतः  
०३,२९१।०१६अ	सा मया सह सङ्गम्य पुनः कन्या भविष्यसि  
०३,२९१।०१६च्	पुत्रश् च ते महाबाहुर् भविष्यति महायशाः  
०३,२९१।०१७	कुन्त्य् उवाच  
०३,२९१।०१७अ	यदि पुत्रो मम भवेत् त्वत्तः सर्वतमोपह  
०३,२९१।०१७च्	कुण्डली कवची शूरो महाबाहुर् महाबलः  
०३,२९१।०१७द्*१३४४_०१	तिग्मरश्मे महाबाहो सङ्गमिष्ये दुहा[रेअद् रा]सद  
०३,२९१।०१७द्*१३४५_०१	अस्तु मे सङ्गमो देव अनेन समयेन ते  
०३,२९१।०१८	सूर्य उवाच  
०३,२९१।०१८अ	भविष्यति महाबाहुः कुण्डली दिव्यवर्मभृत्  
०३,२९१।०१८च्	उभयं चामृतमयं तस्य भद्रे भविष्यति  
०३,२९१।०१९	कुन्त्य् उवाच  
०३,२९१।०१९अ	यद्य् एतद् अमृताद् अस्ति कुण्डले वर्म चोत्तमम्  
०३,२९१।०१९च्	मम पुत्रस्य यं वै त्वं मत्त उत्पादयिष्यसि  
०३,२९१।०२०अ	अस्तु मे सङ्गमो देव यथोक्तं भगवंस् त्वया  
०३,२९१।०२०च्	त्वद्वीर्यरूपसत्त्वौजा धर्मयुक्तो भवेत् स च  
०३,२९१।०२१	सूर्य उवाच  
०३,२९१।०२१अ	अदित्या कुण्डले राज्ञि दत्ते मे मत्तकाशिनि  
०३,२९१।०२१च्	ते ऽस्य दास्यामि वै भीरु वर्म चैवेदम् उत्तमम्  
०३,२९१।०२२	पृथोवाच  
०३,२९१।०२२अ	परमं भगवन् देव सङ्गमिष्ये त्वया सह  
०३,२९१।०२२च्	यदि पुत्रो भवेद् एवं यथा वदसि गोपते  
०३,२९१।०२३	वैशम्पायन उवाच  
०३,२९१।०२३अ	तथेत्य् उक्त्वा तु तां कुन्तीम् आविवेश विहङ्गमः  
०३,२९१।०२३च्	स्वर्भानुशत्रुर् योगात्मा नाभ्यां पस्पर्श चैव ताम्  
०३,२९१।०२४अ	ततः सा विह्वलेवासीत् कन्या सूर्यस्य तेजसा  
०३,२९१।०२४च्	पपाताथ च सा देवी शयने मूढचेतना  
०३,२९१।०२५	सूर्य उवाच  
०३,२९१।०२५अ	साधयिष्यामि सुश्रोणि पुत्रं वै जनयिष्यसि  
०३,२९१।०२५च्	सर्वशस्त्रभृतां श्रेष्ठं कन्या चैव भविष्यसि  
०३,२९१।०२६	वैशम्पायन उवाच  
०३,२९१।०२६अ	ततः सा व्रीडिता बाला तदा सूर्यम् अथाब्रवीत्  
०३,२९१।०२६च्	एवम् अस्त्व् इति राजेन्द्र प्रस्थितं भूरिवर्चसम्  
०३,२९१।०२७अ	इति स्मोक्ता कुन्तिराजात्मजा सा; विवस्वन्तं याचमाना सलज्जा  
०३,२९१।०२७च्	तस्मिन् पुण्ये शयनीये पपात; मोहाविष्टा भज्यमाना लतेव  
०३,२९१।०२८अ	तां तिग्मांशुस् तेजसा मोहयित्वा; योगेनाविष्यात्मसंस्थां चकार  
०३,२९१।०२८च्	न चैवैनां दूषयाम् आस भानुः; सञ्ज्ञां लेभे भूय एवाथ बाला  
०३,२९२।००१	वैशम्पायन उवाच  
०३,२९२।००१अ	ततो गर्भः समभवत् पृथायाः पृथिवीपते  
०३,२९२।००१च्	शुक्ले दशोत्तरे पक्षे तारापतिर् इवाम्बरे  
०३,२९२।००२अ	सा बान्धवभयाद् बाला तं गर्भं विनिगूहती  
०३,२९२।००२च्	धारयाम् आस सुश्रोणी न चैनां बुबुधे जनः  
०३,२९२।००३अ	न हि तां वेद नार्य् अन्या का चिद् धात्रेयिकाम् ऋते  
०३,२९२।००३च्	कन्यापुरगतां बालां निपुणां परिरक्षणे  
०३,२९२।००४अ	ततः कालेन सा गर्भं सुषुवे वरवर्णिनी  
०३,२९२।००४च्	कन्यैव तस्य देवस्य प्रसादाद् अमरप्रभम्  
०३,२९२।००५अ	तथैव बद्धकवचं कनकोज्ज्वलकुण्डलम्  
०३,२९२।००५च्	हर्यक्षं वृषभस्कन्धं यथास्य पितरं तथा  
०३,२९२।००६अ	जातमात्रं च तं गर्भं धात्र्या सम्मन्त्र्य भामिनी  
०३,२९२।००६ब्*१३४६_०१	उत्स्रष्टुकामा तं गर्भं कारयाम् आस भारत  
०३,२९२।००६ब्*१३४६_०२	मञ्जूषां शिल्पिभिस् तूर्णं सुनद्धां सुप्रतिष्ठिताम्  
०३,२९२।००६ब्*१३४६_०३	प्लवैर् बहुविधैर् बद्धां प्लवनार्थं जले नृप  
०३,२९२।००६ब्*१३४६_०४	अजिनैर् मृदुभिश् चैव संस्तीर्णशयनां तथा  
०३,२९२।००६च्	मञ्जूषायाम् अवदधे स्वास्तीर्णायां समन्ततः  
०३,२९२।००७अ	मधूच्छिष्टस्थितायां सा सुखायां रुदती तथा  
०३,२९२।००७च्	श्लक्ष्णायां सुपिधानायाम् अश्वनद्याम् अवासृजत्  
०३,२९२।००८अ	जानती चाप्य् अकर्तव्यं कन्याया गर्भधारणम्  
०३,२९२।००८च्	पुत्रस्नेहेन राजेन्द्र करुणं पर्यदेवयत्  
०३,२९२।००९अ	समुत्सृजन्ती मञ्जूषाम् अश्वनद्यास् तदा जले  
०३,२९२।००९च्	उवाच रुदती कुन्ती यानि वाक्यानि तच् छृणु  
०३,२९२।०१०अ	स्वस्ति ते ऽस्त्व् आन्तरिक्षेभ्यः पार्थिवेभ्यश् च पुत्रक  
०३,२९२।०१०च्	दिव्येभ्यश् चैव भूतेभ्यस् तथा तोयचराश् च ये  
०३,२९२।०११अ	शिवास् ते सन्तु पन्थानो मा च ते परिपन्थिनः  
०३,२९२।०११च्	आगमाश् च तथा पुत्र भवन्त्व् अद्रोहचेतसः  
०३,२९२।०१२अ	पातु त्वां वरुणो राजा सलिले सलिलेश्वरः  
०३,२९२।०१२च्	अन्तरिक्षे ऽन्तरिक्षस्थः पवनः सर्वगस् तथा  
०३,२९२।०१३अ	पिता त्वां पातु सर्वत्र तपनस् तपतां वरः  
०३,२९२।०१३च्	येन दत्तो ऽसि मे पुत्र दिव्येन विधिना किल  
०३,२९२।०१४अ	आदित्या वसवो रुद्राः साध्या विश्वे च देवताः  
०३,२९२।०१४च्	मरुतश् च सहेन्द्रेण दिशश् च सदिगीश्वराः  
०३,२९२।०१५अ	रक्षन्तु त्वां सुराः सर्वे समेषु विषमेषु च  
०३,२९२।०१५च्	वेत्स्यामि त्वां विदेशे ऽपि कवचेनोपसूचितम्  
०३,२९२।०१६अ	धन्यस् ते पुत्र जनको देवो भानुर् विभावसुः  
०३,२९२।०१६च्	यस् त्वां द्रक्ष्यति दिव्येन चक्षुषा वाहिनीगतम्  
०३,२९२।०१७अ	धन्या सा प्रमदा या त्वां पुत्रत्वे कल्पयिष्यति  
०३,२९२।०१७च्	यस्यास् त्वं तृषितः पुत्र स्तनं पास्यसि देवज  
०३,२९२।०१८अ	को नु स्वप्नस् तया दृष्टो या त्वाम् आदित्यवर्चसम्  
०३,२९२।०१८च्	दिव्यवर्मसमायुक्तं दिव्यकुण्डलभूषितम्  
०३,२९२।०१९अ	पद्मायतविशालाक्षं पद्मताम्रतलोज्ज्वलम्  
०३,२९२।०१९च्	सुललाटं सुकेशान्तं पुत्रत्वे कल्पयिष्यति  
०३,२९२।०२०अ	धन्या द्रक्ष्यन्ति पुत्र त्वां भूमौ संसर्पमाणकम्  
०३,२९२।०२०च्	अव्यक्तकलवाक्यानि वदन्तं रेणुगुण्ठितम्  
०३,२९२।०२१अ	धन्या द्रक्ष्यन्ति पुत्र त्वां पुनर् यौवनगे मुखे  
०३,२९२।०२१च्	हिमवद्वनसम्भूतं सिंहं केसरिणं यथा  
०३,२९२।०२२अ	एवं बहुविधं राजन् विलप्य करुणं पृथा  
०३,२९२।०२२च्	अवासृजत मञ्जूषाम् अश्वनद्यास् तदा जले  
०३,२९२।०२३अ	रुदती पुत्रशोकार्ता निशीथे कमलेक्षणा  
०३,२९२।०२३च्	धात्र्या सह पृथा राजन् पुत्रदर्शनलालसा  
०३,२९२।०२४अ	विसर्जयित्वा मञ्जूषां सम्बोधनभयात् पितुः  
०३,२९२।०२४च्	विवेश राजभवनं पुनः शोकातुरा ततः  
०३,२९२।०२५अ	मञ्जूषा त्व् अश्वनद्याः सा ययौ चर्मण्वतीं नदीम्  
०३,२९२।०२५च्	चर्मण्वत्याश् च यमुनां ततो गङ्गां जगाम ह  
०३,२९२।०२६अ	गङ्गायाः सूतविषयं चम्पाम् अभ्याययौ पुरीम्  
०३,२९२।०२६च्	स मञ्जूषागतो गर्भस् तरङ्गैर् उह्यमानकः  
०३,२९२।०२७अ	अमृताद् उत्थितं दिव्यं तत् तु वर्म सकुण्डलम्  
०३,२९२।०२७च्	धारयाम् आस तं गर्भं दैवं च विधिनिर्मितम्  
०३,२९३।००१	वैशम्पायन उवाच  
०३,२९३।००१अ	एतस्मिन्न् एव काले तु धृतराष्ट्रस्य वै सखा  
०३,२९३।००१च्	सूतो ऽधिरथ इत्य् एव सदारो जाह्नवीं ययौ  
०३,२९३।००२अ	तस्य भार्याभवद् राजन् रूपेणासदृशी भुवि  
०३,२९३।००२च्	राधा नाम महाभागा न सा पुत्रम् अविन्दत  
०३,२९३।००२ए	अपत्यार्थे परं यत्नम् अकरोच् च विशेषतः  
०३,२९३।००३अ	सा ददर्शाथ मञ्जूषाम् उह्यमानां यदृच्छया  
०३,२९३।००३च्	दत्तरक्षाप्रतिसराम् अन्वालभनशोभिताम्  
०३,२९३।००३ए	ऊर्मीतरङ्गैर् जाह्नव्याः समानीताम् उपह्वरम्  
०३,२९३।००३ड़्*१३४७_०१	विवर्तमानां बहुशः पुनः पुनर् इतस् ततः  
०३,२९३।००३ड़्*१३४७_०२	ततः सा वायुना राजन् स्रोतसा च बलीयसा  
०३,२९३।००३ड़्*१३४७_०३	उपानीता यतः सूतः सभार्यो जलम् आश्रितः  
०३,२९३।००४अ	सा तां कौतूहलात् प्राप्तां ग्राहयाम् आस भामिनी  
०३,२९३।००४च्	ततो निवेदयाम् आस सूतस्याधिरथस्य वै  
०३,२९३।००५अ	स ताम् उद्धृत्य मञ्जूषाम् उत्सार्य जलम् अन्तिकात्  
०३,२९३।००५च्	यन्त्रैर् उद्घाटयाम् आस सो ऽपश्यत् तत्र बालकम्  
०३,२९३।००६अ	तरुणादित्यसङ्काशं हेमवर्मधरं तथा  
०३,२९३।००६च्	मृष्टकुण्डलयुक्तेन वदनेन विराजता  
०३,२९३।००६द्*१३४८_०१	परिम्लानमुखं बालं रुदन्तं क्षुधितं भृशम्  
०३,२९३।००६द्*१३४८_०२	स तं परमया लक्ष्म्या दृष्ट्वा युक्तं वरात्मजम्  
०३,२९३।००७अ	स सूतो भार्यया सार्धं विस्मयोत्फुल्ललोचनः  
०३,२९३।००७च्	अङ्कम् आरोप्य तं बालं भार्यां वचनम् अब्रवीत्  
०३,२९३।००८अ	इदम् अत्यद्भुतं भीरु यतो जातो ऽस्मि भामिनि  
०३,२९३।००८च्	दृष्टवान् देवगर्भो ऽयं मन्ये ऽस्मान् समुपागतः  
०३,२९३।००९अ	अनपत्यस्य पुत्रो ऽयं देवैर् दत्तो ध्रुवं मम  
०३,२९३।००९च्	इत्य् उक्त्वा तं ददौ पुत्रं राधायै स महीपते  
०३,२९३।०१०अ	प्रतिजग्राह तं राधा विधिवद् दिव्यरूपिणम्  
०३,२९३।०१०च्	पुत्रं कमलगर्भाभं देवगर्भं श्रिया वृतम्  
०३,२९३।०१०द्*१३४९_०१	स्तन्यं समास्रवच् चास्या दैवाद् इत्य् अथ निश्चयः  
०३,२९३।०११अ	पुपोष चैनं विधिवद् ववृधे स च वीर्यवान्  
०३,२९३।०११च्	ततः प्रभृति चाप्य् अन्ये प्राभवन्न् औरसाः सुताः  
०३,२९३।०११द्*१३५०_०१	नामकर्म च चक्राते कुण्डले तस्य दृश्यते  
०३,२९३।०११द्*१३५०_०२	कर्ण इत्य् एव तं बालं दृष्ट्वा कर्णं सकुण्डलम्  
०३,२९३।०१२अ	वसुवर्मधरं दृष्ट्वा तं बालं हेमकुण्डलम्  
०३,२९३।०१२च्	नामास्य वसुषेणेति ततश् चक्रुर् द्विजातयः  
०३,२९३।०१३अ	एवं स सूतपुत्रत्वं जगामामितविक्रमः  
०३,२९३।०१३च्	वसुषेण इति ख्यातो वृष इत्य् एव च प्रभुः  
०३,२९३।०१४अ	स ज्येष्ठपुत्रः सूतस्य ववृधे ऽङ्गेषु वीर्यवान्  
०३,२९३।०१४च्	चारेण विदितश् चासीत् पृथाया दिव्यवर्मभृत्  
०३,२९३।०१५अ	सूतस् त्व् अधिरथः पुत्रं विवृद्धं समये ततः  
०३,२९३।०१५च्	दृष्ट्वा प्रस्थापयाम् आस पुरं वारणसाह्वयम्  
०३,२९३।०१६अ	तत्रोपसदनं चक्रे द्रोणस्येष्वस्त्रकर्मणि  
०३,२९३।०१६च्	सख्यं दुर्योधनेनैवम् अगच्छत् स च वीर्यवान्  
०३,२९३।०१७अ	द्रोणात् कृपाच् च रामाच् च सो ऽस्त्रग्रामं चतुर्विधम्  
०३,२९३।०१७च्	लब्ध्वा लोके ऽभवत् ख्यातः परमेष्वासतां गतः  
०३,२९३।०१८अ	सन्धाय धार्तराष्ट्रेण पार्थानां विप्रिये स्थितः  
०३,२९३।०१८च्	योद्धुम् आशंसते नित्यं फल्गुनेन महात्मना  
०३,२९३।०१९अ	सदा हि तस्य स्पर्धासीद् अर्जुनेन विशां पते  
०३,२९३।०१९च्	अर्जुनस्य च कर्णेन यतो दृष्टो बभूव सः  
०३,२९३।०१९द्*१३५१_०१	एतद् गुह्यं महाराज सूर्यस्यासीन् न संशयः  
०३,२९३।०१९द्*१३५१_०२	यः सूर्यसम्भवः कर्णः कुन्त्यां सूतकुले तदा  
०३,२९३।०२०अ	तं तु कुण्डलिनं दृष्ट्वा वर्मणा च समन्वितम्  
०३,२९३।०२०च्	अवध्यं समरे मत्वा पर्यतप्यद् युधिष्ठिरः  
०३,२९३।०२१अ	यदा तु कर्णो राजेन्द्र भानुमन्तं दिवाकरम्  
०३,२९३।०२१च्	स्तौति मध्यन्दिने प्राप्ते प्राञ्जलिः सलिले स्थितः  
०३,२९३।०२२अ	तत्रैनम् उपतिष्ठन्ति ब्राह्मणा धनहेतवः  
०३,२९३।०२२च्	नादेयं तस्य तत्काले किं चिद् अस्ति द्विजातिषु  
०३,२९३।०२२द्*१३५२_०१	एतस्मिन्न् एव काले तु पाण्डवानां हिते रतः  
०३,२९३।०२३अ	तम् इन्द्रो ब्राह्मणो भूत्वा भिक्षां देहीत्य् उपस्थितः  
०३,२९३।०२३च्	स्वागतं चेति राधेयस् तम् अथ प्रत्यभाषत  
०३,२९४।००१	वैशम्पायन उवाच  
०३,२९४।००१अ	देवराजम् अनुप्राप्तं ब्राह्मणच्छद्मना वृषः  
०३,२९४।००१च्	दृष्ट्वा स्वागतम् इत्य् आह न बुबोधास्य मानसम्  
०३,२९४।००२अ	हिरण्यकण्ठीः प्रमदा ग्रामान् वा बहुगोकुलान्  
०३,२९४।००२च्	किं ददानीति तं विप्रम् उवाचाधिरथिस् ततः  
०३,२९४।००३	ब्राह्मण उवाच  
०३,२९४।००३अ	हिरण्यकण्ठ्यः प्रमदा यच् चान्यत् प्रीतिवर्धनम्  
०३,२९४।००३च्	नाहं दत्तम् इहेच्छामि तदर्थिभ्यः प्रदीयताम्  
०३,२९४।००४अ	यद् एतत् सहजं वर्म कुण्डले च तवानघ  
०३,२९४।००४च्	एतद् उत्कृत्य मे देहि यदि सत्यव्रतो भवान्  
०३,२९४।००५अ	एतद् इच्छाम्य् अहं क्षिप्रं त्वया दत्तं परन्तप  
०३,२९४।००५च्	एष मे सर्वलाभानां लाभः परमको मतः  
०३,२९४।००६	कर्ण उवाच  
०३,२९४।००६अ	अवनिं प्रमदा गाश् च निर्वापं बहुवार्षिकम्  
०३,२९४।००६च्	तत् ते विप्र प्रदास्यामि न तु वर्म न कुण्डले  
०३,२९४।००७	वैशम्पायन उवाच  
०३,२९४।००७अ	एवं बहुविधैर् वाक्यैर् याच्यमानः स तु द्विजः  
०३,२९४।००७च्	कर्णेन भरतश्रेष्ठ नान्यं वरम् अयाचत  
०३,२९४।००८अ	सान्त्वितश् च यथाशक्ति पूजितश् च यथाविधि  
०३,२९४।००८च्	नैवान्यं स द्विजश्रेष्ठः कामयाम् आस वै वरम्  
०३,२९४।००९अ	यदा नान्यं प्रवृणुते वरं वै द्विजसत्तमः  
०३,२९४।००९ब्*१३५३_०१	विनास्य सहजं वर्म कुण्डले च विशां पते  
०३,२९४।००९च्	तदैनम् अब्रवीद् भूयो राधेयः प्रहसन्न् इव  
०३,२९४।०१०अ	सहजं वर्म मे विप्र कुण्डले चामृतोद्भवे  
०३,२९४।०१०च्	तेनावध्यो ऽस्मि लोकेषु ततो नैतद् ददाम्य् अहम्  
०३,२९४।०११अ	विशालं पृथिवीराज्यं क्षेमं निहतकण्टकम्  
०३,२९४।०११च्	प्रतिगृह्णीष्व मत्तस् त्वं साधु ब्राह्मणपुङ्गव  
०३,२९४।०१२अ	कुण्डलाभ्यां विमुक्तो ऽहं वर्मणा सहजेन च  
०३,२९४।०१२च्	गमनीयो भविष्यामि शत्रूणां द्विजसत्तम  
०३,२९४।०१३अ	यदा नान्यं वरं वव्रे भगवान् पाकशासनः  
०३,२९४।०१३च्	ततः प्रहस्य कर्णस् तं पुनर् इत्य् अब्रवीद् वचः  
०३,२९४।०१४अ	विदितो देवदेवेश प्राग् एवासि मम प्रभो  
०३,२९४।०१४च्	न तु न्याय्यं मया दातुं तव शक्र वृथा वरम्  
०३,२९४।०१५अ	त्वं हि देवेश्वरः साक्षात् त्वया देयो वरो मम  
०३,२९४।०१५च्	अन्येषां चैव भूतानाम् ईश्वरो ह्य् असि भूतकृत्  
०३,२९४।०१६अ	यदि दास्यामि ते देव कुण्डले कवचं तथा  
०३,२९४।०१६च्	वध्यताम् उपयास्यामि त्वं च शक्रावहास्यताम्  
०३,२९४।०१७अ	तस्माद् विनिमयं कृत्वा कुण्डले वर्म चोत्तमम्  
०३,२९४।०१७च्	हरस्व शक्र कामं मे न दद्याम् अहम् अन्यथा  
०३,२९४।०१८	शक्र उवाच  
०३,२९४।०१८अ	विदितो ऽहं रवेः पूर्वम् आयन्न् एव तवान्तिकम्  
०३,२९४।०१८च्	तेन ते सर्वम् आख्यातम् एवम् एतन् न संशयः  
०३,२९४।०१९अ	कामम् अस्तु तथा तात तव कर्ण यथेच्छसि  
०३,२९४।०१९च्	वर्जयित्वा तु मे वज्रं प्रवृणीष्व यद् इच्छसि  
०३,२९४।०२०	वैशम्पायन उवाच  
०३,२९४।०२०अ	ततः कर्णः प्रहृष्टस् तु उपसङ्गम्य वासवम्  
०३,२९४।०२०च्	अमोघां शक्तिम् अभ्येत्य वव्रे सम्पूर्णमानसः  
०३,२९४।०२१	कर्ण उवाच  
०३,२९४।०२१अ	वर्मणा कुण्डलाभ्यां च शक्तिं मे देहि वासव  
०३,२९४।०२१च्	अमोघां शत्रुसङ्घानां घातनीं पृतनामुखे  
०३,२९४।०२२	वैशम्पायन उवाच  
०३,२९४।०२२अ	ततः सञ्चिन्त्य मनसा मुहूर्तम् इव वासवः  
०३,२९४।०२२च्	शक्त्यर्थं पृथिवीपाल कर्णं वाक्यम् अथाब्रवीत्  
०३,२९४।०२३अ	कुण्डले मे प्रयच्छस्व वर्म चैव शरीरजम्  
०३,२९४।०२३च्	गृहाण कर्ण शक्तिं त्वम् अनेन समयेन मे  
०३,२९४।०२४अ	अमोघा हन्ति शतशः शत्रून् मम करच्युता  
०३,२९४।०२४च्	पुनश् च पाणिम् अभ्येति मम दैत्यान् विनिघ्नतः  
०३,२९४।०२५अ	सेयं तव करं प्राप्य हत्वैकं रिपुम् ऊर्जितम्  
०३,२९४।०२५च्	गर्जन्तं प्रतपन्तं च माम् एवैष्यति सूतज  
०३,२९४।०२६	कर्ण उवाच  
०३,२९४।०२६अ	एकम् एवाहम् इच्छामि रिपुं हन्तुं महाहवे  
०३,२९४।०२६च्	गर्जन्तं प्रतपन्तं च यतो मम भयं भवेत्  
०३,२९४।०२७	इन्द्र उवाच  
०३,२९४।०२७अ	एकं हनिष्यसि रिपुं गर्जन्तं बलिनं रणे  
०३,२९४।०२७च्	त्वं तु यं प्रार्थयस्य् एकं रक्ष्यते स महात्मना  
०३,२९४।०२८अ	यम् आहुर् वेदविद्वांसो वराहम् अजितं हरिम्  
०३,२९४।०२८च्	नारायणम् अचिन्त्यं च तेन कृष्णेन रक्ष्यते  
०३,२९४।०२९	कर्ण उवाच  
०३,२९४।०२९*१३५४_०१	एवम् एतद् यथात्थ त्वं दानवानां निषूदन  
०३,२९४।०२९*१३५४_०२	वधिष्यामि रणे शत्रुं यो मे स्थाता पुरःसरः  
०३,२९४।०२९अ	एवम् अप्य् अस्तु भगवन्न् एकवीरवधे मम  
०३,२९४।०२९च्	अमोघा प्रवरा शक्तिर् येन हन्यां प्रतापिनम्  
०३,२९४।०३०अ	उत्कृत्य तु प्रदास्यामि कुण्डले कवचं च ते  
०३,२९४।०३०च्	निकृत्तेषु च गात्रेषु न मे बीभत्सता भवेत्  
०३,२९४।०३१	इन्द्र उवाच  
०३,२९४।०३१अ	न ते बीभत्सता कर्ण भविष्यति कथं चन  
०३,२९४।०३१च्	व्रणश् चापि न गात्रेषु यस् त्वं नानृतम् इच्छसि  
०३,२९४।०३२अ	यादृशस् ते पितुर् वर्णस् तेजश् च वदतां वर  
०३,२९४।०३२च्	तादृशेनैव वर्णेन त्वं कर्ण भविता पुनः  
०३,२९४।०३३अ	विद्यमानेषु शस्त्रेषु यद्य् अमोघाम् असंशये  
०३,२९४।०३३च्	प्रमत्तो मोक्ष्यसे चापि त्वय्य् एवैषा पतिष्यति  
०३,२९४।०३४	कर्ण उवाच  
०३,२९४।०३४अ	संशयं परमं प्राप्य विमोक्ष्ये वासवीम् इमाम्  
०३,२९४।०३४च्	यथा माम् आत्थ शक्र त्वं सत्यम् एतद् ब्रवीमि ते  
०३,२९४।०३५	वैशम्पायन उवाच  
०३,२९४।०३५अ	ततः शक्तिं प्रज्वलितां प्रतिगृह्य विशां पते  
०३,२९४।०३५च्	शस्त्रं गृहीत्वा निशितं सर्वगात्राण्य् अकृन्तत  
०३,२९४।०३६अ	ततो देवा मानवा दानवाश् च; निकृन्तन्तं कर्णम् आत्मानम् एवम्  
०३,२९४।०३६च्	दृष्ट्वा सर्वे सिद्धसङ्घाश् च नेदुर्; न ह्य् अस्यासीद् दुःखजो वै विकारः  
०३,२९४।०३७अ	ततो दिव्या दुन्दुभयः प्रणेदुः; पपातोच्चैः पुष्पवर्षं च दिव्यम्  
०३,२९४।०३७च्	दृष्ट्वा कर्णं शस्त्रसङ्कृत्तगात्रं; मुहुश् चापि स्मयमानं नृवीरम्  
०३,२९४।०३८अ	ततश् छित्त्वा कवचं दिव्यम् अङ्गात्; तथैवार्द्रं प्रददौ वासवाय  
०३,२९४।०३८च्	तथोत्कृत्य प्रददौ कुण्डले ते; वैकर्तनः कर्मणा तेन कर्णः  
०३,२९४।०३८द्*१३५५_०१	ततो देवो मुदितो वज्रपाणिर्  
०३,२९४।०३८द्*१३५५_०२	दृष्ट्वा कर्णं शस्त्रनिकृत्तगात्रम्  
०३,२९४।०३९अ	ततः शक्रः प्रहसन् वञ्चयित्वा; कर्णं लोके यशसा योजयित्वा  
०३,२९४।०३९च्	कृतं कार्यं पाण्डवानां हि मेने; ततः पश्चाद् दिवम् एवोत्पपात  
०३,२९४।०४०अ	श्रुत्वा कर्णं मुषितं धार्तराष्ट्रा; दीनाः सर्वे भग्नदर्पा इवासन्  
०३,२९४।०४०च्	तां चावस्थां गमितं सूतपुत्रं; श्रुत्वा पार्था जहृषुः काननस्थाः  
०३,२९४।०४१	जनमेजय उवाच  
०३,२९४।०४१अ	क्वस्था वीराः पाण्डवास् ते बभूवुः; कुतश् चैतच् छ्रुतवन्तः प्रियं ते  
०३,२९४।०४१च्	किं वाकार्षुर् द्वादशे ऽब्दे व्यतीते; तन् मे सर्वं भगवान् व्याकरोतु  
०३,२९४।०४२	वैशम्पायन उवाच  
०३,२९४।०४२अ	लब्ध्वा कृष्णां सैन्धवं द्रावयित्वा; विप्रैः सार्धं काम्यकाद् आश्रमात् ते  
०३,२९४।०४२च्	मार्कण्डेयाच् छ्रुतवन्तः पुराणं; देवर्षीणां चरितं विस्तरेण  
०३,२९४।०४३अ	प्रत्याजग्मुः सरथाः सानुयात्राः; सर्वैः सार्धं सूदपौरोगवैश् च  
०३,२९४।०४३च्	ततः पुण्यं द्वैतवनं नृवीरा; निस्तीर्योग्रं वनवासं समग्रम्  
०३,२९५।००१	जनमेजय उवाच  
०३,२९५।००१अ	एवं हृतायां कृष्णायां प्राप्य क्लेशम् अनुत्तमम्  
०३,२९५।००१च्	प्रतिलभ्य ततः कृष्णां किम् अकुर्वत पाण्डवाः  
०३,२९५।००२	वैशम्पायन उवाच  
०३,२९५।००२*१३५६_०१	सर्वे पुष्पफलाहाराः सर्व एव मिताशनाः  
०३,२९५।००२अ	एवं हृतायां कृष्णायां प्राप्य क्लेशम् अनुत्तमम्  
०३,२९५।००२ब्*१३५७_०१	प्रतिलभ्य ततः कृष्णां यद् अकुर्वन्त तच् छृणु  
०३,२९५।००२च्	विहाय काम्यकं राजा सह भ्रातृभिर् अच्युतः  
०३,२९५।००३अ	पुनर् द्वैतवनं रम्यम् आजगाम युधिष्ठिरः  
०३,२९५।००३च्	स्वादुमूलफलं रम्यं मार्कण्डेयाश्रमं प्रति  
०३,२९५।००४अ	अनुगुप्तफलाहाराः सर्व एव मिताशनाः  
०३,२९५।००४च्	न्यवसन् पाण्डवास् तत्र कृष्णया सह भारत  
०३,२९५।००५अ	वसन् द्वैतवने राजा कुन्तीपुत्रो युधिष्ठिरः  
०३,२९५।००५च्	भीमसेनो ऽर्जुनश् चैव माद्रीपुत्रौ च पाण्डवौ  
०३,२९५।००६अ	ब्राह्मणार्थे पराक्रान्ता धर्मात्मानो यतव्रताः  
०३,२९५।००६च्	क्लेशम् आर्छन्त विपुलं सुखोदर्कं परन्तपाः  
०३,२९५।००६द्*१३५८_०१	तस्मिन् प्रतिवसन्तस् ते यत् प्रापुः कुरुसत्तमाः  
०३,२९५।००६द्*१३५८_०२	वने क्लेशं सुखोदर्कं तत् प्रवक्ष्यामि तच् छृणु  
०३,२९५।००६द्*१३५८_०३	अरणीसहितं मन्थं ब्राह्मणस्य तपस्विनः  
०३,२९५।००६द्*१३५८_०४	मृगस्य घर्षमाणस्य विषाणे समसज्जत  
०३,२९५।००६द्*१३५८_०५	तद् आदाय गतो राजंस् त्वरमाणो महामृगः  
०३,२९५।००६द्*१३५८_०६	आश्रमान्तरितः शीघ्रं प्लवमानो महाजवः  
०३,२९५।००६द्*१३५८_०७	ह्रियमाणं तु तं दृष्ट्वा स विप्रः कुरुसत्तम  
०३,२९५।००६द्*१३५८_०८	त्वरितो ऽभ्यागमत् तत्र अग्निहोत्रपरीप्सया  
०३,२९५।००६द्*१३५९_०१	तेषां च वसतां तत्र पाण्डवानां महारथम्  
०३,२९५।००७अ	अजातशत्रुम् आसीनं भ्रातृभिः सहितं वने  
०३,२९५।००७ब्@०३०_०००१	आजगाम वने राजन् दुर्वासाः कोपनो द्विजः  
०३,२९५।००७ब्@०३०_०००२	दुर्योधनप्रेरितश् चा[प्य]पराह्णे बुभुक्षितः  
०३,२९५।००७ब्@०३०_०००३	द्रौपद्या सहिते भुक्ते धर्मराजे युधिष्ठिरे  
०३,२९५।००७ब्@०३०_०००४	तदा चिन्तापरीतात्मा धर्मसूनुर् जनार्दनम्  
०३,२९५।००७ब्@०३०_०००५	चिन्तयाम् आस भगवान् आजगाम त्वरान्वितः  
०३,२९५।००७ब्@०३०_०००६	गते दुर्वाससि तदा गङ्गायां स्नपनाय च  
०३,२९५।००७ब्@०३०_०००७	शाकपत्रं तदा राजन् बुभुजे मधुसूदनः  
०३,२९५।००७ब्@०३०_०००८	तृप्तां त्रिलोकीम् इत्य् उवाच कारुण्याद् भक्तवत्सलः  
०३,२९५।००७ब्@०३०_०००९	दुर्वासास् तुष्टिम् आपन्नो हृष्टस् तस्मै शिवं ददौ  
०३,२९५।००७ब्@०३०_००१०	मार्कण्डेयाश्रमासीनं धर्मराजं युधिष्ठिरम्  
०३,२९५।००७च्	आगम्य ब्राह्मणस् तूर्णं सन्तप्त इदम् अब्रवीत्  
०३,२९५।००८अ	अरणीसहितं मह्यं समासक्तं वनस्पतौ  
०३,२९५।००८च्	मृगस्य घर्षमाणस्य विषाणे समसज्जत  
०३,२९५।००९अ	तद् आदाय गतो राजंस् त्वरमाणो महामृगः  
०३,२९५।००९च्	आश्रमात् त्वरितः शीघ्रं प्लवमानो महाजवः  
०३,२९५।०१०अ	तस्य गत्वा पदं शीघ्रम् आसाद्य च महामृगम्  
०३,२९५।०१०च्	अग्निहोत्रं न लुप्येत तदानयत पाण्डवाः  
०३,२९५।०११अ	ब्राह्मणस्य वचः श्रुत्वा सन्तप्तो ऽथ युधिष्ठिरः  
०३,२९५।०११च्	धनुर् आदाय कौन्तेयः प्राद्रवद् भ्रातृभिः सह  
०३,२९५।०१२अ	सन्नद्धा धन्विनः सर्वे प्राद्रवन् नरपुङ्गवाः  
०३,२९५।०१२च्	ब्राह्मणार्थे यतन्तस् ते शीघ्रम् अन्वगमन् मृगम्  
०३,२९५।०१३अ	कर्णिनालीकनाराचान् उत्सृजन्तो महारथाः  
०३,२९५।०१३च्	नाविध्यन् पाण्डवास् तत्र पश्यन्तो मृगम् अन्तिकात्  
०३,२९५।०१४अ	तेषां प्रयतमानानां नादृश्यत महामृगः  
०३,२९५।०१४च्	अपश्यन्तो मृगं श्रान्ता दुःखं प्राप्ता मनस्विनः  
०३,२९५।०१५अ	शीतलच्छायम् आसाद्य न्यग्रोधं गहने वने  
०३,२९५।०१५च्	क्षुत्पिपासापरीताङ्गाः पाण्डवाः समुपाविशन्  
०३,२९५।०१६अ	तेषां समुपविष्टानां नकुलो दुःखितस् तदा  
०३,२९५।०१६च्	अब्रवीद् भ्रातरं ज्येष्ठम् अमर्षात् कुरुसत्तम  
०३,२९५।०१७अ	नास्मिन् कुले जातु ममज्ज धर्मो; न चालस्याद् अर्थलोपो बभूव  
०३,२९५।०१७च्	अनुत्तराः सर्वभूतेषु भूयः; सम्प्राप्ताः स्मः संशयं केन राजन्  
०३,२९६।००१	युधिष्ठिर उवाच  
०३,२९६।००१अ	नापदाम् अस्ति मर्यादा न निमित्तं न कारणम्  
०३,२९६।००१च्	धर्मस् तु विभजत्य् अत्र उभयोः पुण्यपापयोः  
०३,२९६।००२	भीम उवाच  
०३,२९६।००२अ	प्रातिकाम्य् अनयत् कृष्णां सभायां प्रेष्यवत् तदा  
०३,२९६।००२च्	न मया निहतस् तत्र तेन प्राप्ताः स्म संशयम्  
०३,२९६।००३	अर्जुन उवाच  
०३,२९६।००३अ	वाचस् तीक्ष्णास्थिभेदिन्यः सूतपुत्रेण भाषिताः  
०३,२९६।००३च्	अतितीक्ष्णा मया क्षान्तास् तेन प्राप्ताः स्म संशयम्  
०३,२९६।००३द्*१३६०_००	नकुल उवाच  
०३,२९६।००३द्*१३६०_०१	धार्तराष्ट्राः कुत्सयन्तो यन् मे न निहतास् तदा  
०३,२९६।००३द्*१३६०_०२	द्यूतकाले महाराज तेनेमाम् आपदं गताः  
०३,२९६।००४	सहदेव उवाच  
०३,२९६।००४अ	शकुनिस् त्वां यदाजैषीद् अक्षद्यूतेन भारत  
०३,२९६।००४च्	स मया न हतस् तत्र तेन प्राप्ताः स्म संशयम्  
०३,२९६।००५	वैशम्पायन उवाच  
०३,२९६।००५अ	ततो युधिष्ठिरो राजा नकुलं वाक्यम् अब्रवीत्  
०३,२९६।००५च्	आरुह्य वृक्षं माद्रेय निरीक्षस्व दिशो दश  
०३,२९६।००६अ	पानीयम् अन्तिके पश्य वृक्षान् वाप्य् उदकाश्रयान्  
०३,२९६।००६च्	इमे हि भ्रातरः श्रान्तास् तव तात पिपासिताः  
०३,२९६।००७अ	नकुलस् तु तथेत्य् उक्त्वा शीघ्रम् आरुह्य पादपम्  
०३,२९६।००७अ*१३६१_०१	**** **** भ्रातुर् ज्येष्ठस्य शासनात्  
०३,२९६।००७अ*१३६१_०२	तत उत्थाय मतिमान्  
०३,२९६।००७च्	अब्रवीद् भ्रातरं ज्येष्ठम् अभिवीक्ष्य समन्ततः  
०३,२९६।००८अ	पश्यामि बहुलान् राजन् वृक्षान् उदकसंश्रयान्  
०३,२९६।००८च्	सारसानां च निर्ह्रादम् अत्रोदकम् असंशयम्  
०३,२९६।००९अ	ततो ऽब्रवीत् सत्यधृतिः कुन्तीपुत्रो युधिष्ठिरः  
०३,२९६।००९च्	गच्छ सौम्य ततः शीघ्रं तूर्णं पानीयम् आनय  
०३,२९६।०१०अ	नकुलस् तु तथेत्य् उक्त्वा भ्रातुर् ज्येष्ठस्य शासनात्  
०३,२९६।०१०च्	प्राद्रवद् यत्र पानीयं शीघ्रं चैवान्वपद्यत  
०३,२९६।०११अ	स दृष्ट्वा विमलं तोयं सारसैः परिवारितम्  
०३,२९६।०११च्	पातुकामस् ततो वाचम् अन्तरिक्षात् स शुश्रुवे  
०३,२९६।०१२अ	मा तात साहसं कार्षीर् मम पूर्वपरिग्रहः  
०३,२९६।०१२च्	प्रश्नान् उक्त्वा तु माद्रेय ततः पिब हरस्व च  
०३,२९६।०१३अ	अनादृत्य तु तद् वाक्यं नकुलः सुपिपासितः  
०३,२९६।०१३च्	अपिबच् छीतलं तोयं पीत्वा च निपपात ह  
०३,२९६।०१४अ	चिरायमाणे नकुले कुन्तीपुत्रो युधिष्ठिरः  
०३,२९६।०१४च्	अब्रवीद् भ्रातरं वीरं सहदेवम् अरिन्दमम्  
०३,२९६।०१५अ	भ्राता चिरायते तात सहदेव तवाग्रजः  
०३,२९६।०१५च्	तं चैवानय सोदर्यं पानीयं च त्वम् आनय  
०३,२९६।०१६अ	सहदेवस् तथेत्य् उक्त्वा तां दिशं प्रत्यपद्यत  
०३,२९६।०१६च्	ददर्श च हतं भूमौ भ्रातरं नकुलं तदा  
०३,२९६।०१७अ	भ्रातृशोकाभिसन्तप्तस् तृषया च प्रपीडितः  
०३,२९६।०१७च्	अभिदुद्राव पानीयं ततो वाग् अभ्यभाषत  
०३,२९६।०१८अ	मा तात साहसं कार्षीर् मम पूर्वपरिग्रहः  
०३,२९६।०१८च्	प्रश्नान् उक्त्वा यथाकामं ततः पिब हरस्व च  
०३,२९६।०१९अ	अनादृत्य तु तद् वाक्यं सहदेवः पिपासितः  
०३,२९६।०१९च्	अपिबच् छीतलं तोयं पीत्वा च निपपात ह  
०३,२९६।०२०अ	अथाब्रवीत् स विजयं कुन्तीपुत्रो युधिष्ठिरः  
०३,२९६।०२०च्	भ्रातरौ ते चिरगतौ बीभत्सो शत्रुकर्शन  
०३,२९६।०२०ए	तौ चैवानय भद्रं ते पानीयं च त्वम् आनय  
०३,२९६।०२०ड़्*१३६२_०१	त्वं हि नस् तात सर्वेषां दुःखितानाम् अपाश्रयः  
०३,२९६।०२१अ	एवम् उक्तो गुडाकेशः प्रगृह्य सशरं धनुः  
०३,२९६।०२१च्	आमुक्तखड्गो मेधावी तत् सरः प्रत्यपद्यत  
०३,२९६।०२२अ	यतः पुरुषशार्दूलौ पानीयहरणे गतौ  
०३,२९६।०२२च्	तौ ददर्श हतौ तत्र भ्रातरौ श्वेतवाहनः  
०३,२९६।०२२द्*१३६३_०१	विगतासू नरव्याघ्रौ शयानौ वसुधातले  
०३,२९६।०२३अ	प्रसुप्ताव् इव तौ दृष्ट्वा नरसिंहः सुदुःखितः  
०३,२९६।०२३च्	धनुर् उद्यम्य कौन्तेयो व्यलोकयत तद् वनम्  
०३,२९६।०२४अ	नापश्यत् तत्र किं चित् स भूतं तस्मिन् महावने  
०३,२९६।०२४च्	सव्यसाची ततः श्रान्तः पानीयं सो ऽभ्यधावत  
०३,२९६।०२५अ	अभिधावंस् ततो वाचम् अन्तरिक्षात् स शुश्रुवे  
०३,२९६।०२५च्	किम् आसीद् असि पानीयं नैतच् छक्यं बलात् त्वया  
०३,२९६।०२६अ	कौन्तेय यदि वै प्रश्नान् मयोक्तान् प्रतिपत्स्यसे  
०३,२९६।०२६च्	ततः पास्यसि पानीयं हरिष्यसि च भारत  
०३,२९६।०२७अ	वारितस् त्व् अब्रवीत् पार्थो दृश्यमानो निवारय  
०३,२९६।०२७च्	यावद् बाणैर् विनिर्भिन्नः पुनर् नैवं वदिष्यसि  
०३,२९६।०२८अ	एवम् उक्त्वा ततः पार्थः शरैर् अस्त्रानुमन्त्रितैः  
०३,२९६।०२८च्	ववर्ष तां दिशं कृत्स्नां शब्दवेधं च दर्शयन्  
०३,२९६।०२९अ	कर्णिनालीकनाराचान् उत्सृजन् भरतर्षभ  
०३,२९६।०२९च्	अनेकैर् इषुसङ्घातैर् अन्तरिक्षं ववर्ष ह  
०३,२९६।०२९द्*१३६४_०१	सो ऽप्य् अदृश्याय भूताय नभस्य् आमिततेजसे  
०३,२९६।०२९द्*१३६४_०२	उत्ससर्ज महाबाहुर् बाणजालं धनञ्जयः  
०३,२९६।०२९द्*१३६४_०३	ततस् तान् इषुसङ्घातान् गाण्डीवधनुषश् च्युतान्  
०३,२९६।०२९द्*१३६४_०४	मेघान् कृत्वा जहासोच्चैस् तद् अद्भुतम् इवाभवत्  
०३,२९६।०३०	यक्ष उवाच  
०३,२९६।०३०अ	किं विघातेन ते पार्थ प्रश्नान् उक्त्वा ततः पिब  
०३,२९६।०३०च्	अनुक्त्वा तु ततः प्रश्नान् पीत्वैव न भविष्यसि  
०३,२९६।०३०द्*१३६५_०१	एवम् उक्तस् ततः पार्थः सव्यसाची धनञ्जयः  
०३,२९६।०३१	वैशम्पायन उवाच  
०३,२९६।०३१अ	स त्व् अमोघान् इषून् मुक्त्वा तृष्णयाभिप्रपीडितः  
०३,२९६।०३१च्	अविज्ञायैव तान् प्रश्नान् पीत्वैव निपपात ह  
०३,२९६।०३२अ	अथाब्रवीद् भीमसेनं कुन्तीपुत्रो युधिष्ठिरः  
०३,२९६।०३२च्	नकुलः सहदेवश् च बीभत्सुश् चापराजितः  
०३,२९६।०३३अ	चिरं गतास् तोयहेतोर् न चागच्छन्ति भारत  
०३,२९६।०३३च्	तांश् चैवानय भद्रं ते पानीयं च त्वम् आनय  
०३,२९६।०३४अ	भीमसेनस् तथेत्य् उक्त्वा तां दिशं प्रत्यपद्यत  
०३,२९६।०३४च्	यत्र ते पुरुषव्याघ्रा भ्रातरो ऽस्य निपातिताः  
०३,२९६।०३५अ	तान् दृष्ट्वा दुःखितो भीमस् तृषया च प्रपीडितः  
०३,२९६।०३५च्	अमन्यत महाबाहुः कर्म तद् यक्षरक्षसाम्  
०३,२९६।०३५ए	स चिन्तयाम् आस तदा योद्धव्यं ध्रुवम् अद्य मे  
०३,२९६।०३६अ	पास्यामि तावत् पानीयम् इति पार्थो वृकोदरः  
०३,२९६।०३६च्	ततो ऽभ्यधावत् पानीयं पिपासुः पुरुषर्षभः  
०३,२९६।०३६द्*१३६६_०१	वाग् उवाचाथ सुस्पष्टम् अदृश्या पाण्डुनन्दनम्  
०३,२९६।०३७	यक्ष उवाच  
०३,२९६।०३७अ	मा तात साहसं कार्षीर् मम पूर्वपरिग्रहः  
०३,२९६।०३७च्	प्रश्नान् उक्त्वा तु कौन्तेय ततः पिब हरस्व च  
०३,२९६।०३८	वैशम्पायन उवाच  
०३,२९६।०३८अ	एवम् उक्तस् ततो भीमो यक्षेणामिततेजसा  
०३,२९६।०३८च्	अविज्ञायैव तान् प्रश्नान् पीत्वैव निपपात ह  
०३,२९६।०३८द्*१३६७_०१	ततः कुन्तीसुतो राजा धर्मपुत्रो युधिष्ठिरः  
०३,२९६।०३८द्*१३६८_०१	ततश् चिरगतान् भ्रातॄन् अथ ज्ञातुं युधिष्ठिरः  
०३,२९६।०३८द्*१३६९_०१	चिरायमानान् बहुशः पुनः पुनर् उवाच ह  
०३,२९६।०३८द्*१३६९_०२	माद्रेयौ किं चिरायेते गाण्डीवी किं चिरायते  
०३,२९६।०३८द्*१३६९_०३	महाबलधरस् तत्र किं नु भीमश् चिरायते  
०३,२९६।०३८द्*१३६९_०४	गच्छाम्य् एषां पदं द्रष्टुम् इति कृत्वा युधिष्ठिरः  
०३,२९६।०३९अ	ततः कुन्तीसुतो राजा विचिन्त्य पुरुषर्षभः  
०३,२९६।०३९ब्*१३७०_०१	वैशम्पायन उवाच  
०३,२९६।०३९ब्*१३७०_०१	आत्मनात्मानम् एतच् च चिन्तयन्न् इदम् अब्रवीत्  
०३,२९६।०३९ब्*१३७०_०२	ततश् चिरगतान् भ्रातॄन् अथ राजा युधिष्ठिरः  
०३,२९६।०३९ब्*१३७०_०३	चिरायमाणान् बहुशः पुनः पुनर् उवाच ह  
०३,२९६।०३९ब्*१३७०_०४	किं स्विद् वनम् इदं द्रष्टुं किं स्विद् दृष्टो मृगो भवेत्  
०३,२९६।०३९ब्*१३७०_०५	प्राहसन् वा महाभूतं शप्तास् तेनाथ ते ऽपतन्  
०३,२९६।०३९ब्*१३७०_०६	न पश्यन्त्य् अथ वा वीराः पानीयं यत्र ते गताः  
०३,२९६।०३९ब्*१३७०_०७	अन्विषद्भिर् वने तोयं कालो ऽयम् इति पातितः  
०३,२९६।०३९ब्*१३७०_०८	किं नु तत् कारणं येन नायान्ति पुरुषर्षभाः  
०३,२९६।०३९ब्*१३७०_०९	गच्छाम्य् एषां पदं द्रष्टुम् इति कृत्वा युधिष्ठिरः  
०३,२९६।०३९ब्*१३७१_००	वैशम्पायन उवाच  
०३,२९६।०३९ब्*१३७१_०१	एवमादीनि वाक्यानि विमृषन् नृपसत्तमः  
०३,२९६।०३९च्	समुत्थाय महाबाहुर् दह्यमानेन चेतसा  
०३,२९६।०४०अ	अपेतजननिर्घोषं प्रविवेश महावनम्  
०३,२९६।०४०च्	रुरुभिश् च वराहैश् च पक्षिभिश् च निषेवितम्  
०३,२९६।०४१अ	नीलभास्वरवर्णैश् च पादपैर् उपशोभितम्  
०३,२९६।०४१च्	भ्रमरैर् उपगीतं च पक्षिभिश् च महायशाः  
०३,२९६।०४१द्*१३७२_०१	मृदुशाड्वलसङ्कीर्णं भूमिभागं मनोहरम्  
०३,२९६।०४२अ	स गच्छन् कानने तस्मिन् हेमजालपरिष्कृतम्  
०३,२९६।०४२च्	ददर्श तत् सरः श्रीमान् विश्वकर्मकृतं यथा  
०३,२९६।०४३अ	उपेतं नलिनीजालैः सिन्धुवारैश् च वेतसैः  
०३,२९६।०४३च्	केतकैः करवीरैश् च पिप्पलैश् चैव संवृतम्  
०३,२९६।०४३द्*१३७३_०१	ततो धर्मसुतः श्रीमान् भ्रातृदर्शनलालसः  
०३,२९६।०४३ए	श्रमार्तस् तद् उपागम्य सरो दृष्ट्वाथ विस्मितः  
०३,२९७।००१	वैशम्पायन उवाच  
०३,२९७।००१अ	स ददर्श हतान् भ्रातॄंल् लोकपालान् इव च्युतान्  
०३,२९७।००१च्	युगान्ते समनुप्राप्ते शक्रप्रतिमगौरवान्  
०३,२९७।००२अ	विप्रकीर्णधनुर्बाणं दृष्ट्वा निहतम् अर्जुनम्  
०३,२९७।००२च्	भीमसेनं यमौ चोभौ निर्विचेष्टान् गतायुषः  
०३,२९७।००३अ	स दीर्घम् उष्णं निःश्वस्य शोकबाष्पपरिप्लुतः  
०३,२९७।००३ब्@०३१_०००१	तान् दृष्ट्वा पतितान् भ्रातॄन् सर्वांश् चिन्तासमन्वितः  
०३,२९७।००३ब्@०३१_०००२	धर्मपुत्रो महाबाहुर् विललाप सुविस्तरम्  
०३,२९७।००३ब्@०३१_०००३	ननु त्वया महाबाहो प्रतिज्ञातं वृकोदर  
०३,२९७।००३ब्@०३१_०००४	सुयोधनस्य भेत्स्यामि गदया सक्थिनी रणे  
०३,२९७।००३ब्@०३१_०००५	व्यर्थं तद् अद्य मे सर्वं त्वयि वीरे निपातिते  
०३,२९७।००३ब्@०३१_०००६	महात्मनि महाबाहो कुरूणां कीर्तिवर्धने  
०३,२९७।००३ब्@०३१_०००७	मनुष्यसम्भवा वाचो विधर्मिण्यः प्रतिश्रुताः  
०३,२९७।००३ब्@०३१_०००८	भवतां दिव्यवाचस् तु ता भवन्तु कथं मृषा  
०३,२९७।००३ब्@०३१_०००९	देवाश् चापि यदावोचन् सूतके त्वां धनञ्जय  
०३,२९७।००३ब्@०३१_००१०	सहस्राक्षाद् अनवरः कुन्ति पुत्रस् तवेति वै  
०३,२९७।००३ब्@०३१_००११	उत्तरे पारियात्रे च जग्बुर् भूतानि सर्वशः  
०३,२९७।००३ब्@०३१_००१२	विप्रनष्टां श्रियं चैषाम् आहर्ता पुनर् अञ्जसा  
०३,२९७।००३ब्@०३१_००१३	नास्य जेता रणे कश् चिद् अजेता नैष कस्य चित्  
०३,२९७।००३ब्@०३१_००१४	सो ऽयं मृत्युवशं यातः कथं जिष्णुर् महाबलः  
०३,२९७।००३ब्@०३१_००१५	अयं ममाशां संहत्य शेते भूमौ धनञ्जयः  
०३,२९७।००३ब्@०३१_००१६	आश्रित्य यं वयं नाथं दुःखान्य् एतानि सेहिम  
०३,२९७।००३ब्@०३१_००१७	रणे ऽप्रमत्तौ वीरौ च सदा शत्रुनिबर्हणौ  
०३,२९७।००३ब्@०३१_००१८	कथं रिपुवशं यातौ कुन्तीपुत्रौ महाबलौ  
०३,२९७।००३ब्@०३१_००१९	यौ सर्वास्त्राप्रतिहतौ भीमसेनधनञ्जयौ  
०३,२९७।००३ब्@०३१_००२०	अश्मसारमयं नूनं हृदयं मम दुर्हृदः  
०३,२९७।००३ब्@०३१_००२१	यमौ यद् एतौ दृष्ट्वाद्य पतितौ नावदीर्यते  
०३,२९७।००३ब्@०३१_००२२	शास्त्रज्ञा देशकालज्ञास् तपोयुक्ताः क्रियान्विताः  
०३,२९७।००३ब्@०३१_००२३	अकृत्वा सदृशं कर्म किं शेध्वं पुरुषर्षभाः  
०३,२९७।००३ब्@०३१_००२४	अविक्षतशरीराश् चाप्य् अप्रमृष्टशरासनाः  
०३,२९७।००३ब्@०३१_००२५	असञ्ज्ञा भुवि सङ्गम्य किं शेध्वम् अपराजिताः  
०३,२९७।००३ब्@०३१_००२६	सानून् इवाद्रेः संसुप्तान् दृष्ट्वा भ्रातॄन् महामतिः  
०३,२९७।००३ब्@०३१_००२७	सुखं प्रसुप्तान् प्रस्विन्नः खिन्नः कष्टां दशां गतः  
०३,२९७।००३ब्@०३१_००२८	एवम् एवेदम् इत्य् उक्त्वा धर्मात्मा स नरेश्वरः  
०३,२९७।००३ब्@०३१_००२९	शोकसागरमध्यस्थो दध्यौ कारणम् आकुलः  
०३,२९७।००३ब्@०३१_००३०	इतिकर्तव्यतां चेति देशकालविभागवित्  
०३,२९७।००३ब्@०३१_००३१	नाभिपेदे महाबाहुश् चिन्तयानो महामतिः  
०३,२९७।००३ब्@०३१_००३२	अथ संस्तभ्य धर्मात्मा तदात्मानं तपःसुतः  
०३,२९७।००३ब्@०३१_००३३	एवं विलप्य बहुधा धर्मपुत्रो युधिष्ठिरः  
०३,२९७।००३च्	बुद्ध्या विचिन्तयाम् आस वीराः केन निपातिताः  
०३,२९७।००४अ	नैषां शस्त्रप्रहारो ऽस्ति पदं नेहास्ति कस्य चित्  
०३,२९७।००४च्	भूतं महद् इदं मन्ये भ्रातरो येन मे हताः  
०३,२९७।००४ए	एकाग्रं चिन्तयिष्यामि पीत्वा वेत्स्यामि वा जलम्  
०३,२९७।००४ड़्*१३७४_०१	भ्रातॄणां व्यसनं घोरं समम् एव महात्मनाम्  
०३,२९७।००५अ	स्यात् तु दुर्योधनेनेदम् उपांशुविहितं कृतम्  
०३,२९७।००५च्	गान्धारराजरचितं सततं जिह्मबुद्धिना  
०३,२९७।००६अ	यस्य कार्यम् अकार्यं वा समम् एव भवत्य् उत  
०३,२९७।००६च्	कस् तस्य विश्वसेद् वीरो दुर्मतेर् अकृतात्मनः  
०३,२९७।००७अ	अथ वा पुरुषैर् गूढैः प्रयोगो ऽयं दुरात्मनः  
०३,२९७।००७च्	भवेद् इति महाबाहुर् बहुधा समचिन्तयत्  
०३,२९७।००७द्*१३७५_०१	आचार्यं किं नु वक्ष्यामि कृपं भीष्मम् अहं नु किम्  
०३,२९७।००७द्*१३७६_०१	विदुरं किं नु वक्ष्यामि बृहस्पतिसमं नये  
०३,२९७।००७द्*१३७७_०१	अम्बां च किं नु वक्ष्यामि सदा दुःखस्य भागिनीम्  
०३,२९७।००७द्*१३७७_०२	दृष्ट्वा मां भ्रातृभिर् हीनं पृच्छन्तीं पुत्रगृद्धिनीम्  
०३,२९७।००७द्*१३७७_०३	यदा त्वं भ्रातृभिः सर्वैः शक्रतुल्यपराक्रमैः  
०३,२९७।००७द्*१३७७_०४	सार्धं वनं गतो वीरैः कथम् एकस् त्वम् आगतः  
०३,२९७।००८अ	तस्यासीन् न विषेणेदम् उदकं दूषितं यथा  
०३,२९७।००८ब्*१३७८_०१	मृतानाम् अपि चैतेषां विकृतं नैव जायते  
०३,२९७।००८च्	मुखवर्णाः प्रसन्ना मे भ्रातॄणाम् इत्य् अचिन्तयत्  
०३,२९७।००९अ	एकैकशश् चौघबलान् इमान् पुरुषसत्तमान्  
०३,२९७।००९च्	को ऽन्यः प्रतिसमासेत कालान्तकयमाद् ऋते  
०३,२९७।०१०अ	एतेनाध्यवसायेन तत् तोयम् अवगाढवान्  
०३,२९७।०१०च्	गाहमानश् च तत् तोयम् अन्तरिक्षात् स शुश्रुवे  
०३,२९७।०११	यक्ष उवाच  
०३,२९७।०११अ	अहं बकः शैवलमत्स्यभक्षो; मया नीताः प्रेतवशं तवानुजाः  
०३,२९७।०११च्	त्वं पञ्चमो भविता राजपुत्र; न चेत् प्रश्नान् पृच्छतो व्याकरोषि  
०३,२९७।०१२अ	मा तात साहसं कार्षीर् मम पूर्वपरिग्रहः  
०३,२९७।०१२च्	प्रश्नान् उक्त्वा तु कौन्तेय ततः पिब हरस्व च  
०३,२९७।०१३	युधिष्ठिर उवाच  
०३,२९७।०१३अ	रुद्राणां वा वसूनां वा मरुतां वा प्रधानभाक्  
०३,२९७।०१३च्	पृच्छामि को भवान् देवो नैतच् छकुनिना कृतम्  
०३,२९७।०१४अ	हिमवान् पारियात्रश् च विन्ध्यो मलय एव च  
०३,२९७।०१४च्	चत्वारः पर्वताः केन पातिता भुवि तेजसा  
०३,२९७।०१५अ	अतीव ते महत् कर्म कृतं बलवतां वर  
०३,२९७।०१५ब्*१३७९_०१	विनिघ्नता महेष्वासांश् चतुरो ऽपि ममानुजान्  
०३,२९७।०१५च्	यन् न देवा न गन्धर्वा नासुरा न च राक्षसाः  
०३,२९७।०१५ए	विषहेरन् महायुद्धे कृतं ते तन् महाद्भुतम्  
०३,२९७।०१६अ	न ते जानामि यत् कार्यं नाभिजानामि काङ्क्षितम्  
०३,२९७।०१६च्	कौतूहलं महज् जातं साध्वसं चागतं मम  
०३,२९७।०१७अ	येनास्म्य् उद्विग्नहृदयः समुत्पन्नशिरोज्वरः  
०३,२९७।०१७च्	पृच्छामि भगवंस् तस्मात् को भवान् इह तिष्ठति  
०३,२९७।०१८	यक्ष उवाच  
०३,२९७।०१८अ	यक्षो ऽहम् अस्मि भद्रं ते नास्मि पक्षी जलेचरः  
०३,२९७।०१८च्	मयैते निहताः सर्वे भ्रातरस् ते महौजसः  
०३,२९७।०१९	वैशम्पायन उवाच  
०३,२९७।०१९अ	ततस् ताम् अशिवां श्रुत्वा वाचं स परुषाक्षराम्  
०३,२९७।०१९च्	यक्षस्य ब्रुवतो राजन्न् उपक्रम्य तदा स्थितः  
०३,२९७।०१९द्*१३८०_०१	ततो राजन्न् अपाक्रम्य तस्माद् देशाद् अवस्थितः  
०३,२९७।०२०अ	विरूपाक्षं महाकायं यक्षं तालसमुच्छ्रयम्  
०३,२९७।०२०च्	ज्वलनार्कप्रतीकाशम् अधृष्यं पर्वतोपमम्  
०३,२९७।०२१अ	सेतुम् आश्रित्य तिष्ठन्तं ददर्श भरतर्षभः  
०३,२९७।०२१च्	मेघगम्भीरया वाचा तर्जयन्तं महाबलम्  
०३,२९७।०२१द्*१३८१_०१	उवाच यक्षः कौन्तेयं भ्रातृशोकाभिपीडितम्  
०३,२९७।०२२	यक्ष उवाच  
०३,२९७।०२२अ	इमे ते भ्रातरो राजन् वार्यमाणा मयासकृत्  
०३,२९७।०२२च्	बलात् तोयं जिहीर्षन्तस् ततो वै सूदिता मया  
०३,२९७।०२३अ	न पेयम् उदकं राजन् प्राणान् इह परीप्सता  
०३,२९७।०२३च्	पार्थ मा साहसं कार्षीर् मम पूर्वपरिग्रहः  
०३,२९७।०२३ए	प्रश्नान् उक्त्वा तु कौन्तेय ततः पिब हरस्व च  
०३,२९७।०२४	युधिष्ठिर उवाच  
०३,२९७।०२४अ	नैवाहं कामये यक्ष तव पूर्वपरिग्रहम्  
०३,२९७।०२४च्	कामं नैतत् प्रशंसन्ति सन्तो हि पुरुषाः सदा  
०३,२९७।०२५अ	यदात्मना स्वम् आत्मानं प्रशंसेत् पुरुषः प्रभो  
०३,२९७।०२५च्	यथाप्रज्ञं तु ते प्रश्नान् प्रतिवक्ष्यामि पृच्छ माम्  
०३,२९७।०२६	यक्ष उवाच  
०३,२९७।०२६अ	किं स्विद् आदित्यम् उन्नयति के च तस्याभितश् चराः  
०३,२९७।०२६च्	कश् चैनम् अस्तं नयति कस्मिंश् च प्रतितिष्ठति  
०३,२९७।०२७	युधिष्ठिर उवाच  
०३,२९७।०२७अ	ब्रह्मादित्यम् उन्नयति देवास् तस्याभितश् चराः  
०३,२९७।०२७च्	धर्मश् चास्तं नयति च सत्ये च प्रतितिष्ठति  
०३,२९७।०२८	यक्ष उवाच  
०३,२९७।०२८अ	केन स्विच् छ्रोत्रियो भवति केन स्विद् विन्दते महत्  
०३,२९७।०२८च्	केन द्वितीयवान् भवति राजन् केन च बुद्धिमान्  
०३,२९७।०२९	युधिष्ठिर उवाच  
०३,२९७।०२९अ	श्रुतेन श्रोत्रियो भवति तपसा विन्दते महत्  
०३,२९७।०२९च्	धृत्या द्वितीयवान् भवति बुद्धिमान् वृद्धसेवया  
०३,२९७।०३०	यक्ष उवाच  
०३,२९७।०३०अ	किं ब्राह्मणानां देवत्वं कश् च धर्मः सताम् इव  
०३,२९७।०३०च्	कश् चैषां मानुषो भावः किम् एषाम् असताम् इव  
०३,२९७।०३१	युधिष्ठिर उवाच  
०३,२९७।०३१अ	स्वाध्याय एषां देवत्वं तप एषां सताम् इव  
०३,२९७।०३१च्	मरणं मानुषो भावः परिवादो ऽसताम् इव  
०३,२९७।०३२	यक्ष उवाच  
०३,२९७।०३२अ	किं क्षत्रियाणां देवत्वं कश् च धर्मः सताम् इव  
०३,२९७।०३२च्	कश् चैषां मानुषो भावः किम् एषाम् असताम् इव  
०३,२९७।०३३	युधिष्ठिर उवाच  
०३,२९७।०३३अ	इष्वस्त्रम् एषां देवत्वं यज्ञ एषां सताम् इव  
०३,२९७।०३३च्	भयं वै मानुषो भावः परित्यागो ऽसताम् इव  
०३,२९७।०३४	यक्ष उवाच  
०३,२९७।०३४अ	किम् एकं यज्ञियं साम किम् एकं यज्ञियं यजुः  
०३,२९७।०३४च्	का चैका वृश्चते यज्ञं कां यज्ञो नातिवर्तते  
०३,२९७।०३५	युधिष्ठिर उवाच  
०३,२९७।०३५अ	प्राणो वै यज्ञियं साम मनो वै यज्ञियं यजुः  
०३,२९७।०३५च्	वाग् एका वृश्चते यज्ञं तां यज्ञो नातिवर्तते  
०३,२९७।०३६	यक्ष उवाच  
०३,२९७।०३६अ	किं स्विद् आपततां श्रेष्ठं किं स्विन् निपततां वरम्  
०३,२९७।०३६च्	किं स्वित् प्रतिष्ठमानानां किं स्वित् प्रवदतां वरम्  
०३,२९७।०३७	युधिष्ठिर उवाच  
०३,२९७।०३७अ	वर्षम् आपततां श्रेष्ठं बीजं निपततां वरम्  
०३,२९७।०३७च्	गावः प्रतिष्ठमानानां पुत्रः प्रवदतां वरः  
०३,२९७।०३८	यक्ष उवाच  
०३,२९७।०३८अ	इन्द्रियार्थान् अनुभवन् बुद्धिमांल् लोकपूजितः  
०३,२९७।०३८च्	सम्मतः सर्वभूतानाम् उच्छ्वसन् को न जीवति  
०३,२९७।०३९	युधिष्ठिर उवाच  
०३,२९७।०३९अ	देवतातिथिभृत्यानां पितॄणाम् आत्मनश् च यः  
०३,२९७।०३९च्	न निर्वपति पञ्चानाम् उच्छ्वसन् न स जीवति  
०३,२९७।०४०	यक्ष उवाच  
०३,२९७।०४०अ	किं स्विद् गुरुतरं भूमेः किं स्विद् उच्चतरं च खात्  
०३,२९७।०४०च्	किं स्विच् छीघ्रतरं वायोः किं स्विद् बहुतरं नृणाम्  
०३,२९७।०४१	युधिष्ठिर उवाच  
०३,२९७।०४१अ	माता गुरुतरा भूमेः पिता उच्चतरश् च खात्  
०३,२९७।०४१च्	मनः शीघ्रतरं वायोश् चिन्ता बहुतरी नृणाम्  
०३,२९७।०४२	यक्ष उवाच  
०३,२९७।०४२अ	किं स्वित् सुप्तं न निमिषति किं स्विज् जातं न चोपति  
०३,२९७।०४२च्	कस्य स्विद् धृदयं नास्ति किं स्विद् वेगेन वर्धते  
०३,२९७।०४३	युधिष्ठिर उवाच  
०३,२९७।०४३अ	मत्स्यः सुप्तो न निमिषत्य् अण्डं जातं न चोपति  
०३,२९७।०४३च्	अश्मनो हृदयं नास्ति नदी वेगेन वर्धते  
०३,२९७।०४४	यक्ष उवाच  
०३,२९७।०४४अ	किं स्वित् प्रवसतो मित्रं किं स्विन् मित्रं गृहे सतः  
०३,२९७।०४४च्	आतुरस्य च किं मित्रं किं स्विन् मित्रं मरिष्यतः  
०३,२९७।०४५	युधिष्ठिर उवाच  
०३,२९७।०४५अ	सार्थः प्रवसतो मित्रं भार्या मित्रं गृहे सतः  
०३,२९७।०४५च्	आतुरस्य भिषङ् मित्रं दानं मित्रं मरिष्यतः  
०३,२९७।०४५द्*१३८२_००	यक्ष उवाच  
०३,२९७।०४५द्*१३८२_०१	को ऽतिथिः सर्वभूतानां किं स्विद् धर्मं सनातनम्  
०३,२९७।०४५द्*१३८२_०२	अमृतं किं स्विद् राजेन्द्र किं स्वित् सर्वम् इदं जगत्  
०३,२९७।०४५द्*१३८२_०२	युधिष्ठिर उवाच  
०३,२९७।०४५द्*१३८२_०३	अतिथिः सर्वभूतानाम् अग्निः सोमो गवामृतम्  
०३,२९७।०४५द्*१३८२_०४	सनातनो ऽमृतो धर्मो वायुः सर्वम् इदं जगत्  
०३,२९७।०४६	यक्ष उवाच  
०३,२९७।०४६अ	किं स्विद् एको विचरति जातः को जायते पुनः  
०३,२९७।०४६च्	किं स्विद् धिमस्य भैषज्यं किं स्विद् आवपनं महत्  
०३,२९७।०४७	युधिष्ठिर उवाच  
०३,२९७।०४७अ	सूर्य एको विचरति चन्द्रमा जायते पुनः  
०३,२९७।०४७च्	अग्निर् हिमस्य भैषज्यं भूमिर् आवपनं महत्  
०३,२९७।०४८	यक्ष उवाच  
०३,२९७।०४८अ	किं स्विद् एकपदं धर्म्यं किं स्विद् एकपदं यशः  
०३,२९७।०४८च्	किं स्विद् एकपदं स्वर्ग्यं किं स्विद् एकपदं सुखम्  
०३,२९७।०४९	युधिष्ठिर उवाच  
०३,२९७।०४९अ	दाक्ष्यम् एकपदं धर्म्यं दानम् एकपदं यशः  
०३,२९७।०४९च्	सत्यम् एकपदं स्वर्ग्यं शीलम् एकपदं सुखम्  
०३,२९७।०५०	यक्ष उवाच  
०३,२९७।०५०अ	किं स्विद् आत्मा मनुष्यस्य किं स्विद् दैवकृतः सखा  
०३,२९७।०५०च्	उपजीवनं किं स्विद् अस्य किं स्विद् अस्य परायणम्  
०३,२९७।०५१	युधिष्ठिर उवाच  
०३,२९७।०५१अ	पुत्र आत्मा मनुष्यस्य भार्या दैवकृतः सखा  
०३,२९७।०५१च्	उपजीवनं च पर्जन्यो दानम् अस्य परायणम्  
०३,२९७।०५२	यक्ष उवाच  
०३,२९७।०५२अ	धन्यानाम् उत्तमं किं स्विद् धनानां किं स्विद् उत्तमम्  
०३,२९७।०५२च्	लाभानाम् उत्तमं किं स्वित् किं सुखानां तथोत्तमम्  
०३,२९७।०५३	युधिष्ठिर उवाच  
०३,२९७।०५३अ	धन्यानाम् उत्तमं दाक्ष्यं धनानाम् उत्तमं श्रुतम्  
०३,२९७।०५३च्	लाभानां श्रेष्ठम् आरोग्यं सुखानां तुष्टिर् उत्तमा  
०३,२९७।०५४	यक्ष उवाच  
०३,२९७।०५४अ	कश् च धर्मः परो लोके कश् च धर्मः सदाफलः  
०३,२९७।०५४च्	किं नियम्य न शोचन्ति कैश् च सन्धिर् न जीर्यते  
०३,२९७।०५५	युधिष्ठिर उवाच  
०३,२९७।०५५अ	आनृशंस्यं परो धर्मस् त्रयीधर्मः सदाफलः  
०३,२९७।०५५च्	मनो यम्य न शोचन्ति सद्भिः सन्धिर् न जीर्यते  
०३,२९७।०५६	यक्ष उवाच  
०३,२९७।०५६अ	किं नु हित्वा प्रियो भवति किं नु हित्वा न शोचति  
०३,२९७।०५६च्	किं नु हित्वार्थवान् भवति किं नु हित्वा सुखी भवेत्  
०३,२९७।०५७	युधिष्ठिर उवाच  
०३,२९७।०५७अ	मानं हित्वा प्रियो भवति क्रोधं हित्वा न शोचति  
०३,२९७।०५७च्	कामं हित्वार्थवान् भवति लोभं हित्वा सुखी भवेत्  
०३,२९७।०५७द्*१३८३_००	यक्ष उवाच  
०३,२९७।०५७द्*१३८३_०१	किमर्थं ब्राह्मणे दानं किमर्थं नटनर्तके  
०३,२९७।०५७द्*१३८३_०२	किमर्थं चैव भृत्येषु किमर्थं चैव राजसु  
०३,२९७।०५७द्*१३८३_०२	युधिष्ठिर उवाच  
०३,२९७।०५७द्*१३८३_०३	धर्मार्थं ब्राह्मणे दानं यशोर्थं नटनर्तके  
०३,२९७।०५७द्*१३८३_०४	भृत्येषु भरणार्थं वै भयार्थं चैव राजसु  
०३,२९७।०५७द्*१३८३_०४	यक्ष उवाच  
०३,२९७।०५७द्*१३८३_०५	केन स्विद् आवृतो लोकः केन स्विन् न प्रकाशते  
०३,२९७।०५७द्*१३८३_०६	केन त्यजति मित्राणि केन स्वर्गं न गच्छति  
०३,२९७।०५७द्*१३८३_०६	युधिष्ठिर उवाच  
०३,२९७।०५७द्*१३८३_०७	अज्ञानेनावृतो लोकस् तमसा न प्रकाशते  
०३,२९७।०५७द्*१३८३_०८	लोभात् त्यजति मित्राणि सङ्गात् स्वर्गं न गच्छति  
०३,२९७।०५८	यक्ष उवाच  
०३,२९७।०५८अ	मृतः कथं स्यात् पुरुषः कथं राष्ट्रं मृतं भवेत्  
०३,२९७।०५८च्	श्राद्धं मृतं कथं च स्यात् कथं यज्ञो मृतो भवेत्  
०३,२९७।०५९	युधिष्ठिर उवाच  
०३,२९७।०५९अ	मृतो दरिद्रः पुरुषो मृतं राष्ट्रम् अराजकम्  
०३,२९७।०५९च्	मृतम् अश्रोत्रियं श्राद्धं मृतो यज्ञस् त्व् अदक्षिणः  
०३,२९७।०६०	यक्ष उवाच  
०३,२९७।०६०अ	का दिक् किम् उदकं प्रोक्तं किम् अन्नं पार्थ किं विषम्  
०३,२९७।०६०च्	श्राद्धस्य कालम् आख्याहि ततः पिब हरस्व च  
०३,२९७।०६१	युधिष्ठिर उवाच  
०३,२९७।०६१अ	सन्तो दिग् जलम् आकाशं गौर् अन्नं प्रार्थना विषम्  
०३,२९७।०६१च्	श्राद्धस्य ब्राह्मणः कालः कथं वा यक्ष मन्यसे  
०३,२९७।०६१द्@०३२_००००	यक्ष उवाच  
०३,२९७।०६१द्@०३२_०००१	तपः किंलक्षणं प्रोक्तं को दमश् च प्रकीर्तितः  
०३,२९७।०६१द्@०३२_०००२	युधिष्ठिर उवाच  
०३,२९७।०६१द्@०३२_०००२	क्षमा च का परा प्रोक्ता का च ह्रीः परिकीर्तिता  
०३,२९७।०६१द्@०३२_०००३	तपः स्वधर्मवर्तित्वं मनसो दमनं दमः  
०३,२९७।०६१द्@०३२_०००४	क्षमा द्वन्द्वसहिष्णुत्वं ह्रीर् अकार्यनिवर्तनम्  
०३,२९७।०६१द्@०३२_०००४	यक्ष उवाच  
०३,२९७।०६१द्@०३२_०००५	किं ज्ञानं प्रोच्यते राजन् कः शमश् च प्रकीर्तितः  
०३,२९७।०६१द्@०३२_०००६	युधिष्ठिर उवाच  
०३,२९७।०६१द्@०३२_०००६	दया च का परा प्रोक्ता किं चार्जवम् उदाहृतम्  
०३,२९७।०६१द्@०३२_०००७	ज्ञानं तत्त्वार्थसम्बोधः शमश् चित्तप्रशान्तता  
०३,२९७।०६१द्@०३२_०००८	यक्ष उवाच  
०३,२९७।०६१द्@०३२_०००८	दया सर्वसुखैषित्वम् आर्जवं समचित्तता  
०३,२९७।०६१द्@०३२_०००९	कः शत्रुर् दुर्जयः पुंसां कश् च व्याधिर् अनन्तकः  
०३,२९७।०६१द्@०३२_००१०	कीदृशश् च स्मृतः साधुर् असाधुः कीदृशः स्मृतः  
०३,२९७।०६१द्@०३२_००१०	युधिष्ठिर उवाच  
०३,२९७।०६१द्@०३२_००११	क्रोधः सुदुर्जयः शत्रुर् लोभो व्याधिर् अनन्तकः  
०३,२९७।०६१द्@०३२_००१२	यक्ष उवाच  
०३,२९७।०६१द्@०३२_००१२	सर्वभूतहितः साधुर् असाधुर् निर्दयः स्मृतः  
०३,२९७।०६१द्@०३२_००१३	को मोहः प्रोच्यते राजन् कश् च मानः प्रकीर्तितः  
०३,२९७।०६१द्@०३२_००१४	युधिष्ठिर उवाच  
०३,२९७।०६१द्@०३२_००१४	किम् आलस्यं च विज्ञेयं कश् च शोकः प्रकीर्तितः  
०३,२९७।०६१द्@०३२_००१५	मोहो हि धर्ममूढत्वं मानस् त्व् आत्माभिमानिता  
०३,२९७।०६१द्@०३२_००१६	धर्मनिष्क्रियतालस्यं शोकस् त्व् अज्ञानम् उच्यते  
०३,२९७।०६१द्@०३२_००१६	यक्ष उवाच  
०३,२९७।०६१द्@०३२_००१७	किं स्थैर्यम् ऋषिभिः प्रोक्तं किं च धैर्यम् उदाहृतम्  
०३,२९७।०६१द्@०३२_००१८	युधिष्ठिर उवाच  
०३,२९७।०६१द्@०३२_००१८	स्नानं च किं परं प्रोक्तं दानं च किम् इहोच्यते  
०३,२९७।०६१द्@०३२_००१९	स्वधर्मे स्थिरता स्थैर्यं धैर्यम् इन्द्रियनिग्रहः  
०३,२९७।०६१द्@०३२_००२०	यक्ष उवाच  
०३,२९७।०६१द्@०३२_००२०	स्नानं मनोमलत्यागो दानं वै भूतरक्षणम्  
०३,२९७।०६१द्@०३२_००२१	कः पण्डितः पुमाञ् ज्ञेयो नास्तिकः कश् च उच्यते  
०३,२९७।०६१द्@०३२_००२२	को मूर्खः कश् च कामः स्यात् को मत्सर इति स्मृतः  
०३,२९७।०६१द्@०३२_००२२	युधिष्ठिर उवाच  
०३,२९७।०६१द्@०३२_००२३	धर्मज्ञः पण्डितो ज्ञेयो नास्तिको मूर्ख उच्यते  
०३,२९७।०६१द्@०३२_००२४	यक्ष उवाच  
०३,२९७।०६१द्@०३२_००२४	कामः संसारहेतुश् च हृत्तापो मत्सरः स्मृतः  
०३,२९७।०६१द्@०३२_००२५	को ऽहङ्कार इति प्रोक्तः कश् च दम्भः प्रकीर्तितः  
०३,२९७।०६१द्@०३२_००२६	युधिष्ठिर उवाच  
०३,२९७।०६१द्@०३२_००२६	किं तद् दैवं परं प्रोक्तं किं तत् पैशुन्यम् उच्यते  
०३,२९७।०६१द्@०३२_००२७	महाज्ञानम् अहङ्कारो दम्भो धर्मध्वजोच्छ्रयः  
०३,२९७।०६१द्@०३२_००२८	दैवं दानफलं प्रोक्तं पैशुन्यं परदूषणम्  
०३,२९७।०६१द्@०३२_००२८	यक्ष उवाच  
०३,२९७।०६१द्@०३२_००२९	धर्मश् चार्थश् च कामश् च परस्परविरोधिनः  
०३,२९७।०६१द्@०३२_००३०	युधिष्ठिर उवाच  
०३,२९७।०६१द्@०३२_००३०	एषां नित्यविरुद्धानां कथम् एकत्र सङ्गमः  
०३,२९७।०६१द्@०३२_००३१	यदा धर्मश् च भार्या च परस्परवशानुगौ  
०३,२९७।०६१द्@०३२_००३२	यक्ष उवाच  
०३,२९७।०६१द्@०३२_००३२	तदा धर्मार्थकामानां त्रयाणाम् अपि सङ्गमः  
०३,२९७।०६१द्@०३२_००३३	अक्षयो नरकः केन प्राप्यते भरतर्षभ  
०३,२९७।०६१द्@०३२_००३४	एतन् मे पृच्छतः प्रश्नं तच् छीघ्रं वक्तुम् अर्हसि  
०३,२९७।०६१द्@०३२_००३४	युधिष्ठिर उवाच  
०३,२९७।०६१द्@०३२_००३५	ब्राह्मणं स्वयम् आहूय याचमानम् अकिञ्चनम्  
०३,२९७।०६१द्@०३२_००३६	पश्चान् नास्तीति यो ब्रूयात् सो ऽक्षयं नरकं व्रजेत्  
०३,२९७।०६१द्@०३२_००३७	वेदेषु धर्मशास्त्रेषु मिथ्या यो वै द्विजातिषु  
०३,२९७।०६१द्@०३२_००३८	देवेषु पितृधर्मेषु सो ऽक्षयं नरकं व्रजेत्  
०३,२९७।०६१द्@०३२_००३९	विद्यमाने धने लोभाद् दानभोगविवर्जितः  
०३,२९७।०६१द्@०३२_००४०	यक्ष उवाच  
०३,२९७।०६१द्@०३२_००४०	पश्चान् नास्तीति यो ब्रूयात् सो ऽक्षयं नरकं व्रजेत्  
०३,२९७।०६१द्@०३२_००४१	राजन् कुलेन वृत्तेन स्वाध्यायेन श्रुतेन वा  
०३,२९७।०६१द्@०३२_००४२	युधिष्ठिर उवाच  
०३,२९७।०६१द्@०३२_००४२	ब्राह्मण्यं केन भवति प्रब्रूह्य् एतत् सुनिश्चितम्  
०३,२९७।०६१द्@०३२_००४३	शृणु यक्ष कुलं तात न स्वाध्यायो न च श्रुतम्  
०३,२९७।०६१द्@०३२_००४४	कारणं हि द्विजत्वे च वृत्तम् एव न संशयः  
०३,२९७।०६१द्@०३२_००४५	वृत्तं यत्नेन संरक्ष्यं ब्राह्मणेन विशेषतः  
०३,२९७।०६१द्@०३२_००४६	अक्षीणवृत्तो न क्षीणो वृत्ततस् तु हतो हतः  
०३,२९७।०६१द्@०३२_००४७	पठकाः पाठकाश् चैव ये चान्ये शास्त्रचिन्तकाः  
०३,२९७।०६१द्@०३२_००४८	सर्वे व्यसनिनो मूर्खा यः क्रियावान् स पण्डितः  
०३,२९७।०६१द्@०३२_००४९	चतुर्वेदो ऽपि दुर्वृत्तः स शूद्राद् अतिरिच्यते  
०३,२९७।०६१द्@०३२_००५०	यक्ष उवाच  
०३,२९७।०६१द्@०३२_००५०	यो ऽग्निहोत्रपरो दान्तः स ब्राह्मण इति स्मृतः  
०३,२९७।०६१द्@०३२_००५१	प्रियवचनवादी किं लभते  
०३,२९७।०६१द्@०३२_००५२	विमृशितकार्यकरः किं लभते  
०३,२९७।०६१द्@०३२_००५३	बहुमित्रकरः किं लभते  
०३,२९७।०६१द्@०३२_००५४	युधिष्ठिर उवाच  
०३,२९७।०६१द्@०३२_००५४	धर्मे रतः किं लभते कथय  
०३,२९७।०६१द्@०३२_००५५	प्रियवचनवादी प्रियो भवति  
०३,२९७।०६१द्@०३२_००५६	विमृशितकार्यकरो ऽधिकं जयति  
०३,२९७।०६१द्@०३२_००५७	बहुमित्रकरः सुखं वसते  
०३,२९७।०६१द्@०३२_००५८	यक्ष उवाच  
०३,२९७।०६१द्@०३२_००५८	यश् च धर्मरतः स गतिं लभते  
०३,२९७।०६१द्@०३२_००५९	को मोदते किम् आश्चर्यं कः पन्थाः का च वार्तिका  
०३,२९७।०६१द्@०३२_००६०	युधिष्ठिर उवाच  
०३,२९७।०६१द्@०३२_००६०	वद मे चतुरः प्रश्नान् मृता जीवन्तु बान्धवाः  
०३,२९७।०६१द्@०३२_००६१	पञ्चमे ऽहनि षष्ठे वा शाकं पचति स्वे गृहे  
०३,२९७।०६१द्@०३२_००६२	अनृणी चाप्रवासी च स वारिचर मोदते  
०३,२९७।०६१द्@०३२_००६३	अहन्य् अहनि भूतानि गच्छन्तीह यमालयम्  
०३,२९७।०६१द्@०३२_००६४	शेषाः स्थावरम् इच्छन्ति किम् आश्चर्यम् अतः परम्  
०३,२९७।०६१द्@०३२_००६५	तर्को ऽप्रतिष्ठः श्रुतयो विभिन्ना  
०३,२९७।०६१द्@०३२_००६६	नैको ऋषिर् यस्य मतं प्रमाणम्  
०३,२९७।०६१द्@०३२_००६७	धर्मस्य तत्त्वं निहितं गुहायां  
०३,२९७।०६१द्@०३२_००६८	महाजनो येन गतः स पन्थाः  
०३,२९७।०६१द्@०३२_००६९	अस्मिन् महामोहमये कटाहे  
०३,२९७।०६१द्@०३२_००७०	सूर्याग्निना रात्रिदिवेन्धनेन  
०३,२९७।०६१द्@०३२_००७१	मासर्तुदर्वीपरिघट्टनेन  
०३,२९७।०६१द्@०३२_००७२	भूतानि कालः पचतीति वार्ता  
०३,२९७।०६२	यक्ष उवाच  
०३,२९७।०६२अ	व्याख्याता मे त्वया प्रश्ना याथातथ्यं परन्तप  
०३,२९७।०६२च्	पुरुषं त्व् इदानीम् आख्याहि यश् च सर्वधनी नरः  
०३,२९७।०६३	युधिष्ठिर उवाच  
०३,२९७।०६३अ	दिवं स्पृशति भूमिं च शब्दः पुण्यस्य कर्मणः  
०३,२९७।०६३च्	यावत् स शब्दो भवति तावत् पुरुष उच्यते  
०३,२९७।०६४अ	तुल्ये प्रियाप्रिये यस्य सुखदुःखे तथैव च  
०३,२९७।०६४ब्*१३८४_०१	समत्वं यस्य सर्वेषु स वै पुरुष उच्यते  
०३,२९७।०६४ब्*१३८४_०२	भूतभव्यभविष्येषु निःस्पृहः शान्तमानसः  
०३,२९७।०६४च्	अतीतानागते चोभे स वै सर्वधनी नरः  
०३,२९७।०६५	यक्ष उवाच  
०३,२९७।०६५अ	व्याख्यातः पुरुषो राजन् यश् च सर्वधनी नरः  
०३,२९७।०६५च्	तस्मात् तवैको भ्रातॄणां यम् इच्छसि स जीवतु  
०३,२९७।०६६	युधिष्ठिर उवाच  
०३,२९७।०६६अ	श्यामो य एष रक्ताक्षो बृहच्छाल इवोद्गतः  
०३,२९७।०६६च्	व्यूढोरस्को महाबाहुर् नकुलो यक्ष जीवतु  
०३,२९७।०६७	यक्ष उवाच  
०३,२९७।०६७अ	प्रियस् ते भीमसेनो ऽयम् अर्जुनो वः परायणम्  
०३,२९७।०६७च्	स कस्मान् नकुलं राजन् सापत्नं जीवम् इच्छसि  
०३,२९७।०६८अ	यस्य नागसहस्रेण दशसङ्ख्येन वै बलम्  
०३,२९७।०६८च्	तुल्यं तं भीमम् उत्सृज्य नकुलं जीवम् इच्छसि  
०३,२९७।०६९अ	तथैनं मनुजाः प्राहुर् भीमसेनं प्रियं तव  
०३,२९७।०६९च्	अथ केनानुभावेन सापत्नं जीवम् इच्छसि  
०३,२९७।०७०अ	यस्य बाहुबलं सर्वे पाण्डवाः समुपाश्रिताः  
०३,२९७।०७०च्	अर्जुनं तम् अपाहाय नकुलं जीवम् इच्छसि  
०३,२९७।०७१	युधिष्ठिर उवाच  
०३,२९७।०७१*१३८५_०१	धर्म एव हतो हन्ति धर्मो रक्षति रक्षितः  
०३,२९७।०७१*१३८५_०२	तस्माद् धर्मं न त्यजामि मा नो धर्मो हतो वधीत्  
०३,२९७।०७१अ	आनृशंस्यं परो धर्मः परमार्थाच् च मे मतम्  
०३,२९७।०७१च्	आनृशंस्यं चिकीर्षामि नकुलो यक्ष जीवतु  
०३,२९७।०७२अ	धर्मशीलः सदा राजा इति मां मानवा विदुः  
०३,२९७।०७२च्	स्वधर्मान् न चलिष्यामि नकुलो यक्ष जीवतु  
०३,२९७।०७२द्*१३८६_०१	कुन्ती चैव तु माद्री च द्वे भार्ये तु पितुर् मम  
०३,२९७।०७२द्*१३८६_०२	उभे सपुत्रे स्यातां वै इति मे धीयते मतिः  
०३,२९७।०७३अ	यथा कुन्ती तथा माद्री विशेषो नास्ति मे तयोः  
०३,२९७।०७३च्	मातृभ्यां समम् इच्छामि नकुलो यक्ष जीवतु  
०३,२९७।०७४	यक्ष उवाच  
०३,२९७।०७४अ	यस्य ते ऽर्थाच् च कामाच् च आनृशंस्यं परं मतम्  
०३,२९७।०७४च्	तस्मात् ते भ्रातरः सर्वे जीवन्तु भरतर्षभ  
०३,२९८।००१	वैशम्पायन उवाच  
०३,२९८।००१अ	ततस् ते यक्षवचनाद् उदतिष्ठन्त पाण्डवाः  
०३,२९८।००१च्	क्षुत्पिपासे च सर्वेषां क्षणे तस्मिन् व्यगच्छताम्  
०३,२९८।००२	युधिष्ठिर उवाच  
०३,२९८।००२अ	सरस्य् एकेन पादेन तिष्ठन्तम् अपराजितम्  
०३,२९८।००२च्	पृच्छामि को भवान् देवो न मे यक्षो मतो भवान्  
०३,२९८।००३अ	वसूनां वा भवान् एको रुद्राणाम् अथ वा भवान्  
०३,२९८।००३च्	अथ वा मरुतां श्रेष्ठो वज्री वा त्रिदशेश्वरः  
०३,२९८।००४अ	मम हि भ्रातर इमे सहस्रशतयोधिनः  
०३,२९८।००४च्	न तं योगं प्रपश्यामि येन स्युर् विनिपातिताः  
०३,२९८।००५अ	सुखं प्रतिविबुद्धानाम् इन्द्रियाण्य् उपलक्षये  
०३,२९८।००५च्	स भवान् सुहृद् अस्माकम् अथ वा नः पिता भवान्  
०३,२९८।००६	यक्ष उवाच  
०३,२९८।००६अ	अहं ते जनकस् तात धर्मो मृदुपराक्रम  
०३,२९८।००६च्	त्वां दिदृक्षुर् अनुप्राप्तो विद्धि मां भरतर्षभ  
०३,२९८।००७अ	यशः सत्यं दमः शौचम् आर्जवं ह्रीर् अचापलम्  
०३,२९८।००७च्	दानं तपो ब्रह्मचर्यम् इत्य् एतास् तनवो मम  
०३,२९८।००८अ	अहिंसा समता शान्तिस् तपः शौचम् अमत्सरः  
०३,२९८।००८च्	द्वाराण्य् एतानि मे विद्धि प्रियो ह्य् असि सदा मम  
०३,२९८।००९अ	दिष्ट्या पञ्चसु रक्तो ऽसि दिष्ट्या ते षट्पदी जिता  
०३,२९८।००९च्	द्वे पूर्वे मध्यमे द्वे च द्वे चान्ते साम्परायिके  
०३,२९८।०१०अ	धर्मो ऽहम् अस्मि भद्रं ते जिज्ञासुस् त्वाम् इहागतः  
०३,२९८।०१०च्	आनृशंस्येन तुष्टो ऽस्मि वरं दास्यामि ते ऽनघ  
०३,२९८।०१०द्*१३८७_०१	कामक्रोधौ तु प्रथमौ लोभमोहौ तु मध्यमौ  
०३,२९८।०१०द्*१३८७_०२	अन्ते भयविषादौ च एषा सा षट्पदी स्मृता  
०३,२९८।०११अ	वरं वृणीष्व राजेन्द्र दाता ह्य् अस्मि तवानघ  
०३,२९८।०११च्	ये हि मे पुरुषा भक्ता न तेषाम् अस्ति दुर्गतिः  
०३,२९८।०१२	युधिष्ठिर उवाच  
०३,२९८।०१२अ	अरणीसहितं यस्य मृग आदाय गच्छति  
०३,२९८।०१२च्	तस्याग्नयो न लुप्येरन् प्रथमो ऽस्तु वरो मम  
०३,२९८।०१३	धर्म उवाच  
०३,२९८।०१३अ	अरणीसहितं तस्य ब्राह्मणस्य हृतं मया  
०३,२९८।०१३च्	मृगवेषेण कौन्तेय जिज्ञासार्थं तव प्रभो  
०३,२९८।०१४	वैशम्पायन उवाच  
०३,२९८।०१४अ	ददानीत्य् एव भगवान् उत्तरं प्रत्यपद्यत  
०३,२९८।०१४च्	अन्यं वरय भद्रं ते वरं त्वम् अमरोपम  
०३,२९८।०१५	युधिष्ठिर उवाच  
०३,२९८।०१५अ	वर्षाणि द्वादशारण्ये त्रयोदशम् उपस्थितम्  
०३,२९८।०१५च्	तत्र नो नाभिजानीयुर् वसतो मनुजाः क्व चित्  
०३,२९८।०१६	वैशम्पायन उवाच  
०३,२९८।०१६अ	ददानीत्य् एव भगवान् उत्तरं प्रत्यपद्यत  
०३,२९८।०१६च्	भूयश् चाश्वासयाम् आस कौन्तेयं सत्यविक्रमम्  
०३,२९८।०१७अ	यद्य् अपि स्वेन रूपेण चरिष्यथ महीम् इमाम्  
०३,२९८।०१७च्	न वो विज्ञास्यते कश् चित् त्रिषु लोकेषु भारत  
०३,२९८।०१८अ	वर्षं त्रयोदशं चेदं मत्प्रसादात् कुरूद्वहाः  
०३,२९८।०१८च्	विराटनगरे गूढा अविज्ञाताश् चरिष्यथ  
०३,२९८।०१९अ	यद् वः सङ्कल्पितं रूपं मनसा यस्य यादृशम्  
०३,२९८।०१९च्	तादृशं तादृशं सर्वे छन्दतो धारयिष्यथ  
०३,२९८।०२०अ	अरणीसहितं चेदं ब्राह्मणाय प्रयच्छत  
०३,२९८।०२०च्	जिज्ञासार्थं मया ह्य् एतद् आहृतं मृगरूपिणा  
०३,२९८।०२०द्*१३८८_०१	प्रवृणीष्वापरं सौम्य वरम् इष्टं ददानि ते  
०३,२९८।०२०द्*१३८८_०२	न तृप्यामि नरश्रेष्ठ प्रयच्छन् वै वरांस् तव  
०३,२९८।०२१अ	तृतीयं गृह्यतां पुत्र वरम् अप्रतिमं महत्  
०३,२९८।०२१च्	त्वं हि मत्प्रभवो राजन् विदुरश् च ममांशभाक्  
०३,२९८।०२२	युधिष्ठिर उवाच  
०३,२९८।०२२अ	देवदेवो मया दृष्टो भवान् साक्षात् सनातनः  
०३,२९८।०२२च्	यं ददासि वरं तुष्टस् तं ग्रहीष्याम्य् अहं पितः  
०३,२९८।०२३अ	जयेयं लोभमोहौ च क्रोधं चाहं सदा विभो  
०३,२९८।०२३च्	दाने तपसि सत्ये च मनो मे सततं भवेत्  
०३,२९८।०२४	धर्म उवाच  
०३,२९८।०२४अ	उपपन्नो गुणैः सर्वैः स्वभावेनासि पाण्डव  
०३,२९८।०२४च्	भवान् धर्मः पुनश् चैव यथोक्तं ते भविष्यति  
०३,२९८।०२५	वैशम्पायन उवाच  
०३,२९८।०२५अ	इत्य् उक्त्वान्तर्दधे धर्मो भगवांल् लोकभावनः  
०३,२९८।०२५च्	समेताः पाण्डवाश् चैव सुखसुप्ता मनस्विनः  
०३,२९८।०२६अ	अभ्येत्य चाश्रमं वीराः सर्व एव गतक्लमाः  
०३,२९८।०२६च्	आरणेयं ददुस् तस्मै ब्राह्मणाय तपस्विने  
०३,२९८।०२७अ	इदं समुत्थानसमागमं महत्; पितुश् च पुत्रस्य च कीर्तिवर्धनम्  
०३,२९८।०२७च्	पठन् नरः स्याद् विजितेन्द्रियो वशी; सपुत्रपौत्रः शतवर्षभाग् भवेत्  
०३,२९८।०२८अ	न चाप्य् अधर्मे न सुहृद्विभेदने; परस्वहारे परदारमर्शने  
०३,२९८।०२८च्	कदर्यभावे न रमेन् मनः सदा; नृणां सदाख्यानम् इदं विजानताम्  
०३,२९९।००१	वैशम्पायन उवाच  
०३,२९९।००१अ	धर्मेण ते ऽभ्यनुज्ञाताः पाण्डवाः सत्यविक्रमाः  
०३,२९९।००१च्	अज्ञातवासं वत्स्यन्तश् छन्ना वर्षं त्रयोदशम्  
०३,२९९।००१ए	उपोपविश्य विद्वांसः सहिताः संशितव्रताः  
०३,२९९।००२अ	ये तद्भक्ता वसन्ति स्म वनवासे तपस्विनः  
०३,२९९।००२च्	तान् अब्रुवन् महात्मानः शिष्टाः प्राञ्जलयस् तदा  
०३,२९९।००२ए	अभ्यनुज्ञापयिष्यन्तस् तं निवासं धृतव्रताः  
०३,२९९।००३अ	विदितं भवतां सर्वं धार्तराष्ट्रैर् यथा वयम्  
०३,२९९।००३च्	छद्मना हृतराज्याश् च निःस्वाश् च बहुशः कृताः  
०३,२९९।००४अ	उषिताश् च वने कृच्छ्रं यत्र द्वादश वत्सरान्  
०३,२९९।००४च्	अज्ञातवाससमयं शेषं वर्षं त्रयोदशम्  
०३,२९९।००४ए	तद् वत्स्यामो वयं छन्नास् तद् अनुज्ञातुम् अर्हथ  
०३,२९९।००५अ	सुयोधनश् च दुष्टात्मा कर्णश् च सहसौबलः  
०३,२९९।००५च्	जानन्तो विषमं कुर्युर् अस्मास्व् अत्यन्तवैरिणः  
०३,२९९।००५ए	युक्ताचाराश् च युक्ताश् च पौरस्य स्वजनस्य च  
०३,२९९।००५ड़्*१३८९_०१	दुरात्मनां हि कस् तेषां विश्वासं गन्तुम् अर्हति  
०३,२९९।००६अ	अपि नस् तद् भवेद् भूयो यद् वयं ब्राह्मणैः सह  
०३,२९९।००६च्	समस्ताः स्वेषु राष्ट्रेषु स्वराज्यस्था भवेमहि  
०३,२९९।००७अ	इत्य् उक्त्वा दुःखशोकार्तः शुचिर् धर्मसुतस् तदा  
०३,२९९।००७च्	सम्मूर्छितो ऽभवद् राजा साश्रुकण्ठो युधिष्ठिरः  
०३,२९९।००८अ	तम् अथाश्वासयन् सर्वे ब्राह्मणा भ्रातृभिः सह  
०३,२९९।००८च्	अथ धौम्यो ऽब्रवीद् वाक्यं महार्थं नृपतिं तदा  
०३,२९९।००९अ	राजन् विद्वान् भवान् दान्तः सत्यसन्धो जितेन्द्रियः  
०३,२९९।००९च्	नैवंविधाः प्रमुह्यन्ति नराः कस्यां चिद् आपदि  
०३,२९९।०१०अ	देवैर् अप्य् आपदः प्राप्ताश् छन्नैश् च बहुशस् तथा  
०३,२९९।०१०च्	तत्र तत्र सपत्नानां निग्रहार्थं महात्मभिः  
०३,२९९।०११अ	इन्द्रेण निषधान् प्राप्य गिरिप्रस्थाश्रमे तदा  
०३,२९९।०११च्	छन्नेनोष्य कृतं कर्म द्विषतां बलनिग्रहे  
०३,२९९।०१२अ	विष्णुनाश्वशिरः प्राप्य तथादित्यां निवत्स्यता  
०३,२९९।०१२च्	गर्भे वधार्थं दैत्यानाम् अज्ञातेनोषितं चिरम्  
०३,२९९।०१३अ	प्राप्य वामनरूपेण प्रच्छन्नं ब्रह्मरूपिणा  
०३,२९९।०१३च्	बलेर् यथा हृतं राज्यं विक्रमैस् तच् च ते श्रुतम्  
०३,२९९।०१४अ	और्वेण वसता छन्नम् ऊरौ ब्रह्मर्षिणा तदा  
०३,२९९।०१४च्	यत्कृतं तात लोकेषु तच् च सर्वं श्रुतं त्वया  
०३,२९९।०१५अ	प्रच्छन्नं चापि धर्मज्ञ हरिणा वृत्रनिग्रहे  
०३,२९९।०१५च्	वज्रं प्रविश्य शक्रस्य यत्कृतं तच् च ते श्रुतम्  
०३,२९९।०१६अ	हुताशनेन यच् चापः प्रविश्य छन्नम् आसता  
०३,२९९।०१६च्	विबुधानां कृतं कर्म तच् च सर्वं श्रुतं त्वया  
०३,२९९।०१७अ	एवं विवस्वता तात छन्नेनोत्तमतेजसा  
०३,२९९।०१७च्	निर्दग्धाः शत्रवः सर्वे वसता भुवि सर्वशः  
०३,२९९।०१८अ	विष्णुना वसता चापि गृहे दशरथस्य वै  
०३,२९९।०१८च्	दशग्रीवो हतश् छन्नं संयुगे भीमकर्मणा  
०३,२९९।०१९अ	एवम् एते महात्मानः प्रच्छन्नास् तत्र तत्र ह  
०३,२९९।०१९च्	अजयञ् शात्रवान् युद्धे तथा त्वम् अपि जेष्यसि  
०३,२९९।०२०अ	तथा धौम्येन धर्मज्ञो वाक्यैः सम्परितोषितः  
०३,२९९।०२०च्	शास्त्रबुद्ध्या स्वबुद्ध्या च न चचाल युधिष्ठिरः  
०३,२९९।०२१अ	अथाब्रवीन् महाबाहुर् भीमसेनो महाबलः  
०३,२९९।०२१च्	राजानं बलिनां श्रेष्ठो गिरा सम्परिहर्षयन्  
०३,२९९।०२२अ	अवेक्षया महाराज तव गाण्डीवधन्वना  
०३,२९९।०२२च्	धर्मानुगतया बुद्ध्या न किं चित् साहसं कृतम्  
०३,२९९।०२३अ	सहदेवो मया नित्यं नकुलश् च निवारितौ  
०३,२९९।०२३च्	शक्तौ विध्वंसने तेषां शत्रुघ्नौ भीमविक्रमौ  
०३,२९९।०२४अ	न वयं तत् प्रहास्यामो यस्मिन् योक्ष्यति नो भवान्  
०३,२९९।०२४च्	भवान् विधत्तां तत् सर्वं क्षिप्रं जेष्यामहे परान्  
०३,२९९।०२५अ	इत्य् उक्ते भीमसेनेन ब्राह्मणाः परमाशिषः  
०३,२९९।०२५च्	प्रयुज्यापृच्छ्य भरतान् यथास्वान् स्वान् ययुर् गृहान्  
०३,२९९।०२६अ	सर्वे वेदविदो मुख्या यतयो मुनयस् तथा  
०३,२९९।०२६च्	आशीर् उक्त्वा यथान्यायं पुनर् दर्शनकाङ्क्षिणः  
०३,२९९।०२७अ	सह धौम्येन विद्वांसस् तथा ते पञ्च पाण्डवाः  
०३,२९९।०२७च्	उत्थाय प्रययुर् वीराः कृष्णाम् आदाय भारत  
०३,२९९।०२८अ	क्रोशमात्रम् अतिक्रम्य तस्माद् देशान् निमित्ततः  
०३,२९९।०२८च्	श्वोभूते मनुजव्याघ्राश् छन्नवासार्थम् उद्यताः  
०३,२९९।०२९अ	पृथक्शास्त्रविदः सर्वे सर्वे मन्त्रविशारदाः  
०३,२९९।०२९च्	सन्धिविग्रहकालज्ञा मन्त्राय समुपाविशन्  
  
  
  
  
  
