---
title: 'Mahabharata: Udyogaparvan'

---
## Intro
  
  
  
  
Mahabharata: Udyogaparvan  
  
  
  
  
% Mahabharata: Udyogaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  


## पाठः
  
  
  
  
  
  
०५,००१।०००*०००१_०१	नारायणं नमस्कृत्य नरं चैव नरोत्तमम्  
०५,००१।०००*०००१_०२	देवीं सरस्वतीं चैव ततो जयम् उदीरयेत्  
०५,००१।०००*०००२_००	जनमेजय उवाच  
०५,००१।०००*०००२_०१	एवं निर्वर्त्य चोद्वाहं सङ्गतः सह बन्धुभिः  
०५,००१।०००*०००२_०२	काः कथाश् च चकारासौ वैशम्पायन कीर्तय  
०५,००१।०००*०००३_०१	महाभारतयष्टिर् वः सुपर्वव्यासवंशजा  
०५,००१।०००*०००३_०२	स्खलताम् अवलम्बाय जायतां भववर्त्मनि  
०५,००१।०००*०००४_०१	वृत्ते विवाहे हृष्टात्मा यद् उवाच युधिष्ठिरः  
०५,००१।०००*०००४_०२	तत् सर्वं कथयस्वेह कृतवन्तो यद् उत्तरम्  
०५,००१।०००*०००५_०१	अभ्रश्यामः पिङ्गजटाबद्धकलापः  
०५,००१।०००*०००५_०२	प्रांशुर् दण्डी कृष्णमृगत्वक्परिधानः  
०५,००१।०००*०००५_०३	साक्षाल् लोकान् पावयमानः कविमुख्यः  
०५,००१।०००*०००५_०४	पाराशर्यः पर्वसु रूपं विवृणोतु  
०५,००१।०००*०००६_०१	ॐ व्यासं वसिष्ठनप्तारं शक्तेः पौत्रम् अकल्मषम्  
०५,००१।०००*०००६_०२	पराशरात्मजं वन्दे शुकतातं तपोनिधिम्  
०५,००१।०००*०००६_०३	व्यासाय विष्णुरूपाय व्यासरूपाय विष्णवे  
०५,००१।०००*०००६_०४	नमो वै ब्रह्मनिधये वासिष्ठाय नमो नमः  
०५,००१।००१	वैशम्पायन उवाच  
०५,००१।००१अ	कृत्वा विवाहं तु कुरुप्रवीरास्; तदाभिमन्योर् मुदितस्वपक्षाः  
०५,००१।००१च्	विश्रम्य चत्वार्य् उषसः प्रतीताः; सभां विराटस्य ततो ऽभिजग्मुः  
०५,००१।००२अ	सभा तु सा मत्स्यपतेः समृद्धा; मणिप्रवेकोत्तमरत्नचित्रा  
०५,००१।००२च्	न्यस्तासना माल्यवती सुगन्धा; ताम् अभ्ययुस् ते नरराजवर्याः  
०५,००१।००३अ	अथासनान्य् आविशतां पुरस्ताद्; उभौ विराटद्रुपदौ नरेन्द्रौ  
०५,००१।००३च्	वृद्धश् च मान्यः पृथिवीपतीनां; पितामहो रामजनार्दनाभ्याम्  
०५,००१।००४अ	पाञ्चालराजस्य समीपतस् तु; शिनिप्रवीरः सहरौहिणेयः  
०५,००१।००४च्	मत्स्यस्य राज्ञस् तु सुसन्निकृष्टौ; जनार्दनश् चैव युधिष्ठिरश् च  
०५,००१।००५अ	सुताश् च सर्वे द्रुपदस्य राज्ञो; भीमार्जुनौ माद्रवतीसुतौ च  
०५,००१।००५च्	प्रद्युम्नसाम्बौ च युधि प्रवीरौ; विराटपुत्रश् च सहाभिमन्युः  
०५,००१।००६अ	सर्वे च शूराः पितृभिः समाना; वीर्येण रूपेण बलेन चैव  
०५,००१।००६च्	उपाविशन् द्रौपदेयाः कुमाराः; सुवर्णचित्रेषु वरासनेषु  
०५,००१।००७अ	तथोपविष्टेषु महारथेषु; विभ्राजमानाम्बरभूषणेषु  
०५,००१।००७च्	रराज सा राजवती समृद्धा; ग्रहैर् इव द्यौर् विमलैर् उपेता  
०५,००१।००८अ	ततः कथास् ते समवाययुक्ताः; कृत्वा विचित्राः पुरुषप्रवीराः  
०५,००१।००८च्	तस्थुर् मुहूर्तं परिचिन्तयन्तः; कृष्णं नृपास् ते समुदीक्षमाणाः  
०५,००१।००९अ	कथान्तम् आसाद्य च माधवेन; सङ्घट्टिताः पाण्डवकार्यहेतोः  
०५,००१।००९ब्*०००७_०१	कृष्णेन वृष्णिप्रवरेण तत्र  
०५,००१।००९च्	ते राजसिंहाः सहिता ह्य् अशृण्वन्; वाक्यं महार्थं च महोदयं च  
०५,००१।०१०	कृष्ण उवाच  
०५,००१।०१०अ	सर्वैर् भवद्भिर् विदितं यथायं; युधिष्ठिरः सौबलेनाक्षवत्याम्  
०५,००१।०१०च्	जितो निकृत्यापहृतं च राज्यं; पुनः प्रवासे समयः कृतश् च  
०५,००१।०११अ	शक्तैर् विजेतुं तरसा महीं च; सत्ये स्थितैस् तच् चरितं यथावत्  
०५,००१।०११च्	पाण्डोः सुतैस् तद् व्रतम् उग्ररूपं; वर्षाणि षट् सप्त च भारताग्र्यैः  
०५,००१।०१२अ	त्रयोदशश् चैव सुदुस्तरो ऽयम्; अज्ञायमानैर् भवतां समीपे  
०५,००१।०१२च्	क्लेशान् असह्यांश् च तितिक्षमाणैर्; यथोषितं तद् विदितं च सर्वम्  
०५,००१।०१२*०००८_०१	एतैः परप्रेष्यनियोगयुक्तैर्  
०५,००१।०१२*०००८_०२	इच्छद्भिर् आप्तं स्वकुलेन राज्यम्  
०५,००१।०१३अ	एवं गते धर्मसुतस्य राज्ञो; दुर्योधनस्यापि च यद् धितं स्यात्  
०५,००१।०१३च्	तच् चिन्तयध्वं कुरुपाण्डवानां; धर्म्यं च युक्तं च यशस्करं च  
०५,००१।०१४अ	अधर्मयुक्तं च न कामयेत; राज्यं सुराणाम् अपि धर्मराजः  
०५,००१।०१४च्	धर्मार्थयुक्तं च महीपतित्वं; ग्रामे ऽपि कस्मिंश् चिद् अयं बुभूषेत्  
०५,००१।०१५अ	पित्र्यं हि राज्यं विदितं नृपाणां; यथापकृष्टं धृतराष्ट्रपुत्रैः  
०५,००१।०१५च्	मिथ्योपचारेण तथाप्य् अनेन; कृच्छ्रं महत् प्राप्तम् असह्यरूपम्  
०५,००१।०१६अ	न चापि पार्थो विजितो रणे तैः; स्वतेजसा धृतराष्ट्रस्य पुत्रैः  
०५,००१।०१६च्	तथापि राजा सहितः सुहृद्भिर्; अभीप्सते ऽनामयम् एव तेषाम्  
०५,००१।०१७अ	यत् तत् स्वयं पाण्डुसुतैर् विजित्य; समाहृतं भूमिपतीन् निपीड्य  
०५,००१।०१७च्	तत् प्रार्थयन्ते पुरुषप्रवीराः; कुन्तीसुता माद्रवतीसुतौ च  
०५,००१।०१८अ	बालास् त्व् इमे तैर् विविधैर् उपायैः; सम्प्रार्थिता हन्तुम् अमित्रसाहाः  
०५,००१।०१८च्	राज्यं जिहीर्षद्भिर् असद्भिर् उग्रैः; सर्वं च तद् वो विदितं यथावत्  
०५,००१।०१९अ	तेषां च लोभं प्रसमीक्ष्य वृद्धं; धर्मात्मतां चापि युधिष्ठिरस्य  
०५,००१।०१९च्	सम्बन्धितां चापि समीक्ष्य तेषां; मतिं कुरुध्वं सहिताः पृथक् च  
०५,००१।०२०अ	इमे च सत्ये ऽभिरताः सदैव; तं पारयित्वा समयं यथावत्  
०५,००१।०२०च्	अतो ऽन्यथा तैर् उपचर्यमाणा; हन्युः समेतान् धृतराष्ट्रपुत्रान्  
०५,००१।०२१अ	तैर् विप्रकारं च निशम्य राज्ञः; सुहृज्जनास् तान् परिवारयेयुः  
०५,००१।०२१च्	युद्धेन बाधेयुर् इमांस् तथैव; तैर् वध्यमाना युधि तांश् च हन्युः  
०५,००१।०२१द्*०००९_०१	त्यक्तास् तथा बन्धुजनेन चामी  
०५,००१।०२१द्*०००९_०२	धर्मेण वैरीन् निहताश् च हन्युः  
०५,००१।०२२अ	तथापि नेमे ऽल्पतया समर्थास्; तेषां जयायेति भवेन् मतं वः  
०५,००१।०२२च्	समेत्य सर्वे सहिताः सुहृद्भिस्; तेषां विनाशाय यतेयुर् एव  
०५,००१।०२३अ	दुर्योधनस्यापि मतं यथावन्; न ज्ञायते किं नु करिष्यतीति  
०५,००१।०२३च्	अज्ञायमाने च मते परस्य; किं स्यात् समारभ्यतमं मतं वः  
०५,००१।०२४अ	तस्माद् इतो गच्छतु धर्मशीलः; शुचिः कुलीनः पुरुषो ऽप्रमत्तः  
०५,००१।०२४च्	दूतः समर्थः प्रशमाय तेषां; राज्यार्धदानाय युधिष्ठिरस्य  
०५,००१।०२५अ	निशम्य वाक्यं तु जनार्दनस्य; धर्मार्थयुक्तं मधुरं समं च  
०५,००१।०२५च्	समाददे वाक्यम् अथाग्रजो ऽस्य; सम्पूज्य वाक्यं तद् अतीव राजन्  
०५,००२।००१	बलदेव उवाच  
०५,००२।००१अ	श्रुतं भवद्भिर् गदपूर्वजस्य; वाक्यं यथा धर्मवद् अर्थवच् च  
०५,००२।००१च्	अजातशत्रोश् च हितं हितं च; दुर्योधनस्यापि तथैव राज्ञः  
०५,००२।००२अ	अर्धं हि राज्यस्य विसृज्य वीराः; कुन्तीसुतास् तस्य कृते यतन्ते  
०५,००२।००२अ*००१०_०१	जिता गतारण्यम् इतः पुरा ते  
०५,००२।००२ब्*००११_०१	माद्रीसुतौ चैव कुरुप्रवीरौ  
०५,००२।००२च्	प्रदाय चार्धं धृतराष्ट्रपुत्रः; सुखी सहास्माभिर् अतीव मोदेत्  
०५,००२।००३अ	लब्ध्वा हि राज्यं पुरुषप्रवीराः; सम्यक् प्रवृत्तेषु परेषु चैव  
०५,००२।००३च्	ध्रुवं प्रशान्ताः सुखम् आविशेयुस्; तेषां प्रशान्तिश् च हितं प्रजानाम्  
०५,००२।००३द्*००१२_०१	ततो विनाशः कुरुपाण्डवानां  
०५,००२।००३द्*००१२_०२	सबान्धवानां भविताचिरेण  
०५,००२।००३द्*००१२_०३	तस्माद् यद् उक्तं मधुसूदनेन  
०५,००२।००३द्*००१२_०४	तत् सर्वलोकस्य हितं यतध्वम्  
०५,००२।००४अ	दुर्योधनस्यापि मतं च वेत्तुं; वक्तुं च वाक्यानि युधिष्ठिरस्य  
०५,००२।००४ब्*००१३_०१	प्रयातु दूतः पुरुषः प्रधानो  
०५,००२।००४ब्*००१३_०२	हिताय तेषां च तथैव चैषाम्  
०५,००२।००४च्	प्रियं मम स्याद् यदि तत्र कश् चिद्; व्रजेच् छमार्थं कुरुपाण्डवानाम्  
०५,००२।००५अ	स भीष्मम् आमन्त्र्य कुरुप्रवीरं; वैचित्रवीर्यं च महानुभावम्  
०५,००२।००५च्	द्रोणं सपुत्रं विदुरं कृपं च; गान्धारराजं च ससूतपुत्रम्  
०५,००२।००६अ	सर्वे च ये ऽन्ये धृतराष्ट्रपुत्रा; बलप्रधाना निगमप्रधानाः  
०५,००२।००६च्	स्थिताश् च धर्मेषु यथा स्वकेषु; लोकप्रवीराः श्रुतकालवृद्धाः  
०५,००२।००७अ	एतेषु सर्वेषु समागतेषु; पौरेषु वृद्धेषु च सङ्गतेषु  
०५,००२।००७च्	ब्रवीतु वाक्यं प्रणिपातयुक्तं; कुन्तीसुतस्यार्थकरं यथा स्यात्  
०५,००२।००८अ	सर्वास्व् अवस्थासु च ते न कौट्याद्; ग्रस्तो हि सो ऽर्थो बलम् आश्रितैस् तैः  
०५,००२।००८च्	प्रियाभ्युपेतस्य युधिष्ठिरस्य; द्यूते प्रमत्तस्य हृतं च राज्यम्  
०५,००२।००९अ	निवार्यमाणश् च कुरुप्रवीरैः; सर्वैः सुहृद्भिर् ह्य् अयम् अप्य् अतज्ज्ञः  
०५,००२।००९ब्*००१४_०१	स दीव्यमानः प्रतिदीव्य चैनं  
०५,००२।००९च्	गान्धारराजस्य सुतं मताक्षं; समाह्वयेद् देवितुम् आजमीढः  
०५,००२।००९च्*००१५_०१	हित्वा हि कर्णं च सुयोधनं च  
०५,००२।०१०अ	दुरोदरास् तत्र सहस्रशो ऽन्ये; युधिष्ठिरो यान् विषहेत जेतुम्  
०५,००२।०१०च्	उत्सृज्य तान् सौबलम् एव चायं; समाह्वयत् तेन जितो ऽक्षवत्याम्  
०५,००२।०११अ	स दीव्यमानः प्रतिदेवनेन; अक्षेषु नित्यं सुपराङ्मुखेषु  
०५,००२।०११च्	संरम्भमाणो विजितः प्रसह्य; तत्रापराधः शकुनेर् न कश् चित्  
०५,००२।०१२अ	तस्मात् प्रणम्यैव वचो ब्रवीतु; वैचित्रवीर्यं बहुसामयुक्तम्  
०५,००२।०१२च्	तथा हि शक्यो धृतराष्ट्रपुत्रः; स्वार्थे नियोक्तुं पुरुषेण तेन  
०५,००२।०१२द्*००१६_०१	अयुद्धम् आकाङ्क्षत कौरवाणां  
०५,००२।०१२द्*००१६_०२	साम्नैव दुर्योधनम् आह्वयध्वम्  
०५,००२।०१२द्*००१६_०३	साम्ना जितो ऽर्थो ऽर्थकरो भवेत  
०५,००२।०१२द्*००१६_०४	युद्धे ऽनयो भविता नेह सो ऽर्थः  
०५,००२।०१३	वैशम्पायन उवाच  
०५,००२।०१३अ	एवं ब्रुवत्य् एव मधुप्रवीरे; शिनिप्रवीरः सहसोत्पपात  
०५,००२।०१३च्	तच् चापि वाक्यं परिनिन्द्य तस्य; समाददे वाक्यम् इदं समन्युः  
०५,००३।००१	सात्यकिर् उवाच  
०५,००३।००१अ	यादृशः पुरुषस्यात्मा तादृशं सम्प्रभाषते  
०५,००३।००१च्	यथारूपो ऽन्तरात्मा ते तथारूपं प्रभाषसे  
०५,००३।००२अ	सन्ति वै पुरुषाः शूराः सन्ति कापुरुषास् तथा  
०५,००३।००२च्	उभाव् एतौ दृढौ पक्षौ दृश्येते पुरुषान् प्रति  
०५,००३।००३अ	एकस्मिन्न् एव जायेते कुले क्लीबमहारथौ  
०५,००३।००३च्	फलाफलवती शाखे यथैकस्मिन् वनस्पतौ  
०५,००३।००४अ	नाभ्यसूयामि ते वाक्यं ब्रुवतो लाङ्गलध्वज  
०५,००३।००४च्	ये तु शृण्वन्ति ते वाक्यं तान् असूयामि माधव  
०५,००३।००५अ	कथं हि धर्मराजस्य दोषम् अल्पम् अपि ब्रुवन्  
०५,००३।००५च्	लभते परिषन्मध्ये व्याहर्तुम् अकुतोभयः  
०५,००३।००६अ	समाहूय महात्मानं जितवन्तो ऽक्षकोविदाः  
०५,००३।००६च्	अनक्षज्ञं यथाश्रद्धं तेषु धर्मजयः कुतः  
०५,००३।००७अ	यदि कुन्तीसुतं गेहे क्रीडन्तं भ्रातृभिः सह  
०५,००३।००७च्	अभिगम्य जयेयुस् ते तत् तेषां धर्मतो भवेत्  
०५,००३।००८अ	समाहूय तु राजानं क्षत्रधर्मरतं सदा  
०५,००३।००८च्	निकृत्या जितवन्तस् ते किं नु तेषां परं शुभम्  
०५,००३।००९अ	कथं प्रणिपतेच् चायम् इह कृत्वा पणं परम्  
०५,००३।००९च्	वनवासाद् विमुक्तस् तु प्राप्तः पैतामहं पदम्  
०५,००३।०१०अ	यद्य् अयं परवित्तानि कामयेत युधिष्ठिरः  
०५,००३।०१०च्	एवम् अप्य् अयम् अत्यन्तं परान् नार्हति याचितुम्  
०५,००३।०११अ	कथं च धर्मयुक्तास् ते न च राज्यं जिहीर्षवः  
०५,००३।०११च्	निवृत्तवासान् कौन्तेयान् य आहुर् विदिता इति  
०५,००३।०१२अ	अनुनीता हि भीष्मेण द्रोणेन च महात्मना  
०५,००३।०१२च्	न व्यवस्यन्ति पाण्डूनां प्रदातुं पैतृकं वसु  
०५,००३।०१३अ	अहं तु ताञ् शितैर् बाणैर् अनुनीय रणे बलात्  
०५,००३।०१३च्	पादयोः पातयिष्यामि कौन्तेयस्य महात्मनः  
०५,००३।०१४अ	अथ ते न व्यवस्यन्ति प्रणिपाताय धीमतः  
०५,००३।०१४च्	गमिष्यन्ति सहामात्या यमस्य सदनं प्रति  
०५,००३।०१४द्*००१७_०१	दशाशा छादयन्तं माम् एकवीरं मदोत्कटम्  
०५,००३।०१४द्*००१७_०२	विजिष्णुं मन्यते लोको युध्यन्तं च महीतले  
०५,००३।०१४द्*००१७_०३	सत्यं ममान्तेवासित्वं जयस्य जयशालिनः  
०५,००३।०१४द्*००१७_०४	छिनद्मि यदि खड्गेन भीष्मादीनां शिरांस्य् अहम्  
०५,००३।०१५अ	न हि ते युयुधानस्य संरब्धस्य युयुत्सतः  
०५,००३।०१५च्	वेगं समर्थाः संसोढुं वज्रस्येव महीधराः  
०५,००३।०१६अ	को हि गाण्डीवधन्वानं कश् च चक्रायुधं युधि  
०५,००३।०१६च्	मां चापि विषहेत् को नु कश् च भीमं दुरासदम्  
०५,००३।०१७अ	यमौ च दृढधन्वानौ यमकल्पौ महाद्युती  
०५,००३।०१७ब्*००१८_०१	विराटद्रुपदौ वीरौ यमकालोपमद्युती  
०५,००३।०१७च्	को जिजीविषुर् आसीदेद् धृष्टद्युम्नं च पार्षतम्  
०५,००३।०१८अ	पञ्चेमान् पाण्डवेयांश् च द्रौपद्याः कीर्तिवर्धनान्  
०५,००३।०१८च्	समप्रमाणान् पाण्डूनां समवीर्यान् मदोत्कटान्  
०५,००३।०१९अ	सौभद्रं च महेष्वासम् अमरैर् अपि दुःसहम्  
०५,००३।०१९च्	गदप्रद्युम्नसाम्बांश् च कालवज्रानलोपमान्  
०५,००३।०२०अ	ते वयं धृतराष्ट्रस्य पुत्रं शकुनिना सह  
०५,००३।०२०च्	कर्णेन च निहत्याजाव् अभिषेक्ष्याम पाण्डवम्  
०५,००३।०२१अ	नाधर्मो विद्यते कश् चिच् छत्रून् हत्वाततायिनः  
०५,००३।०२१च्	अधर्म्यम् अयशस्यं च शात्रवाणां प्रयाचनम्  
०५,००३।०२१द्*००१९_०१	अग्निदो गरदश् चैव शस्त्रपाणिर् धनापहः  
०५,००३।०२१द्*००१९_०२	क्षेत्रदारहरश् चैव षड् एते ह्य् आततायिनः  
०५,००३।०२१द्*००१९_०३	आततायिनम् आयान्तम् अपि वेदान्तवादिनम्  
०५,००३।०२१द्*००१९_०४	जिघांसन्तं जिघांसीयान् न तेन ब्रह्महा भवेत्  
०५,००३।०२२अ	हृद्गतस् तस्य यः कामस् तं कुरुध्वम् अतन्द्रिताः  
०५,००३।०२२च्	निसृष्टं धृतराष्ट्रेण राज्यं प्राप्नोतु पाण्डवः  
०५,००३।०२३अ	अद्य पाण्डुसुतो राज्यं लभतां वा युधिष्ठिरः  
०५,००३।०२३च्	निहता वा रणे सर्वे स्वप्स्यन्ति वसुधातले  
०५,००४।००१	द्रुपद उवाच  
०५,००४।००१अ	एवम् एतन् महाबाहो भविष्यति न संशयः  
०५,००४।००१च्	न हि दुर्योधनो राज्यं मधुरेण प्रदास्यति  
०५,००४।००२अ	अनुवर्त्स्यति तं चापि धृतराष्ट्रः सुतप्रियः  
०५,००४।००२च्	भीष्मद्रोणौ च कार्पण्यान् मौर्ख्याद् राधेयसौबलौ  
०५,००४।००३अ	बलदेवस्य वाक्यं तु मम ज्ञाने न युज्यते  
०५,००४।००३च्	एतद् धि पुरुषेणाग्रे कार्यं सुनयम् इच्छता  
०५,००४।००४अ	न तु वाच्यो मृदु वचो धार्तराष्ट्रः कथं चन  
०५,००४।००४च्	न हि मार्दवसाध्यो ऽसौ पापबुद्धिर् मतो मम  
०५,००४।००५अ	गर्दभे मार्दवं कुर्याद् गोषु तीक्ष्णं समाचरेत्  
०५,००४।००५च्	मृदु दुर्योधने वाक्यं यो ब्रूयात् पापचेतसि  
०५,००४।००५द्*००२०_०१	अहम् एको ऽपि जेष्यामि प्राक् चैव प्रहिणोमि तम्  
०५,००४।००५द्*००२०_०२	नाहं कुर्यां यद् एतद् वै विश्वासाद् एव शाश्वतम्  
०५,००४।००५द्*००२१_०१	अहम् एको विजेष्यामि प्राहतान् संविधाय च  
०५,००४।००५द्*००२१_०२	नाहं करोमि तद्वाक्यं प्रणिपातनपूर्वकम्  
०५,००४।००६अ	मृदु वै मन्यते पापो भाष्यमाणम् अशक्तिजम्  
०५,००४।००६च्	जितम् अर्थं विजानीयाद् अबुधो मार्दवे सति  
०५,००४।००७अ	एतच् चैव करिष्यामो यत्नश् च क्रियताम् इह  
०५,००४।००७च्	प्रस्थापयाम मित्रेभ्यो बलान्य् उद्योजयन्तु नः  
०५,००४।००८अ	शल्यस्य धृष्टकेतोश् च जयत्सेनस्य चाभिभोः  
०५,००४।००८च्	केकयानां च सर्वेषां दूता गच्छन्तु शीघ्रगाः  
०५,००४।००९अ	स तु दुर्योधनो नूनं प्रेषयिष्यति सर्वशः  
०५,००४।००९ब्*००२२_०१	तावद् दूतान् वयं तूर्णं प्रेषयिष्याम माचिरम्  
०५,००४।००९ब्*००२२_०२	स तु दुर्योधनो नूनं प्रेषयिष्यति तान् नृपान्  
०५,००४।००९च्	पूर्वाभिपन्नाः सन्तश् च भजन्ते पूर्वचोदकम्  
०५,००४।०१०अ	तत् त्वरध्वं नरेन्द्राणां पूर्वम् एव प्रचोदने  
०५,००४।०१०च्	महद् धि कार्यं वोढव्यम् इति मे वर्तते मतिः  
०५,००४।०११अ	शल्यस्य प्रेष्यतां शीघ्रं ये च तस्यानुगा नृपाः  
०५,००४।०११च्	भगदत्ताय राज्ञे च पूर्वसागरवासिने  
०५,००४।०१२अ	अमितौजसे तथोग्राय हार्दिक्यायाहुकाय च  
०५,००४।०१२च्	दीर्घप्रज्ञाय मल्लाय रोचमानाय चाभिभो  
०५,००४।०१३अ	आनीयतां बृहन्तश् च सेनाबिन्दुश् च पार्थिवः  
०५,००४।०१३च्	पापजित् प्रतिविन्ध्यश् च चित्रवर्मा सुवास्तुकः  
०५,००४।०१४अ	बाह्लीको मुञ्जकेशश् च चैद्याधिपतिर् एव च  
०५,००४।०१४च्	सुपार्श्वश् च सुबाहुश् च पौरवश् च महारथः  
०५,००४।०१५अ	शकानां पह्लवानां च दरदानां च ये नृपाः  
०५,००४।०१५च्	काम्बोजा ऋषिका ये च पश्चिमानूपकाश् च ये  
०५,००४।०१६अ	जयत्सेनश् च काश्यश् च तथा पञ्चनदा नृपाः  
०५,००४।०१६च्	क्राथपुत्रश् च दुर्धर्षः पार्वतीयाश् च ये नृपाः  
०५,००४।०१७अ	जानकिश् च सुशर्मा च मणिमान् पौतिमत्स्यकः  
०५,००४।०१७च्	पांसुराष्ट्राधिपश् चैव धृष्टकेतुश् च वीर्यवान्  
०५,००४।०१८अ	औड्रश् च दण्डधारश् च बृहत्सेनश् च वीर्यवान्  
०५,००४।०१८च्	अपराजितो निषादश् च श्रेणिमान् वसुमान् अपि  
०५,००४।०१९अ	बृहद्बलो महौजाश् च बाहुः परपुरञ्जयः  
०५,००४।०१९च्	समुद्रसेनो राजा च सह पुत्रेण वीर्यवान्  
०५,००४।०२०अ	अदारिश् च नदीजश् च कर्णवेष्टश् च पार्थिवः  
०५,००४।०२०च्	समर्थश् च सुवीरश् च मार्जारः कन्यकस् तथा  
०५,००४।०२०च्*००२३_०१	**** **** एको वीर्यबलोत्कटः  
०५,००४।०२०च्*००२३_०२	वीरबाहुः सुबाहुश् च  
०५,००४।०२०द्*००२४_०१	वीरबाहुश् च दुर्धर्षो भूमिपो जालकीटकः  
०५,००४।०२१अ	महावीरश् च कद्रुश् च निकरस् तुमुलः क्रथः  
०५,००४।०२१च्	नीलश् च वीरधर्मा च भूमिपालश् च वीर्यवान्  
०५,००४।०२२अ	दुर्जयो दन्तवक्त्रश् च रुक्मी च जनमेजयः  
०५,००४।०२२च्	आषाढो वायुवेगश् च पूर्वपाली च पार्थिवः  
०५,००४।०२२द्*००२५_०१	आर्षो देवा बुधः सूतस् तथा हरिहयोपमः  
०५,००४।०२३अ	भूरितेजा देवकश् च एकलव्यस्य चात्मजः  
०५,००४।०२३च्	कारूषकाश् च राजानः क्षेमधूर्तिश् च वीर्यवान्  
०५,००४।०२४अ	उद्भवः क्षेमकश् चैव वाटधानश् च पार्थिवः  
०५,००४।०२४च्	श्रुतायुश् च दृढायुश् च शाल्वपुत्रश् च वीर्यवान्  
०५,००४।०२५अ	कुमारश् च कलिङ्गानाम् ईश्वरो युद्धदुर्मदः  
०५,००४।०२५च्	एतेषां प्रेष्यतां शीघ्रम् एतद् धि मम रोचते  
०५,००४।०२६अ	अयं च ब्राह्मणः शीघ्रं मम राजन् पुरोहितः  
०५,००४।०२६च्	प्रेष्यतां धृतराष्ट्राय वाक्यम् अस्मिन् समर्प्यताम्  
०५,००४।०२७अ	यथा दुर्योधनो वाच्यो यथा शान्तनवो नृपः  
०५,००४।०२७च्	धृतराष्ट्रो यथा वाच्यो द्रोणश् च विदुषां वरः  
०५,००५।०००*००२६_००	वैशम्पायनः  
०५,००५।०००*००२६_०१	द्रुपदेनैवम् उक्ते तु वाक्ये वाक्यविशारदः  
०५,००५।०००*००२६_०२	वसुदेवसुतस् तत्र वृष्णिसिंहो ऽब्रवीद् इदम्  
०५,००५।००१	वासुदेव उवाच  
०५,००५।००१अ	उपपन्नम् इदं वाक्यं सोमकानां धुरन्धरे  
०५,००५।००१च्	अर्थसिद्धिकरं राज्ञः पाण्डवस्य महौजसः  
०५,००५।००२अ	एतच् च पूर्वकार्यं नः सुनीतम् अभिकाङ्क्षताम्  
०५,००५।००२च्	अन्यथा ह्य् आचरन् कर्म पुरुषः स्यात् सुबालिशः  
०५,००५।००३अ	किं तु सम्बन्धकं तुल्यम् अस्माकं कुरुपाण्डुषु  
०५,००५।००३च्	यथेष्टं वर्तमानेषु पाण्डवेषु च तेषु च  
०५,००५।००४अ	ते विवाहार्थम् आनीता वयं सर्वे यथा भवान्  
०५,००५।००४च्	कृते विवाहे मुदिता गमिष्यामो गृहान् प्रति  
०५,००५।००५अ	भवान् वृद्धतमो राज्ञां वयसा च श्रुतेन च  
०५,००५।००५च्	शिष्यवत् ते वयं सर्वे भवामेह न संशयः  
०५,००५।००६अ	भवन्तं धृतराष्ट्रश् च सततं बहु मन्यते  
०५,००५।००६च्	आचार्ययोः सखा चासि द्रोणस्य च कृपस्य च  
०५,००५।००६द्*००२७_०१	तस्माद् यद् अनुरूपं हि साम्प्रतं त्व् इह मन्यसे  
०५,००५।००६द्*००२७_०२	तं प्रेषय यथान्यायं कुरुभ्यो नृपसत्तम  
०५,००५।००७अ	स भवान् प्रेषयत्व् अद्य पाण्डवार्थकरं वचः  
०५,००५।००७च्	सर्वेषां निश्चितं तन् नः प्रेषयिष्यति यद् भवान्  
०५,००५।००८अ	यदि तावच् छमं कुर्यान् न्यायेन कुरुपुङ्गवः  
०५,००५।००८ब्*००२८_०१	कृतम् इत्य् एव सौभ्रात्रम् आचरिष्यन्ति पाण्डवाः  
०५,००५।००८च्	न भवेत् कुरुपाण्डूनां सौभ्रात्रेण महान् क्षयः  
०५,००५।००९अ	अथ दर्पान्वितो मोहान् न कुर्याद् धृतराष्ट्रजः  
०५,००५।००९च्	अन्येषां प्रेषयित्वा च पश्चाद् अस्मान् समाह्वयेः  
०५,००५।०१०अ	ततो दुर्योधनो मन्दः सहामात्यः सबान्धवः  
०५,००५।०१०च्	निष्ठाम् आपत्स्यते मूढः क्रुद्धे गाण्डीवधन्वनि  
०५,००५।०११	वैशम्पायन उवाच  
०५,००५।०११अ	ततः सत्कृत्य वार्ष्णेयं विराटः पृथिवीपतिः  
०५,००५।०११च्	गृहान् प्रस्थापयाम् आस सगणं सहबान्धवम्  
०५,००५।०१२अ	द्वारकां तु गते कृष्णे युधिष्ठिरपुरोगमाः  
०५,००५।०१२च्	चक्रुः साङ्ग्रामिकं सर्वं विराटश् च महीपतिः  
०५,००५।०१३अ	ततः सम्प्रेषयाम् आस विराटः सह बान्धवैः  
०५,००५।०१३च्	सर्वेषां भूमिपालानां द्रुपदश् च महीपतिः  
०५,००५।०१४अ	वचनात् कुरुसिंहानां मत्स्यपाञ्चालयोश् च ते  
०५,००५।०१४च्	समाजग्मुर् महीपालाः सम्प्रहृष्टा महाबलाः  
०५,००५।०१५अ	तच् छ्रुत्वा पाण्डुपुत्राणां समागच्छन् महद् बलम्  
०५,००५।०१५च्	धृतराष्ट्रसुतश् चापि समानिन्ये महीपतीन्  
०५,००५।०१६अ	समाकुला मही राजन् कुरुपाण्डवकारणात्  
०५,००५।०१६च्	तदा समभवत् कृत्स्ना सम्प्रयाणे महीक्षिताम्  
०५,००५।०१६द्*००२९_०१	सङ्कुला च तदा भूमिश् चतुरङ्गबलान्विता  
०५,००५।०१७अ	बलानि तेषां वीराणाम् आगच्छन्ति ततस् ततः  
०५,००५।०१७च्	चालयन्तीव गां देवीं सपर्वतवनाम् इमाम्  
०५,००५।०१८अ	ततः प्रज्ञावयोवृद्धं पाञ्चाल्यः स्वपुरोहितम्  
०५,००५।०१८च्	कुरुभ्यः प्रेषयाम् आस युधिष्ठिरमते तदा  
०५,००६।००१	द्रुपद उवाच  
०५,००६।००१अ	भूतानां प्राणिनः श्रेष्ठाः प्राणिनां बुद्धिजीविनः  
०५,००६।००१च्	बुद्धिमत्सु नराः श्रेष्ठा नराणां तु द्विजातयः  
०५,००६।००२अ	द्विजेषु वैद्याः श्रेयांसो वैद्येषु कृतबुद्धयः  
०५,००६।००२ब्*००३०_०१	कृतबुद्धिषु कर्तारः कर्तृषु ब्रह्मवादिनः  
०५,००६।००२च्	स भवान् कृतबुद्धीनां प्रधान इति मे मतिः  
०५,००६।००३अ	कुलेन च विशिष्टो ऽसि वयसा च श्रुतेन च  
०५,००६।००३च्	प्रज्ञयानवमश् चासि शुक्रेणाङ्गिरसेन च  
०५,००६।००४अ	विदितं चापि ते सर्वं यथावृत्तः स कौरवः  
०५,००६।००४च्	पाण्डवश् च यथावृत्तः कुन्तीपुत्रो युधिष्ठिरः  
०५,००६।००५अ	धृतराष्ट्रस्य विदिते वञ्चिताः पाण्डवाः परैः  
०५,००६।००५च्	विदुरेणानुनीतो ऽपि पुत्रम् एवानुवर्तते  
०५,००६।००६अ	शकुनिर् बुद्धिपूर्वं हि कुन्तीपुत्रं समाह्वयत्  
०५,००६।००६च्	अनक्षज्ञं मताक्षः सन् क्षत्रवृत्ते स्थितं शुचिम्  
०५,००६।००७अ	ते तथा वञ्चयित्वा तु धर्मपुत्रं युधिष्ठिरम्  
०५,००६।००७च्	न कस्यां चिद् अवस्थायां राज्यं दास्यन्ति वै स्वयम्  
०५,००६।००८अ	भवांस् तु धर्मसंयुक्तं धृतराष्ट्रं ब्रुवन् वचः  
०५,००६।००८च्	मनांसि तस्य योधानां ध्रुवम् आवर्तयिष्यति  
०५,००६।००९अ	विदुरश् चापि तद् वाक्यं साधयिष्यति तावकम्  
०५,००६।००९च्	भीष्मद्रोणकृपाणां च भेदं सञ्जनयिष्यति  
०५,००६।०१०अ	अमात्येषु च भिन्नेषु योधेषु विमुखेषु च  
०५,००६।०१०च्	पुनर् एकाग्रकरणं तेषां कर्म भविष्यति  
०५,००६।०११अ	एतस्मिन्न् अन्तरे पार्थाः सुखम् एकाग्रबुद्धयः  
०५,००६।०११च्	सेनाकर्म करिष्यन्ति द्रव्याणां चैव सञ्चयम्  
०५,००६।०१२अ	भिद्यमानेषु च स्वेषु लम्बमाने च वै त्वयि  
०५,००६।०१२च्	न तथा ते करिष्यन्ति सेनाकर्म न संशयः  
०५,००६।०१३अ	एतत् प्रयोजनं चात्र प्राधान्येनोपलभ्यते  
०५,००६।०१३च्	सङ्गत्या धृतराष्ट्रश् च कुर्याद् धर्म्यं वचस् तव  
०५,००६।०१४अ	स भवान् धर्मयुक्तश् च धर्म्यं तेषु समाचरन्  
०५,००६।०१४च्	कृपालुषु परिक्लेशान् पाण्डवानां प्रकीर्तयन्  
०५,००६।०१५अ	वृद्धेषु कुलधर्मं च ब्रुवन् पूर्वैर् अनुष्ठितम्  
०५,००६।०१५च्	विभेत्स्यति मनांस्य् एषाम् इति मे नात्र संशयः  
०५,००६।०१६अ	न च तेभ्यो भयं ते ऽस्ति ब्राह्मणो ह्य् असि वेदवित्  
०५,००६।०१६च्	दूतकर्मणि युक्तश् च स्थविरश् च विशेषतः  
०५,००६।०१७अ	स भवान् पुष्ययोगेन मुहूर्तेन जयेन च  
०५,००६।०१७च्	कौरवेयान् प्रयात्व् आशु कौन्तेयस्यार्थसिद्धये  
०५,००६।०१८	वैशम्पायन उवाच  
०५,००६।०१८अ	तथानुशिष्टः प्रययौ द्रुपदेन महात्मना  
०५,००६।०१८च्	पुरोधा वृत्तसम्पन्नो नगरं नागसाह्वयम्  
०५,००६।०१८द्*००३१_०१	शिष्यैः परिवृतो विद्वान् नीतिशास्त्रार्थकोविदः  
०५,००६।०१८द्*००३१_०२	पाण्डवानां हितार्थाय कौरवान् प्रति जग्मिवान्  
०५,००७।००१	वैशम्पायन उवाच  
०५,००७।००१*००३२_०१	पुरोहितं ते प्रस्थाप्य नगरं नागसाह्वयम्  
०५,००७।००१*००३२_०२	दूतान् प्रस्थापयाम् आसुः पार्थिवेभ्यस् ततस् ततः  
०५,००७।००१*००३२_०३	प्रस्थाप्य दूतान् अन्यत्र द्वारकां पुरुषर्षभः  
०५,००७।००१*००३२_०४	स्वयं जगाम कौरव्यः कुन्तीपुत्रो धनञ्जयः  
०५,००७।००१अ	गते द्वारवतीं कृष्णे बलदेवे च माधवे  
०५,००७।००१च्	सह वृष्ण्यन्धकैः सर्वैर् भोजैश् च शतशस् तथा  
०५,००७।००२अ	सर्वम् आगमयाम् आस पाण्डवानां विचेष्टितम्  
०५,००७।००२च्	धृतराष्ट्रात्मजो राजा दूतैः प्रणिहितैश् चरैः  
०५,००७।००३अ	स श्रुत्वा माधवं यातं सदश्वैर् अनिलोपमैः  
०५,००७।००३च्	बलेन नातिमहता द्वारकाम् अभ्ययात् पुरीम्  
०५,००७।००४अ	तम् एव दिवसं चापि कौन्तेयः पाण्डुनन्दनः  
०५,००७।००४च्	आनर्तनगरीं रम्यां जगामाशु धनञ्जयः  
०५,००७।००५अ	तौ यात्वा पुरुषव्याघ्रौ द्वारकां कुरुनन्दनौ  
०५,००७।००५च्	सुप्तं ददृशतुः कृष्णं शयानं चोपजग्मतुः  
०५,००७।००६अ	ततः शयाने गोविन्दे प्रविवेश सुयोधनः  
०५,००७।००६च्	उच्छीर्षतश् च कृष्णस्य निषसाद वरासने  
०५,००७।००६द्*००३३_०१	सिंहासनगतं पश्चात् परिवृत्य च दृष्टवान्  
०५,००७।००७अ	ततः किरीटी तस्यानु प्रविवेश महामनाः  
०५,००७।००७च्	पश्चार्धे च स कृष्णस्य प्रह्वो ऽतिष्ठत् कृताञ्जलिः  
०५,००७।००८अ	प्रतिबुद्धः स वार्ष्णेयो ददर्शाग्रे किरीटिनम्  
०५,००७।००८ब्*००३४_०१	उच्छीर्षतश् चासनस्थं ददर्शाथ सुयोधनम्  
०५,००७।००८ब्*००३५_०१	पश्चाद् दुर्योधनं भूपम् उच्छीर्षे संस्थितं तदा  
०५,००७।००८ब्*००३६_०१	वैचित्रवीर्यजं पश्चाद् यादवानां धुरन्धरः  
०५,००७।००८ब्*००३७_०१	पश्चाद् दुर्योधनं शौरिर् अपश्यद् अमितद्युतिः  
०५,००७।००८च्	स तयोः स्वागतं कृत्वा यथार्हं प्रतिपूज्य च  
०५,००७।००८ए	तदागमनजं हेतुं पप्रच्छ मधुसूदनः  
०५,००७।००९अ	ततो दुर्योधनः कृष्णम् उवाच प्रहसन्न् इव  
०५,००७।००९च्	विग्रहे ऽस्मिन् भवान् साह्यं मम दातुम् इहार्हति  
०५,००७।०१०अ	समं हि भवतः सख्यं मयि चैवार्जुने ऽपि च  
०५,००७।०१०च्	तथा सम्बन्धकं तुल्यम् अस्माकं त्वयि माधव  
०५,००७।०११अ	अहं चाभिगतः पूर्वं त्वाम् अद्य मधुसूदन  
०५,००७।०११च्	पूर्वं चाभिगतं सन्तो भजन्ते पूर्वसारिणः  
०५,००७।०१२अ	त्वं च श्रेष्ठतमो लोके सताम् अद्य जनार्दन  
०५,००७।०१२च्	सततं सम्मतश् चैव सद्वृत्तम् अनुपालय  
०५,००७।०१२द्*००३८_००	श्रीभगवान् उवाच  
०५,००७।०१२द्*००३८_०१	स्वागतं तव गान्धारे न मया विदितो भवान्  
०५,००७।०१२द्*००३८_०२	दुर्योधनः  
०५,००७।०१२द्*००३८_०२	किं चागमनकृत्यं ते कस्मिन् काले त्वम् आगतः  
०५,००७।०१२द्*००३८_०३	त्वद्दर्शनार्थी गोविन्द अहं पूर्वम् इहागतः  
०५,००७।०१२द्*००३८_०४	प्रीत्यर्थी स भवान् साह्यं मम दातुम् इहार्हति  
०५,००७।०१२द्*००३९_०१	धार्तराष्ट्रस्य तद् वाक्यं श्रुत्वामरवरोत्तमः  
०५,००७।०१२द्*००३९_०२	पुरुषोत्तमस् त्व् इदं वाक्यं दुर्योधनम् अभाषत  
०५,००७।०१३	कृष्ण उवाच  
०५,००७।०१३अ	भवान् अभिगतः पूर्वम् अत्र मे नास्ति संशयः  
०५,००७।०१३च्	दृष्टस् तु प्रथमं राजन् मया पार्थो धनञ्जयः  
०५,००७।०१४अ	तव पूर्वाभिगमनात् पूर्वं चाप्य् अस्य दर्शनात्  
०५,००७।०१४च्	साहाय्यम् उभयोर् एव करिष्यामि सुयोधन  
०५,००७।०१५अ	प्रवारणं तु बालानां पूर्वं कार्यम् इति श्रुतिः  
०५,००७।०१५च्	तस्मात् प्रवारणं पूर्वम् अर्हः पार्थो धनञ्जयः  
०५,००७।०१६अ	मत्संहननतुल्यानां गोपानाम् अर्बुदं महत्  
०५,००७।०१६च्	नारायणा इति ख्याताः सर्वे सङ्ग्रामयोधिनः  
०५,००७।०१७अ	ते वा युधि दुराधर्षा भवन्त्व् एकस्य सैनिकाः  
०५,००७।०१७च्	अयुध्यमानः सङ्ग्रामे न्यस्तशस्त्रो ऽहम् एकतः  
०५,००७।०१७द्*००४०_०१	एतद् विदित्वा कौन्तेय विचार्य च पुनः पुनः  
०५,००७।०१७द्*००४०_०२	तान् वा वरय साहाय्ये मां साचिव्येन वा पुनः  
०५,००७।०१८अ	आभ्याम् अन्यतरं पार्थ यत् ते हृद्यतरं मतम्  
०५,००७।०१८च्	तद् वृणीतां भवान् अग्रे प्रवार्यस् त्वं हि धर्मतः  
०५,००७।०१९	वैशम्पायन उवाच  
०५,००७।०१९अ	एवम् उक्तस् तु कृष्णेन कुन्तीपुत्रो धनञ्जयः  
०५,००७।०१९च्	अयुध्यमानं सङ्ग्रामे वरयाम् आस केशवम्  
०५,००७।०१९द्*००४१_०१	नारायणम् अमित्रघ्नं कामाज् जातम् अजं नृषु  
०५,००७।०१९द्*००४१_०२	सर्वक्षत्रस्य पुरतो देवदानवयोर् अपि  
०५,००७।०१९द्*००४२_०१	दुर्योधनस् तु तत् सैन्यं सर्वम् आवरयत् तदा  
०५,००७।०२०अ	सहस्राणां सहस्रं तु योधानां प्राप्य भारत  
०५,००७।०२०च्	कृष्णं चापहृतं ज्ञात्वा सम्प्राप परमां मुदम्  
०५,००७।०२१अ	दुर्योधनस् तु तत् सैन्यं सर्वम् आदाय पार्थिवः  
०५,००७।०२१च्	ततो ऽभ्ययाद् भीमबलो रौहिणेयं महाबलम्  
०५,००७।०२२अ	सर्वं चागमने हेतुं स तस्मै सन्न्यवेदयत्  
०५,००७।०२२च्	प्रत्युवाच ततः शौरिर् धार्तराष्ट्रम् इदं वचः  
०५,००७।०२३अ	विदितं ते नरव्याघ्र सर्वं भवितुम् अर्हति  
०५,००७।०२३च्	यन् मयोक्तं विराटस्य पुरा वैवाहिके तदा  
०५,००७।०२४अ	निगृह्योक्तो हृषीकेशस् त्वदर्थं कुरुनन्दन  
०५,००७।०२४च्	मया सम्बन्धकं तुल्यम् इति राजन् पुनः पुनः  
०५,००७।०२५अ	न च तद् वाक्यम् उक्तं वै केशवः प्रत्यपद्यत  
०५,००७।०२५च्	न चाहम् उत्सहे कृष्णं विना स्थातुम् अपि क्षणम्  
०५,००७।०२६अ	नाहं सहायः पार्थानां नापि दुर्योधनस्य वै  
०५,००७।०२६च्	इति मे निश्चिता बुद्दिर् वासुदेवम् अवेक्ष्य ह  
०५,००७।०२७अ	जातो ऽसि भारते वंशे सर्वपार्थिवपूजिते  
०५,००७।०२७च्	गच्छ युध्यस्व धर्मेण क्षात्रेण भरतर्षभ  
०५,००७।०२८अ	इत्य् एवम् उक्तः स तदा परिष्वज्य हलायुधम्  
०५,००७।०२८च्	कृष्णं चापहृतं ज्ञात्वा युद्धान् मेने जितं जयम्  
०५,००७।०२९अ	सो ऽभ्ययात् कृतवर्माणं धृतराष्ट्रसुतो नृपः  
०५,००७।०२९च्	कृतवर्मा ददौ तस्य सेनाम् अक्षौहिणीं तदा  
०५,००७।०३०अ	स तेन सर्वसैन्येन भीमेन कुरुनन्दनः  
०५,००७।०३०च्	वृतः प्रतिययौ हृष्टः सुहृदः सम्प्रहर्षयन्  
०५,००७।०३०द्*००४३_०१	ततः पीताम्बरधरो जगत्स्रष्टा जनार्दनः  
०५,००७।०३१अ	गते दुर्योधने कृष्णः किरीटिनम् अथाब्रवीत्  
०५,००७।०३१च्	अयुध्यमानः कां बुद्धिम् आस्थायाहं त्वया वृतः  
०५,००७।०३२	अर्जुन उवाच  
०५,००७।०३२अ	भवान् समर्थस् तान् सर्वान् निहन्तुं नात्र संशयः  
०५,००७।०३२च्	निहन्तुम् अहम् अप्य् एकः समर्थः पुरुषोत्तम  
०५,००७।०३३अ	भवांस् तु कीर्तिमांल् लोके तद् यशस् त्वां गमिष्यति  
०५,००७।०३३च्	यशसा चाहम् अप्य् अर्थी तस्माद् असि मया वृतः  
०५,००७।०३४अ	सारथ्यं तु त्वया कार्यम् इति मे मानसं सदा  
०५,००७।०३४च्	चिररात्रेप्सितं कामं तद् भवान् कर्तुम् अर्हति  
०५,००७।०३५	वासुदेव उवाच  
०५,००७।०३५अ	उपपन्नम् इदं पार्थ यत् स्पर्धेथा मया सह  
०५,००७।०३५च्	सारथ्यं ते करिष्यामि कामः सम्पद्यतां तव  
०५,००७।०३६	वैशम्पायन उवाच  
०५,००७।०३६अ	एवं प्रमुदितः पार्थः कृष्णेन सहितस् तदा  
०५,००७।०३६च्	वृतो दाशार्हप्रवरैः पुनर् आयाद् युधिष्ठिरम्  
०५,००८।००१	वैशम्पायन उवाच  
०५,००८।००१अ	शल्यः श्रुत्वा तु दूतानां सैन्येन महता वृतः  
०५,००८।००१च्	अभ्ययात् पाण्डवान् राजन् सह पुत्रैर् महारथैः  
०५,००८।००२अ	तस्य सेनानिवेशो ऽभूद् अध्यर्धम् इव योजनम्  
०५,००८।००२च्	तथा हि बहुलां सेनां स बिभर्ति नरर्षभः  
०५,००८।००२द्*००४४_०१	अक्षौहिणीपती राजन् महावीर्यपराक्रमः  
०५,००८।००३अ	विचित्रकवचाः शूरा विचित्रध्वजकार्मुकाः  
०५,००८।००३च्	विचित्राभरणाः सर्वे विचित्ररथवाहनाः  
०५,००८।००३द्*००४५_०१	विचित्रस्रग्धराः सर्वे विचित्राम्बरभूषणाः  
०५,००८।००४अ	स्वदेशवेषाभरणा वीराः शतसहस्रशः  
०५,००८।००४च्	तस्य सेनाप्रणेतारो बभूवुः क्षत्रियर्षभाः  
०५,००८।००५अ	व्यथयन्न् इव भूतानि कम्पयन्न् इव मेदिनीम्  
०५,००८।००५च्	शनैर् विश्रामयन् सेनां स ययौ येन पाण्डवः  
०५,००८।००६अ	ततो दुर्योधनः श्रुत्वा महासेनं महारथम्  
०५,००८।००६च्	उपायान्तम् अभिद्रुत्य स्वयम् आनर्च भारत  
०५,००८।००६द्*००४६_०१	शल्यस्य मन्त्रिभिः सर्वैर् दुर्योधनवशानुगैः  
०५,००८।००६द्*००४६_०२	अविज्ञातं च शल्यस्य हृदयस्य प्रियं कृतम्  
०५,००८।००७अ	कारयाम् आस पूजार्थं तस्य दुर्योधनः सभाः  
०५,००८।००७च्	रमणीयेषु देशेषु रत्नचित्राः स्वलङ्कृताः  
०५,००८।००७द्*००४७_०१	शिल्पिभिर् विविधैश् चैव क्रीडास् तत्र प्रयोजिताः  
०५,००८।००७द्*००४७_०२	तत्र माल्यानि मांसानि भक्ष्यं पेयं च सत्कृतम्  
०५,००८।००७द्*००४७_०३	कूपाश् च विविधाकारा मनोहर्षविवर्धनाः  
०५,००८।००७द्*००४७_०४	वाप्यश् च विविधाकारा औदकानि गृहाणि च  
०५,००८।००८अ	स ताः सभाः समासाद्य पूज्यमानो यथामरः  
०५,००८।००८च्	दुर्योधनस्य सचिवैर् देशे देशे यथार्हतः  
०५,००८।००८ए	आजगाम सभाम् अन्यां देवावसथवर्चसम्  
०५,००८।००८ड़्*००४८_०१	तत्र वासांसि माल्यानि भक्ष्यं पेयं च पुष्कलम्  
०५,००८।००८ड़्*००४८_०२	गन्धा घ्राणस्य सुखदा दिव्याश् चित्तमनोहराः  
०५,००८।००८ड़्*००४८_०३	सरांसि सादरो राजा सविहङ्गमृगानि च  
०५,००८।००९अ	स तत्र विषयैर् युक्तः कल्याणैर् अतिमानुषैः  
०५,००८।००९च्	मेने ऽभ्यधिकम् आत्मानम् अवमेने पुरन्दरम्  
०५,००८।०१०अ	पप्रच्छ स ततः प्रेष्यान् प्रहृष्टः क्षत्रियर्षभः  
०५,००८।०१०च्	युधिष्ठिरस्य पुरुषाः के नु चक्रुः सभा इमाः  
०५,००८।०१०ए	आनीयन्तां सभाकाराः प्रदेयार्हा हि मे मताः  
०५,००८।०१०ड़्*००४९_०१	प्रसादम् एषां दास्यामि कुन्तीपुत्रो ऽनुमन्यताम्  
०५,००८।०१०ड़्*००४९_०२	दुर्योधनाय तत् सर्वं कथयन्ति स्म विस्मिताः  
०५,००८।०१०ड़्*००४९_०३	सम्प्रहृष्टो यदा शल्यो दिदित्सुर् अपि जीवितम्  
०५,००८।०१०ड़्*००५०_०१	ततः प्रहृष्टं राजानं ज्ञात्वा ते सचिवास् तदा  
०५,००८।०११अ	गूढो दुर्योधनस् तत्र दर्शयाम् आस मातुलम्  
०५,००८।०११च्	तं दृष्ट्वा मद्रराजस् तु ज्ञात्वा यत्नं च तस्य तम्  
०५,००८।०११द्*००५१_०१	दृष्ट्वा दुर्योधनं राजा विस्मितः स नरोत्तमः  
०५,००८।०११द्*००५१_०२	मन्त्रिणश् चापि शंसन्ति मद्रराजं सुविस्मितम्  
०५,००८।०११द्*००५१_०३	दुर्योधनेन ते राजञ् शुश्रूषितम् इदं प्रभो  
०५,००८।०११द्*००५१_०४	प्रियं प्रियार्हस्य सतः कर्तुम् अर्हसि भूमिप  
०५,००८।०११द्*००५१_०५	तम् अङ्कम् उपवेश्याशु मूर्ध्नि चाघ्राय मद्रराट्  
०५,००८।०११ए	परिष्वज्याब्रवीत् प्रीत इष्टो ऽर्थो गृह्यताम् इति  
०५,००८।०१२	दुर्योधन उवाच  
०५,००८।०१२अ	सत्यवाग् भव कल्याण वरो वै मम दीयताम्  
०५,००८।०१२च्	सर्वसेनाप्रणेता मे भवान् भवितुम् अर्हति  
०५,००८।०१२द्*००५२_०१	यथैव पाण्डवास् तुभ्यं तथैव भवतो ह्य् अहम्  
०५,००८।०१२द्*००५२_०२	शल्यः  
०५,००८।०१२द्*००५२_०२	अनुमान्यं च पाल्यं च भक्तं च भज मां विभो  
०५,००८।०१२द्*००५२_०३	एवम् एतन् महाराज यथा वदसि भारत  
०५,००८।०१२द्*००५२_०४	वरं ददामि ते प्रीत एवम् एतद् भविष्यति  
०५,००८।०१३	वैशम्पायन उवाच  
०५,००८।०१३अ	कृतम् इत्य् अब्रवीच् छल्यः किम् अन्यत् क्रियताम् इति  
०५,००८।०१३च्	कृतम् इत्य् एव गान्धारिः प्रत्युवाच पुनः पुनः  
०५,००८।०१३द्*००५३_००	शल्य उवाच  
०५,००८।०१३द्*००५३_०१	गच्छ दुर्योधन पुरं स्वकम् एव नरर्षभ  
०५,००८।०१३द्*००५३_०२	अहं गमिष्ये द्रष्टुं वै युधिष्ठिरम् अरिन्दमम्  
०५,००८।०१३द्*००५३_०३	दृष्ट्वा युधिष्ठिरं राजन् क्षिप्रम् एष्ये नराधिप  
०५,००८।०१३द्*००५३_०४	दुर्योधन उवाच  
०५,००८।०१३द्*००५३_०४	अवश्यं चापि द्रष्टव्यः पाण्डवः पुरुषर्षभः  
०५,००८।०१३द्*००५३_०५	क्षिप्रम् आगम्यतां राजन् पाण्डवं वीक्ष्य पार्थिव  
०५,००८।०१३द्*००५३_०६	शल्य उवाच  
०५,००८।०१३द्*००५३_०६	त्वय्य् अधीनाः स्म राजेन्द्र वरदानं स्मरस्व नः  
०५,००८।०१३द्*००५३_०७	क्षिप्रम् एष्यामि भद्रं ते गच्छस्व स्वपुरं नृप  
०५,००८।०१३द्*००५३_०८	परिष्वज्य तथान्योन्यं शल्यदुर्योधनाव् उभौ  
०५,००८।०१३द्*००५४_०१	दृष्ट्वा तु पाण्डवान् राजन् न मिथ्या कर्तुम् उत्सहे  
०५,००८।०१४अ	स तथा शल्यम् आमन्त्र्य पुनर् आयात् स्वकं पुरम्  
०५,००८।०१४च्	शल्यो जगाम कौन्तेयान् आख्यातुं कर्म तस्य तत्  
०५,००८।०१५अ	उपप्लव्यं स गत्वा तु स्कन्धावारं प्रविश्य च  
०५,००८।०१५च्	पाण्डवान् अथ तान् सर्वाञ् शल्यस् तत्र ददर्श ह  
०५,००८।०१५द्*००५५_०१	चिरात् तु दृष्ट्वा राजानं मातुलं समितिञ्जयम्  
०५,००८।०१५द्*००५५_०२	आसनेभ्यः समुत्पेतुः सर्वे सहयुधिष्ठिराः  
०५,००८।०१६अ	समेत्य तु महाबाहुः शल्यः पाण्डुसुतैस् तदा  
०५,००८।०१६च्	पाद्यम् अर्घ्यं च गां चैव प्रत्यगृह्णाद् यथाविधि  
०५,००८।०१६द्*००५६_०१	कृताञ्जलिर् अदीनात्मा धर्मात्मा शल्यम् अब्रवीत्  
०५,००८।०१६द्*००५६_०२	स्वागतं ते ऽस्तु वै राजन्न् एतद् आसनम् आस्यताम्  
०५,००८।०१६द्*००५६_०३	ततो न्यषीदच् छल्यश् च काञ्चने परमासने  
०५,००८।०१६द्*००५६_०४	तत्र पाद्यम् अथार्घ्यं च न्यवेदयत पाण्डवः  
०५,००८।०१६द्*००५७_०१	निवेद्य चार्घ्यं विधिवन् मद्रराजाय भारत  
०५,००८।०१६द्*००५७_०२	कुशलं पाण्डवो ऽपृच्छच् छल्यं सर्वसुखावहम्  
०५,००८।०१६द्*००५७_०३	स तैः परिवृतः सर्वैः पाण्डवैर् धर्मचारिभिः  
०५,००८।०१७अ	ततः कुशलपूर्वं स मद्रराजो ऽरिसूदनः  
०५,००८।०१७च्	प्रीत्या परमया युक्तः समाश्लिष्य युधिष्ठिरम्  
०५,००८।०१८अ	तथा भीमार्जुनौ हृष्टौ स्वस्रीयौ च यमाव् उभौ  
०५,००८।०१८ब्*००५८_०१	द्रौपदी च सुभद्रा च अभिमन्युश् च भारत  
०५,००८।०१८च्	आसने चोपविष्टस् तु शल्यः पार्थम् उवाच ह  
०५,००८।०१९अ	कुशलं राजशार्दूल कच्चित् ते कुरुनन्दन  
०५,००८।०१९च्	अरण्यवासाद् दिष्ट्यासि विमुक्तो जयतां वर  
०५,००८।०२०अ	सुदुष्करं कृतं राजन् निर्जने वसता वने  
०५,००८।०२०च्	भ्रातृभिः सह राजेन्द्र कृष्णया चानया सह  
०५,००८।०२१अ	अज्ञातवासं घोरं च वसता दुष्करं कृतम्  
०५,००८।०२१च्	दुःखम् एव कुतः सौख्यं राज्यभ्रष्टस्य भारत  
०५,००८।०२२अ	दुःखस्यैतस्य महतो धार्तराष्ट्रकृतस्य वै  
०५,००८।०२२च्	अवाप्स्यसि सुखं राजन् हत्वा शत्रून् परन्तप  
०५,००८।०२३अ	विदितं ते महाराज लोकतत्त्वं नराधिप  
०५,००८।०२३च्	तस्माल् लोभकृतं किं चित् तव तात न विद्यते  
०५,००८।०२३द्*००५९_०१	राजर्षीणां पुराणानां मार्गम् अन्विच्छ भारत  
०५,००८।०२३द्*००५९_०२	दाने तपसि सत्ये च भव तात युधिष्ठिर  
०५,००८।०२३द्*००५९_०३	क्षमा दमश् च सत्यं च अहिंसा च युधिष्ठिर  
०५,००८।०२३द्*००५९_०४	अद्भुतश् च पुनर् लोकस् त्वयि राजन् प्रतिष्ठितः  
०५,००८।०२३द्*००५९_०५	मृदुर् वदान्यो ब्रह्मण्यो दाता धर्मपरायणः  
०५,००८।०२३द्*००५९_०६	धर्मास् ते विदिता राजन् बहवो लोकसाक्षिकाः  
०५,००८।०२३द्*००५९_०७	सर्वं जगद् इदं तात विदितं ते परन्तप  
०५,००८।०२३द्*००५९_०८	दिष्ट्या कृच्छ्रम् इदं राजन् पारितं भरतर्षभ  
०५,००८।०२३द्*००५९_०९	दिष्ट्या पश्यामि राजेन्द्र धर्मात्मानं सहानुगम्  
०५,००८।०२३द्*००५९_१०	निस्तीर्णं दुष्करं राजंस् त्वां धर्मनिचयं प्रभो  
०५,००८।०२३द्*००६०_०१	उत्थानं संयमो दाक्ष्यम् अप्रमादो धृतिः स्मृतिः  
०५,००८।०२४अ	ततो ऽस्याकथयद् राजा दुर्योधनसमागमम्  
०५,००८।०२४च्	तच् च शुश्रूषितं सर्वं वरदानं च भारत  
०५,००८।०२५	युधिष्ठिर उवाच  
०५,००८।०२५अ	सुकृतं ते कृतं राजन् प्रहृष्टेनान्तरात्मना  
०५,००८।०२५च्	दुर्योधनस्य यद् वीर त्वया वाचा प्रतिश्रुतम्  
०५,००८।०२५द्*००६१_०१	दुर्योधनस्य चास्माकं विशेषो ऽत्र न विद्यते  
०५,००८।०२५ए	एकं त्व् इच्छामि भद्रं ते क्रियमाणं महीपते  
०५,००८।०२५ड़्*००६२_०१	राजन्न् अकर्तव्यम् अपि कर्तुम् अर्हसि सत्तम  
०५,००८।०२५ड़्*००६२_०२	मम त्व् अवेक्षया वीर शृणु विज्ञापयामि ते  
०५,००८।०२५ड़्*००६३_०१	स्पर्धते हि सदा कर्णः पार्थेन रणमूर्धनि  
०५,००८।०२६अ	भवान् इह महाराज वासुदेवसमो युधि  
०५,००८।०२६च्	कर्णार्जुनाभ्यां सम्प्राप्ते द्वैरथे राजसत्तम  
०५,००८।०२६द्*००६४_०१	वासुदेवेन सारथ्यं कार्यं पार्थस्य मातुल  
०५,००८।०२६ए	कर्णस्य भवता कार्यं सारथ्यं नात्र संशयः  
०५,००८।०२७अ	तत्र पाल्यो ऽर्जुनो राजन् यदि मत्प्रियम् इच्छसि  
०५,००८।०२७च्	तेजोवधश् च ते कार्यः सौतेर् अस्मज्जयावहः  
०५,००८।०२७ए	अकर्तव्यम् अपि ह्य् एतत् कर्तुम् अर्हसि मातुल  
०५,००८।०२८	शल्य उवाच  
०५,००८।०२८अ	शृणु पाण्डव भद्रं ते यद् ब्रवीषि दुरात्मनः  
०५,००८।०२८च्	तेजोवधनिमित्तं मां सूतपुत्रस्य संयुगे  
०५,००८।०२८द्*००६५_०१	तेजोवधनिमित्तं मां तत् करिष्यामि ते प्रियम्  
०५,००८।०२९अ	अहं तस्य भविष्यामि सङ्ग्रामे सारथिर् ध्रुवम्  
०५,००८।०२९च्	वासुदेवेन हि समं नित्यं मां स हि मन्यते  
०५,००८।०३०अ	तस्याहं कुरुशार्दूल प्रतीपम् अहितं वचः  
०५,००८।०३०च्	ध्रुवं सङ्कथयिष्यामि योद्धुकामस्य संयुगे  
०५,००८।०३०द्*००६६_०१	अहं तस्य भविष्यामि सारथी रणमूर्धनि  
०५,००८।०३१अ	यथा स हृतदर्पश् च हृततेजाश् च पाण्डव  
०५,००८।०३१च्	भविष्यति सुखं हन्तुं सत्यम् एतद् ब्रवीमि ते  
०५,००८।०३२अ	एवम् एतत् करिष्यामि यथा तात त्वम् आत्थ माम्  
०५,००८।०३२च्	यच् चान्यद् अपि शक्ष्यामि तत् करिष्यामि ते प्रियम्  
०५,००८।०३३अ	यच् च दुःखं त्वया प्राप्तं द्यूते वै कृष्णया सह  
०५,००८।०३३च्	परुषाणि च वाक्यानि सूतपुत्रकृतानि वै  
०५,००८।०३४अ	जटासुरात् परिक्लेशः कीचकाच् च महाद्युते  
०५,००८।०३४च्	द्रौपद्याधिगतं सर्वं दमयन्त्या यथाशुभम्  
०५,००८।०३५अ	सर्वं दुःखम् इदं वीर सुखोदर्कं भविष्यति  
०५,००८।०३५च्	नात्र मन्युस् त्वया कार्यो विधिर् हि बलवत्तरः  
०५,००८।०३६अ	दुःखानि हि महात्मानः प्राप्नुवन्ति युधिष्ठिर  
०५,००८।०३६च्	देवैर् अपि हि दुःखानि प्राप्तानि जगतीपते  
०५,००८।०३६द्*००६७_०१	देवदानवगन्धर्वाः किन्नरोरगराक्षसाः  
०५,००८।०३६द्*००६७_०२	दुःखं प्राप्ता यथा राजंस् तच् छृणुष्व नराधिप  
०५,००८।०३७अ	इन्द्रेण श्रूयते राजन् सभार्येण महात्मना  
०५,००८।०३७च्	अनुभूतं महद् दुःखं देवराजेन भारत  
०५,००९।००१	युधिष्ठिर उवाच  
०५,००९।००१अ	कथम् इन्द्रेण राजेन्द्र सभार्येण महात्मना  
०५,००९।००१च्	दुःखं प्राप्तं परं घोरम् एतद् इच्छामि वेदितुम्  
०५,००९।००२	शल्य उवाच  
०५,००९।००२अ	शृणु राजन् पुरा वृत्तम् इतिहासं पुरातनम्  
०५,००९।००२च्	सभार्येण यथा प्राप्तं दुःखम् इन्द्रेण भारत  
०५,००९।००३अ	त्वष्टा प्रजापतिर् ह्य् आसीद् देवश्रेष्ठो महातपाः  
०५,००९।००३च्	स पुत्रं वै त्रिशिरसम् इन्द्रद्रोहात् किलासृजत्  
०५,००९।००४अ	ऐन्द्रं स प्रार्थयत् स्थानं विश्वरूपो महाद्युतिः  
०५,००९।००४च्	तैस् त्रिभिर् वदनैर् घोरैः सूर्येन्दुज्वलनोपमैः  
०५,००९।००५अ	वेदान् एकेन सो ऽधीते सुराम् एकेन चापिबत्  
०५,००९।००५च्	एकेन च दिशः सर्वाः पिबन्न् इव निरीक्षते  
०५,००९।००६अ	स तपस्वी मृदुर् दान्तो धर्मे तपसि चोद्यतः  
०५,००९।००६च्	तपो ऽतप्यन् महत् तीव्रं सुदुश्चरम् अरिन्दम  
०५,००९।००७अ	तस्य दृष्ट्वा तपोवीर्यं सत्त्वं चामिततेजसः  
०५,००९।००७च्	विषादम् अगमच् छक्र इन्द्रो ऽयं मा भवेद् इति  
०५,००९।००८अ	कथं सज्जेत भोगेषु न च तप्येन् महत् तपः  
०५,००९।००८च्	विवर्धमानस् त्रिशिराः सर्वं त्रिभुवनं ग्रसेत्  
०५,००९।००९अ	इति सञ्चिन्त्य बहुधा बुद्धिमान् भरतर्षभ  
०५,००९।००९च्	आज्ञापयत् सो ऽप्सरसस् त्वष्टृपुत्रप्रलोभने  
०५,००९।०१०अ	यथा स सज्जेत् त्रिशिराः कामभोगेषु वै भृशम्  
०५,००९।०१०च्	क्षिप्रं कुरुत गच्छध्वं प्रलोभयत माचिरम्  
०५,००९।०११अ	शृङ्गारवेषाः सुश्रोण्यो भावैर् युक्ता मनोहरैः  
०५,००९।०११ब्*००६८_०१	हावभावसमायुक्ताः सर्वाः सौन्दर्यशोभिताः  
०५,००९।०११च्	प्रलोभयत भद्रं वः शमयध्वं भयं मम  
०५,००९।०११द्*००६९_०१	प्रजापतिर् भवेद् एष चन्द्रो वैश्रवणो यमः  
०५,००९।०११द्*००६९_०२	वरुणः पाशहस्तो वा धर्म एव भवेत् स्वयम्  
०५,००९।०१२अ	अस्वस्थं ह्य् आत्मनात्मानं लक्षयामि वराङ्गनाः  
०५,००९।०१२च्	भयम् एतन् महाघोरं क्षिप्रं नाशयताबलाः  
०५,००९।०१३	अप्सरस ऊचुः  
०५,००९।०१३अ	तथा यत्नं करिष्यामः शक्र तस्य प्रलोभने  
०५,००९।०१३च्	यथा नावाप्स्यसि भयं तस्माद् बलनिषूदन  
०५,००९।०१४अ	निर्दहन्न् इव चक्षुर्भ्यां यो ऽसाव् आस्ते तपोनिधिः  
०५,००९।०१४च्	तं प्रलोभयितुं देव गच्छामः सहिता वयम्  
०५,००९।०१४ए	यतिष्यामो वशे कर्तुं व्यपनेतुं च ते भयम्  
०५,००९।०१५	शल्य उवाच  
०५,००९।०१५अ	इन्द्रेण तास् त्व् अनुज्ञाता जग्मुस् त्रिशिरसो ऽन्तिकम्  
०५,००९।०१५च्	तत्र ता विविधैर् भावैर् लोभयन्त्यो वराङ्गनाः  
०५,००९।०१५ए	नृत्यं सन्दर्शयन्त्यश् च तथैवाङ्गेषु सौष्ठवम्  
०५,००९।०१६अ	विचेरुः सम्प्रहर्षं च नाभ्यगच्छन् महातपाः  
०५,००९।०१६च्	इन्द्रियाणि वशे कृत्वा पूर्णसागरसन्निभः  
०५,००९।०१७अ	तास् तु यत्नं परं कृत्वा पुनः शक्रम् उपस्थिताः  
०५,००९।०१७च्	कृताञ्जलिपुटाः सर्वा देवराजम् अथाब्रुवन्  
०५,००९।०१८अ	न स शक्यः सुदुर्धर्षो धैर्याच् चालयितुं प्रभो  
०५,००९।०१८च्	यत् ते कार्यं महाभाग क्रियतां तदनन्तरम्  
०५,००९।०१९अ	सम्पूज्याप्सरसः शक्रो विसृज्य च महामतिः  
०५,००९।०१९च्	चिन्तयाम् आस तस्यैव वधोपायं महात्मनः  
०५,००९।०२०अ	स तूष्णीं चिन्तयन् वीरो देवराजः प्रतापवान्  
०५,००९।०२०च्	विनिश्चितमतिर् धीमान् वधे त्रिशिरसो ऽभवत्  
०५,००९।०२१अ	वज्रम् अस्य क्षिपाम्य् अद्य स क्षिप्रं न भविष्यति  
०५,००९।०२१च्	शत्रुः प्रवृद्धो नोपेक्ष्यो दुर्बलो ऽपि बलीयसा  
०५,००९।०२२अ	शास्त्रबुद्ध्या विनिश्चित्य कृत्वा बुद्धिं वधे दृढाम्  
०५,००९।०२२च्	अथ वैश्वानरनिभं घोररूपं भयावहम्  
०५,००९।०२२ए	मुमोच वज्रं सङ्क्रुद्धः शक्रस् त्रिशिरसं प्रति  
०५,००९।०२३अ	स पपात हतस् तेन वज्रेण दृढम् आहतः  
०५,००९।०२३च्	पर्वतस्येव शिखरं प्रणुन्नं मेदिनीतले  
०५,००९।०२४अ	तं तु वज्रहतं दृष्ट्वा शयानम् अचलोपमम्  
०५,००९।०२४च्	न शर्म लेभे देवेन्द्रो दीपितस् तस्य तेजसा  
०५,००९।०२४द्*००७०_०१	घोररूपो महारौद्रस् तीव्रस् तीव्रपराक्रमः  
०५,००९।०२४ए	हतो ऽपि दीप्ततेजाः स जीवन्न् इव च दृश्यते  
०५,००९।०२४ड़्*००७१_०१	घातितस्य शिरांस्याजौ जीवन्तीवाद्भुतानि वै  
०५,००९।०२४ड़्*००७१_०२	ततो ऽतिभीतगात्रस् तु शक्र आस्ते विचारयन्  
०५,००९।०२४ड़्*००७१_०३	अथाजगाम परशुं स्कन्धेनादाय वर्धकिः  
०५,००९।०२४ड़्*००७१_०४	तद् अरण्यं महाराज यत्रास्ते ऽसौ निपातितः  
०५,००९।०२४ड़्*००७२_०१	शिरांसि तस्य जायन्ते त्रीण्य् एव शकुनास् त्रयः  
०५,००९।०२४ड़्*००७२_०२	तित्तिरिः कलविङ्कश् च तथैव च कपिञ्जलः  
०५,००९।०२४ड़्*००७२_०३	विश्वरूपशिरांस्य् एव जायन्ते तस्य भारत  
०५,००९।०२५अ	अभितस् तत्र तक्षाणं घटमानं शचीपतिः  
०५,००९।०२५च्	अपश्यद् अब्रवीच् चैनं सत्वरं पाकशासनः  
०५,००९।०२५ए	क्षिप्रं छिन्धि शिरांस्य् अस्य कुरुष्व वचनं मम  
०५,००९।०२६	तक्षोवाच  
०५,००९।०२६अ	महास्कन्धो भृशं ह्य् एष परशुर् न तरिष्यति  
०५,००९।०२६च्	कर्तुं चाहं न शक्ष्यामि कर्म सद्भिर् विगर्हितम्  
०५,००९।०२७	इन्द्र उवाच  
०५,००९।०२७अ	मा भैस् त्वं क्षिप्रम् एतद् वै कुरुष्व वचनं मम  
०५,००९।०२७च्	मत्प्रसादाद् धि ते शस्त्रं वज्रकल्पं भविष्यति  
०५,००९।०२८	तक्षोवाच  
०५,००९।०२८अ	कं भवन्तम् अहं विद्यां घोरकर्माणम् अद्य वै  
०५,००९।०२८च्	एतद् इच्छाम्य् अहं श्रोतुं तत्त्वेन कथयस्व मे  
०५,००९।०२९	इन्द्र उवाच  
०५,००९।०२९अ	अहम् इन्द्रो देवराजस् तक्षन् विदितम् अस्तु ते  
०५,००९।०२९च्	कुरुष्वैतद् यथोक्तं मे तक्षन् मा त्वं विचारय  
०५,००९।०२९द्*००७३_०१	मया हि निहतः शेते त्रिशिरास् त्वं च विद्धि वै  
०५,००९।०२९द्*००७३_०२	स प्रह्वः प्राञ्जलिर् भूत्वा इदं वचनम् अब्रवीत्  
०५,००९।०३०	तक्षोवाच  
०५,००९।०३०अ	क्रूरेण नापत्रपसे कथं शक्रेह कर्मणा  
०५,००९।०३०च्	ऋषिपुत्रम् इमं हत्वा ब्रह्महत्याभयं न ते  
०५,००९।०३१	इन्द्र उवाच  
०५,००९।०३१अ	पश्चाद् धर्मं चरिष्यामि पावनार्थं सुदुश्चरम्  
०५,००९।०३१च्	शत्रुर् एष महावीर्यो वज्रेण निहतो मया  
०५,००९।०३२अ	अद्यापि चाहम् उद्विग्नस् तक्षन्न् अस्माद् बिभेमि वै  
०५,००९।०३२च्	क्षिप्रं छिन्धि शिरांसि त्वं करिष्ये ऽनुग्रहं तव  
०५,००९।०३३अ	शिरः पशोस् ते दास्यन्ति भागं यज्ञेषु मानवाः  
०५,००९।०३३च्	एष ते ऽनुग्रहस् तक्षन् क्षिप्रं कुरु मम प्रियम्  
०५,००९।०३४	शल्य उवाच  
०५,००९।०३४अ	एतच् छ्रुत्वा तु तक्षा स महेन्द्रवचनं तदा  
०५,००९।०३४च्	शिरांस्य् अथ त्रिशिरसः कुठारेणाच्छिनत् तदा  
०५,००९।०३५अ	निकृत्तेषु ततस् तेषु निष्क्रामंस् त्रिशिरास् त्व् अथ  
०५,००९।०३५च्	कपिञ्जलास् तित्तिराश् च कलविङ्काश् च सर्वशः  
०५,००९।०३६अ	येन वेदान् अधीते स्म पिबते सोमम् एव च  
०५,००९।०३६च्	तस्माद् वक्त्रान् विनिष्पेतुः क्षिप्रं तस्य कपिञ्जलाः  
०५,००९।०३७अ	येन सर्वा दिशो राजन् पिबन्न् इव निरीक्षते  
०५,००९।०३७च्	तस्माद् वक्त्राद् विनिष्पेतुस् तित्तिरास् तस्य पाण्डव  
०५,००९।०३८अ	यत् सुरापं तु तस्यासीद् वक्त्रं त्रिशिरसस् तदा  
०५,००९।०३८च्	कलविङ्का विनिष्पेतुस् तेनास्य भरतर्षभ  
०५,००९।०३९अ	ततस् तेषु निकृत्तेषु विज्वरो मघवान् अभूत्  
०५,००९।०३९ब्*००७४_०१	तक्ष्णे चैव वरं दत्त्वा प्रहृष्टस् त्रिदशेश्वरः  
०५,००९।०३९च्	जगाम त्रिदिवं हृष्टस् तक्षापि स्वगृहान् ययौ  
०५,००९।०३९द्*००७५_०१	तक्षापि स्वगृहं गत्वा नैव शंसति कस्य चित्  
०५,००९।०३९द्*००७५_०२	अथैनं नाभिजानन्ति वर्षम् एकं तथागतम्  
०५,००९।०३९द्*००७५_०३	अथ संवत्सरे पूर्णे भूताः पशुपतेः प्रभो  
०५,००९।०३९द्*००७५_०४	ते चाक्रोशन्त मघवान् नः प्रभुर् ब्रह्महा इति  
०५,००९।०३९द्*००७५_०५	तत इन्द्रो व्रतं घोरम् अचरत् पाकशासनः  
०५,००९।०३९द्*००७५_०६	तपसा च सुसंयुक्तः सह देवैर् मरुद्गणैः  
०५,००९।०३९द्*००७५_०७	समुद्रे च पृथिव्यां च वनस्पतिषु स्त्रीषु च  
०५,००९।०३९द्*००७५_०८	विभज्य ब्रह्महत्यां च तांश् च संयोजयद् वरैः  
०५,००९।०३९द्*००७५_०९	वरदस् तु वरं दत्त्वा पृथिव्यै सागराय च  
०५,००९।०३९द्*००७५_१०	वनस्पतिभ्यः स्त्रीभ्यश् च ब्रह्महत्यां नुनोद ताम्  
०५,००९।०३९द्*००७५_११	ततस् तु शुद्धो भगवान् देवैर् लोकैश् च पूजितः  
०५,००९।०३९द्*००७५_१२	इन्द्रस्थानम् उपातिष्ठत् पूज्यमानो महर्षिभिः  
०५,००९।०३९द्*००७६_०१	मेने कृतार्थम् आत्मानं हत्वा शत्रुं सुरारिहा  
०५,००९।०४०अ	त्वष्टा प्रजापतिः श्रुत्वा शक्रेणाथ हतं सुतम्  
०५,००९।०४०च्	क्रोधसंरक्तनयन इदं वचनम् अब्रवीत्  
०५,००९।०४१अ	तप्यमानं तपो नित्यं क्षान्तं दान्तं जितेन्द्रियम्  
०५,००९।०४१च्	अनापराधिनं यस्मात् पुत्रं हिंसितवान् मम  
०५,००९।०४२अ	तस्माच् छक्रवधार्थाय वृत्रम् उत्पादयाम्य् अहम्  
०५,००९।०४२च्	लोकाः पश्यन्तु मे वीर्यं तपसश् च बलं महत्  
०५,००९।०४२ए	स च पश्यतु देवेन्द्रो दुरात्मा पापचेतनः  
०५,००९।०४३अ	उपस्पृश्य ततः क्रुद्धस् तपस्वी सुमहायशाः  
०५,००९।०४३च्	अग्निं हुत्वा समुत्पाद्य घोरं वृत्रम् उवाच ह  
०५,००९।०४३ए	इन्द्रशत्रो विवर्धस्व प्रभावात् तपसो मम  
०५,००९।०४४अ	सो ऽवर्धत दिवं स्तब्ध्वा सूर्यवैश्वानरोपमः  
०५,००९।०४४च्	किं करोमीति चोवाच कालसूर्य इवोदितः  
०५,००९।०४४ए	शक्रं जहीति चाप्य् उक्तो जगाम त्रिदिवं ततः  
०५,००९।०४५अ	ततो युद्धं समभवद् वृत्रवासवयोस् तदा  
०५,००९।०४५च्	सङ्क्रुद्धयोर् महाघोरं प्रसक्तं कुरुसत्तम  
०५,००९।०४५द्*००७७_०१	ग्रस्ता लोकाश् च वृत्रेण सर्वे भरतसत्तम  
०५,००९।०४५द्*००७७_०२	त्वष्टृतेजोविवृद्धेन वृत्रेण सुमहात्मना  
०५,००९।०४५द्*००७७_०३	सर्वे गन्धेन्द्रियरसा हृता भारत तेन वै  
०५,००९।०४५द्*००७७_०४	पृथिवी वायुर् आकाश आपो ज्योतिश् च पञ्चमः  
०५,००९।०४५द्*००७७_०५	हृतम् एतन् महाराज वृत्रेण सुमहात्मना  
०५,००९।०४६अ	ततो जग्राह देवेन्द्रं वृत्रो वीरः शतक्रतुम्  
०५,००९।०४६च्	अपावृत्य स जग्रास वृत्रः क्रोधसमन्वितः  
०५,००९।०४७अ	ग्रस्ते वृत्रेण शक्रे तु सम्भ्रान्तास् त्रिदशास् तदा  
०५,००९।०४७च्	असृजंस् ते महासत्त्वा जृम्भिकां वृत्रनाशिनीम्  
०५,००९।०४८अ	विजृम्भमाणस्य ततो वृत्रस्यास्याद् अपावृतात्  
०५,००९।०४८च्	स्वान्य् अङ्गान्य् अभिसङ्क्षिप्य निष्क्रान्तो बलसूदनः  
०५,००९।०४८ए	ततः प्रभृति लोकेषु जृम्भिका प्राणिसंश्रिता  
०५,००९।०४९अ	जहृषुश् च सुराः सर्वे दृष्ट्वा शक्रं विनिःसृतम्  
०५,००९।०४९च्	ततः प्रववृते युद्धं वृत्रवासवयोः पुनः  
०५,००९।०४९ए	संरब्धयोस् तदा घोरं सुचिरं भरतर्षभ  
०५,००९।०५०अ	यदा व्यवर्धत रणे वृत्रो बलसमन्वितः  
०५,००९।०५०च्	त्वष्टुस् तपोबलाद् विद्वांस् तदा शक्रो न्यवर्तत  
०५,००९।०५१अ	निवृत्ते तु तदा देवा विषादम् अगमन् परम्  
०५,००९।०५१च्	समेत्य शक्रेण च ते त्वष्टुस् तेजोविमोहिताः  
०५,००९।०५१ए	अमन्त्रयन्त ते सर्वे मुनिभिः सह भारत  
०५,००९।०५२अ	किं कार्यम् इति ते राजन् विचिन्त्य भयमोहिताः  
०५,००९।०५२च्	जग्मुः सर्वे महात्मानं मनोभिर् विष्णुम् अव्ययम्  
०५,००९।०५२ए	उपविष्टा मन्दराग्रे सर्वे वृत्रवधेप्सवः  
०५,०१०।००१	इन्द्र उवाच  
०५,०१०।००१*००७८_००	शल्यः  
०५,०१०।००१*००७८_०१	आख्यानम् उत्तमम् इदम् इतिहासं पुरातनम्  
०५,०१०।००१*००७८_०२	शृणु मे भ्रातृभिः सार्धं द्रौपद्या च जयावहम्  
०५,०१०।००१*००७९_०१	एवं विचिन्त्य विबुधैः शक्रस् त्रिभुवनेश्वरः  
०५,०१०।००१*००७९_०२	वृत्रस्य मरणोपायं पुनर् वचनम् अब्रवीत्  
०५,०१०।००१*००८०_०१	सर्वं व्याप्तं जगत् तेन वृत्रेणेतीह नः श्रुतम्  
०५,०१०।००१*००८०_०२	वृत्रभूतेषु लोकेषु भयम् इन्द्रम् उपागमत्  
०५,०१०।००१*००८०_०३	अथेन्द्रो हि महातेजाः समेत्य सह देवतैः  
०५,०१०।००१*००८०_०४	अमन्त्रयत तेजस्वी वृत्रस्य वधकारणात्  
०५,०१०।००१अ	सर्वं व्याप्तम् इदं देवा वृत्रेण जगद् अव्ययम्  
०५,०१०।००१च्	न ह्य् अस्य सदृशं किं चित् प्रतिघाताय यद् भवेत्  
०५,०१०।००२अ	समर्थो ह्य् अभवं पूर्वम् असमर्थो ऽस्मि साम्प्रतम्  
०५,०१०।००२च्	कथं कुर्यां नु भद्रं वो दुष्प्रधर्षः स मे मतः  
०५,०१०।००३अ	तेजस्वी च महात्मा च युद्धे चामितविक्रमः  
०५,०१०।००३च्	ग्रसेत् त्रिभुवनं सर्वं सदेवासुरमानुषम्  
०५,०१०।००४अ	तस्माद् विनिश्चयम् इमं शृणुध्वं मे दिवौकसः  
०५,०१०।००४च्	विष्णोः क्षयम् उपागम्य समेत्य च महात्मना  
०५,०१०।००४ए	तेन सम्मन्त्र्य वेत्स्यामो वधोपायं दुरात्मनः  
०५,०१०।००५	शल्य उवाच  
०५,०१०।००५अ	एवम् उक्ते मघवता देवाः सर्षिगणास् तदा  
०५,०१०।००५ब्*००८१_०१	प्रणिपत्य महात्मानं सर्वभूतनमस्कृतम्  
०५,०१०।००५च्	शरण्यं शरणं देवं जग्मुर् विष्णुं महाबलम्  
०५,०१०।००६अ	ऊचुश् च सर्वे देवेशं विष्णुं वृत्रभयार्दिताः  
०५,०१०।००६च्	त्वया लोकास् त्रयः क्रान्तास् त्रिभिर् विक्रमणैः प्रभो  
०५,०१०।००७अ	अमृतं चाहृतं विष्णो दैत्याश् च निहता रणे  
०५,०१०।००७च्	बलिं बद्ध्वा महादैत्यं शक्रो देवाधिपः कृतः  
०५,०१०।००८अ	त्वं प्रभुः सर्वलोकानां त्वया सर्वम् इदं ततम्  
०५,०१०।००८च्	त्वं हि देव महादेवः सर्वलोकनमस्कृतः  
०५,०१०।००८द्*००८२_०१	गन्धर्वोरगरक्षाणां सर्वेषाम् अमरोत्तम  
०५,०१०।००९अ	गतिर् भव त्वं देवानां सेन्द्राणाम् अमरोत्तम  
०५,०१०।००९च्	जगद् व्याप्तम् इदं सर्वं वृत्रेणासुरसूदन  
०५,०१०।०१०	विष्णुर् उवाच  
०५,०१०।०१०अ	अवश्यं करणीयं मे भवतां हितम् उत्तमम्  
०५,०१०।०१०च्	तस्माद् उपायं वक्ष्यामि यथासौ न भविष्यति  
०५,०१०।०११अ	गच्छध्वं सर्षिगन्धर्वा यत्रासौ विश्वरूपधृक्  
०५,०१०।०११च्	साम तस्य प्रयुञ्जध्वं तत एनं विजेष्यथ  
०५,०१०।०१२अ	भविष्यति गतिर् देवाः शक्रस्य मम तेजसा  
०५,०१०।०१२च्	अदृश्यश् च प्रवेक्ष्यामि वज्रम् अस्यायुधोत्तमम्  
०५,०१०।०१३अ	गच्छध्वम् ऋषिभिः सार्धं गन्धर्वैश् च सुरोत्तमाः  
०५,०१०।०१३च्	वृत्रस्य सह शक्रेण सन्धिं कुरुत माचिरम्  
०५,०१०।०१४	शल्य उवाच  
०५,०१०।०१४अ	एवम् उक्तास् तु देवेन ऋषयस् त्रिदशास् तथा  
०५,०१०।०१४च्	ययुः समेत्य सहिताः शक्रं कृत्वा पुरःसरम्  
०५,०१०।०१४च्*००८३_०१	**** **** चक्रुश् चैव विभोर् वचः  
०५,०१०।०१४च्*००८३_०२	ततः समेत्य वृत्रेण  
०५,०१०।०१५अ	समीपम् एत्य च तदा सर्व एव महौजसः  
०५,०१०।०१५च्	तं तेजसा प्रज्वलितं प्रतपन्तं दिशो दश  
०५,०१०।०१६अ	ग्रसन्तम् इव लोकांस् त्रीन् सूर्याचन्द्रमसौ यथा  
०५,०१०।०१६च्	ददृशुस् तत्र ते वृत्रं शक्रेण सह देवताः  
०५,०१०।०१७अ	ऋषयो ऽथ ततो ऽभ्येत्य वृत्रम् ऊचुः प्रियं वचः  
०५,०१०।०१७च्	व्याप्तं जगद् इदं सर्वं तेजसा तव दुर्जय  
०५,०१०।०१८अ	न च शक्नोषि निर्जेतुं वासवं भूरिविक्रमम्  
०५,०१०।०१८च्	युध्यतोश् चापि वां कालो व्यतीतः सुमहान् इह  
०५,०१०।०१९अ	पीड्यन्ते च प्रजाः सर्वाः सदेवासुरमानवाः  
०५,०१०।०१९च्	सख्यं भवतु ते वृत्र शक्रेण सह नित्यदा  
०५,०१०।०१९ए	अवाप्स्यसि सुखं त्वं च शक्रलोकांश् च शाश्वतान्  
०५,०१०।०२०अ	ऋषिवाक्यं निशम्याथ स वृत्रः सुमहाबलः  
०५,०१०।०२०च्	उवाच तांस् तदा सर्वान् प्रणम्य शिरसासुरः  
०५,०१०।०२१अ	सर्वे यूयं महाभागा गन्धर्वाश् चैव सर्वशः  
०५,०१०।०२१च्	यद् ब्रूत तच् छ्रुतं सर्वं ममापि शृणुतानघाः  
०५,०१०।०२२अ	सन्धिः कथं वै भविता मम शक्रस्य चोभयोः  
०५,०१०।०२२च्	तेजसोर् हि द्वयोर् देवाः सख्यं वै भविता कथम्  
०५,०१०।०२२द्*००८४_०१	एतद् वेदितुम् इच्छामि ब्रुवन्तु ऋषिसत्तमाः  
०५,०१०।०२३	ऋषय ऊचुः  
०५,०१०।०२३अ	सकृत् सतां सङ्गतं लिप्सितव्यं; ततः परं भविता भव्यम् एव  
०५,०१०।०२३च्	नातिक्रमेत् सत्पुरुषेण सङ्गतं; तस्मात् सतां सङ्गतं लिप्सितव्यम्  
०५,०१०।०२४अ	दृढं सतां सङ्गतं चापि नित्यं; ब्रूयाच् चार्थं ह्य् अर्थकृच्छ्रेषु धीरः  
०५,०१०।०२४च्	महार्थवत् सत्पुरुषेण सङ्गतं; तस्मात् सन्तं न जिघांसेत धीरः  
०५,०१०।०२५अ	इन्द्रः सतां सम्मतश् च निवासश् च महात्मनाम्  
०५,०१०।०२५च्	सत्यवादी ह्य् अदीनश् च धर्मवित् सुविनिश्चितः  
०५,०१०।०२६अ	तेन ते सह शक्रेण सन्धिर् भवतु शाश्वतः  
०५,०१०।०२६च्	एवं विश्वासम् आगच्छ मा ते भूद् बुद्धिर् अन्यथा  
०५,०१०।०२७	शल्य उवाच  
०५,०१०।०२७अ	महर्षिवचनं श्रुत्वा तान् उवाच महाद्युतिः  
०५,०१०।०२७च्	अवश्यं भगवन्तो मे माननीयास् तपस्विनः  
०५,०१०।०२८अ	ब्रवीमि यद् अहं देवास् तत् सर्वं क्रियताम् इह  
०५,०१०।०२८च्	ततः सर्वं करिष्यामि यद् ऊचुर् मां द्विजर्षभाः  
०५,०१०।०२९अ	न शुष्केण न चार्द्रेण नाश्मना न च दारुणा  
०५,०१०।०२९च्	न शस्त्रेण न वज्रेण न दिवा न तथा निशि  
०५,०१०।०३०अ	वध्यो भवेयं विप्रेन्द्राः शक्रस्य सह दैवतैः  
०५,०१०।०३०च्	एवं मे रोचते सन्धिः शक्रेण सह नित्यदा  
०५,०१०।०३१अ	बाढम् इत्य् एव ऋषयस् तम् ऊचुर् भरतर्षभ  
०५,०१०।०३१च्	एवं कृते तु सन्धाने वृत्रः प्रमुदितो ऽभवत्  
०५,०१०।०३१द्*००८५_०१	ततः सन्धिं मिथः कृत्वा ऋषयो दीप्ततेजसः  
०५,०१०।०३१द्*००८५_०२	शक्रस्य सह वृत्रेण पुनर् जग्मुर् यथागतम्  
०५,०१०।०३१द्*००८६_०१	अथ दीर्घस्य कालस्य शक्रः सञ्चिन्त्य भारत  
०५,०१०।०३२अ	यत्तः सदाभवच् चापि शक्रो ऽमर्षसमन्वितः  
०५,०१०।०३२च्	वृत्रस्य वधसंयुक्तान् उपायान् अनुचिन्तयन्  
०५,०१०।०३२ए	रन्ध्रान्वेषी समुद्विग्नः सदाभूद् बलवृत्रहा  
०५,०१०।०३२ड़्*००८७_०१	अभिसन्धिर् महेन्द्रस्य सन्धिकर्मणि यः कृतः  
०५,०१०।०३२ड़्*००८७_०२	ऋषिभिस् त्व् ईरितं यच् च महेन्द्रस् तद् अनुस्मरन्  
०५,०१०।०३३अ	स कदा चित् समुद्रान्ते तम् अपश्यन् महासुरम्  
०५,०१०।०३३च्	सन्ध्याकाल उपावृत्ते मुहूर्ते रम्यदारुणे  
०५,०१०।०३४अ	ततः सञ्चिन्त्य भगवान् वरदानं महात्मनः  
०५,०१०।०३४च्	सन्ध्येयं वर्तते रौद्रा न रात्रिर् दिवसं न च  
०५,०१०।०३४द्*००८८_०१	वरश् चानेन सम्प्राप्तो ह्य् अवध्यो दैवतैर् अपि  
०५,०१०।०३४द्*००८८_०२	तत् कथं त्व् इह कर्तव्यम् उपायं चिन्तये सदा  
०५,०१०।०३४ए	वृत्रश् चावश्यवध्यो ऽयं मम सर्वहरो रिपुः  
०५,०१०।०३५अ	यदि वृत्रं न हन्म्य् अद्य वञ्चयित्वा महासुरम्  
०५,०१०।०३५च्	महाबलं महाकायं न मे श्रेयो भविष्यति  
०५,०१०।०३६अ	एवं सञ्चिन्तयन्न् एव शक्रो विष्णुम् अनुस्मरन्  
०५,०१०।०३६च्	अथ फेनं तदापश्यत् समुद्रे पर्वतोपमम्  
०५,०१०।०३७अ	नायं शुष्को न चार्द्रो ऽयं न च शस्त्रम् इदं तथा  
०५,०१०।०३७च्	एनं क्षेप्स्यामि वृत्रस्य क्षणाद् एव नशिष्यति  
०५,०१०।०३८अ	सवज्रम् अथ फेनं तं क्षिप्रं वृत्रे निसृष्टवान्  
०५,०१०।०३८ब्*००८९_०१	जग्राह च स तं फेनम् इन्द्रो वृत्रनिबर्हणम्  
०५,०१०।०३८ब्*००८९_०२	निगृह्य शक्रो बाहुभ्यां प्राहिणोद् वृत्रमस्तके  
०५,०१०।०३८च्	प्रविश्य फेनं तं विष्णुर् अथ वृत्रं व्यनाशयत्  
०५,०१०।०३९अ	निहते तु ततो वृत्रे दिशो वितिमिराभवन्  
०५,०१०।०३९च्	प्रववौ च शिवो वायुः प्रजाश् च जहृषुस् तदा  
०५,०१०।०४०अ	ततो देवाः सगन्धर्वा यक्षराक्षसपन्नगाः  
०५,०१०।०४०च्	ऋषयश् च महेन्द्रं तम् अस्तुवन् विविधैः स्तवैः  
०५,०१०।०४१अ	नमस्कृतः सर्वभूतैः सर्वभूतानि सान्त्वयन्  
०५,०१०।०४१च्	हतशत्रुः प्रहृष्टात्मा वासवः सह दैवतैः  
०५,०१०।०४१ए	विष्णुं त्रिभुवनश्रेष्ठं पूजयाम् आस धर्मवित्  
०५,०१०।०४२अ	ततो हते महावीर्ये वृत्रे देवभयङ्करे  
०५,०१०।०४२च्	अनृतेनाभिभूतो ऽभूच् छक्रः परमदुर्मनाः  
०५,०१०।०४२ए	त्रैशीर्षयाभिभूतश् च स पूर्वं ब्रह्महत्यया  
०५,०१०।०४२ड़्*००९०_०१	महादेवस्य भूतैश् च स पुनर् ब्रह्महन्न् इति  
०५,०१०।०४२ड़्*००९०_०२	आक्रुष्टो निर्भयैर् भूयो व्रीडितो बलवृत्रहा  
०५,०१०।०४३अ	सो ऽन्तम् आश्रित्य लोकानां नष्टसञ्ज्ञो विचेतनः  
०५,०१०।०४३च्	न प्राज्ञायत देवेन्द्रस् त्व् अभिभूतः स्वकल्मषैः  
०५,०१०।०४३ए	प्रतिच्छन्नो वसत्य् अप्सु चेष्टमान इवोरगः  
०५,०१०।०४४अ	ततः प्रनष्टे देवेन्द्रे ब्रह्महत्याभयार्दिते  
०५,०१०।०४४च्	भूमिः प्रध्वस्तसङ्काशा निर्वृक्षा शुष्ककानना  
०५,०१०।०४४ए	विच्छिन्नस्रोतसो नद्यः सरांस्य् अनुदकानि च  
०५,०१०।०४५अ	सङ्क्षोभश् चापि सत्त्वानाम् अनावृष्टिकृतो ऽभवत्  
०५,०१०।०४५च्	देवाश् चापि भृशं त्रस्तास् तथा सर्वे महर्षयः  
०५,०१०।०४६अ	अराजकं जगत् सर्वम् अभिभूतम् उपद्रवैः  
०५,०१०।०४६ब्*००९१_०१	राजा वा क्रियताम् अद्य महेन्द्रो वाथ मृग्यताम्  
०५,०१०।०४६च्	ततो भीताभवन् देवाः को नो राजा भवेद् इति  
०५,०१०।०४७अ	दिवि देवर्षयश् चापि देवराजविनाकृताः  
०५,०१०।०४७च्	न च स्म कश् चिद् देवानां राज्याय कुरुते मनः  
०५,०११।००१	शल्य उवाच  
०५,०११।००१अ	ऋषयो ऽथाब्रुवन् सर्वे देवाश् च त्रिदशेश्वराः  
०५,०११।००१च्	अयं वै नहुषः श्रीमान् देवराज्ये ऽभिषिच्यताम्  
०५,०११।००१द्*००९२_०१	तेजस्वी च यशस्वी च धार्मिकश् चैव नित्यदा  
०५,०११।००१ए	ते गत्वाथाब्रुवन् सर्वे राजा नो भव पार्थिव  
०५,०११।००१ए*००९३_०१	**** **** देवाश् च त्रिदिवेश्वराः  
०५,०११।००१ए*००९३_०२	नहुषं त्वं महाबाहो  
०५,०११।००२अ	स तान् उवाच नहुषो देवान् ऋषिगणांस् तथा  
०५,०११।००२च्	पितृभिः सहितान् राजन् परीप्सन् हितम् आत्मनः  
०५,०११।००३अ	दुर्बलो ऽहं न मे शक्तिर् भवतां परिपालने  
०५,०११।००३च्	बलवाञ् जायते राजा बलं शक्रे हि नित्यदा  
०५,०११।००४अ	तम् अब्रुवन् पुनः सर्वे देवाः सर्षिपुरोगमाः  
०५,०११।००४च्	अस्माकं तपसा युक्तः पाहि राज्यं त्रिविष्टपे  
०५,०११।००५अ	परस्परभयं घोरम् अस्माकं हि न संशयः  
०५,०११।००५च्	अभिषिच्यस्व राजेन्द्र भव राजा त्रिविष्टपे  
०५,०११।००६अ	देवदानवयक्षाणाम् ऋषीणां रक्षसां तथा  
०५,०११।००६च्	पितृगन्धर्वभूतानां चक्षुर्विषयवर्तिनाम्  
०५,०११।००६ए	तेज आदास्यसे पश्यन् बलवांश् च भविष्यसि  
०५,०११।००७अ	धर्मं पुरस्कृत्य सदा सर्वलोकाधिपो भव  
०५,०११।००७च्	ब्रह्मर्षींश् चापि देवांश् च गोपायस्व त्रिविष्टपे  
०५,०११।००७द्*००९४_०१	अभिषिक्तः स राजेन्द्र ततो राजा त्रिविष्टपे  
०५,०११।००७द्*००९४_०२	धर्मं पुरस्कृत्य तदा सर्वलोकाधिपो ऽभवत्  
०५,०११।००७द्*००९५_०१	ओम् इत्य् उक्ते ऽथ नहुषो देवराज्ये ऽभिषेचितः  
०५,०११।००८अ	सुदुर्लभं वरं लब्ध्वा प्राप्य राज्यं त्रिविष्टपे  
०५,०११।००८च्	धर्मात्मा सततं भूत्वा कामात्मा समपद्यत  
०५,०११।००९अ	देवोद्यानेषु सर्वेषु नन्दनोपवनेषु च  
०५,०११।००९च्	कैलासे हिमवत्पृष्ठे मन्दरे श्वेतपर्वते  
०५,०११।००९ए	सह्ये महेन्द्रे मलये समुद्रेषु सरित्सु च  
०५,०११।०१०अ	अप्सरोभिः परिवृतो देवकन्यासमावृतः  
०५,०११।०१०च्	नहुषो देवराजः सन् क्रीडन् बहुविधं तदा  
०५,०११।०११अ	शृण्वन् दिव्या बहुविधाः कथाः श्रुतिमनोहराः  
०५,०११।०११च्	वादित्राणि च सर्वाणि गीतं च मधुरस्वरम्  
०५,०११।०१२अ	विश्वावसुर् नारदश् च गन्धर्वाप्सरसां गणाः  
०५,०११।०१२च्	ऋतवः षट् च देवेन्द्रं मूर्तिमन्त उपस्थिताः  
०५,०११।०१२ए	मारुतः सुरभिर् वाति मनोज्ञः सुखशीतलः  
०५,०११।०१३अ	एवं हि क्रीडतस् तस्य नहुषस्य महात्मनः  
०५,०११।०१३च्	सम्प्राप्ता दर्शनं देवी शक्रस्य महिषी प्रिया  
०५,०११।०१४अ	स तां सन्दृश्य दुष्टात्मा प्राह सर्वान् सभासदः  
०५,०११।०१४च्	इन्द्रस्य महिषी देवी कस्मान् मां नोपतिष्ठति  
०५,०११।०१५अ	अहम् इन्द्रो ऽस्मि देवानां लोकानां च तथेश्वरः  
०५,०११।०१५च्	आगच्छतु शची मह्यं क्षिप्रम् अद्य निवेशनम्  
०५,०११।०१६अ	तच् छ्रुत्वा दुर्मना देवी बृहस्पतिम् उवाच ह  
०५,०११।०१६च्	रक्ष मां नहुषाद् ब्रह्मंस् तवास्मि शरणं गता  
०५,०११।०१७अ	सर्वलक्षणसम्पन्नां ब्रह्मस् त्वं मां प्रभाषसे  
०५,०११।०१७च्	देवराजस्य दयिताम् अत्यन्तसुखभागिनीम्  
०५,०११।०१८अ	अवैधव्येन संयुक्ताम् एकपत्नीं पतिव्रताम्  
०५,०११।०१८च्	उक्तवान् असि मां पूर्वम् ऋतां तां कुरु वै गिरम्  
०५,०११।०१९अ	नोक्तपूर्वं च भगवन् मृषा ते किं चिद् ईश्वर  
०५,०११।०१९च्	तस्माद् एतद् भवेत् सत्यं त्वयोक्तं द्विजसत्तम  
०५,०११।०२०अ	बृहस्पतिर् अथोवाच इन्द्राणीं भयमोहिताम्  
०५,०११।०२०च्	यद् उक्तासि मया देवि सत्यं तद् भविता ध्रुवम्  
०५,०११।०२१अ	द्रक्ष्यसे देवराजानम् इन्द्रं शीघ्रम् इहागतम्  
०५,०११।०२१च्	न भेतव्यं च नहुषात् सत्यम् एतद् ब्रवीमि ते  
०५,०११।०२१ए	समानयिष्ये शक्रेण नचिराद् भवतीम् अहम्  
०५,०११।०२२अ	अथ शुश्राव नहुष इन्द्राणीं शरणं गताम्  
०५,०११।०२२च्	बृहस्पतेर् अङ्गिरसश् चुक्रोध स नृपस् तदा  
०५,०१२।००१	शल्य उवाच  
०५,०१२।००१अ	क्रुद्धं तु नहुषं ज्ञात्वा देवाः सर्षिपुरोगमाः  
०५,०१२।००१च्	अब्रुवन् देवराजानं नहुषं घोरदर्शनम्  
०५,०१२।००२अ	देवराज जहि क्रोधं त्वयि क्रुद्धे जगद्विभो  
०५,०१२।००२च्	त्रस्तं सासुरगन्धर्वं सकिन्नरमहोरगम्  
०५,०१२।००३अ	जहि क्रोधम् इमं साधो न क्रुध्यन्ति भवद्विधाः  
०५,०१२।००३च्	परस्य पत्नी सा देवी प्रसीदस्व सुरेश्वर  
०५,०१२।००४अ	निवर्तय मनः पापात् परदाराभिमर्शनात्  
०५,०१२।००४च्	देवराजो ऽसि भद्रं ते प्रजा धर्मेण पालय  
०५,०१२।००५अ	एवम् उक्तो न जग्राह तद् वचः काममोहितः  
०५,०१२।००५च्	अथ देवान् उवाचेदम् इन्द्रं प्रति सुराधिपः  
०५,०१२।००६अ	अहल्या धर्षिता पूर्वम् ऋषिपत्नी यशस्विनी  
०५,०१२।००६च्	जीवतो भर्तुर् इन्द्रेण स वः किं न निवारितः  
०५,०१२।००७अ	बहूनि च नृशंसानि कृतानीन्द्रेण वै पुरा  
०५,०१२।००७च्	वैधर्म्याण्य् उपधाश् चैव स वः किं न निवारितः  
०५,०१२।००८अ	उपतिष्ठतु मां देवी एतद् अस्या हितं परम्  
०५,०१२।००८च्	युष्माकं च सदा देवाः शिवम् एवं भविष्यति  
०५,०१२।००९	देवा ऊचुः  
०५,०१२।००९अ	इन्द्राणीम् आनयिष्यामो यथेच्छसि दिवस्पते  
०५,०१२।००९च्	जहि क्रोधम् इमं वीर प्रीतो भव सुरेश्वर  
०५,०१२।०१०	शल्य उवाच  
०५,०१२।०१०अ	इत्य् उक्त्वा ते तदा देवा ऋषिभिः सह भारत  
०५,०१२।०१०च्	जग्मुर् बृहस्पतिं वक्तुम् इन्द्राणीं चाशुभं वचः  
०५,०१२।०११अ	जानीमः शरणं प्राप्तम् इन्द्राणीं तव वेश्मनि  
०५,०१२।०११च्	दत्ताभयां च विप्रेन्द्र त्वया देवर्षिसत्तम  
०५,०१२।०१२अ	ते त्वां देवाः सगन्धर्वा ऋषयश् च महाद्युते  
०५,०१२।०१२च्	प्रसादयन्ति चेन्द्राणी नहुषाय प्रदीयताम्  
०५,०१२।०१३अ	इन्द्राद् विशिष्टो नहुषो देवराजो महाद्युतिः  
०५,०१२।०१३च्	वृणोत्व् इयं वरारोहा भर्तृत्वे वरवर्णिनी  
०५,०१२।०१४अ	एवम् उक्ते तु सा देवी बाष्पम् उत्सृज्य सस्वरम्  
०५,०१२।०१४च्	उवाच रुदती दीना बृहस्पतिम् इदं वचः  
०५,०१२।०१५अ	नाहम् इच्छामि नहुषं पतिम् अन्वास्य तं प्रभुम्  
०५,०१२।०१५च्	शरणागतास्मि ते ब्रह्मंस् त्राहि मां महतो भयात्  
०५,०१२।०१५द्*००९६_०१	एवम् उक्तस् तया देव्या वाक्यम् आह बृहस्पतिः  
०५,०१२।०१६	बृहस्पतिर् उवाच  
०५,०१२।०१६अ	शरणागतां न त्यजेयम् इन्द्राणि मम निश्चितम्  
०५,०१२।०१६च्	धर्मज्ञां धर्मशीलां च न त्यजे त्वाम् अनिन्दिते  
०५,०१२।०१७अ	नाकार्यं कर्तुम् इच्छामि ब्राह्मणः सन् विशेषतः  
०५,०१२।०१७च्	श्रुतधर्मा सत्यशीलो जानन् धर्मानुशासनम्  
०५,०१२।०१८अ	नाहम् एतत् करिष्यामि गच्छध्वं वै सुरोत्तमाः  
०५,०१२।०१८च्	अस्मिंश् चार्थे पुरा गीतं ब्रह्मणा श्रूयताम् इदम्  
०५,०१२।०१९अ	न तस्य बीजं रोहति बीजकाले; न चास्य वर्षं वर्षति वर्षकाले  
०५,०१२।०१९च्	भीतं प्रपन्नं प्रददाति शत्रवे; न सो ऽन्तरं लभते त्राणम् इच्छन्  
०५,०१२।०२०अ	मोघम् अन्नं विन्दति चाप्य् अचेताः; स्वर्गाल् लोकाद् भ्रश्यति नष्टचेष्टः  
०५,०१२।०२०च्	भीतं प्रपन्नं प्रददाति यो वै; न तस्य हव्यं प्रतिगृह्णन्ति देवाः  
०५,०१२।०२१अ	प्रमीयते चास्य प्रजा ह्य् अकाले; सदा विवासं पितरो ऽस्य कुर्वते  
०५,०१२।०२१च्	भीतं प्रपन्नं प्रददाति शत्रवे; सेन्द्रा देवाः प्रहरन्त्य् अस्य वज्रम्  
०५,०१२।०२२अ	एतद् एवं विजानन् वै न दास्यामि शचीम् इमाम्  
०५,०१२।०२२च्	इन्द्राणीं विश्रुतां लोके शक्रस्य महिषीं प्रियाम्  
०५,०१२।०२३अ	अस्या हितं भवेद् यच् च मम चापि हितं भवेत्  
०५,०१२।०२३च्	क्रियतां तत् सुरश्रेष्ठा न हि दास्याम्य् अहं शचीम्  
०५,०१२।०२४	शल्य उवाच  
०५,०१२।०२४अ	अथ देवास् तम् एवाहुर् गुरुम् अङ्गिरसां वरम्  
०५,०१२।०२४च्	कथं सुनीतं तु भवेन् मन्त्रयस्व बृहस्पते  
०५,०१२।०२५	बृहस्पतिर् उवाच  
०५,०१२।०२५अ	नहुषं याचतां देवी किं चित् कालान्तरं शुभा  
०५,०१२।०२५च्	इन्द्राणीहितम् एतद् धि तथास्माकं भविष्यति  
०५,०१२।०२६अ	बहुविघ्नकरः कालः कालः कालं नयिष्यति  
०५,०१२।०२६च्	दर्पितो बलवांश् चापि नहुषो वरसंश्रयात्  
०५,०१२।०२७	शल्य उवाच  
०५,०१२।०२७अ	ततस् तेन तथोक्ते तु प्रीता देवास् तम् अब्रुवन्  
०५,०१२।०२७च्	ब्रह्मन् साध्व् इदम् उक्तं ते हितं सर्वदिवौकसाम्  
०५,०१२।०२७ए	एवम् एतद् द्विजश्रेष्ठ देवी चेयं प्रसाद्यताम्  
०५,०१२।०२८अ	ततः समस्ता इन्द्राणीं देवाः साग्निपुरोगमाः  
०५,०१२।०२८च्	ऊचुर् वचनम् अव्यग्रा लोकानां हितकाम्यया  
०५,०१२।०२९अ	त्वया जगद् इदं सर्वं धृतं स्थावरजङ्गमम्  
०५,०१२।०२९च्	एकपत्न्य् असि सत्या च गच्छस्व नहुषं प्रति  
०५,०१२।०३०अ	क्षिप्रं त्वाम् अभिकामश् च विनशिष्यति पार्थिवः  
०५,०१२।०३०च्	नहुषो देवि शक्रश् च सुरैश्वर्यम् अवाप्स्यति  
०५,०१२।०३१अ	एवं विनिश्चयं कृत्वा इन्द्राणी कार्यसिद्धये  
०५,०१२।०३१च्	अभ्यगच्छत सव्रीडा नहुषं घोरदर्शनम्  
०५,०१२।०३२अ	दृष्ट्वा तां नहुषश् चापि वयोरूपसमन्विताम्  
०५,०१२।०३२च्	समहृष्यत दुष्टात्मा कामोपहतचेतनः  
०५,०१३।००१	शल्य उवाच  
०५,०१३।००१अ	अथ ताम् अब्रवीद् दृष्ट्वा नहुषो देवराट् तदा  
०५,०१३।००१च्	त्रयाणाम् अपि लोकानाम् अहम् इन्द्रः शुचिस्मिते  
०५,०१३।००१ए	भजस्व मां वरारोहे पतित्वे वरवर्णिनि  
०५,०१३।००२अ	एवम् उक्ता तु सा देवी नहुषेण पतिव्रता  
०५,०१३।००२च्	प्रावेपत भयोद्विग्ना प्रवाते कदली यथा  
०५,०१३।००३अ	नमस्य सा तु ब्रह्माणं कृत्वा शिरसि चाञ्जलिम्  
०५,०१३।००३च्	देवराजम् अथोवाच नहुषं घोरदर्शनम्  
०५,०१३।००४अ	कालम् इच्छाम्य् अहं लब्धुं किं चित् त्वत्तः सुरेश्वर  
०५,०१३।००४च्	न हि विज्ञायते शक्रः प्राप्तः किं वा क्व वा गतः  
०५,०१३।००५अ	तत्त्वम् एतत् तु विज्ञाय यदि न ज्ञायते प्रभो  
०५,०१३।००५च्	ततो ऽहं त्वाम् उपस्थास्ये सत्यम् एतद् ब्रवीमि ते  
०५,०१३।००५ए	एवम् उक्तः स इन्द्राण्या नहुषः प्रीतिमान् अभूत्  
०५,०१३।००६	नहुष उवाच  
०५,०१३।००६अ	एवं भवतु सुश्रोणि यथा माम् अभिभाषसे  
०५,०१३।००६च्	ज्ञात्वा चागमनं कार्यं सत्यम् एतद् अनुस्मरेः  
०५,०१३।००७	शल्य उवाच  
०५,०१३।००७अ	नहुषेण विसृष्टा च निश्चक्राम ततः शुभा  
०५,०१३।००७च्	बृहस्पतिनिकेतं सा जगाम च तपस्विनी  
०५,०१३।००८अ	तस्याः संश्रुत्य च वचो देवाः साग्निपुरोगमाः  
०५,०१३।००८च्	मन्त्रयाम् आसुर् एकाग्राः शक्रार्थं राजसत्तम  
०५,०१३।००९अ	देवदेवेन सङ्गम्य विष्णुना प्रभविष्णुना  
०५,०१३।००९च्	ऊचुश् चैनं समुद्विग्ना वाक्यं वाक्यविशारदाः  
०५,०१३।०१०अ	ब्रह्महत्याभिभूतो वै शक्रः सुरगणेश्वरः  
०५,०१३।०१०ब्*००९७_०१	क्व गतो नेति जानीमो देवदेव जगत्पते  
०५,०१३।०१०ब्*००९८_०१	अविज्ञातः सुरगणैर् गतो न ज्ञायते प्रभो  
०५,०१३।०१०च्	गतिश् च नस् त्वं देवेश पूर्वजो जगतः प्रभुः  
०५,०१३।०१०ए	रक्षार्थं सर्वभूतानां विष्णुत्वम् उपजग्मिवान्  
०५,०१३।०११अ	त्वद्वीर्यान् निहते वृत्रे वासवो ब्रह्महत्यया  
०५,०१३।०११च्	वृतः सुरगणश्रेष्ठ मोक्षं तस्य विनिर्दिश  
०५,०१३।०१२अ	तेषां तद् वचनं श्रुत्वा देवानां विष्णुर् अब्रवीत्  
०५,०१३।०१२च्	माम् एव यजतां शक्रः पावयिष्यामि वज्रिणम्  
०५,०१३।०१३अ	पुण्येन हयमेधेन माम् इष्ट्वा पाकशासनः  
०५,०१३।०१३च्	पुनर् एष्यति देवानाम् इन्द्रत्वम् अकुतोभयः  
०५,०१३।०१४अ	स्वकर्मभिश् च नहुषो नाशं यास्यति दुर्मतिः  
०५,०१३।०१४च्	कं चित् कालम् इमं देवा मर्षयध्वम् अतन्द्रिताः  
०५,०१३।०१४द्*००९९_००	शल्य उवाच  
०५,०१३।०१४द्*००९९_०१	विष्णुर् विसर्जयाम् आस देवान् सर्षिपुरोगमान्  
०५,०१३।०१५अ	श्रुत्वा विष्णोः शुभां सत्यां तां वाणीम् अमृतोपमाम्  
०५,०१३।०१५च्	ततः सर्वे सुरगणाः सोपाध्यायाः सहर्षिभिः  
०५,०१३।०१५ए	यत्र शक्रो भयोद्विग्नस् तं देशम् उपचक्रमुः  
०५,०१३।०१६अ	तत्राश्वमेधः सुमहान् महेन्द्रस्य महात्मनः  
०५,०१३।०१६च्	ववृते पावनार्थं वै ब्रह्महत्यापहो नृप  
०५,०१३।०१७अ	विभज्य ब्रह्महत्यां तु वृक्षेषु च नदीषु च  
०५,०१३।०१७च्	पर्वतेषु पृथिव्यां च स्त्रीषु चैव युधिष्ठिर  
०५,०१३।०१८अ	संविभज्य च भूतेषु विसृज्य च सुरेश्वरः  
०५,०१३।०१८च्	विज्वरः पूतपाप्मा च वासवो ऽभवद् आत्मवान्  
०५,०१३।०१९अ	अकम्प्यं नहुषं स्थानाद् दृष्ट्वा च बलसूदनः  
०५,०१३।०१९च्	तेजोघ्नं सर्वभूतानां वरदानाच् च दुःसहम्  
०५,०१३।०२०अ	ततः शचीपतिर् वीरः पुनर् एव व्यनश्यत  
०५,०१३।०२०च्	अदृश्यः सर्वभूतानां कालाकाङ्क्षी चचार ह  
०५,०१३।०२१अ	प्रनष्टे तु ततः शक्रे शची शोकसमन्विता  
०५,०१३।०२१च्	हा शक्रेति तदा देवी विललाप सुदुःखिता  
०५,०१३।०२२अ	यदि दत्तं यदि हुतं गुरवस् तोषिता यदि  
०५,०१३।०२२च्	एकभर्तृत्वम् एवास्तु सत्यं यद्य् अस्ति वा मयि  
०५,०१३।०२३अ	पुण्यां चेमाम् अहं दिव्यां प्रवृत्ताम् उत्तरायणे  
०५,०१३।०२३च्	देवीं रात्रिं नमस्यामि सिध्यतां मे मनोरथः  
०५,०१३।०२४अ	प्रयता च निशां देवीम् उपातिष्ठत तत्र सा  
०५,०१३।०२४च्	पतिव्रतात्वात् सत्येन सोपश्रुतिम् अथाकरोत्  
०५,०१३।०२४द्*०१००_०१	सा दृष्ट्वा तां ततो देवीं प्रत्युवाच यशस्विनी  
०५,०१३।०२५अ	यत्रास्ते देवराजो ऽसौ तं देशं दर्शयस्व मे  
०५,०१३।०२५च्	इत्य् आहोपश्रुतिं देवी सत्यं सत्येन दृश्यताम्  
०५,०१४।००१	शल्य उवाच  
०५,०१४।००१अ	अथैनां रुपिणीं साध्वीम् उपातिष्ठद् उपश्रुतिः  
०५,०१४।००१च्	तां वयोरूपसम्पन्नां दृष्ट्वा देवीम् उपस्थिताम्  
०५,०१४।००२अ	इन्द्राणी सम्प्रहृष्टा सा सम्पूज्यैनाम् अपृच्छत  
०५,०१४।००२च्	इच्छामि त्वाम् अहं ज्ञातुं का त्वं ब्रूहि वरानने  
०५,०१४।००२द्*०१०१_०१	एवम् उक्ता तथेन्द्राण्या देवी वाक्यम् अथाब्रवीत्  
०५,०१४।००३	उपश्रुतिर् उवाच  
०५,०१४।००३अ	उपश्रुतिर् अहं देवि तवान्तिकम् उपागता  
०५,०१४।००३च्	दर्शनं चैव सम्प्राप्ता तव सत्येन तोषिता  
०५,०१४।००४अ	पतिव्रतासि युक्ता च यमेन नियमेन च  
०५,०१४।००४च्	दर्शयिष्यामि ते शक्रं देवं वृत्रनिषूदनम्  
०५,०१४।००४ए	क्षिप्रम् अन्वेहि भद्रं ते द्रक्ष्यसे सुरसत्तमम्  
०५,०१४।००५	शल्य उवाच  
०५,०१४।००५अ	ततस् तां प्रस्थितां देवीम् इन्द्राणी सा समन्वगात्  
०५,०१४।००५च्	देवारण्यान्य् अतिक्रम्य पर्वतांश् च बहूंस् ततः  
०५,०१४।००५ए	हिमवन्तम् अतिक्रम्य उत्तरं पार्श्वम् आगमत्  
०५,०१४।००६अ	समुद्रं च समासाद्य बहुयोजनविस्तृतम्  
०५,०१४।००६च्	आससाद महाद्वीपं नानाद्रुमलतावृतम्  
०५,०१४।००७अ	तत्रापश्यत् सरो दिव्यं नानाशकुनिभिर् वृतम्  
०५,०१४।००७च्	शतयोजनविस्तीर्णं तावद् एवायतं शुभम्  
०५,०१४।००८अ	तत्र दिव्यानि पद्मानि पञ्चवर्णानि भारत  
०५,०१४।००८च्	षट्पदैर् उपगीतानि प्रफुल्लानि सहस्रशः  
०५,०१४।००८द्*०१०२_०१	सरसस् तस्य मध्ये तु पद्मिनी महती शुभा  
०५,०१४।००८द्*०१०२_०२	गौरेणोन्नतनालेन पद्मेन महता वृता  
०५,०१४।००९अ	पद्मस्य भित्त्वा नालं च विवेश सहिता तया  
०५,०१४।००९च्	बिसतन्तुप्रविष्टं च तत्रापश्यच् छतक्रतुम्  
०५,०१४।०१०अ	तं दृष्ट्वा च सुसूक्ष्मेण रूपेणावस्थितं प्रभुम्  
०५,०१४।०१०च्	सूक्ष्मरूपधरा देवी बभूवोपश्रुतिश् च सा  
०५,०१४।०११अ	इन्द्रं तुष्टाव चेन्द्राणी विश्रुतैः पूर्वकर्मभिः  
०५,०१४।०११च्	स्तूयमानस् ततो देवः शचीम् आह पुरन्दरः  
०५,०१४।०१२अ	किमर्थम् असि सम्प्राप्ता विज्ञातश् च कथं त्व् अहम्  
०५,०१४।०१२ब्*०१०३_०१	केन चास्मि तवाख्यात इहस्थो वरवर्णिनि  
०५,०१४।०१२च्	ततः सा कथयाम् आस नहुषस्य विचेष्टितम्  
०५,०१४।०१३अ	इन्द्रत्वं त्रिषु लोकेषु प्राप्य वीर्यमदान्वितः  
०५,०१४।०१३च्	दर्पाविष्टश् च दुष्टात्मा माम् उवाच शतक्रतो  
०५,०१४।०१३ए	उपतिष्ठ माम् इति क्रूरः कालं च कृतवान् मम  
०५,०१४।०१४अ	यदि न त्रास्यसि विभो करिष्यति स मां वशे  
०५,०१४।०१४च्	एतेन चाहं सन्तप्ता प्राप्ता शक्र तवान्तिकम्  
०५,०१४।०१४ए	जहि रौद्रं महाबाहो नहुषं पापनिश्चयम्  
०५,०१४।०१५अ	प्रकाशयस्व चात्मानं दैत्यदानवसूदन  
०५,०१४।०१५च्	तेजः समाप्नुहि विभो देवराज्यं प्रशाधि च  
०५,०१४।०१५द्*०१०४_०१	यथैव च महाराज त्वया वृत्रो निषूदितः  
०५,०१५।००१	शल्य उवाच  
०५,०१५।००१अ	एवम् उक्तः स भगवाञ् शच्या पुनर् अथाब्रवीत्  
०५,०१५।००१च्	विक्रमस्य न कालो ऽयं नहुषो बलवत्तरः  
०५,०१५।००२अ	विवर्धितश् च ऋषिभिर् हव्यैः कव्यैश् च भामिनि  
०५,०१५।००२च्	नीतिम् अत्र विधास्यामि देवि तां कर्तुम् अर्हसि  
०५,०१५।००३अ	गुह्यं चैतत् त्वया कार्यं नाख्यातव्यं शुभे क्व चित्  
०५,०१५।००३च्	गत्वा नहुषम् एकान्ते ब्रवीहि तनुमध्यमे  
०५,०१५।००४अ	ऋषियानेन दिव्येन माम् उपैहि जगत्पते  
०५,०१५।००४च्	एवं तव वशे प्रीता भविष्यामीति तं वद  
०५,०१५।००५अ	इत्य् उक्ता देवराजेन पत्नी सा कमलेक्षणा  
०५,०१५।००५च्	एवम् अस्त्व् इत्य् अथोक्त्वा तु जगाम नहुषं प्रति  
०५,०१५।००६अ	नहुषस् तां ततो दृष्ट्वा विस्मितो वाक्यम् अब्रवीत्  
०५,०१५।००६च्	स्वागतं ते वरारोहे किं करोमि शुचिस्मिते  
०५,०१५।००७अ	भक्तं मां भज कल्याणि किम् इच्छसि मनस्विनि  
०५,०१५।००७च्	तव कल्याणि यत् कार्यं तत् करिष्ये सुमध्यमे  
०५,०१५।००८अ	न च व्रीडा त्वया कार्या सुश्रोणि मयि विश्वस  
०५,०१५।००८च्	सत्येन वै शपे देवि कर्तास्मि वचनं तव  
०५,०१५।००९	इन्द्राण्य् उवाच  
०५,०१५।००९अ	यो मे त्वया कृतः कालस् तम् आकाङ्क्षे जगत्पते  
०५,०१५।००९च्	ततस् त्वम् एव भर्ता मे भविष्यसि सुराधिप  
०५,०१५।०१०अ	कार्यं च हृदि मे यत् तद् देवराजावधारय  
०५,०१५।०१०च्	वक्ष्यामि यदि मे राजन् प्रियम् एतत् करिष्यसि  
०५,०१५।०१०ए	वाक्यं प्रणयसंयुक्तं ततः स्यां वशगा तव  
०५,०१५।०११अ	इन्द्रस्य वाजिनो वाहा हस्तिनो ऽथ रथास् तथा  
०५,०१५।०११च्	इच्छाम्य् अहम् इहापूर्वं वाहनं ते सुराधिप  
०५,०१५।०११ए	यन् न विष्णोर् न रुद्रस्य नासुराणां न रक्षसाम्  
०५,०१५।०१२अ	वहन्तु त्वां महाराज ऋषयः सङ्गता विभो  
०५,०१५।०१२च्	सर्वे शिबिकया राजन्न् एतद् धि मम रोचते  
०५,०१५।०१३अ	नासुरेषु न देवेषु तुल्यो भवितुम् अर्हसि  
०५,०१५।०१३च्	सर्वेषां तेज आदत्स्व स्वेन वीर्येण दर्शनात्  
०५,०१५।०१३ए	न ते प्रमुखतः स्थातुं कश् चिद् इच्छति वीर्यवान्  
०५,०१५।०१४	शल्य उवाच  
०५,०१५।०१४अ	एवम् उक्तस् तु नहुषः प्राहृष्यत तदा किल  
०५,०१५।०१४च्	उवाच वचनं चापि सुरेन्द्रस् ताम् अनिन्दिताम्  
०५,०१५।०१५अ	अपूर्वं वाहनम् इदं त्वयोक्तं वरवर्णिनि  
०५,०१५।०१५च्	दृढं मे रुचितं देवि त्वद्वशो ऽस्मि वरानने  
०५,०१५।०१६अ	न ह्य् अल्पवीर्यो भवति यो वाहान् कुरुते मुनीन्  
०५,०१५।०१६च्	अहं तपस्वी बलवान् भूतभव्यभवत्प्रभुः  
०५,०१५।०१७अ	मयि क्रुद्धे जगन् न स्यान् मयि सर्वं प्रतिष्ठितम्  
०५,०१५।०१७च्	देवदानवगन्धर्वाः किन्नरोरगराक्षसाः  
०५,०१५।०१८अ	न मे क्रुद्धस्य पर्याप्ताः सर्वे लोकाः शुचिस्मिते  
०५,०१५।०१८च्	चक्षुषा यं प्रपश्यामि तस्य तेजो हराम्य् अहम्  
०५,०१५।०१८द्*०१०५_०१	अहम् इन्द्रो ऽस्मि देवानां लोकानां च महेश्वरः  
०५,०१५।०१८द्*०१०५_०२	मयि हव्यं च कव्यं च लोकाश् चैव सनातनाः  
०५,०१५।०१९अ	तस्मात् ते वचनं देवि करिष्यामि न संशयः  
०५,०१५।०१९च्	सप्तर्षयो मां वक्ष्यन्ति सर्वे ब्रह्मर्षयस् तथा  
०५,०१५।०१९ए	पश्य माहात्म्यम् अस्माकम् ऋद्धिं च वरवर्णिनि  
०५,०१५।०१९ड़्*०१०६_०१	हतौजसो मया सर्वे देवगन्धर्वदानवाः  
०५,०१५।०१९ड़्*०१०६_०२	यद् यस्य तेजः पश्यामि तस्य तेजो हराम्य् अहम्  
०५,०१५।०२०अ	एवम् उक्त्वा तु तां देवीं विसृज्य च वराननाम्  
०५,०१५।०२०ब्*०१०७_०१	अथ सञ्चिन्त्य नहुषो बलवीर्येण भारत  
०५,०१५।०२०ब्*०१०७_०२	विसृज्य सुप्रतीकं च नागम् ऐरावतं तथा  
०५,०१५।०२०ब्*०१०७_०३	हंसयुक्तं विमानं च हरियुक्तं तथा रथम्  
०५,०१५।०२०ब्*०१०७_०४	स तु दर्पेण महता परिभूय महामुनीन्  
०५,०१५।०२०च्	विमाने योजयित्वा स ऋषीन् नियमम् आस्थितान्  
०५,०१५।०२१अ	अब्रह्मण्यो बलोपेतो मत्तो वरमदेन च  
०५,०१५।०२१च्	कामवृत्तः स दुष्टात्मा वाहयाम् आस तान् ऋषीन्  
०५,०१५।०२२अ	नहुषेण विसृष्टा च बृहस्पतिम् उवाच सा  
०५,०१५।०२२च्	समयो ऽल्पावशेषो मे नहुषेणेह यः कृतः  
०५,०१५।०२२ए	शक्रं मृगय शीघ्रं त्वं भक्तायाः कुरु मे दयाम्  
०५,०१५।०२३अ	बाढम् इत्य् एव भगवान् बृहस्पतिर् उवाच ताम्  
०५,०१५।०२३च्	न भेतव्यं त्वया देवि नहुषाद् दुष्टचेतसः  
०५,०१५।०२४अ	न ह्य् एष स्थास्यति चिरं गत एष नराधमः  
०५,०१५।०२४च्	अधर्मज्ञो महर्षीणां वाहनाच् च हतः शुभे  
०५,०१५।०२५अ	इष्टिं चाहं करिष्यामि विनाशायास्य दुर्मतेः  
०५,०१५।०२५च्	शक्रं चाधिगमिष्यामि मा भैस् त्वं भद्रम् अस्तु ते  
०५,०१५।०२६अ	ततः प्रज्वाल्य विधिवज् जुहाव परमं हविः  
०५,०१५।०२६च्	बृहस्पतिर् महातेजा देवराजोपलब्धये  
०५,०१५।०२६द्*०१०८_०१	हुत्वाग्निं सो ऽब्रवीद् राजञ् छक्रम् अन्विष्यताम् इति  
०५,०१५।०२७अ	तस्माच् च भगवान् देवः स्वयम् एव हुताशनः  
०५,०१५।०२७च्	स्त्रीवेषम् अद्भुतं कृत्वा सहसान्तरधीयत  
०५,०१५।०२८अ	स दिशः प्रदिशश् चैव पर्वतांश् च वनानि च  
०५,०१५।०२८च्	पृथिवीं चान्तरिक्षं च विचीयातिमनोगतिः  
०५,०१५।०२८ए	निमेषान्तरमात्रेण बृहस्पतिम् उपागमत्  
०५,०१५।०२९	अग्निर् उवाच  
०५,०१५।०२९अ	बृहस्पते न पश्यामि देवराजम् अहं क्व चित्  
०५,०१५।०२९च्	आपः शेषाः सदा चापः प्रवेष्टुं नोत्सहाम्य् अहम्  
०५,०१५।०२९ए	न मे तत्र गतिर् ब्रह्मन् किम् अन्यत् करवाणि ते  
०५,०१५।०३०	शल्य उवाच  
०५,०१५।०३०अ	तम् अब्रवीद् देवगुरुर् अपो विश महाद्युते  
०५,०१५।०३१	अग्निर् उवाच  
०५,०१५।०३१अ	नापः प्रवेष्टुं शक्ष्यामि क्षयो मे ऽत्र भविष्यति  
०५,०१५।०३१च्	शरणं त्वां प्रपन्नो ऽस्मि स्वस्ति ते ऽस्तु महाद्युते  
०५,०१५।०३२अ	अद्भ्यो ऽग्निर् ब्रह्मतः क्षत्रम् अश्मनो लोहम् उत्थितम्  
०५,०१५।०३२च्	तेषां सर्वत्रगं तेजः स्वासु योनिषु शाम्यति  
०५,०१६।००१	बृहस्पतिर् उवाच  
०५,०१६।००१अ	त्वम् अग्ने सर्वदेवानां मुखं त्वम् असि हव्यवाट्  
०५,०१६।००१च्	त्वम् अन्तः सर्वभूतानां गूढश् चरसि साक्षिवत्  
०५,०१६।००२अ	त्वाम् आहुर् एकं कवयस् त्वाम् आहुस् त्रिविधं पुनः  
०५,०१६।००२च्	त्वया त्यक्तं जगच् चेदं सद्यो नश्येद् धुताशन  
०५,०१६।००३अ	कृत्वा तुभ्यं नमो विप्राः स्वकर्मविजितां गतिम्  
०५,०१६।००३च्	गच्छन्ति सह पत्नीभिः सुतैर् अपि च शाश्वतीम्  
०५,०१६।००४अ	त्वम् एवाग्ने हव्यवाहस् त्वम् एव परमं हविः  
०५,०१६।००४च्	यजन्ति सत्रैस् त्वाम् एव यज्ञैश् च परमाध्वरे  
०५,०१६।००५अ	सृष्ट्वा लोकांस् त्रीन् इमान् हव्यवाह; प्राप्ते काले पचसि पुनः समिद्धः  
०५,०१६।००५च्	सर्वस्यास्य भुवनस्य प्रसूतिस्; त्वम् एवाग्ने भवसि पुनः प्रतिष्ठा  
०५,०१६।००६अ	त्वाम् अग्ने जलदान् आहुर् विद्युतश् च त्वम् एव हि  
०५,०१६।००६च्	दहन्ति सर्वभूतानि त्वत्तो निष्क्रम्य हायनाः  
०५,०१६।००७अ	त्वय्य् आपो निहिताः सर्वास् त्वयि सर्वम् इदं जगत्  
०५,०१६।००७च्	न ते ऽस्त्य् अविदितं किं चित् त्रिषु लोकेषु पावक  
०५,०१६।००८अ	स्वयोनिं भजते सर्वो विशस्वापो ऽविशङ्कितः  
०५,०१६।००८च्	अहं त्वां वर्धयिष्यामि ब्राह्मैर् मन्त्रैः सनातनैः  
०५,०१६।००९	शल्य उवाच  
०५,०१६।००९अ	एवं स्तुतो हव्यवाहो भगवान् कविर् उत्तमः  
०५,०१६।००९च्	बृहस्पतिम् अथोवाच प्रीतिमान् वाक्यम् उत्तमम्  
०५,०१६।००९ए	दर्शयिष्यामि ते शक्रं सत्यम् एतद् ब्रवीमि ते  
०५,०१६।०१०अ	प्रविश्यापस् ततो वह्निः ससमुद्राः सपल्वलाः  
०५,०१६।०१०च्	आजगाम सरस् तच् च गूढो यत्र शतक्रतुः  
०५,०१६।०११अ	अथ तत्रापि पद्मानि विचिन्वन् भरतर्षभ  
०५,०१६।०११च्	अन्वपश्यत् स देवेन्द्रं बिसमध्यगतं स्थितम्  
०५,०१६।०१२अ	आगत्य च ततस् तूर्णं तम् आचष्ट बृहस्पतेः  
०५,०१६।०१२च्	अणुमात्रेण वपुषा पद्मतन्त्वाश्रितं प्रभुम्  
०५,०१६।०१३अ	गत्वा देवर्षिगन्धर्वैः सहितो ऽथ बृहस्पतिः  
०५,०१६।०१३च्	पुराणैः कर्मभिर् देवं तुष्टाव बलसूदनम्  
०५,०१६।०१४अ	महासुरो हतः शक्र नमुचिर् दारुणस् त्वया  
०५,०१६।०१४च्	शम्बरश् च बलश् चैव तथोभौ घोरविक्रमौ  
०५,०१६।०१५अ	शतक्रतो विवर्धस्व सर्वाञ् शत्रून् निषूदय  
०५,०१६।०१५च्	उत्तिष्ठ वज्रिन् सम्पश्य देवर्षींश् च समागतान्  
०५,०१६।०१६अ	महेन्द्र दानवान् हत्वा लोकास् त्रातास् त्वया विभो  
०५,०१६।०१६च्	अपां फेनं समासाद्य विष्णुतेजोपबृंहितम्  
०५,०१६।०१६ए	त्वया वृत्रो हतः पूर्वं देवराज जगत्पते  
०५,०१६।०१७अ	त्वं सर्वभूतेषु वरेण्य ईड्यस्; त्वया समं विद्यते नेह भूतम्  
०५,०१६।०१७च्	त्वया धार्यन्ते सर्वभूतानि शक्र; त्वं देवानां महिमानं चकर्थ  
०५,०१६।०१८अ	पाहि देवान् सलोकांश् च महेन्द्र बलम् आप्नुहि  
०५,०१६।०१८च्	एवं संस्तूयमानश् च सो ऽवर्धत शनैः शनैः  
०५,०१६।०१९अ	स्वं चैव वपुर् आस्थाय बभूव स बलान्वितः  
०५,०१६।०१९च्	अब्रवीच् च गुरुं देवो बृहस्पतिम् उपस्थितम्  
०५,०१६।०२०अ	किं कार्यम् अवशिष्टं वो हतस् त्वाष्ट्रो महासुरः  
०५,०१६।०२०च्	वृत्रश् च सुमहाकायो ग्रस्तुं लोकान् इयेष यः  
०५,०१६।०२१	बृहस्पतिर् उवाच  
०५,०१६।०२१अ	मानुषो नहुषो राजा देवर्षिगणतेजसा  
०५,०१६।०२१च्	देवराज्यम् अनुप्राप्तः सर्वान् नो बाधते भृशम्  
०५,०१६।०२२	इन्द्र उवाच  
०५,०१६।०२२अ	कथं नु नहुषो राज्यं देवानां प्राप दुर्लभम्  
०५,०१६।०२२च्	तपसा केन वा युक्तः किंवीर्यो वा बृहस्पते  
०५,०१६।०२२द्*०१०९_०१	तत् सर्वं कथयध्वं मे यथेन्द्रत्वम् उपेयिवान्  
०५,०१६।०२३	बृहस्पतिर् उवाच  
०५,०१६।०२३*०११०_०१	त्वयि प्रणष्टे देवेश विश्वं प्रव्यथितं जगत्  
०५,०१६।०२३*०११०_०२	परस्परभयोद्विग्नं बभूवार्तम् अराजकम्  
०५,०१६।०२३*०११०_०३	ततो देवैः सगन्धर्वैः सर्षिसङ्घैः सपावकैः  
०५,०१६।०२३*०११०_०४	मानुषो नहुषो राजा देवराज्ये ऽभिषेचितः  
०५,०१६।०२३अ	देवा भीताः शक्रम् अकामयन्त; त्वया त्यक्तं महद् ऐन्द्रं पदं तत्  
०५,०१६।०२३च्	तदा देवाः पितरो ऽथर्षयश् च; गन्धर्वसङ्घाश् च समेत्य सर्वे  
०५,०१६।०२४अ	गत्वाब्रुवन् नहुषं शक्र तत्र; त्वं नो राजा भव भुवनस्य गोप्ता  
०५,०१६।०२४च्	तान् अब्रवीन् नहुषो नास्मि शक्त; आप्यायध्वं तपसा तेजसा च  
०५,०१६।०२५अ	एवम् उक्तैर् वर्धितश् चापि देवै; राजाभवन् नहुषो घोरवीर्यः  
०५,०१६।०२५च्	त्रैलोक्ये च प्राप्य राज्यं तपस्विनः; कृत्वा वाहान् याति लोकान् दुरात्मा  
०५,०१६।०२६अ	तेजोहरं दृष्टिविषं सुघोरं; मा त्वं पश्येर् नहुषं वै कदा चित्  
०५,०१६।०२६च्	देवाश् च सर्वे नहुषं भयार्ता; न पश्यन्तो गूढरूपाश् चरन्ति  
०५,०१६।०२७	शल्य उवाच  
०५,०१६।०२७अ	एवं वदत्य् अङ्गिरसां वरिष्ठे; बृहस्पतौ लोकपालः कुबेरः  
०५,०१६।०२७च्	वैवस्वतश् चैव यमः पुराणो; देवश् च सोमो वरुणश् चाजगाम  
०५,०१६।०२८अ	ते वै समागम्य महेन्द्रम् ऊचुर्; दिष्ट्या त्वाष्ट्रो निहतश् चैव वृत्रः  
०५,०१६।०२८च्	दिष्ट्या च त्वां कुशलिनम् अक्षतं च; पश्यामो वै निहतारिं च शक्र  
०५,०१६।०२९अ	स तान् यथावत् प्रतिभाष्य शक्रः; सञ्चोदयन् नहुषस्यान्तरेण  
०५,०१६।०२९च्	राजा देवानां नहुषो घोररूपस्; तत्र साह्यं दीयतां मे भवद्भिः  
०५,०१६।०२९द्*०१११_०१	**** **** च हि लोकपालान्  
०५,०१६।०२९द्*०१११_०२	समेत्य वै प्रीतमना महेन्द्रः  
०५,०१६।०२९द्*०१११_०३	उवाच चैनान्  
०५,०१६।०३०अ	ते चाब्रुवन् नहुषो घोररूपो; दृष्टीविषस् तस्य बिभीम देव  
०५,०१६।०३०च्	त्वं चेद् राजन् नहुषं पराजयेस्; तद् वै वयं भागम् अर्हाम शक्र  
०५,०१६।०३१अ	इन्द्रो ऽब्रवीद् भवतु भवान् अपां पतिर्; यमः कुबेरश् च महाभिषेकम्  
०५,०१६।०३१च्	सम्प्राप्नुवन्त्व् अद्य सहैव तेन; रिपुं जयामो नहुषं घोरदृष्टिम्  
०५,०१६।०३२अ	ततः शक्रं ज्वलनो ऽप्य् आह भागं; प्रयच्छ मह्यं तव साह्यं करिष्ये  
०५,०१६।०३२च्	तम् आह शक्रो भविताग्ने तवापि; ऐन्द्राग्नो वै भाग एको महाक्रतौ  
०५,०१६।०३३अ	एवं सञ्चिन्त्य भगवान् महेन्द्रः पाकशासनः  
०५,०१६।०३३च्	कुबेरं सर्वयक्षाणां धनानां च प्रभुं तथा  
०५,०१६।०३४अ	वैवस्वतं पितॄणां च वरुणं चाप्य् अपां तथा  
०५,०१६।०३४च्	आधिपत्यं ददौ शक्रः सत्कृत्य वरदस् तदा  
०५,०१७।००१	शल्य उवाच  
०५,०१७।००१अ	अथ सञ्चिन्तयानस्य देवराजस्य धीमतः  
०५,०१७।००१च्	नहुषस्य वधोपायं लोकपालैः सहैव तैः  
०५,०१७।००१ए	तपस्वी तत्र भगवान् अगस्त्यः प्रत्यदृश्यत  
०५,०१७।००२अ	सो ऽब्रवीद् अर्च्य देवेन्द्रं दिष्ट्या वै वर्धते भवान्  
०५,०१७।००२च्	विश्वरूपविनाशेन वृत्रासुरवधेन च  
०५,०१७।००२द्*०११२_०१	दिष्ट्या हतारिं पश्यामो देवराजं शतक्रतुम्  
०५,०१७।००२द्*०११२_०२	दिष्ट्या धर्मः स्थितो लोके दिष्ट्या लोकाः प्रतिष्ठिताः  
०५,०१७।००२द्*०११३_०१	दिष्ट्या पश्याम देवेन्द्र दिष्ट्या लोकान् पुनर्नवान्  
०५,०१७।००३अ	दिष्ट्या च नहुषो भ्रष्टो देवराज्यात् पुरन्दर  
०५,०१७।००३च्	दिष्ट्या हतारिं पश्यामि भवन्तं बलसूदन  
०५,०१७।००४	इन्द्र उवाच  
०५,०१७।००४अ	स्वागतं ते महर्षे ऽस्तु प्रीतो ऽहं दर्शनात् तव  
०५,०१७।००४च्	पाद्यम् आचमनीयं च गाम् अर्घ्यं च प्रतीच्छ मे  
०५,०१७।००५	शल्य उवाच  
०५,०१७।००५अ	पूजितं चोपविष्टं तम् आसने मुनिसत्तमम्  
०५,०१७।००५च्	पर्यपृच्छत देवेशः प्रहृष्टो ब्राह्मणर्षभम्  
०५,०१७।००६अ	एतद् इच्छामि भगवन् कथ्यमानं द्विजोत्तम  
०५,०१७।००६च्	परिभ्रष्टः कथं स्वर्गान् नहुषः पापनिश्चयः  
०५,०१७।००७	अगस्त्य उवाच  
०५,०१७।००७अ	शृणु शक्र प्रियं वाक्यं यथा राजा दुरात्मवान्  
०५,०१७।००७च्	स्वर्गाद् भ्रष्टो दुराचारो नहुषो बलदर्पितः  
०५,०१७।००८अ	श्रमार्तास् तु वहन्तस् तं नहुषं पापकारिणम्  
०५,०१७।००८च्	देवर्षयो महाभागास् तथा ब्रह्मर्षयो ऽमलाः  
०५,०१७।००८ए	पप्रच्छुः संशयं देव नहुषं जयतां वर  
०५,०१७।००९अ	य इमे ब्रह्मणा प्रोक्ता मन्त्रा वै प्रोक्षणे गवाम्  
०५,०१७।००९च्	एते प्रमाणं भवत उताहो नेति वासव  
०५,०१७।००९ए	नहुषो नेति तान् आह तमसा मूढचेतनः  
०५,०१७।०१०	ऋषय ऊचुः  
०५,०१७।०१०अ	अधर्मे सम्प्रवृत्तस् त्वं धर्मं न प्रतिपद्यसे  
०५,०१७।०१०च्	प्रमाणम् एतद् अस्माकं पूर्वं प्रोक्तं महर्षिभिः  
०५,०१७।०११	अगस्त्य उवाच  
०५,०१७।०११अ	ततो विवदमानः स मुनिभिः सह वासव  
०५,०१७।०११च्	अथ माम् अस्पृशन् मूर्ध्नि पादेनाधर्मपीडितः  
०५,०१७।०१२अ	तेनाभूद् धततेजाः स निःश्रीकश् च शचीपते  
०५,०१७।०१२च्	ततस् तम् अहम् आविग्नम् अवोचं भयपीडितम्  
०५,०१७।०१३अ	यस्मात् पूर्वैः कृतं ब्रह्म ब्रह्मर्षिभिर् अनुष्ठितम्  
०५,०१७।०१३च्	अदुष्टं दूषयसि वै यच् च मूर्ध्न्य् अस्पृशः पदा  
०५,०१७।०१४अ	यच् चापि त्वम् ऋषीन् मूढ ब्रह्मकल्पान् दुरासदान्  
०५,०१७।०१४च्	वाहान् कृत्वा वाहयसि तेन स्वर्गाद् धतप्रभः  
०५,०१७।०१५अ	ध्वंस पाप परिभ्रष्टः क्षीणपुण्यो महीतलम्  
०५,०१७।०१५च्	दश वर्षसहस्राणि सर्परूपधरो महान्  
०५,०१७।०१५ए	विचरिष्यसि पूर्णेषु पुनः स्वर्गम् अवाप्स्यसि  
०५,०१७।०१५ड़्*०११४_०१	दृष्ट्वा युधिष्ठिरं नाम तव वंशसमुद्भवम्  
०५,०१७।०१५ड़्*०११५_०१	निहतो ब्रह्मशापेन प्रपद्यस्व त्रिविष्टपम्  
०५,०१७।०१६अ	एवं भ्रष्टो दुरात्मा स देवराज्याद् अरिन्दम  
०५,०१७।०१६ब्*०११६_०१	नहुषस् तु सुदुर्बुद्धिर् दुरात्मा पापचेतनः  
०५,०१७।०१६च्	दिष्ट्या वर्धामहे शक्र हतो ब्राह्मणकण्टकः  
०५,०१७।०१७अ	त्रिविष्टपं प्रपद्यस्व पाहि लोकाञ् शचीपते  
०५,०१७।०१७च्	जितेन्द्रियो जितामित्रः स्तूयमानो महर्षिभिः  
०५,०१७।०१८	शल्य उवाच  
०५,०१७।०१८अ	ततो देवा भृशं तुष्टा महर्षिगणसंवृताः  
०५,०१७।०१८च्	पितरश् चैव यक्षाश् च भुजगा राक्षसास् तथा  
०५,०१७।०१९अ	गन्धर्वा देवकन्याश् च सर्वे चाप्सरसां गणाः  
०५,०१७।०१९च्	सरांसि सरितः शैलाः सागराश् च विशां पते  
०५,०१७।०२०अ	उपगम्याब्रुवन् सर्वे दिष्ट्या वर्धसि शत्रुहन्  
०५,०१७।०२०च्	हतश् च नहुषः पापो दिष्ट्यागस्त्येन धीमता  
०५,०१७।०२०ए	दिष्ट्या पापसमाचारः कृतः सर्पो महीतले  
०५,०१८।००१	शल्य उवाच  
०५,०१८।००१अ	ततः शक्रः स्तूयमानो गन्धर्वाप्सरसां गणैः  
०५,०१८।००१च्	ऐरावतं समारुह्य द्विपेन्द्रं लक्षणैर् युतम्  
०५,०१८।००२अ	पावकश् च महातेजा महर्षिश् च बृहस्पतिः  
०५,०१८।००२च्	यमश् च वरुणश् चैव कुबेरश् च धनेश्वरः  
०५,०१८।००३अ	सर्वैर् देवैः परिवृतः शक्रो वृत्रनिषूदनः  
०५,०१८।००३च्	गन्धर्वैर् अप्सरोभिश् च यातस् त्रिभुवनं प्रभुः  
०५,०१८।००४अ	स समेत्य महेन्द्राण्या देवराजः शतक्रतुः  
०५,०१८।००४च्	मुदा परमया युक्तः पालयाम् आस देवराट्  
०५,०१८।००५अ	ततः स भगवांस् तत्र अङ्गिराः समदृश्यत  
०५,०१८।००५च्	अथर्ववेदमन्त्रैश् च देवेन्द्रं समपूजयत्  
०५,०१८।००६अ	ततस् तु भगवान् इन्द्रः प्रहृष्टः समपद्यत  
०५,०१८।००६च्	वरं च प्रददौ तस्मै अथर्वाङ्गिरसे तदा  
०५,०१८।००७अ	अथर्वाङ्गिरसं नाम अस्मिन् वेदे भविष्यति  
०५,०१८।००७च्	उदाहरणम् एतद् धि यज्ञभागं च लप्स्यसे  
०५,०१८।००८अ	एवं सम्पूज्य भगवान् अथर्वाङ्गिरसं तदा  
०५,०१८।००८च्	व्यसर्जयन् महाराज देवराजः शतक्रतुः  
०५,०१८।००९अ	सम्पूज्य सर्वांस् त्रिदशान् ऋषींश् चापि तपोधनान्  
०५,०१८।००९च्	इन्द्रः प्रमुदितो राजन् धर्मेणापालयत् प्रजाः  
०५,०१८।०१०अ	एवं दुःखम् अनुप्राप्तम् इन्द्रेण सह भार्यया  
०५,०१८।०१०च्	अज्ञातवासश् च कृतः शत्रूणां वधकाङ्क्षया  
०५,०१८।०११अ	नात्र मन्युस् त्वया कार्यो यत् क्लिष्टो ऽसि महावने  
०५,०१८।०११च्	द्रौपद्या सह राजेन्द्र भ्रातृभिश् च महात्मभिः  
०५,०१८।०१२अ	एवं त्वम् अपि राजेन्द्र राज्यं प्राप्स्यसि भारत  
०५,०१८।०१२च्	वृत्रं हत्वा यथा प्राप्तः शक्रः कौरवनन्दन  
०५,०१८।०१३अ	दुराचारश् च नहुषो ब्रह्मद्विट् पापचेतनः  
०५,०१८।०१३च्	अगस्त्यशापाभिहतो विनष्टः शाश्वतीः समाः  
०५,०१८।०१४अ	एवं तव दुरात्मानः शत्रवः शत्रुसूदन  
०५,०१८।०१४च्	क्षिप्रं नाशं गमिष्यन्ति कर्णदुर्योधनादयः  
०५,०१८।०१५अ	ततः सागरपर्यन्तां भोक्ष्यसे मेदिनीम् इमाम्  
०५,०१८।०१५च्	भ्रातृभिः सहितो वीर द्रौपद्या च सहाभिभो  
०५,०१८।०१६अ	उपाख्यानम् इदं शक्रविजयं वेदसम्मितम्  
०५,०१८।०१६च्	राज्ञा व्यूढेष्व् अनीकेषु श्रोतव्यं जयम् इच्छता  
०५,०१८।०१७अ	तस्मात् संश्रावयामि त्वां विजयं जयतां वर  
०५,०१८।०१७च्	संस्तूयमाना वर्धन्ते महात्मानो युधिष्ठिर  
०५,०१८।०१८अ	क्षत्रियाणाम् अभावो ऽयं युधिष्ठिर महात्मनाम्  
०५,०१८।०१८च्	दुर्योधनापराधेन भीमार्जुनबलेन च  
०५,०१८।०१८द्*०११७_०१	सङ्ग्रामे सङ्क्षयो घोरो भविष्यत्य् अचिराद् इव  
०५,०१८।०१९अ	आख्यानम् इन्द्रविजयं य इदं नियतः पठेत्  
०५,०१८।०१९च्	धूतपाप्मा जितस्वर्गः स प्रेत्येह च मोदते  
०५,०१८।०२०अ	न चारिजं भयं तस्य न चापुत्रो भवेन् नरः  
०५,०१८।०२०च्	नापदं प्राप्नुयात् कां चिद् दीर्घम् आयुश् च विन्दति  
०५,०१८।०२०ए	सर्वत्र जयम् आप्नोति न कदा चित् पराजयम्  
०५,०१८।०२१	वैशम्पायन उवाच  
०५,०१८।०२१अ	एवम् आश्वासितो राजा शल्येन भरतर्षभ  
०५,०१८।०२१च्	पूजयाम् आस विधिवच् छल्यं धर्मभृतां वरः  
०५,०१८।०२२अ	श्रुत्वा शल्यस्य वचनं कुन्तीपुत्रो युधिष्ठिरः  
०५,०१८।०२२च्	प्रत्युवाच महाबाहुर् मद्रराजम् इदं वचः  
०५,०१८।०२३अ	भवान् कर्णस्य सारथ्यं करिष्यति न संशयः  
०५,०१८।०२३च्	तत्र तेजोवधः कार्यः कर्णस्य मम संस्तवैः  
०५,०१८।०२४	शल्य उवाच  
०५,०१८।०२४अ	एवम् एतत् करिष्यामि यथा मां सम्प्रभाषसे  
०५,०१८।०२४च्	यच् चान्यद् अपि शक्ष्यामि तत् करिष्याम्य् अहं तव  
०५,०१८।०२५	वैशम्पायन उवाच  
०५,०१८।०२५अ	तत आमन्त्र्य कौन्तेयाञ् शल्यो मद्राधिपस् तदा  
०५,०१८।०२५च्	जगाम सबलः श्रीमान् दुर्योधनम् अरिन्दमः  
०५,०१९।००१	वैशम्पायन उवाच  
०५,०१९।००१*०११८_०१	ततः शल्यः सहानीकः कम्पयन्न् इव मेदिनीम्  
०५,०१९।००१*०११८_०२	जगाम धार्तराष्ट्रस्य नगरं नागसाह्वयम्  
०५,०१९।००१अ	युयुधानस् ततो वीरः सात्वतानां महारथः  
०५,०१९।००१च्	महता चतुरङ्गेण बलेनागाद् युधिष्ठिरम्  
०५,०१९।००२अ	तस्य योधा महावीर्या नानादेशसमागताः  
०५,०१९।००२च्	नानाप्रहरणा वीराः शोभयां चक्रिरे बलम्  
०५,०१९।००३अ	परश्वधैर् भिण्डिपालैः शक्तितोमरमुद्गरैः  
०५,०१९।००३च्	शक्त्यृष्टिपरशुप्रासैः करवालैश् च निर्मलैः  
०५,०१९।००४अ	खड्गकार्मुकनिर्यूहैः शरैश् च विविधैर् अपि  
०५,०१९।००४च्	तैलधौतैः प्रकाशद्भिस् तद् अशोभत वै बलम्  
०५,०१९।००५अ	तस्य मेघप्रकाशस्य शस्त्रैस् तैः शोभितस्य च  
०५,०१९।००५च्	बभूव रूपं सैन्यस्य मेघस्येव सविद्युतः  
०५,०१९।००६अ	अक्षौहिणी हि सेना सा तदा यौधिष्ठिरं बलम्  
०५,०१९।००६च्	प्रविश्यान्तर्दधे राजन् सागरं कुनदी यथा  
०५,०१९।००७अ	तथैवाक्षौहिणीं गृह्य चेदीनाम् ऋषभो बली  
०५,०१९।००७च्	धृष्टकेतुर् उपागच्छत् पाण्डवान् अमितौजसः  
०५,०१९।००८अ	मागधश् च जयत्सेनो जारासन्धिर् महाबलः  
०५,०१९।००८च्	अक्षौहिण्यैव सैन्यस्य धर्मराजम् उपागमत्  
०५,०१९।००९अ	तथैव पाण्ड्यो राजेन्द्र सागरानूपवासिभिः  
०५,०१९।००९च्	वृतो बहुविधैर् योधैर् युधिष्ठिरम् उपागमत्  
०५,०१९।०१०अ	तस्य सैन्यम् अतीवासीत् तस्मिन् बलसमागमे  
०५,०१९।०१०च्	प्रेक्षणीयतरं राजन् सुवेषं बलवत् तदा  
०५,०१९।०११अ	द्रुपदस्याप्य् अभूत् सेना नानादेशसमागतैः  
०५,०१९।०११च्	शोभिता पुरुषैः शूरैः पुत्रैश् चास्य महारथैः  
०५,०१९।०१२अ	तथैव राजा मत्स्यानां विराटो वाहिनीपतिः  
०५,०१९।०१२च्	पार्वतीयैर् महीपालैः सहितः पाण्डवान् इयात्  
०५,०१९।०१३अ	इतश् चेतश् च पाण्डूनां समाजग्मुर् महात्मनाम्  
०५,०१९।०१३च्	अक्षौहिण्यस् तु सप्तैव विविधध्वजसङ्कुलाः  
०५,०१९।०१३ए	युयुत्समानाः कुरुभिः पाण्डवान् समहर्षयन्  
०५,०१९।०१४अ	तथैव धार्तराष्ट्रस्य हर्षं समभिवर्धयन्  
०५,०१९।०१४च्	भगदत्तो महीपालः सेनाम् अक्षौहिणीं ददौ  
०५,०१९।०१५अ	तस्य चीनैः किरातैश् च काञ्चनैर् इव संवृतम्  
०५,०१९।०१५च्	बभौ बलम् अनाधृष्यं कर्णिकारवनं यथा  
०५,०१९।०१६अ	तथा भूरिश्रवाः शूरः शल्यश् च कुरुनन्दन  
०५,०१९।०१६च्	दुर्योधनम् उपायाताव् अक्षौहिण्या पृथक् पृथक्  
०५,०१९।०१७अ	कृतवर्मा च हार्दिक्यो भोजान्धकबलैः सह  
०५,०१९।०१७च्	अक्षौहिण्यैव सेनाया दुर्योधनम् उपागमत्  
०५,०१९।०१८अ	तस्य तैः पुरुषव्याघ्रैर् वनमालाधरैर् बलम्  
०५,०१९।०१८च्	अशोभत यथा मत्तैर् वनं प्रक्रीडितैर् गजैः  
०५,०१९।०१९अ	जयद्रथमुखाश् चान्ये सिन्धुसौवीरवासिनः  
०५,०१९।०१९च्	आजग्मुः पृथिवीपालाः कम्पयन्त इवाचलान्  
०५,०१९।०२०अ	तेषाम् अक्षौहिणी सेना बहुला विबभौ तदा  
०५,०१९।०२०च्	विधूयमाना वातेन बहुरूपा इवाम्बुदाः  
०५,०१९।०२१अ	सुदक्षिणश् च काम्बोजो यवनैश् च शकैस् तथा  
०५,०१९।०२१ब्*०११९_०१	आजगाम महाबाहुर् यवनेशश् च पार्थिवः  
०५,०१९।०२१च्	उपाजगाम कौरव्यम् अक्षौहिण्या विशां पते  
०५,०१९।०२२अ	तस्य सेनासमावायः शलभानाम् इवाबभौ  
०५,०१९।०२२च्	स च सम्प्राप्य कौरव्यं तत्रैवान्तर्दधे तदा  
०५,०१९।०२३अ	तथा माहिष्मतीवासी नीलो नीलायुधैः सह  
०५,०१९।०२३च्	महीपालो महावीर्यैर् दक्षिणापथवासिभिः  
०५,०१९।०२४अ	आवन्त्यौ च महीपालौ महाबलसुसंवृतौ  
०५,०१९।०२४च्	पृथग् अक्षौहिणीभ्यां ताव् अभियातौ सुयोधनम्  
०५,०१९।०२५अ	केकयाश् च नरव्याघ्राः सोदर्याः पञ्च पार्थिवाः  
०५,०१९।०२५च्	संहर्षयन्तः कौरव्यम् अक्षौहिण्या समाद्रवन्  
०५,०१९।०२६अ	इतश् चेतश् च सर्वेषां भूमिपानां महात्मनाम्  
०५,०१९।०२६च्	तिस्रो ऽन्याः समवर्तन्त वाहिन्यो भरतर्षभ  
०५,०१९।०२७अ	एवम् एकादशावृत्ताः सेना दुर्योधनस्य ताः  
०५,०१९।०२७च्	युयुत्समानाः कौन्तेयान् नानाध्वजसमाकुलाः  
०५,०१९।०२८अ	न हास्तिनपुरे राजन्न् अवकाशो ऽभवत् तदा  
०५,०१९।०२८च्	राज्ञां सबलमुख्यानां प्राधान्येनापि भारत  
०५,०१९।०२९अ	ततः पञ्चनदं चैव कृत्स्नं च कुरुजाङ्गलम्  
०५,०१९।०२९च्	तथा रोहितकारण्यं मरुभूमिश् च केवला  
०५,०१९।०३०अ	अहिच्छत्रं कालकूटं गङ्गाकूलं च भारत  
०५,०१९।०३०च्	वारणा वाटधानं च यामुनश् चैव पर्वतः  
०५,०१९।०३१अ	एष देशः सुविस्तीर्णः प्रभूतधनधान्यवान्  
०५,०१९।०३१च्	बभूव कौरवेयाणां बलेन सुसमाकुलः  
०५,०१९।०३२अ	तत्र सैन्यं तथायुक्तं ददर्श स पुरोहितः  
०५,०१९।०३२च्	यः स पाञ्चालराजेन प्रेषितः कौरवान् प्रति  
०५,०२०।००१	वैशम्पायन उवाच  
०५,०२०।००१अ	स तु कौरव्यम् आसाद्य द्रुपदस्य पुरोहितः  
०५,०२०।००१च्	सत्कृतो धृतराष्ट्रेण भीष्मेण विदुरेण च  
०५,०२०।००२अ	सर्वं कौशल्यम् उक्त्वादौ पृष्ट्वा चैवम् अनामयम्  
०५,०२०।००२च्	सर्वसेनाप्रणेतॄणां मध्ये वाक्यम् उवाच ह  
०५,०२०।००३अ	सर्वैर् भवद्भिर् विदितो राजधर्मः सनातनः  
०५,०२०।००३च्	वाक्योपादानहेतोस् तु वक्ष्यामि विदिते सति  
०५,०२०।००४अ	धृतराष्ट्रश् च पाण्डुश् च सुताव् एकस्य विश्रुतौ  
०५,०२०।००४च्	तयोः समानं द्रविणं पैतृकं नात्र संशयः  
०५,०२०।००५अ	धृतराष्ट्रस्य ये पुत्रास् ते प्राप्ताः पैतृकं वसु  
०५,०२०।००५च्	पाण्डुपुत्राः कथं नाम न प्राप्ताः पैतृकं वसु  
०५,०२०।००६अ	एवं गते पाण्डवेयैर् विदितं वः पुरा यथा  
०५,०२०।००६च्	न प्राप्तं पैतृकं द्रव्यं धार्तराष्ट्रेण संवृतम्  
०५,०२०।००७अ	प्राणान्तिकैर् अप्य् उपायैः प्रयतद्भिर् अनेकशः  
०५,०२०।००७च्	शेषवन्तो न शकिता नयितुं यमसादनम्  
०५,०२०।००८अ	पुनश् च वर्धितं राज्यं स्वबलेन महात्मभिः  
०५,०२०।००८च्	छद्मनापहृतं क्षुद्रैर् धार्तराष्ट्रैः ससौबलैः  
०५,०२०।००९अ	तद् अप्य् अनुमतं कर्म तथायुक्तम् अनेन वै  
०५,०२०।००९च्	वासिताश् च महारण्ये वर्षाणीह त्रयोदश  
०५,०२०।०१०अ	सभायां क्लेशितैर् वीरैः सहभार्यैस् तथा भृशम्  
०५,०२०।०१०च्	अरण्ये विविधाः क्लेशाः सम्प्राप्तास् तैः सुदारुणाः  
०५,०२०।०११अ	तथा विराटनगरे योन्यन्तरगतैर् इव  
०५,०२०।०११च्	प्राप्तः परमसङ्क्लेशो यथा पापैर् महात्मभिः  
०५,०२०।०१२अ	ते सर्वे पृष्ठतः कृत्वा तत् सर्वं पूर्वकिल्बिषम्  
०५,०२०।०१२च्	सामैव कुरुभिः सार्धम् इच्छन्ति कुरुपुङ्गवाः  
०५,०२०।०१३अ	तेषां च वृत्तम् आज्ञाय वृत्तं दुर्योधनस्य च  
०५,०२०।०१३च्	अनुनेतुम् इहार्हन्ति धृतराष्ट्रं सुहृज्जनाः  
०५,०२०।०१४अ	न हि ते विग्रहं वीराः कुर्वन्ति कुरुभिः सह  
०५,०२०।०१४च्	अविनाशेन लोकस्य काङ्क्षन्ते पाण्डवाः स्वकम्  
०५,०२०।०१५अ	यश् चापि धार्तराष्ट्रस्य हेतुः स्याद् विग्रहं प्रति  
०५,०२०।०१५च्	स च हेतुर् न मन्तव्यो बलीयांसस् तथा हि ते  
०५,०२०।०१६अ	अक्षौहिण्यो हि सप्तैव धर्मपुत्रस्य सङ्गताः  
०५,०२०।०१६च्	युयुत्समानाः कुरुभिः प्रतीक्षन्ते ऽस्य शासनम्  
०५,०२०।०१७अ	अपरे पुरुषव्याघ्राः सहस्राक्षौहिणीसमाः  
०५,०२०।०१७च्	सात्यकिर् भीमसेनश् च यमौ च सुमहाबलौ  
०५,०२०।०१८अ	एकादशैताः पृतना एकतश् च समागताः  
०५,०२०।०१८च्	एकतश् च महाबाहुर् बहुरूपो धनञ्जयः  
०५,०२०।०१९अ	यथा किरीटी सेनाभ्यः सर्वाभ्यो व्यतिरिच्यते  
०५,०२०।०१९च्	एवम् एव महाबाहुर् वासुदेवो महाद्युतिः  
०५,०२०।०२०अ	बहुलत्वं च सेनानां विक्रमं च किरीटिनः  
०५,०२०।०२०च्	बुद्धिमत्तां च कृष्णस्य बुद्ध्वा युध्येत को नरः  
०५,०२०।०२१अ	ते भवन्तो यथाधर्मं यथासमयम् एव च  
०५,०२०।०२१च्	प्रयच्छन्तु प्रदातव्यं मा वः कालो ऽत्यगाद् अयम्  
०५,०२१।००१	वैशम्पायन उवाच  
०५,०२१।००१अ	तस्य तद् वचनं श्रुत्वा प्रज्ञावृद्धो महाद्युतिः  
०५,०२१।००१च्	सम्पूज्यैनं यथाकालं भीष्मो वचनम् अब्रवीत्  
०५,०२१।००२अ	दिष्ट्या कुशलिनः सर्वे पाण्डवाः सह बान्धवैः  
०५,०२१।००२च्	दिष्ट्या सहायवन्तश् च दिष्ट्या धर्मे च ते रताः  
०५,०२१।००३अ	दिष्ट्या च सन्धिकामास् ते भ्रातरः कुरुनन्दनाः  
०५,०२१।००३च्	दिष्ट्या न युद्धमनसः सह दामोदरेण ते  
०५,०२१।००४अ	भवता सत्यम् उक्तं च सर्वम् एतन् न संशयः  
०५,०२१।००४च्	अतितीक्ष्णं तु ते वाक्यं ब्राह्मण्याद् इति मे मतिः  
०५,०२१।००५अ	असंशयं क्लेशितास् ते वने चेह च पाण्डवाः  
०५,०२१।००५च्	प्राप्ताश् च धर्मतः सर्वं पितुर् धनम् असंशयम्  
०५,०२१।००६अ	किरीटी बलवान् पार्थः कृतास्त्रश् च महाबलः  
०५,०२१।००६च्	को हि पाण्डुसुतं युद्धे विषहेत धनञ्जयम्  
०५,०२१।००७अ	अपि वज्रधरः साक्षात् किम् उतान्ये धनुर्भृतः  
०५,०२१।००७च्	त्रयाणाम् अपि लोकानां समर्थ इति मे मतिः  
०५,०२१।००८अ	भीष्मे ब्रुवति तद् वाक्यं धृष्टम् आक्षिप्य मन्युमान्  
०५,०२१।००८च्	दुर्योधनं समालोक्य कर्णो वचनम् अब्रवीत्  
०५,०२१।००९अ	न तन् न विदितं ब्रह्मंल् लोके भूतेन केन चित्  
०५,०२१।००९च्	पुनरुक्तेन किं तेन भाषितेन पुनः पुनः  
०५,०२१।०१०अ	दुर्योधनार्थे शकुनिर् द्यूते निर्जितवान् पुरा  
०५,०२१।०१०च्	समयेन गतो ऽरण्यं पाण्डुपुत्रो युधिष्ठिरः  
०५,०२१।०११अ	न तं समयम् आदृत्य राज्यम् इच्छति पैतृकम्  
०५,०२१।०११च्	बलम् आश्रित्य मत्स्यानां पाञ्चालानां च पार्थिवः  
०५,०२१।०१२अ	दुर्योधनो भयाद् विद्वन् न दद्यात् पदम् अन्ततः  
०५,०२१।०१२च्	धर्मतस् तु महीं कृत्स्नां प्रदद्याच् छत्रवे ऽपि च  
०५,०२१।०१३अ	यदि काङ्क्षन्ति ते राज्यं पितृपैतामहं पुनः  
०५,०२१।०१३च्	यथाप्रतिज्ञं कालं तं चरन्तु वनम् आश्रिताः  
०५,०२१।०१४अ	ततो दुर्योधनस्याङ्के वर्तन्ताम् अकुतोभयाः  
०५,०२१।०१४च्	अधार्मिकाम् इमां बुद्धिं कुर्युर् मौर्ख्याद् धि केवलम्  
०५,०२१।०१५अ	अथ ते धर्मम् उत्सृज्य युद्धम् इच्छन्ति पाण्डवाः  
०५,०२१।०१५च्	आसाद्येमान् कुरुश्रेष्ठान् स्मरिष्यन्ति वचो मम  
०५,०२१।०१६	भीष्म उवाच  
०५,०२१।०१६अ	किं नु राधेय वाचा ते कर्म तत् स्मर्तुम् अर्हसि  
०५,०२१।०१६च्	एक एव यदा पार्थः षड् रथाञ् जितवान् युधि  
०५,०२१।०१६द्*०१२०_०१	बहुशो जीयमानस्य कर्म दृष्टं तदैव ते  
०५,०२१।०१६द्*०१२१_०१	विराटनगरे धीरः किं त्वं तत्रैव नागतः  
०५,०२१।०१७अ	न चेद् एवं करिष्यामो यद् अयं ब्राह्मणो ऽब्रवीत्  
०५,०२१।०१७च्	ध्रुवं युधि हतास् तेन भक्षयिष्याम पांसुकान्  
०५,०२१।०१७द्*०१२२_०१	दुर्योधनः सहामात्यो विनङ्क्षयति न संशयः  
०५,०२१।०१८	वैशम्पायन उवाच  
०५,०२१।०१८अ	धृतराष्ट्रस् ततो भीष्मम् अनुमान्य प्रसाद्य च  
०५,०२१।०१८च्	अवभर्त्स्य च राधेयम् इदं वचनम् अब्रवीत्  
०५,०२१।०१९अ	अस्मद्धितम् इदं वाक्यं भीष्मः शान्तनवो ऽब्रवीत्  
०५,०२१।०१९ब्*०१२३_०१	दुर्योधनसमक्षं च पार्थिवानां च सन्निधौ  
०५,०२१।०१९ब्*०१२३_०२	एष वक्ष्यति धर्मात्मा वाक्यं वाक्यविशारदः  
०५,०२१।०१९ब्*०१२४_०१	अस्मद् धितम् इदं वाक्यं भीष्मेणोक्तं महात्मना  
०५,०२१।०१९च्	पाण्डवानां हितं चैव सर्वस्य जगतस् तथा  
०५,०२१।०२०अ	चिन्तयित्वा तु पार्थेभ्यः प्रेषयिष्यामि सञ्जयम्  
०५,०२१।०२०च्	स भवान् प्रतियात्व् अद्य पाण्डवान् एव माचिरम्  
०५,०२१।०२१अ	स तं सत्कृत्य कौरव्यः प्रेषयाम् आस पाण्डवान्  
०५,०२१।०२१च्	सभामध्ये समाहूय सञ्जयं वाक्यम् अब्रवीत्  
०५,०२२।००१	धृतराष्ट्र उवाच  
०५,०२२।००१अ	प्राप्तान् आहुः सञ्जय पाण्डुपुत्रान्; उपप्लव्ये तान् विजानीहि गत्वा  
०५,०२२।००१च्	अजातशत्रुं च सभाजयेथा; दिष्ट्यानघ ग्रामम् उपस्थितस् त्वम्  
०५,०२२।००१द्*०१२५_०१	पुत्रो मह्यं मृत्युवशं जगाम  
०५,०२२।००१द्*०१२५_०२	दुर्योधनः सञ्जय रागबुद्धिः  
०५,०२२।००२अ	सर्वान् वदेः सञ्जय स्वस्तिमन्तः; कृच्छ्रं वासम् अतदर्हा निरुष्य  
०५,०२२।००२च्	तेषां शान्तिर् विद्यते ऽस्मासु शीघ्रं; मिथ्योपेतानाम् उपकारिणां सताम्  
०५,०२२।००३अ	नाहं क्व चित् सञ्जय पाण्डवानां; मिथ्यावृत्तिं कां चन जात्व् अपश्यम्  
०५,०२२।००३च्	सर्वां श्रियं ह्य् आत्मवीर्येण लब्ध्वा; पर्याकार्षुः पाण्डवा मह्यम् एव  
०५,०२२।००४अ	दोषं ह्य् एषां नाधिगच्छे परिक्षन्; नित्यं कं चिद् येन गर्हेय पार्थान्  
०५,०२२।००४च्	धर्मार्थाभ्यां कर्म कुर्वन्ति नित्यं; सुखप्रिया नानुरुध्यन्ति कामान्  
०५,०२२।००५अ	घर्मं शीतं क्षुत्पिपासे तथैव; निद्रां तन्द्रीं क्रोधहर्षौ प्रमादम्  
०५,०२२।००५च्	धृत्या चैव प्रज्ञया चाभिभूय; धर्मार्थयोगान् प्रयतन्ति पार्थाः  
०५,०२२।००६अ	त्यजन्ति मित्रेषु धनानि काले; न संवासाज् जीर्यति मैत्रम् एषाम्  
०५,०२२।००६च्	यथार्हमानार्थकरा हि पार्थास्; तेषां द्वेष्टा नास्त्य् आजमीढस्य पक्षे  
०५,०२२।००७अ	अन्यत्र पापाद् विषमान् मन्दबुद्धेर्; दुर्योधनात् क्षुद्रतराच् च कर्णात्  
०५,०२२।००७च्	तेषां हीमे हीनसुखप्रियाणां; महात्मनां सञ्जनयन्ति तेजः  
०५,०२२।००७द्*०१२६_०१	भागं गन्तुं घटते मन्दबुद्धिर्  
०५,०२२।००७द्*०१२६_०२	महात्मनां सञ्जय दीप्ततेजसाम्  
०५,०२२।००८अ	उत्थानवीर्यः सुखम् एधमानो; दुर्योधनः सुकृतं मन्यते तत्  
०५,०२२।००८च्	तेषां भागं यच् च मन्येत बालः; शक्यं हर्तुं जीवतां पाण्डवानाम्  
०५,०२२।००९अ	यस्यार्जुनः पदवीं केशवश् च; वृकोदरः सात्यको ऽजातशत्रोः  
०५,०२२।००९च्	माद्रीपुत्रौ सृञ्जयाश् चापि सर्वे; पुरा युद्धात् साधु तस्य प्रदानम्  
०५,०२२।०१०अ	स ह्य् एवैकः पृथिवीं सव्यसाची; गाण्डीवधन्वा प्रणुदेद् रथस्थः  
०५,०२२।०१०च्	तथा विष्णुः केशवो ऽप्य् अप्रधृष्यो; लोकत्रयस्याधिपतिर् महात्मा  
०५,०२२।०११अ	तिष्ठेत कस् तस्य मर्त्यः पुरस्ताद्; यः सर्वदेवेषु वरेण्य ईड्यः  
०५,०२२।०११च्	पर्जन्यघोषान् प्रवपञ् शरौघान्; पतङ्गसङ्घान् इव शीघ्रवेगान्  
०५,०२२।०१२अ	दिशं ह्य् उदीचीम् अपि चोत्तरान् कुरून्; गाण्डीवधन्वैकरथो जिगाय  
०५,०२२।०१२च्	धनं चैषाम् आहरत् सव्यसाची; सेनानुगान् बलिदांश् चैव चक्रे  
०५,०२२।०१३अ	यश् चैव देवान् खाण्डवे सव्यसाची; गाण्डीवधन्वा प्रजिगाय सेन्द्रान्  
०५,०२२।०१३च्	उपाहरत् फल्गुनो जातवेदसे; यशो मानं वर्धयन् पाण्डवानाम्  
०५,०२२।०१४अ	गदाभृतां नाद्य समो ऽस्ति भीमाद्; धस्त्यारोहो नास्ति समश् च तस्य  
०५,०२२।०१४च्	रथे ऽर्जुनाद् आहुर् अहीनम् एनं; बाह्वोर् बले चायुतनागवीर्यम्  
०५,०२२।०१५अ	सुशिक्षितः कृतवैरस् तरस्वी; दहेत् क्रुद्धस् तरसा धार्तराष्ट्रान्  
०५,०२२।०१५च्	सदात्यमर्षी बलवान् न शक्यो; युद्धे जेतुं वासवेनापि साक्षात्  
०५,०२२।०१६अ	सुचेतसौ बलिनौ शीघ्रहस्तौ; सुशिक्षितौ भ्रातरौ फल्गुनेन  
०५,०२२।०१६च्	श्येनौ यथा पक्षिपूगान् रुजन्तौ; माद्रीपुत्रौ नेह कुरून् विशेताम्  
०५,०२२।०१६द्*०१२७_०१	एतद् बलं पूर्णम् अस्माकम् एवं  
०५,०२२।०१६द्*०१२७_०२	यत् सात्वतां नास्ति तृतीयम् अन्यत्  
०५,०२२।०१७अ	तेषां मध्ये वर्तमानस् तरस्वी; धृष्टद्युम्नः पाण्डवानाम् इहैकः  
०५,०२२।०१७च्	सहामात्यः सोमकानां प्रबर्हः; सन्त्यक्तात्मा पाण्डवानां जयाय  
०५,०२२।०१७द्*०१२८_०१	अजातशत्रुं प्रसहेत को ऽन्यो  
०५,०२२।०१७द्*०१२८_०२	येषां स स्याद् अग्रणीर् वृष्णिसिंहः  
०५,०२२।०१८अ	सहोषितश् चरितार्थो वयःस्थः; शाल्वेयानाम् अधिपो वै विराटः  
०५,०२२।०१८च्	सह पुत्रैः पाण्डवार्थे च शश्वद्; युधिष्ठिरं भक्त इति श्रुतं मे  
०५,०२२।०१९अ	अवरुद्धा बलिनः केकयेभ्यो; महेष्वासा भ्रातरः पञ्च सन्ति  
०५,०२२।०१९च्	केकयेभ्यो राज्यम् आकाङ्क्षमाणा; युद्धार्थिनश् चानुवसन्ति पार्थान्  
०५,०२२।०२०अ	सर्वे च वीराः पृथिवीपतीनां; समानीताः पाण्डवार्थे निविष्टाः  
०५,०२२।०२०च्	शूरान् अहं भक्तिमतः शृणोमि; प्रीत्या युक्तान् संश्रितान् धर्मराजम्  
०५,०२२।०२१अ	गिर्याश्रया दुर्गनिवासिनश् च; योधाः पृथिव्यां कुलजा विशुद्धाः  
०५,०२२।०२१च्	म्लेच्छाश् च नानायुधवीर्यवन्तः; समागताः पाण्डवार्थे निविष्टाः  
०५,०२२।०२२अ	पाण्ड्यश् च राजामित इन्द्रकल्पो; युधि प्रवीरैर् बहुभिः समेतः  
०५,०२२।०२२च्	समागतः पाण्डवार्थे महात्मा; लोकप्रवीरो ऽप्रतिवीर्यतेजाः  
०५,०२२।०२३अ	अस्त्रं द्रोणाद् अर्जुनाद् वासुदेवात्; कृपाद् भीष्माद् येन कृतं शृणोमि  
०५,०२२।०२३च्	यं तं कार्ष्णिप्रतिमं प्राहुर् एकं; स सात्यकिः पाण्डवार्थे निविष्टः  
०५,०२२।०२४अ	अपाश्रिताश् चेदिकरूषकाश् च; सर्वोत्साहैर् भूमिपालैः समेताः  
०५,०२२।०२४च्	तेषां मध्ये सूर्यम् इवातपन्तं; श्रिया वृतं चेदिपतिं ज्वलन्तम्  
०५,०२२।०२५अ	अस्तम्भनीयं युधि मन्यमानं; ज्याकर्षतां श्रेष्ठतमं पृथिव्याम्  
०५,०२२।०२५च्	सर्वोत्साहं क्षत्रियाणां निहत्य; प्रसह्य कृष्णस् तरसा ममर्द  
०५,०२२।०२६अ	यशोमानौ वर्धयन् यादवानां; पुराभिनच् छिशुपालं समीके  
०५,०२२।०२६च्	यस्य सर्वे वर्धयन्ति स्म मानं; करूषराजप्रमुखा नरेन्द्राः  
०५,०२२।०२७अ	तम् असह्यं केशवं तत्र मत्वा; सुग्रीवयुक्तेन रथेन कृष्णम्  
०५,०२२।०२७च्	सम्प्राद्रवंश् चेदिपतिं विहाय; सिंहं दृष्ट्वा क्षुद्रमृगा इवान्ये  
०५,०२२।०२८अ	यस् तं प्रतीपस् तरसा प्रत्युदीयाद्; आशंसमानो द्वैरथे वासुदेवम्  
०५,०२२।०२८च्	सो ऽशेत कृष्णेन हतः परासुर्; वातेनेवोन्मथितः कर्णिकारः  
०५,०२२।०२९अ	पराक्रमं मे यद् अवेदयन्त; तेषाम् अर्थे सञ्जय केशवस्य  
०५,०२२।०२९च्	अनुस्मरंस् तस्य कर्माणि विष्णोर्; गावल्गणे नाधिगच्छामि शान्तिम्  
०५,०२२।०३०अ	न जातु ताञ् शत्रुर् अन्यः सहेत; येषां स स्याद् अग्रणीर् वृष्णिसिंहः  
०५,०२२।०३०च्	प्रवेपते मे हृदयं भयेन; श्रुत्वा कृष्णाव् एकरथे समेतौ  
०५,०२२।०३१अ	नो चेद् गच्छेत् सङ्गरं मन्दबुद्धिस्; ताभ्यां सुतो मे विपरीतचेताः  
०५,०२२।०३१च्	नो चेत् कुरून् सञ्जय निर्दहेताम्; इन्द्राविष्णू दैत्यसेनां यथैव  
०५,०२२।०३१ए	मतो हि मे शक्रसमो धनञ्जयः; सनातनो वृष्णिवीरश् च विष्णुः  
०५,०२२।०३२अ	धर्मारामो ह्रीनिषेधस् तरस्वी; कुन्तीपुत्रः पाण्डवो ऽजातशत्रुः  
०५,०२२।०३२च्	दुर्योधनेन निकृतो मनस्वी; नो चेत् क्रुद्धः प्रदहेद् धार्तराष्ट्रान्  
०५,०२२।०३३अ	नाहं तथा ह्य् अर्जुनाद् वासुदेवाद्; भीमाद् वापि यमयोर् वा बिभेमि  
०५,०२२।०३३च्	यथा राज्ञः क्रोधदीप्तस्य सूत; मन्योर् अहं भीततरः सदैव  
०५,०२२।०३४अ	अलं तपोब्रह्मचर्येण युक्तः; सङ्कल्पो ऽयं मानसस् तस्य सिध्येत्  
०५,०२२।०३४च्	तस्य क्रोधं सञ्जयाहं समीके; स्थाने जानन् भृशम् अस्म्य् अद्य भीतः  
०५,०२२।०३५अ	स गच्छ शीघ्रं प्रहितो रथेन; पाञ्चालराजस्य चमूं परेत्य  
०५,०२२।०३५च्	अजातशत्रुं कुशलं स्म पृच्छेः; पुनः पुनः प्रीतियुक्तं वदेस् त्वम्  
०५,०२२।०३६अ	जनार्दनं चापि समेत्य तात; महामात्रं वीर्यवताम् उदारम्  
०५,०२२।०३६च्	अनामयं मद्वचनेन पृच्छेर्; धृतराष्ट्रः पाण्डवैः शान्तिम् ईप्सुः  
०५,०२२।०३७अ	न तस्य किं चिद् वचनं न कुर्यात्; कुन्तीपुत्रो वासुदेवस्य सूत  
०५,०२२।०३७च्	प्रियश् चैषाम् आत्मसमश् च कृष्णो; विद्वांश् चैषां कर्मणि नित्ययुक्तः  
०५,०२२।०३८अ	समानीय पाण्डवान् सृञ्जयांश् च; जनार्दनं युयुधानं विराटम्  
०५,०२२।०३८च्	अनामयं मद्वचनेन पृच्छेः; सर्वांस् तथा द्रौपदेयांश् च पञ्च  
०५,०२२।०३९अ	यद् यत् तत्र प्राप्तकालं परेभ्यस्; त्वं मन्येथा भारतानां हितं च  
०५,०२२।०३९च्	तत् तद् भाषेथाः सञ्जय राजमध्ये; न मूर्छयेद् यन् न भवेच् च युद्धम्  
०५,०२३।००१	वैशम्पायन उवाच  
०५,०२३।००१अ	राज्ञस् तु वचनं श्रुत्वा धृतराष्ट्रस्य सञ्जयः  
०५,०२३।००१च्	उपप्लव्यं ययौ द्रष्टुं पाण्डवान् अमितौजसः  
०५,०२३।००२अ	स तु राजानम् आसाद्य धर्मात्मानं युधिष्ठिरम्  
०५,०२३।००२च्	प्रणिपत्य ततः पूर्वं सूतपुत्रो ऽभ्यभाषत  
०५,०२३।००३अ	गावल्गणिः सञ्जयः सूतसूनुर्; अजातशत्रुम् अवदत् प्रतीतः  
०५,०२३।००३च्	दिष्ट्या राजंस् त्वाम् अरोगं प्रपश्ये; सहायवन्तं च महेन्द्रकल्पम्  
०५,०२३।००४अ	अनामयं पृच्छति त्वाम्बिकेयो; वृद्धो राजा धृतराष्ट्रो मनीषी  
०५,०२३।००४च्	कच्चिद् भीमः कुशली पाण्डवाग्र्यो; धनञ्जयस् तौ च माद्रीतनूजौ  
०५,०२३।००५अ	कच्चित् कृष्णा द्रौपदी राजपुत्री; सत्यव्रता वीरपत्नी सपुत्रा  
०५,०२३।००५च्	मनस्विनी यत्र च वाञ्छसि त्वम्; इष्टान् कामान् भारत स्वस्तिकामः  
०५,०२३।००६	युधिष्ठिर उवाच  
०५,०२३।००६अ	गावल्गणे सञ्जय स्वागतं ते; प्रीतात्माहं त्वाभिवदामि सूत  
०५,०२३।००६च्	अनामयं प्रतिजाने तवाहं; सहानुजैः कुशली चास्मि विद्वन्  
०५,०२३।००७अ	चिराद् इदं कुशलं भारतस्य; श्रुत्वा राज्ञः कुरुवृद्धस्य सूत  
०५,०२३।००७च्	मन्ये साक्षाद् दृष्टम् अहं नरेन्द्रं; दृष्ट्वैव त्वां सञ्जय प्रीतियोगात्  
०५,०२३।००८अ	पितामहो नः स्थविरो मनस्वी; महाप्राज्ञः सर्वधर्मोपपन्नः  
०५,०२३।००८च्	स कौरव्यः कुशली तात भीष्मो; यथापूर्वं वृत्तिर् अप्य् अस्य कच्चित्  
०५,०२३।००९अ	कच्चिद् राजा धृतराष्ट्रः सपुत्रो; वैचित्रवीर्यः कुशली महात्मा  
०५,०२३।००९च्	महाराजो बाह्लिकः प्रातिपेयः; कच्चिद् विद्वान् कुशली सूतपुत्र  
०५,०२३।०१०अ	स सोमदत्तः कुशली तात कच्चिद्; भूरिश्रवाः सत्यसन्धः शलश् च  
०५,०२३।०१०च्	द्रोणः सपुत्रश् च कृपश् च विप्रो; महेष्वासाः कच्चिद् एते ऽप्य् अरोगाः  
०५,०२३।०१०च्*०१२९_०१	शारद्वतः कुशली तात विप्रः  
०५,०२३।०११अ	महाप्राज्ञाः सर्वशास्त्रावदाता; धनुर्भृतां मुख्यतमाः पृथिव्याम्  
०५,०२३।०११च्	कच्चिन् मानं तात लभन्त एते; धनुर्भृतः कच्चिद् एते ऽप्य् अरोगाः  
०५,०२३।०१२अ	सर्वे कुरुभ्यः स्पृहयन्ति सञ्जय; धनुर्धरा ये पृथिव्यां युवानः  
०५,०२३।०१२च्	येषां राष्ट्रे निवसति दर्शनीयो; महेष्वासः शीलवान् द्रोणपुत्रः  
०५,०२३।०१३अ	वैश्यापुत्रः कुशली तात कच्चिन्; महाप्राज्ञो राजपुत्रो युयुत्सुः  
०५,०२३।०१३च्	कर्णो ऽमात्यः कुशली तात कच्चित्; सुयोधनो यस्य मन्दो विधेयः  
०५,०२३।०१४अ	स्त्रियो वृद्धा भारतानां जनन्यो; महानस्यो दासभार्याश् च सूत  
०५,०२३।०१४च्	वध्वः पुत्रा भागिनेया भगिन्यो; दौहित्रा वा कच्चिद् अप्य् अव्यलीकाः  
०५,०२३।०१५अ	कच्चिद् राजा ब्राह्मणानां यथावत्; प्रवर्तते पूर्ववत् तात वृत्तिम्  
०५,०२३।०१५च्	कच्चिद् दायान् मामकान् धार्तराष्ट्रो; द्विजातीनां सञ्जय नोपहन्ति  
०५,०२३।०१६अ	कच्चिद् राजा धृतराष्ट्रः सपुत्र; उपेक्षते ब्राह्मणातिक्रमान् वै  
०५,०२३।०१६च्	कच्चिन् न हेतोर् इव वर्त्मभूत; उपेक्षते तेषु स न्यूनवृत्तिम्  
०५,०२३।०१७अ	एतज् ज्योतिर् उत्तमं जीवलोके; शुक्लं प्रजानां विहितं विधात्रा  
०५,०२३।०१७च्	ते चेल् लोभं न नियच्छन्ति मन्दाः; कृत्स्नो नाशो भविता कौरवाणाम्  
०५,०२३।०१८अ	कच्चिद् राजा धृतराष्ट्रः सपुत्रो; बुभूषते वृत्तिम् अमात्यवर्गे  
०५,०२३।०१८च्	कच्चिन् न भेदेन जिजीविषन्ति; सुहृद्रूपा दुर्हृदश् चैकमित्राः  
०५,०२३।०१९अ	कच्चिन् न पापं कथयन्ति तात; ते पाण्डवानां कुरवः सर्व एव  
०५,०२३।०१९ब्*०१३०_०१	द्रोणः सपुत्रश् च कृपश् च वीरो  
०५,०२३।०१९ब्*०१३०_०२	नास्मासु पापानि वदन्ति कच्चित्  
०५,०२३।०१९ब्*०१३०_०३	कच्चिद् राज्यं धृतराष्ट्रं सपुत्रं  
०५,०२३।०१९ब्*०१३०_०४	समेत्याहुः कुरवः सर्व एव  
०५,०२३।०१९च्	कच्चिद् दृष्ट्वा दस्युसङ्घान् समेतान्; स्मरन्ति पार्थस्य युधां प्रणेतुः  
०५,०२३।०२०अ	मौर्वीभुजाग्रप्रहितान् स्म तात; दोधूयमानेन धनुर्धरेण  
०५,०२३।०२०च्	गाण्डीवमुक्तान् स्तनयित्नुघोषान्; अजिह्मगान् कच्चिद् अनुस्मरन्ति  
०५,०२३।०२०द्*०१३१_०१	न तं दृष्ट्वा कच्चिद् अत्र प्रतीपं  
०५,०२३।०२०द्*०१३१_०२	गन्ता गृहाञ् जातु जगाम रङ्गात्  
०५,०२३।०२१अ	न ह्य् अपश्यं कं चिद् अहं पृथिव्यां; श्रुतं समं वाधिकम् अर्जुनेन  
०५,०२३।०२१च्	यस्यैकषष्टिर् निशितास् तीक्ष्णधाराः; सुवाससः सम्मतो हस्तवापः  
०५,०२३।०२२अ	गदापाणिर् भीमसेनस् तरस्वी; प्रवेपयञ् शत्रुसङ्घान् अनीके  
०५,०२३।०२२च्	नागः प्रभिन्न इव नड्वलासु; चङ्क्रम्यते कच्चिद् एनं स्मरन्ति  
०५,०२३।०२३अ	माद्रीपुत्रः सहदेवः कलिङ्गान्; समागतान् अजयद् दन्तकूरे  
०५,०२३।०२३च्	वामेनास्यन् दक्षिणेनैव यो वै; महाबलं कच्चिद् एनं स्मरन्ति  
०५,०२३।०२४अ	उद्यन्न् अयं नकुलः प्रेषितो वै; गावल्गणे सञ्जय पश्यतस् ते  
०५,०२३।०२४च्	दिशं प्रतीचीं वशम् आनयन् मे; माद्रीसुतं कच्चिद् एनं स्मरन्ति  
०५,०२३।०२५अ	अभ्याभवो द्वैतवने य आसीद्; दुर्मन्त्रिते घोषयात्रागतानाम्  
०५,०२३।०२५च्	यत्र मन्दाञ् शत्रुवशं प्रयातान्; अमोचयद् भीमसेनो जयश् च  
०५,०२३।०२६अ	अहं पश्चाद् अर्जुनम् अभ्यरक्षं; माद्रीपुत्रौ भीमसेनश् च चक्रे  
०५,०२३।०२६च्	गाण्डीवभृच् छत्रुसङ्घान् उदस्य; स्वस्त्य् आगमत् कच्चिद् एनं स्मरन्ति  
०५,०२३।०२७अ	न कर्मणा साधुनैकेन नूनं; कर्तुं शक्यं भवतीह सञ्जय  
०५,०२३।०२७च्	सर्वात्मना परिजेतुं वयं चेन्; न शक्नुमो धृतराष्ट्रस्य पुत्रम्  
०५,०२४।००१	सञ्जय उवाच  
०५,०२४।००१अ	यथार्हसे पाण्डव तत् तथैव; कुरून् कुरुश्रेष्ठ जनं च पृच्छसि  
०५,०२४।००१च्	अनामयास् तात मनस्विनस् ते; कुरुश्रेष्ठान् पृच्छसि पार्थ यांस् त्वम्  
०५,०२४।००२अ	सन्त्य् एव वृद्धाः साधवो धार्तराष्ट्रे; सन्त्य् एव पापाः पाण्डव तस्य विद्धि  
०५,०२४।००२च्	दद्याद् रिपोश् चापि हि धार्तराष्ट्रः; कुतो दायांल् लोपयेद् ब्राह्मणानाम्  
०५,०२४।००३अ	यद् युष्माकं वर्तते ऽसौ न धर्म्यम्; अद्रुग्धेषु द्रुग्धवत् तन् न साधु  
०५,०२४।००३च्	मित्रध्रुक् स्याद् धृतराष्ट्रः सपुत्रो; युष्मान् द्विषन् साधुवृत्तान् असाधुः  
०५,०२४।००४अ	न चानुजानाति भृशं च तप्यते; शोचत्य् अन्तः स्थविरो ऽजातशत्रो  
०५,०२४।००४च्	शृणोति हि ब्राह्मणानां समेत्य; मित्रद्रोहः पातकेभ्यो गरीयान्  
०५,०२४।००५अ	स्मरन्ति तुभ्यं नरदेव सङ्गमे; युद्धे च जिष्णोश् च युधां प्रणेतुः  
०५,०२४।००५च्	समुत्कृष्टे दुन्दुभिशङ्खशब्दे; गदापाणिं भीमसेनं स्मरन्ति  
०५,०२४।००६अ	माद्रीसुतौ चापि रणाजिमध्ये; सर्वा दिशः सम्पतन्तौ स्मरन्ति  
०५,०२४।००६च्	सेनां वर्षन्तौ शरवर्षैर् अजस्रं; महारथौ समरे दुष्प्रकम्प्यौ  
०५,०२४।००७अ	न त्व् एव मन्ये पुरुषस्य राजन्न्; अनागतं ज्ञायते यद् भविष्यम्  
०५,०२४।००७च्	त्वं चेद् इमं सर्वधर्मोपपन्नः; प्राप्तः क्लेशं पाण्डव कृच्छ्ररूपम्  
०५,०२४।००८अ	त्वम् एवैतत् सर्वम् अतश् च भूयः; समीकुर्याः प्रज्ञयाजातशत्रो  
०५,०२४।००८च्	न कामार्थं सन्त्यजेयुर् हि धर्मं; पाण्डोः सुताः सर्व एवेन्द्रकल्पाः  
०५,०२४।००९अ	त्वम् एवैतत् प्रज्ञयाजातशत्रो; शमं कुर्या येन शर्माप्नुयुस् ते  
०५,०२४।००९च्	धार्तराष्ट्राः पाण्डवाः सृञ्जयाश् च; ये चाप्य् अन्ये पार्थिवाः सन्निविष्टाः  
०५,०२४।००९द्*०१३२_०१	तेषां सर्वेषां शमम् एवं विदध्याः  
०५,०२४।०१०अ	यन् माब्रवीद् धृतराष्ट्रो निशायाम्; अजातशत्रो वचनं पिता ते  
०५,०२४।०१०च्	सहामात्यः सहपुत्रश् च राजन्; समेत्य तां वाचम् इमां निबोध  
०५,०२५।००१	युधिष्ठिर उवाच  
०५,०२५।००१अ	समागताः पाण्डवाः सृञ्जयाश् च; जनार्दनो युयुधानो विराटः  
०५,०२५।००१च्	यत् ते वाक्यं धृतराष्ट्रानुशिष्टं; गावल्गणे ब्रूहि तत् सूतपुत्र  
०५,०२५।००२	सञ्जय उवाच  
०५,०२५।००२अ	अजातशत्रुं च वृकोदरं च; धनञ्जयं माद्रवतीसुतौ च  
०५,०२५।००२च्	आमन्त्रये वासुदेवं च शौरिं; युयुधानं चेकितानं विराटम्  
०५,०२५।००३अ	पाञ्चालानाम् अधिपं चैव वृद्धं; धृष्टद्युम्नं पार्षतं याज्ञसेनिम्  
०५,०२५।००३च्	सर्वे वाचं शृणुतेमां मदीयां; वक्ष्यामि यां भूतिम् इच्छन् कुरूणाम्  
०५,०२५।००४अ	शमं राजा धृतराष्ट्रो ऽभिनन्दन्न्; अयोजयत् त्वरमाणो रथं मे  
०५,०२५।००४च्	सभ्रातृपुत्रस्वजनस्य राज्ञस्; तद् रोचतां पाण्डवानां शमो ऽस्तु  
०५,०२५।००५अ	सर्वैर् धर्मैः समुपेताः स्थ पार्थाः; प्रस्थानेन मार्दवेनार्जवेन  
०५,०२५।००५च्	जाताः कुले अनृशंसा वदान्या; ह्रीनिषेधाः कर्मणां निश्चयज्ञाः  
०५,०२५।००६अ	न युज्यते कर्म युष्मासु हीनं; सत्त्वं हि वस् तादृशं भीमसेनाः  
०५,०२५।००६च्	उद्भासते ह्य् अञ्जनबिन्दुवत् तच्; छुक्ले वस्त्रे यद् भवेत् किल्बिषं वः  
०५,०२५।००७अ	सर्वक्षयो दृश्यते यत्र कृत्स्नः; पापोदयो निरयो ऽभावसंस्थः  
०५,०२५।००७च्	कस् तत् कुर्याज् जातु कर्म प्रजानन्; पराजयो यत्र समो जयश् च  
०५,०२५।००८अ	ते वै धन्या यैः कृतं ज्ञातिकार्यं; ये वः पुत्राः सुहृदो बान्धवाश् च  
०५,०२५।००८च्	उपक्रुष्टं जीवितं सन्त्यजेयुस्; ततः कुरूणां नियतो वै भवः स्यात्  
०५,०२५।००९अ	ते चेत् कुरून् अनुशास्य स्थ पार्था; निनीय सर्वान् द्विषतो निगृह्य  
०५,०२५।००९च्	समं वस् तज् जीवितं मृत्युना स्याद्; यज् जीवध्वं ज्ञातिवधे न साधु  
०५,०२५।०१०अ	को ह्य् एव युष्मान् सह केशवेन; सचेकितानान् पार्षतबाहुगुप्तान्  
०५,०२५।०१०च्	ससात्यकीन् विषहेत प्रजेतुं; लब्ध्वापि देवान् सचिवान् सहेन्द्रान्  
०५,०२५।०११अ	को वा कुरून् द्रोणभीष्माभिगुप्तान्; अश्वत्थाम्ना शल्यकृपादिभिश् च  
०५,०२५।०११च्	रणे प्रसोढुं विषहेत राजन्; राधेयगुप्तान् सह भूमिपालैः  
०५,०२५।०१२अ	महद् बलं धार्तराष्ट्रस्य राज्ञः; को वै शक्तो हन्तुम् अक्षीयमाणः  
०५,०२५।०१२च्	सो ऽहं जये चैव पराजये च; निःश्रेयसं नाधिगच्छामि किं चित्  
०५,०२५।०१३अ	कथं हि नीचा इव दौष्कुलेया; निर्धर्मार्थं कर्म कुर्युश् च पार्थाः  
०५,०२५।०१३च्	सो ऽहं प्रसाद्य प्रणतो वासुदेवं; पाञ्चालानाम् अधिपं चैव वृद्धम्  
०५,०२५।०१४अ	कृताञ्जलिः शरणं वः प्रपद्ये; कथं स्वस्ति स्यात् कुरुसृञ्जयानाम्  
०५,०२५।०१४च्	न ह्य् एव ते वचनं वासुदेवो; धनञ्जयो वा जातु किं चिन् न कुर्यात्  
०५,०२५।०१५अ	प्राणान् आदौ याच्यमानः कुतो ऽन्यद्; एतद् विद्वन् साधनार्थं ब्रवीमि  
०५,०२५।०१५ब्*०१३३_०१	धनानि रत्नानि बहूनि राज्यं  
०५,०२५।०१५ब्*०१३३_०२	कल्याणरूपाणि च वाहनानि  
०५,०२५।०१५ब्*०१३३_०३	न दुर्लभानीह नरप्रधाना  
०५,०२५।०१५ब्*०१३३_०४	वृद्धस्य राज्ञः शासने तिष्ठतां वः  
०५,०२५।०१५च्	एतद् राज्ञो भीष्मपुरोगमस्य; मतं यद् वः शान्तिर् इहोत्तमा स्यात्  
०५,०२६।००१	युधिष्ठिर उवाच  
०५,०२६।००१अ	कां नु वाचं सञ्जय मे शृणोषि; युद्धैषिणीं येन युद्धाद् बिभेषि  
०५,०२६।००१च्	अयुद्धं वै तात युद्धाद् गरीयः; कस् तल् लब्ध्वा जातु युध्येत सूत  
०५,०२६।००२अ	अकुर्वतश् चेत् पुरुषस्य सञ्जय; सिध्येत् सङ्कल्पो मनसा यं यम् इच्छेत्  
०५,०२६।००२च्	न कर्म कुर्याद् विदितं ममैतद्; अन्यत्र युद्धाद् बहु यल् लघीयः  
०५,०२६।००३अ	कुतो युद्धं जातु नरः प्रजानन्; को दैवशप्तो ऽभिवृणीत युद्धम्  
०५,०२६।००३च्	सुखैषिणः कर्म कुर्वन्ति पार्था; धर्माद् अहीनं यच् च लोकस्य पथ्यम्  
०५,०२६।००४अ	कर्मोदयं सुखम् आशंसमानः; कृच्छ्रोपायं तत्त्वतः कर्म दुःखम्  
०५,०२६।००४च्	सुखप्रेप्सुर् विजिघांसुश् च दुःखं; य इन्द्रियाणां प्रीतिवशानुगामी  
०५,०२६।००४च्*०१३४_०१	कुलान्तकं सञ्जय को ऽभिवाञ्छेत्  
०५,०२६।००४च्*०१३५_०१	कर्मार् अभेद्यच् च धर्मान् अपेतम्  
०५,०२६।००४ए	कामाभिध्या स्वशरीरं दुनोति; यया प्रयुक्तो ऽनुकरोति दुःखम्  
०५,०२६।००४ड़्*०१३६_०१	तृष्णां त्यजेत् सर्वधर्माद् अपेतां  
०५,०२६।००५अ	यथेध्यमानस्य समिद्धतेजसो; भूयो बलं वर्धते पावकस्य  
०५,०२६।००५च्	कामार्थलाभेन तथैव भूयो; न तृप्यते सर्पिषेवाग्निर् इद्धः  
०५,०२६।००५ए	सम्पश्येमं भोगचयं महान्तं; सहास्माभिर् धृतराष्ट्रस्य राज्ञः  
०५,०२६।००५ड़्*०१३७_०१	सम्मोहनं तस्य महत् तथैतद्  
०५,०२६।००५ड़्*०१३७_०२	यद् अस्माभिर् विप्रयोगो नृपस्य  
०५,०२६।००६अ	नाश्रेयसाम् ईश्वरो विग्रहाणां; नाश्रेयसां गीतशब्दं शृणोति  
०५,०२६।००६च्	नाश्रेयसः सेवते माल्यगन्धान्; न चाप्य् अश्रेयांस्य् अनुलेपनानि  
०५,०२६।००७अ	नाश्रेयसः प्रावरान् अध्यवस्ते; कथं त्व् अस्मान् सम्प्रणुदेत् कुरुभ्यः  
०५,०२६।००७च्	अत्रैव च स्याद् अवधूय एष; कामः शरीरे हृदयं दुनोति  
०५,०२६।००८अ	स्वयं राजा विषमस्थः परेषु; सामस्थ्यम् अन्विच्छति तन् न साधु  
०५,०२६।००८च्	यथात्मनः पश्यति वृत्तम् एव; तथा परेषाम् अपि सो ऽभ्युपैति  
०५,०२६।००९अ	आसन्नम् अग्निं तु निदाघकाले; गम्भीरकक्षे गहने विसृज्य  
०५,०२६।००९च्	यथा वृद्धं वायुवशेन शोचेत्; क्षेमं मुमुक्षुः शिशिरव्यपाये  
०५,०२६।०१०अ	प्राप्तैश्वर्यो धृतराष्ट्रो ऽद्य राजा; लालप्यते सञ्जय कस्य हेतोः  
०५,०२६।०१०च्	प्रगृह्य दुर्बुद्धिम् अनार्जवे रतं; पुत्रं मन्दं मूढम् अमन्त्रिणं तु  
०५,०२६।०११अ	अनाप्तः सन्न् आप्ततमस्य वाचं; सुयोधनो विदुरस्यावमन्य  
०५,०२६।०११च्	सुतस्य राजा धृतराष्ट्रः प्रियैषी; सम्बुध्यमानो विशते ऽधर्मम् एव  
०५,०२६।०१२अ	मेधाविनं ह्य् अर्थकामं कुरूणां; बहुश्रुतं वाग्मिनं शीलवन्तम्  
०५,०२६।०१२च्	सूत राजा धृतराष्ट्रः कुरुभ्यो; न सो ऽस्मरद् विदुरं पुत्रकाम्यात्  
०५,०२६।०१३अ	मानघ्नस्य आत्मकामस्य चेर्ष्योः; संरम्भिणश् चार्थधर्मातिगस्य  
०५,०२६।०१३च्	दुर्भाषिणो मन्युवशानुगस्य; कामात्मनो दुर्हृदो भावनस्य  
०५,०२६।०१४अ	अनेयस्याश्रेयसो दीर्घमन्योर्; मित्रद्रुहः सञ्जय पापबुद्धेः  
०५,०२६।०१४च्	सुतस्य राजा धृतराष्ट्रः प्रियैषी; प्रपश्यमानः प्रजहाद् धर्मकामौ  
०५,०२६।०१५अ	तदैव मे सञ्जय दीव्यतो ऽभून्; नो चेत् कुरून् आगतः स्याद् अभावः  
०५,०२६।०१५च्	काव्यां वाचं विदुरो भाषमाणो; न विन्दते धृतराष्ट्रात् प्रशंसाम्  
०५,०२६।०१६अ	क्षत्तुर् यदा अन्ववर्तन्त बुद्धिं; कृच्छ्रं कुरून् न तदाभ्याजगाम  
०५,०२६।०१६च्	यावत् प्रज्ञाम् अन्ववर्तन्त तस्य; तावत् तेषां राष्ट्रवृद्धिर् बभूव  
०५,०२६।०१७अ	तदर्थलुब्धस्य निबोध मे ऽद्य; ये मन्त्रिणो धार्तराष्ट्रस्य सूत  
०५,०२६।०१७च्	दुःशासनः शकुनिः सूतपुत्रो; गावल्गणे पश्य सम्मोहम् अस्य  
०५,०२६।०१८अ	सो ऽहं न पश्यामि परीक्षमाणः; कथं स्वस्ति स्यात् कुरुसृञ्जयानाम्  
०५,०२६।०१८च्	आत्तैश्वर्यो धृतराष्ट्रः परेभ्यः; प्रव्राजिते विदुरे दीर्घदृष्टौ  
०५,०२६।०१९अ	आशंसते वै धृतराष्ट्रः सपुत्रो; महाराज्यम् असपत्नं पृथिव्याम्  
०५,०२६।०१९च्	तस्मिञ् शमः केवलं नोपलभ्यो; अत्यासन्नं मद्गतं मन्यते ऽर्थम्  
०५,०२६।०२०अ	यत् तत् कर्णो मन्यते पारणीयं; युद्धे गृहीतायुधम् अर्जुनेन  
०५,०२६।०२०च्	आसंश् च युद्धानि पुरा महान्ति; कथं कर्णो नाभवद् द्वीप एषाम्  
०५,०२६।०२१अ	कर्णश् च जानाति सुयोधनश् च; द्रोणश् च जानाति पितामहश् च  
०५,०२६।०२१च्	अन्ये च ये कुरवस् तत्र सन्ति; यथार्जुनान् नास्त्य् अपरो धनुर्धरः  
०५,०२६।०२२अ	जानन्त्य् एते कुरवः सर्व एव; ये चाप्य् अन्ये भूमिपालाः समेताः  
०५,०२६।०२२च्	दुर्योधनं चापराधे चरन्तम्; अरिन्दमे फल्गुने ऽविद्यमाने  
०५,०२६।०२३अ	तेनार्थबद्धं मन्यते धार्तराष्ट्रः; शक्यं हर्तुं पाण्डवानां ममत्वम्  
०५,०२६।०२३च्	किरीटिना तालमात्रायुधेन; तद्वेदिना संयुगं तत्र गत्वा  
०५,०२६।०२४अ	गाण्डीवविस्फारितशब्दम् आजाव्; अशृण्वाना धार्तराष्ट्रा ध्रियन्ते  
०५,०२६।०२४च्	क्रुद्धस्य चेद् भीमसेनस्य वेगात्; सुयोधनो मन्यते सिद्धम् अर्थम्  
०५,०२६।०२५अ	इन्द्रो ऽप्य् एतन् नोत्सहेत् तात हर्तुम्; ऐश्वर्यं नो जीवति भीमसेने  
०५,०२६।०२५च्	धनञ्जये नकुले चैव सूत; तथा वीरे सहदेवे मदीये  
०५,०२६।०२६अ	स चेद् एतां प्रतिपद्येत बुद्धिं; वृद्धो राजा सह पुत्रेण सूत  
०५,०२६।०२६च्	एवं रणे पाण्डवकोपदग्धा; न नश्येयुः सञ्जय धार्तराष्ट्राः  
०५,०२६।०२७अ	जानासि त्वं क्लेशम् अस्मासु वृत्तं; त्वां पूजयन् सञ्जयाहं क्षमेयम्  
०५,०२६।०२७च्	यच् चास्माकं कौरवैर् भूतपूर्वं; या नो वृत्तिर् धार्तराष्ट्रे तदासीत्  
०५,०२६।०२८अ	अद्यापि तत् तत्र तथैव वर्ततां; शान्तिं गमिष्यामि यथा त्वम् आत्थ  
०५,०२६।०२८च्	इन्द्रप्रस्थे भवतु ममैव राज्यं; सुयोधनो यच्छतु भारताग्र्यः  
०५,०२७।००१	सञ्जय उवाच  
०५,०२७।००१अ	धर्मे नित्या पाण्डव ते विचेष्टा; लोके श्रुता दृश्यते चापि पार्थ  
०५,०२७।००१च्	महास्रावं जीवितं चाप्य् अनित्यं; सम्पश्य त्वं पाण्डव मा विनीनशः  
०५,०२७।००२अ	न चेद् भागं कुरवो ऽन्यत्र युद्धात्; प्रयच्छन्ते तुभ्यम् अजातशत्रो  
०५,०२७।००२च्	भैक्षचर्याम् अन्धकवृष्णिराज्ये; श्रेयो मन्ये न तु युद्धेन राज्यम्  
०५,०२७।००३अ	अल्पकालं जीवितं यन् मनुष्ये; महास्रावं नित्यदुःखं चलं च  
०५,०२७।००३च्	भूयश् च तद् वयसो नानुरूपं; तस्मात् पापं पाण्डव मा प्रसार्षीः  
०५,०२७।००४अ	कामा मनुष्यं प्रसजन्त एव; धर्मस्य ये विघ्नमूलं नरेन्द्र  
०५,०२७।००४च्	पूर्वं नरस् तान् धृतिमान् विनिघ्नंल्; लोके प्रशंसां लभते ऽनवद्याम्  
०५,०२७।००५अ	निबन्धनी ह्य् अर्थतृष्णेह पार्थ; ताम् एषतो बाध्यते धर्म एव  
०५,०२७।००५च्	धर्मं तु यः प्रवृणीते स बुद्धः; कामे गृद्धो हीयते ऽर्थानुरोधात्  
०५,०२७।००६अ	धर्मं कृत्वा कर्मणां तात मुख्यं; महाप्रतापः सवितेव भाति  
०५,०२७।००६च्	हानेन धर्मस्य महीम् अपीमां; लब्ध्वा नरः सीदति पापबुद्धिः  
०५,०२७।००७अ	वेदो ऽधीतश् चरितं ब्रह्मचर्यं; यज्ञैर् इष्टं ब्राह्मणेभ्यश् च दत्तम्  
०५,०२७।००७च्	परं स्थानं मन्यमानेन भूय; आत्मा दत्तो वर्षपूगं सुखेभ्यः  
०५,०२७।००८अ	सुखप्रिये सेवमानो ऽतिवेलं; योगाभ्यासे यो न करोति कर्म  
०५,०२७।००८च्	वित्तक्षये हीनसुखो ऽतिवेलं; दुःखं शेते कामवेगप्रणुन्नः  
०५,०२७।००९अ	एवं पुनर् अर्थचर्याप्रसक्तो; हित्वा धर्मं यः प्रकरोत्य् अधर्मम्  
०५,०२७।००९च्	अश्रद्दधत् परलोकाय मूढो; हित्वा देहं तप्यते प्रेत्य मन्दः  
०५,०२७।०१०अ	न कर्मणां विप्रणाशो ऽस्त्य् अमुत्र; पुण्यानां वाप्य् अथ वा पापकानाम्  
०५,०२७।०१०च्	पूर्वं कर्तुर् गच्छति पुण्यपापं; पश्चात् त्व् एतद् अनुयात्य् एव कर्ता  
०५,०२७।०११अ	न्यायोपेतं ब्राह्मणेभ्यो यदन्नं; श्रद्धापूतं गन्धरसोपपन्नम्  
०५,०२७।०११च्	अन्वाहार्येषूत्तमदक्षिणेषु; तथारूपं कर्म विख्यायते ते  
०५,०२७।०१२अ	इह क्षेत्रे क्रियते पार्थ कार्यं; न वै किं चिद् विद्यते प्रेत्य कार्यम्  
०५,०२७।०१२च्	कृतं त्वया पारलोक्यं च कार्यं; पुण्यं महत् सद्भिर् अनुप्रशस्तम्  
०५,०२७।०१३अ	जहाति मृत्युं च जरां भयं च; न क्षुत्पिपासे मनसश् चाप्रियाणि  
०५,०२७।०१३च्	न कर्तव्यं विद्यते तत्र किं चिद्; अन्यत्र वै इन्द्रियप्रीणनार्थात्  
०५,०२७।०१४अ	एवंरूपं कर्मफलं नरेन्द्र; मात्रावता हृदयस्य प्रियेण  
०५,०२७।०१४च्	स क्रोधजं पाण्डव हर्षजं च; लोकाव् उभौ मा प्रहासीश् चिराय  
०५,०२७।०१५अ	अन्तं गत्वा कर्मणां या प्रशंसा; सत्यं दमश् चार्जवम् आनृशंस्यम्  
०५,०२७।०१५च्	अश्वमेधो राजसूयस् तथेष्टः; पापस्यान्तं कर्मणो मा पुनर् गाः  
०५,०२७।०१६अ	तच् चेद् एवं देशरूपेण पार्थाः; करिष्यध्वं कर्म पापं चिराय  
०५,०२७।०१६च्	निवसध्वं वर्षपूगान् वनेषु; दुःखं वासं पाण्डवा धर्महेतोः  
०५,०२७।०१७अ	अप्रव्रज्ये योजयित्वा पुरस्ताद्; आत्माधीनं यद् बलं ते तदासीत्  
०५,०२७।०१७च्	नित्यं पाञ्चालाः सचिवास् तवेमे; जनार्दनो युयुधानश् च वीरः  
०५,०२७।०१८अ	मत्स्यो राजा रुक्मरथः सपुत्रः; प्रहारिभिः सह पुत्रैर् विराटः  
०५,०२७।०१८च्	राजानश् च ये विजिताः पुरस्तात्; त्वाम् एव ते संश्रयेयुः समस्ताः  
०५,०२७।०१९अ	महासहायः प्रतपन् बलस्थः; पुरस्कृतो वासुदेवार्जुनाभ्याम्  
०५,०२७।०१९च्	वरान् हनिष्यन् द्विषतो रङ्गमध्ये; व्यनेष्यथा धार्तराष्ट्रस्य दर्पम्  
०५,०२७।०२०अ	बलं कस्माद् वर्धयित्वा परस्य; निजान् कस्मात् कर्शयित्वा सहायान्  
०५,०२७।०२०च्	निरुष्य कस्माद् वर्षपूगान् वनेषु; युयुत्ससे पाण्डव हीनकालम्  
०५,०२७।०२१अ	अप्रज्ञो वा पाण्डव युध्यमानो; अधर्मज्ञो वा भूतिपथाद् व्यपैति  
०५,०२७।०२१च्	प्रज्ञावान् वा बुध्यमानो ऽपि धर्मं; संरम्भाद् वा सो ऽपि भूतेर् अपैति  
०५,०२७।०२२अ	नाधर्मे ते धीयते पार्थ बुद्धिर्; न संरम्भात् कर्म चकर्थ पापम्  
०५,०२७।०२२च्	अद्धा किं तत् कारणं यस्य हेतोः; प्रज्ञाविरुद्धं कर्म चिकीर्षसीदम्  
०५,०२७।०२३अ	अव्याधिजं कटुकं शीर्षरोगं; यशोमुषं पापफलोदयं च  
०५,०२७।०२३च्	सतां पेयं यन् न पिबन्त्य् असन्तो; मन्युं महाराज पिब प्रशाम्य  
०५,०२७।०२४अ	पापानुबन्धं को नु तं कामयेत; क्षमैव ते ज्यायसी नोत भोगाः  
०५,०२७।०२४च्	यत्र भीष्मः शान्तनवो हतः स्याद्; यत्र द्रोणः सहपुत्रो हतः स्यात्  
०५,०२७।०२५अ	कृपः शल्यः सौमदत्तिर् विकर्णो; विविंशतिः कर्णदुर्योधनौ च  
०५,०२७।०२५च्	एतान् हत्वा कीदृशं तत् सुखं स्याद्; यद् विन्देथास् तद् अनुब्रूहि पार्थ  
०५,०२७।०२६अ	लब्ध्वापीमां पृथिवीं सागरान्तां; जरामृत्यू नैव हि त्वं प्रजह्याः  
०५,०२७।०२६च्	प्रियाप्रिये सुखदुःखे च राजन्न्; एवं विद्वान् नैव युद्धं कुरुष्व  
०५,०२७।०२७अ	अमात्यानां यदि कामस्य हेतोर्; एवंयुक्तं कर्म चिकीर्षसि त्वम्  
०५,०२७।०२७च्	अपाक्रमेः सम्प्रदाय स्वम् एभ्यो; मा गास् त्वं वै देवयानात् पथो ऽद्य  
०५,०२८।००१	युधिष्ठिर उवाच  
०५,०२८।००१अ	असंशयं सञ्जय सत्यम् एतद्; धर्मो वरः कर्मणां यत् त्वम् आत्थ  
०५,०२८।००१च्	ज्ञात्वा तु मां सञ्जय गर्हयेस् त्वं; यदि धर्मं यद्य् अधर्मं चरामि  
०५,०२८।००२अ	यत्राधर्मो धर्मरूपाणि बिभ्रद्; धर्मः कृत्स्नो दृश्यते ऽधर्मरूपः  
०५,०२८।००२च्	तथा धर्मो धारयन् धर्मरूपं; विद्वांसस् तं सम्प्रपश्यन्ति बुद्ध्या  
०५,०२८।००३अ	एवम् एताव् आपदि लिङ्गम् एतद्; धर्माधर्मौ वृत्तिनित्यौ भजेताम्  
०५,०२८।००३च्	आद्यं लिङ्गं यस्य तस्य प्रमाणम्; आपद्धर्मं सञ्जय तं निबोध  
०५,०२८।००४अ	लुप्तायां तु प्रकृतौ येन कर्म; निष्पादयेत् तत् परीप्सेद् विहीनः  
०५,०२८।००४च्	प्रकृतिस्थश् चापदि वर्तमान; उभौ गर्ह्यौ भवतः सञ्जयैतौ  
०५,०२८।००५अ	अविलोपम् इच्छतां ब्राह्मणानां; प्रायश्चित्तं विहितं यद् विधात्रा  
०५,०२८।००५च्	आपद्य् अथाकर्मसु वर्तमानान्; विकर्मस्थान् सञ्जय गर्हयेत  
०५,०२८।००६अ	मनीषिणां तत्त्वविच्छेदनाय; विधीयते सत्सु वृत्तिः सदैव  
०५,०२८।००६च्	अब्राह्मणाः सन्ति तु ये न वैद्याः; सर्वोच्छेदं साधु मन्येत तेभ्यः  
०५,०२८।००७अ	तदर्था नः पितरो ये च पूर्वे; पितामहा ये च तेभ्यः परे ऽन्ये  
०५,०२८।००७च्	प्रज्ञैषिणो ये च हि कर्म चक्रुर्; नास्त्य् अन्ततो नास्ति नास्तीति मन्ये  
०५,०२८।००८अ	यत् किं चिद् एतद् वित्तम् अस्यां पृथिव्यां; यद् देवानां त्रिदशानां परत्र  
०५,०२८।००८च्	प्राजापत्यं त्रिदिवं ब्रह्मलोकं; नाधर्मतः सञ्जय कामये तत्  
०५,०२८।००९अ	धर्मेश्वरः कुशलो नीतिमांश् चाप्य्; उपासिता ब्राह्मणानां मनीषी  
०५,०२८।००९च्	नानाविधांश् चैव महाबलांश् च; राजन्यभोजान् अनुशास्ति कृष्णः  
०५,०२८।०१०अ	यदि ह्य् अहं विसृजन् स्याम् अगर्ह्यो; युध्यमानो यदि जह्यां स्वधर्मम्  
०५,०२८।०१०च्	महायशाः केशवस् तद् ब्रवीतु; वासुदेवस् तूभयोर् अर्थकामः  
०५,०२८।०११अ	शैनेया हि चैत्रकाश् चान्धकाश् च; वार्ष्णेयभोजाः कौकुराः सृञ्जयाश् च  
०५,०२८।०११च्	उपासीना वासुदेवस्य बुद्धिं; निगृह्य शत्रून् सुहृदो नन्दयन्ति  
०५,०२८।०१२अ	वृष्ण्यन्धका ह्य् उग्रसेनादयो वै; कृष्णप्रणीताः सर्व एवेन्द्रकल्पाः  
०५,०२८।०१२च्	मनस्विनः सत्यपराक्रमाश् च; महाबला यादवा भोगवन्तः  
०५,०२८।०१३अ	काश्यो बभ्रुः श्रियम् उत्तमां गतो; लब्ध्वा कृष्णं भ्रातरम् ईशितारम्  
०५,०२८।०१३च्	यस्मै कामान् वर्षति वासुदेवो; ग्रीष्मात्यये मेघ इव प्रजाभ्यः  
०५,०२८।०१४अ	ईदृशो ऽयं केशवस् तात भूयो; विद्मो ह्य् एनं कर्मणां निश्चयज्ञम्  
०५,०२८।०१४च्	प्रियश् च नः साधुतमश् च कृष्णो; नातिक्रमे वचनं केशवस्य  
०५,०२९।००१	वासुदेव उवाच  
०५,०२९।००१अ	अविनाशं सञ्जय पाण्डवानाम्; इच्छाम्य् अहं भूतिम् एषां प्रियं च  
०५,०२९।००१च्	तथा राज्ञो धृतराष्ट्रस्य सूत; सदाशंसे बहुपुत्रस्य वृद्धिम्  
०५,०२९।००२अ	कामो हि मे सञ्जय नित्यम् एव; नान्यद् ब्रूयां तान् प्रति शाम्यतेति  
०५,०२९।००२च्	राज्ञश् च हि प्रियम् एतच् छृणोमि; मन्ये चैतत् पाण्डवानां समर्थम्  
०५,०२९।००३अ	सुदुष्करश् चात्र शमो हि नूनं; प्रदर्शितः सञ्जय पाण्डवेन  
०५,०२९।००३च्	यस्मिन् गृद्धो धृतराष्ट्रः सपुत्रः; कस्माद् एषां कलहो नात्र मूर्च्छेत्  
०५,०२९।००४अ	तत्त्वं धर्मं विचरन् सञ्जयेह; मत्तश् च जानासि युधिष्ठिराच् च  
०५,०२९।००४च्	अथो कस्मात् सञ्जय पाण्डवस्य; उत्साहिनः पूरयतः स्वकर्म  
०५,०२९।००४ए	यथाख्यातम् आवसतः कुटुम्बं; पुराकल्पात् साधु विलोपम् आत्थ  
०५,०२९।००५अ	अस्मिन् विधौ वर्तमाने यथावद्; उच्चावचा मतयो ब्राह्मणानाम्  
०५,०२९।००५च्	कर्मणाहुः सिद्धिम् एके परत्र; हित्वा कर्म विद्यया सिद्धिम् एके  
०५,०२९।००५द्*०१३८_०१	नो विन्दन्ति क्षत्रियाः सञ्जयापि  
०५,०२९।००५ए	नाभुञ्जानो भक्ष्यभोज्यस्य तृप्येद्; विद्वान् अपीह विदितं ब्राह्मणानाम्  
०५,०२९।००६अ	या वै विद्याः साधयन्तीह कर्म; तासां फलं विद्यते नेतरासाम्  
०५,०२९।००६च्	तत्रेह वै दृष्टफलं तु कर्म; पीत्वोदकं शाम्यति तृष्णयार्तः  
०५,०२९।००७अ	सो ऽयं विधिर् विहितः कर्मणैव; तद् वर्तते सञ्जय तत्र कर्म  
०५,०२९।००७च्	तत्र यो ऽन्यत् कर्मणः साधु मन्येन्; मोघं तस्य लपितं दुर्बलस्य  
०५,०२९।००८अ	कर्मणामी भान्ति देवाः परत्र; कर्मणैवेह प्लवते मातरिश्वा  
०५,०२९।००८च्	अहोरात्रे विदधत् कर्मणैव; अतन्द्रितो नित्यम् उदेति सूर्यः  
०५,०२९।००९अ	मासार्धमासान् अथ नक्षत्रयोगान्; अतन्द्रितश् चन्द्रमा अभ्युपैति  
०५,०२९।००९च्	अतन्द्रितो दहते जातवेदाः; समिध्यमानः कर्म कुर्वन् प्रजाभ्यः  
०५,०२९।०१०अ	अतन्द्रिता भारम् इमं महान्तं; बिभर्ति देवी पृथिवी बलेन  
०५,०२९।०१०च्	अतन्द्रिताः शीघ्रम् अपो वहन्ति; सन्तर्पयन्त्यः सर्वभूतानि नद्यः  
०५,०२९।०११अ	अतन्द्रितो वर्षति भूरितेजाः; सन्नादयन्न् अन्तरिक्षं दिवं च  
०५,०२९।०११च्	अतन्द्रितो ब्रह्मचर्यं चचार; श्रेष्ठत्वम् इच्छन् बलभिद् देवतानाम्  
०५,०२९।०१२अ	हित्वा सुखं मनसश् च प्रियाणि; तेन शक्रः कर्मणा श्रैष्ठ्यम् आप  
०५,०२९।०१२च्	सत्यं धर्मं पालयन्न् अप्रमत्तो; दमं तितिक्षां समतां प्रियं च  
०५,०२९।०१२ए	एतानि सर्वाण्य् उपसेवमानो; देवराज्यं मघवान् प्राप मुख्यम्  
०५,०२९।०१३अ	बृहस्पतिर् ब्रह्मचर्यं चचार; समाहितः संशितात्मा यथावत्  
०५,०२९।०१३च्	हित्वा सुखं प्रतिरुध्येन्द्रियाणि; तेन देवानाम् अगमद् गौरवं सः  
०५,०२९।०१४अ	नक्षत्राणि कर्मणामुत्र भान्ति; रुद्रादित्या वसवो ऽथापि विश्वे  
०५,०२९।०१४च्	यमो राजा वैश्रवणः कुबेरो; गन्धर्वयक्षाप्सरसश् च शुभ्राः  
०५,०२९।०१४ए	ब्रह्मचर्यं वेदविद्याः क्रियाश् च; निषेवमाणा मुनयो ऽमुत्र भान्ति  
०५,०२९।०१५अ	जानन्न् इमं सर्वलोकस्य धर्मं; ब्राह्मणानां क्षत्रियाणां विशां च  
०५,०२९।०१५च्	स कस्मात् त्वं जानतां ज्ञानवान् सन्; व्यायच्छसे सञ्जय कौरवार्थे  
०५,०२९।०१६अ	आम्नायेषु नित्यसंयोगम् अस्य; तथाश्वमेधे राजसूये च विद्धि  
०५,०२९।०१६च्	संयुज्यते धनुषा वर्मणा च; हस्तत्राणै रथशस्त्रैश् च भूयः  
०५,०२९।०१७अ	ते चेद् इमे कौरवाणाम् उपायम्; अधिगच्छेयुर् अवधेनैव पार्थाः  
०५,०२९।०१७च्	धर्मत्राणं पुण्यम् एषां कृतं स्याद्; आर्ये वृत्ते भीमसेनं निगृह्य  
०५,०२९।०१८अ	ते चेत् पित्र्ये कर्मणि वर्तमाना; आपद्येरन् दिष्टवशेन मृत्युम्  
०५,०२९।०१८च्	यथाशक्त्या पूरयन्तः स्वकर्म; तद् अप्य् एषां निधनं स्यात् प्रशस्तम्  
०५,०२९।०१९अ	उताहो त्वं मन्यसे सर्वम् एव; राज्ञां युद्धे वर्तते धर्मतन्त्रम्  
०५,०२९।०१९च्	अयुद्धे वा वर्तते धर्मतन्त्रं; तथैव ते वाचम् इमां शृणोमि  
०५,०२९।०२०अ	चातुर्वर्ण्यस्य प्रथमं विभागम्; अवेक्ष्य त्वं सञ्जय स्वं च कर्म  
०५,०२९।०२०च्	निशम्याथो पाण्डवानां स्वकर्म; प्रशंस वा निन्द वा या मतिस् ते  
०५,०२९।०२१अ	अधीयीत ब्राह्मणो ऽथो यजेत; दद्याद् इयात् तीर्थमुख्यानि चैव  
०५,०२९।०२१च्	अध्यापयेद् याजयेच् चापि याज्यान्; प्रतिग्रहान् वा विदितान् प्रतीच्छेत्  
०५,०२९।०२१द्*०१३९_०१	अधीयीत क्षत्रियो ऽथो यजेत  
०५,०२९।०२१द्*०१३९_०२	दद्याद् धनं न तु याचेत किं चित्  
०५,०२९।०२१द्*०१३९_०३	न याजयेन् न तु चाध्यापयीत  
०५,०२९।०२१द्*०१३९_०४	एवं स्मृतः क्षत्रधर्मः पुराणः  
०५,०२९।०२२अ	तथा राजन्यो रक्षणं वै प्रजानां; कृत्वा धर्मेणाप्रमत्तो ऽथ दत्त्वा  
०५,०२९।०२२च्	यज्ञैर् इष्ट्वा सर्ववेदान् अधीत्य; दारान् कृत्वा पुण्यकृद् आवसेद् गृहान्  
०५,०२९।०२२द्*०१४०_०१	स धर्मात्मा धर्मम् अधीत्य पुण्यं  
०५,०२९।०२२द्*०१४०_०२	यद् इच्छया व्रजति ब्रह्मलोकम्  
०५,०२९।०२३अ	वैश्यो ऽधीत्य कृषिगोरक्षपण्यैर्; वित्तं चिन्वन् पालयन्न् अप्रमत्तः  
०५,०२९।०२३च्	प्रियं कुर्वन् ब्राह्मणक्षत्रियाणां; धर्मशीलः पुण्यकृद् आवसेद् गृहान्  
०५,०२९।०२४अ	परिचर्या वन्दनं ब्राह्मणानां; नाधीयीत प्रतिषिद्धो ऽस्य यज्ञः  
०५,०२९।०२४च्	नित्योत्थितो भूतये ऽतन्द्रितः स्याद्; एष स्मृतः शूद्रधर्मः पुराणः  
०५,०२९।०२५अ	एतान् राजा पालयन्न् अप्रमत्तो; नियोजयन् सर्ववर्णान् स्वधर्मे  
०५,०२९।०२५च्	अकामात्मा समवृत्तिः प्रजासु; नाधार्मिकान् अनुरुध्येत कामान्  
०५,०२९।०२६अ	श्रेयांस् तस्माद् यदि विद्येत कश् चिद्; अभिज्ञातः सर्वधर्मोपपन्नः  
०५,०२९।०२६ब्*०१४१_०१	यत्राप्रमत्तो रक्षति भूमिपालो  
०५,०२९।०२६ब्*०१४१_०२	नियोजयन् स्वेषु धर्मेषु वर्णान्  
०५,०२९।०२६च्	स तं दुष्टम् अनुशिष्यात् प्रजानन्; न चेद् गृध्येद् इति तस्मिन् न साधु  
०५,०२९।०२७अ	यदा गृध्येत् परभूमिं नृशंसो; विधिप्रकोपाद् बलम् आददानः  
०५,०२९।०२७च्	ततो राज्ञां भविता युद्धम् एतत्; तत्र जातं वर्म शस्त्रं धनुश् च  
०५,०२९।०२७ए	इन्द्रेणेदं दस्युवधाय कर्म; उत्पादितं वर्म शस्त्रं धनुश् च  
०५,०२९।०२७ड़्*०१४२_०१	तत्र पुण्यं दस्युवधेन लभ्यते  
०५,०२९।०२७ड़्*०१४२_०२	सो ऽयं दोषः कुरुभिस् तीव्ररूपः  
०५,०२९।०२७ड़्*०१४२_०३	अधर्मज्ञैर् धर्मम् अबुध्यमानैः  
०५,०२९।०२७ड़्*०१४२_०४	प्रादुर्भूतः सञ्जय तन् न साधु  
०५,०२९।०२७ड़्*०१४२_०५	तत्र राजा धृतराष्ट्रः सपुत्रो  
०५,०२९।०२७ड़्*०१४२_०६	धनं हरेत् पाण्डवानाम् अकस्मात्  
०५,०२९।०२७ड़्*०१४२_०७	नावेक्षन्ते राजधर्मं पुराणं  
०५,०२९।०२७ड़्*०१४२_०८	तदन्वयाः कुरवः सर्व एव  
०५,०२९।०२८अ	स्तेनो हरेद् यत्र धनं ह्य् अदृष्टः; प्रसह्य वा यत्र हरेत दृष्टः  
०५,०२९।०२८च्	उभौ गर्ह्यौ भवतः सञ्जयैतौ; किं वै पृथक् त्वं धृतराष्ट्रस्य पुत्रे  
०५,०२९।०२८ए	यो ऽयं लोभान् मन्यते धर्मम् एतं; यम् इच्छते मन्युवशानुगामी  
०५,०२९।०२८ए*०१४३_०१	स्वधर्मं वै परवित्तापहारान्  
०५,०२९।०२८ए*०१४३_०२	नासौ धर्मः स्तेयम् आहुर् विधिज्ञाः  
०५,०२९।०२९अ	भागः पुनः पाण्डवानां निविष्टस्; तं नो ऽकस्माद् आददीरन् परे वै  
०५,०२९।०२९च्	अस्मिन् पदे युध्यतां नो वधो ऽपि; श्लाघ्यः पित्र्यः परराज्याद् विशिष्टः  
०५,०२९।०२९ए	एतान् धर्मान् कौरवाणां पुराणान्; आचक्षीथाः सञ्जय राज्यमध्ये  
०५,०२९।०३०अ	ये ते मन्दा मृत्युवशाभिपन्नाः; समानीता धार्तराष्ट्रेण मूढाः  
०५,०२९।०३०च्	इदं पुनः कर्म पापीय एव; सभामध्ये पश्य वृत्तं कुरूणाम्  
०५,०२९।०३१अ	प्रियां भार्यां द्रौपदीं पाण्डवानां; यशस्विनीं शीलवृत्तोपपन्नाम्  
०५,०२९।०३१च्	यद् उपेक्षन्त कुरवो भीष्ममुख्याः; कामानुगेनोपरुद्धां रुदन्तीम्  
०५,०२९।०३१द्*०१४४_०१	कामात्मानो मन्दबुद्धेर् विचेष्टां  
०५,०२९।०३२अ	तं चेत् तदा ते सकुमारवृद्धा; अवारयिष्यन् कुरवः समेताः  
०५,०२९।०३२च्	मम प्रियं धृतराष्ट्रो ऽकरिष्यत्; पुत्राणां च कृतम् अस्याभविष्यत्  
०५,०२९।०३३अ	दुःशासनः प्रातिलोम्यान् निनाय; सभामध्ये श्वशुराणां च कृष्णाम्  
०५,०२९।०३३च्	सा तत्र नीता करुणान्य् अवोचन्; नान्यं क्षत्तुर् नाथम् अदृष्ट कं चित्  
०५,०२९।०३४अ	कार्पण्याद् एव सहितास् तत्र राज्ञो; नाशक्नुवन् प्रतिवक्तुं सभायाम्  
०५,०२९।०३४च्	एकः क्षत्ता धर्म्यम् अर्थं ब्रुवाणो; धर्मं बुद्ध्वा प्रत्युवाचाल्पबुद्धिम्  
०५,०२९।०३५अ	अनुक्त्वा त्वं धर्मम् एवं सभायाम्; अथेच्छसे पाण्डवस्योपदेष्टुम्  
०५,०२९।०३५च्	कृष्णा त्व् एतत् कर्म चकार शुद्धं; सुदुष्करं तद् धि सभां समेत्य  
०५,०२९।०३५ए	येन कृच्छ्रात् पाण्डवान् उज्जहार; तथात्मानं नौर् इव सागरौघात्  
०५,०२९।०३६अ	यत्राब्रवीत् सूतपुत्रः सभायां; कृष्णां स्थितां श्वशुराणां समीपे  
०५,०२९।०३६च्	न ते गतिर् विद्यते याज्ञसेनि; प्रपद्येदानीं धार्तराष्ट्रस्य वेश्म  
०५,०२९।०३६ए	पराजितास् ते पतयो न सन्ति; पतिं चान्यं भामिनि त्वं वृणीष्व  
०५,०२९।०३७अ	यो बीभत्सोर् हृदये प्रौढ आसीद्; अस्थिप्रच्छिन्मर्मघाती सुघोरः  
०५,०२९।०३७च्	कर्णाच् छरो वाङ्मयस् तिग्मतेजाः; प्रतिष्ठितो हृदये फल्गुनस्य  
०५,०२९।०३८अ	कृष्णाजिनानि परिधित् समानान्; दुःशासनः कटुकान्य् अभ्यभाषत्  
०५,०२९।०३८च्	एते सर्वे षण्ढतिला विनष्टाः; क्षयं गता नरकं दीर्घकालम्  
०५,०२९।०३९अ	गान्धारराजः शकुनिर् निकृत्या; यद् अब्रवीद् द्यूतकाले स पार्थान्  
०५,०२९।०३९च्	पराजितो नकुलः किं तवास्ति; कृष्णया त्वं दीव्य वै याज्ञसेन्या  
०५,०२९।०४०अ	जानासि त्वं सञ्जय सर्वम् एतद्; द्यूते ऽवाच्यं वाक्यम् एवं यथोक्तम्  
०५,०२९।०४०च्	स्वयं त्व् अहं प्रार्थये तत्र गन्तुं; समाधातुं कार्यम् एतद् विपन्नम्  
०५,०२९।०४०द्*०१४५_०१	जानासि त्वं धार्तराष्ट्रस्य मोहं  
०५,०२९।०४०द्*०१४५_०२	दुरात्मनः पापवशानुगस्य  
०५,०२९।०४१अ	अहापयित्वा यदि पाण्डवार्थं; शमं कुरूणाम् अथ चेच् चरेयम्  
०५,०२९।०४१च्	पुण्यं च मे स्याच् चरितं महोदयं; मुच्येरंश् च कुरवो मृत्युपाशात्  
०५,०२९।०४२अ	अपि वाचं भाषमाणस्य काव्यां; धर्मारामाम् अर्थवतीम् अहिंस्राम्  
०५,०२९।०४२च्	अवेक्षेरन् धार्तराष्ट्राः समक्षं; मां च प्राप्तं कुरवः पूजयेयुः  
०५,०२९।०४३अ	अतो ऽन्यथा रथिना फल्गुनेन; भीमेन चैवाहवदंशितेन  
०५,०२९।०४३च्	परासिक्तान् धार्तराष्ट्रांस् तु विद्धि; प्रदह्यमानान् कर्मणा स्वेन मन्दान्  
०५,०२९।०४४अ	पराजितान् पाण्डवेयांस् तु वाचो; रौद्ररूपा भाषते धार्तराष्ट्रः  
०५,०२९।०४४च्	गदाहस्तो भीमसेनो ऽप्रमत्तो; दुर्योधनं स्मारयित्वा हि काले  
०५,०२९।०४५अ	सुयोधनो मन्युमयो महाद्रुमः; स्कन्धः कर्णः शकुनिस् तस्य शाखाः  
०५,०२९।०४५च्	दुःशासनः पुष्पफले समृद्धे; मूलं राजा धृतराष्ट्रो ऽमनीषी  
०५,०२९।०४६अ	युधिष्ठिरो धर्ममयो महाद्रुमः; स्कन्धो ऽर्जुनो भीमसेनो ऽस्य शाखाः  
०५,०२९।०४६च्	माद्रीपुत्रौ पुष्पफले समृद्धे; मूलं त्व् अहं ब्रह्म च ब्राह्मणाश् च  
०५,०२९।०४७अ	वनं राजा धृतराष्ट्रः सपुत्रो; व्याघ्रा वने सञ्जय पाण्डवेयाः  
०५,०२९।०४७ब्*०१४६_०१	धार्तराष्ट्रो वनं राजा व्याघ्राः पाण्डुसुता मताः  
०५,०२९।०४७ब्*०१४७_०१	लताधर्मा धृतराष्ट्रस्य पुत्रा  
०५,०२९।०४७ब्*०१४७_०२	नरव्याघ्राः सञ्जय पाण्डवेयाः  
०५,०२९।०४७ब्*०१४८_०१	सिंहाभिगुप्तं न वनं विनश्येत्  
०५,०२९।०४७ब्*०१४८_०२	सिंहो न नश्येत वनाभिगुप्तः  
०५,०२९।०४७ब्*०१४९_०१	वनं राजा धृतराष्ट्रो वने व्याघ्राश् च पाण्डवाः  
०५,०२९।०४७च्	मा वनं छिन्धि सव्याघ्रं मा व्याघ्रान् नीनशो वनात्  
०५,०२९।०४८अ	निर्वनो वध्यते व्याघ्रो निर्व्याघ्रं छिद्यते वनम्  
०५,०२९।०४८च्	तस्माद् व्याघ्रो वनं रक्षेद् वनं व्याघ्रं च पालयेत्  
०५,०२९।०४९अ	लताधर्मा धार्तराष्ट्राः शालाः सञ्जय पाण्डवाः  
०५,०२९।०४९च्	न लता वर्धते जातु अनाश्रित्य महाद्रुमम्  
०५,०२९।०५०अ	स्थिताः शुश्रूषितुं पार्थाः स्थिता योद्धुम् अरिन्दमाः  
०५,०२९।०५०च्	यत्कृत्यं धृतराष्ट्रस्य तत् करोतु नराधिपः  
०५,०२९।०५१अ	स्थिताः शमे महात्मानः पाण्डवा धर्मचारिणः  
०५,०२९।०५१च्	योधाः समृद्धास् तद् विद्वन् नाचक्षीथा यथातथम्  
०५,०३०।००१	सञ्जय उवाच  
०५,०३०।००१अ	आमन्त्रये त्वा नरदेवदेव; गच्छाम्य् अहं पाण्डव स्वस्ति ते ऽस्तु  
०५,०३०।००१च्	कच्चिन् न वाचा वृजिनं हि किं चिद्; उच्चारितं मे मनसो ऽभिषङ्गात्  
०५,०३०।००२अ	जनार्दनं भीमसेनार्जुनौ च; माद्रीसुतौ सात्यकिं चेकितानम्  
०५,०३०।००२च्	आमन्त्र्य गच्छामि शिवं सुखं वः; सौम्येन मां पश्यत चक्षुषा नृपाः  
०५,०३०।००३	युधिष्ठिर उवाच  
०५,०३०।००३अ	अनुज्ञातः सञ्जय स्वस्ति गच्छ; न नो ऽकार्षीर् अप्रियं जातु किं चित्  
०५,०३०।००३च्	विद्मश् च त्वा ते च वयं च सर्वे; शुद्धात्मानं मध्यगतं सभास्थम्  
०५,०३०।००४अ	आप्तो दूतः सञ्जय सुप्रियो ऽसि; कल्याणवाक् शीलवान् दृष्टिमांश् च  
०५,०३०।००४च्	न मुह्येस् त्वं सञ्जय जातु मत्या; न च क्रुध्येर् उच्यमानो ऽपि तथ्यम्  
०५,०३०।००५अ	न मर्मगां जातु वक्तासि रूक्षां; नोपस्तुतिं कटुकां नोत शुक्ताम्  
०५,०३०।००५च्	धर्मारामाम् अर्थवतीम् अहिंस्राम्; एतां वाचं तव जानामि सूत  
०५,०३०।००६अ	त्वम् एव नः प्रियतमो ऽसि दूत; इहागच्छेद् विदुरो वा द्वितीयः  
०५,०३०।००६च्	अभीक्ष्णदृष्टो ऽसि पुरा हि नस् त्वं; धनञ्जयस्यात्मसमः सखासि  
०५,०३०।००७अ	इतो गत्वा सञ्जय क्षिप्रम् एव; उपातिष्ठेथा ब्राह्मणान् ये तदर्हाः  
०५,०३०।००७च्	विशुद्धवीर्यांश् चरणोपपन्नान्; कुले जातान् सर्वधर्मोपपन्नान्  
०५,०३०।००८अ	स्वाध्यायिनो ब्राह्मणा भिक्षवश् च; तपस्विनो ये च नित्या वनेषु  
०५,०३०।००८च्	अभिवाद्या वै मद्वचनेन वृद्धास्; तथेतरेषां कुशलं वदेथाः  
०५,०३०।००९अ	पुरोहितं धृतराष्ट्रस्य राज्ञ; आचार्याश् च ऋत्विजो ये च तस्य  
०५,०३०।००९च्	तैश् च त्वं तात सहितैर् यथार्हं; सङ्गच्छेथाः कुशलेनैव सूत  
०५,०३०।००९द्*०१५०_०१	अश्रोत्रिया ये च वसन्ति वृद्धा  
०५,०३०।००९द्*०१५०_०२	मनस्विनः शीलबलोपपन्नाः  
०५,०३०।००९द्*०१५०_०३	आशंसन्तो ऽस्माकम् अनुस्मरन्तो  
०५,०३०।००९द्*०१५०_०४	यथाशक्ति धर्ममात्रां चरन्तः  
०५,०३०।००९द्*०१५०_०५	श्लाघस्व मां कुशलिनं स्म तेभ्यो  
०५,०३०।००९द्*०१५०_०६	ह्य् अनामयं तात पृच्छेर् जघन्यम्  
०५,०३०।००९द्*०१५१_०१	ततो ऽव्यग्रस् तन्मनाः प्राञ्जलिश् च  
०५,०३०।००९द्*०१५१_०२	कुर्या नमो मद्वचनेन तेभ्यः  
०५,०३०।००९द्*०१५२_०१	ये जीवन्ति व्यवहारेण राष्ट्रे  
०५,०३०।००९द्*०१५२_०२	ये पालयन्तो निवसन्ति राष्ट्रे  
०५,०३०।००९द्*०१५३_०१	कृषीवला बिभ्रति ये च लोकं  
०५,०३०।००९द्*०१५३_०२	तेषां सर्वेषां कुशलं स्म पृच्छेः  
०५,०३०।०१०अ	आचार्य इष्टो ऽनपगो विधेयो; वेदान् ईप्सन् ब्रह्मचर्यं चचार  
०५,०३०।०१०च्	यो ऽस्त्रं चतुष्पात् पुनर् एव चक्रे; द्रोणः प्रसन्नो ऽभिवाद्यो यथार्हम्  
०५,०३०।०११अ	अधीतविद्यश् चरणोपपन्नो; यो ऽस्त्रं चतुष्पात् पुनर् एव चक्रे  
०५,०३०।०११च्	गन्धर्वपुत्रप्रतिमं तरस्विनं; तम् अश्वत्थामानं कुशलं स्म पृच्छेः  
०५,०३०।०१२अ	शारद्वतस्यावसथं स्म गत्वा; महारथस्यास्त्रविदां वरस्य  
०५,०३०।०१२च्	त्वं माम् अभीक्ष्णं परिकीर्तयन् वै; कृपस्य पादौ सञ्जय पाणिना स्पृशेः  
०५,०३०।०१३अ	यस्मिञ् शौर्यम् आनृशंस्यं तपश् च; प्रज्ञा शीलं श्रुतिसत्त्वे धृतिश् च  
०५,०३०।०१३ब्*०१५४_०१	निवेदयास्मासु यथानुवृत्तम्  
०५,०३०।०१३च्	पादौ गृहीत्वा कुरुसत्तमस्य; भीष्मस्य मां तत्र निवेदयेथाः  
०५,०३०।०१४अ	प्रज्ञाचक्षुर् यः प्रणेता कुरूणां; बहुश्रुतो वृद्धसेवी मनीषी  
०५,०३०।०१४च्	तस्मै राज्ञे स्थविरायाभिवाद्य; आचक्षीथाः सञ्जय माम् अरोगम्  
०५,०३०।०१५अ	ज्येष्ठः पुत्रो धृतराष्ट्रस्य मन्दो; मूर्खः शठः सञ्जय पापशीलः  
०५,०३०।०१५च्	प्रशास्ता वै पृथिवी येन सर्वा; सुयोधनं कुशलं तात पृच्छेः  
०५,०३०।०१६अ	भ्राता कनीयान् अपि तस्य मन्दस्; तथाशीलः सञ्जय सो ऽपि शश्वत्  
०५,०३०।०१६च्	महेष्वासः शूरतमः कुरूणां; दुःशासनं कुशलं तात पृच्छेः  
०५,०३०।०१६द्*०१५५_०१	तथैव ये तस्य वशानुगाश् च  
०५,०३०।०१६द्*०१५५_०२	ये चाप्य् अन्ये पार्थिवाश् च प्रधानाः  
०५,०३०।०१६द्*०१५५_०३	तेभ्यो यथार्हं कुशलं स्म सर्वं  
०५,०३०।०१६द्*०१५५_०४	तथा वाच्यं मद्वचनाद् धि सूत  
०५,०३०।०१७अ	वृन्दारकं कविम् अर्थेष्व् अमूढं; महाप्रज्ञं सर्वधर्मोपपन्नम्  
०५,०३०।०१७च्	न तस्य युद्धं रोचते वै कदा चिद्; वैश्यापुत्रं कुशलं तात पृच्छेः  
०५,०३०।०१८अ	निकर्तने देवने यो ऽद्वितीयश्; छन्नोपधः साधुदेवी मताक्षः  
०५,०३०।०१८च्	यो दुर्जयो देवितव्येन सङ्ख्ये; स चित्रसेनः कुशलं तात वाच्यः  
०५,०३०।०१९अ	यस्य कामो वर्तते नित्यम् एव; नान्यः शमाद् भारतानाम् इति स्म  
०५,०३०।०१९च्	स बाह्लिकानाम् ऋषभो मनस्वी; पुरा यथा माभिवदेत् प्रसन्नः  
०५,०३०।०२०अ	गुणैर् अनेकैः प्रवरैश् च युक्तो; विज्ञानवान् नैव च निष्ठुरो यः  
०५,०३०।०२०च्	स्नेहाद् अमर्षं सहते सदैव; स सोमदत्तः पूजनीयो मतो मे  
०५,०३०।०२१अ	अर्हत्तमः कुरुषु सौमदत्तिः; स नो भ्राता सञ्जय मत्सखा च  
०५,०३०।०२१च्	महेष्वासो रथिनाम् उत्तमो यः; सहामात्यः कुशलं तस्य पृच्छेः  
०५,०३०।०२१द्*०१५६_०१	भूरिश्रवास् तात निपातयोधी  
०५,०३०।०२१द्*०१५६_०२	महेष्वासो रथिनाम् उत्तमो ऽग्र्यः  
०५,०३०।०२१द्*०१५६_०३	गत्वा स्म तं मद्वचनेन ब्रूयाः  
०५,०३०।०२१द्*०१५६_०४	शल्यं तथा मद्वचनात् प्रतीतः  
०५,०३०।०२१द्*०१५६_०५	महेष्वासो रथिनाम् उत्तमो ऽग्र्यः  
०५,०३०।०२१द्*०१५६_०६	समः शलो रक्षिता पृष्ठम् अस्य  
०५,०३०।०२१द्*०१५६_०७	ह्रीनिषेधो देविता वै मताक्षः  
०५,०३०।०२१द्*०१५६_०८	सत्यव्रतः पुरुमित्रो जयश् च  
०५,०३०।०२१द्*०१५६_०९	ये प्रस्थानं तत्र मे नाभ्यनन्दंस्  
०५,०३०।०२१द्*०१५६_१०	तेषां सर्वेषां कुशलं तात पृच्छेः  
०५,०३०।०२२अ	ये चैवान्ये कुरुमुख्या युवानः; पुत्राः पौत्रा भ्रातरश् चैव ये नः  
०५,०३०।०२२च्	यं यम् एषां येन येनाभिगच्छेर्; अनामयं मद्वचनेन वाच्यः  
०५,०३०।०२३अ	ये राजानः पाण्डवायोधनाय; समानीता धार्तराष्ट्रेण के चित्  
०५,०३०।०२३च्	वसातयः शाल्वकाः केकयाश् च; तथाम्बष्ठा ये त्रिगर्ताश् च मुख्याः  
०५,०३०।०२४अ	प्राच्योदीच्या दाक्षिणात्याश् च शूरास्; तथा प्रतीच्याः पार्वतीयाश् च सर्वे  
०५,०३०।०२४च्	अनृशंसाः शीलवृत्तोपपन्नास्; तेषां सर्वेषां कुशलं तात पृच्छेः  
०५,०३०।०२५अ	हस्त्यारोहा रथिनः सादिनश् च; पदातयश् चार्यसङ्घा महान्तः  
०५,०३०।०२५च्	आख्याय मां कुशलिनं स्म तेषाम्; अनामयं परिपृच्छेः समग्रान्  
०५,०३०।०२६अ	तथा राज्ञो ह्य् अर्थयुक्तान् अमात्यान्; दौवारिकान् ये च सेनां नयन्ति  
०५,०३०।०२६च्	आयव्ययं ये गणयन्ति युक्ता; अर्थांश् च ये महतश् चिन्तयन्ति  
०५,०३०।०२७अ	गान्धारराजः शकुनिः पार्वतीयो; निकर्तने यो ऽद्वितीयो ऽक्षदेवी  
०५,०३०।०२७च्	मानं कुर्वन् धार्तराष्ट्रस्य सूत; मिथ्याबुद्धेः कुशलं तात पृच्छेः  
०५,०३०।०२८अ	यः पाण्डवान् एकरथेन वीरः; समुत्सहत्य् अप्रधृष्यान् विजेतुम्  
०५,०३०।०२८च्	यो मुह्यतां मोहयिताद्वितीयो; वैकर्तनं कुशलं तात पृच्छेः  
०५,०३०।०२९अ	स एव भक्तः स गुरुः स भृत्यः; स वै पिता स च माता सुहृच् च  
०५,०३०।०२९च्	अगाधबुद्धिर् विदुरो दीर्घदर्शी; स नो मन्त्री कुशलं तात पृच्छेः  
०५,०३०।०२९द्*०१५७_०१	वृद्धां गान्धारीं समुपेत्य सञ्जय  
०५,०३०।०२९द्*०१५७_०२	कुन्त्या द्वितीयाम् अभिवाद्य पृच्छेः  
०५,०३०।०३०अ	वृद्धाः स्त्रियो याश् च गुणोपपन्ना; या ज्ञायन्ते सञ्जय मातरस् ताः  
०५,०३०।०३०च्	ताभिः सर्वाभिः सहिताभिः समेत्य; स्त्रीभिर् वृद्धाभिर् अभिवादं वदेथाः  
०५,०३०।०३१अ	कच्चित् पुत्रा जीवपुत्राः सुसम्यग्; वर्तन्ते वो वृत्तिम् अनृशंसरूपाम्  
०५,०३०।०३१च्	इति स्मोक्त्वा सञ्जय ब्रूहि पश्चाद्; अजातशत्रुः कुशली सपुत्रः  
०५,०३०।०३२अ	या नो भार्याः सञ्जय वेत्थ तत्र; तासां सर्वासां कुशलं तात पृच्छेः  
०५,०३०।०३२च्	सुसङ्गुप्ताः सुरभयो ऽनवद्याः; कच्चिद् गृहान् आवसथाप्रमत्ताः  
०५,०३०।०३२द्*०१५८_०१	आख्याय मां कुशलिनं स्म तेभ्यो  
०५,०३०।०३२द्*०१५८_०२	ह्य् अनामयं सञ्जय तात पृच्छेः  
०५,०३०।०३३अ	कच्चिद् वृत्तिं श्वशुरेषु भद्राः; कल्याणीं वर्तध्वम् अनृशंसरूपाम्  
०५,०३०।०३३च्	यथा च वः स्युः पतयो ऽनुकूलास्; तथा वृत्तिम् आत्मनः स्थापयध्वम्  
०५,०३०।०३४अ	या नः स्नुषाः सञ्जय वेत्थ तत्र; प्राप्ताः कुलेभ्यश् च गुणोपपन्नाः  
०५,०३०।०३४च्	प्रजावत्यो ब्रूहि समेत्य ताश् च; युधिष्ठिरो वो ऽभ्यवदत् प्रसन्नः  
०५,०३०।०३५अ	कन्याः स्वजेथाः सदनेषु सञ्जय; अनामयं मद्वचनेन पृष्ट्वा  
०५,०३०।०३५च्	कल्याणा वः सन्तु पतयो ऽनुकूला; यूयं पतीनां भवतानुकूलाः  
०५,०३०।०३६अ	अलङ्कृता वस्त्रवत्यः सुगन्धा; अबीभत्साः सुखिता भोगवत्यः  
०५,०३०।०३६च्	लघु यासां दर्शनं वाक् च लघ्वी; वेशस्त्रियः कुशलं तात पृच्छेः  
०५,०३०।०३७अ	दासीपुत्रा ये च दासाः कुरूणां; तदाश्रया बहवः कुब्जखञ्जाः  
०५,०३०।०३७च्	आख्याय मां कुशलिनं स्म तेभ्यो; अनामयं परिपृच्छेर् जघन्यम्  
०५,०३०।०३८अ	कच्चिद् वृत्तिर् वर्तते वै पुराणी; कच्चिद् भोगान् धार्तराष्ट्रो ददाति  
०५,०३०।०३८च्	अङ्गहीनान् कृपणान् वामनांश् च; आनृशंस्याद् धृतराष्ट्रो बिभर्ति  
०५,०३०।०३९अ	अन्धाश् च सर्वे स्थविरास् तथैव; हस्ताजीवा बहवो ये ऽत्र सन्ति  
०५,०३०।०३९च्	आख्याय मां कुशलिनं स्म तेषाम्; अनामयं परिपृच्छेर् जघन्यम्  
०५,०३०।०४०अ	मा भैष्ट दुःखेन कुजीवितेन; नूनं कृतं परलोकेषु पापम्  
०५,०३०।०४०च्	निगृह्य शत्रून् सुहृदो ऽनुगृह्य; वासोभिर् अन्नेन च वो भरिष्ये  
०५,०३०।०४०द्*०१५९_०१	न चाप्य् एतच् छक्यम् एकेन वक्तुं  
०५,०३०।०४०द्*०१५९_०२	नानादेश्या बहवो जातिसङ्घाः  
०५,०३०।०४०द्*०१५९_०३	विप्रोषितो बालवद् द्रष्टुम् इच्छन्  
०५,०३०।०४०द्*०१५९_०४	नमस्ये ऽहं सञ्जय भैमसेनान्  
०५,०३०।०४०द्*०१५९_०५	ते मे यथा वाचम् इमां यथोक्तां  
०५,०३०।०४०द्*०१५९_०६	त्वयोच्यमानां शृणुयुस् तथा कुरु  
०५,०३०।०४१अ	सन्त्य् एव मे ब्राह्मणेभ्यः कृतानि; भावीन्य् अथो नो बत वर्तयन्ति  
०५,०३०।०४१च्	पश्याम्य् अहं युक्तरूपांस् तथैव; ताम् एव सिद्धिं श्रावयेथा नृपं तम्  
०५,०३०।०४२अ	ये चानाथा दुर्बलाः सर्वकालम्; आत्मन्य् एव प्रयतन्ते ऽथ मूढाः  
०५,०३०।०४२च्	तांश् चापि त्वं कृपणान् सर्वथैव; अस्मद्वाक्यात् कुशलं तात पृच्छेः  
०५,०३०।०४३अ	ये चाप्य् अन्ये संश्रिता धार्तराष्ट्रान्; नानादिग्भ्यो ऽभ्यागताः सूतपुत्र  
०५,०३०।०४३च्	दृष्ट्वा तांश् चैवार्हतश् चापि सर्वान्; सम्पृच्छेथाः कुशलं चाव्ययं च  
०५,०३०।०४४अ	एवं सर्वानागताभ्यागतांश् च; राज्ञो दूतान् सर्वदिग्भ्यो ऽभ्युपेतान्  
०५,०३०।०४४च्	पृष्ट्वा सर्वान् कुशलं तांश् च सूत; पश्चाद् अहं कुशली तेषु वाच्यः  
०५,०३०।०४५अ	न हीदृशाः सन्त्य् अपरे पृथिव्यां; ये योधका धार्तराष्ट्रेण लब्धाः  
०५,०३०।०४५च्	धर्मस् तु नित्यो मम धर्म एव; महाबलः शत्रुनिबर्हणाय  
०५,०३०।०४६अ	इदं पुनर् वचनं धार्तराष्ट्रं; सुयोधनं सञ्जय श्रावयेथाः  
०५,०३०।०४६च्	यस् ते शरीरे हृदयं दुनोति; कामः कुरून् असपत्नो ऽनुशिष्याम्  
०५,०३०।०४७अ	न विद्यते युक्तिर् एतस्य का चिन्; नैवंविधाः स्याम यथा प्रियं ते  
०५,०३०।०४७च्	ददस्व वा शक्रपुरं ममैव; युध्यस्व वा भारतमुख्य वीर  
०५,०३१।००१	युधिष्ठिर उवाच  
०५,०३१।००१अ	उत सन्तम् असन्तं च बालं वृद्धं च सञ्जय  
०५,०३१।००१च्	उताबलं बलीयांसं धाता प्रकुरुते वशे  
०५,०३१।००२अ	उत बालाय पाण्डित्यं पण्डितायोत बालताम्  
०५,०३१।००२च्	ददाति सर्वम् ईशानः पुरस्ताच् छुक्रम् उच्चरन्  
०५,०३१।००३अ	अलं विज्ञापनाय स्याद् आचक्षीथा यथातथम्  
०५,०३१।००३च्	अथो मन्त्रं मन्त्रयित्वा अन्योन्येनातिहृष्टवत्  
०५,०३१।००४अ	गावल्गणे कुरून् गत्वा धृतराष्ट्रं महाबलम्  
०५,०३१।००४च्	अभिवाद्योपसङ्गृह्य ततः पृच्छेर् अनामयम्  
०५,०३१।००५अ	ब्रूयाश् चैनं त्वम् आसीनं कुरुभिः परिवारितम्  
०५,०३१।००५च्	तवैव राजन् वीर्येण सुखं जीवन्ति पाण्डवाः  
०५,०३१।००६अ	तव प्रसादाद् बालास् ते प्राप्ता राज्यम् अरिन्दम  
०५,०३१।००६च्	राज्ये तान् स्थापयित्वाग्रे नोपेक्षीर् विनशिष्यतः  
०५,०३१।००७अ	सर्वम् अप्य् एतद् एकस्य नालं सञ्जय कस्य चित्  
०५,०३१।००७च्	तात संहत्य जीवामो मा द्विषद्भ्यो वशं गमः  
०५,०३१।००८अ	तथा भीष्मं शान्तनवं भारतानां पितामहम्  
०५,०३१।००८च्	शिरसाभिवदेथास् त्वं मम नाम प्रकीर्तयन्  
०५,०३१।००९अ	अभिवाद्य च वक्तव्यस् ततो ऽस्माकं पितामहः  
०५,०३१।००९च्	भवता शन्तनोर् वंशो निमग्नः पुनर् उद्धृतः  
०५,०३१।०१०अ	स त्वं कुरु तथा तात स्वमतेन पितामह  
०५,०३१।०१०च्	यथा जीवन्ति ते पौत्राः प्रीतिमन्तः परस्परम्  
०५,०३१।०११अ	तथैव विदुरं ब्रूयाः कुरूणां मन्त्रधारिणम्  
०५,०३१।०११च्	अयुद्धं सौम्य भाषस्व हितकामो युधिष्ठिरः  
०५,०३१।०१२अ	अथो सुयोधनं ब्रूया राजपुत्रम् अमर्षणम्  
०५,०३१।०१२च्	मध्ये कुरूणाम् आसीनम् अनुनीय पुनः पुनः  
०५,०३१।०१३अ	अपश्यन् माम् उपेक्षन्तं कृष्णाम् एकां सभागताम्  
०५,०३१।०१३च्	तद्दुःखम् अतितिक्षाम मा वधीष्म कुरून् इति  
०५,०३१।०१४अ	एवं पूर्वापरान् क्लेशान् अतितिक्षन्त पाण्डवाः  
०५,०३१।०१४च्	यथा बलीयसः सन्तस् तत् सर्वं कुरवो विदुः  
०५,०३१।०१५अ	यन् नः प्राव्राजयः सौम्य अजिनैः प्रतिवासितान्  
०५,०३१।०१५च्	तद्दुःखम् अतितिक्षाम मा वधीष्म कुरून् इति  
०५,०३१।०१६अ	यत् तत् सभायाम् आक्रम्य कृष्णां केशेष्व् अधर्षयत्  
०५,०३१।०१६च्	दुःशासनस् ते ऽनुमते तच् चास्माभिर् उपेक्षितम्  
०५,०३१।०१७अ	यथोचितं स्वकं भागं लभेमहि परन्तप  
०५,०३१।०१७च्	निवर्तय परद्रव्ये बुद्धिं गृद्धां नरर्षभ  
०५,०३१।०१८अ	शान्तिर् एवं भवेद् राजन् प्रीतिश् चैव परस्परम्  
०५,०३१।०१८च्	राज्यैकदेशम् अपि नः प्रयच्छ शमम् इच्छताम्  
०५,०३१।०१९अ	कुशस्थलं वृकस्थलम् आसन्दी वारणावतम्  
०५,०३१।०१९च्	अवसानं भवेद् अत्र किं चिद् एव तु पञ्चमम्  
०५,०३१।०२०अ	भ्रातॄणां देहि पञ्चानां ग्रामान् पञ्च सुयोधन  
०५,०३१।०२०च्	शान्तिर् नो ऽस्तु महाप्राज्ञ ज्ञातिभिः सह सञ्जय  
०५,०३१।०२१अ	भ्राता भ्रातरम् अन्वेतु पिता पुत्रेण युज्यताम्  
०५,०३१।०२१च्	स्मयमानाः समायान्तु पाञ्चालाः कुरुभिः सह  
०५,०३१।०२२अ	अक्षतान् कुरुपाञ्चालान् पश्येम इति कामये  
०५,०३१।०२२च्	सर्वे सुमनसस् तात शाम्याम भरतर्षभ  
०५,०३१।०२३अ	अलम् एव शमायास्मि तथा युद्धाय सञ्जय  
०५,०३१।०२३च्	धर्मार्थयोर् अलं चाहं मृदवे दारुणाय च  
०५,०३२।००१	वैशम्पायन उवाच  
०५,०३२।००१अ	अनुज्ञातः पाण्डवेन प्रययौ सञ्जयस् तदा  
०५,०३२।००१च्	शासनं धृतराष्ट्रस्य सर्वं कृत्वा महात्मनः  
०५,०३२।००१द्*०१६०_०१	ततस् तु सञ्जयः क्षिप्रम् एकाह्नैव परन्तप  
०५,०३२।००१द्*०१६०_०२	याति स्म हास्तिनपुरं निशाकाले समाविशत्  
०५,०३२।००२अ	सम्प्राप्य हास्तिनपुरं शीघ्रं च प्रविवेश ह  
०५,०३२।००२च्	अन्तःपुरम् उपस्थाय द्वाःस्थं वचनम् अब्रवीत्  
०५,०३२।००३अ	आचक्ष्व मां धृतराष्ट्राय द्वाःस्थ; उपागतं पाण्डवानां सकाशात्  
०५,०३२।००३ब्*०१६१_०१	आचक्ष्व धृतराष्ट्राय द्वाःस्थ मां समुपागतम्  
०५,०३२।००३ब्*०१६१_०२	सकाशात् पाण्डुपुत्राणां सञ्जयं मा चिरं कृथाः  
०५,०३२।००३च्	जागर्ति चेद् अभिवदेस् त्वं हि क्षत्तः; प्रविशेयं विदितो भूमिपस्य  
०५,०३२।००३द्*०१६२_०१	निवेद्यम् अत्रात्ययिकं हि मे ऽस्ति  
०५,०३२।००३द्*०१६२_०२	द्वाःस्थो ऽथ श्रुत्वा नृपतिं जगाद  
०५,०३२।००३द्*०१६३_०१	जागर्ति चेद् अभिवाद्यस्य पादौ  
०५,०३२।००३द्*०१६३_०२	निवेद्याहं पाण्डवोक्तिं सयुक्तिम्  
०५,०३२।००४	द्वाःस्थ उवाच  
०५,०३२।००४अ	सञ्जयो ऽयं भूमिपते नमस् ते; दिदृक्षया द्वारम् उपागतस् ते  
०५,०३२।००४च्	प्राप्तो दूतः पाण्डवानां सकाशात्; प्रशाधि राजन् किम् अयं करोतु  
०५,०३२।००५	धृतराष्ट्र उवाच  
०५,०३२।००५अ	आचक्ष्व मां सुखिनं काल्यम् अस्मै; प्रवेश्यतां स्वागतं सञ्जयाय  
०५,०३२।००५च्	न चाहम् एतस्य भवाम्य् अकाल्यः; स मे कस्माद् द्वारि तिष्ठेत क्षत्तः  
०५,०३२।००६	वैशम्पायन उवाच  
०५,०३२।००६अ	ततः प्रविश्यानुमते नृपस्य; महद् वेश्म प्राज्ञशूरार्यगुप्तम्  
०५,०३२।००६च्	सिंहासनस्थं पार्थिवम् आससाद; वैचित्रवीर्यं प्राञ्जलिः सूतपुत्रः  
०५,०३२।००७	सञ्जय उवाच  
०५,०३२।००७अ	सञ्जयो ऽहं भूमिपते नमस् ते; प्राप्तो ऽस्मि गत्वा नरदेव पाण्डवान्  
०५,०३२।००७च्	अभिवाद्य त्वां पाण्डुपुत्रो मनस्वी; युधिष्ठिरः कुशलं चान्वपृच्छत्  
०५,०३२।००८अ	स ते पुत्रान् पृच्छति प्रीयमाणः; कच्चित् पुत्रैः प्रीयसे नप्तृभिश् च  
०५,०३२।००८च्	तथा सुहृद्भिः सचिवैश् च राजन्; ये चापि त्वाम् उपजीवन्ति तैश् च  
०५,०३२।००९	धृतराष्ट्र उवाच  
०५,०३२।००९अ	अभ्येत्य त्वां तात वदामि सञ्जय; अजातशत्रुं च सुखेन पार्थम्  
०५,०३२।००९च्	कच्चित् स राजा कुशली सपुत्रः; सहामात्यः सानुजः कौरवाणाम्  
०५,०३२।०१०	सञ्जय उवाच  
०५,०३२।०१०अ	सहामात्यः कुशली पाण्डुपुत्रो; भूयश् चातो यच् च ते ऽग्रे मनो ऽभूत्  
०५,०३२।०१०च्	निर्णिक्तधर्मार्थकरो मनस्वी; बहुश्रुतो दृष्टिमाञ् शीलवांश् च  
०५,०३२।०११अ	परं धर्मात् पाण्डवस्यानृशंस्यं; धर्मः परो वित्तचयान् मतो ऽस्य  
०५,०३२।०११च्	सुखप्रिये धर्महीने न पार्थो; ऽनुरुध्यते भारत तस्य विद्धि  
०५,०३२।०११द्*०१६४_०१	अकुर्वतः सिध्यति चापि सर्वं  
०५,०३२।०११द्*०१६४_०२	तस्माद् आहुः पुरुषं कर्मणो ऽन्यत्  
०५,०३२।०१२अ	परप्रयुक्तः पुरुषो विचेष्टते; सूत्रप्रोता दारुमयीव योषा  
०५,०३२।०१२च्	इमं दृष्ट्वा नियमं पाण्डवस्य; मन्ये परं कर्म दैवं मनुष्यात्  
०५,०३२।०१३अ	इमं च दृष्ट्वा तव कर्मदोषं; पादोदर्कं घोरम् अवर्णरूपम्  
०५,०३२।०१३च्	यावन् नरः कामयते ऽतिकाल्यं; तावन् नरो ऽयं लभते प्रशंसाम्  
०५,०३२।०१४अ	अजातशत्रुस् तु विहाय पापं; जीर्णां त्वचं सर्प इवासमर्थाम्  
०५,०३२।०१४च्	विरोचते ऽहार्यवृत्तेन धीरो; युधिष्ठिरस् त्वयि पापं विसृज्य  
०५,०३२।०१५अ	अङ्गात्मनः कर्म निबोध राजन्; धर्मार्थयुक्ताद् आर्यवृत्ताद् अपेतम्  
०५,०३२।०१५च्	उपक्रोशं चेह गतो ऽसि राजन्; नोहेश् च पापं प्रसजेद् अमुत्र  
०५,०३२।०१६अ	स त्वम् अर्थं संशयितं विना तैर्; आशंससे पुत्रवशानुगो ऽद्य  
०५,०३२।०१६च्	अधर्मशब्दश् च महान् पृथिव्यां; नेदं कर्म त्वत्समं भारताग्र्य  
०५,०३२।०१७अ	हीनप्रज्ञो दौष्कुलेयो नृशंसो; दीर्घवैरी क्षत्रविद्यास्व् अधीरः  
०५,०३२।०१७च्	एवन्धर्मा नापदः सन्तितीर्षेद्; धीनवीर्यो यश् च भवेद् अशिष्टः  
०५,०३२।०१८अ	कुले जातो धर्मवान् यो यशस्वी; बहुश्रुतः सुखजीवी यतात्मा  
०५,०३२।०१८च्	धर्मार्थयोर् ग्रथितयोर् बिभर्ति; नान्यत्र दिष्टस्य वशाद् उपैति  
०५,०३२।०१९अ	कथं हि मन्त्राग्र्यधरो मनीषी; धर्मार्थयोर् आपदि सम्प्रणेता  
०५,०३२।०१९च्	एवंयुक्तः सर्वमन्त्रैर् अहीनो; अनानृशंस्यं कर्म कुर्याद् अमूढः  
०५,०३२।०२०अ	तवापीमे मन्त्रविदः समेत्य; समासते कर्मसु नित्ययुक्ताः  
०५,०३२।०२०च्	तेषाम् अयं बलवान् निश्चयश् च; कुरुक्षयार्थे निरयो व्यपादि  
०५,०३२।०२१अ	अकालिकं कुरवो नाभविष्यन्; पापेन चेत् पापम् अजातशत्रुः  
०५,०३२।०२१च्	इच्छेज् जातु त्वयि पापं विसृज्य; निन्दा चेयं तव लोके ऽभविष्यत्  
०५,०३२।०२२अ	किम् अन्यत्र विषयाद् ईश्वराणां; यत्र पार्थः परलोकं ददर्श  
०५,०३२।०२२च्	अत्यक्रामत् स तथा सम्मतः स्यान्; न संशयो नास्ति मनुष्यकारः  
०५,०३२।०२३अ	एतान् गुणान् कर्मकृतान् अवेक्ष्य; भावाभावौ वर्तमानाव् अनित्यौ  
०५,०३२।०२३च्	बलिर् हि राजा पारम् अविन्दमानो; नान्यत् कालात् कारणं तत्र मेने  
०५,०३२।०२४अ	चक्षुः श्रोत्रे नासिका त्वक् च जिह्वा; ज्ञानस्यैतान्य् आयतनानि जन्तोः  
०५,०३२।०२४च्	तानि प्रीतान्य् एव तृष्णाक्षयान्ते; तान्य् अव्यथो दुःखहीनः प्रणुद्यात्  
०५,०३२।०२५अ	न त्व् एव मन्ये पुरुषस्य कर्म; संवर्तते सुप्रयुक्तं यथावत्  
०५,०३२।०२५च्	मातुः पितुः कर्मणाभिप्रसूतः; संवर्धते विधिवद् भोजनेन  
०५,०३२।०२६अ	प्रियाप्रिये सुखदुःखे च राजन्; निन्दाप्रशंसे च भजेत एनम्  
०५,०३२।०२६च्	परस् त्व् एनं गर्हयते ऽपराधे; प्रशंसते साधुवृत्तं तम् एव  
०५,०३२।०२७अ	स त्वा गर्हे भारतानां विरोधाद्; अन्तो नूनं भवितायं प्रजानाम्  
०५,०३२।०२७च्	नो चेद् इदं तव कर्मापराधात्; कुरून् दहेत् कृष्णवर्त्मेव कक्षम्  
०५,०३२।०२८अ	त्वम् एवैको जातपुत्रेषु राजन्; वशं गन्ता सर्वलोके नरेन्द्र  
०५,०३२।०२८च्	कामात्मनां श्लाघसे द्यूतकाले; नान्यच् छमात् पश्य विपाकम् अस्य  
०५,०३२।०२९अ	अनाप्तानां प्रग्रहात् त्वं नरेन्द्र; तथाप्तानां निग्रहाच् चैव राजन्  
०५,०३२।०२९च्	भूमिं स्फीतां दुर्बलत्वाद् अनन्तां; न शक्तस् त्वं रक्षितुं कौरवेय  
०५,०३२।०३०अ	अनुज्ञातो रथवेगावधूतः; श्रान्तो निपद्ये शयनं नृसिंह  
०५,०३२।०३०च्	प्रातः श्रोतारः कुरवः सभायाम्; अजातशत्रोर् वचनं समेताः  
०५,०३२।०३०द्*०१६५_००	धृतराष्ट्र उवाच  
०५,०३२।०३०द्*०१६५_०१	अनुज्ञातो ऽस्यावसथं परैहि  
०५,०३२।०३०द्*०१६५_०२	प्रपद्यस्व शयनं सूतपुत्र  
०५,०३२।०३०द्*०१६५_०३	प्रातः श्रोतारः कुरवः सभायाम्  
०५,०३२।०३०द्*०१६५_०४	अजातशत्रोर् वचनं त्वयोक्तम्  
०५,०३३।००१	वैशम्पायन उवाच  
०५,०३३।००१अ	द्वाःस्थं प्राह महाप्राज्ञो धृतराष्ट्रो महीपतिः  
०५,०३३।००१च्	विदुरं द्रष्टुम् इच्छामि तम् इहानय माचिरम्  
०५,०३३।००२अ	प्रहितो धृतराष्ट्रेण दूतः क्षत्तारम् अब्रवीत्  
०५,०३३।००२च्	ईश्वरस् त्वां महाराजो महाप्राज्ञ दिदृक्षति  
०५,०३३।००३अ	एवम् उक्तस् तु विदुरः प्राप्य राजनिवेशनम्  
०५,०३३।००३च्	अब्रवीद् धृतराष्ट्राय द्वाःस्थ मां प्रतिवेदय  
०५,०३३।००४	द्वाःस्थ उवाच  
०५,०३३।००४अ	विदुरो ऽयम् अनुप्राप्तो राजेन्द्र तव शासनात्  
०५,०३३।००४च्	द्रष्टुम् इच्छति ते पादौ किं करोतु प्रशाधि माम्  
०५,०३३।००५	धृतराष्ट्र उवाच  
०५,०३३।००५अ	प्रवेशय महाप्राज्ञं विदुरं दीर्घदर्शिनम्  
०५,०३३।००५च्	अहं हि विदुरस्यास्य नाकाल्यो जातु दर्शने  
०५,०३३।००६	द्वाःस्थ उवाच  
०५,०३३।००६अ	प्रविशान्तःपुरं क्षत्तर् महाराजस्य धीमतः  
०५,०३३।००६च्	न हि ते दर्शने ऽकाल्यो जातु राजा ब्रवीति माम्  
०५,०३३।००७	वैशम्पायन उवाच  
०५,०३३।००७अ	ततः प्रविश्य विदुरो धृतराष्ट्रनिवेशनम्  
०५,०३३।००७च्	अब्रवीत् प्राञ्जलिर् वाक्यं चिन्तयानं नराधिपम्  
०५,०३३।००७द्*०१६६_०१	एवम् उक्तः प्रविश्याथ क्षत्ता राजानम् अब्रवीत्  
०५,०३३।००८अ	विदुरो ऽहं महाप्राज्ञ सम्प्राप्तस् तव शासनात्  
०५,०३३।००८च्	यदि किं चन कर्तव्यम् अयम् अस्मि प्रशाधि माम्  
०५,०३३।००९	धृतराष्ट्र उवाच  
०५,०३३।००९अ	सञ्जयो विदुर प्राप्तो गर्हयित्वा च मां गतः  
०५,०३३।००९च्	अजातशत्रोः श्वो वाक्यं सभामध्ये स वक्ष्यति  
०५,०३३।०१०अ	तस्याद्य कुरुवीरस्य न विज्ञातं वचो मया  
०५,०३३।०१०च्	तन् मे दहति गात्राणि तद् अकार्षीत् प्रजागरम्  
०५,०३३।०११अ	जाग्रतो दह्यमानस्य श्रेयो यद् इह पश्यसि  
०५,०३३।०११च्	तद् ब्रूहि त्वं हि नस् तात धर्मार्थकुशलो ह्य् असि  
०५,०३३।०१२अ	यतः प्राप्तः सञ्जयः पाण्डवेभ्यो; न मे यथावन् मनसः प्रशान्तिः  
०५,०३३।०१२च्	सर्वेन्द्रियाण्य् अप्रकृतिं गतानि; किं वक्ष्यतीत्य् एव हि मे ऽद्य चिन्ता  
०५,०३३।०१२द्*०१६७_०१	तन् मे ब्रूहि विदुर सर्वं यथावत्  
०५,०३३।०१२द्*०१६७_०२	सान्त्वं तस्मै सर्वम् अजातशत्रोः  
०५,०३३।०१२द्*०१६७_०३	यथा च नस् तात हितं भवेत  
०५,०३३।०१२द्*०१६७_०४	प्राज्ञाश् च सर्वे सुखिनो भवेयुः  
०५,०३३।०१३	विदुर उवाच  
०५,०३३।०१३अ	अभियुक्तं बलवता दुर्बलं हीनसाधनम्  
०५,०३३।०१३च्	हृतस्वं कामिनं चोरम् आविशन्ति प्रजागराः  
०५,०३३।०१४अ	कच्चिद् एतैर् महादोषैर् न स्पृष्टो ऽसि नराधिप  
०५,०३३।०१४च्	कच्चिन् न परवित्तेषु गृध्यन् विपरितप्यसे  
०५,०३३।०१५	धृतराष्ट्र उवाच  
०५,०३३।०१५अ	श्रोतुम् इच्छामि ते धर्म्यं परं नैःश्रेयसं वचः  
०५,०३३।०१५च्	अस्मिन् राजर्षिवंशे हि त्वम् एकः प्राज्ञसम्मतः  
०५,०३३।०१६	विदुर उवाच  
०५,०३३।०१६*०१६८_०१	राजा लक्षणसम्पन्नस् त्रैलोक्यस्यापि यो भवेत्  
०५,०३३।०१६*०१६८_०२	प्रेष्यस् ते प्रेषितश् चैव धृतराष्ट्र युधिष्ठिरः  
०५,०३३।०१६*०१६८_०३	विपरीततरश् च त्वं भागधेयेन सम्मतः  
०५,०३३।०१६*०१६८_०४	अर्चिषा प्रज्ञया चैव धर्मात्मा धर्मकोविदः  
०५,०३३।०१६*०१६८_०५	आनृशंस्याद् अनुक्रोशाद् धर्मात् सत्यपराक्रमात्  
०५,०३३।०१६*०१६८_०६	गुरुत्वं त्वयि सम्प्रेक्ष्य बहून् क्लेशांस् तितिक्षते  
०५,०३३।०१६*०१६८_०७	दुर्योधने सौबलेये कर्णे दुःशासने तथा  
०५,०३३।०१६*०१६८_०८	एतेष्व् ऐश्वर्यम् आधाय कथं त्वं भूतिम् इच्छसि  
०५,०३३।०१६*०१६८_०९	आत्मज्ञानं समारम्भस् तितिक्षा धर्मनित्यता  
०५,०३३।०१६*०१६९_०१	वाक्संयमश् च दानं च नैतेष्व् एतानि कृत्स्नशः  
०५,०३३।०१६*०१६९_०२	एकस्माद् वृक्षाद् यज्ञपात्राणि राजन्  
०५,०३३।०१६*०१६९_०३	स्रुक् च द्रोणी वोढनी पीडनी च  
०५,०३३।०१६*०१६९_०४	एतद् राजन् ब्रुवतो मे निबोध  
०५,०३३।०१६*०१६९_०५	एकस्मात् पुरुषाज् जायते ऽसच् च सच् च  
०५,०३३।०१६अ	निषेवते प्रशस्तानि निन्दितानि न सेवते  
०५,०३३।०१६च्	अनास्तिकः श्रद्दधान एतत् पण्डितलक्षणम्  
०५,०३३।०१७अ	क्रोधो हर्षश् च दर्पश् च ह्रीस्तम्भो मान्यमानिता  
०५,०३३।०१७च्	यम् अर्थान् नापकर्षन्ति स वै पण्डित उच्यते  
०५,०३३।०१७द्*०१७०_०१	यो ऽन्यथा सन्तम् आत्मानम् अन्यथा प्रतिपद्यते  
०५,०३३।०१७द्*०१७०_०२	कितवेन कृतं पापं चौरेणात्मापहारिणा  
०५,०३३।०१८अ	यस्य कृत्यं न जानन्ति मन्त्रं वा मन्त्रितं परे  
०५,०३३।०१८च्	कृतम् एवास्य जानन्ति स वै पण्डित उच्यते  
०५,०३३।०१९अ	यस्य कृत्यं न विघ्नन्ति शीतम् उष्णं भयं रतिः  
०५,०३३।०१९च्	समृद्धिर् असमृद्धिर् वा स वै पण्डित उच्यते  
०५,०३३।०२०अ	यस्य संसारिणी प्रज्ञा धर्मार्थाव् अनुवर्तते  
०५,०३३।०२०च्	कामाद् अर्थं वृणीते यः स वै पण्डित उच्यते  
०५,०३३।०२०द्*०१७१_०१	कामाद् अर्थं वृणीते यो मोक्षाद् अर्थं स विन्दति  
०५,०३३।०२०द्*०१७१_०२	राजनीतिं समीक्ष्याथ स वै पण्डित उच्यते  
०५,०३३।०२१अ	यथाशक्ति चिकीर्षन्ति यथाशक्ति च कुर्वते  
०५,०३३।०२१च्	न किं चिद् अवमन्यन्ते पण्डिता भरतर्षभ  
०५,०३३।०२२अ	क्षिप्रं विजानाति चिरं शृणोति; विज्ञाय चार्थं भजते न कामात्  
०५,०३३।०२२च्	नासम्पृष्टो व्युपयुङ्क्ते परार्थे; तत् प्रज्ञानं प्रथमं पण्डितस्य  
०५,०३३।०२३अ	नाप्राप्यम् अभिवाञ्छन्ति नष्टं नेच्छन्ति शोचितुम्  
०५,०३३।०२३च्	आपत्सु च न मुह्यन्ति नराः पण्डितबुद्धयः  
०५,०३३।०२४अ	निश्चित्य यः प्रक्रमते नान्तर् वसति कर्मणः  
०५,०३३।०२४च्	अवन्ध्यकालो वश्यात्मा स वै पण्डित उच्यते  
०५,०३३।०२५अ	आर्यकर्मणि रज्यन्ते भूतिकर्माणि कुर्वते  
०५,०३३।०२५च्	हितं च नाभ्यसूयन्ति पण्डिता भरतर्षभ  
०५,०३३।०२६अ	न हृष्यत्य् आत्मसम्माने नावमानेन तप्यते  
०५,०३३।०२६च्	गाङ्गो ह्रद इवाक्षोभ्यो यः स पण्डित उच्यते  
०५,०३३।०२७अ	तत्त्वज्ञः सर्वभूतानां योगज्ञः सर्वकर्मणाम्  
०५,०३३।०२७च्	उपायज्ञो मनुष्याणां नरः पण्डित उच्यते  
०५,०३३।०२८अ	प्रवृत्तवाक् चित्रकथ ऊहवान् प्रतिभानवान्  
०५,०३३।०२८च्	आशु ग्रन्थस्य वक्ता च स वै पण्डित उच्यते  
०५,०३३।०२९अ	श्रुतं प्रज्ञानुगं यस्य प्रज्ञा चैव श्रुतानुगा  
०५,०३३।०२९च्	असम्भिन्नार्यमर्यादः पण्डिताख्यां लभेत सः  
०५,०३३।०३०अ	अश्रुतश् च समुन्नद्धो दरिद्रश् च महामनाः  
०५,०३३।०३०च्	अर्थांश् चाकर्मणा प्रेप्सुर् मूढ इत्य् उच्यते बुधैः  
०५,०३३।०३१अ	स्वम् अर्थं यः परित्यज्य परार्थम् अनुतिष्ठति  
०५,०३३।०३१च्	मिथ्या चरति मित्रार्थे यश् च मूढः स उच्यते  
०५,०३३।०३१द्*०१७२_०१	यः प्राप्य मानुषं जन्म मोक्षद्वारम् अपावृतम्  
०५,०३३।०३१द्*०१७२_०२	गृहेषु सज्जते मूढस् तम् आरूढच्युतं विदुः  
०५,०३३।०३२अ	अकामान् कामयति यः कामयानान् परिद्विषन्  
०५,०३३।०३२च्	बलवन्तं च यो द्वेष्टि तम् आहुर् मूढचेतसम्  
०५,०३३।०३३अ	अमित्रं कुरुते मित्रं मित्रं द्वेष्टि हिनस्ति च  
०५,०३३।०३३च्	कर्म चारभते दुष्टं तम् आहुर् मूढचेतसम्  
०५,०३३।०३४अ	संसारयति कृत्यानि सर्वत्र विचिकित्सते  
०५,०३३।०३४च्	चिरं करोति क्षिप्रार्थे स मूढो भरतर्षभ  
०५,०३३।०३४द्*०१७३_०१	श्राद्धं पितृभ्यो न ददाति दैवतानि न चार्चति  
०५,०३३।०३४द्*०१७३_०२	सुहृन् मित्रं न लभते तम् आहुर् मूढलक्षणम्  
०५,०३३।०३५अ	अनाहूतः प्रविशति अपृष्टो बहु भाषते  
०५,०३३।०३५च्	विश्वसत्य् अप्रमत्तेषु मूढचेता नराधमः  
०५,०३३।०३६अ	परं क्षिपति दोषेण वर्तमानः स्वयं तथा  
०५,०३३।०३६च्	यश् च क्रुध्यत्य् अनीशः सन् स च मूढतमो नरः  
०५,०३३।०३७अ	आत्मनो बलम् अज्ञाय धर्मार्थपरिवर्जितम्  
०५,०३३।०३७च्	अलभ्यम् इच्छन् नैष्कर्म्यान् मूढबुद्धिर् इहोच्यते  
०५,०३३।०३८अ	अशिष्यं शास्ति यो राजन् यश् च शून्यम् उपासते  
०५,०३३।०३८च्	कदर्यं भजते यश् च तम् आहुर् मूढचेतसम्  
०५,०३३।०३९अ	अर्थं महान्तम् आसाद्य विद्याम् ऐश्वर्यम् एव वा  
०५,०३३।०३९च्	विचरत्य् असमुन्नद्धो यः स पण्डित उच्यते  
०५,०३३।०४०अ	एकः सम्पन्नम् अश्नाति वस् ते वासश् च शोभनम्  
०५,०३३।०४०च्	यो ऽसंविभज्य भृत्येभ्यः को नृशंसतरस् ततः  
०५,०३३।०४१अ	एकः पापानि कुरुते फलं भुङ्क्ते महाजनः  
०५,०३३।०४१च्	भोक्तारो विप्रमुच्यन्ते कर्ता दोषेण लिप्यते  
०५,०३३।०४२अ	एकं हन्यान् न वा हन्याद् इषुर् मुक्तो धनुष्मता  
०५,०३३।०४२च्	बुद्धिर् बुद्धिमतोत्सृष्टा हन्याद् राष्ट्रं सराजकम्  
०५,०३३।०४३अ	एकया द्वे विनिश्चित्य त्रींश् चतुर्भिर् वशे कुरु  
०५,०३३।०४३च्	पञ्च जित्वा विदित्वा षट् सप्त हित्वा सुखी भव  
०५,०३३।०४४अ	एकं विषरसो हन्ति शस्त्रेणैकश् च वध्यते  
०५,०३३।०४४च्	सराष्ट्रं सप्रजं हन्ति राजानं मन्त्रविस्रवः  
०५,०३३।०४५अ	एकः स्वादु न भुञ्जीत एकश् चार्थान् न चिन्तयेत्  
०५,०३३।०४५च्	एको न गच्छेद् अध्वानं नैकः सुप्तेषु जागृयात्  
०५,०३३।०४६अ	एकम् एवाद्वितीयं तद् यद् राजन् नावबुध्यसे  
०५,०३३।०४६च्	सत्यं स्वर्गस्य सोपानं पारावारस्य नौर् इव  
०५,०३३।०४७अ	एकः क्षमावतां दोषो द्वितीयो नोपलभ्यते  
०५,०३३।०४७च्	यद् एनं क्षमया युक्तम् अशक्तं मन्यते जनः  
०५,०३३।०४७द्*०१७४_०१	सो ऽस्य दोषो न मन्तव्यः क्षमा हि परमं बलम्  
०५,०३३।०४७द्*०१७५_०१	क्षमा गुणो ह्य् अशक्तानां शक्तानां भूषणं क्षमा  
०५,०३३।०४७द्*०१७५_०२	क्षमा वशीकृतिर् लोके क्षमया किं न साध्यते  
०५,०३३।०४७द्*०१७५_०३	शान्तिखड्गः करे यस्य किं करिष्यति दुर्जनः  
०५,०३३।०४७द्*०१७५_०४	अतृणे पतितो वह्निः स्वयम् एवोपशाम्यति  
०५,०३३।०४७द्*०१७६_०१	अक्षमावान् परं दोषैर् आत्मानं चैव योजयेत्  
०५,०३३।०४८अ	एको धर्मः परं श्रेयः क्षमैका शान्तिर् उत्तमा  
०५,०३३।०४८च्	विद्यैका परमा दृष्टिर् अहिंसैका सुखावहा  
०५,०३३।०४९अ	द्वाव् इमौ ग्रसते भूमिः सर्पो बिलशयान् इव  
०५,०३३।०४९च्	राजानं चाविरोद्धारं ब्राह्मणं चाप्रवासिनम्  
०५,०३३।०४९द्*०१७७_०१	पृथिव्यां सागरान्तायां द्वाव् इमौ पुरुषाधमौ  
०५,०३३।०५०अ	द्वे कर्मणी नरः कुर्वन्न् अस्मिंल् लोके विरोचते  
०५,०३३।०५०च्	अब्रुवन् परुषं किं चिद् असतो नार्थयंस् तथा  
०५,०३३।०५१अ	द्वाव् इमौ पुरुषव्याघ्र परप्रत्ययकारिणौ  
०५,०३३।०५१च्	स्त्रियः कामितकामिन्यो लोकः पूजितपूजकः  
०५,०३३।०५२अ	द्वाव् इमौ कण्टकौ तीक्ष्णौ शरीरपरिशोषणौ  
०५,०३३।०५२च्	यश् चाधनः कामयते यश् च कुप्यत्य् अनीश्वरः  
०५,०३३।०५२द्*०१७८_०१	द्वाव् इमौ पुरुषौ लोके सूर्यमण्डलभेदिनौ  
०५,०३३।०५२द्*०१७८_०२	परिव्राड्योगयुक्तश् च रणे चाभिमुखो हतः  
०५,०३३।०५२द्*०१७९_०१	द्वाव् इमौ न विराजेते विपरीतेन कर्मणा  
०५,०३३।०५२द्*०१७९_०२	गृहस्थश् च निरारम्भः कार्यवांश् चैव भिक्षुकः  
०५,०३३।०५३अ	द्वाव् इमौ पुरुषौ राजन् स्वर्गस्योपरि तिष्ठतः  
०५,०३३।०५३च्	प्रभुश् च क्षमया युक्तो दरिद्रश् च प्रदानवान्  
०५,०३३।०५४अ	न्यायागतस्य द्रव्यस्य बोद्धव्यौ द्वाव् अतिक्रमौ  
०५,०३३।०५४च्	अपात्रे प्रतिपत्तिश् च पात्रे चाप्रतिपादनम्  
०५,०३३।०५४द्*०१८०_०१	द्वाव् अम्भसि निवेष्टव्यौ गले बद्ध्वा दृढां शिलाम्  
०५,०३३।०५४द्*०१८०_०२	धनवन्तम् अदातारं दरिद्रं चातपस्विनम्  
०५,०३३।०५५अ	त्रयो न्याया मनुष्याणां श्रूयन्ते भरतर्षभ  
०५,०३३।०५५च्	कनीयान् मध्यमः श्रेष्ठ इति वेदविदो विदुः  
०५,०३३।०५६अ	त्रिविधाः पुरुषा राजन्न् उत्तमाधममध्यमाः  
०५,०३३।०५६च्	नियोजयेद् यथावत् तांस् त्रिविधेष्व् एव कर्मसु  
०५,०३३।०५७अ	त्रय एवाधना राजन् भार्या दासस् तथा सुतः  
०५,०३३।०५७च्	यत् ते समधिगच्छन्ति यस्य ते तस्य तद् धनम्  
०५,०३३।०५७द्*०१८१_०१	हरणं च परस्वानां परदाराभिमर्शनम्  
०५,०३३।०५७द्*०१८१_०२	सुहृदश् च परित्यागस् त्रयो दोषाः क्षयावहाः  
०५,०३३।०५७द्*०१८१_०३	त्रिविधं नरकस्येदं द्वारं नाशनम् आत्मनः  
०५,०३३।०५७द्*०१८१_०४	कामः क्रोधस् तथा लोभस् तस्माद् एतत् त्रयं त्यजेत्  
०५,०३३।०५७द्*०१८१_०५	भक्तं च भजमानं च तवास्मीति च वादिनम्  
०५,०३३।०५७द्*०१८१_०६	त्रीन् एताञ् शरणं प्राप्तान् विषमे ऽपि न सन्त्यजेत्  
०५,०३३।०५७द्*०१८१_०७	वरप्रदानं राज्यं च पुत्रजन्म च भारत  
०५,०३३।०५७द्*०१८१_०८	शत्रोश् च मोक्षणं कृच्छ्रात् त्रीणि चैकं च तत्समम्  
०५,०३३।०५८अ	चत्वारि राज्ञा तु महाबलेन; वर्ज्यान्य् आहुः पण्डितस् तानि विद्यात्  
०५,०३३।०५८च्	अल्पप्रज्ञैः सह मन्त्रं न कुर्यान्; न दीर्घसूत्रैर् अलसैश् चारणैश् च  
०५,०३३।०५९अ	चत्वारि ते तात गृहे वसन्तु; श्रियाभिजुष्टस्य गृहस्थधर्मे  
०५,०३३।०५९च्	वृद्धो ज्ञातिर् अवसन्नः कुलीनः; सखा दरिद्रो भगिनी चानपत्या  
०५,०३३।०६०अ	चत्वार्य् आह महाराज सद्यस्कानि बृहस्पतिः  
०५,०३३।०६०च्	पृच्छते त्रिदशेन्द्राय तानीमानि निबोध मे  
०५,०३३।०६१अ	देवतानां च सङ्कल्पम् अनुभावं च धीमताम्  
०५,०३३।०६१च्	विनयं कृतविद्यानां विनाशं पापकर्मणाम्  
०५,०३३।०६१द्*०१८२_०१	चत्वारि कर्माण्य् अभयङ्कराणि  
०५,०३३।०६१द्*०१८२_०२	भयं प्रयच्छन्त्य् अयथाकृतानि  
०५,०३३।०६१द्*०१८२_०३	मानाग्निहोत्रम् उत मानमौनं  
०५,०३३।०६१द्*०१८२_०४	मानेनाधीतम् उत मानयज्ञः  
०५,०३३।०६२अ	पञ्चाग्नयो मनुष्येण परिचर्याः प्रयत्नतः  
०५,०३३।०६२च्	पिता माताग्निर् आत्मा च गुरुश् च भरतर्षभ  
०५,०३३।०६३अ	पञ्चैव पूजयंल् लोके यशः प्राप्नोति केवलम्  
०५,०३३।०६३च्	देवान् पितॄन् मनुष्यांश् च भिक्षून् अतिथिपञ्चमान्  
०५,०३३।०६४अ	पञ्च त्वानुगमिष्यन्ति यत्र यत्र गमिष्यसि  
०५,०३३।०६४च्	मित्राण्य् अमित्रा मध्यस्था उपजीव्योपजीविनः  
०५,०३३।०६५अ	पञ्चेन्द्रियस्य मर्त्यस्य छिद्रं चेद् एकम् इन्द्रियम्  
०५,०३३।०६५च्	ततो ऽस्य स्रवति प्रज्ञा दृतेः पादाद् इवोदकम्  
०५,०३३।०६६अ	षड् दोषाः पुरुषेणेह हातव्या भूतिम् इच्छता  
०५,०३३।०६६च्	निद्रा तन्द्री भयं क्रोध आलस्यं दीर्घसूत्रता  
०५,०३३।०६७अ	षड् इमान् पुरुषो जह्याद् भिन्नां नावम् इवार्णवे  
०५,०३३।०६७च्	अप्रवक्तारम् आचार्यम् अनधीयानम् ऋत्विजम्  
०५,०३३।०६८अ	अरक्षितारं राजानं भार्यां चाप्रियवादिनीम्  
०५,०३३।०६८च्	ग्रामकामं च गोपालं वनकामं च नापितम्  
०५,०३३।०६९अ	षड् एव तु गुणाः पुंसा न हातव्याः कदा चन  
०५,०३३।०६९च्	सत्यं दानम् अनालस्यम् अनसूया क्षमा धृतिः  
०५,०३३।०६९द्*०१८३_०१	षड् इमानि विनश्यन्ति मुहूर्तम् अनवेक्षणात्  
०५,०३३।०६९द्*०१८३_०२	गावः सेवा कृषिर् भार्या विद्या वृषलसङ्गतिः  
०५,०३३।०६९द्*०१८३_०३	षड् एते ह्य् अवमन्यन्ते नित्यं पूर्वोपकारिणम्  
०५,०३३।०६९द्*०१८३_०४	आचार्यं शिक्षिताः शिष्याः कृतदाराश् च मातरम्  
०५,०३३।०६९द्*०१८३_०५	नारीं विगतकामास् तु कृतार्थाश् च प्रयोजनम्  
०५,०३३।०६९द्*०१८३_०६	नावं निस्तीर्णकान्तारा आतुराश् च चिकित्सकम्  
०५,०३३।०६९द्*०१८३_०७	आरोग्यम् आनृण्यम् अविप्रवासः  
०५,०३३।०६९द्*०१८३_०८	सद्भिर् मनुष्यैः सह सम्प्रयोगः  
०५,०३३।०६९द्*०१८३_०९	स्वप्रत्यया वृत्तिर् अभीतवासः  
०५,०३३।०६९द्*०१८३_१०	षड् जीवलोकस्य सुखानि राजन्  
०५,०३३।०६९द्*०१८३_११	ईर्षुर् घृणी न सन्तुष्टः क्रोधनो नित्यशङ्कितः  
०५,०३३।०६९द्*०१८३_१२	परभाग्योपजीवी च षड् एते नित्यदुःखिताः  
०५,०३३।०६९द्*०१८४_०१	अर्थागमो नित्यम् अरोगिता च  
०५,०३३।०६९द्*०१८४_०२	प्रिया च भार्या प्रियवादिनी च  
०५,०३३।०६९द्*०१८४_०३	वश्यश् च पुत्रो ऽर्थकरी च विद्या  
०५,०३३।०६९द्*०१८४_०४	षड् जीवलोकस्य सुखानि राजन्  
०५,०३३।०७०अ	षण्णाम् आत्मनि नित्यानाम् ऐश्वर्यं यो ऽधिगच्छति  
०५,०३३।०७०च्	न स पापैः कुतो ऽनर्थैर् युज्यते विजितेन्द्रियः  
०५,०३३।०७१अ	षड् इमे षट्सु जीवन्ति सप्तमो नोपलभ्यते  
०५,०३३।०७१च्	चोराः प्रमत्ते जीवन्ति व्याधितेषु चिकित्सकाः  
०५,०३३।०७२अ	प्रमदाः कामयानेषु यजमानेषु याजकाः  
०५,०३३।०७२च्	राजा विवदमानेषु नित्यं मूर्खेषु पण्डिताः  
०५,०३३।०७३अ	सप्त दोषाः सदा राज्ञा हातव्या व्यसनोदयाः  
०५,०३३।०७३च्	प्रायशो यैर् विनश्यन्ति कृतमूलाश् च पार्थिवाः  
०५,०३३।०७४अ	स्त्रियो ऽक्षा मृगया पानं वाक्पारुष्यं च पञ्चमम्  
०५,०३३।०७४च्	महच् च दण्डपारुष्यम् अर्थदूषणम् एव च  
०५,०३३।०७५अ	अष्टौ पूर्वनिमित्तानि नरस्य विनशिष्यतः  
०५,०३३।०७५च्	ब्राह्मणान् प्रथमं द्वेष्टि ब्राह्मणैश् च विरुध्यते  
०५,०३३।०७६अ	ब्राह्मणस्वानि चादत्ते ब्राह्मणांश् च जिघांसति  
०५,०३३।०७६च्	रमते निन्दया चैषां प्रशंसां नाभिनन्दति  
०५,०३३।०७७अ	नैतान् स्मरति कृत्येषु याचितश् चाभ्यसूयति  
०५,०३३।०७७ब्*०१८५_०१	यस्यैतानि निमित्तानि तस्यासन् नः पराभवः  
०५,०३३।०७७च्	एतान् दोषान् नरः प्राज्ञो बुद्ध्या बुद्ध्वा विवर्जयेत्  
०५,०३३।०७८अ	अष्टाव् इमानि हर्षस्य नवनीतानि भारत  
०५,०३३।०७८च्	वर्तमानानि दृश्यन्ते तान्य् एव सुसुखान्य् अपि  
०५,०३३।०७९अ	समागमश् च सखिभिर् महांश् चैव धनागमः  
०५,०३३।०७९च्	पुत्रेण च परिष्वङ्गः सन्निपातश् च मैथुने  
०५,०३३।०८०अ	समये च प्रियालापः स्वयूथेषु च सन्नतिः  
०५,०३३।०८०च्	अभिप्रेतस्य लाभश् च पूजा च जनसंसदि  
०५,०३३।०८१अ	नवद्वारम् इदं वेश्म त्रिस्थूणं पञ्चसाक्षिकम्  
०५,०३३।०८१च्	क्षेत्रज्ञाधिष्ठितं विद्वान् यो वेद स परः कविः  
०५,०३३।०८२अ	दश धर्मं न जानन्ति धृतराष्ट्र निबोध तान्  
०५,०३३।०८२च्	मत्तः प्रमत्त उन्मत्तः श्रान्तः क्रुद्धो बुभुक्षितः  
०५,०३३।०८३अ	त्वरमाणश् च भीरुश् च लुब्धः कामी च ते दश  
०५,०३३।०८३च्	तस्माद् एतेषु भावेषु न प्रसज्जेत पण्डितः  
०५,०३३।०८४अ	अत्रैवोदाहरन्तीमम् इतिहासं पुरातनम्  
०५,०३३।०८४च्	पुत्रार्थम् असुरेन्द्रेण गीतं चैव सुधन्वना  
०५,०३३।०८५अ	यः काममन्यू प्रजहाति राजा; पात्रे प्रतिष्ठापयते धनं च  
०५,०३३।०८५च्	विशेषविच् छ्रुतवान् क्षिप्रकारी; तं सर्वलोकः कुरुते प्रमाणम्  
०५,०३३।०८६अ	जानाति विश्वासयितुं मनुष्यान्; विज्ञातदोषेषु दधाति दण्डम्  
०५,०३३।०८६च्	जानाति मात्रां च तथा क्षमां च; तं तादृशं श्रीर् जुषते समग्रा  
०५,०३३।०८७अ	सुदुर्बलं नावजानाति कं चिद्; युक्तो रिपुं सेवते बुद्धिपूर्वम्  
०५,०३३।०८७च्	न विग्रहं रोचयते बलस्थैः; काले च यो विक्रमते स धीरः  
०५,०३३।०८८अ	प्राप्यापदं न व्यथते कदा चिद्; उद्योगम् अन्विच्छति चाप्रमत्तः  
०५,०३३।०८८च्	दुःखं च काले सहते जितात्मा; धुरन्धरस् तस्य जिताः सपत्नाः  
०५,०३३।०८९अ	अनर्थकं विप्रवासं गृहेभ्यः; पापैः सन्धिं परदाराभिमर्शम्  
०५,०३३।०८९च्	दम्भं स्तैन्यं पैशुनं मद्यपानं; न सेवते यः स सुखी सदैव  
०५,०३३।०९०अ	न संरम्भेणारभते ऽर्थवर्गम्; आकारितः शंसति तथ्यम् एव  
०५,०३३।०९०च्	न मात्रार्थे रोचयते विवादं; नापूजितः कुप्यति चाप्य् अमूढः  
०५,०३३।०९१अ	न यो ऽभ्यसूयत्य् अनुकम्पते च; न दुर्बलः प्रातिभाव्यं करोति  
०५,०३३।०९१च्	नात्याह किं चित् क्षमते विवादं; सर्वत्र तादृग् लभते प्रशंसाम्  
०५,०३३।०९२अ	यो नोद्धतं कुरुते जातु वेषं; न पौरुषेणापि विकत्थते ऽन्यान्  
०५,०३३।०९२च्	न मूर्च्छितः कटुकान्य् आह किं चित्; प्रियं सदा तं कुरुते जनो ऽपि  
०५,०३३।०९३अ	न वैरम् उद्दीपयति प्रशान्तं; न दर्पम् आरोहति नास्तम् एति  
०५,०३३।०९३च्	न दुर्गतो ऽस्मीति करोति मन्युं; तम् आर्यशीलं परम् आहुर् अग्र्यम्  
०५,०३३।०९४अ	न स्वे सुखे वै कुरुते प्रहर्षं; नान्यस्य दुःखे भवति प्रतीतः  
०५,०३३।०९४च्	दत्त्वा न पश्चात् कुरुते ऽनुतापं; न कत्थते सत्पुरुषार्यशीलः  
०५,०३३।०९५अ	देशाचारान् समयाञ् जातिधर्मान्; बुभूषते यस् तु परावरज्ञः  
०५,०३३।०९५च्	स तत्र तत्राधिगतः सदैव; महाजनस्याधिपत्यं करोति  
०५,०३३।०९६अ	दम्भं मोहं मत्सरं पापकृत्यं; राजद्विष्टं पैशुनं पूगवैरम्  
०५,०३३।०९६च्	मत्तोन्मत्तैर् दुर्जनैश् चापि वादं; यः प्रज्ञावान् वर्जयेत् स प्रधानः  
०५,०३३।०९७अ	दमं शौचं दैवतं मङ्गलानि; प्रायश्चित्तं विविधांल् लोकवादान्  
०५,०३३।०९७च्	एतानि यः कुरुते नैत्यकानि; तस्योत्थानं देवता राधयन्ति  
०५,०३३।०९८अ	समैर् विवाहं कुरुते न हीनैः; समैः सख्यं व्यवहारं कथाश् च  
०५,०३३।०९८च्	गुणैर् विशिष्टांश् च पुरोदधाति; विपश्चितस् तस्य नयाः सुनीताः  
०५,०३३।०९९अ	मितं भुङ्क्ते संविभज्याश्रितेभ्यो; मितं स्वपित्य् अमितं कर्म कृत्वा  
०५,०३३।०९९च्	ददात्य् अमित्रेष्व् अपि याचितः संस्; तम् आत्मवन्तं प्रजहत्य् अनर्थाः  
०५,०३३।१००अ	चिकीर्षितं विप्रकृतं च यस्य; नान्ये जनाः कर्म जानन्ति किं चित्  
०५,०३३।१००च्	मन्त्रे गुप्ते सम्यग् अनुष्ठिते च; स्वल्पो नास्य व्यथते कश् चिद् अर्थः  
०५,०३३।१०१अ	यः सर्वभूतप्रशमे निविष्टः; सत्यो मृदुर् दानकृच् छुद्धभावः  
०५,०३३।१०१च्	अतीव सञ्ज्ञायते ज्ञातिमध्ये; महामणिर् जात्य इव प्रसन्नः  
०५,०३३।१०२अ	य आत्मनापत्रपते भृशं नरः; स सर्वलोकस्य गुरुर् भवत्य् उत  
०५,०३३।१०२च्	अनन्ततेजाः सुमनाः समाहितः; स्वतेजसा सूर्य इवावभासते  
०५,०३३।१०३अ	वने जाताः शापदग्धस्य राज्ञः; पाण्डोः पुत्राः पञ्च पञ्चेन्द्रकल्पाः  
०५,०३३।१०३च्	त्वयैव बाला वर्धिताः शिक्षिताश् च; तवादेशं पालयन्त्य् आम्बिकेय  
०५,०३३।१०४अ	प्रदायैषाम् उचितं तात राज्यं; सुखी पुत्रैः सहितो मोदमानः  
०५,०३३।१०४च्	न देवानां नापि च मानुषाणां; भविष्यसि त्वं तर्कणीयो नरेन्द्र  
०५,०३४।००१	धृतराष्ट्र उवाच  
०५,०३४।००१अ	जाग्रतो दह्यमानस्य यत् कार्यम् अनुपश्यसि  
०५,०३४।००१च्	तद् ब्रूहि त्वं हि नस् तात धर्मार्थकुशलः शुचिः  
०५,०३४।००२अ	त्वं मां यथावद् विदुर प्रशाधि; प्रज्ञापूर्वं सर्वम् अजातशत्रोः  
०५,०३४।००२च्	यन् मन्यसे पथ्यम् अदीनसत्त्व; श्रेयस्करं ब्रूहि तद् वै कुरूणाम्  
०५,०३४।००३अ	पापाशङ्की पापम् एवानुपश्यन्; पृच्छामि त्वां व्याकुलेनात्मनाहम्  
०५,०३४।००३च्	कवे तन् मे ब्रूहि सर्वं यथावन्; मनीषितं सर्वम् अजातशत्रोः  
०५,०३४।००४	विदुर उवाच  
०५,०३४।००४*०१८६_०१	सुलभाः पुरुषा राजन् सततं प्रियवादिनः  
०५,०३४।००४*०१८६_०२	अप्रियस्य च पथ्यस्य वक्ता श्रोता च दुर्लभः  
०५,०३४।००४अ	शुभं वा यदि वा पापं द्वेष्यं वा यदि वा प्रियम्  
०५,०३४।००४च्	अपृष्टस् तस्य तद् ब्रूयाद् यस्य नेच्छेत् पराभवम्  
०५,०३४।००५अ	तस्माद् वक्ष्यामि ते राजन् भवम् इच्छन् कुरून् प्रति  
०५,०३४।००५च्	वचः श्रेयस्करं धर्म्यं ब्रुवतस् तन् निबोध मे  
०५,०३४।००६अ	मिथ्योपेतानि कर्माणि सिध्येयुर् यानि भारत  
०५,०३४।००६च्	अनुपायप्रयुक्तानि मा स्म तेषु मनः कृथाः  
०५,०३४।००७अ	तथैव योगविहितं न सिध्येत् कर्म यन् नृप  
०५,०३४।००७च्	उपाययुक्तं मेधावी न तत्र ग्लपयेन् मनः  
०५,०३४।००८अ	अनुबन्धान् अवेक्षेत सानुबन्धेषु कर्मसु  
०५,०३४।००८च्	सम्प्रधार्य च कुर्वीत न वेगेन समाचरेत्  
०५,०३४।००९अ	अनुबन्धं च सम्प्रेक्ष्य विपाकांश् चैव कर्मणाम्  
०५,०३४।००९च्	उत्थानम् आत्मनश् चैव धीरः कुर्वीत वा न वा  
०५,०३४।०१०अ	यः प्रमाणं न जानाति स्थाने वृद्धौ तथा क्षये  
०५,०३४।०१०च्	कोशे जनपदे दण्डे न स राज्ये ऽवतिष्ठते  
०५,०३४।०११अ	यस् त्व् एतानि प्रमाणानि यथोक्तान्य् अनुपश्यति  
०५,०३४।०११च्	युक्तो धर्मार्थयोर् ज्ञाने स राज्यम् अधिगच्छति  
०५,०३४।०१२अ	न राज्यं प्राप्तम् इत्य् एव वर्तितव्यम् असाम्प्रतम्  
०५,०३४।०१२च्	श्रियं ह्य् अविनयो हन्ति जरा रूपम् इवोत्तमम्  
०५,०३४।०१३अ	भक्ष्योत्तमप्रतिच्छन्नं मत्स्यो बडिशम् आयसम्  
०५,०३४।०१३च्	रूपाभिपाती ग्रसते नानुबन्धम् अवेक्षते  
०५,०३४।०१४अ	यच् छक्यं ग्रसितुं ग्रस्यं ग्रस्तं परिणमेच् च यत्  
०५,०३४।०१४च्	हितं च परिणामे यत् तद् अद्यं भूतिम् इच्छता  
०५,०३४।०१५अ	वनस्पतेर् अपक्वानि फलानि प्रचिनोति यः  
०५,०३४।०१५च्	स नाप्नोति रसं तेभ्यो बीजं चास्य विनश्यति  
०५,०३४।०१६अ	यस् तु पक्वम् उपादत्ते काले परिणतं फलम्  
०५,०३४।०१६च्	फलाद् रसं स लभते बीजाच् चैव फलं पुनः  
०५,०३४।०१७अ	यथा मधु समादत्ते रक्षन् पुष्पाणि षट्पदः  
०५,०३४।०१७च्	तद्वद् अर्थान् मनुष्येभ्य आदद्याद् अविहिंसया  
०५,०३४।०१८अ	पुष्पं पुष्पं विचिन्वीत मूलच्छेदं न कारयेत्  
०५,०३४।०१८च्	मालाकार इवारामे न यथाङ्गारकारकः  
०५,०३४।०१९अ	किं नु मे स्याद् इदं कृत्वा किं नु मे स्याद् अकुर्वतः  
०५,०३४।०१९च्	इति कर्माणि सञ्चिन्त्य कुर्याद् वा पुरुषो न वा  
०५,०३४।०२०अ	अनारभ्या भवन्त्य् अर्थाः के चिन् नित्यं तथागताः  
०५,०३४।०२०च्	कृतः पुरुषकारो ऽपि भवेद् येषु निरर्थकः  
०५,०३४।०२०द्*०१८७_०१	अनर्थे चैव निरतम् अर्थे चैव पराङ्मुखम्  
०५,०३४।०२१अ	कांश् चिद् अर्थान् नरः प्राज्ञो लघुमूलान् महाफलान्  
०५,०३४।०२१च्	क्षिप्रम् आरभते कर्तुं न विघ्नयति तादृशान्  
०५,०३४।०२२अ	ऋजु पश्यति यः सर्वं चक्षुषानुपिबन्न् इव  
०५,०३४।०२२च्	आसीनम् अपि तूष्णीकम् अनुरज्यन्ति तं प्रजाः  
०५,०३४।०२२द्*०१८८_०१	सुपुष्पितः स्याद् अफलः फलितः स्याद् दुरारुहः  
०५,०३४।०२२द्*०१८८_०२	अपक्वः पक्वसङ्काशो न तु शीर्येत कर्हि चित्  
०५,०३४।०२३अ	चक्षुषा मनसा वाचा कर्मणा च चतुर्विधम्  
०५,०३४।०२३च्	प्रसादयति लोकं यः तं लोको ऽनुप्रसीदति  
०५,०३४।०२४अ	यस्मात् त्रस्यन्ति भूतानि मृगव्याधान् मृगा इव  
०५,०३४।०२४च्	सागरान्ताम् अपि महीं लब्ध्वा स परिहीयते  
०५,०३४।०२५अ	पितृपैतामहं राज्यं प्राप्तवान् स्वेन तेजसा  
०५,०३४।०२५च्	वायुर् अभ्रम् इवासाद्य भ्रंशयत्य् अनये स्थितः  
०५,०३४।०२६अ	धर्मम् आचरतो राज्ञः सद्भिश् चरितम् आदितः  
०५,०३४।०२६च्	वसुधा वसुसम्पूर्णा वर्धते भूतिवर्धनी  
०५,०३४।०२७अ	अथ सन्त्यजतो धर्मम् अधर्मं चानुतिष्ठतः  
०५,०३४।०२७च्	प्रतिसंवेष्टते भूमिर् अग्नौ चर्माहितं यथा  
०५,०३४।०२८अ	य एव यत्नः क्रियते परराष्ट्रावमर्दने  
०५,०३४।०२८च्	स एव यत्नः कर्तव्यः स्वराष्ट्रपरिपालने  
०५,०३४।०२९अ	धर्मेण राज्यं विन्देत धर्मेण परिपालयेत्  
०५,०३४।०२९च्	धर्ममूलां श्रियं प्राप्य न जहाति न हीयते  
०५,०३४।०३०अ	अप्य् उन्मत्तात् प्रलपतो बालाच् च परिसर्पतः  
०५,०३४।०३०च्	सर्वतः सारम् आदद्याद् अश्मभ्य इव काञ्चनम्  
०५,०३४।०३१अ	सुव्याहृतानि सुधियां सुकृतानि ततस् ततः  
०५,०३४।०३१च्	सञ्चिन्वन् धीर आसीत शिलाहारी शिलं यथा  
०५,०३४।०३२अ	गन्धेन गावः पश्यन्ति वेदैः पश्यन्ति ब्राह्मणाः  
०५,०३४।०३२च्	चारैः पश्यन्ति राजानश् चक्षुर्भ्याम् इतरे जनाः  
०५,०३४।०३३अ	भूयांसं लभते क्लेशं या गौर् भवति दुर्दुहा  
०५,०३४।०३३च्	अथ या सुदुहा राजन् नैव तां विनयन्त्य् अपि  
०५,०३४।०३४अ	यद् अतप्तं प्रणमति न तत् सन्तापयन्त्य् अपि  
०५,०३४।०३४च्	यच् च स्वयं नतं दारु न तत् सन्नामयन्त्य् अपि  
०५,०३४।०३५अ	एतयोपमया धीरः सन्नमेत बलीयसे  
०५,०३४।०३५च्	इन्द्राय स प्रणमते नमते यो बलीयसे  
०५,०३४।०३६अ	पर्जन्यनाथाः पशवो राजानो मित्रबान्धवाः  
०५,०३४।०३६च्	पतयो बान्धवाः स्त्रीणां ब्राह्मणा वेदबान्धवाः  
०५,०३४।०३७अ	सत्येन रक्ष्यते धर्मो विद्या योगेन रक्ष्यते  
०५,०३४।०३७च्	मृजया रक्ष्यते रूपं कुलं वृत्तेन रक्ष्यते  
०५,०३४।०३८अ	मानेन रक्ष्यते धान्यम् अश्वान् रक्षत्य् अनुक्रमः  
०५,०३४।०३८च्	अभीक्ष्णदर्शनाद् गावः स्त्रियो रक्ष्याः कुचेलतः  
०५,०३४।०३९अ	न कुलं वृत्तहीनस्य प्रमाणम् इति मे मतिः  
०५,०३४।०३९च्	अन्त्येष्व् अपि हि जातानां वृत्तम् एव विशिष्यते  
०५,०३४।०४०अ	य ईर्ष्युः परवित्तेषु रूपे वीर्ये कुलान्वये  
०५,०३४।०४०च्	सुखे सौभाग्यसत्कारे तस्य व्याधिर् अनन्तकः  
०५,०३४।०४१अ	अकार्यकरणाद् भीतः कार्याणां च विवर्जनात्  
०५,०३४।०४१च्	अकाले मन्त्रभेदाच् च येन माद्येन् न तत् पिबेत्  
०५,०३४।०४२अ	विद्यामदो धनमदस् तृतीयो ऽभिजनो मदः  
०५,०३४।०४२च्	एते मदावलिप्तानाम् एत एव सतां दमाः  
०५,०३४।०४३अ	असन्तो ऽभ्यर्थिताः सद्भिः किं चित् कार्यं कदा चन  
०५,०३४।०४३ब्*०१८९_०१	तावन् न तस्य सुकृतं किं चित् कार्यं कदा चन  
०५,०३४।०४३च्	मन्यन्ते सन्तम् आत्मानम् असन्तम् अपि विश्रुतम्  
०५,०३४।०४४अ	गतिर् आत्मवतां सन्तः सन्त एव सतां गतिः  
०५,०३४।०४४च्	असतां च गतिः सन्तो न त्व् असन्तः सतां गतिः  
०५,०३४।०४५अ	जिता सभा वस्त्रवता समाशा गोमता जिता  
०५,०३४।०४५च्	अध्वा जितो यानवता सर्वं शीलवता जितम्  
०५,०३४।०४६अ	शीलं प्रधानं पुरुषे तद् यस्येह प्रणश्यति  
०५,०३४।०४६च्	न तस्य जीवितेनार्थो न धनेन न बन्धुभिः  
०५,०३४।०४७अ	आढ्यानां मांसपरमं मध्यानां गोरसोत्तरम्  
०५,०३४।०४७च्	लवणोत्तरं दरिद्राणां भोजनं भरतर्षभ  
०५,०३४।०४८अ	सम्पन्नतरम् एवान्नं दरिद्रा भुञ्जते सदा  
०५,०३४।०४८च्	क्षुत् स्वादुतां जनयति सा चाढ्येषु सुदुर्लभा  
०५,०३४।०४९अ	प्रायेण श्रीमतां लोके भोक्तुं शक्तिर् न विद्यते  
०५,०३४।०४९च्	दरिद्राणां तु राजेन्द्र अपि काष्ठं हि जीर्यते  
०५,०३४।०४९द्*०१९०_०१	यथा यथा महत् तन्त्रं विस्तरश् च यथा यथा  
०५,०३४।०४९द्*०१९०_०२	तथा तथा महद् दुःखं सुखं तु न तथा तथा  
०५,०३४।०५०अ	अवृत्तिर् भयम् अन्त्यानां मध्यानां मरणाद् भयम्  
०५,०३४।०५०च्	उत्तमानां तु मर्त्यानाम् अवमानात् परं भयम्  
०५,०३४।०५१अ	ऐश्वर्यमदपापिष्ठा मदाः पानमदादयः  
०५,०३४।०५१च्	ऐश्वर्यमदमत्तो हि नापतित्वा विबुध्यते  
०५,०३४।०५२अ	इन्द्रियैर् इन्द्रियार्थेषु वर्तमानैर् अनिग्रहैः  
०५,०३४।०५२च्	तैर् अयं ताप्यते लोको नक्षत्राणि ग्रहैर् इव  
०५,०३४।०५३अ	यो जितः पञ्चवर्गेण सहजेनात्मकर्शिना  
०५,०३४।०५३च्	आपदस् तस्य वर्धन्ते शुक्लपक्ष इवोडुराट्  
०५,०३४।०५४अ	अविजित्य य आत्मानम् अमात्यान् विजिगीषते  
०५,०३४।०५४च्	अमित्रान् वाजितामात्यः सो ऽवशः परिहीयते  
०५,०३४।०५५अ	आत्मानम् एव प्रथमं देशरूपेण यो जयेत्  
०५,०३४।०५५च्	ततो ऽमात्यान् अमित्रांश् च न मोघं विजिगीषते  
०५,०३४।०५६अ	वश्येन्द्रियं जितामात्यं धृतदण्डं विकारिषु  
०५,०३४।०५६च्	परीक्ष्यकारिणं धीरम् अत्यन्तं श्रीर् निषेवते  
०५,०३४।०५७अ	रथः शरीरं पुरुषस्य राजन्; नात्मा नियन्तेन्द्रियाण्य् अस्य चाश्वाः  
०५,०३४।०५७च्	तैर् अप्रमत्तः कुशलः सदश्वैर्; दान्तैः सुखं याति रथीव धीरः  
०५,०३४।०५८अ	एतान्य् अनिगृहीतानि व्यापादयितुम् अप्य् अलम्  
०५,०३४।०५८च्	अविधेया इवादान्ता हयाः पथि कुसारथिम्  
०५,०३४।०५९अ	अनर्थम् अर्थतः पश्यन्न् अर्थं चैवाप्य् अनर्थतः  
०५,०३४।०५९च्	इन्द्रियैः प्रसृतो बालः सुदुःखं मन्यते सुखम्  
०५,०३४।०६०अ	धर्मार्थौ यः परित्यज्य स्याद् इन्द्रियवशानुगः  
०५,०३४।०६०च्	श्रीप्राणधनदारेभ्य क्षिप्रं स परिहीयते  
०५,०३४।०६१अ	अर्थानाम् ईश्वरो यः स्याद् इन्द्रियाणाम् अनीश्वरः  
०५,०३४।०६१च्	इन्द्रियाणाम् अनैश्वर्याद् ऐश्वर्याद् भ्रश्यते हि सः  
०५,०३४।०६२अ	आत्मनात्मानम् अन्विच्छेन् मनोबुद्धीन्द्रियैर् यतैः  
०५,०३४।०६२च्	आत्मैव ह्य् आत्मनो बन्धुर् आत्मैव रिपुर् आत्मनः  
०५,०३४।०६२द्*०१९१_०१	बन्धुर् आत्मात्मनस् तस्य येनैवात्मात्मना जितः  
०५,०३४।०६२द्*०१९१_०२	स एव नियतो बन्धुः स एव नियतो रिपुः  
०५,०३४।०६३अ	क्षुद्राक्षेणेव जालेन झषाव् अपिहिताव् उभौ  
०५,०३४।०६३च्	कामश् च राजन् क्रोधश् च तौ प्रज्ञानं विलुम्पतः  
०५,०३४।०६४अ	समवेक्ष्येह धर्मार्थौ सम्भारान् यो ऽधिगच्छति  
०५,०३४।०६४च्	स वै सम्भृतसम्भारः सततं सुखम् एधते  
०५,०३४।०६५अ	यः पञ्चाभ्यन्तराञ् शत्रून् अविजित्य मतिक्षयान्  
०५,०३४।०६५च्	जिगीषति रिपून् अन्यान् रिपवो ऽभिभवन्ति तम्  
०५,०३४।०६६अ	दृश्यन्ते हि दुरात्मानो वध्यमानाः स्वकर्मभिः  
०५,०३४।०६६च्	इन्द्रियाणाम् अनीशत्वाद् राजानो राज्यविभ्रमैः  
०५,०३४।०६७अ	असन्त्यागात् पापकृताम् अपापांस्; तुल्यो दण्डः स्पृशते मिश्रभावात्  
०५,०३४।०६७च्	शुष्केणार्द्रं दह्यते मिश्रभावात्; तस्मात् पापैः सह सन्धिं न कुर्यात्  
०५,०३४।०६८अ	निजान् उत्पततः शत्रून् पञ्च पञ्चप्रयोजनान्  
०५,०३४।०६८च्	यो मोहान् न निगृह्णाति तम् आपद् ग्रसते नरम्  
०५,०३४।०६९अ	अनसूयार्जवं शौचं सन्तोषः प्रियवादिता  
०५,०३४।०६९च्	दमः सत्यम् अनायासो न भवन्ति दुरात्मनाम्  
०५,०३४।०७०अ	आत्मज्ञानम् अनायासस् तितिक्षा धर्मनित्यता  
०५,०३४।०७०च्	वाक् चैव गुप्ता दानं च नैतान्य् अन्त्येषु भारत  
०५,०३४।०७१अ	आक्रोशपरिवादाभ्यां विहिंसन्त्य् अबुधा बुधान्  
०५,०३४।०७१च्	वक्ता पापम् उपादत्ते क्षममाणो विमुच्यते  
०५,०३४।०७२अ	हिंसा बलम् असाधूनां राज्ञां दण्डविधिर् बलम्  
०५,०३४।०७२च्	शुश्रूषा तु बलं स्त्रीणां क्षमा गुणवतां बलम्  
०५,०३४।०७३अ	वाक्संयमो हि नृपते सुदुष्करतमो मतः  
०५,०३४।०७३च्	अर्थवच् च विचित्रं च न शक्यं बहु भाषितुम्  
०५,०३४।०७४अ	अभ्यावहति कल्याणं विविधा वाक् सुभाषिता  
०५,०३४।०७४च्	सैव दुर्भाषिता राजन्न् अनर्थायोपपद्यते  
०५,०३४।०७५अ	संरोहति शरैर् विद्धं वनं परशुना हतम्  
०५,०३४।०७५च्	वाचा दुरुक्तं बीभत्सं न संरोहति वाक्क्षतम्  
०५,०३४।०७६अ	कर्णिनालीकनाराचा निर्हरन्ति शरीरतः  
०५,०३४।०७६च्	वाक्शल्यस् तु न निर्हर्तुं शक्यो हृदिशयो हि सः  
०५,०३४।०७७अ	वाक्सायका वदनान् निष्पतन्ति; यैर् आहतः शोचति रात्र्यहानि  
०५,०३४।०७७च्	परस्य नामर्मसु ते पतन्ति; तान् पण्डितो नावसृजेत् परेषु  
०५,०३४।०७८अ	यस्मै देवाः प्रयच्छन्ति पुरुषाय पराभवम्  
०५,०३४।०७८च्	बुद्धिं तस्यापकर्षन्ति सो ऽपाचीनानि पश्यति  
०५,०३४।०७९अ	बुद्धौ कलुषभूतायां विनाशे प्रत्युपस्थिते  
०५,०३४।०७९च्	अनयो नयसङ्काशो हृदयान् नापसर्पति  
०५,०३४।०७९द्*०१९२_०१	न देवा यष्टिम् आदाय रक्षन्ति पशुपालवत्  
०५,०३४।०७९द्*०१९२_०२	यं हि रक्षितुम् इच्छन्ति बुद्ध्या संयोजयन्ति तम्  
०५,०३४।०८०अ	सेयं बुद्धिः परीता ते पुत्राणां तव भारत  
०५,०३४।०८०च्	पाण्डवानां विरोधेन न चैनाम् अवबुध्यसे  
०५,०३४।०८१अ	राजा लक्षणसम्पन्नस् त्रैलोक्यस्यापि यो भवेत्  
०५,०३४।०८१च्	शिष्यस् ते शासिता सो ऽस्तु धृतराष्ट्र युधिष्ठिरः  
०५,०३४।०८२अ	अतीव सर्वान् पुत्रांस् ते भागधेयपुरस्कृतः  
०५,०३४।०८२च्	तेजसा प्रज्ञया चैव युक्तो धर्मार्थतत्त्ववित्  
०५,०३४।०८३अ	आनृशंस्याद् अनुक्रोशाद् यो ऽसौ धर्मभृतां वरः  
०५,०३४।०८३च्	गौरवात् तव राजेन्द्र बहून् क्लेशांस् तितिक्षति  
०५,०३५।००१	धृतराष्ट्र उवाच  
०५,०३५।००१अ	ब्रूहि भूयो महाबुद्धे धर्मार्थसहितं वचः  
०५,०३५।००१च्	शृण्वतो नास्ति मे तृप्तिर् विचित्राणीह भाषसे  
०५,०३५।००२	विदुर उवाच  
०५,०३५।००२अ	सर्वतीर्थेषु वा स्नानं सर्वभूतेषु चार्जवम्  
०५,०३५।००२च्	उभे एते समे स्याताम् आर्जवं वा विशिष्यते  
०५,०३५।००३अ	आर्जवं प्रतिपद्यस्व पुत्रेषु सततं विभो  
०५,०३५।००३च्	इह कीर्तिं परां प्राप्य प्रेत्य स्वर्गम् अवाप्स्यसि  
०५,०३५।००४अ	यावत् कीर्तिर् मनुष्यस्य पुण्या लोकेषु गीयते  
०५,०३५।००४च्	तावत् स पुरुषव्याघ्र स्वर्गलोके महीयते  
०५,०३५।००५अ	अत्राप्य् उदाहरन्तीमम् इतिहासं पुरातनम्  
०५,०३५।००५च्	विरोचनस्य संवादं केशिन्यर्थे सुधन्वना  
०५,०३५।००५द्*०१९३_०१	स्वयंवरे स्थिता कन्या केशिनी नाम नामतः  
०५,०३५।००५द्*०१९३_०२	रूपेणाप्रतिमा राजन् विशिष्टपतिकाम्यया  
०५,०३५।००५द्*०१९३_०३	विरोचनो ऽथ दैतेयस् तदा तत्राजगाम ह  
०५,०३५।००५द्*०१९३_०४	प्राप्तुम् इच्छंस् ततस् तत्र दैत्येन्द्रं प्राह केशिनी  
०५,०३५।००६	केशिन्य् उवाच  
०५,०३५।००६अ	किं ब्राह्मणाः स्विच् छ्रेयांसो दितिजाः स्विद् विरोचन  
०५,०३५।००६च्	अथ केन स्म पर्यङ्कं सुधन्वा नाधिरोहति  
०५,०३५।००७	विरोचन उवाच  
०५,०३५।००७अ	प्राजापत्या हि वै श्रेष्ठा वयं केशिनि सत्तमाः  
०५,०३५।००७च्	अस्माकं खल्व् इमे लोकाः के देवाः के द्विजातयः  
०५,०३५।००८	केशिन्य् उवाच  
०५,०३५।००८अ	इहैवास्स्व प्रतीक्षाव उपस्थाने विरोचन  
०५,०३५।००८च्	सुधन्वा प्रातर् आगन्ता पश्येयं वां समागतौ  
०५,०३५।००९	विरोचन उवाच  
०५,०३५।००९अ	तथा भद्रे करिष्यामि यथा त्वं भीरु भाषसे  
०५,०३५।००९च्	सुधन्वानं च मां चैव प्रातर् द्रष्टासि सङ्गतौ  
०५,०३५।००९द्*०१९४_०१	अतीतायां च शर्वर्याम् उदिते सूर्यमण्डले  
०५,०३५।००९द्*०१९५_०१	अथाजगाम तं देशं सुधन्वा राजसत्तम  
०५,०३५।००९द्*०१९६_०१	विरोचनो यत्र विभो केशिन्या सहितः स्थितः  
०५,०३५।००९द्*०१९७_०१	सुधन्वा च समागच्छत् प्राह्लादिं केशिनीं तथा  
०५,०३५।००९द्*०१९७_०२	समागतं द्विजं दृष्ट्वा केशिनी भरतर्षभ  
०५,०३५।००९द्*०१९७_०३	प्रत्युत्थायासनं तस्मै पाद्यम् अर्घ्यं ददौ पुनः  
०५,०३५।००९द्*०१९८_०१	एतस्मिन्न् अन्तरे तत्र सुधन्वा प्रत्यदृश्यत  
०५,०३५।००९द्*०१९८_०२	इति होवाच वचनं विरोचनम् अनुत्तमम्  
०५,०३५।०१०	सुधन्वोवाच  
०५,०३५।०१०अ	अन्वालभे हिरण्मयं प्राह्रादे ऽहं तवासनम्  
०५,०३५।०१०च्	एकत्वम् उपसम्पन्नो न त्व् आसेयं त्वया सह  
०५,०३५।०११	विरोचन उवाच  
०५,०३५।०११अ	अन्वाहरन्तु फलकं कूर्चं वाप्य् अथ वा बृसीम्  
०५,०३५।०११ब्*०१९९_०१	न मत्तो ह्य् अधिको ऽसि त्वं गुणतो जन्मतो ऽपि वा  
०५,०३५।०११च्	सुधन्वन् न त्वम् अर्हो ऽसि मया सह समासनम्  
०५,०३५।०१२	सुधन्वोवाच  
०५,०३५।०१२*०२००_०१	पितापुत्रौ सहासीतां द्वौ विप्रौ द्वौ च पार्थिवौ  
०५,०३५।०१२*०२००_०२	द्वौ चैव वैश्यौ शूद्रौ च न त्व् अन्याव् इतरेतरं  
०५,०३५।०१२अ	पितापि ते समासीनम् उपासीतैव माम् अधः  
०५,०३५।०१२च्	बालः सुखैधितो गेहे न त्वं किं चन बुध्यसे  
०५,०३५।०१३	विरोचन उवाच  
०५,०३५।०१३अ	हिरण्यं च गवाश्वं च यद् वित्तम् असुरेषु नः  
०५,०३५।०१३च्	सुधन्वन् विपणे तेन प्रश्नं पृच्छाव ये विदुः  
०५,०३५।०१४	सुधन्वोवाच  
०५,०३५।०१४अ	हिरण्यं च गवाश्वं च तवैवास्तु विरोचन  
०५,०३५।०१४च्	प्राणयोस् तु पणं कृत्वा प्रश्नं पृच्छाव ये विदुः  
०५,०३५।०१५	विरोचन उवाच  
०५,०३५।०१५अ	आवां कुत्र गमिष्यावः प्राणयोर् विपणे कृते  
०५,०३५।०१५च्	न हि देवेष्व् अहं स्थाता न मनुष्येषु कर्हि चित्  
०५,०३५।०१६	सुधन्वोवाच  
०५,०३५।०१६अ	पितरं ते गमिष्यावः प्राणयोर् विपणे कृते  
०५,०३५।०१६च्	पुत्रस्यापि स हेतोर् हि प्रह्रादो नानृतं वदेत्  
०५,०३५।०१६द्*०२०१_००	विदुर उवाच  
०५,०३५।०१६द्*०२०१_०१	एवं कृतपणौ क्रुद्धौ तत्राभिजग्मतुस् तदा  
०५,०३५।०१६द्*०२०१_०२	विरोचनसुधन्वानौ प्रह्रादो यत्र तिष्ठति  
०५,०३५।०१६द्*०२०२_०१	इत्य् उक्त्वा जग्मतुस् तौ तु प्रह्रादस्य गृहं प्रति  
०५,०३५।०१६द्*०२०२_०२	गत्वा तं ददृशुस् तत्र दैत्यानाम् ईश्वरं तदा  
०५,०३५।०१६द्*०२०२_०३	ताव् आगताव् अभिप्रेक्ष्य प्रह्रादो विस्मितस् तदा  
०५,०३५।०१६द्*०२०२_०४	पप्रच्छागमने हेतुं उभयोर् दितिजस् ततः  
०५,०३५।०१७	प्रह्राद उवाच  
०५,०३५।०१७अ	इमौ तौ सम्प्रदृश्येते याभ्यां न चरितं सह  
०५,०३५।०१७च्	आशीविषाव् इव क्रुद्धाव् एकमार्गम् इहागतौ  
०५,०३५।०१८अ	किं वै सहैव चरतो न पुरा चरतः सह  
०५,०३५।०१८ब्*०२०३_०१	तत् त्वां सुधन्वन् पृच्छामि मा पृष्टम् अनृतं वदीः  
०५,०३५।०१८च्	विरोचनैतत् पृच्छामि किं ते सख्यं सुधन्वना  
०५,०३५।०१९	विरोचन उवाच  
०५,०३५।०१९अ	न मे सुधन्वना सख्यं प्राणयोर् विपणावहे  
०५,०३५।०१९च्	प्रह्राद तत् त्वां पृच्छामि मा प्रश्नम् अनृतं वदीः  
०५,०३५।०१९द्*०२०४_००	प्रह्लादः  
०५,०३५।०१९द्*०२०४_०१	न कल्माषो न कपिलो न कृष्णो न च लोहितः  
०५,०३५।०१९द्*०२०४_०२	सुधन्वा  
०५,०३५।०१९द्*०२०४_०२	अणीयान् क्षुरधारायाः को धर्मं वक्तुम् अर्हति  
०५,०३५।०१९द्*०२०४_०३	यद् यत् तत्त्वं वक्ष्यसि त्वं यदि वा नापि वक्ष्यसि  
०५,०३५।०१९द्*०२०४_०४	प्रह्लाद प्रश्नम् अनघं मूर्ध्ना ते विफलिष्यति  
०५,०३५।०२०	प्रह्राद उवाच  
०५,०३५।०२०अ	उदकं मधुपर्कं चाप्य् आनयन्तु सुधन्वने  
०५,०३५।०२०च्	ब्रह्मन्न् अभ्यर्चनीयो ऽसि श्वेता गौः पीवरीकृता  
०५,०३५।०२१	सुधन्वोवाच  
०५,०३५।०२१अ	उदकं मधुपर्कं च पथ एवार्पितं मम  
०५,०३५।०२१च्	प्रह्राद त्वं तु नौ प्रश्नं तथ्यं प्रब्रूहि पृच्छतोः  
०५,०३५।०२१द्*०२०५_०१	किं ब्राह्मणाः स्विच् छ्रेयांस उताहो स्विद् विरोचनः  
०५,०३५।०२१द्*०२०६_०१	सत्यं प्रब्रूहि दैत्येन्द्र सत्यं हि परमं तपः  
०५,०३५।०२२	प्रह्राद उवाच  
०५,०३५।०२२अ	पुत्रो वान्यो भवान् ब्रह्मन् साक्ष्ये चैव भवेत् स्थितः  
०५,०३५।०२२च्	तयोर् विवदतोः प्रश्नं कथम् अस्मद्विधो वदेत्  
०५,०३५।०२२द्*०२०७_००	विदुरः  
०५,०३५।०२२द्*०२०७_०१	आदित्येन सहायान्तं प्रह्लादो हंसम् अब्रवीत्  
०५,०३५।०२२द्*०२०७_०२	प्रह्लादः  
०५,०३५।०२२द्*०२०७_०२	धृतराष्ट्रं महाप्राज्ञं सर्वज्ञं प्रियदर्शनम्  
०५,०३५।०२२द्*०२०७_०३	पुत्रवान् यो भवेद् ब्रह्मन् साक्ष्ये चापि भवेत् स्थितः  
०५,०३५।०२२द्*०२०७_०४	तयोर् विवदतोर् हंस कथं धर्मः प्रवर्तते  
०५,०३५।०२२द्*०२०८_००	सुधन्वोवाच  
०५,०३५।०२२द्*०२०८_०१	गां प्रदद्यास् त्व् औरसाय यद् वान्यत् स्यात् प्रियं धनम्  
०५,०३५।०२२द्*०२०८_०२	द्वयोर् विवदतोस् तथ्यं वाच्यं च मतिमंस् त्वया  
०५,०३५।०२३अ	अथ यो नैव प्रब्रूयात् सत्यं वा यदि वानृतम्  
०५,०३५।०२३च्	एतत् सुधन्वन् पृच्छामि दुर्विवक्ता स्म किं वसेत्  
०५,०३५।०२३द्*०२०९_००	हंसः  
०५,०३५।०२३द्*०२०९_०१	पृष्टो धर्मं न विब्रूयाद् गोकर्णशिथिलं चरन्  
०५,०३५।०२३द्*०२०९_०२	धर्माद् भ्रश्यति राजंस् तु नास्य लोको ऽस्ति न प्रजाः  
०५,०३५।०२३द्*०२०९_०३	धर्म एतान् संरुजति यथा नद्य् अनुकूलजान्  
०५,०३५।०२३द्*०२०९_०४	ये धर्मम् अनुपश्यन्तस् तूष्णीं ध्यायन्त आसते  
०५,०३५।०२३द्*०२०९_०५	श्रेष्ठो ऽर्धं तु हरेत् तत्र भवेत् पादश् च कर्तरि  
०५,०३५।०२३द्*०२०९_०६	पादस् तेषु सभासत्सु यत्र निन्द्यो न निन्द्यते  
०५,०३५।०२३द्*०२०९_०७	अनेना भवति श्रेष्ठो मुच्यन्ते च सभासदः  
०५,०३५।०२३द्*०२०९_०८	कर्तारम् एनो गच्छेच् च निन्द्यो यत्र हि निन्द्यते  
०५,०३५।०२३द्*०२०९_०८	प्रह्लादः  
०५,०३५।०२३द्*०२०९_०९	मोहाद् वा चैव कामाद् वा मिथ्यावादं यदि ब्रुवन्  
०५,०३५।०२३द्*०२०९_१०	धृतराष्ट्र त्वां पृच्छामि दुर्विवक्ता तु कां वसेत्  
०५,०३५।०२४	सुधन्वोवाच  
०५,०३५।०२४अ	यां रात्रिम् अधिविन्ना स्त्री यां चैवाक्षपराजितः  
०५,०३५।०२४च्	यां च भाराभितप्ताङ्गो दुर्विवक्ता स्म तां वसेत्  
०५,०३५।०२५अ	नगरे प्रतिरुद्धः सन् बहिर्द्वारे बुभुक्षितः  
०५,०३५।०२५च्	अमित्रान् भूयसः पश्यन् दुर्विवक्ता स्म तां वसेत्  
०५,०३५।०२५द्*०२१०_०१	यां च रात्रिम् अभिद्रुग्धो यां च मित्रे प्रिये मृते  
०५,०३५।०२५द्*०२१०_०२	सर्वस्वेन च यो हीनो दुर्विवक्ता तु तां वसेत्  
०५,०३५।०२६अ	पञ्च पश्वनृते हन्ति दश हन्ति गवानृते  
०५,०३५।०२६च्	शतम् अश्वानृते हन्ति सहस्रं पुरुषानृते  
०५,०३५।०२७अ	हन्ति जातान् अजातांश् च हिरण्यार्थे ऽनृतं वदन्  
०५,०३५।०२७च्	सर्वं भूम्यनृते हन्ति मा स्म भूम्यनृतं वदीः  
०५,०३५।०२८	प्रह्राद उवाच  
०५,०३५।०२८अ	मत्तः श्रेयान् अङ्गिरा वै सुधन्वा त्वद् विरोचन  
०५,०३५।०२८च्	मातास्य श्रेयसी मातुस् तस्मात् त्वं तेन वै जितः  
०५,०३५।०२९अ	विरोचन सुधन्वायं प्राणानाम् ईश्वरस् तव  
०५,०३५।०२९च्	सुधन्वन् पुनर् इच्छामि त्वया दत्तं विरोचनम्  
०५,०३५।०३०	सुधन्वोवाच  
०५,०३५।०३०अ	यद् धर्मम् अवृणीथास् त्वं न कामाद् अनृतं वदीः  
०५,०३५।०३०च्	पुनर् ददामि ते तस्मात् पुत्रं प्रह्राद दुर्लभम्  
०५,०३५।०३१अ	एष प्रह्राद पुत्रस् ते मया दत्तो विरोचनः  
०५,०३५।०३१च्	पादप्रक्षालनं कुर्यात् कुमार्याः सन्निधौ मम  
०५,०३५।०३२	विदुर उवाच  
०५,०३५।०३२अ	तस्माद् राजेन्द्र भूम्यर्थे नानृतं वक्तुम् अर्हसि  
०५,०३५।०३२च्	मा गमः ससुतामात्यो ऽत्ययं पुत्रान् अनुभ्रमन्  
०५,०३५।०३३अ	न देवा यष्टिम् आदाय रक्षन्ति पशुपालवत्  
०५,०३५।०३३च्	यं तु रक्षितुम् इच्छन्ति बुद्ध्या संविभजन्ति तम्  
०५,०३५।०३४अ	यथा यथा हि पुरुषः कल्याणे कुरुते मनः  
०५,०३५।०३४च्	तथा तथास्य सर्वार्थाः सिध्यन्ते नात्र संशयः  
०५,०३५।०३५अ	न छन्दांसि वृजिनात् तारयन्ति; मायाविनं मायया वर्तमानम्  
०५,०३५।०३५च्	नीडं शकुन्ता इव जातपक्षाश्; छन्दांस्य् एनं प्रजहत्य् अन्तकाले  
०५,०३५।०३६अ	मत्तापानं कलहं पूगवैरं; भार्यापत्योर् अन्तरं ज्ञातिभेदम्  
०५,०३५।०३६च्	राजद्विष्टं स्त्रीपुमांसोर् विवादं; वर्ज्यान्य् आहुर् यश् च पन्थाः प्रदुष्टः  
०५,०३५।०३७अ	सामुद्रिकं वणिजं चोरपूर्वं; शलाकधूर्तं च चिकित्सकं च  
०५,०३५।०३७च्	अरिं च मित्रं च कुशीलवं च; नैतान् साक्ष्येष्व् अधिकुर्वीत सप्त  
०५,०३५।०३८अ	मानाग्निहोत्रम् उत मानमौनं; मानेनाधीतम् उत मानयज्ञः  
०५,०३५।०३८च्	एतानि चत्वार्य् अभयङ्कराणि; भयं प्रयच्छन्त्य् अयथाकृतानि  
०५,०३५।०३९अ	अगारदाही गरदः कुण्डाशी सोमविक्रयी  
०५,०३५।०३९च्	पर्वकारश् च सूची च मित्रध्रुक् पारदारिकः  
०५,०३५।०४०अ	भ्रूणहा गुरुतल्पी च यश् च स्यात् पानपो द्विजः  
०५,०३५।०४०च्	अतितीक्ष्णश् च काकश् च नास्तिको वेदनिन्दकः  
०५,०३५।०४१अ	स्रुवप्रग्रहणो व्रात्यः कीनाशश् चार्थवान् अपि  
०५,०३५।०४१च्	रक्षेत्य् उक्तश् च यो हिंस्यात् सर्वे ब्रह्महणैः समाः  
०५,०३५।०४२अ	तृणोल्कया ज्ञायते जातरूपं; युगे भद्रो व्यवहारेण साधुः  
०५,०३५।०४२च्	शूरो भयेष्व् अर्थकृच्छ्रेषु धीरः; कृच्छ्रास्व् आपत्सु सुहृदश् चारयश् च  
०५,०३५।०४३अ	जरा रूपं हरति हि धैर्यम् आशा; मृत्युः प्राणान् धर्मचर्याम् असूया  
०५,०३५।०४३च्	क्रोधः श्रियं शीलम् अनार्यसेवा; ह्रियं कामः सर्वम् एवाभिमानः  
०५,०३५।०४३द्*०२११_०१	न क्रोधिनो ऽर्थो न नृशंसस्य मित्रं  
०५,०३५।०४३द्*०२११_०२	क्रूरस्य न स्त्री सुखिनो न विद्या  
०५,०३५।०४३द्*०२११_०३	न कामिनो ह्रीर् अलसस्य कोशः  
०५,०३५।०४३द्*०२११_०४	सर्वं तु न स्याद् अनवस्थितस्य  
०५,०३५।०४४अ	श्रीर् मङ्गलात् प्रभवति प्रागल्भ्यात् सम्प्रवर्धते  
०५,०३५।०४४च्	दाक्ष्यात् तु कुरुते मूलं संयमात् प्रतितिष्ठति  
०५,०३५।०४५अ	अष्टौ गुणाः पुरुषं दीपयन्ति; प्रज्ञा च कौल्यं च दमः श्रुतं च  
०५,०३५।०४५च्	पराक्रमश् चाबहुभाषिता च; दानं यथाशक्ति कृतज्ञता च  
०५,०३५।०४६अ	एतान् गुणांस् तात महानुभावान्; एको गुणः संश्रयते प्रसह्य  
०५,०३५।०४६च्	राजा यदा सत्कुरुते मनुष्यं; सर्वान् गुणान् एष गुणो ऽतिभाति  
०५,०३५।०४७अ	अष्टौ नृपेमानि मनुष्यलोके; स्वर्गस्य लोकस्य निदर्शनानि  
०५,०३५।०४७च्	चत्वार्य् एषाम् अन्ववेतानि सद्भिश्; चत्वार्य् एषाम् अन्ववयन्ति सन्तः  
०५,०३५।०४८अ	यज्ञो दानम् अध्ययनं तपश् च; चत्वार्य् एतान्य् अन्ववेतानि सद्भिः  
०५,०३५।०४८च्	दमः सत्यम् आर्जवम् आनृशंस्यं; चत्वार्य् एतान्य् अन्ववयन्ति सन्तः  
०५,०३५।०४८द्*०२१२_०१	इज्याध्ययनदानानि तपः सत्यं क्षमा घृणा  
०५,०३५।०४८द्*०२१२_०२	अलोभ इति मार्गो ऽयं धर्मस्याष्टविधः स्मृतः  
०५,०३५।०४८द्*०२१३_०१	तत्र पूर्वचतुर्वर्गो दम्भार्थम् अपि सेव्यते  
०५,०३५।०४८द्*०२१३_०२	उत्तरस् तु चतुर्वर्गो नामहात्मसु तिष्ठति  
०५,०३५।०४९अ	न सा सभा यत्र न सन्ति वृद्धा; न ते वृद्धा ये न वदन्ति धर्मम्  
०५,०३५।०४९च्	नासौ धर्मो यत्र न सत्यम् अस्ति; न तत् सत्यं यच् छलेनानुविद्धम्  
०५,०३५।०५०अ	सत्यं रूपं श्रुतं विद्या कौल्यं शीलं बलं धनम्  
०५,०३५।०५०च्	शौर्यं च चित्रभाष्यं च दश संसर्गयोनयः  
०५,०३५।०५०द्*०२१४_०१	अथ यो नैव विब्रूयान् न सत्यं नानृतं वदेत्  
०५,०३५।०५०द्*०२१४_०२	ये धर्मम् अभ्यसूयन्तस् तूष्णीं ध्यायन्त आसते  
०५,०३५।०५०द्*०२१४_०३	श्रेष्ठः पादं हरेत् तत्र भवेत् पादश् च कर्तरि  
०५,०३५।०५०द्*०२१४_०४	पादस् तेषु सभासत्सु यत्र निन्द्यो न निन्द्यते  
०५,०३५।०५०द्*०२१४_०५	अनेनाः श्रेष्ठो भवति प्रमुच्यन्ते सभासदः  
०५,०३५।०५०द्*०२१४_०६	एनो गच्छति कर्तारं निन्दार्हो यत्र निन्द्यते  
०५,०३५।०५१अ	पापं कुर्वन् पापकीर्तिः पापम् एवाश्नुते फलम्  
०५,०३५।०५१च्	पुण्यं कुर्वन् पुण्यकीर्तिः पुण्यम् एवाश्नुते फलम्  
०५,०३५।०५१द्*०२१५_०१	तस्मात् पापं न कुर्वीत पुरुषः शंसितव्रतः  
०५,०३५।०५२अ	पापं प्रज्ञां नाशयति क्रियमाणं पुनः पुनः  
०५,०३५।०५२च्	नष्टप्रज्ञः पापम् एव नित्यम् आरभते नरः  
०५,०३५।०५३अ	पुण्यं प्रज्ञां वर्धयति क्रियमाणं पुनः पुनः  
०५,०३५।०५३च्	वृद्धप्रज्ञः पुण्यम् एव नित्यम् आरभते नरः  
०५,०३५।०५३द्*०२१६_०१	पुण्यं कुर्वन् पुण्यकीर्तिः पुण्यं स्थानं स्म गच्छति  
०५,०३५।०५३द्*०२१७_०१	तस्मात् पुण्यं निषेवेत पुरुषः सुसमाहितः  
०५,०३५।०५४अ	असूयको दन्दशूको निष्ठुरो वैरकृन् नरः  
०५,०३५।०५४च्	स कृच्छ्रं महद् आप्नोति नचिरात् पापम् आचरन्  
०५,०३५।०५५अ	अनसूयः कृतप्रज्ञः शोभनान्य् आचरन् सदा  
०५,०३५।०५५ब्*०२१८_०१	पूजां च महतीं प्राप्य स सर्वत्र विरोचते  
०५,०३५।०५५च्	अकृच्छ्रात् सुखम् आप्नोति सर्वत्र च विराजते  
०५,०३५।०५६अ	प्रज्ञाम् एवागमयति यः प्राज्ञेभ्यः स पण्डितः  
०५,०३५।०५६च्	प्राज्ञो ह्य् अवाप्य धर्मार्थौ शक्नोति सुखम् एधितुम्  
०५,०३५।०५७अ	दिवसेनैव तत् कुर्याद् येन रात्रौ सुखं वसेत्  
०५,०३५।०५७च्	अष्टमासेन तत् कुर्याद् येन वर्षाः सुखं वसेत्  
०५,०३५।०५८अ	पूर्वे वयसि तत् कुर्याद् येन वृद्धः सुखं वसेत्  
०५,०३५।०५८च्	यावज्जीवेन तत् कुर्याद् येन प्रेत्य सुखं वसेत्  
०५,०३५।०५९अ	जीर्णम् अन्नं प्रशंसन्ति भार्यां च गतयौवनाम्  
०५,०३५।०५९च्	शूरं विगतसङ्ग्रामं गतपारं तपस्विनम्  
०५,०३५।०६०अ	धनेनाधर्मलब्धेन यच् छिद्रम् अपिधीयते  
०५,०३५।०६०च्	असंवृतं तद् भवति ततो ऽन्यद् अवदीर्यते  
०५,०३५।०६१अ	गुरुर् आत्मवतां शास्ता शास्ता राजा दुरात्मनाम्  
०५,०३५।०६१च्	अथ प्रच्छन्नपापानां शास्ता वैवस्वतो यमः  
०५,०३५।०६२अ	ऋषीणां च नदीनां च कुलानां च महात्मनाम्  
०५,०३५।०६२च्	प्रभवो नाधिगन्तव्यः स्त्रीणां दुश्चरितस्य च  
०५,०३५।०६३अ	द्विजातिपूजाभिरतो दाता ज्ञातिषु चार्जवी  
०५,०३५।०६३च्	क्षत्रियः स्वर्गभाग् राजंश् चिरं पालयते महीम्  
०५,०३५।०६४अ	सुवर्णपुष्पां पृथिवीं चिन्वन्ति पुरुषास् त्रयः  
०५,०३५।०६४च्	शूरश् च कृतविद्यश् च यश् च जानाति सेवितुम्  
०५,०३५।०६५अ	बुद्धिश्रेष्ठानि कर्माणि बाहुमध्यानि भारत  
०५,०३५।०६५च्	तानि जङ्घाजघन्यानि भारप्रत्यवराणि च  
०५,०३५।०६६अ	दुर्योधने च शकुनौ मूढे दुःशासने तथा  
०५,०३५।०६६च्	कर्णे चैश्वर्यम् आधाय कथं त्वं भूतिम् इच्छसि  
०५,०३५।०६७अ	सर्वैर् गुणैर् उपेताश् च पाण्डवा भरतर्षभ  
०५,०३५।०६७च्	पितृवत् त्वयि वर्तन्ते तेषु वर्तस्व पुत्रवत्  
०५,०३६।००१	विदुर उवाच  
०५,०३६।००१अ	अत्रैवोदाहरन्तीमम् इतिहासं पुरातनम्  
०५,०३६।००१च्	आत्रेयस्य च संवादं साध्यानां चेति नः श्रुतम्  
०५,०३६।००२अ	चरन्तं हंसरूपेण महर्षिं संशितव्रतम्  
०५,०३६।००२च्	साध्या देवा महाप्राज्ञं पर्यपृच्छन्त वै पुरा  
०५,०३६।००३अ	साध्या देवा वयम् अस्मो महर्षे; दृष्ट्वा भवन्तं न शक्नुमो ऽनुमातुम्  
०५,०३६।००३च्	श्रुतेन धीरो बुद्धिमांस् त्वं मतो नः; काव्यां वाचं वक्तुम् अर्हस्य् उदाराम्  
०५,०३६।००४	हंस उवाच  
०५,०३६।००४अ	एतत् कार्यम् अमराः संश्रुतं मे; धृतिः शमः सत्यधर्मानुवृत्तिः  
०५,०३६।००४च्	ग्रन्थिं विनीय हृदयस्य सर्वं; प्रियाप्रिये चात्मवशं नयीत  
०५,०३६।००५अ	आक्रुश्यमानो नाक्रोशेन् मन्युर् एव तितिक्षितः  
०५,०३६।००५ब्*०२१९_०१	पुनाति ह्य् आत्मनात्मानं सुकृतं चास्य विन्दति  
०५,०३६।००५च्	आक्रोष्टारं निर्दहति सुकृतं चास्य विन्दति  
०५,०३६।००६अ	नाक्रोशी स्यान् नावमानी परस्य; मित्रद्रोही नोत नीचोपसेवी  
०५,०३६।००६च्	न चातिमानी न च हीनवृत्तो; रूक्षां वाचं रुशतीं वर्जयीत  
०५,०३६।००७अ	मर्माण्य् अस्थीनि हृदयं तथासून्; घोरा वाचो निर्दहन्तीह पुंसाम्  
०५,०३६।००७च्	तस्माद् वाचं रुशतीं रूक्षरूपां; धर्मारामो नित्यशो वर्जयीत  
०५,०३६।००८अ	अरुन्तुदं परुषं रूक्षवाचं; वाक्कण्टकैर् वितुदन्तं मनुष्यान्  
०५,०३६।००८च्	विद्याद् अलक्ष्मीकतमं जनानां; मुखे निबद्धां निरृतिं वहन्तम्  
०५,०३६।००९अ	परश् चेद् एनम् अधिविध्येत बाणैर्; भृशं सुतीक्ष्णैर् अनलार्कदीप्तैः  
०५,०३६।००९च्	विरिच्यमानो ऽप्य् अतिरिच्यमानो; विद्यात् कविः सुकृतं मे दधाति  
०५,०३६।०१०अ	यदि सन्तं सेवते यद्य् असन्तं; तपस्विनं यदि वा स्तेनम् एव  
०५,०३६।०१०च्	वासो यथा रङ्गवशं प्रयाति; तथा स तेषां वशम् अभ्युपैति  
०५,०३६।०११अ	वादं तु यो न प्रवदेन् न वादयेद्; यो नाहतः प्रतिहन्यान् न घातयेत्  
०५,०३६।०११च्	यो हन्तुकामस्य न पापम् इच्छेत्; तस्मै देवाः स्पृहयन्त्य् आगताय  
०५,०३६।०१२अ	अव्याहृतं व्याहृताच् छ्रेय आहुः; सत्यं वदेद् व्याहृतं तद् द्वितीयम्  
०५,०३६।०१२च्	प्रियं वदेद् व्याहृतं तत् तृतीयं; धर्म्यं वदेद् व्याहृतं तच् चतुर्थम्  
०५,०३६।०१३अ	यादृशैः संविवदते यादृशांश् चोपसेवते  
०५,०३६।०१३च्	यादृग् इच्छेच् च भवितुं तादृग् भवति पूरुषः  
०५,०३६।०१४अ	यतो यतो निवर्तते ततस् ततो विमुच्यते  
०५,०३६।०१४च्	निवर्तनाद् धि सर्वतो न वेत्ति दुःखम् अण्व् अपि  
०५,०३६।०१५अ	न जीयते नोत जिगीषते ऽन्यान्; न वैरकृच् चाप्रतिघातकश् च  
०५,०३६।०१५च्	निन्दाप्रशंसासु समस्वभावो; न शोचते हृष्यति नैव चायम्  
०५,०३६।०१६अ	भावम् इच्छति सर्वस्य नाभावे कुरुते मतिम्  
०५,०३६।०१६च्	सत्यवादी मृदुर् दान्तो यः स उत्तमपूरुषः  
०५,०३६।०१७अ	नानर्थकं सान्त्वयति प्रतिज्ञाय ददाति च  
०५,०३६।०१७च्	राद्धापराद्धे जानाति यः स मध्यमपूरुषः  
०५,०३६।०१८अ	दुःशासनस् तूपहन्ता न शास्ता; नावर्तते मन्युवशात् कृतघ्नः  
०५,०३६।०१८च्	न कस्य चिन् मित्रम् अथो दुरात्मा; कलाश् चैता अधमस्येह पुंसः  
०५,०३६।०१९अ	न श्रद्दधाति कल्याणं परेभ्यो ऽप्य् आत्मशङ्कितः  
०५,०३६।०१९च्	निराकरोति मित्राणि यो वै सो ऽधमपूरुषः  
०५,०३६।०२०अ	उत्तमान् एव सेवेत प्राप्ते काले तु मध्यमान्  
०५,०३६।०२०च्	अधमांस् तु न सेवेत य इच्छेच् छ्रेय आत्मनः  
०५,०३६।०२१अ	प्राप्नोति वै वित्तम् असद्बलेन; नित्योत्थानात् प्रज्ञया पौरुषेण  
०५,०३६।०२१च्	न त्व् एव सम्यग् लभते प्रशंसां; न वृत्तम् आप्नोति महाकुलानाम्  
०५,०३६।०२२	धृतराष्ट्र उवाच  
०५,०३६।०२२अ	महाकुलानां स्पृहयन्ति देवा; धर्मार्थवृद्धाश् च बहुश्रुताश् च  
०५,०३६।०२२च्	पृच्छामि त्वां विदुर प्रश्नम् एतं; भवन्ति वै कानि महाकुलानि  
०५,०३६।०२३	विदुर उवाच  
०५,०३६।०२३अ	तपो दमो ब्रह्मवित् त्वं वितानाः; पुण्या विवाहाः सततान्नदानम्  
०५,०३६।०२३च्	येष्व् एवैते सप्त गुणा भवन्ति; सम्यग् वृत्तास् तानि महाकुलानि  
०५,०३६।०२४अ	येषां न वृत्तं व्यथते न योनिर्; वृत्तप्रसादेन चरन्ति धर्मम्  
०५,०३६।०२४च्	ये कीर्तिम् इच्छन्ति कुले विशिष्टां; त्यक्तानृतास् तानि महाकुलानि  
०५,०३६।०२५अ	अनिज्ययाविवाहैश् च वेदस्योत्सादनेन च  
०५,०३६।०२५च्	कुलान्य् अकुलतां यान्ति धर्मस्यातिक्रमेण च  
०५,०३६।०२६अ	देवद्रव्यविनाशेन ब्रह्मस्वहरणेन च  
०५,०३६।०२६च्	कुलान्य् अकुलतां यान्ति ब्राह्मणातिक्रमेण च  
०५,०३६।०२७अ	ब्राह्मणानां परिभवात् परिवादाच् च भारत  
०५,०३६।०२७च्	कुलान्य् अकुलतां यान्ति न्यासापहरणेन च  
०५,०३६।०२८अ	कुलानि समुपेतानि गोभिः पुरुषतो ऽश्वतः  
०५,०३६।०२८च्	कुलसङ्ख्यां न गच्छन्ति यानि हीनानि वृत्ततः  
०५,०३६।०२९अ	वृत्ततस् त्व् अविहीनानि कुलान्य् अल्पधनान्य् अपि  
०५,०३६।०२९च्	कुलसङ्ख्यां तु गच्छन्ति कर्षन्ति च महद् यशः  
०५,०३६।०२९द्*०२२०_०१	वृत्तं यत्नेन संरक्षेद् वित्तम् एति च याति च  
०५,०३६।०२९द्*०२२०_०२	अक्षीणो वित्ततः क्षीणो वृत्ततस् तु हतो हतः  
०५,०३६।०२९द्*०२२०_०३	गोभिः पशुभिर् अश्वैश् च कृष्या च सुसमृद्धया  
०५,०३६।०२९द्*०२२०_०४	कुलानि न प्ररोहन्ति यानि हीनानि वृत्ततः  
०५,०३६।०३०अ	मा नः कुले वैरकृत् कश् चिद् अस्तु; राजामात्यो मा परस्वापहारी  
०५,०३६।०३०च्	मित्रद्रोही नैकृतिको ऽनृती वा; पूर्वाशी वा पितृदेवातिथिभ्यः  
०५,०३६।०३१अ	यश् च नो ब्राह्मणं हन्याद् यश् च नो ब्राह्मणान् द्विषेत्  
०५,०३६।०३१च्	न नः स समितिं गच्छेद् यश् च नो निर्वपेत् कृषिम्  
०५,०३६।०३२अ	तृणानि भूमिर् उदकं वाक् चतुर्थी च सूनृता  
०५,०३६।०३२च्	सताम् एतानि गेहेषु नोच्छिद्यन्ते कदा चन  
०५,०३६।०३३अ	श्रद्धया परया राजन्न् उपनीतानि सत्कृतिम्  
०५,०३६।०३३च्	प्रवृत्तानि महाप्राज्ञ धर्मिणां पुण्यकर्मणाम्  
०५,०३६।०३४अ	सूक्ष्मो ऽपि भारं नृपते स्यन्दनो वै; शक्तो वोढुं न तथान्ये महीजाः  
०५,०३६।०३४च्	एवं युक्ता भारसहा भवन्ति; महाकुलीना न तथान्ये मनुष्याः  
०५,०३६।०३५अ	न तन् मित्रं यस्य कोपाद् बिभेति; यद् वा मित्रं शङ्कितेनोपचर्यम्  
०५,०३६।०३५च्	यस्मिन् मित्रे पितरीवाश्वसीत; तद् वै मित्रं सङ्गतानीतराणि  
०५,०३६।०३६अ	यदि चेद् अप्य् असम्बन्धो मित्रभावेन वर्तते  
०५,०३६।०३६च्	स एव बन्धुस् तन् मित्रं सा गतिस् तत्परायणम्  
०५,०३६।०३७अ	चलचित्तस्य वै पुंसो वृद्धान् अनुपसेवतः  
०५,०३६।०३७च्	पारिप्लवमतेर् नित्यम् अध्रुवो मित्रसङ्ग्रहः  
०५,०३६।०३८अ	चलचित्तम् अनात्मानम् इन्द्रियाणां वशानुगम्  
०५,०३६।०३८च्	अर्थाः समतिवर्तन्ते हंसाः शुष्कं सरो यथा  
०५,०३६।०३९अ	अकस्माद् एव कुप्यन्ति प्रसीदन्त्य् अनिमित्ततः  
०५,०३६।०३९च्	शीलम् एतद् असाधूनाम् अभ्रं पारिप्लवं यथा  
०५,०३६।०४०अ	सत्कृताश् च कृतार्थाश् च मित्राणां न भवन्ति ये  
०५,०३६।०४०च्	तान् मृतान् अपि क्रव्यादाः कृतघ्नान् नोपभुञ्जते  
०५,०३६।०४१अ	अर्थयेद् एव मित्राणि सति वासति वा धने  
०५,०३६।०४१च्	नानर्थयन् विजानाति मित्राणां सारफल्गुताम्  
०५,०३६।०४२अ	सन्तापाद् भ्रश्यते रूपं सन्तापाद् भ्रश्यते बलम्  
०५,०३६।०४२च्	सन्तापाद् भ्रश्यते ज्ञानं सन्तापाद् व्याधिम् ऋच्छति  
०५,०३६।०४३अ	अनवाप्यं च शोकेन शरीरं चोपतप्यते  
०५,०३६।०४३च्	अमित्राश् च प्रहृष्यन्ति मा स्म शोके मनः कृथाः  
०५,०३६।०४४अ	पुनर् नरो म्रियते जायते च; पुनर् नरो हीयते वर्धते पुनः  
०५,०३६।०४४च्	पुनर् नरो याचति याच्यते च; पुनर् नरः शोचति शोच्यते पुनः  
०५,०३६।०४५अ	सुखं च दुःखं च भवाभवौ च; लाभालाभौ मरणं जीवितं च  
०५,०३६।०४५च्	पर्यायशः सर्वम् इह स्पृशन्ति; तस्माद् धीरो नैव हृष्येन् न शोचेत्  
०५,०३६।०४६अ	चलानि हीमानि षडिन्द्रियाणि; तेषां यद् यद् वर्तते यत्र यत्र  
०५,०३६।०४६च्	ततस् ततः स्रवते बुद्धिर् अस्य; छिद्रोदकुम्भाद् इव नित्यम् अम्भः  
०५,०३६।०४७	धृतराष्ट्र उवाच  
०५,०३६।०४७अ	तनुर् उच्छः शिखी राजा मिथ्योपचरितो मया  
०५,०३६।०४७च्	मन्दानां मम पुत्राणां युद्धेनान्तं करिष्यति  
०५,०३६।०४८अ	नित्योद्विग्नम् इदं सर्वं नित्योद्विग्नम् इदं मनः  
०५,०३६।०४८च्	यत् तत् पदम् अनुद्विग्नं तन् मे वद महामते  
०५,०३६।०४९	विदुर उवाच  
०५,०३६।०४९अ	नान्यत्र विद्यातपसोर् नान्यत्रेन्द्रियनिग्रहात्  
०५,०३६।०४९च्	नान्यत्र लोभसन्त्यागाच् छान्तिं पश्यामि ते ऽनघ  
०५,०३६।०५०अ	बुद्ध्या भयं प्रणुदति तपसा विन्दते महत्  
०५,०३६।०५०च्	गुरुशुश्रूषया ज्ञानं शान्तिं त्यागेन विन्दति  
०५,०३६।०५१अ	अनाश्रिता दानपुण्यं वेदपुण्यम् अनाश्रिताः  
०५,०३६।०५१च्	रागद्वेषविनिर्मुक्ता विचरन्तीह मोक्षिणः  
०५,०३६।०५२अ	स्वधीतस्य सुयुद्धस्य सुकृतस्य च कर्मणः  
०५,०३६।०५२च्	तपसश् च सुतप्तस्य तस्यान्ते सुखम् एधते  
०५,०३६।०५३अ	स्वास्तीर्णानि शयनानि प्रपन्ना; न वै भिन्ना जातु निद्रां लभन्ते  
०५,०३६।०५३च्	न स्त्रीषु राजन् रतिम् आप्नुवन्ति; न मागधैः स्तूयमाना न सूतैः  
०५,०३६।०५४अ	न वै भिन्ना जातु चरन्ति धर्मं; न वै सुखं प्राप्नुवन्तीह भिन्नाः  
०५,०३६।०५४च्	न वै भिन्ना गौरवं मानयन्ति; न वै भिन्नाः प्रशमं रोचयन्ति  
०५,०३६।०५५अ	न वै तेषां स्वदते पथ्यम् उक्तं; योगक्षेमं कल्पते नोत तेषाम्  
०५,०३६।०५५च्	भिन्नानां वै मनुजेन्द्र परायणं; न विद्यते किं चिद् अन्यद् विनाशात्  
०५,०३६।०५६अ	सम्भाव्यं गोषु सम्पन्नं सम्भाव्यं ब्राह्मणे तपः  
०५,०३६।०५६च्	सम्भाव्यं स्त्रीषु चापल्यं सम्भाव्यं ज्ञातितो भयम्  
०५,०३६।०५७अ	तन्तवो ऽप्य् आयता नित्यं तन्तवो बहुलाः समाः  
०५,०३६।०५७च्	बहून् बहुत्वाद् आयासान् सहन्तीत्य् उपमा सताम्  
०५,०३६।०५८अ	धूमायन्ते व्यपेतानि ज्वलन्ति सहितानि च  
०५,०३६।०५८च्	धृतराष्ट्रोल्मुकानीव ज्ञातयो भरतर्षभ  
०५,०३६।०५९अ	ब्राह्मणेषु च ये शूराः स्त्रीषु ज्ञातिषु गोषु च  
०५,०३६।०५९च्	वृन्ताद् इव फलं पक्वं धृतराष्ट्र पतन्ति ते  
०५,०३६।०६०अ	महान् अप्य् एकजो वृक्षो बलवान् सुप्रतिष्ठितः  
०५,०३६।०६०च्	प्रसह्य एव वातेन शाखास्कन्धं विमर्दितुम्  
०५,०३६।०६१अ	अथ ये सहिता वृक्षाः सङ्घशः सुप्रतिष्ठिताः  
०५,०३६।०६१च्	ते हि शीघ्रतमान् वातान् सहन्ते ऽन्योन्यसंश्रयात्  
०५,०३६।०६२अ	एवं मनुष्यम् अप्य् एकं गुणैर् अपि समन्वितम्  
०५,०३६।०६२च्	शक्यं द्विषन्तो मन्यन्ते वायुर् द्रुमम् इवैकजम्  
०५,०३६।०६३अ	अन्योन्यसमुपष्टम्भाद् अन्योन्यापाश्रयेण च  
०५,०३६।०६३च्	ज्ञातयः सम्प्रवर्धन्ते सरसीवोत्पलान्य् उत  
०५,०३६।०६४अ	अवध्या ब्राह्मणा गावः स्त्रियो बालाश् च ज्ञातयः  
०५,०३६।०६४च्	येषां चान्नानि भुञ्जीत ये च स्युः शरणागताः  
०५,०३६।०६४द्*०२२१_०१	महत्य् अप्य् अपराधे ऽपि तेषां दण्डो विसर्जनम्  
०५,०३६।०६५अ	न मनुष्ये गुणः कश् चिद् अन्यो धनवताम् अपि  
०५,०३६।०६५च्	अनातुरत्वाद् भद्रं ते मृतकल्पा हि रोगिणः  
०५,०३६।०६६अ	अव्याधिजं कटुकं शीर्षरोगं; पापानुबन्धं परुषं तीक्ष्णम् उग्रम्  
०५,०३६।०६६च्	सतां पेयं यन् न पिबन्त्य् असन्तो; मन्युं महाराज पिब प्रशाम्य  
०५,०३६।०६७अ	रोगार्दिता न फलान्य् आद्रियन्ते; न वै लभन्ते विषयेषु तत्त्वम्  
०५,०३६।०६७च्	दुःखोपेता रोगिणो नित्यम् एव; न बुध्यन्ते धनभोगान् न सौख्यम्  
०५,०३६।०६८अ	पुरा ह्य् उक्तो नाकरोस् त्वं वचो मे; द्यूते जितां द्रौपदीं प्रेक्ष्य राजन्  
०५,०३६।०६८च्	दुर्योधनं वारयेत्य् अक्षवत्यां; कितवत्वं पण्डिता वर्जयन्ति  
०५,०३६।०६९अ	न तद् बलं यन् मृदुना विरुध्यते; मिश्रो धर्मस् तरसा सेवितव्यः  
०५,०३६।०६९च्	प्रध्वंसिनी क्रूरसमाहिता श्रीर्; मृदुप्रौढा गच्छति पुत्रपौत्रान्  
०५,०३६।०७०अ	धार्तराष्ट्राः पाण्डवान् पालयन्तु; पाण्डोः सुतास् तव पुत्रांश् च पान्तु  
०५,०३६।०७०च्	एकारिमित्राः कुरवो ह्य् एकमन्त्रा; जीवन्तु राजन् सुखिनः समृद्धाः  
०५,०३६।०७१अ	मेढीभूतः कौरवाणां त्वम् अद्य; त्वय्य् आधीनं कुरुकुलम् आजमीढ  
०५,०३६।०७१च्	पार्थान् बालान् वनवासप्रतप्तान्; गोपायस्व स्वं यशस् तात रक्षन्  
०५,०३६।०७२अ	सन्धत्स्व त्वं कौरवान् पाण्डुपुत्रैर्; मा ते ऽन्तरं रिपवः प्रार्थयन्तु  
०५,०३६।०७२च्	सत्ये स्थितास् ते नरदेव सर्वे; दुर्योधनं स्थापय त्वं नरेन्द्र  
०५,०३७।००१	विदुर उवाच  
०५,०३७।००१अ	सप्तदशेमान् राजेन्द्र मनुः स्वायम्भुवो ऽब्रवीत्  
०५,०३७।००१च्	वैचित्रवीर्य पुरुषान् आकाशं मुष्टिभिर् घ्नतः  
०५,०३७।००२अ	तान् एवेन्द्रस्य हि धनुर् अनाम्यं नमतो ऽब्रवीत्  
०५,०३७।००२च्	अथो मरीचिनः पादान् अनाम्यान् नमतस् तथा  
०५,०३७।००३अ	यश् चाशिष्यं शासति यश् च कुप्यते; यश् चातिवेलं भजते द्विषन्तम्  
०५,०३७।००३च्	स्त्रियश् च यो ऽरक्षति भद्रम् अस्तु ते; यश् चायाच्यं याचति यश् च कत्थते  
०५,०३७।००४अ	यश् चाभिजातः प्रकरोत्य् अकार्यं; यश् चाबलो बलिना नित्यवैरी  
०५,०३७।००४च्	अश्रद्दधानाय च यो ब्रवीति; यश् चाकाम्यं कामयते नरेन्द्र  
०५,०३७।००५अ	वध्वा हासं श्वशुरो यश् च मन्यते; वध्वा वसन्न् उत यो मानकामः  
०५,०३७।००५च्	परक्षेत्रे निर्वपति यश् च बीजं; स्त्रियं च यः परिवदते ऽतिवेलम्  
०५,०३७।००६अ	यश् चैव लब्ध्वा न स्मरामीत्य् उवाच; दत्त्वा च यः कत्थति याच्यमानः  
०५,०३७।००६च्	यश् चासतः सान्त्वम् उपासतीह; एते ऽनुयान्त्य् अनिलं पाशहस्ताः  
०५,०३७।००७अ	यस्मिन् यथा वर्तते यो मनुष्यस्; तस्मिंस् तथा वर्तितव्यं स धर्मः  
०५,०३७।००७च्	मायाचारो मायया वर्तितव्यः; साध्व् आचारः साधुना प्रत्युदेयः  
०५,०३७।००७द्*०२२२_०१	जरा रूपं हरति हि धैर्यम् आशा  
०५,०३७।००७द्*०२२२_०२	मृत्युः प्राणान् धर्मचर्याम् असूया  
०५,०३७।००७द्*०२२२_०३	कामो ह्रियं वृत्तम् अनार्यसेवा  
०५,०३७।००७द्*०२२२_०४	क्रोधः श्रियं सर्वम् एवाभिमानः  
०५,०३७।००८	धृतराष्ट्र उवाच  
०५,०३७।००८अ	शतायुर् उक्तः पुरुषः सर्ववेदेषु वै यदा  
०५,०३७।००८च्	नाप्नोत्य् अथ च तत् सर्वम् आयुः केनेह हेतुना  
०५,०३७।००९	विदुर उवाच  
०५,०३७।००९अ	अतिवादो ऽतिमानश् च तथात्यागो नराधिप  
०५,०३७।००९च्	क्रोधश् चातिविवित्सा च मित्रद्रोहश् च तानि षट्  
०५,०३७।०१०अ	एत एवासयस् तीक्ष्णाः कृन्तन्त्य् आयूंषि देहिनाम्  
०५,०३७।०१०च्	एतानि मानवान् घ्नन्ति न मृत्युर् भद्रम् अस्तु ते  
०५,०३७।०११अ	विश्वस्तस्यैति यो दारान् यश् चापि गुरुतल्पगः  
०५,०३७।०११च्	वृषलीपतिर् द्विजो यश् च पानपश् चैव भारत  
०५,०३७।०११द्*०२२३_०१	आदेशकृद् वृत्तिहन्ता द्विजानां प्रेषकश् च यः  
०५,०३७।०१२अ	शरणागतहा चैव सर्वे ब्रह्महणैः समाः  
०५,०३७।०१२च्	एतैः समेत्य कर्तव्यं प्रायश्चित्तम् इति श्रुतिः  
०५,०३७।०१३अ	गृही वदान्यो ऽनपविद्धवाक्यः; शेषान्नभोक्ताप्य् अविहिंसकश् च  
०५,०३७।०१३च्	नानर्थकृत् त्यक्तकलिः कृतज्ञः; सत्यो मृदुः स्वर्गम् उपैति विद्वान्  
०५,०३७।०१४अ	सुलभाः पुरुषा राजन् सततं प्रियवादिनः  
०५,०३७।०१४च्	अप्रियस्य तु पथ्यस्य वक्ता श्रोता च दुर्लभः  
०५,०३७।०१५अ	यो हि धर्मं व्यपाश्रित्य हित्वा भर्तुः प्रियाप्रिये  
०५,०३७।०१५च्	अप्रियाण्य् आह पथ्यानि तेन राजा सहायवान्  
०५,०३७।०१६अ	त्यजेत् कुलार्थे पुरुषं ग्रामस्यार्थे कुलं त्यजेत्  
०५,०३७।०१६च्	ग्रामं जनपदस्यार्थे आत्मार्थे पृथिवीं त्यजेत्  
०५,०३७।०१७अ	आपदर्थं धनं रक्षेद् दारान् रक्षेद् धनैर् अपि  
०५,०३७।०१७च्	आत्मानं सततं रक्षेद् दारैर् अपि धनैर् अपि  
०५,०३७।०१७द्*०२२४_०१	द्यूतम् एतत् पुराकल्पे दृष्टं वैरकरं नृणाम्  
०५,०३७।०१७द्*०२२४_०२	तस्माद् द्यूतं न सेवेत हास्यार्थम् अपि बुद्धिमान्  
०५,०३७।०१८अ	उक्तं मया द्यूतकाले ऽपि राजन्; नैवं युक्तं वचनं प्रातिपीय  
०५,०३७।०१८च्	तदौषधं पथ्यम् इवातुरस्य; न रोचते तव वैचित्रवीर्य  
०५,०३७।०१९अ	काकैर् इमांश् चित्रबर्हान् मयूरान्; पराजैष्ठाः पाण्डवान् धार्तराष्ट्रैः  
०५,०३७।०१९च्	हित्वा सिंहान् क्रोष्टुकान् गूहमानः; प्राप्ते काले शोचिता त्वं नरेन्द्र  
०५,०३७।०२०अ	यस् तात न क्रुध्यति सर्वकालं; भृत्यस्य भक्तस्य हिते रतस्य  
०५,०३७।०२०च्	तस्मिन् भृत्या भर्तरि विश्वसन्ति; न चैनम् आपत्सु परित्यजन्ति  
०५,०३७।०२१अ	न भृत्यानां वृत्तिसंरोधनेन; बाह्यं जनं सञ्जिघृक्षेद् अपूर्वम्  
०५,०३७।०२१च्	त्यजन्ति ह्य् एनम् उचितावरुद्धाः; स्निग्धा ह्य् अमात्याः परिहीनभोगाः  
०५,०३७।०२२अ	कृत्यानि पूर्वं परिसङ्ख्याय सर्वाण्य्; आयव्ययाव् अनुरूपां च वृत्तिम्  
०५,०३७।०२२च्	सङ्गृह्णीयाद् अनुरूपान् सहायान्; सहायसाध्यानि हि दुष्कराणि  
०५,०३७।०२३अ	अभिप्रायं यो विदित्वा तु भर्तुः; सर्वाणि कार्याणि करोत्य् अतन्द्रीः  
०५,०३७।०२३च्	वक्ता हितानाम् अनुरक्त आर्यः; शक्तिज्ञ आत्मेव हि सो ऽनुकम्प्यः  
०५,०३७।०२३द्*०२२५_०१	बाणः शाकुनिको मन्त्री एकाकी स्तम्भसेवकः  
०५,०३७।०२३द्*०२२५_०२	सद्योरोगी विवादी च सप्तैतान् सेवकांस् त्यजेत्  
०५,०३७।०२४अ	वाक्यं तु यो नाद्रियते ऽनुशिष्टः; प्रत्याह यश् चापि नियुज्यमानः  
०५,०३७।०२४च्	प्रज्ञाभिमानी प्रतिकूलवादी; त्याज्यः स तादृक् त्वरयैव भृत्यः  
०५,०३७।०२५अ	अस्तब्धम् अक्लीबम् अदीर्घसूत्रं; सानुक्रोशं श्लक्ष्णम् अहार्यम् अन्यैः  
०५,०३७।०२५च्	अरोगजातीयम् उदारवाक्यं; दूतं वदन्त्य् अष्टगुणोपपन्नम्  
०५,०३७।०२६अ	न विश्वासाज् जातु परस्य गेहं; गच्छेन् नरश् चेतयानो विकाले  
०५,०३७।०२६च्	न चत्वरे निशि तिष्ठेन् निगूढो; न राजन्यां योषितं प्रार्थयीत  
०५,०३७।०२७अ	न निह्नवं सत्रगतस्य गच्छेत्; संसृष्टमन्त्रस्य कुसङ्गतस्य  
०५,०३७।०२७च्	न च ब्रूयान् नाश्वसामि त्वयीति; सकारणं व्यपदेशं तु कुर्यात्  
०५,०३७।०२८अ	घृणी राजा पुंश्चली राजभृत्यः; पुत्रो भ्राता विधवा बालपुत्रा  
०५,०३७।०२८च्	सेनाजीवी चोद्धृतभक्त एव; व्यवहारे वै वर्जनीयाः स्युर् एते  
०५,०३७।०२९अ	गुणा दश स्नानशीलं भजन्ते; बलं रूपं स्वरवर्णप्रशुद्धिः  
०५,०३७।०२९च्	स्पर्शश् च गन्धश् च विशुद्धता च; श्रीः सौकुमार्यं प्रवराश् च नार्यः  
०५,०३७।०३०अ	गुणाश् च षण्मितभुक्तं भजन्ते; आरोग्यम् आयुश् च सुखं बलं च  
०५,०३७।०३०च्	अनाविलं चास्य भवेद् अपत्यं; न चैनम् आद्यून इति क्षिपन्ति  
०५,०३७।०३१अ	अकर्मशीलं च महाशनं च; लोकद्विष्टं बहुमायं नृशंसम्  
०५,०३७।०३१च्	अदेशकालज्ञम् अनिष्टवेषम्; एतान् गृहे न प्रतिवासयीत  
०५,०३७।०३२अ	कदर्यम् आक्रोशकम् अश्रुतं च; वराकसम्भूतम् अमान्यमानिनम्  
०५,०३७।०३२च्	निष्ठूरिणं कृतवैरं कृतघ्नम्; एतान् भृशार्तो ऽपि न जातु याचेत्  
०५,०३७।०३३अ	सङ्क्लिष्टकर्माणम् अतिप्रवादं; नित्यानृतं चादृढभक्तिकं च  
०५,०३७।०३३च्	विकृष्टरागं बहुमानिनं चाप्य्; एतान् न सेवेत नराधमान् षट्  
०५,०३७।०३४अ	सहायबन्धना ह्य् अर्थाः सहायाश् चार्थबन्धनाः  
०५,०३७।०३४च्	अन्योन्यबन्धनाव् एतौ विनान्योन्यं न सिध्यतः  
०५,०३७।०३५अ	उत्पाद्य पुत्रान् अनृणांश् च कृत्वा; वृत्तिं च तेभ्यो ऽनुविधाय कां चित्  
०५,०३७।०३५च्	स्थाने कुमारीः प्रतिपाद्य सर्वा; अरण्यसंस्थो मुनिवद् बुभूषेत्  
०५,०३७।०३६अ	हितं यत् सर्वभूतानाम् आत्मनश् च सुखावहम्  
०५,०३७।०३६च्	तत् कुर्याद् ईश्वरो ह्य् एतन् मूलं धर्मार्थसिद्धये  
०५,०३७।०३७अ	बुद्धिः प्रभावस् तेजश् च सत्त्वम् उत्थानम् एव च  
०५,०३७।०३७च्	व्यवसायश् च यस्य स्यात् तस्यावृत्तिभयं कुतः  
०५,०३७।०३८अ	पश्य दोषान् पाण्डवैर् विग्रहे त्वं; यत्र व्यथेरन्न् अपि देवाः सशक्राः  
०५,०३७।०३८च्	पुत्रैर् वैरं नित्यम् उद्विग्नवासो; यशःप्रणाशो द्विषतां च हर्षः  
०५,०३७।०३९अ	भीष्मस्य कोपस् तव चेन्द्रकल्प; द्रोणस्य राज्ञश् च युधिष्ठिरस्य  
०५,०३७।०३९च्	उत्सादयेल् लोकम् इमं प्रवृद्धः; श्वेतो ग्रहस् तिर्यग् इवापतन् खे  
०५,०३७।०४०अ	तव पुत्रशतं चैव कर्णः पञ्च च पाण्डवाः  
०५,०३७।०४०च्	पृथिवीम् अनुशासेयुर् अखिलां सागराम्बराम्  
०५,०३७।०४१अ	धार्तराष्ट्रा वनं राजन् व्याघ्राः पाण्डुसुता मताः  
०५,०३७।०४१च्	मा वनं छिन्धि सव्याघ्रं मा व्याघ्रान् नीनशो वनात्  
०५,०३७।०४२अ	न स्याद् वनम् ऋते व्याघ्रान् व्याघ्रा न स्युर् ऋते वनम्  
०५,०३७।०४२च्	वनं हि रक्ष्यते व्याघ्रैर् व्याघ्रान् रक्षति काननम्  
०५,०३७।०४३अ	न तथेच्छन्त्य् अकल्याणाः परेषां वेदितुं गुणान्  
०५,०३७।०४३च्	यथैषां ज्ञातुम् इच्छन्ति नैर्गुण्यं पापचेतसः  
०५,०३७।०४४अ	अर्थसिद्धिं पराम् इच्छन् धर्मम् एवादितश् चरेत्  
०५,०३७।०४४च्	न हि धर्माद् अपैत्य् अर्थः स्वर्गलोकाद् इवामृतम्  
०५,०३७।०४५अ	यस्यात्मा विरतः पापात् कल्याणे च निवेशितः  
०५,०३७।०४५च्	तेन सर्वम् इदं बुद्धं प्रकृतिर् विकृतिश् च या  
०५,०३७।०४६अ	यो धर्मम् अर्थं कामं च यथाकालं निषेवते  
०५,०३७।०४६च्	धर्मार्थकामसंयोगं सो ऽमुत्रेह च विन्दति  
०५,०३७।०४७अ	सन्नियच्छति यो वेगम् उत्थितं क्रोधहर्षयोः  
०५,०३७।०४७च्	स श्रियो भाजनं राजन् यश् चापत्सु न मुह्यति  
०५,०३७।०४८अ	बलं पञ्चविधं नित्यं पुरुषाणां निबोध मे  
०५,०३७।०४८च्	यत् तु बाहुबलं नाम कनिष्ठं बलम् उच्यते  
०५,०३७।०४९अ	अमात्यलाभो भद्रं ते द्वितीयं बलम् उच्यते  
०५,०३७।०४९च्	धनलाभस् तृतीयं तु बलम् आहुर् जिगीषवः  
०५,०३७।०५०अ	यत् त्व् अस्य सहजं राजन् पितृपैतामहं बलम्  
०५,०३७।०५०च्	अभिजातबलं नाम तच् चतुर्थं बलं स्मृतम्  
०५,०३७।०५१अ	येन त्व् एतानि सर्वाणि सङ्गृहीतानि भारत  
०५,०३७।०५१च्	यद् बलानां बलं श्रेष्ठं तत् प्रज्ञाबलम् उच्यते  
०५,०३७।०५२अ	महते यो ऽपकाराय नरस्य प्रभवेन् नरः  
०५,०३७।०५२च्	तेन वैरं समासज्य दूरस्थो ऽस्मीति नाश्वसेत्  
०५,०३७।०५३अ	स्त्रीषु राजसु सर्पेषु स्वाध्याये शत्रुसेविषु  
०५,०३७।०५३च्	भोगे चायुषि विश्वासं कः प्राज्ञः कर्तुम् अर्हति  
०५,०३७।०५४अ	प्रज्ञाशरेणाभिहतस्य जन्तोश्; चिकित्सकाः सन्ति न चौषधानि  
०५,०३७।०५४च्	न होममन्त्रा न च मङ्गलानि; नाथर्वणा नाप्य् अगदाः सुसिद्धाः  
०५,०३७।०५५अ	सर्पश् चाग्निश् च सिंहश् च कुलपुत्रश् च भारत  
०५,०३७।०५५च्	नावज्ञेया मनुष्येण सर्वे ते ह्य् अतितेजसः  
०५,०३७।०५६अ	अग्निस् तेजो महल् लोके गूढस् तिष्ठति दारुषु  
०५,०३७।०५६च्	न चोपयुङ्क्ते तद् दारु यावन् नो दीप्यते परैः  
०५,०३७।०५७अ	स एव खलु दारुभ्यो यदा निर्मथ्य दीप्यते  
०५,०३७।०५७च्	तदा तच् च वनं चान्यन् निर्दहत्य् आशु तेजसा  
०५,०३७।०५८अ	एवम् एव कुले जाताः पावकोपमतेजसः  
०५,०३७।०५८च्	क्षमावन्तो निराकाराः काष्ठे ऽग्निर् इव शेरते  
०५,०३७।०५९अ	लताधर्मा त्वं सपुत्रः शालाः पाण्डुसुता मताः  
०५,०३७।०५९च्	न लता वर्धते जातु महाद्रुमम् अनाश्रिता  
०५,०३७।०६०अ	वनं राजंस् त्वं सपुत्रो ऽम्बिकेय; सिंहान् वने पाण्डवांस् तात विद्धि  
०५,०३७।०६०च्	सिंहैर् विहीनं हि वनं विनश्येत्; सिंहा विनश्येयुर् ऋते वनेन  
०५,०३८।००१	विदुर उवाच  
०५,०३८।००१अ	ऊर्ध्वं प्राणा ह्य् उत्क्रामन्ति यूनः स्थविर आयति  
०५,०३८।००१च्	प्रत्युत्थानाभिवादाभ्यां पुनस् तान् प्रतिपद्यते  
०५,०३८।००२अ	पीठं दत्त्वा साधवे ऽभ्यागताय; आनीयापः परिनिर्णिज्य पादौ  
०५,०३८।००२च्	सुखं पृष्ट्वा प्रतिवेद्यात्मसंस्थं; ततो दद्याद् अन्नम् अवेक्ष्य धीरः  
०५,०३८।००३अ	यस्योदकं मधुपर्कं च गां च; नमन्त्रवित् प्रतिगृह्णाति गेहे  
०५,०३८।००३च्	लोभाद् भयाद् अर्थकार्पण्यतो वा; तस्यानर्थं जीवितम् आहुर् आर्याः  
०५,०३८।००४अ	चिकित्सकः शल्यकर्तावकीर्णी; स्तेनः क्रूरो मद्यपो भ्रूणहा च  
०५,०३८।००४च्	सेनाजीवी श्रुतिविक्रायकश् च; भृशं प्रियो ऽप्य् अतिथिर् नोदकार्हः  
०५,०३८।००५अ	अविक्रेयं लवणं पक्वम् अन्नं; दधि क्षीरं मधु तैलं घृतं च  
०५,०३८।००५च्	तिला मांसं मूलफलानि शाकं; रक्तं वासः सर्वगन्धा गुडश् च  
०५,०३८।००६अ	अरोषणो यः समलोष्टकाञ्चनः; प्रहीणशोको गतसन्धिविग्रहः  
०५,०३८।००६च्	निन्दाप्रशंसोपरतः प्रियाप्रिये; चरन्न् उदासीनवद् एष भिक्षुकः  
०५,०३८।००७अ	नीवारमूलेङ्गुदशाकवृत्तिः; सुसंयतात्माग्निकार्येष्व् अचोद्यः  
०५,०३८।००७च्	वने वसन्न् अतिथिष्व् अप्रमत्तो; धुरन्धरः पुण्यकृद् एष तापसः  
०५,०३८।००८अ	अपकृत्वा बुद्धिमतो दूरस्थो ऽस्मीति नाश्वसेत्  
०५,०३८।००८च्	दीर्घौ बुद्धिमतो बाहू याभ्यां हिंसति हिंसितः  
०५,०३८।००९अ	न विश्वसेद् अविश्वस्ते विश्वस्ते नातिविश्वसेत्  
०५,०३८।००९च्	विश्वासाद् भयम् उत्पन्नं मूलान्य् अपि निकृन्तति  
०५,०३८।०१०अ	अनीर्ष्युर् गुप्तदारः स्यात् संविभागी प्रियंवदः  
०५,०३८।०१०च्	श्लक्ष्णो मधुरवाक् स्त्रीणां न चासां वशगो भवेत्  
०५,०३८।०११अ	पूजनीया महाभागाः पुण्याश् च गृहदीप्तयः  
०५,०३८।०११च्	स्त्रियः श्रियो गृहस्योक्तास् तस्माद् रक्ष्या विशेषतः  
०५,०३८।०१२अ	पितुर् अन्तःपुरं दद्यान् मातुर् दद्यान् महानसम्  
०५,०३८।०१२च्	गोषु चात्मसमं दद्यात् स्वयम् एव कृषिं व्रजेत्  
०५,०३८।०१२ए	भृत्यैर् वणिज्याचारं च पुत्रैः सेवेत ब्राह्मणान्  
०५,०३८।०१३अ	अद्भ्यो ऽग्निर् ब्रह्मतः क्षत्रम् अश्मनो लोहम् उत्थितम्  
०५,०३८।०१३च्	तेषां सर्वत्रगं तेजः स्वासु योनिषु शाम्यति  
०५,०३८।०१४अ	नित्यं सन्तः कुले जाताः पावकोपमतेजसः  
०५,०३८।०१४च्	क्षमावन्तो निराकाराः काष्ठे ऽग्निर् इव शेरते  
०५,०३८।०१५अ	यस्य मन्त्रं न जानन्ति बाह्याश् चाभ्यन्तराश् च ये  
०५,०३८।०१५च्	स राजा सर्वतश्चक्षुश् चिरम् ऐश्वर्यम् अश्नुते  
०५,०३८।०१६अ	करिष्यन् न प्रभाषेत कृतान्य् एव च दर्शयेत्  
०५,०३८।०१६च्	धर्मकामार्थकार्याणि तथा मन्त्रो न भिद्यते  
०५,०३८।०१७अ	गिरिपृष्ठम् उपारुह्य प्रासादं वा रहोगतः  
०५,०३८।०१७च्	अरण्ये निःशलाके वा तत्र मन्त्रो विधीयते  
०५,०३८।०१८अ	नासुहृत् परमं मन्त्रं भारतार्हति वेदितुम्  
०५,०३८।०१८च्	अपण्डितो वापि सुहृत् पण्डितो वाप्य् अनात्मवान्  
०५,०३८।०१८द्*०२२६_०१	नापरीक्ष्य महीपालः कुर्यात् सचिवम् आत्मनः  
०५,०३८।०१८ए	अमात्ये ह्य् अर्थलिप्सा च मन्त्ररक्षणम् एव च  
०५,०३८।०१९अ	कृतानि सर्वकार्याणि यस्य वा पार्षदा विदुः  
०५,०३८।०१९ब्*०२२७_०१	धर्मे चार्थे च कामे च स राजा राजसत्तमः  
०५,०३८।०१९च्	गूढमन्त्रस्य नृपतेस् तस्य सिद्धिर् असंशयम्  
०५,०३८।०२०अ	अप्रशस्तानि कर्माणि यो मोहाद् अनुतिष्ठति  
०५,०३८।०२०च्	स तेषां विपरिभ्रंशे भ्रश्यते जीविताद् अपि  
०५,०३८।०२१अ	कर्मणां तु प्रशस्तानाम् अनुष्ठानं सुखावहम्  
०५,०३८।०२१च्	तेषाम् एवाननुष्ठानं पश्चात्तापकरं महत्  
०५,०३८।०२१द्*०२२८_०१	अनधीत्य यथा वेदान् न विप्रः श्राद्धम् अर्हति  
०५,०३८।०२१द्*०२२८_०२	एवम् अश्रुतषाड्गुण्यो न मन्त्रं श्रोतुम् अर्हति  
०५,०३८।०२२अ	स्थानवृद्धिक्षयज्ञस्य षाड्गुण्यविदितात्मनः  
०५,०३८।०२२च्	अनवज्ञातशीलस्य स्वाधीना पृथिवी नृप  
०५,०३८।०२३अ	अमोघक्रोधहर्षस्य स्वयं कृत्यान्ववेक्षिणः  
०५,०३८।०२३च्	आत्मप्रत्ययकोशस्य वसुधेयं वसुन्धरा  
०५,०३८।०२४अ	नाममात्रेण तुष्येत छत्रेण च महीपतिः  
०५,०३८।०२४च्	भृत्येभ्यो विसृजेद् अर्थान् नैकः सर्वहरो भवेत्  
०५,०३८।०२५अ	ब्राह्मणो ब्राह्मणं वेद भर्ता वेद स्त्रियं तथा  
०५,०३८।०२५च्	अमात्यं नृपतिर् वेद राजा राजानम् एव च  
०५,०३८।०२६अ	न शत्रुर् अङ्कम् आपन्नो मोक्तव्यो वध्यतां गतः  
०५,०३८।०२६ब्*०२२९_०१	न्यग् भूत्वा पर्युपासीत वध्यं हन्याद् बले सति  
०५,०३८।०२६ब्*०२३०_०१	अहन्यमानो भयकृन् न हताज् जायते भयम्  
०५,०३८।०२६च्	अहताद् धि भयं तस्माज् जायते नचिराद् इव  
०५,०३८।०२७अ	दैवतेषु च यत्नेन राजसु ब्राह्मणेषु च  
०५,०३८।०२७च्	नियन्तव्यः सदा क्रोधो वृद्धबालातुरेषु च  
०५,०३८।०२८अ	निरर्थं कलहं प्राज्ञो वर्जयेन् मूढसेवितम्  
०५,०३८।०२८च्	कीर्तिं च लभते लोके न चानर्थेन युज्यते  
०५,०३८।०२९अ	प्रसादो निष्फलो यस्य क्रोधश् चापि निरर्थकः  
०५,०३८।०२९च्	न तं भर्तारम् इच्छन्ति षण्ढं पतिम् इव स्त्रियः  
०५,०३८।०३०अ	न बुद्धिर् धनलाभाय न जाड्यम् असमृद्धये  
०५,०३८।०३०च्	लोकपर्यायवृत्तान्तं प्राज्ञो जानाति नेतरः  
०५,०३८।०३१अ	विद्याशीलवयोवृद्धान् बुद्धिवृद्धांश् च भारत  
०५,०३८।०३१च्	धनाभिजनवृद्धांश् च नित्यं मूढो ऽवमन्यते  
०५,०३८।०३२अ	अनार्यवृत्तम् अप्राज्ञम् असूयकम् अधार्मिकम्  
०५,०३८।०३२च्	अनर्थाः क्षिप्रम् आयान्ति वाग्दुष्टं क्रोधनं तथा  
०५,०३८।०३३अ	अविसंवादनं दानं समयस्याव्यतिक्रमः  
०५,०३८।०३३च्	आवर्तयन्ति भूतानि सम्यक् प्रणिहिता च वाक्  
०५,०३८।०३४अ	अविसंवादको दक्षः कृतज्ञो मतिमान् ऋजुः  
०५,०३८।०३४च्	अपि सङ्क्षीणकोशो ऽपि लभते परिवारणम्  
०५,०३८।०३५अ	धृतिः शमो दमः शौचं कारुण्यं वाग् अनिष्ठुरा  
०५,०३८।०३५च्	मित्राणां चानभिद्रोहः सप्तैताः समिधः श्रियः  
०५,०३८।०३६अ	असंविभागी दुष्टात्मा कृतघ्नो निरपत्रपः  
०५,०३८।०३६च्	तादृङ् नराधमो लोके वर्जनीयो नराधिप  
०५,०३८।०३७अ	न स रात्रौ सुखं शेते ससर्प इव वेश्मनि  
०५,०३८।०३७च्	यः कोपयति निर्दोषं सदोषो ऽभ्यन्तरं जनम्  
०५,०३८।०३८अ	येषु दुष्टेषु दोषः स्याद् योगक्षेमस्य भारत  
०५,०३८।०३८च्	सदा प्रसादनं तेषां देवतानाम् इवाचरेत्  
०५,०३८।०३९अ	ये ऽर्थाः स्त्रीषु समासक्ताः प्रथमोत्पतितेषु च  
०५,०३८।०३९च्	ये चानार्यसमासक्ताः सर्वे ते संशयं गताः  
०५,०३८।०४०अ	यत्र स्त्री यत्र कितवो यत्र बालो ऽनुशास्ति च  
०५,०३८।०४०च्	मज्जन्ति ते ऽवशा देशा नद्याम् अश्मप्लवा इव  
०५,०३८।०४१अ	प्रयोजनेषु ये सक्ता न विशेषेषु भारत  
०५,०३८।०४१च्	तान् अहं पण्डितान् मन्ये विशेषा हि प्रसङ्गिनः  
०५,०३८।०४२अ	यं प्रशंसन्ति कितवा यं प्रशंसन्ति चारणाः  
०५,०३८।०४२च्	यं प्रशंसन्ति बन्धक्यो न स जीवति मानवः  
०५,०३८।०४३अ	हित्वा तान् परमेष्वासान् पाण्डवान् अमितौजसः  
०५,०३८।०४३च्	आहितं भारतैश्वर्यं त्वया दुर्योधने महत्  
०५,०३८।०४४अ	तं द्रक्ष्यसि परिभ्रष्टं तस्मात् त्वं नचिराद् इव  
०५,०३८।०४४च्	ऐश्वर्यमदसम्मूढं बलिं लोकत्रयाद् इव  
०५,०३९।००१	धृतराष्ट्र उवाच  
०५,०३९।००१अ	अनीश्वरो ऽयं पुरुषो भवाभवे; सूत्रप्रोता दारुमयीव योषा  
०५,०३९।००१च्	धात्रा तु दिष्टस्य वशे किलायं; तस्माद् वद त्वं श्रवणे धृतो ऽहम्  
०५,०३९।००२	विदुर उवाच  
०५,०३९।००२अ	अप्राप्तकालं वचनं बृहस्पतिर् अपि ब्रुवन्  
०५,०३९।००२च्	लभते बुद्ध्यवज्ञानम् अवमानं च भारत  
०५,०३९।००३अ	प्रियो भवति दानेन प्रियवादेन चापरः  
०५,०३९।००३च्	मन्त्रं मूलबलेनान्यो यः प्रियः प्रिय एव सः  
०५,०३९।००४अ	द्वेष्यो न साधुर् भवति न मेधावी न पण्डितः  
०५,०३९।००४च्	प्रिये शुभानि कर्माणि द्वेष्ये पापानि भारत  
०५,०३९।००४द्*०२३१_०१	उक्तं मया जातमात्रे ऽपि राजन्  
०५,०३९।००४द्*०२३१_०२	दुर्योधनं त्यज पुत्रं त्वम् एकम्  
०५,०३९।००४द्*०२३१_०३	तस्य त्यागात् पुत्रशतस्य वृद्धिर्  
०५,०३९।००४द्*०२३१_०४	अस्यात्यागात् पुत्रशतस्य नाशः  
०५,०३९।००४द्*०२३१_०५	न वृद्धिर् बहुमन्तव्या या वृद्धिः क्षयम् आवहेत्  
०५,०३९।००४द्*०२३१_०६	क्षयो ऽपि बहुमन्तव्यो यः क्षयो वृद्धिम् आवहेत्  
०५,०३९।००५अ	न स क्षयो महाराज यः क्षयो वृद्धिम् आवहेत्  
०५,०३९।००५च्	क्षयः स त्व् इह मन्तव्यो यं लब्ध्वा बहु नाशयेत्  
०५,०३९।००६अ	समृद्धा गुणतः के चिद् भवन्ति धनतो ऽपरे  
०५,०३९।००६च्	धनवृद्धान् गुणैर् हीनान् धृतराष्ट्र विवर्जयेत्  
०५,०३९।००७	धृतराष्ट्र उवाच  
०५,०३९।००७अ	सर्वं त्वम् आयतीयुक्तं भाषसे प्राज्ञसम्मतम्  
०५,०३९।००७च्	न चोत्सहे सुतं त्यक्तुं यतो धर्मस् ततो जयः  
०५,०३९।००८	विदुर उवाच  
०५,०३९।००८अ	स्वभावगुणसम्पन्नो न जातु विनयान्वितः  
०५,०३९।००८च्	सुसूक्ष्मम् अपि भूतानाम् उपमर्दं प्रयोक्ष्यते  
०५,०३९।००९अ	परापवादनिरताः परदुःखोदयेषु च  
०५,०३९।००९च्	परस्परविरोधे च यतन्ते सततोत्थिताः  
०५,०३९।०१०अ	सदोषं दर्शनं येषां संवासे सुमहद् भयम्  
०५,०३९।०१०च्	अर्थादाने महान् दोषः प्रदाने च महद् भयम्  
०५,०३९।०१०द्*०२३२_०१	ये वै भेदनशीलास् तु सकामा निस्त्रपाः शठाः  
०५,०३९।०११अ	ये पापा इति विख्याताः संवासे परिगर्हिताः  
०५,०३९।०११च्	युक्ताश् चान्यैर् महादोषैर् ये नरास् तान् विवर्जयेत्  
०५,०३९।०१२अ	निवर्तमाने सौहार्दे प्रीतिर् नीचे प्रणश्यति  
०५,०३९।०१२च्	या चैव फलनिर्वृत्तिः सौहृदे चैव यत् सुखम्  
०५,०३९।०१३अ	यतते चापवादाय यत्नम् आरभते क्षये  
०५,०३९।०१३च्	अल्पे ऽप्य् अपकृते मोहान् न शान्तिम् उपगच्छति  
०५,०३९।०१४अ	तादृशैः सङ्गतं नीचैर् नृशंसैर् अकृतात्मभिः  
०५,०३९।०१४च्	निशाम्य निपुणं बुद्ध्या विद्वान् दूराद् विवर्जयेत्  
०५,०३९।०१५अ	यो ज्ञातिम् अनुगृह्णाति दरिद्रं दीनम् आतुरम्  
०५,०३९।०१५च्	स पुत्रपशुभिर् वृद्धिं यशश् चाव्ययम् अश्नुते  
०५,०३९।०१६अ	ज्ञातयो वर्धनीयास् तैर् य इच्छन्त्य् आत्मनः शुभम्  
०५,०३९।०१६च्	कुलवृद्धिं च राजेन्द्र तस्मात् साधु समाचर  
०५,०३९।०१७अ	श्रेयसा योक्ष्यसे राजन् कुर्वाणो ज्ञातिसत्क्रियाम्  
०५,०३९।०१७च्	विगुणा ह्य् अपि संरक्ष्या ज्ञातयो भरतर्षभ  
०५,०३९।०१८अ	किं पुनर् गुणवन्तस् ते त्वत्प्रसादाभिकाङ्क्षिणः  
०५,०३९।०१८च्	प्रसादं कुरु दीनानां पाण्डवानां विशां पते  
०५,०३९।०१९अ	दीयन्तां ग्रामकाः के चित् तेषां वृत्त्यर्थम् ईश्वर  
०५,०३९।०१९च्	एवं लोके यशःप्राप्तो भविष्यसि नराधिप  
०५,०३९।०२०अ	वृद्धेन हि त्वया कार्यं पुत्राणां तात रक्षणम्  
०५,०३९।०२०च्	मया चापि हितं वाच्यं विद्धि मां त्वद्धितैषिणम्  
०५,०३९।०२१अ	ज्ञातिभिर् विग्रहस् तात न कर्तव्यो भवार्थिना  
०५,०३९।०२१च्	सुखानि सह भोज्यानि ज्ञातिभिर् भरतर्षभ  
०५,०३९।०२२अ	सम्भोजनं सङ्कथनं सम्प्रीतिश् च परस्परम्  
०५,०३९।०२२च्	ज्ञातिभिः सह कार्याणि न विरोधः कथं चन  
०५,०३९।०२३अ	ज्ञातयस् तारयन्तीह ज्ञातयो मज्जयन्ति च  
०५,०३९।०२३च्	सुवृत्तास् तारयन्तीह दुर्वृत्ता मज्जयन्ति च  
०५,०३९।०२४अ	सुवृत्तो भव राजेन्द्र पाण्डवान् प्रति मानद  
०५,०३९।०२४च्	अधर्षणीयः शत्रूणां तैर् वृतस् त्वं भविष्यसि  
०५,०३९।०२५अ	श्रीमन्तं ज्ञातिम् आसाद्य यो ज्ञातिर् अवसीदति  
०५,०३९।०२५ब्*०२३३_०१	सीदता यत् कृतं तेन तत् पापं समम् अश्नुते  
०५,०३९।०२५च्	दिग्धहस्तं मृग इव स एनस् तस्य विन्दति  
०५,०३९।०२६अ	पश्चाद् अपि नरश्रेष्ठ तव तापो भविष्यति  
०५,०३९।०२६च्	तान् वा हतान् सुतान् वापि श्रुत्वा तद् अनुचिन्तय  
०५,०३९।०२७अ	येन खट्वां समारूढः परितप्येत कर्मणा  
०५,०३९।०२७च्	आदाव् एव न तत् कुर्याद् अध्रुवे जीविते सति  
०५,०३९।०२८अ	न कश् चिन् नापनयते पुमान् अन्यत्र भार्गवात्  
०५,०३९।०२८च्	शेषसम्प्रतिपत्तिस् तु बुद्धिमत्स्व् एव तिष्ठति  
०५,०३९।०२९अ	दुर्योधनेन यद्य् एतत् पापं तेषु पुरा कृतम्  
०५,०३९।०२९च्	त्वया तत् कुलवृद्धेन प्रत्यानेयं नरेश्वर  
०५,०३९।०३०अ	तांस् त्वं पदे प्रतिष्ठाप्य लोके विगतकल्मषः  
०५,०३९।०३०च्	भविष्यसि नरश्रेष्ठ पूजनीयो मनीषिणाम्  
०५,०३९।०३१अ	सुव्याहृतानि धीराणां फलतः प्रविचिन्त्य यः  
०५,०३९।०३१च्	अध्यवस्यति कार्येषु चिरं यशसि तिष्ठति  
०५,०३९।०३१द्@००१_०००१	असम्यग् उपयुक्तं हि ज्ञानं सुकुशलैर् अपि  
०५,०३९।०३१द्@००१_०००२	उपलभ्याप्य् अविदितं विदितं चाप्य् अनुष्ठितम्  
०५,०३९।०३१द्@००१_०००३	पापोदयफलं विद्वान् यो नारभति वर्धते  
०५,०३९।०३१द्@००१_०००४	यस् तु पूर्वकृतं पापम् अविमृश्यानुवर्तते  
०५,०३९।०३१द्@००१_०००५	सो ऽन्यापराधे दुर्मेधा विषमे विनिपात्यते  
०५,०३९।०३१द्@००१_०००६	मन्त्रभेदस्य षट् प्राज्ञो द्वाराणीमानि लक्षयेत्  
०५,०३९।०३१द्@००१_०००७	अर्थसन्ततिकामश् च रक्षेद् एतानि नित्यशः  
०५,०३९।०३१द्@००१_०००८	मदं स्वप्नम् अविज्ञानम् आकारं चात्मसम्भवम्  
०५,०३९।०३१द्@००१_०००९	दुष्टामात्येषु विश्रम्भं दूताच् चाकुशलाद् अपि  
०५,०३९।०३१द्@००१_००१०	द्वाराण्य् एतानि यो ज्ञात्वा संवृणोति सदा नृपः  
०५,०३९।०३१द्@००१_००११	त्रिवर्गचरणे युक्तः स शत्रून् अधितिष्ठति  
०५,०३९।०३१द्@००१_००१२	न वै श्रुतम् अविज्ञाय वृद्धान् अनुपसेव्य च  
०५,०३९।०३१द्@००१_००१३	धर्मार्थौ वेदितुं शक्यौ बृहस्पतिसमैर् अपि  
०५,०३९।०३१द्@००१_००१४	नष्टं समुद्रे पतितं नष्टं वाक्यम् अशृण्वति  
०५,०३९।०३१द्@००१_००१५	अनात्मनि श्रुतं नष्टं नष्टं श्रुतम् अनग्निकम्  
०५,०३९।०३१द्@००१_००१६	मत्या परीक्ष्य मेधावी बुद्ध्या सम्पाद्य चासकृत्  
०५,०३९।०३१द्@००१_००१७	श्रुत्वा दृष्ट्वाथ विज्ञाय प्राज्ञो मन्त्रं समाचरेत्  
०५,०३९।०३२अ	अवृत्तिं विनयो हन्ति हन्त्य् अनर्थं पराक्रमः  
०५,०३९।०३२च्	हन्ति नित्यं क्षमा क्रोधम् आचारो हन्त्य् अलक्षणम्  
०५,०३९।०३३अ	परिच्छदेन क्षेत्रेण वेश्मना परिचर्यया  
०५,०३९।०३३च्	परीक्षेत कुलं राजन् भोजनाच्छादनेन च  
०५,०३९।०३३द्*०२३४_०१	उपस्थितस्य कामस्य प्रतिवादो न विद्यते  
०५,०३९।०३३द्*०२३४_०२	अपि निर्मुक्तदेहस्य कामरक्तस्य किं पुनः  
०५,०३९।०३३द्*०२३५_०१	प्राज्ञोपसेविनं वैद्यं धार्मिकं प्रियदर्शनम्  
०५,०३९।०३३द्*०२३५_०२	मित्रवन्तं सुवाक्यं च सुहृदं परिपालयेत्  
०५,०३९।०३३द्*०२३५_०३	दुष्कुलीनः कुलीनो वा मर्यादां यो न लङ्घयेत्  
०५,०३९।०३३द्*०२३५_०४	धर्मापेक्षी मृदुर् ह्रीमान् स कुलीनशताद् वरः  
०५,०३९।०३३द्*०२३६_०१	अर्थसन्ततिकामश् च रक्षेद् एतानि नित्यशः  
०५,०३९।०३४अ	ययोश् चित्तेन वा चित्तं नैभृतं नैभृतेन वा  
०५,०३९।०३४च्	समेति प्रज्ञया प्रज्ञा तयोर् मैत्री न जीर्यते  
०५,०३९।०३५अ	दुर्बुद्धिम् अकृतप्रज्ञं छन्नं कूपं तृणैर् इव  
०५,०३९।०३५च्	विवर्जयीत मेधावी तस्मिन् मैत्री प्रणश्यति  
०५,०३९।०३६अ	अवलिप्तेषु मूर्खेषु रौद्रसाहसिकेषु च  
०५,०३९।०३६च्	तथैवापेतधर्मेषु न मैत्रीम् आचरेद् बुधः  
०५,०३९।०३७अ	कृतज्ञं धार्मिकं सत्यम् अक्षुद्रं दृढभक्तिकम्  
०५,०३९।०३७च्	जितेन्द्रियं स्थितं स्थित्यां मित्रम् अत्यागि चेष्यते  
०५,०३९।०३८अ	इन्द्रियाणाम् अनुत्सर्गो मृत्युना न विशिष्यते  
०५,०३९।०३८च्	अत्यर्थं पुनर् उत्सर्गः सादयेद् दैवतान्य् अपि  
०५,०३९।०३९अ	मार्दवं सर्वभूतानाम् अनसूया क्षमा धृतिः  
०५,०३९।०३९च्	आयुष्याणि बुधाः प्राहुर् मित्राणां चाविमानना  
०५,०३९।०४०अ	अपनीतं सुनीतेन यो ऽर्थं प्रत्यानिनीषते  
०५,०३९।०४०च्	मतिम् आस्थाय सुदृढां तद् अकापुरुषव्रतम्  
०५,०३९।०४१अ	आयत्यां प्रतिकारज्ञस् तदात्वे दृढनिश्चयः  
०५,०३९।०४१च्	अतीते कार्यशेषज्ञो नरो ऽर्थैर् न प्रहीयते  
०५,०३९।०४२अ	कर्मणा मनसा वाचा यद् अभीक्ष्णं निषेवते  
०५,०३९।०४२च्	तद् एवापहरत्य् एनं तस्मात् कल्याणम् आचरेत्  
०५,०३९।०४३अ	मङ्गलालम्भनं योगः श्रुतम् उत्थानम् आर्जवम्  
०५,०३९।०४३च्	भूतिम् एतानि कुर्वन्ति सतां चाभीक्ष्णदर्शनम्  
०५,०३९।०४४अ	अनिर्वेदः श्रियो मूलं दुःखनाशे सुखस्य च  
०५,०३९।०४४च्	महान् भवत्य् अनिर्विण्णः सुखं चात्यन्तम् अश्नुते  
०५,०३९।०४५अ	नातः श्रीमत्तरं किं चिद् अन्यत् पथ्यतमं तथा  
०५,०३९।०४५च्	प्रभविष्णोर् यथा तात क्षमा सर्वत्र सर्वदा  
०५,०३९।०४६अ	क्षमेद् अशक्तः सर्वस्य शक्तिमान् धर्मकारणात्  
०५,०३९।०४६च्	अर्थानर्थौ समौ यस्य तस्य नित्यं क्षमा हिता  
०५,०३९।०४७अ	यत् सुखं सेवमानो ऽपि धर्मार्थाभ्यां न हीयते  
०५,०३९।०४७च्	कामं तद् उपसेवेत न मूढव्रतम् आचरेत्  
०५,०३९।०४८अ	दुःखार्तेषु प्रमत्तेषु नास्तिकेष्व् अलसेषु च  
०५,०३९।०४८च्	न श्रीर् वसत्य् अदान्तेषु ये चोत्साहविवर्जिताः  
०५,०३९।०४९अ	आर्जवेन नरं युक्तम् आर्जवात् सव्यपत्रपम्  
०५,०३९।०४९च्	अशक्तिमन्तं मन्यन्तो धर्षयन्ति कुबुद्धयः  
०५,०३९।०५०अ	अत्यार्यम् अतिदातारम् अतिशूरम् अतिव्रतम्  
०५,०३९।०५०च्	प्रज्ञाभिमानिनं चैव श्रीर् भयान् नोपसर्पति  
०५,०३९।०५०द्*०२३७_०१	न चातिगुणवत्स्व् एषा नात्यन्तं निर्गुणेषु च  
०५,०३९।०५०द्*०२३७_०२	नैषा गुणान् कामयते नैर्गुण्यान् नानुरज्यते  
०५,०३९।०५०द्*०२३७_०३	उन्मत्ता गौर् इवान्धा श्रीः क्व चिद् एवावतिष्ठते  
०५,०३९।०५१अ	अग्निहोत्रफला वेदाः शीलवृत्तफलं श्रुतम्  
०५,०३९।०५१च्	रतिपुत्रफला दारा दत्तभुक्तफलं धनम्  
०५,०३९।०५२अ	अधर्मोपार्जितैर् अर्थैर् यः करोत्य् और्ध्वदेहिकम्  
०५,०३९।०५२च्	न स तस्य फलं प्रेत्य भुङ्क्ते ऽर्थस्य दुरागमात्  
०५,०३९।०५३अ	कान्तारवनदुर्गेषु कृच्छ्रास्व् आपत्सु सम्भ्रमे  
०५,०३९।०५३च्	उद्यतेषु च शस्त्रेषु नास्ति शेषवतां भयम्  
०५,०३९।०५४अ	उत्थानं संयमो दाक्ष्यम् अप्रमादो धृतिः स्मृतिः  
०५,०३९।०५४च्	समीक्ष्य च समारम्भो विद्धि मूलं भवस्य तत्  
०५,०३९।०५५अ	तपो बलं तापसानां ब्रह्म ब्रह्मविदां बलम्  
०५,०३९।०५५च्	हिंसा बलम् असाधूनां क्षमा गुणवतां बलम्  
०५,०३९।०५६अ	अष्टौ तान्य् अव्रतघ्नानि आपो मूलं फलं पयः  
०५,०३९।०५६च्	हविर् ब्राह्मणकाम्या च गुरोर् वचनम् औषधम्  
०५,०३९।०५७अ	न तत्परस्य सन्दध्यात् प्रतिकूलं यदात्मनः  
०५,०३९।०५७ब्*०२३८_०१	आत्मनः प्रतिकूलानि विजानन् न समाचरेत्  
०५,०३९।०५७च्	सङ्ग्रहेणैष धर्मः स्यात् कामाद् अन्यः प्रवर्तते  
०५,०३९।०५८अ	अक्रोधेन जयेत् क्रोधम् असाधुं साधुना जयेत्  
०५,०३९।०५८च्	जयेत् कदर्यं दानेन जयेत् सत्येन चानृतम्  
०५,०३९।०५९अ	स्त्रीधूर्तके ऽलसे भीरौ चण्डे पुरुषमानिनि  
०५,०३९।०५९च्	चौरे कृतघ्ने विश्वासो न कार्यो न च नास्तिके  
०५,०३९।०६०अ	अभिवादनशीलस्य नित्यं वृद्धोपसेविनः  
०५,०३९।०६०च्	चत्वारि सम्प्रवर्धन्ते कीर्तिर् आयुर् यशोबलम्  
०५,०३९।०६१अ	अतिक्लेशेन ये ऽर्थाः स्युर् धर्मस्यातिक्रमेण च  
०५,०३९।०६१च्	अरेर् वा प्रणिपातेन मा स्म तेषु मनः कृथाः  
०५,०३९।०६२अ	अविद्यः पुरुषः शोच्यः शोच्यं मिथुनम् अप्रजम्  
०५,०३९।०६२च्	निराहाराः प्रजाः शोच्याः शोच्यं राष्ट्रम् अराजकम्  
०५,०३९।०६३अ	अध्वा जरा देहवतां पर्वतानां जलं जरा  
०५,०३९।०६३च्	असम्भोगो जरा स्त्रीणां वाक्शल्यं मनसो जरा  
०५,०३९।०६४अ	अनाम्नायमला वेदा ब्राह्मणस्याव्रतं मलम्  
०५,०३९।०६४ब्*०२३९_०१	मलं पृथिव्या वाहीकाः पुरुषस्यानृतं मलम्  
०५,०३९।०६४च्	कौतूहलमला साध्वी विप्रवासमलाः स्त्रियः  
०५,०३९।०६५अ	सुवर्णस्य मलं रूप्यं रूप्यस्यापि मलं त्रपु  
०५,०३९।०६५च्	ज्ञेयं त्रपुमलं सीसं सीसस्यापि मलं मलम्  
०५,०३९।०६६अ	न स्वप्नेन जयेन् निद्रां न कामेन स्त्रियं जयेत्  
०५,०३९।०६६च्	नेन्धनेन जयेद् अग्निं न पानेन सुरां जयेत्  
०५,०३९।०६७अ	यस्य दानजितं मित्रम् अमित्रा युधि निर्जिताः  
०५,०३९।०६७च्	अन्नपानजिता दाराः सफलं तस्य जीवितम्  
०५,०३९।०६८अ	सहस्रिणो ऽपि जीवन्ति जीवन्ति शतिनस् तथा  
०५,०३९।०६८च्	धृतराष्ट्रं विमुञ्चेच्छां न कथं चिन् न जीव्यते  
०५,०३९।०६९अ	यत् पृथिव्यां व्रीहियवं हिरण्यं पशवः स्त्रियः  
०५,०३९।०६९च्	नालम् एकस्य तत् सर्वम् इति पश्यन् न मुह्यति  
०५,०३९।०७०अ	राजन् भूयो ब्रवीमि त्वां पुत्रेषु समम् आचर  
०५,०३९।०७०च्	समता यदि ते राजन् स्वेषु पाण्डुसुतेषु च  
०५,०४०।००१	विदुर उवाच  
०५,०४०।००१अ	यो ऽभ्यर्थितः सद्भिर् असज्जमानः; करोत्य् अर्थं शक्तिम् अहापयित्वा  
०५,०४०।००१च्	क्षिप्रं यशस् तं समुपैति सन्तम् अलं; प्रसन्ना हि सुखाय सन्तः  
०५,०४०।००२अ	महान्तम् अप्य् अर्थम् अधर्मयुक्तं; यः सन्त्यजत्य् अनुपाक्रुष्ट एव  
०५,०४०।००२च्	सुखं स दुःखान्य् अवमुच्य शेते; जीर्णां त्वचं सर्प इवावमुच्य  
०५,०४०।००३अ	अनृतं च समुत्कर्षे राजगामि च पैशुनम्  
०५,०४०।००३च्	गुरोश् चालीकनिर्बन्धः समानि ब्रह्महत्यया  
०५,०४०।००४अ	असूयैकपदं मृत्युर् अतिवादः श्रियो वधः  
०५,०४०।००४च्	अशुश्रूषा त्वरा श्लाघा विद्यायाः शत्रवस् त्रयः  
०५,०४०।००४द्*०२४०_०१	आलस्यं मदमोहौ च चापलं गोष्ठिर् एव च  
०५,०४०।००४द्*०२४०_०२	स्तब्धता चाभिमानित्वं तथात्यागित्वम् एव च  
०५,०४०।००४द्*०२४०_०३	एते वै सप्त दोषास् तु सदा विद्यार्थिनां मताः  
०५,०४०।००५अ	सुखार्थिनः कुतो विद्या नास्ति विद्यार्थिनः सुखम्  
०५,०४०।००५च्	सुखार्थी वा त्यजेद् विद्यां विद्यार्थी वा सुखं त्यजेत्  
०५,०४०।००६अ	नाग्निस् तृप्यति काष्ठानां नापगानां महोदधिः  
०५,०४०।००६च्	नान्तकः सर्वभूतानां न पुंसां वामलोचना  
०५,०४०।००७अ	आशा धृतिं हन्ति समृद्धिम् अन्तकः; क्रोधः श्रियं हन्ति यशः कदर्यता  
०५,०४०।००७च्	अपालनं हन्ति पशूंश् च राजन्न्; एकः क्रुद्धो ब्राह्मणो हन्ति राष्ट्रम्  
०५,०४०।००८अ	अजश् च कांस्यं च रथश् च नित्यं; मध्व् आकर्षः शकुनिः श्रोत्रियश् च  
०५,०४०।००८च्	वृद्धो ज्ञातिर् अवसन्नो वयस्य; एतानि ते सन्तु गृहे सदैव  
०५,०४०।००९अ	अजोक्षा चन्दनं वीणा आदर्शो मधुसर्पिषी  
०५,०४०।००९च्	विषम् औदुम्बरं शङ्खः स्वर्णं नाभिश् च रोचना  
०५,०४०।०१०अ	गृहे स्थापयितव्यानि धन्यानि मनुर् अब्रवीत्  
०५,०४०।०१०च्	देवब्राह्मणपूजार्थम् अतिथीनां च भारत  
०५,०४०।०११अ	इदं च त्वां सर्वपरं ब्रवीमि; पुण्यं पदं तात महाविशिष्टम्  
०५,०४०।०११च्	न जातु कामान् न भयान् न लोभाद्; धर्मं त्यजेज् जीवितस्यापि हेतोः  
०५,०४०।०१२अ	नित्यो धर्मः सुखदुःखे त्व् अनित्ये; नित्यो जीवो धातुर् अस्य त्व् अनित्यः  
०५,०४०।०१२च्	त्यक्त्वानित्यं प्रतितिष्ठस्व नित्ये; सन्तुष्य त्वं तोषपरो हि लाभः  
०५,०४०।०१३अ	महाबलान् पश्य महानुभावान्; प्रशास्य भूमिं धनधान्यपूर्णाम्  
०५,०४०।०१३च्	राज्यानि हित्वा विपुलांश् च भोगान्; गतान् नरेन्द्रान् वशम् अन्तकस्य  
०५,०४०।०१४अ	मृतं पुत्रं दुःखपुष्टं मनुष्या; उत्क्षिप्य राजन् स्वगृहान् निर्हरन्ति  
०५,०४०।०१४च्	तं मुक्तकेशाः करुणं रुदन्तश्; चितामध्ये काष्ठम् इव क्षिपन्ति  
०५,०४०।०१५अ	अन्यो धनं प्रेतगतस्य भुङ्क्ते; वयांसि चाग्निश् च शरीरधातून्  
०५,०४०।०१५च्	द्वाभ्याम् अयं सह गच्छत्य् अमुत्र; पुण्येन पापेन च वेष्ट्यमानः  
०५,०४०।०१६अ	उत्सृज्य विनिवर्तन्ते ज्ञातयः सुहृदः सुताः  
०५,०४०।०१६ब्*०२४१_०१	अपुष्पान् अफलान् वृक्षान् यथा तात पतत्रिणः  
०५,०४०।०१६च्	अग्नौ प्रास्तं तु पुरुषं कर्मान्वेति स्वयङ्कृतम्  
०५,०४०।०१६द्*०२४२_०१	तस्मात् तु पुरुषो यत्नाद् धर्मं सञ्चिनुयाच् छनैः  
०५,०४०।०१७अ	अस्माल् लोकाद् ऊर्ध्वम् अमुष्य चाधो; महत् तमस् तिष्ठति ह्य् अन्धकारम्  
०५,०४०।०१७च्	तद् वै महामोहनम् इन्द्रियाणां; बुध्यस्व मा त्वां प्रलभेत राजन्  
०५,०४०।०१८अ	इदं वचः शक्ष्यसि चेद् यथावन्; निशम्य सर्वं प्रतिपत्तुम् एवम्  
०५,०४०।०१८च्	यशः परं प्राप्स्यसि जीवलोके; भयं न चामुत्र न चेह ते ऽस्ति  
०५,०४०।०१९अ	आत्मा नदी भारत पुण्यतीर्था; सत्योदका धृतिकूला दमोर्मिः  
०५,०४०।०१९च्	तस्यां स्नातः पूयते पुण्यकर्मा; पुण्यो ह्य् आत्मा नित्यम् अम्भो ऽम्भ एव  
०५,०४०।०२०अ	कामक्रोधग्राहवतीं पञ्चेन्द्रियजलां नदीम्  
०५,०४०।०२०च्	कृत्वा धृतिमयीं नावं जन्मदुर्गाणि सन्तर  
०५,०४०।०२१अ	प्रज्ञावृद्धं धर्मवृद्धं स्वबन्धुं; विद्यावृद्धं वयसा चापि वृद्धम्  
०५,०४०।०२१च्	कार्याकार्ये पूजयित्वा प्रसाद्य; यः सम्पृच्छेन् न स मुह्येत् कदा चित्  
०५,०४०।०२२अ	धृत्या शिश्नोदरं रक्षेत् पाणिपादं च चक्षुषा  
०५,०४०।०२२च्	चक्षुःश्रोत्रे च मनसा मनो वाचं च कर्मणा  
०५,०४०।०२३अ	नित्योदकी नित्ययज्ञोपवीती; नित्यस्वाध्यायी पतितान्नवर्जी  
०५,०४०।०२३च्	ऋतं ब्रुवन् गुरवे कर्म कुर्वन्; न ब्राह्मणश् च्यवते ब्रह्मलोकात्  
०५,०४०।०२४अ	अधीत्य वेदान् परिसंस्तीर्य चाग्नीन्; इष्ट्वा यज्ञैः पालयित्वा प्रजाश् च  
०५,०४०।०२४च्	गोब्राह्मणार्थे शस्त्रपूतान्तरात्मा; हतः सङ्ग्रामे क्षत्रियः स्वर्गम् एति  
०५,०४०।०२५अ	वैश्यो ऽधीत्य ब्राह्मणान् क्षत्रियांश् च; धनैः काले संविभज्याश्रितांश् च  
०५,०४०।०२५च्	त्रेतापूतं धूमम् आघ्राय पुण्यं; प्रेत्य स्वर्गे देवसुखानि भुङ्क्ते  
०५,०४०।०२६अ	ब्रह्मक्षत्रं वैश्यवर्णं च शूद्रः; क्रमेणैतान् न्यायतः पूजयानः  
०५,०४०।०२६च्	तुष्टेष्व् एतेष्व् अव्यथो दग्धपापस्; त्यक्त्वा देहं स्वर्गसुखानि भुङ्क्ते  
०५,०४०।०२७अ	चातुर्वर्ण्यस्यैष धर्मस् तवोक्तो; हेतुं चात्र ब्रुवतो मे निबोध  
०५,०४०।०२७च्	क्षात्राद् धर्माद् धीयते पाण्डुपुत्रस्; तं त्वं राजन् राजधर्मे नियुङ्क्ष्व  
०५,०४०।०२८	धृतराष्ट्र उवाच  
०५,०४०।०२८अ	एवम् एतद् यथा मां त्वम् अनुशाससि नित्यदा  
०५,०४०।०२८च्	ममापि च मतिः सौम्य भवत्य् एवं यथात्थ माम्  
०५,०४०।०२९अ	सा तु बुद्धिः कृताप्य् एवं पाण्डवान् प्रति मे सदा  
०५,०४०।०२९च्	दुर्योधनं समासाद्य पुनर् विपरिवर्तते  
०५,०४०।०३०अ	न दिष्टम् अभ्यतिक्रान्तुं शक्यं मर्त्येन केन चित्  
०५,०४०।०३०च्	दिष्टम् एव कृतं मन्ये पौरुषं तु निरर्थकम्  
०५,०४१।००१	धृतराष्ट्र उवाच  
०५,०४१।००१अ	अनुक्तं यदि ते किं चिद् वाचा विदुर विद्यते  
०५,०४१।००१च्	तन् मे शुश्रूषवे ब्रूहि विचित्राणि हि भाषसे  
०५,०४१।००२	विदुर उवाच  
०५,०४१।००२अ	धृतराष्ट्र कुमारो वै यः पुराणः सनातनः  
०५,०४१।००२च्	सनत्सुजातः प्रोवाच मृत्युर् नास्तीति भारत  
०५,०४१।००३अ	स ते गुह्यान् प्रकाशांश् च सर्वान् हृदयसंश्रयान्  
०५,०४१।००३च्	प्रवक्ष्यति महाराज सर्वबुद्धिमतां वरः  
०५,०४१।००४	धृतराष्ट्र उवाच  
०५,०४१।००४अ	किं त्वं न वेद तद् भूयो यन् मे ब्रूयात् सनातनः  
०५,०४१।००४च्	त्वम् एव विदुर ब्रूहि प्रज्ञाशेषो ऽस्ति चेत् तव  
०५,०४१।००५	विदुर उवाच  
०५,०४१।००५अ	शूद्रयोनाव् अहं जातो नातो ऽन्यद् वक्तुम् उत्सहे  
०५,०४१।००५च्	कुमारस्य तु या बुद्धिर् वेद तां शाश्वतीम् अहम्  
०५,०४१।००६अ	ब्राह्मीं हि योनिम् आपन्नः सुगुह्यम् अपि यो वदेत्  
०५,०४१।००६च्	न तेन गर्ह्यो देवानां तस्माद् एतद् ब्रवीमि ते  
०५,०४१।००७	धृतराष्ट्र उवाच  
०५,०४१।००७अ	ब्रवीहि विदुर त्वं मे पुराणं तं सनातनम्  
०५,०४१।००७च्	कथम् एतेन देहेन स्याद् इहैव समागमः  
०५,०४१।००८	वैशम्पायन उवाच  
०५,०४१।००८अ	चिन्तयाम् आस विदुरस् तम् ऋषिं संशितव्रतम्  
०५,०४१।००८च्	स च तच् चिन्तितं ज्ञात्वा दर्शयाम् आस भारत  
०५,०४१।००९अ	स चैनं प्रतिजग्राह विधिदृष्टेन कर्मणा  
०५,०४१।००९च्	सुखोपविष्टं विश्रान्तम् अथैनं विदुरो ऽब्रवीत्  
०५,०४१।०१०अ	भगवन् संशयः कश् चिद् धृतराष्ट्रस्य मानसे  
०५,०४१।०१०च्	यो न शक्यो मया वक्तुं तम् अस्मै वक्तुम् अर्हसि  
०५,०४१।०१०ए	यं श्रुत्वायं मनुष्येन्द्रः सुखदुःखातिगो भवेत्  
०५,०४१।०११अ	लाभालाभौ प्रियद्वेष्यौ यथैनं न जरान्तकौ  
०५,०४१।०११च्	विषहेरन् भयामर्षौ क्षुत्पिपासे मदोद्भवौ  
०५,०४१।०११ए	अरतिश् चैव तन्द्री च कामक्रोधौ क्षयोदयौ  
०५,०४२।००१	वैशम्पायन उवाच  
०५,०४२।००१अ	ततो राजा धृतराष्ट्रो मनीषी; सम्पूज्य वाक्यं विदुरेरितं तत्  
०५,०४२।००१च्	सनत्सुजातं रहिते महात्मा; पप्रच्छ बुद्धिं परमां बुभूषन्  
०५,०४२।००२	धृतराष्ट्र उवाच  
०५,०४२।००२अ	सनत्सुजात यदीदं शृणोमि; मृत्युर् हि नास्तीति तवोपदेशम्  
०५,०४२।००२च्	देवासुरा ह्य् आचरन् ब्रह्मचर्यम्; अमृत्यवे तत् कतरन् नु सत्यम्  
०५,०४२।००३	सनत्सुजात उवाच  
०५,०४२।००३अ	अमृत्युः कर्मणा के चिन् मृत्युर् नास्तीति चापरे  
०५,०४२।००३च्	शृणु मे ब्रुवतो राजन् यथैतन् मा विशङ्किथाः  
०५,०४२।००४अ	उभे सत्ये क्षत्रियाद्यप्रवृत्ते; मोहो मृत्युः सम्मतो यः कवीनाम्  
०५,०४२।००४च्	प्रमादं वै मृत्युम् अहं ब्रवीमि; सदाप्रमादम् अमृतत्वं ब्रवीमि  
०५,०४२।००५अ	प्रमादाद् वै असुराः पराभवन्न्; अप्रमादाद् ब्रह्मभूता भवन्ति  
०५,०४२।००५च्	न वै मृत्युर् व्याघ्र इवात्ति जन्तून्; न ह्य् अस्य रूपम् उपलभ्यते ह  
०५,०४२।००६अ	यमं त्व् एके मृत्युम् अतो ऽन्यम् आहुर्; आत्मावसन्नम् अमृतं ब्रह्मचर्यम्  
०५,०४२।००६च्	पितृलोके राज्यम् अनुशास्ति देवः; शिवः शिवानाम् अशिवो ऽशिवानाम्  
०५,०४२।००७अ	आस्याद् एष निःसरते नराणां; क्रोधः प्रमादो मोहरूपश् च मृत्युः  
०५,०४२।००७ब्*०२४३_०१	अहङ्गतेनैव चरन् विमार्गान्  
०५,०४२।००७ब्*०२४३_०२	न चात्मनो योगम् उपैति कश् चित्  
०५,०४२।००७च्	ते मोहितास् तद्वशे वर्तमाना; इतः प्रेतास् तत्र पुनः पतन्ति  
०५,०४२।००८अ	ततस् तं देवा अनु विप्लवन्ते; अतो मृत्युर् मरणाख्याम् उपैति  
०५,०४२।००८च्	कर्मोदये कर्मफलानुरागास्; तत्रानु यान्ति न तरन्ति मृत्युम्  
०५,०४२।००८द्*०२४४_०१	सदर्थयोगान् अवगमात् समन्तात्  
०५,०४२।००८द्*०२४४_०२	प्रवर्तते भोगयोगेन देही  
०५,०४२।००८द्*०२४४_०३	तद् वै महामोहनम् इन्द्रियाणां  
०५,०४२।००८द्*०२४४_०४	मिथ्यार्थयोगस्य गतिर् हि नित्या  
०५,०४२।००८द्*०२४४_०५	मिथ्यार्थयोगाभिहतान्तरात्मा  
०५,०४२।००८द्*०२४४_०६	स्मरन्न् उपास्ते विषयान् समन्तात्  
०५,०४२।००९अ	यो ऽभिध्यायन्न् उत्पतिष्णून् निहन्याद्; अनादरेणाप्रतिबुध्यमानः  
०५,०४२।००९च्	स वै मृत्युर् मृत्युर् इवात्ति भूत्वा; एवं विद्वान् यो विनिहन्ति कामान्  
०५,०४२।०१०अ	कामानुसारी पुरुषः कामान् अनु विनश्यति  
०५,०४२।०१०च्	कामान् व्युदस्य धुनुते यत् किं चित् पुरुषो रजः  
०५,०४२।०११अ	तमो ऽप्रकाशो भूतानां नरको ऽयं प्रदृश्यते  
०५,०४२।०११च्	गृह्यन्त इव धावन्ति गच्छन्तः श्वभ्रम् उन्मुखाः  
०५,०४२।०१२अ	अभिध्या वै प्रथमं हन्ति चैनं; कामक्रोधौ गृह्य चैनं तु पश्चात्  
०५,०४२।०१२च्	एते बालान् मृत्यवे प्रापयन्ति; धीरास् तु धैर्येण तरन्ति मृत्युम्  
०५,०४२।०१२द्*०२४५_०१	अमूढवृत्तेः पुरुषस्येह कुर्यात्  
०५,०४२।०१२द्*०२४५_०२	किं वै मृत्युस् तार्ण इवास्य व्याघ्रः  
०५,०४२।०१३अ	अमन्यमानः क्षत्रिय किं चिद् अन्यन्; नाधीयते तार्ण इवास्य व्याघ्रः  
०५,०४२।०१३च्	क्रोधाल् लोभान् मोहमयान्तरात्मा; स वै मृत्युस् त्वच् छरीरे य एषः  
०५,०४२।०१४अ	एवं मृत्युं जायमानं विदित्वा; ज्ञाने तिष्ठन् न बिभेतीह मृत्योः  
०५,०४२।०१४च्	विनश्यते विषये तस्य मृत्युर्; मृत्योर् यथा विषयं प्राप्य मर्त्यः  
०५,०४२।०१४द्*०२४६_००	धृतराष्ट्र उवाच  
०५,०४२।०१४द्*०२४६_०१	यान् एवाहुर् इज्यया साधुलोकान्  
०५,०४२।०१४द्*०२४६_०२	द्विजातीनां पुण्यतमान् सनातनान्  
०५,०४२।०१४द्*०२४६_०३	तेषां परार्थं कथयन्तीह वेदा  
०५,०४२।०१४द्*०२४६_०४	सनत्सुजात उवाच  
०५,०४२।०१४द्*०२४६_०४	एतद् विद्वान् नैति कथं नु कर्म  
०५,०४२।०१४द्*०२४६_०५	एवं ह्य् अविद्वान् उपयाति तत्र  
०५,०४२।०१४द्*०२४६_०६	तथार्थजातं च वदन्ति वेदाः  
०५,०४२।०१४द्*०२४६_०७	स नेह आयाति परं परात्मा  
०५,०४२।०१४द्*०२४६_०८	धृतराष्ट्र उवाच  
०५,०४२।०१४द्*०२४६_०८	प्रयाति मार्गेण निहत्य मार्गान्  
०५,०४२।०१४द्*०२४६_०९	को ऽसौ नियुङ्क्ते तम् अजं पुराणं  
०५,०४२।०१४द्*०२४६_१०	स चेद् इदं सर्वम् अनुक्रमेण  
०५,०४२।०१४द्*०२४६_११	किं वास्य कार्यम् अथ वा सुखं च  
०५,०४२।०१४द्*०२४६_१२	सनत्सुजात उवाच  
०५,०४२।०१४द्*०२४६_१२	तन् मे विद्वन् ब्रूहि सर्वं यथावत्  
०५,०४२।०१४द्*०२४६_१३	दोषो महान् अत्र विभेदयोगे  
०५,०४२।०१४द्*०२४६_१४	ह्य् अनादियोगेन भवन्ति नित्याः  
०५,०४२।०१४द्*०२४६_१५	तथास्य नाधिक्यम् अपैति किं चिद्  
०५,०४२।०१४द्*०२४६_१६	अनादियोगेन भवन्ति पुंसः  
०५,०४२।०१४द्*०२४६_१७	य एतद् वा भगवान् स नित्यो  
०५,०४२।०१४द्*०२४६_१८	विकारयोगेन करोति विश्वम्  
०५,०४२।०१४द्*०२४६_१९	तथा च तच्छक्तिर् इति स्म मन्यते  
०५,०४२।०१४द्*०२४६_२०	तथार्थयोगे च भवन्ति वेदाः  
०५,०४२।०१५	धृतराष्ट्र उवाच  
०५,०४२।०१५अ	ये ऽस्मिन् धर्मान् नाचरन्तीह के चित्; तथा धर्मान् के चिद् इहाचरन्ति  
०५,०४२।०१५च्	धर्मः पापेन प्रतिहन्यते स्म; उताहो धर्मः प्रतिहन्ति पापम्  
०५,०४२।०१६	सनत्सुजात उवाच  
०५,०४२।०१६अ	उभयम् एव तत्रोपभुज्यते फलं; धर्मस्यैवेतरस्य च  
०५,०४२।०१६ब्*०२४७_०१	तस्मिन् स्थितो वाप्य् उभयं हि नित्यं  
०५,०४२।०१६ब्*०२४७_०२	ज्ञानेन विद्वान् प्रतिहन्ति सिद्धम्  
०५,०४२।०१६ब्*०२४७_०३	तथान्यथा पुण्यम् उपैति देही  
०५,०४२।०१६ब्*०२४७_०४	तथागतं पापम् उपैति सिद्धम्  
०५,०४२।०१६ब्*०२४७_०५	गत्वोभयं कर्मणा भुज्यते ऽस्थिरं  
०५,०४२।०१६ब्*०२४७_०६	शुभस्य पापस्य स चापि कर्मणा  
०५,०४२।०१६च्	धर्मेणाधर्मं प्रणुदतीह विद्वान्; धर्मो बलीयान् इति तस्य विद्धि  
०५,०४२।०१७	धृतराष्ट्र उवाच  
०५,०४२।०१७अ	यान् इमान् आहुः स्वस्य धर्मस्य लोकान्; द्विजातीनां पुण्यकृतां सनातनान्  
०५,०४२।०१७च्	तेषां परिक्रमान् कथयन्तस् ततो ऽन्यान्; नैतद् विद्वन् नैव कृतं च कर्म  
०५,०४२।०१८	सनत्सुजात उवाच  
०५,०४२।०१८अ	येषां बले न विस्पर्धा बले बलवताम् इव  
०५,०४२।०१८च्	ते ब्राह्मणा इतः प्रेत्य स्वर्गलोके प्रकाशते  
०५,०४२।०१८द्*०२४८_०१	येषां धर्मे न च स्पर्धा तेषां तज्ज्ञानसाधनम्  
०५,०४२।०१८द्*०२४८_०२	ते ब्राह्मणा इतो मुक्ताः स्वर्गं यान्ति त्रिविष्टपम्  
०५,०४२।०१८द्*०२४८_०३	तस्य सम्यक् समाचारम् आहुर् वेदविदो जनाः  
०५,०४२।०१८द्*०२४८_०४	नैनं मन्येत भूयिष्ठं बाह्यम् आभ्यन्तरं जनम्  
०५,०४२।०१९अ	यत्र मन्येत भूयिष्ठं प्रावृषीव तृणोलपम्  
०५,०४२।०१९च्	अन्नं पानं च ब्राह्मणस् तज् जीवन् नानुसञ्ज्वरेत्  
०५,०४२।०२०अ	यत्राकथयमानस्य प्रयच्छत्य् अशिवं भयम्  
०५,०४२।०२०च्	अतिरिक्तम् इवाकुर्वन् स श्रेयान् नेतरो जनः  
०५,०४२।०२१अ	यो वाकथयमानस्य आत्मानं नानुसञ्ज्वरेत्  
०५,०४२।०२१ब्*०२४९_०१	एको वै ह्य् अन्तरात्मानं ब्राह्मणो हन्तुम् अर्हति  
०५,०४२।०२१च्	ब्रह्मस्वं नोपभुञ्जेद् वा तदन्नं सम्मतं सताम्  
०५,०४२।०२१द्*०२५०_०१	कुशवल्कलचेलाद्यं ब्रह्मस्वं योगिनो विदुः  
०५,०४२।०२२अ	यथा स्वं वान्तम् अश्नाति श्वा वै नित्यम् अभूतये  
०५,०४२।०२२च्	एवं ते वान्तम् अश्नन्ति स्ववीर्यस्योपजीवनात्  
०५,०४२।०२३अ	नित्यम् अज्ञातचर्या मे इति मन्येत ब्राह्मणः  
०५,०४२।०२३च्	ज्ञातीनां तु वसन् मध्ये नैव विद्येत किं चन  
०५,०४२।०२४अ	को ह्य् एवम् अन्तरात्मानं ब्राह्मणो हन्तुम् अर्हति  
०५,०४२।०२४ब्*०२५१_०१	निर्लिङ्गम् अचलं शुद्धं सर्वद्वन्द्वविवर्जितम्  
०५,०४२।०२४च्	तस्माद् धि किं चित् क्षत्रिय ब्रह्मावसति पश्यति  
०५,०४२।०२४द्*०२५२_०१	यो ऽन्यथा सन्तम् आत्मानम् अन्यथा प्रतिपद्यते  
०५,०४२।०२४द्*०२५२_०२	किं तेन न कृतं पापं चोरेणात्मापहारिणा  
०५,०४२।०२५अ	अश्रान्तः स्याद् अनादानात् सम्मतो निरुपद्रवः  
०५,०४२।०२५च्	शिष्टो न शिष्टवत् स स्याद् ब्राह्मणो ब्रह्मवित् कविः  
०५,०४२।०२६अ	अनाढ्या मानुषे वित्ते आढ्या वेदेषु ये द्विजाः  
०५,०४२।०२६च्	ते दुर्धर्षा दुष्प्रकम्प्या विद्यात् तान् ब्रह्मणस् तनुम्  
०५,०४२।०२७अ	सर्वान् स्विष्टकृतो देवान् विद्याद् य इह कश् चन  
०५,०४२।०२७च्	न समानो ब्राह्मणस्य यस्मिन् प्रयतते स्वयम्  
०५,०४२।०२८अ	यम् अप्रयतमानं तु मानयन्ति स मानितः  
०५,०४२।०२८च्	न मान्यमानो मन्येत नामानाद् अभिसञ्ज्वरेत्  
०५,०४२।०२८द्*०२५३_०१	लोकः स्वभाववृत्तिर् हि निमेषोन्मेषवत् सदा  
०५,०४२।०२९अ	विद्वांसो मानयन्तीह इति मन्येत मानितः  
०५,०४२।०२९च्	अधर्मविदुषो मूढा लोकशास्त्रविशारदाः  
०५,०४२।०२९ए	न मान्यं मानयिष्यन्ति इति मन्येद् अमानितः  
०५,०४२।०३०अ	न वै मानं च मौनं च सहितौ चरतः सदा  
०५,०४२।०३०च्	अयं हि लोको मानस्य असौ मानस्य तद् विदुः  
०५,०४२।०३१अ	श्रीः सुखस्येह संवासः सा चापि परिपन्थिनी  
०५,०४२।०३१च्	ब्राह्मी सुदुर्लभा श्रीर् हि प्रज्ञाहीनेन क्षत्रिय  
०५,०४२।०३२अ	द्वाराणि तस्या हि वदन्ति सन्तो; बहुप्रकाराणि दुरावराणि  
०५,०४२।०३२च्	सत्यार्जवे ह्रीर् दमशौचविद्याः; षण्मानमोहप्रतिबाधनानि  
०५,०४३।०००*०२५४_००	धृतराष्ट्र उवाच  
०५,०४३।०००*०२५४_०१	कस्यैष मौनः कतरन् नु मौनं  
०५,०४३।०००*०२५४_०२	प्रब्रूहि विद्वन्न् इह मौनभावम्  
०५,०४३।०००*०२५४_०३	मौनेन विद्वान् उत याति मौनं  
०५,०४३।०००*०२५४_०४	सनत्सुजात उवाच  
०५,०४३।०००*०२५४_०४	कथं मुने मौनम् इहाचरन्ति  
०५,०४३।०००*०२५४_०५	यतो न वेदा मनसा सहैनम्  
०५,०४३।०००*०२५४_०६	अनुप्रविशन्ति ततो ऽथ मौनम्  
०५,०४३।०००*०२५४_०७	यत्रोत्थितो वेदशब्दस् तथायं  
०५,०४३।०००*०२५४_०८	स तन्मयत्वेन विभाति राजन्  
०५,०४३।००१	धृतराष्ट्र उवाच  
०५,०४३।००१अ	ऋचो यजूंष्य् अधीते यः सामवेदं च यो द्विजः  
०५,०४३।००१च्	पापानि कुर्वन् पापेन लिप्यते न स लिप्यते  
०५,०४३।००२	सनत्सुजात उवाच  
०५,०४३।००२अ	नैनं सामान्य् ऋचो वापि न यजूंषि विचक्षण  
०५,०४३।००२च्	त्रायन्ते कर्मणः पापान् न ते मिथ्या ब्रवीम्य् अहम्  
०५,०४३।००३अ	न छन्दांसि वृजिनात् तारयन्ति; मायाविनं मायया वर्तमानम्  
०५,०४३।००३च्	नीडं शकुन्ता इव जातपक्षाश्; छन्दांस्य् एनं प्रजहत्य् अन्तकाले  
०५,०४३।००४	धृतराष्ट्र उवाच  
०५,०४३।००४अ	न चेद् वेदा वेदविदं शक्तास् त्रातुं विचक्षण  
०५,०४३।००४च्	अथ कस्मात् प्रलापो ऽयं ब्राह्मणानां सनातनः  
०५,०४३।००५	सनत्सुजात उवाच  
०५,०४३।००५*०२५५_०१	तस्यैव नामादिविशेषरूपैर्  
०५,०४३।००५*०२५५_०२	इदं जगद् भाति महानुभाव  
०५,०४३।००५*०२५५_०३	निर्दिश्य सम्यक् प्रवदन्ति वेदास्  
०५,०४३।००५*०२५५_०४	तद् विश्ववैरूप्यम् उदाहरन्ति  
०५,०४३।००५*०२५५_०५	तदर्थम् उक्तं तप एतद् इज्या  
०५,०४३।००५*०२५५_०६	ताभ्याम् असौ पुण्यम् उपैति विद्वान्  
०५,०४३।००५*०२५५_०७	पुण्येन पापं विनिहत्य पश्चात्  
०५,०४३।००५*०२५५_०८	सञ्जायते ज्ञानविदीपितात्मा  
०५,०४३।००५*०२५५_०९	ज्ञानेन चात्मानम् उपैति विद्वान्  
०५,०४३।००५*०२५५_१०	अथान्यथा वर्गफलानुकाङ्क्षी  
०५,०४३।००५*०२५५_११	अस्मिन् कृतं तत् परिगृह्य सर्वम्  
०५,०४३।००५*०२५५_१२	अमुत्र भुङ्क्ते पुनर् एति मार्गम्  
०५,०४३।००५*०२५६_०१	तपस् तप्यति यो ऽरण्ये मुनिर् मूलफलाशनः  
०५,०४३।००५*०२५७_०१	ब्राह्मणानां तपः स्वृद्धम् अन्येषां तावद् एव तत्  
०५,०४३।००५*०२५८_०१	एतत् समृद्धम् अत्यृद्धं तपो भवति केवलम्  
०५,०४३।००५अ	अस्मिंल् लोके तपस् तप्तं फलम् अन्यत्र दृश्यते  
०५,०४३।००५च्	ब्राह्मणानाम् इमे लोका ऋद्धे तपसि संयताः  
०५,०४३।००६	धृतराष्ट्र उवाच  
०५,०४३।००६अ	कथं समृद्धम् अप्य् ऋद्धं तपो भवति केवलम्  
०५,०४३।००६च्	सनत्सुजात तद् ब्रूहि यथा विद्याम तद् वयम्  
०५,०४३।००६द्*०२५९_००	सनत्सुजात उवाच  
०५,०४३।००६द्*०२५९_०१	निष्कल्मषं तपस् त्व् एतत् केवलं परिचक्षते  
०५,०४३।००६द्*०२५९_०२	एतत् समृद्धम् अप्य् ऋद्धं तपो भवति नान्यथा  
०५,०४३।००६द्*०२५९_०३	तपोमूलम् इदं सर्वं यन् मां पृच्छसि क्षत्रिय  
०५,०४३।००६द्*०२५९_०४	धृतराष्ट्र उवाच  
०५,०४३।००६द्*०२५९_०४	तपसा वेदविद्वांसः परं त्व् अमृतम् आप्नुयुः  
०५,०४३।००६द्*०२५९_०५	कल्मषं तपसो ब्रूहि श्रुतं निष्कल्मषं तपः  
०५,०४३।००६द्*०२५९_०६	सनत्सुजात येनेदं विद्यां गुह्यं सनातनम्  
०५,०४३।००६द्*०२६०_०१	श्रीर् एवम् एका यो ऽधीते तच् च तावच् च तत्समम्  
०५,०४३।००७	सनत्सुजात उवाच  
०५,०४३।००७अ	क्रोधादयो द्वादश यस्य दोषास्; तथा नृशंसादि षड् अत्र राजन्  
०५,०४३।००७च्	धर्मादयो द्वादश चाततानाः; शास्त्रे गुणा ये विदिता द्विजानाम्  
०५,०४३।००८अ	क्रोधः कामो लोभमोहौ विवित्सा;कृपासूया मानशोकौ स्पृहा च  
०५,०४३।००८च्	ईर्ष्या जुगुप्सा च मनुष्यदोषा; वर्ज्याः सदा द्वादशैते नरेण  
०५,०४३।००९अ	एकैकम् एते राजेन्द्र मनुष्यान् पर्युपासते  
०५,०४३।००९च्	लिप्समानो ऽन्तरं तेषां मृगाणाम् इव लुब्धकः  
०५,०४३।०१०अ	विकत्थनः स्पृहयालुर् मनस्वी; बिभ्रत् कोपं चपलो ऽरक्षणश् च  
०५,०४३।०१०च्	एते प्राप्ताः षण् नरान् पापधर्मान्; प्रकुर्वते नोत सन्तः सुदुर्गे  
०५,०४३।०११अ	सम्भोगसंविद् द्विषम् एधमानो; दत्तानुतापी कृपणो ऽबलीयान्  
०५,०४३।०११च्	वर्गप्रशंसी वनितासु द्वेष्टा; एते ऽपरे सप्त नृशंसधर्माः  
०५,०४३।०१२अ	धर्मश् च सत्यं च दमस् तपश् च; अमात्सर्यं ह्रीस् तितिक्षानसूया  
०५,०४३।०१२च्	यज्ञश् च दानं च धृतिः श्रुतं च; महाव्रता द्वादश ब्राह्मणस्य  
०५,०४३।०१३अ	यस् त्व् एतेभ्यः प्रवसेद् द्वादशेभ्यः; सर्वाम् अपीमां पृथिवीं प्रशिष्यात्  
०५,०४३।०१३च्	त्रिभिर् द्वाभ्याम् एकतो वा विशिष्टो; नास्य स्वम् अस्तीति स वेदितव्यः  
०५,०४३।०१४अ	दमस् त्यागो ऽप्रमादश् च एतेष्व् अमृतम् आहितम्  
०५,०४३।०१४च्	तानि सत्यमुखान्य् आहुर् ब्राह्मणा ये मनीषिणः  
०५,०४३।०१४द्*०२६१_०१	दोषत्यागो ऽप्रमादः स्यात् स चाप्य् अष्टगुणो मतः  
०५,०४३।०१५अ	दमो ऽष्टादशदोषः स्यात् प्रतिकूलं कृताकृते  
०५,०४३।०१५च्	अनृतं चाभ्यसूया च कामार्थौ च तथा स्पृहा  
०५,०४३।०१६अ	क्रोधः शोकस् तथा तृष्णा लोभः पैशुन्यम् एव च  
०५,०४३।०१६च्	मत्सरश् च विवित्सा च परितापस् तथा रतिः  
०५,०४३।०१७अ	अपस्मारः सातिवादस् तथा सम्भावनात्मनि  
०५,०४३।०१७ब्*०२६२_०१	लोकद्वेषो ऽभिमानश् च विवादः प्राणिपीडनम्  
०५,०४३।०१७ब्*०२६२_०२	परिवादो ऽतिवादश् च परितापो ऽक्षमा धृतिः  
०५,०४३।०१७ब्*०२६२_०३	असिद्धिः पापकृत्यं च हिंसा चेति प्रकीर्तिताः  
०५,०४३।०१७च्	एतैर् विमुक्तो दोषैर् यः स दमः सद्भिर् उच्यते  
०५,०४३।०१७द्*०२६३_०१	मदो ऽष्टादशदोषः स्यात् त्यागो भवति षड्गुणः  
०५,०४३।०१७द्*०२६४_०१	विपर्ययाः स्मृता एते मददोषा उदाहृताः  
०५,०४३।०१७द्*०२६४_०२	श्रेयांस् तु षड्विधस् त्यागस् तृतीयस् तत्र दुष्करः  
०५,०४३।०१७द्*०२६४_०३	तेन दुःखं तरन्त्य् एव तस्मिंस् त्यक्ते जितं भवेत्  
०५,०४३।०१७द्*०२६५_०१	दोषा दमस्य ये प्रोक्तास् तान् दोषान् परिवर्जयेत्  
०५,०४३।०१८अ	श्रेयांस् तु षड्विधस् त्यागः प्रियं प्राप्य न हृष्यति  
०५,०४३।०१८च्	अप्रिये तु समुत्पन्ने व्यथां जातु न चार्च्छति  
०५,०४३।०१९अ	इष्टान् दारांश् च पुत्रांश् च न चान्यं यद् वचो भवेत्  
०५,०४३।०१९च्	अर्हते याचमानाय प्रदेयं तद् वचो भवेत्  
०५,०४३।०१९द्*०२६६_०१	इष्टापूर्तं द्वितीयं स्यान् नित्यं वैराग्ययोगतः  
०५,०४३।०१९द्*०२६६_०२	कामत्यागश् च राजेन्द्र स तृतीय इति स्मृतः  
०५,०४३।०१९द्*०२६६_०३	अप्रमादी भवेद् एतैः स चाप्य् अष्टगुणो महान्  
०५,०४३।०१९द्*०२६६_०४	सत्यं ध्यानं समाधानं चोद्यं वैराग्यम् एव च  
०५,०४३।०१९द्*०२६६_०५	अस्तेयो ब्रह्मचर्यं च तथासङ्ग्रह एव च  
०५,०४३।०१९द्*०२६६_०६	एवं दोषा मदस्योक्तास् तान् दोषान् परिवर्जयेत्  
०५,०४३।०१९द्*०२६६_०७	दोषत्यागो ऽप्रमादः स्यात् स चाप्य् अष्टगुणो मतः  
०५,०४३।०१९द्*०२६६_०८	तांस् तु सत्यमुखान् आहुः सत्ये ह्य् अमृतम् आहितम्  
०५,०४३।०१९द्*०२६६_०९	सत्यात्मा भव राजेन्द्र सत्ये लोकाः प्रतिष्ठिताः  
०५,०४३।०१९द्*०२६६_१०	निवृत्तेनैव दोषेण तपोव्रतम् इहाचरेत्  
०५,०४३।०१९द्*०२६६_११	एतद् धातृकृतं वृत्तं सत्यम् एव सतां व्रतम्  
०५,०४३।०१९ए	अप्य् अवाच्यं वदत्य् एव स तृतीयो गुणः स्मृतः  
०५,०४३।०२०अ	त्यक्तैर् द्रव्यैर् यो भवति नोपयुङ्क्ते च कामतः  
०५,०४३।०२०ब्*०२६७_०१	न च द्रव्यैस् तद् भवति नोपयुक्तैश् च कामतः  
०५,०४३।०२०च्	न च कर्मसु तद् धीनः शिष्यबुद्धिर् नरो यथा  
०५,०४३।०२०ए	सर्वैर् एव गुणैर् युक्तो द्रव्यवान् अपि यो भवेत्  
०५,०४३।०२०ड़्*०२६८_०१	षट्प्रकारम् इमं त्यागं बुद्ध्वान्यन् नावशिष्यते  
०५,०४३।०२१अ	अप्रमादो ऽष्टदोषः स्यात् तान् दोषान् परिवर्जयेत्  
०५,०४३।०२१च्	इन्द्रियेभ्यश् च पञ्चभ्यो मनसश् चैव भारत  
०५,०४३।०२१ए	अतीतानागतेभ्यश् च मुक्तो ह्य् एतैः सुखी भवेत्  
०५,०४३।०२२अ	दोषैर् एतैर् विमुक्तं तु गुणैर् एतैः समन्वितम्  
०५,०४३।०२२च्	एतत् समृद्धम् अप्य् ऋद्धं तपो भवति केवलम्  
०५,०४३।०२२ए	यन् मां पृच्छसि राजेन्द्र किं भूयः श्रोतुम् इच्छसि  
०५,०४३।०२२ड़्*०२६९_०१	एतत् पापहरं शुद्धं जन्ममृत्युजरापहम्  
०५,०४३।०२३	धृतराष्ट्र उवाच  
०५,०४३।०२३अ	आख्यानपञ्चमैर् वेदैर् भूयिष्ठं कथ्यते जनः  
०५,०४३।०२३च्	तथैवान्ये चतुर्वेदास् त्रिवेदाश् च तथापरे  
०५,०४३।०२४अ	द्विवेदाश् चैकवेदाश् च अनृचश् च तथापरे  
०५,०४३।०२४च्	तेषां तु कतमः स स्याद् यम् अहं वेद ब्राह्मणम्  
०५,०४३।०२५	सनत्सुजात उवाच  
०५,०४३।०२५अ	एकस्य वेदस्याज्ञानाद् वेदास् ते बहवो ऽभवन्  
०५,०४३।०२५च्	सत्यस्यैकस्य राजेन्द्र सत्ये कश् चिद् अवस्थितः  
०५,०४३।०२५ए	एवं वेदम् अनुत्साद्य प्रज्ञां महति कुर्वते  
०५,०४३।०२६अ	दानम् अध्ययनं यज्ञो लोभाद् एतत् प्रवर्तते  
०५,०४३।०२६च्	सत्यात् प्रच्यवमानानां सङ्कल्पो वितथो भवेत्  
०५,०४३।०२७अ	ततो यज्ञः प्रतायेत सत्यस्यैवावधारणात्  
०५,०४३।०२७च्	मनसान्यस्य भवति वाचान्यस्योत कर्मणा  
०५,०४३।०२७ए	सङ्कल्पसिद्धः पुरुषः सङ्कल्पान् अधितिष्ठति  
०५,०४३।०२८अ	अनैभृत्येन वै तस्य दीक्षितव्रतम् आचरेत्  
०५,०४३।०२८च्	नामैतद् धातुनिर्वृत्तं सत्यम् एव सतां परम्  
०५,०४३।०२८ए	ज्ञानं वै नाम प्रत्यक्षं परोक्षं जायते तपः  
०५,०४३।०२९अ	विद्याद् बहु पठन्तं तु बहुपाठीति ब्राह्मणम्  
०५,०४३।०२९च्	तस्मात् क्षत्रिय मा मंस्था जल्पितेनैव ब्राह्मणम्  
०५,०४३।०२९ए	य एव सत्यान् नापैति स ज्ञेयो ब्राह्मणस् त्वया  
०५,०४३।०२९ड़्*०२७०_०१	छन्दांसि नाम द्विपदां वरिष्ठ  
०५,०४३।०२९ड़्*०२७०_०२	स्वच्छन्दयोगेन भवन्ति तत्र  
०५,०४३।०२९ड़्*०२७०_०३	छन्दोविदस् तेन च तान् अधीत्य  
०५,०४३।०२९ड़्*०२७०_०४	गता हि वेदस्य न वेद्यम् आर्याः  
०५,०४३।०२९ड़्*०२७१_०१	न वेदानां वेदिता कश् चिद् अस्ति  
०५,०४३।०२९ड़्*०२७१_०२	वेद्येन वेदं न विदुर् न वेद्यम्  
०५,०४३।०२९ड़्*०२७१_०३	यो वेद वेदं स च वेद वेद्यं  
०५,०४३।०२९ड़्*०२७१_०४	यो वेद वेद्यं न स वेद सत्यम्  
०५,०४३।०२९ड़्*०२७१_०५	यो वेद वेदान् स च वेद वेद्यं  
०५,०४३।०२९ड़्*०२७१_०६	न तं विदुर् वेदविदो न वेदाः  
०५,०४३।०२९ड़्*०२७१_०७	तथापि वेदेन विदन्ति वेदं  
०५,०४३।०२९ड़्*०२७१_०८	ये ब्राह्मणा वेदविदो भवन्ति  
०५,०४३।०२९ड़्*०२७१_०९	धामांशभागस्य तथा हि वेदा  
०५,०४३।०२९ड़्*०२७१_१०	यथा हि शाखा च महीरुहस्य  
०५,०४३।०२९ड़्*०२७१_११	संवेदने चैव यथामनन्ति  
०५,०४३।०२९ड़्*०२७१_१२	तस्मिन् हि सत्ये परमात्मनो ऽर्थे  
०५,०४३।०३०अ	छन्दांसि नाम क्षत्रिय तान्य् अथर्वा; जगौ पुरस्ताद् ऋषिसर्ग एषः  
०५,०४३।०३०च्	छन्दोविदस् ते य उ तान् अधीत्य; न वेद्यवेदस्य विदुर् न वेद्यम्  
०५,०४३।०३१अ	न वेदानां वेदिता कश् चिद् अस्ति; कश् चिद् वेदान् बुध्यते वापि राजन्  
०५,०४३।०३१च्	यो वेद वेदान् न स वेद वेद्यं; सत्ये स्थितो यस् तु स वेद वेद्यम्  
०५,०४३।०३२अ	अभिजानामि ब्राह्मणम् आख्यातारं विचक्षणम्  
०५,०४३।०३२ब्*०२७२_०१	एवं यो हि विजानाति स जानाति परं हि तत्  
०५,०४३।०३२ब्*०२७३_०१	परं हि तत् परं ब्रह्म जानात्य् एव च ब्राह्मणः  
०५,०४३।०३२ब्*०२७४_०१	यो वै विजानाति परं मयोक्तं  
०५,०४३।०३२ब्*०२७४_०२	स वै विजानाति परं क्रमेण  
०५,०४३।०३२ब्*०२७५_०१	नास्य पर्येषणं गच्छेत् प्रत्यर्थिषु कथं चन  
०५,०४३।०३२ब्*०२७५_०२	अविचिन्वन्न् इमं वेदे ततः पश्यति तं प्रभुम्  
०५,०४३।०३२च्	यश् छिन्नविचिकित्सः सन्न् आचष्टे सर्वसंशयान्  
०५,०४३।०३३अ	तस्य पर्येषणं गच्छेत् प्राचीनं नोत दक्षिणम्  
०५,०४३।०३३च्	नार्वाचीनं कुतस् तिर्यङ् नादिशं तु कथं चन  
०५,०४३।०३४अ	तूष्णीम्भूत उपासीत न चेष्टेन् मनसा अपि  
०५,०४३।०३४च्	अभ्यावर्तेत ब्रह्मास्य अन्तरात्मनि वै श्रितम्  
०५,०४३।०३५अ	मौनाद् धि स मुनिर् भवति नारण्यवसनान् मुनिः  
०५,०४३।०३५च्	अक्षरं तत् तु यो वेद स मुनिः श्रेष्ठ उच्यते  
०५,०४३।०३६अ	सर्वार्थानां व्याकरणाद् वैयाकरण उच्यते  
०५,०४३।०३६ब्*०२७६_०१	तन् मूलतो व्याकरणं व्याकरोतीति तत् तथा  
०५,०४३।०३६च्	प्रत्यक्षदर्शी लोकानां सर्वदर्शी भवेन् नरः  
०५,०४३।०३७अ	सत्ये वै ब्राह्मणस् तिष्ठन् ब्रह्म पश्यति क्षत्रिय  
०५,०४३।०३७ब्*०२७७_०१	ज्ञानादिषु स्थितो ऽप्य् एवं क्षत्रिय ब्रह्म पश्यति  
०५,०४३।०३७च्	वेदानां चानुपूर्व्येण एतद् विद्वन् ब्रवीमि ते  
०५,०४४।००१	धृतराष्ट्र उवाच  
०५,०४४।००१अ	सनत्सुजात यद् इमां परार्थां; ब्राह्मीं वाचं प्रवदसि विश्वरूपाम्  
०५,०४४।००१च्	परां हि कामेषु सुदुर्लभां कथां; तद् ब्रूहि मे वाक्यम् एतत् कुमार  
०५,०४४।००२	सनत्सुजात उवाच  
०५,०४४।००२अ	नैतद् ब्रह्म त्वरमाणेन लभ्यं; यन् मां पृच्छस्य् अभिहृष्यस्य् अतीव  
०५,०४४।००२ब्*०२७८_०१	बुद्धौ प्रलीने मनसि प्रचिन्त्या  
०५,०४४।००२ब्*०२७८_०२	विद्या हि सा ब्रह्मचर्येण लभ्या  
०५,०४४।००२च्	अव्यक्तविद्याम् अभिधास्ये पुराणीं; बुद्ध्या च तेषां ब्रह्मचर्येण सिद्धाम्  
०५,०४४।००३	धृतराष्ट्र उवाच  
०५,०४४।००३अ	अव्यक्तविद्याम् इति यत् सनातनीं; ब्रवीषि त्वं ब्रह्मचर्येण सिद्धाम्  
०५,०४४।००३ब्*०२७९_०१	आद्यां विद्यां वदसि हि सत्यरूपां  
०५,०४४।००३ब्*०२७९_०२	या प्राप्यते ब्रह्मचर्येण सद्भिः  
०५,०४४।००३ब्*०२८०_०१	यां प्राप्यैतां मर्त्यलोकं त्यजन्ति  
०५,०४४।००३ब्*०२८०_०२	या वै विद्या गुरुवृद्धेषु नित्या  
०५,०४४।००३ब्*०२८१_००	धृतराष्ट्र उवाच  
०५,०४४।००३ब्*०२८१_०१	ब्रह्मचर्येण या विद्या शक्या वेदितुम् अञ्जसा  
०५,०४४।००३ब्*०२८१_०२	तत् कथं ब्रह्मचर्यं स्याद् एतद् विद्वन् ब्रवीहि मे  
०५,०४४।००३च्	अनारभ्या वसतीहार्य काले; कथं ब्राह्मण्यम् अमृतत्वं लभेत  
०५,०४४।००४	सनत्सुजात उवाच  
०५,०४४।००४अ	ये ऽस्मिंल् लोके विजयन्तीह कामान्; ब्राह्मीं स्थितिम् अनुतितिक्षमाणाः  
०५,०४४।००४च्	त आत्मानं निर्हरन्तीह देहान्; मुञ्जाद् इषीकाम् इव सत्त्वसंस्थाः  
०५,०४४।००४द्*०२८२_०१	यदि सर्वे प्रमुच्यन्ते कामा ये हृदि संस्थिताः  
०५,०४४।००४द्*०२८२_०२	अथ मृत्योर् मृत इति तत्र ब्रह्म समश्नुते  
०५,०४४।००५अ	शरीरम् एतौ कुरुतः पिता माता च भारत  
०५,०४४।००५च्	आचार्यशास्ता या जातिः सा सत्या साजरामरा  
०५,०४४।००५द्*०२८३_०१	आचार्यतस् तु यज् जन्म तत् सत्यं वै तथामृतम्  
०५,०४४।००५द्*०२८४_०१	तस्मात् ताम् एव यत्नेन बुद्धिमान् प्रतिपद्यते  
०५,०४४।००६अ	आचार्ययोनिम् इह ये प्रविश्य; भूत्वा गर्भं ब्रह्मचर्यं चरन्ति  
०५,०४४।००६च्	इहैव ते शास्त्रकारा भवन्ति; प्रहाय देहं परमं यान्ति योगम्  
०५,०४४।००७अ	य आवृणोत्य् अवितथेन कर्णा;वृतं कुर्वन्न् अमृतं सम्प्रयच्छन्  
०५,०४४।००७च्	तं मन्येत पितरं मातरं च; तस्मै न द्रुह्येत् कृतम् अस्य जानन्  
०५,०४४।००८अ	गुरुं शिष्यो नित्यम् अभिमन्यमानः; स्वाध्यायम् इच्छेच् छुचिर् अप्रमत्तः  
०५,०४४।००८च्	मानं न कुर्यान् न दधीत रोषम्; एष प्रथमो ब्रह्मचर्यस्य पादः  
०५,०४४।००८द्*०२८५_०१	शिष्यवृत्तिक्रमेणैव विद्याम् आप्नोति यः शुचिः  
०५,०४४।००८द्*०२८५_०२	ब्रह्मचर्यव्रतस्यास्य प्रथमः पाद उच्यते  
०५,०४४।००९अ	आचार्यस्य प्रियं कुर्यात् प्राणैर् अपि धनैर् अपि  
०५,०४४।००९च्	कर्मणा मनसा वाचा द्वितीयः पाद उच्यते  
०५,०४४।०१०अ	समा गुरौ यथा वृत्तिर् गुरुपत्न्यां तथा भवेत्  
०५,०४४।०१०च्	यथोक्तकारी प्रियकृत् तृतीयः पाद उच्यते  
०५,०४४।०१०द्*०२८६_०१	आचार्येण कृतं ज्ञात्वा भावितो ऽस्मीति मन्यते  
०५,०४४।०१०द्*०२८६_०२	तं गुरुं प्रति हृष्टः संस्तृतीयः पाद उच्यते  
०५,०४४।०१०द्*०२८७_०१	आचार्येणात्मकृतं विजानञ्  
०५,०४४।०१०द्*०२८७_०२	ज्ञात्वा चार्थं भावितो ऽस्मीत्य् अनेन  
०५,०४४।०१०द्*०२८७_०३	यन् मन्यते तं प्रति हृष्टबुद्धिः  
०५,०४४।०१०द्*०२८७_०४	स वै तृतीयो ब्रह्मचर्यस्य पादः  
०५,०४४।०११अ	नाचार्यायेहोपकृत्वा प्रवादं; प्राज्ञः कुर्वीत नैतद् अहं करोमि  
०५,०४४।०११च्	इतीव मन्येत न भाषयेत; स वै चतुर्थो ब्रह्मचर्यस्य पादः  
०५,०४४।०११द्*०२८८_०१	एवं वसन्तं यद् उपप्लवेद् धि  
०५,०४४।०११द्*०२८८_०२	नाचार्याय कृतम् इति चाभिमानात्  
०५,०४४।०११द्*०२८८_०३	प्राज्ञो मन्ये नैतद् अहं करोमि  
०५,०४४।०११द्*०२८८_०४	स वै चतुर्थो ब्रह्मचर्यस्य पादः  
०५,०४४।०११द्*०२८९_०१	कालेन पादं लभते तथार्थं  
०५,०४४।०११द्*०२८९_०२	ततश् च पादं गुरुयोगतश् च  
०५,०४४।०११द्*०२८९_०३	उत्साहयोगेन च पादम् ऋच्छेच्  
०५,०४४।०११द्*०२८९_०४	छास्त्रेण पादं च ततो ऽभियाति  
०५,०४४।०११द्*०२९०_०१	ज्ञानादयो द्वादश यस्य रूपम्  
०५,०४४।०११द्*०२९०_०२	अन्यानि चाङ्गानि तथा बलं च  
०५,०४४।०११द्*०२९०_०३	आचार्ययोगे फलतीति चाहुर्  
०५,०४४।०११द्*०२९०_०४	ब्रह्मार्थयोगेन च ब्रह्मचर्यम्  
०५,०४४।०१२अ	एवं वसन्तं यद् उपप्लवेद् धनम्; आचार्याय तद् अनुप्रयच्छेत्  
०५,०४४।०१२च्	सतां वृत्तिं बहुगुणाम् एवम् एति; गुरोः पुत्रे भवति च वृत्तिर् एषा  
०५,०४४।०१३अ	एवं वसन् सर्वतो वर्धतीह; बहून् पुत्रांल् लभते च प्रतिष्ठाम्  
०५,०४४।०१३च्	वर्षन्ति चास्मै प्रदिशो दिशश् च; वसन्त्य् अस्मिन् ब्रह्मचर्ये जनाश् च  
०५,०४४।०१४अ	एतेन ब्रह्मचर्येण देवा देवत्वम् आप्नुवन्  
०५,०४४।०१४च्	ऋषयश् च महाभागा ब्रह्मलोकं मनीषिणः  
०५,०४४।०१५अ	गन्धर्वाणाम् अनेनैव रूपम् अप्सरसाम् अभूत्  
०५,०४४।०१५च्	एतेन ब्रह्मचर्येण सूर्यो अह्नाय जायते  
०५,०४४।०१५द्*०२९१_०१	आकाङ्क्षार्थस्य संयोगाद् रसभेदार्थिनाम् इव  
०५,०४४।०१५द्*०२९१_०२	एवं ह्य् एतत् समाज्ञाय तादृग् भावं गता इमे  
०५,०४४।०१६अ	य आशयेत् पाटयेच् चापि राजन्; सर्वं शरीरं तपसा तप्यमानः  
०५,०४४।०१६च्	एतेनासौ बाल्यम् अत्येति विद्वान्; मृत्युं तथा रोधयत्य् अन्तकाले  
०५,०४४।०१७अ	अन्तवन्तः क्षत्रिय ते जयन्ति; लोकाञ् जनाः कर्मणा निर्मितेन  
०५,०४४।०१७च्	ब्रह्मैव विद्वांस् तेन अभ्येति सर्वं; नान्यः पन्था अयनाय विद्यते  
०५,०४४।०१८	धृतराष्ट्र उवाच  
०५,०४४।०१८अ	आभाति शुक्लम् इव लोहितम् इव; अथो कृष्णम् अथाञ्जनं काद्रवं वा  
०५,०४४।०१८च्	तद् ब्राह्मणः पश्यति यो ऽत्र विद्वान्; कथंरूपं तद् अमृतम् अक्षरं पदम्  
०५,०४४।०१९	सनत्सुजात उवाच  
०५,०४४।०१९अ	नाभाति शुक्लम् इव लोहितम् इव; अथो कृष्णम् आयसम् अर्कवर्णम्  
०५,०४४।०१९च्	न पृथिव्यां तिष्ठति नान्तरिक्षे; नैतत् समुद्रे सलिलं बिभर्ति  
०५,०४४।०२०अ	न तारकासु न च विद्युद् आश्रितं; न चाभ्रेषु दृश्यते रूपम् अस्य  
०५,०४४।०२०च्	न चापि वायौ न च देवतासु; न तच् चन्द्रे दृश्यते नोत सूर्ये  
०५,०४४।०२१अ	नैवर्क्षु तन् न यजुःषु नाप्य् अथर्वसु; न चैव दृश्यत्य् अमलेषु सामसु  
०५,०४४।०२१च्	रथन्तरे बार्हते चापि राजन्; महाव्रते नैव दृश्येद् ध्रुवं तत्  
०५,०४४।०२२अ	अपारणीयं तमसः परस्तात्; तद् अन्तको ऽप्य् एति विनाशकाले  
०५,०४४।०२२च्	अणीयरूपं क्षुरधारया तन्; महच् च रूपं त्व् अपि पर्वतेभ्यः  
०५,०४४।०२३अ	सा प्रतिष्ठा तद् अमृतं लोकास् तद् ब्रह्म तद् यशः  
०५,०४४।०२३च्	भूतानि जज्ञिरे तस्मात् प्रलयं यान्ति तत्र च  
०५,०४४।०२४अ	अनामयं तन् महद् उद्यतं यशो; वाचो विकारान् कवयो वदन्ति  
०५,०४४।०२४च्	तस्मिञ् जगत् सर्वम् इदं प्रतिष्ठितं; ये तद् विदुर् अमृतास् ते भवन्ति  
०५,०४४।०२४द्@००२_००००	सनत्सुजात उवाच  
०५,०४४।०२४द्@००२_०००१	शोकः क्रोधश् च लोभश् च कामो मानः परासुता  
०५,०४४।०२४द्@००२_०००२	ईर्ष्या मोहो विवित्सा च कृपासूया जुगुप्सुता  
०५,०४४।०२४द्@००२_०००३	द्वादशैते महादोषा मनुष्यप्राणनाशनाः  
०५,०४४।०२४द्@००२_०००४	एकैकम् एते राजेन्द्र मनुष्यान् पर्युपासते  
०५,०४४।०२४द्@००२_०००५	यैर् आविष्टो नरः पापं मूढसञ्ज्ञो व्यवस्यति  
०५,०४४।०२४द्@००२_०००६	स्पृहयालुर् उग्रः परुषो वावदान्यः  
०५,०४४।०२४द्@००२_०००७	क्रोधं बिभ्रन् मनसा वै विकत्थी  
०५,०४४।०२४द्@००२_०००८	नृशंसधर्माः षड् इमे जना वै  
०५,०४४।०२४द्@००२_०००९	प्राप्याप्य् अर्थं नोत सभाजयन्ते  
०५,०४४।०२४द्@००२_००१०	सम्भोगसंविद् विषमो ऽतिमानी  
०५,०४४।०२४द्@००२_००११	दत्त्वा विकत्थी कृपणो दुर्बलश् च  
०५,०४४।०२४द्@००२_००१२	बहुप्रशंसी वनिताद्विट् सदैव  
०५,०४४।०२४द्@००२_००१३	सप्तैवोक्ताः पापशीला नृशंसाः  
०५,०४४।०२४द्@००२_००१४	धर्मश् च सत्यं च तपो दमश् च  
०५,०४४।०२४द्@००२_००१५	अमात्सर्यं ह्रीस् तितिक्षानसूया  
०५,०४४।०२४द्@००२_००१६	दानं श्रुतं चैव धृतिः क्षमा च  
०५,०४४।०२४द्@००२_००१७	महाव्रता द्वादश ब्राह्मणस्य  
०५,०४४।०२४द्@००२_००१८	यो नैतेभ्यः प्रच्यवेद् द्वादशभ्यः  
०५,०४४।०२४द्@००२_००१९	सर्वाम् अपीमां पृथिवीं स शिष्यात्  
०५,०४४।०२४द्@००२_००२०	त्रिभिर् द्वाभ्याम् एकतो वार्थितो यो  
०५,०४४।०२४द्@००२_००२१	नास्य स्वम् अस्तीति च वेदितव्यम्  
०५,०४४।०२४द्@००२_००२२	दमस् त्यागो ऽथाप्रमाद इत्य् एतेष्व् अमृतं स्थितम्  
०५,०४४।०२४द्@००२_००२३	एतानि ब्रह्ममुख्यानां ब्राह्मणानां मनीषिणाम्  
०५,०४४।०२४द्@००२_००२४	सद् वासद् वा परीवादो ब्राह्मणस्य न शस्यते  
०५,०४४।०२४द्@००२_००२५	नरकप्रतिष्ठास् ते वै स्युर् य एवं कुर्वते नराः  
०५,०४४।०२४द्@००२_००२६	मदो ऽष्टादशदोषः स स्यात् पुरा यो ऽप्रकीर्तितः  
०५,०४४।०२४द्@००२_००२७	लोकद्वेष्यं प्रातिकूल्यम् अभ्यसूया मृषावचः  
०५,०४४।०२४द्@००२_००२८	कामक्रोधौ पारतन्त्र्यं परिवादो ऽथ पैशुनम्  
०५,०४४।०२४द्@००२_००२९	अर्थहानिर् विवित्सा च मात्सर्यं प्राणिपीडनम्  
०५,०४४।०२४द्@००२_००३०	ईर्ष्या मोहो ऽतिवादश् च सञ्ज्ञानाशो ऽभ्यसूयिता  
०५,०४४।०२४द्@००२_००३१	तस्मात् प्राज्ञो न माद्येत सदा ह्य् एतद् विगर्हितम्  
०५,०४४।०२४द्@००२_००३२	सौहृदे वै षड् गुणा वेदितव्याः  
०५,०४४।०२४द्@००२_००३३	प्रिये हृष्यन्त्य् अप्रिये च व्यथन्ते  
०५,०४४।०२४द्@००२_००३४	स्याद् आत्मनः सुचिरं याचते यो  
०५,०४४।०२४द्@००२_००३५	ददात्य् अयाच्यम् अपि देयं खलु स्यात्  
०५,०४४।०२४द्@००२_००३६	इष्टान् पुत्रान् विभवान् स्वांश् च दारान्  
०५,०४४।०२४द्@००२_००३७	अभ्यर्थितश् चार्हति शुद्धभावः  
०५,०४४।०२४द्@००२_००३८	त्यक्तद्रव्यः संवसेन् नेह कामाद्  
०५,०४४।०२४द्@००२_००३९	भुङ्क्ते कर्म स्वाशिषं बाधते च  
०५,०४४।०२४द्@००२_००४०	द्रव्यवान् गुणवान् एवं त्यागी भवति सात्त्विकः  
०५,०४४।०२४द्@००२_००४१	पञ्च भूतानि पञ्चभ्यो निवर्तयति तादृशः  
०५,०४४।०२४द्@००२_००४२	एतत् समृद्धम् अप्य् ऊर्ध्वं तपो भवति केवलम्  
०५,०४४।०२४द्@००२_००४३	सत्त्वात् प्रच्यवमानानां सङ्कल्पेन समाहितम्  
०५,०४४।०२४द्@००२_००४४	यतो यज्ञाः प्रवर्धन्ते सत्यस्यैवावरोधनात्  
०५,०४४।०२४द्@००२_००४५	मनसान्यस्य भवति वाचान्यस्याथ कर्मणा  
०५,०४४।०२४द्@००२_००४६	सङ्कल्पसिद्धं पुरुषम् असङ्कल्पो ऽधितिष्ठति  
०५,०४४।०२४द्@००२_००४७	ब्राह्मणस्य विशेषेण किं चान्यद् अपि मे श्रुणु  
०५,०४४।०२४द्@००२_००४८	अध्यापयेन् महद् एतद् यशस्यं  
०५,०४४।०२४द्@००२_००४९	वाचो विकारं कवयो वदन्ति  
०५,०४४।०२४द्@००२_००५०	अस्मिन् योगे सर्वम् इदं प्रतिष्ठितं  
०५,०४४।०२४द्@००२_००५१	ये तद् विदुर् अमृतास् ते भवन्ति  
०५,०४४।०२४द्@००२_००५२	न कर्मणा सुकृतेनैव राजन्  
०५,०४४।०२४द्@००२_००५३	सत्यं वदेज् जुहुयाद् वा यजेद् वा  
०५,०४४।०२४द्@००२_००५४	नैतेन बालो ऽमृत्युम् अभ्येति राजन्  
०५,०४४।०२४द्@००२_००५५	रतिं चासौ न लभत्य् अन्तकाले  
०५,०४४।०२४द्@००२_००५६	तूष्णीम् एक उपासीत चेष्टेत मनसापि न  
०५,०४४।०२४द्@००२_००५७	तथा संस्तुतिनिन्दाभ्यां प्रीतिरोषौ विवर्जयेत्  
०५,०४४।०२४द्@००२_००५८	अत्रैव तिष्ठन् क्षत्रिय ब्रह्माविशति पश्यति  
०५,०४४।०२४द्@००२_००५९	वेदेषु चानुपूर्व्येण एतद् विद्वन् ब्रवीमि ते  
०५,०४४।०२४द्*०२९२_०१	तद् एतद् अह्ना संस्थितं भाति सर्वं  
०५,०४४।०२४द्*०२९२_०२	तद् आत्मवित् पश्यति ज्ञानयोगात्  
०५,०४४।०२४द्*०२९३_०१	तस्मिञ् जगत् सर्वम् इदं प्रतिष्ठितं  
०५,०४४।०२४द्*०२९३_०२	य एतद् विदुर् अमृतास् ते भवन्ति  
०५,०४५।००१	सनत्सुजात उवाच  
०५,०४५।००१अ	यत् तच् छुक्रं महज् ज्योतिर् दीप्यमानं महद् यशः  
०५,०४५।००१च्	तद् वै देवा उपासन्ते यस्माद् अर्को विराजते  
०५,०४५।००१ए	योगिनस् तं प्रपश्यन्ति भगवन्तं सनातनम्  
०५,०४५।००२अ	शुक्राद् ब्रह्म प्रभवति ब्रह्म शुक्रेण वर्धते  
०५,०४५।००२च्	तच् छुक्रं ज्योतिषां मध्ये ऽतप्तं तपति तापनम्  
०५,०४५।००२ए	योगिनस् तं प्रपश्यन्ति भगवन्तं सनातनम्  
०५,०४५।००३अ	आपो ऽथ अद्भ्यः सलिलस्य मध्ये; उभौ देवौ शिश्रियाते ऽन्तरिक्षे  
०५,०४५।००३च्	स सध्रीचीः स विषूचीर् वसाना; उभे बिभर्ति पृथिवीं दिवं च  
०५,०४५।००३ए	योगिनस् तं प्रपश्यन्ति भगवन्तं सनातनम्  
०५,०४५।००३ड़्*०२९४_०१	अप एव ससर्जादौ तासु वीर्यम् अथासृजत्  
०५,०४५।००३ड़्*०२९४_०२	तद् अण्डम् अभवद् धैमं सहस्रांशुसमप्रभम्  
०५,०४५।००३ड़्*०२९४_०३	तस्मिञ् जज्ञे स्वयं ब्रह्मा सर्वलोकपितामहः  
०५,०४५।००३ड़्*०२९४_०४	योगिनस् तं प्रपश्यन्ति भगवन्तं सनातनम्  
०५,०४५।००४अ	उभौ च देवौ पृथिवीं दिवं च; दिशश् च शुक्रं भुवनं बिभर्ति  
०५,०४५।००४च्	तस्माद् दिशः सरितश् च स्रवन्ति; तस्मात् समुद्रा विहिता महान्तः  
०५,०४५।००४ए	योगिनस् तं प्रपश्यन्ति भगवन्तं सनातनम्  
०५,०४५।००५अ	चक्रे रथस्य तिष्ठन्तं ध्रुवस्याव्ययकर्मणः  
०५,०४५।००५च्	केतुमन्तं वहन्त्य् अश्वास् तं दिव्यम् अजरं दिवि  
०५,०४५।००५ए	योगिनस् तं प्रपश्यन्ति भगवन्तं सनातनम्  
०५,०४५।००६अ	न सादृश्ये तिष्ठति रूपम् अस्य; न चक्षुषा पश्यति कश् चिद् एनम्  
०५,०४५।००६च्	मनीषयाथो मनसा हृदा च; य एवं विदुर् अमृतास् ते भवन्ति  
०५,०४५।००६द्*०२९५_०१	यस्य देवे परा भक्तिर् यथा देवे तथा गुरौ  
०५,०४५।००६द्*०२९५_०२	तस्य ते कथिता ह्य् अर्थाः प्रकाशन्ते महात्मनः  
०५,०४५।००६ए	योगिनस् तं प्रपश्यन्ति भगवन्तं सनातनम्  
०५,०४५।००७अ	द्वादशपूगां सरितं देवरक्षितम्  
०५,०४५।००७च्	मधु ईशन्तस् तदा सञ्चरन्ति घोरम्  
०५,०४५।००७ए	योगिनस् तं प्रपश्यन्ति भगवन्तं सनातनम्  
०५,०४५।००८अ	तद् अर्धमासं पिबति सञ्चित्य भ्रमरो मधु  
०५,०४५।००८च्	ईशानः सर्वभूतेषु हविर्भूतम् अकल्पयत्  
०५,०४५।००८ए	योगिनस् तं प्रपश्यन्ति भगवन्तं सनातनम्  
०५,०४५।००९अ	हिरण्यपर्णम् अश्वत्थम् अभिपत्य अपक्षकाः  
०५,०४५।००९च्	ते तत्र पक्षिणो भूत्वा प्रपतन्ति यथादिशम्  
०५,०४५।००९ए	योगिनस् तं प्रपश्यन्ति भगवन्तं सनातनम्  
०५,०४५।०१०अ	पूर्णात् पूर्णान्य् उद्धरन्ति पूर्णात् पूर्णानि चक्रिरे  
०५,०४५।०१०च्	हरन्ति पूर्णात् पूर्णानि पूर्णम् एवावशिष्यते  
०५,०४५।०१०ए	योगिनस् तं प्रपश्यन्ति भगवन्तं सनातनम्  
०५,०४५।०११अ	तस्माद् वै वायुर् आयातस् तस्मिंश् च प्रयतः सदा  
०५,०४५।०११च्	तस्माद् अग्निश् च सोमश् च तस्मिंश् च प्राण आततः  
०५,०४५।०११च्*०२९६_०१	**** **** यस्मिंश् च प्रलयं गतौ  
०५,०४५।०११च्*०२९६_०२	तस्माद् वै वायुर् आततः  
०५,०४५।०११द्*०२९७_०१	योगिनस् तं प्रपश्यन्ति भगवन्तं सनातनम्  
०५,०४५।०११द्*०२९८_०१	यस्माद् वै वायुर् आयातो यस्माच् च प्राण आगतः  
०५,०४५।०११द्*०२९९_०१	तत् प्रतिष्ठास् तद् अमृतं लोकास् तद् ब्रह्म तद् यशः  
०५,०४५।०११द्*०२९९_०२	भूतानि जज्ञिरे तस्मात् प्रलयं यान्ति तत्र च  
०५,०४५।०११द्*०२९९_०३	योगिनस् तं प्रपश्यन्ति भगवन्तं सनातनम्  
०५,०४५।०१२अ	सर्वम् एव ततो विद्यात् तत् तद् वक्तुं न शक्नुमः  
०५,०४५।०१२च्	योगिनस् तं प्रपश्यन्ति भगवन्तं सनातनम्  
०५,०४५।०१३अ	अपानं गिरति प्राणः प्राणं गिरति चन्द्रमाः  
०५,०४५।०१३च्	आदित्यो गिरते चन्द्रम् आदित्यं गिरते परः  
०५,०४५।०१३ए	योगिनस् तं प्रपश्यन्ति भगवन्तं सनातनम्  
०५,०४५।०१४अ	एकं पादं नोत्क्षिपति सलिलाद् धंस उच्चरन्  
०५,०४५।०१४च्	तं चेत् सततम् ऋत्विजं न मृत्युर् नामृतं भवेत्  
०५,०४५।०१४ए	योगिनस् तं प्रपश्यन्ति भगवन्तं सनातनम्  
०५,०४५।०१४ड़्*०३००_०१	अङ्गुष्ठमात्रः पुरुषो ऽन्तरात्मा  
०५,०४५।०१४ड़्*०३००_०२	लिङ्गस्य योगेन स याति नित्यम्  
०५,०४५।०१४ड़्*०३००_०३	तम् ईशम् ईड्यम् अनुकल्पम् आद्यं  
०५,०४५।०१४ड़्*०३००_०४	पश्यन्ति मूढा न विराजमानम्  
०५,०४५।०१४ड़्*०३००_०५	योगिनस् तं प्रपश्यन्ति भगवन्तं सनातनम्  
०५,०४५।०१४ड़्*०३०१_०१	नात्मानम् आत्मस्थम् अवैति मूढः  
०५,०४५।०१४ड़्*०३०१_०२	संसारकूपे परिवर्तते यः  
०५,०४५।०१४ड़्*०३०१_०३	त्यक्त्वात्मरूपं विषयांश् च भुङ्क्ते  
०५,०४५।०१४ड़्*०३०१_०४	स वै जनो गर्दभ एव साक्षात्  
०५,०४५।०१४ड़्*०३०१_०५	योगिनस् तं प्रपश्यन्ति भगवन्तं सनातनम्  
०५,०४५।०१५अ	एवं देवो महात्मा स पावकं पुरुषो गिरन्  
०५,०४५।०१५च्	यो वै तं पुरुषं वेद तस्येहात्मा न रिष्यते  
०५,०४५।०१५ए	योगिनस् तं प्रपश्यन्ति भगवन्तं सनातनम्  
०५,०४५।०१६अ	यः सहस्रं सहस्राणां पक्षान् सन्तत्य सम्पतेत्  
०५,०४५।०१६च्	मध्यमे मध्य आगच्छेद् अपि चेत् स्यान् मनोजवः  
०५,०४५।०१६ए	योगिनस् तं प्रपश्यन्ति भगवन्तं सनातनम्  
०५,०४५।०१७अ	न दर्शने तिष्ठति रूपम् अस्य; पश्यन्ति चैनं सुविशुद्धसत्त्वाः  
०५,०४५।०१७च्	हितो मनीषी मनसाभिपश्येद्; ये तं श्रयेयुर् अमृतास् ते भवन्ति  
०५,०४५।०१७ए	योगिनस् तं प्रपश्यन्ति भगवन्तं सनातनम्  
०५,०४५।०१८अ	गूहन्ति सर्पा इव गह्वराणि; स्वशिक्षया स्वेन वृत्तेन मर्त्याः  
०५,०४५।०१८च्	तेषु प्रमुह्यन्ति जना विमूढा; यथाध्वानं मोहयन्ते भयाय  
०५,०४५।०१८ए	योगिनस् तं प्रपश्यन्ति भगवन्तं सनातनम्  
०५,०४५।०१९अ	सदा सदासत्कृतः स्यान् न मृत्युर् अमृतं कुतः  
०५,०४५।०१९च्	सत्यानृते सत्यसमानबन्धने; सतश् च योनिर् असतश् चैक एव  
०५,०४५।०१९ए	योगिनस् तं प्रपश्यन्ति भगवन्तं सनातनम्  
०५,०४५।०२०अ	न साधुना नोत असाधुना वा; समानम् एतद् दृश्यते मानुषेषु  
०५,०४५।०२०च्	समानम् एतद् अमृतस्य विद्याद्; एवंयुक्तो मधु तद् वै परीप्सेत्  
०५,०४५।०२०ए	योगिनस् तं प्रपश्यन्ति भगवन्तं सनातनम्  
०५,०४५।०२१अ	नास्यातिवादा हृदयं तापयन्ति; नानधीतं नाहुतम् अग्निहोत्रम्  
०५,०४५।०२१च्	मनो ब्राह्मीं लघुताम् आदधीत; प्रज्ञानम् अस्य नाम धीरा लभन्ते  
०५,०४५।०२१ए	योगिनस् तं प्रपश्यन्ति भगवन्तं सनातनम्  
०५,०४५।०२२अ	एवं यः सर्वभूतेषु आत्मानम् अनुपश्यति  
०५,०४५।०२२च्	अन्यत्रान्यत्र युक्तेषु किं स शोचेत् ततः परम्  
०५,०४५।०२३अ	यथोदपाने महति सर्वतः सम्प्लुतोदके  
०५,०४५।०२३च्	एवं सर्वेषु वेदेषु ब्राह्मणस्य विजानतः  
०५,०४५।०२४अ	अङ्गुष्ठमात्रः पुरुषो महात्मा; न दृश्यते ऽसौ हृदये निविष्टः  
०५,०४५।०२४च्	अजश् चरो दिवारात्रम् अतन्द्रितश् च; स तं मत्वा कविर् आस्ते प्रसन्नः  
०५,०४५।०२५अ	अहम् एवास्मि वो माता पिता पुत्रो ऽस्म्य् अहं पुनः  
०५,०४५।०२५च्	आत्माहम् अपि सर्वस्य यच् च नास्ति यद् अस्ति च  
०५,०४५।०२६अ	पितामहो ऽस्मि स्थविरः पिता पुत्रश् च भारत  
०५,०४५।०२६च्	ममैव यूयम् आत्मस्था न मे यूयं न वो ऽप्य् अहम्  
०५,०४५।०२७अ	आत्मैव स्थानं मम जन्म चात्मा; वेदप्रोक्तो ऽहम् अजरप्रतिष्ठः  
०५,०४५।०२८अ	अणोर् अणीयान् सुमनाः सर्वभूतेषु जागृमि  
०५,०४५।०२८च्	पितरं सर्वभूतानां पुष्करे निहितं विदुः  
०५,०४५।०२८द्*०३०२_०१	विषं भुङ्क्ष्व सहामात्यैर् विनाशं प्राप्नुहि ध्रुवम्  
०५,०४५।०२८द्*०३०२_०२	राजन् केन विना नाभ्यां स्फीतं कृष्णाजिनं वरम्  
०५,०४६।०००*०३०३_०१	नमः पुंसे पुराणाय पूर्णानन्दाय विष्णवे  
०५,०४६।०००*०३०३_०२	निरस्तनिखिलध्वान्ततेजसे विश्वहेतवे  
०५,०४६।००१	वैशम्पायन उवाच  
०५,०४६।००१अ	एवं सनत्सुजातेन विदुरेण च धीमता  
०५,०४६।००१च्	सार्धं कथयतो राज्ञः सा व्यतीयाय शर्वरी  
०५,०४६।००२अ	तस्यां रजन्यां व्युष्टायां राजानः सर्व एव ते  
०५,०४६।००२च्	सभाम् आविविशुर् हृष्टाः सूतस्योपदिदृक्षया  
०५,०४६।००३अ	शुश्रूषमाणाः पार्थानां वचो धर्मार्थसंहितम्  
०५,०४६।००३च्	धृतराष्ट्रमुखाः सर्वे ययू राजसभां शुभाम्  
०५,०४६।००४अ	सुधावदातां विस्तीर्णां कनकाजिरभूषिताम्  
०५,०४६।००४च्	चन्द्रप्रभां सुरुचिरां सिक्तां परमवारिणा  
०५,०४६।००५अ	रुचिरैर् आसनैः स्तीर्णां काञ्चनैर् दारवैर् अपि  
०५,०४६।००५च्	अश्मसारमयैर् दान्तैः स्वास्तीर्णैः सोत्तरच्छदैः  
०५,०४६।००६अ	भीष्मो द्रोणः कृपः शल्यः कृतवर्मा जयद्रथः  
०५,०४६।००६च्	अश्वत्थामा विकर्णश् च सोमदत्तश् च बाह्लिकः  
०५,०४६।००७अ	विदुरश् च महाप्राज्ञो युयुत्सुश् च महारथः  
०५,०४६।००७च्	सर्वे च सहिताः शूराः पार्थिवा भरतर्षभ  
०५,०४६।००७ए	धृतराष्ट्रं पुरस्कृत्य विविशुस् तां सभां शुभाम्  
०५,०४६।००८अ	दुःशासनश् चित्रसेनः शकुनिश् चापि सौबलः  
०५,०४६।००८च्	दुर्मुखो दुःसहः कर्ण उलूको ऽथ विविंशतिः  
०५,०४६।००८द्*०३०४_०१	दुःशासनः सौबलश् च शकुनिः शलतोशलौ  
०५,०४६।००८द्*०३०५_०१	एते चान्ये च बहवः पार्थिवा भरतर्षभ  
०५,०४६।००९अ	कुरुराजं पुरस्कृत्य दुर्योधनम् अमर्षणम्  
०५,०४६।००९च्	विविशुस् तां सभां राजन् सुराः शक्रसदो यथा  
०५,०४६।०१०अ	आविशद्भिस् तदा राजञ् शूरैः परिघबाहुभिः  
०५,०४६।०१०च्	शुशुभे सा सभा राजन् सिंहैर् इव गिरेर् गुहा  
०५,०४६।०११अ	ते प्रविश्य महेष्वासाः सभां समितिशोभनाः  
०५,०४६।०११च्	आसनानि महार्हाणि भेजिरे सूर्यवर्चसः  
०५,०४६।०१२अ	आसनस्थेषु सर्वेषु तेषु राजसु भारत  
०५,०४६।०१२च्	द्वाःस्थो निवेदयाम् आस सूतपुत्रम् उपस्थितम्  
०५,०४६।०१३अ	अयं स रथ आयाति यो ऽयासीत् पाण्डवान् प्रति  
०५,०४६।०१३च्	दूतो नस् तूर्णम् आयातः सैन्धवैः साधुवाहिभिः  
०५,०४६।०१४अ	उपयाय तु स क्षिप्रं रथात् प्रस्कन्द्य कुण्डली  
०५,०४६।०१४च्	प्रविवेश सभां पूर्णां महीपालैर् महात्मभिः  
०५,०४६।०१५	सञ्जय उवाच  
०५,०४६।०१५अ	प्राप्तो ऽस्मि पाण्डवान् गत्वा तद् विजानीत कौरवाः  
०५,०४६।०१५च्	यथावयः कुरून् सर्वान् प्रतिनन्दन्ति पाण्डवाः  
०५,०४६।०१६अ	अभिवादयन्ति वृद्धांश् च वयस्यांश् च वयस्यवत्  
०५,०४६।०१६च्	यूनश् चाभ्यवदन् पार्थाः प्रतिपूज्य यथावयः  
०५,०४६।०१७अ	यथाहं धृतराष्ट्रेण शिष्टः पूर्वम् इतो गतः  
०५,०४६।०१७च्	अब्रुवं पाण्डवान् गत्वा तन् निबोधत पार्थिवाः  
०५,०४६।०१७द्*०३०६_०१	अब्रूतां तात धर्मेण वासुदेवधनञ्जयौ  
०५,०४७।००१	धृतराष्ट्र उवाच  
०५,०४७।००१अ	पृच्छामि त्वां सञ्जय राजमध्ये; किम् अब्रवीद् वाक्यम् अदीनसत्त्वः  
०५,०४७।००१च्	धनञ्जयस् तात युधां प्रणेता; दुरात्मनां जीवितच्छिन् महात्मा  
०५,०४७।००२	सञ्जय उवाच  
०५,०४७।००२अ	दुर्योधनो वाचम् इमां शृणोतु; यद् अब्रवीद् अर्जुनो योत्स्यमानः  
०५,०४७।००२च्	युधिष्ठिरस्यानुमते महात्मा; धनञ्जयः शृण्वतः केशवस्य  
०५,०४७।००३अ	अन्वत्रस्तो बाहुवीर्यं विदान; उपह्वरे वासुदेवस्य धीरः  
०५,०४७।००३च्	अवोचन् मां योत्स्यमानः किरीटी; मध्ये ब्रूया धार्तराष्ट्रं कुरूणाम्  
०५,०४७।००३द्*०३०७_०१	संशृण्वतस् तस्य दुर्भाषिणो वै  
०५,०४७।००३द्*०३०७_०२	दुरात्मनः सूतपुत्रस्य सूत  
०५,०४७।००३द्*०३०७_०३	यो योद्धुम् आशंसति मां सदैव  
०५,०४७।००३द्*०३०७_०४	मन्दप्रज्ञः कालपक्वो ऽतिमूढः  
०५,०४७।००४अ	ये वै राजानः पाण्डवायोधनाय; समानीताः शृण्वतां चापि तेषाम्  
०५,०४७।००४च्	यथा समग्रं वचनं मयोक्तं; सहामात्यं श्रावयेथा नृपं तम्  
०५,०४७।००५अ	यथा नूनं देवराजस्य देवाः; शुश्रूषन्ते वज्रहस्तस्य सर्वे  
०५,०४७।००५च्	तथाशृण्वन् पाण्डवाः सृञ्जयाश् च; किरीटिना वाचम् उक्तां समर्थाम्  
०५,०४७।००६अ	इत्य् अब्रवीद् अर्जुनो योत्स्यमानो; गाण्डीवधन्वा लोहितपद्मनेत्रः  
०५,०४७।००६च्	न चेद् राज्यं मुञ्चति धार्तराष्ट्रो; युधिष्ठिरस्याजमीढस्य राज्ञः  
०५,०४७।००६ए	अस्ति नूनं कर्म कृतं पुरस्ताद्; अनिर्विष्टं पापकं धार्तराष्ट्रैः  
०५,०४७।००७अ	येषां युद्धं भीमसेनार्जुनाभ्यां; तथाश्विभ्यां वासुदेवेन चैव  
०५,०४७।००७ब्*०३०८_०१	तथा पाञ्चालैः सृञ्जयैश् चापि राजन्  
०५,०४७।००७च्	शैनेयेन ध्रुवम् आत्तायुधेन; धृष्टद्युम्नेनाथ शिखण्डिना च  
०५,०४७।००७ए	युधिष्ठिरेणेन्द्रकल्पेन चैव; यो ऽपध्यानान् निर्दहेद् गां दिवं च  
०५,०४७।००८अ	तैश् चेद् युद्धं मन्यते धार्तराष्ट्रो; निर्वृत्तो ऽर्थः सकलः पाण्डवानाम्  
०५,०४७।००८ब्*०३०९_०१	नूनं ह्य् एतान् निर्दहेद् गाण्डिवं च  
०५,०४७।००८च्	मा तत् कार्षीः पाण्डवार्थाय हेतोर्; उपैहि युद्धं यदि मन्यसे त्वम्  
०५,०४७।००९अ	यां तां वने दुःखशय्याम् उवास; प्रव्राजितः पाण्डवो धर्मचारी  
०५,०४७।००९ब्*०३१०_०१	तपोदमाभ्यां धर्मगुप्त्या धनेन  
०५,०४७।००९च्	आशिष्यते दुःखतराम् अनर्थाम्; अन्त्यां शय्यां धार्तराष्ट्रः परासुः  
०५,०४७।०१०अ	ह्रिया ज्ञानेन तपसा दमेन; क्रोधेनाथो धर्मगुप्त्या धनेन  
०५,०४७।०१०च्	अन्यायवृत्तः कुरुपाण्डवेयान्; अध्यातिष्ठद् धार्तराष्ट्रो दुरात्मा  
०५,०४७।०११अ	मायोपधः प्रणिधानार्जवाभ्यां; तपोदमाभ्यां धर्मगुप्त्या बलेन  
०५,०४७।०११च्	सत्यं ब्रुवन् प्रीतियुक्त्यानृतेन; तितिक्षमाणः क्लिश्यमानो ऽतिवेलम्  
०५,०४७।०१२अ	यदा ज्येष्ठः पाण्डवः संशितात्मा; क्रोधं यत् तं वर्षपूगान् सुघोरम्  
०५,०४७।०१२च्	अवस्रष्टा कुरुषूद्वृत्तचेतास्; तदा युद्धं धार्तराष्ट्रो ऽन्वतप्स्यत्  
०५,०४७।०१३अ	कृष्णवर्त्मेव ज्वलितः समिद्धो; यथा दहेत् कक्षम् अग्निर् निदाघे  
०५,०४७।०१३च्	एवं दग्धा धार्तराष्ट्रस्य सेनां; युधिष्ठिरः क्रोधदीप्तो ऽनुवीक्ष्य  
०५,०४७।०१४अ	यदा द्रष्टा भीमसेनं रणस्थं; गदाहस्तं क्रोधविषं वमन्तम्  
०५,०४७।०१४च्	दुर्मर्षणं पाण्डवं भीमवेगं; तदा युद्धं धार्तराष्ट्रो ऽन्वतप्स्यत्  
०५,०४७।०१४च्*०३११_०१	अपि गुप्तम् इन्द्रकल्पैर् नृपालैः  
०५,०४७।०१४द्*०३१२_०१	सेनाग्रगं दंशितं भीमसेनं  
०५,०४७।०१४द्*०३१२_०२	स्वालक्षणं वीरहणं परेषाम्  
०५,०४७।०१४द्*०३१२_०३	घ्नन्तं चमूम् अन्तकसन्निकाशं  
०५,०४७।०१४द्*०३१२_०४	तदा स्मर्ता वचनस्यातिमानी  
०५,०४७।०१४द्*०३१२_०५	यदा द्रष्टा भीमसेनेन नागान्  
०५,०४७।०१४द्*०३१२_०६	निपातितान् गिरिकूटप्रकाशान्  
०५,०४७।०१४द्*०३१२_०७	कुम्भैर् इवासृग् वमतो भिन्नकुम्भांस्  
०५,०४७।०१४द्*०३१२_०८	तदा युद्धं धार्तराष्ट्रो ऽन्वतप्स्यत्  
०५,०४७।०१५अ	महासिंहो गाव इव प्रविश्य; गदापाणिर् धार्तराष्ट्रान् उपेत्य  
०५,०४७।०१५च्	यदा भीमो भीमरूपो निहन्ता; तदा युद्धं धार्तराष्ट्रो ऽन्वतप्स्यत्  
०५,०४७।०१६अ	महाभये वीतभयः कृतास्त्रः; समागमे शत्रुबलावमर्दी  
०५,०४७।०१६च्	सकृद् रथेन प्रतियाद् रथौघान्; पदातिसङ्घान् गदयाभिनिघ्नन्  
०५,०४७।०१७अ	सैन्यान् अनेकांस् तरसा विमृद्नन्; यदा क्षेप्ता धार्तराष्ट्रस्य सैन्यम्  
०५,०४७।०१७च्	छिन्दन् वनं परशुनेव शूरस्; तदा युद्धं धार्तराष्ट्रो ऽन्वतप्स्यत्  
०५,०४७।०१८अ	तृणप्रायं ज्वलनेनेव दग्धं; ग्रामं यथा धार्तराष्ट्रः समीक्ष्य  
०५,०४७।०१८च्	पक्वं सस्यं वैद्युतेनेव दग्धं; परासिक्तं विपुलं स्वं बलौघम्  
०५,०४७।०१९अ	हतप्रवीरं विमुखं भयार्तं; पराङ्मुखं प्रायशो ऽधृष्टयोधम्  
०५,०४७।०१९च्	शस्त्रार्चिषा भीमसेनेन दग्धं; तदा युद्धं धार्तराष्ट्रो ऽन्वतप्स्यत्  
०५,०४७।०२०अ	उपासङ्गाद् उद्धरन् दक्षिणेन; परःशतान् नकुलश् चित्रयोधी  
०५,०४७।०२०च्	यदा रथाग्र्यो रथिनः प्रचेता; तदा युद्धं धार्तराष्ट्रो ऽन्वतप्स्यत्  
०५,०४७।०२१अ	सुखोचितो दुःखशय्यां वनेषु; दीर्घं कालं नकुलो याम् अशेत  
०५,०४७।०२१च्	आशीविषः क्रुद्ध इव श्वसन् भृशं; तदा युद्धं धार्तराष्ट्रो ऽन्वतप्स्यत्  
०५,०४७।०२२अ	त्यक्तात्मानः पार्थिवायोधनाय; समादिष्टा धर्मराजेन वीराः  
०५,०४७।०२२च्	रथैः शुभ्रैः सैन्यम् अभिद्रवन्तो; दृष्ट्वा पश्चात् तप्स्यते धार्तराष्ट्रः  
०५,०४७।०२३अ	शिशून् कृतास्त्रान् अशिशुप्रकाशान्; यदा द्रष्टा कौरवः पञ्च शूरान्  
०५,०४७।०२३च्	त्यक्त्वा प्राणान् केकयान् आद्रवन्तस्; तदा युद्धं धार्तराष्ट्रो ऽन्वतप्स्यत्  
०५,०४७।०२४अ	यदा गतोद्वाहम् अकूजनाक्षं; सुवर्णतारं रथम् आततायी  
०५,०४७।०२४च्	दान्तैर् युक्तं सहदेवो ऽधिरूढः; शिरांसि राज्ञां क्षेप्स्यते मार्गणौघैः  
०५,०४७।०२५अ	महाभये सम्प्रवृत्ते रथस्थं; विवर्तमानं समरे कृतास्त्रम्  
०५,०४७।०२५च्	सर्वां दिशं सम्पतन्तं समीक्ष्य; तदा युद्धं धार्तराष्ट्रो ऽन्वतप्स्यत्  
०५,०४७।०२६अ	ह्रीनिषेधो निपुणः सत्यवादी; महाबलः सर्वधर्मोपपन्नः  
०५,०४७।०२६च्	गान्धारिम् आर्च्छंस् तुमुले क्षिप्रकारी; क्षेप्ता जनान् सहदेवस् तरस्वी  
०५,०४७।०२७अ	यदा द्रष्टा द्रौपदेयान् महेषूञ्; शूरान् कृतास्त्रान् रथयुद्धकोविदान्  
०५,०४७।०२७च्	आशीविषान् घोरविषान् इवायतस्; तदा युद्धं धार्तराष्ट्रो ऽन्वतप्स्यत्  
०५,०४७।०२८अ	यदाभिमन्युः परवीरघाती; शरैः परान् मेघ इवाभिवर्षन्  
०५,०४७।०२८च्	विगाहिता कृष्णसमः कृतास्त्रस्; तदा युद्धं धार्तराष्ट्रो ऽन्वतप्स्यत्  
०५,०४७।०२९अ	यदा द्रष्टा बालम् अबालवीर्यं; द्विषच्चमूं मृत्युम् इवापतन्तम्  
०५,०४७।०२९च्	सौभद्रम् इन्द्रप्रतिमं कृतास्त्रं; तदा युद्धं धार्तराष्ट्रो ऽन्वतप्स्यत्  
०५,०४७।०३०अ	प्रभद्रकाः शीघ्रतरा युवानो; विशारदाः सिंहसमानवीर्याः  
०५,०४७।०३०च्	यदा क्षेप्तारो धार्तराष्ट्रान् ससैन्यांस्; तदा युद्धं धार्तराष्ट्रो ऽन्वतप्स्यत्  
०५,०४७।०३१अ	वृद्धौ विराटद्रुपदौ महारथौ; पृथक् चमूभ्याम् अभिवर्तमानौ  
०५,०४७।०३१च्	यदा द्रष्टारौ धार्तराष्ट्रान् ससैन्यांस्; तदा युद्धं धार्तराष्ट्रो ऽन्वतप्स्यत्  
०५,०४७।०३२अ	यदा कृतास्त्रो द्रुपदः प्रचिन्वञ्; शिरांसि यूनां समरे रथस्थः  
०५,०४७।०३२च्	क्रुद्धः शरैश् छेत्स्यति चापमुक्तैस्; तदा युद्धं धार्तराष्ट्रो ऽन्वतप्स्यत्  
०५,०४७।०३३अ	यदा विराटः परवीरघाती; मर्मान्तरे शत्रुचमूं प्रवेष्टा  
०५,०४७।०३३च्	मत्स्यैः सार्धम् अनृशंसरूपैस्; तदा युद्धं धार्तराष्ट्रो ऽन्वतप्स्यत्  
०५,०४७।०३४अ	ज्येष्ठं मात्स्यानाम् अनृशंसरूपं; विराटपुत्रं रथिनं पुरस्तात्  
०५,०४७।०३४च्	यदा द्रष्टा दंशितं पाण्डवार्थे; तदा युद्धं धार्तराष्ट्रो ऽन्वतप्स्यत्  
०५,०४७।०३५अ	रणे हते कौरवाणां प्रवीरे; शिखण्डिना सत्तमे शन्तनूजे  
०५,०४७।०३५च्	न जातु नः शत्रवो धारयेयुर्; असंशयं सत्यम् एतद् ब्रवीमि  
०५,०४७।०३६अ	यदा शिखण्डी रथिनः प्रचिन्वन्; भीष्मं रथेनाभियाता वरूथी  
०५,०४७।०३६च्	दिव्यैर् हयैर् अवमृद्नन् रथौघांस्; तदा युद्धं धार्तराष्ट्रो ऽन्वतप्स्यत्  
०५,०४७।०३७अ	यदा द्रष्टा सृञ्जयानाम् अनीके; धृष्टद्युम्नं प्रमुखे रोचमानम्  
०५,०४७।०३७च्	अस्त्रं यस्मै गुह्यम् उवाच धीमान्; द्रोणस् तदा तप्स्यति धार्तराष्ट्रः  
०५,०४७।०३८अ	यदा स सेनापतिर् अप्रमेयः; पराभवन्न् इषुभिर् धार्तराष्ट्रान्  
०५,०४७।०३८च्	द्रोणं रणे शत्रुसहो ऽभियाता; तदा युद्धं धार्तराष्ट्रो ऽन्वतप्स्यत्  
०५,०४७।०३९अ	ह्रीमान् मनीषी बलवान् मनस्वी; स लक्ष्मीवान् सोमकानां प्रबर्हः  
०५,०४७।०३९च्	न जातु तं शत्रवो ऽन्ये सहेरन्; येषां स स्याद् अग्रणीर् वृष्णिसिंहः  
०५,०४७।०४०अ	ब्रूयाच् च मा प्रवृणीष्वेति लोके; युद्धे ऽद्वितीयं सचिवं रथस्थम्  
०५,०४७।०४०च्	शिनेर् नप्तारं प्रवृणीम सात्यकिं; महाबलं वीतभयं कृतास्त्रम्  
०५,०४७।०४०द्*०३१३_०१	महोरस्को दीर्घबाहुः प्रमाथी  
०५,०४७।०४०द्*०३१३_०२	युद्धे ऽद्वितीयः परमास्त्रवेदी  
०५,०४७।०४०द्*०३१३_०३	शिनेर् नप्ता तालमात्रायुधो ऽयं  
०५,०४७।०४०द्*०३१३_०४	महारथो वीतभयः कृतास्त्रः  
०५,०४७।०४१अ	यदा शिनीनाम् अधिपो मयोक्तः; शरैः परान् मेघ इव प्रवर्षन्  
०५,०४७।०४१च्	प्रच्छादयिष्यञ् शरजालेन योधांस्; तदा युद्धं धार्तराष्ट्रो ऽन्वतप्स्यत्  
०५,०४७।०४२अ	यदा धृतिं कुरुते योत्स्यमानः; स दीर्घबाहुर् दृढधन्वा महात्मा  
०५,०४७।०४२च्	सिंहस्येव गन्धम् आघ्राय गावः; संवेष्टन्ते शत्रवो ऽस्माद् यथाग्नेः  
०५,०४७।०४३अ	स दीर्घबाहुर् दृढधन्वा महात्मा; भिन्द्याद् गिरीन् संहरेत् सर्वलोकान्  
०५,०४७।०४३च्	अस्त्रे कृती निपुणः क्षिप्रहस्तो; दिवि स्थितः सूर्य इवाभिभाति  
०५,०४७।०४४अ	चित्रः सूक्ष्मः सुकृतो यादवस्य; अस्त्रे योगो वृष्णिसिंहस्य भूयान्  
०५,०४७।०४४च्	यथाविधं योगम् आहुः प्रशस्तं; सर्वैर् गुणैः सात्यकिस् तैर् उपेतः  
०५,०४७।०४५अ	हिरण्मयं श्वेतहयैश् चतुर्भिर्; यदा युक्तं स्यन्दनं माधवस्य  
०५,०४७।०४५च्	द्रष्टा युद्धे सात्यकेर् वै सुयोधनस्; तदा तप्स्यत्य् अकृतात्मा स मन्दः  
०५,०४७।०४६अ	यदा रथं हेममणिप्रकाशं; श्वेताश्वयुक्तं वानरकेतुम् उग्रम्  
०५,०४७।०४६च्	द्रष्टा रणे संयतं केशवेन; तदा तप्स्यत्य् अकृतात्मा स मन्दः  
०५,०४७।०४७अ	यदा मौर्व्यास् तलनिष्पेषम् उग्रं; महाशब्दं वज्रनिष्पेषतुल्यम्  
०५,०४७।०४७च्	विधूयमानस्य महारणे मया; गाण्डीवस्य श्रोष्यति मन्दबुद्धिः  
०५,०४७।०४८अ	तदा मूढो धृतराष्ट्रस्य पुत्रस्; तप्ता युद्धे दुर्मतिर् दुःसहायः  
०५,०४७।०४८च्	दृष्ट्वा सैन्यं बाणवर्षान्धकारं; प्रभज्यन्तं गोकुलवद् रणाग्रे  
०५,०४७।०४९अ	बलाहकाद् उच्चरन्तीव विद्युत्; सहस्रघ्नी द्विषतां सङ्गमेषु  
०५,०४७।०४९अ*०३१४_०१	विद्युत् स्फुलिङ्गान् इव घोररूपान्  
०५,०४७।०४९च्	अस्थिच्छिदो मर्मभिदो वमेच् छरांस्; तदा युद्धं धार्तराष्ट्रो ऽन्वतप्स्यत्  
०५,०४७।०५०अ	यदा द्रष्टा ज्यामुखाद् बाणसङ्घान्; गाण्डीवमुक्तान् पततः शिताग्रान्  
०५,०४७।०५०च्	नागान् हयान् वर्मिणश् चाददानांस्; तदा युद्धं धार्तराष्ट्रो ऽन्वतप्स्यत्  
०५,०४७।०५१अ	यदा मन्दः परबाणान् विमुक्तान्; ममेषुभिर् ह्रियमाणान् प्रतीपम्  
०५,०४७।०५१च्	तिर्यग् विद्वांश् छिद्यमानान् क्षुरप्रैस्; तदा युद्धं धार्तराष्ट्रो ऽन्वतप्स्यत्  
०५,०४७।०५२अ	यदा विपाठा मद्भुजविप्रमुक्ता; द्विजाः फलानीव महीरुहाग्रात्  
०५,०४७।०५२च्	प्रच्छेत्तार उत्तमाङ्गानि यूनां; तदा युद्धं धार्तराष्ट्रो ऽन्वतप्स्यत्  
०५,०४७।०५३अ	यदा द्रष्टा पततः स्यन्दनेभ्यो; महागजेभ्यो ऽश्वगतांश् च योधान्  
०५,०४७।०५३च्	शरैर् हतान् पातितांश् चैव रङ्गे; तदा युद्धं धार्तराष्ट्रो ऽन्वतप्स्यत्  
०५,०४७।०५३द्*०३१५_०१	असम्प्राप्तान् अस्त्रपथं परस्य  
०५,०४७।०५३द्*०३१५_०२	यदा द्रष्टा नश्यतो धार्तराष्ट्रान्  
०५,०४७।०५३द्*०३१५_०३	अकुर्वतः कर्म युद्धे समन्तात्  
०५,०४७।०५३द्*०३१५_०४	तदा युद्धं धार्तराष्ट्रो ऽन्वतप्स्यत्  
०५,०४७।०५४अ	पदातिसङ्घान् रथसङ्घान् समन्ताद्; व्यात्ताननः काल इवाततेषुः  
०५,०४७।०५४च्	प्रणोत्स्यामि ज्वलितैर् बाणवर्षैः; शत्रूंस् तदा तप्स्यति मन्दबुद्धिः  
०५,०४७।०५५अ	सर्वा दिशः सम्पतता रथेन; रजोध्वस्तं गाण्डिवेनापकृत्तम्  
०५,०४७।०५५च्	यदा द्रष्टा स्वबलं सम्प्रमूढं; तदा पश्चात् तप्स्यति मन्दबुद्धिः  
०५,०४७।०५६अ	कान्दिग्भूतं छिन्नगात्रं विसञ्ज्ञं; दुर्योधनो द्रक्ष्यति सर्वसैन्यम्  
०५,०४७।०५६च्	हताश्ववीराग्र्यनरेन्द्रनागं; पिपासितं श्रान्तपत्रं भयार्तम्  
०५,०४७।०५७अ	आर्तस्वरं हन्यमानं हतं च; विकीर्णकेशास्थिकपालसङ्घम्  
०५,०४७।०५७च्	प्रजापतेः कर्म यथार्धनिष्ठितं; तदा दृष्ट्वा तप्स्यते मन्दबुद्धिः  
०५,०४७।०५८अ	यदा रथे गाण्डिवं वासुदेवं; दिव्यं शङ्खं पाञ्चजन्यं हयांश् च  
०५,०४७।०५८ब्*०३१६_०१	यदा मूर्व्यां मूलनिःशेषम् उग्रं  
०५,०४७।०५८ब्*०३१६_०२	महाशब्दं वज्रनिष्पेषतुल्यम्  
०५,०४७।०५८ब्*०३१६_०३	दोधूयमानस्य महारणे मया  
०५,०४७।०५८ब्*०३१६_०४	गाञ्जीवनादं श्रोष्यते मन्दबुद्धिः  
०५,०४७।०५८च्	तूणाव् अक्षय्यौ देवदत्तं च मां च; द्रष्टा युद्धे धार्तराष्ट्रः समेतान्  
०५,०४७।०५९अ	उद्वर्तयन् दस्युसङ्घान् समेतान्; प्रवर्तयन् युगम् अन्यद् युगान्ते  
०५,०४७।०५९च्	यदा धक्ष्याम्य् अग्निवत् कौरवेयांस्; तदा तप्ता धृतराष्ट्रः सपुत्रः  
०५,०४७।०६०अ	सहभ्राता सहपुत्रः ससैन्यो; भ्रष्टैश्वर्यः क्रोधवशो ऽल्पचेताः  
०५,०४७।०६०च्	दर्पस्यान्ते विहिते वेपमानः; पश्चान् मन्दस् तप्स्यति धार्तराष्ट्रः  
०५,०४७।०६१अ	पूर्वाह्णे मां कृतजप्यं कदा चिद्; विप्रः प्रोवाचोदकान्ते मनोज्ञम्  
०५,०४७।०६१च्	कर्तव्यं ते दुष्करं कर्म पार्थ; योद्धव्यं ते शत्रुभिः सव्यसाचिन्  
०५,०४७।०६२अ	इन्द्रो वा ते हरिवान् वज्रहस्तः; पुरस्ताद् यातु समरे ऽरीन् विनिघ्नन्  
०५,०४७।०६२च्	सुग्रीवयुक्तेन रथेन वा ते; पश्चात् कृष्णो रक्षतु वासुदेवः  
०५,०४७।०६३अ	वव्रे चाहं वज्रहस्तान् महेन्द्राद्; अस्मिन् युद्धे वासुदेवं सहायम्  
०५,०४७।०६३च्	स मे लब्धो दस्युवधाय कृष्णो; मन्ये चैतद् विहितं दैवतैर् मे  
०५,०४७।०६४अ	अयुध्यमानो मनसापि यस्य; जयं कृष्णः पुरुषस्याभिनन्देत्  
०५,०४७।०६४च्	ध्रुवं सर्वान् सो ऽभ्यतीयाद् अमित्रान्; सेन्द्रान् देवान् मानुषे नास्ति चिन्ता  
०५,०४७।०६५अ	स बाहुभ्यां सागरम् उत्तितीर्षेन्; महोदधिं सलिलस्याप्रमेयम्  
०५,०४७।०६५च्	तेजस्विनं कृष्णम् अत्यन्तशूरं; युद्धेन यो वासुदेवं जिगीषेत्  
०५,०४७।०६६अ	गिरिं य इच्छेत तलेन भेत्तुं; शिलोच्चयं श्वेतम् अतिप्रमाणम्  
०५,०४७।०६६च्	तस्यैव पाणिः सनखो विशीर्येन्; न चापि किं चित् स गिरेस् तु कुर्यात्  
०५,०४७।०६७अ	अग्निं समिद्धं शमयेद् भुजाभ्यां; चन्द्रं च सूर्यं च निवारयेत  
०५,०४७।०६७च्	हरेद् देवानाम् अमृतं प्रसह्य; युद्धेन यो वासुदेवं जिगीषेत्  
०५,०४७।०६८अ	यो रुक्मिणीम् एकरथेन भोज्याम्; उत्साद्य राज्ञां विषयं प्रसह्य  
०५,०४७।०६८च्	उवाह भार्यां यशसा ज्वलन्तीं; यस्यां जज्ञे रौक्मिणेयो महात्मा  
०५,०४७।०६९अ	अयं गान्धारांस् तरसा सम्प्रमथ्य; जित्वा पुत्रान् नग्नजितः समग्रान्  
०५,०४७।०६९च्	बद्धं मुमोच विनदन्तं प्रसह्य; सुदर्शनीयं देवतानां ललामम्  
०५,०४७।०७०अ	अयं कवाटे निजघान पाण्ड्यं; तथा कलिङ्गान् दन्तकूरे ममर्द  
०५,०४७।०७०च्	अनेन दग्धा वर्षपूगान् विनाथा; वाराणसी नगरी सम्बभूव  
०५,०४७।०७१अ	यं स्म युद्धे मन्यते ऽन्यैर् अजेयम्; एकलव्यं नाम निषादराजम्  
०५,०४७।०७१च्	वेगेनेव शैलम् अभिहत्य जम्भः; शेते स कृष्णेन हतः परासुः  
०५,०४७।०७२अ	तथोग्रसेनस्य सुतं प्रदुष्टं; वृष्ण्यन्धकानां मध्यगां तपन्तम्  
०५,०४७।०७२च्	अपातयद् बलदेवद्वितीयो; हत्वा ददौ चोग्रसेनाय राज्यम्  
०५,०४७।०७३अ	अयं सौभं योधयाम् आस खस्थं; विभीषणं मायया शाल्वराजम्  
०५,०४७।०७३च्	सौभद्वारि प्रत्यगृह्णाच् छतघ्नीं; दोर्भ्यां क एनं विषहेत मर्त्यः  
०५,०४७।०७४अ	प्राग्ज्योतिषं नाम बभूव दुर्गं; पुरं घोरम् असुराणाम् असह्यम्  
०५,०४७।०७४च्	महाबलो नरकस् तत्र भौमो; जहारादित्या मणिकुण्डले शुभे  
०५,०४७।०७५अ	न तं देवाः सह शक्रेण सेहिरे; समागता आहरणाय भीताः  
०५,०४७।०७५च्	दृष्ट्वा च ते विक्रमं केशवस्य; बलं तथैवास्त्रम् अवारणीयम्  
०५,०४७।०७६अ	जानन्तो ऽस्य प्रकृतिं केशवस्य; न्ययोजयन् दस्युवधाय कृष्णम्  
०५,०४७।०७६च्	स तत् कर्म प्रतिशुश्राव दुष्करम्; ऐश्वर्यवान् सिद्धिषु वासुदेवः  
०५,०४७।०७७अ	निर्मोचने षट् सहस्राणि हत्वा; सञ्छिद्य पाशान् सहसा क्षुरान्तान्  
०५,०४७।०७७च्	मुरं हत्वा विनिहत्यौघराक्षसं; निर्मोचनं चापि जगाम वीरः  
०५,०४७।०७८अ	तत्रैव तेनास्य बभूव युद्धं; महाबलेनातिबलस्य विष्णोः  
०५,०४७।०७८च्	शेते स कृष्णेन हतः परासुर्; वातेनेव मथितः कर्णिकारः  
०५,०४७।०७९अ	आहृत्य कृष्णो मणिकुण्डले ते; हत्वा च भौमं नरकं मुरं च  
०५,०४७।०७९च्	श्रिया वृतो यशसा चैव धीमान्; प्रत्याजगामाप्रतिमप्रभावः  
०५,०४७।०८०अ	तस्मै वरान् अददंस् तत्र देवा; दृष्ट्वा भीमं कर्म रणे कृतं तत्  
०५,०४७।०८०च्	श्रमश् च ते युध्यमानस्य न स्याद्; आकाशे वा अप्सु चैव क्रमः स्यात्  
०५,०४७।०८१अ	शस्त्राणि गात्रे च न ते क्रमेरन्न्; इत्य् एव कृष्णश् च ततः कृतार्थः  
०५,०४७।०८१च्	एवंरूपे वासुदेवे ऽप्रमेये; महाबले गुणसम्पत् सदैव  
०५,०४७।०८२अ	तम् असह्यं विष्णुम् अनन्तवीर्यम्; आशंसते धार्तराष्ट्रो बलेन  
०५,०४७।०८२च्	यदा ह्य् एनं तर्कयते दुरात्मा; तच् चाप्य् अयं सहते ऽस्मान् समीक्ष्य  
०५,०४७।०८३अ	पर्यागतं मम कृष्णस्य चैव; यो मन्यते कलहं सम्प्रयुज्य  
०५,०४७।०८३च्	शक्यं हर्तुं पाण्डवानां ममत्वं; तद् वेदिता संयुगं तत्र गत्वा  
०५,०४७।०८४अ	नमस्कृत्वा शान्तनवाय राज्ञे; द्रोणायाथो सहपुत्राय चैव  
०५,०४७।०८४च्	शारद्वतायाप्रतिद्वन्द्विने च; योत्स्याम्य् अहं राज्यम् अभीप्समानः  
०५,०४७।०८५अ	धर्मेणास्त्रं नियतं तस्य मन्ये; यो योत्स्यते पाण्डवैर् धर्मचारी  
०५,०४७।०८५च्	मिथ्याग्लहे निर्जिता वै नृशंसैः; संवत्सरान् द्वादश पाण्डुपुत्राः  
०५,०४७।०८६अ	अवाप्य कृच्छ्रं विहितं ह्य् अरण्ये; दीर्घं कालं चैकम् अज्ञातचर्याम्  
०५,०४७।०८६च्	ते ह्य् अकस्माज् जीवितं पाण्डवानां; न मृष्यन्ते धार्तराष्ट्राः पदस्थाः  
०५,०४७।०८७अ	ते चेद् अस्मान् युध्यमानाञ् जयेयुर्; देवैर् अपीन्द्रप्रमुखैः सहायैः  
०५,०४७।०८७च्	धर्माद् अधर्मश् चरितो गरीयान्; इति ध्रुवं नास्ति कृतं न साधु  
०५,०४७।०८८अ	न चेद् इमं पुरुषं कर्मबद्धं; न चेद् अस्मान् मन्यते ऽसौ विशिष्टान्  
०५,०४७।०८८च्	आशंसे ऽहं वासुदेवद्वितीयो; दुर्योधनं सानुबन्धं निहन्तुम्  
०५,०४७।०८९अ	न चेद् इदं कर्म नरेषु बद्धं; न विद्यते पुरुषस्य स्वकर्म  
०५,०४७।०८९च्	इदं च तच् चापि समीक्ष्य नूनं; पराजयो धार्तराष्ट्रस्य साधुः  
०५,०४७।०९०अ	प्रत्यक्षं वः कुरवो यद् ब्रवीमि; युध्यमाना धार्तराष्ट्रा न सन्ति  
०५,०४७।०९०च्	अन्यत्र युद्धात् कुरवः परीप्सन्; न युध्यतां शेष इहास्ति कश् चित्  
०५,०४७।०९१अ	हत्वा त्व् अहं धार्तराष्ट्रान् सकर्णान्; राज्यं कुरूणाम् अवजेता समग्रम्  
०५,०४७।०९१च्	यद् वः कार्यं तत् कुरुध्वं यथास्वम्; इष्टान् दारान् आत्मजांश् चोपभुङ्क्त  
०५,०४७।०९२अ	अप्य् एवं नो ब्राह्मणाः सन्ति वृद्धा; बहुश्रुताः शीलवन्तः कुलीनाः  
०५,०४७।०९२च्	सांवत्सरा ज्योतिषि चापि युक्ता; नक्षत्रयोगेषु च निश्चयज्ञाः  
०५,०४७।०९३अ	उच्चावचं दैवयुक्तं रहस्यं; दिव्याः प्रश्ना मृगचक्रा मुहूर्ताः  
०५,०४७।०९३च्	क्षयं महान्तं कुरुसृञ्जयानां; निवेदयन्ते पाण्डवानां जयं च  
०५,०४७।०९४अ	तथा हि नो मन्यते ऽजातशत्रुः; संसिद्धार्थो द्विषतां निग्रहाय  
०५,०४७।०९४च्	जनार्दनश् चाप्य् अपरोक्षविद्यो; न संशयं पश्यति वृष्णिसिंहः  
०५,०४७।०९५अ	अहं च जानामि भविष्यरूपं; पश्यामि बुद्ध्या स्वयम् अप्रमत्तः  
०५,०४७।०९५च्	दृष्टिश् च मे न व्यथते पुराणी; युध्यमाना धार्तराष्ट्रा न सन्ति  
०५,०४७।०९६अ	अनालब्धं जृम्भति गाण्डिवं धनुर्; अनालब्धा कम्पति मे धनुर्ज्या  
०५,०४७।०९६च्	बाणाश् च मे तूणमुखाद् विसृज्य; मुहुर् मुहुर् गन्तुम् उशन्ति चैव  
०५,०४७।०९७अ	सैक्यः कोशान् निःसरति प्रसन्नो; हित्वेव जीर्णाम् उरगस् त्वचं स्वाम्  
०५,०४७।०९७च्	ध्वजे वाचो रौद्ररूपा वदन्ति; कदा रथो योक्ष्यते ते किरीटिन्  
०५,०४७।०९८अ	गोमायुसङ्घाश् च वदन्ति रात्रौ; रक्षांस्य् अथो निष्पतन्त्य् अन्तरिक्षात्  
०५,०४७।०९८च्	मृगाः शृगालाः शितिकण्ठाश् च काका; गृध्रा बडाश् चैव तरक्षवश् च  
०५,०४७।०९९अ	सुपर्णपाताश् च पतन्ति पश्चाद्; दृष्ट्वा रथं श्वेतहयप्रयुक्तम्  
०५,०४७।०९९च्	अहं ह्य् एकः पार्थिवान् सर्वयोधाञ्; शरान् वर्षन् मृत्युलोकं नयेयम्  
०५,०४७।१००अ	समाददानः पृथग् अस्त्रमार्गान्; यथाग्निर् इद्धो गहनं निदाघे  
०५,०४७।१००च्	स्थूणाकर्णं पाशुपतं च घोरं; तथा ब्रह्मास्त्रं यच् च शक्रो विवेद  
०५,०४७।१०१अ	वधे धृतो वेगवतः प्रमुञ्चन्; नाहं प्रजाः किं चिद् इवावशिष्ये  
०५,०४७।१०१च्	शान्तिं लप्स्ये परमो ह्य् एष भावः; स्थिरो मम ब्रूहि गावल्गणे तान्  
०५,०४७।१०२अ	नित्यं पुनः सचिवैर् यैर् अवोचद्; देवान् अपीन्द्रप्रमुखान् सहायान्  
०५,०४७।१०२च्	तैर् मन्यते कलहं सम्प्रयुज्य; स धार्तराष्ट्रः पश्यत मोहम् अस्य  
०५,०४७।१०३अ	वृद्धो भीष्मः शान्तनवः कृपश् च; द्रोणः सपुत्रो विदुरश् च धीमान्  
०५,०४७।१०३च्	एते सर्वे यद् वदन्ते तद् अस्तु; आयुष्मन्तः कुरवः सन्तु सर्वे  
०५,०४८।००१	वैशम्पायन उवाच  
०५,०४८।००१अ	समवेतेषु सर्वेषु तेषु राजसु भारत  
०५,०४८।००१च्	दुर्योधनम् इदं वाक्यं भीष्मः शान्तनवो ऽब्रवीत्  
०५,०४८।००२अ	बृहस्पतिश् चोशना च ब्रह्माणं पर्युपस्थितौ  
०५,०४८।००२च्	मरुतश् च सहेन्द्रेण वसवश् च सहाश्विनौ  
०५,०४८।००३अ	आदित्याश् चैव साध्याश् च ये च सप्तर्षयो दिवि  
०५,०४८।००३च्	विश्वावसुश् च गन्धर्वः शुभाश् चाप्सरसां गणाः  
०५,०४८।००४अ	नमस्कृत्वोपजग्मुस् ते लोकवृद्धं पितामहम्  
०५,०४८।००४च्	परिवार्य च विश्वेशं पर्यासत दिवौकसः  
०५,०४८।००५अ	तेषां मनश् च तेजश् चाप्य् आददानौ दिवौकसाम्  
०५,०४८।००५च्	पूर्वदेवौ व्यतिक्रान्तौ नरनारायणाव् ऋषी  
०५,०४८।००६अ	बृहस्पतिश् च पप्रच्छ ब्राह्मणं काव् इमाव् इति  
०५,०४८।००६च्	भवन्तं नोपतिष्ठेते तौ नः शंस पितामह  
०५,०४८।००७	ब्रह्मोवाच  
०५,०४८।००७अ	याव् एतौ पृथिवीं द्यां च भासयन्तौ तपस्विनौ  
०५,०४८।००७च्	ज्वलन्तौ रोचमानौ च व्याप्यातीतौ महाबलौ  
०५,०४८।००८अ	नरनारायणाव् एतौ लोकाल् लोकं समास्थितौ  
०५,०४८।००८च्	ऊर्जितौ स्वेन तपसा महासत्त्वपराक्रमौ  
०५,०४८।००९अ	एतौ हि कर्मणा लोकान् नन्दयाम् आसतुर् ध्रुवौ  
०५,०४८।००९ब्*०३१७_०१	द्विधाभूतौ महाप्राज्ञौ विद्धि ब्रह्मन् परन्तपौ  
०५,०४८।००९च्	असुराणाम् अभावाय देवगन्धर्वपूजितौ  
०५,०४८।०१०	वैशम्पायन उवाच  
०५,०४८।०१०अ	जगाम शक्रस् तच् छ्रुत्वा यत्र तौ तेपतुस् तपः  
०५,०४८।०१०च्	सार्धं देवगणैः सर्वैर् बृहस्पतिपुरोगमैः  
०५,०४८।०११अ	तदा देवासुरे घोरे भये जाते दिवौकसाम्  
०५,०४८।०११च्	अयाचत महात्मानौ नरनारायणौ वरम्  
०५,०४८।०१२अ	ताव् अब्रूतां वृणीष्वेति तदा भरतसत्तम  
०५,०४८।०१२च्	अथैताव् अब्रवीच् छक्रः साह्यं नः क्रियताम् इति  
०५,०४८।०१३अ	ततस् तौ शक्रम् अब्रूतां करिष्यावो यद् इच्छसि  
०५,०४८।०१३च्	ताभ्यां च सहितः शक्रो विजिग्ये दैत्यदानवान्  
०५,०४८।०१४अ	नर इन्द्रस्य सङ्ग्रामे हत्वा शत्रून् परन्तपः  
०५,०४८।०१४च्	पौलोमान् कालखञ्जांश् च सहस्राणि शतानि च  
०५,०४८।०१५अ	एष भ्रान्ते रथे तिष्ठन् भल्लेनापहरच् छिरः  
०५,०४८।०१५च्	जम्भस्य ग्रसमानस्य यज्ञम् अर्जुन आहवे  
०५,०४८।०१६अ	एष पारे समुद्रस्य हिरण्यपुरम् आरुजत्  
०५,०४८।०१६च्	हत्वा षष्टिसहस्राणि निवातकवचान् रणे  
०५,०४८।०१७अ	एष देवान् सहेन्द्रेण जित्वा परपुरञ्जयः  
०५,०४८।०१७च्	अतर्पयन् महाबाहुर् अर्जुनो जातवेदसम्  
०५,०४८।०१७ए	नारायणस् तथैवात्र भूयसो ऽन्याञ् जघान ह  
०५,०४८।०१८अ	एवम् एतौ महावीर्यौ तौ पश्यत समागतौ  
०५,०४८।०१८च्	वासुदेवार्जुनौ वीरौ समवेतौ महारथौ  
०५,०४८।०१९अ	नरनारायणौ देवौ पूर्वदेवाव् इति श्रुतिः  
०५,०४८।०१९च्	अजेयौ मानुषे लोके सेन्द्रैर् अपि सुरासुरैः  
०५,०४८।०२०अ	एष नारायणः कृष्णः फल्गुनस् तु नरः स्मृतः  
०५,०४८।०२०च्	नारायणो नरश् चैव सत्त्वम् एकं द्विधाकृतम्  
०५,०४८।०२१अ	एतौ हि कर्मणा लोकान् अश्नुवाते ऽक्षयान् ध्रुवान्  
०५,०४८।०२१च्	तत्र तत्रैव जायेते युद्धकाले पुनः पुनः  
०५,०४८।०२१द्*०३१८_०१	तस्माद् एतौ महाभागौ प्रपद्य शरणं विभो  
०५,०४८।०२१द्*०३१८_०२	श्रियं भुङ्क्ष्व महाबाहो सपुत्रज्ञातिबान्धवः  
०५,०४८।०२२अ	तस्मात् कर्मैव कर्तव्यम् इति होवाच नारदः  
०५,०४८।०२२च्	एतद् धि सर्वम् आचष्ट वृष्णिचक्रस्य वेदवित्  
०५,०४८।०२३अ	शङ्खचक्रगदाहस्तं यदा द्रक्ष्यसि केशवम्  
०५,०४८।०२३च्	पर्याददानं चास्त्राणि भीमधन्वानम् अर्जुनम्  
०५,०४८।०२४अ	सनातनौ महात्मानौ कृष्णाव् एकरथे स्थितौ  
०५,०४८।०२४च्	दुर्योधन तदा तात स्मर्तासि वचनं मम  
०५,०४८।०२५अ	नो चेद् अयम् अभावः स्यात् कुरूणां प्रत्युपस्थितः  
०५,०४८।०२५च्	अर्थाच् च तात धर्माच् च तव बुद्धिर् उपप्लुता  
०५,०४८।०२६अ	न चेद् ग्रहीष्यसे वाक्यं श्रोतासि सुबहून् हतान्  
०५,०४८।०२६च्	तवैव हि मतं सर्वे कुरवः पर्युपासते  
०५,०४८।०२७अ	त्रयाणाम् एव च मतं तत्त्वम् एको ऽनुमन्यसे  
०५,०४८।०२७च्	रामेण चैव शप्तस्य कर्णस्य भरतर्षभ  
०५,०४८।०२८अ	दुर्जातेः सूतपुत्रस्य शकुनेः सौबलस्य च  
०५,०४८।०२८च्	तथा क्षुद्रस्य पापस्य भ्रातुर् दुःशासनस्य च  
०५,०४८।०२९	कर्ण उवाच  
०५,०४८।०२९अ	नैवम् आयुष्मता वाच्यं यन् माम् आत्थ पितामह  
०५,०४८।०२९च्	क्षत्रधर्मे स्थितो ह्य् अस्मि स्वधर्माद् अनपेयिवान्  
०५,०४८।०३०अ	किं चान्यन् मयि दुर्वृत्तं येन मां परिगर्हसे  
०५,०४८।०३०च्	न हि मे वृजिनं किं चिद् धार्तराष्ट्रा विदुः क्व चित्  
०५,०४८।०३०द्*०३१९_०१	कामाल् लोभाच् च कारुण्यात् स्नेहाच् च भरतर्षभ  
०५,०४८।०३०द्*०३२०_०१	नाचरं वृजिनं किं चिद् धार्तराष्ट्रस्य नित्यशः  
०५,०४८।०३०द्*०३२०_०२	अहं हि पाण्डवान् सर्वान् हनिष्यामि रणे स्थितान्  
०५,०४८।०३०द्*०३२०_०३	प्राग् विरुद्धैः शमं सद्भिः कथं वा क्रियते पुनः  
०५,०४८।०३१अ	राज्ञो हि धृतराष्ट्रस्य सर्वं कार्यं प्रियं मया  
०५,०४८।०३१च्	तथा दुर्योधनस्यापि स हि राज्ये समाहितः  
०५,०४८।०३२	वैशम्पायन उवाच  
०५,०४८।०३२अ	कर्णस्य तु वचः श्रुत्वा भीष्मः शान्तनवः पुनः  
०५,०४८।०३२च्	धृतराष्ट्रं महाराजम् आभाष्येदं वचो ऽब्रवीत्  
०५,०४८।०३३अ	यद् अयं कत्थते नित्यं हन्ताहं पाण्डवान् इति  
०५,०४८।०३३च्	नायं कलापि सम्पूर्णा पाण्डवानां महात्मनाम्  
०५,०४८।०३३द्*०३२१_०१	तेषाम् एककलां पूर्णां पाण्डवानां न चार्हति  
०५,०४८।०३४अ	अनयो यो ऽयम् आगन्ता पुत्राणां ते दुरात्मनाम्  
०५,०४८।०३४च्	तद् अस्य कर्म जानीहि सूतपुत्रस्य दुर्मतेः  
०५,०४८।०३५अ	एनम् आश्रित्य पुत्रस् ते मन्दबुद्धिः सुयोधनः  
०५,०४८।०३५च्	अवमन्यत तान् वीरान् देवपुत्रान् अरिन्दमान्  
०५,०४८।०३६अ	किं चाप्य् अनेन तत् कर्म कृतं पूर्वं सुदुष्करम्  
०५,०४८।०३६च्	तैर् यथा पाण्डवैः सर्वैर् एकैकेन कृतं पुरा  
०५,०४८।०३७अ	दृष्ट्वा विराटनगरे भ्रातरं निहतं प्रियम्  
०५,०४८।०३७च्	धनञ्जयेन विक्रम्य किम् अनेन तदा कृतम्  
०५,०४८।०३७द्*०३२२_०१	सर्वे ह्य् अस्त्रविदः शूराः सर्वे प्राप्ता महद् यशः  
०५,०४८।०३७द्*०३२२_०२	अपि सर्वामरैश्वर्यं त्यजेयुर् न पुनर् जयम्  
०५,०४८।०३८अ	सहितान् हि कुरून् सर्वान् अभियातो धनञ्जयः  
०५,०४८।०३८च्	प्रमथ्य चाच्छिनद् गावः किम् अयं प्रोषितस् तदा  
०५,०४८।०३९अ	गन्धर्वैर् घोषयात्रायां ह्रियते यत् सुतस् तव  
०५,०४८।०३९च्	क्व तदा सूतपुत्रो ऽभूद् य इदानीं वृषायते  
०५,०४८।०४०अ	ननु तत्रापि पार्थेन भीमेन च महात्मना  
०५,०४८।०४०च्	यमाभ्याम् एव चागम्य गन्धर्वास् ते पराजिताः  
०५,०४८।०४१अ	एतान्य् अस्य मृषोक्तानि बहूनि भरतर्षभ  
०५,०४८।०४१च्	विकत्थनस्य भद्रं ते सदा धर्मार्थलोपिनः  
०५,०४८।०४२अ	भीष्मस्य तु वचः श्रुत्वा भारद्वाजो महामनाः  
०५,०४८।०४२च्	धृतराष्ट्रम् उवाचेदं राजमध्ये ऽभिपूजयन्  
०५,०४८।०४३अ	यद् आह भरतश्रेष्ठो भीष्मस् तत् क्रियतां नृप  
०५,०४८।०४३च्	न कामम् अर्थलिप्सूनां वचनं कर्तुम् अर्हसि  
०५,०४८।०४४अ	पुरा युद्धात् साधु मन्ये पाण्डवैः सह सङ्गमम्  
०५,०४८।०४४ब्*०३२३_०१	अजेयाः पाण्डवा राजन् सेन्द्रैर् अपि सुरासुरैः  
०५,०४८।०४४च्	यद् वाक्यम् अर्जुनेनोक्तं सञ्जयेन निवेदितम्  
०५,०४८।०४५अ	सर्वं तद् अभिजानामि करिष्यति च पाण्डवः  
०५,०४८।०४५च्	न ह्य् अस्य त्रिषु लोकेषु सदृशो ऽस्ति धनुर्धरः  
०५,०४८।०४६अ	अनादृत्य तु तद् वाक्यम् अर्थवद् द्रोणभीष्मयोः  
०५,०४८।०४६च्	ततः स सञ्जयं राजा पर्यपृच्छत पाण्डवम्  
०५,०४८।०४७अ	तदैव कुरवः सर्वे निराशा जीविते ऽभवन्  
०५,०४८।०४७च्	भीष्मद्रोणौ यदा राजा न सम्यग् अनुभाषते  
०५,०४९।००१	धृतराष्ट्र उवाच  
०५,०४९।००१अ	किम् असौ पाण्डवो राजा धर्मपुत्रो ऽभ्यभाषत  
०५,०४९।००१च्	श्रुत्वेमा बहुलाः सेनाः प्रत्यर्थेन समागताः  
०५,०४९।००२अ	किम् इच्छत्य् अभिसंरम्भाद् योत्स्यमानो युधिष्ठिरः  
०५,०४९।००२च्	कस्य स्विद् भ्रातृपुत्राणां चिन्तासु मुखम् ईक्षते  
०५,०४९।००३अ	के स्विद् एनं वारयन्ति शाम्य युध्येति वा पुनः  
०५,०४९।००३च्	निकृत्या कोपितं मन्दैर् धर्मज्ञं धर्मचारिणम्  
०५,०४९।००४	सञ्जय उवाच  
०५,०४९।००४अ	राज्ञो मुखम् उदीक्षन्ते पाञ्चालाः पाण्डवैः सह  
०५,०४९।००४च्	युधिष्ठिरस्य भद्रं ते स सर्वान् अनुशास्ति च  
०५,०४९।००५अ	पृथग्भूताः पाण्डवानां पाञ्चालानां रथव्रजाः  
०५,०४९।००५च्	आयान्तम् अभिनन्दन्ति कुन्तीपुत्रं युधिष्ठिरम्  
०५,०४९।००६अ	तमः सूर्यम् इवोद्यन्तं कौन्तेयं दीप्ततेजसम्  
०५,०४९।००६च्	पाञ्चालाः प्रतिनन्दन्ति तेजोराशिम् इवोद्यतम्  
०५,०४९।००७अ	आ गोपालाविपालेभ्यो नन्दमानं युधिष्ठिरम्  
०५,०४९।००७च्	पाञ्चालाः केकया मत्स्याः प्रतिनन्दन्ति पाण्डवम्  
०५,०४९।००८अ	ब्राह्मण्यो राजपुत्र्यश् च विशां दुहितरश् च याः  
०५,०४९।००८च्	क्रीडन्त्यो ऽभिसमायान्ति पार्थं सन्नद्धम् ईक्षितुम्  
०५,०४९।००९	धृतराष्ट्र उवाच  
०५,०४९।००९अ	सञ्जयाचक्ष्व केनास्मान् पाण्डवा अभ्ययुञ्जत  
०५,०४९।००९च्	धृष्टद्युम्नेन सेनान्या सोमकाः किम्बला इव  
०५,०४९।०१०	वैशम्पायन उवाच  
०५,०४९।०१०अ	गावल्गणिस् तु तत् पृष्टः सभायां कुरुसंसदि  
०५,०४९।०१०च्	निःश्वस्य सुभृशं दीर्घं मुहुः सञ्चिन्तयन्न् इव  
०५,०४९।०१०ए	तत्रानिमित्ततो दैवात् सूतं कश्मलम् आविशत्  
०५,०४९।०११अ	तदाचचक्षे पुरुषः सभायां राजसंसदि  
०५,०४९।०११च्	सञ्जयो ऽयं महाराज मूर्च्छितः पतितो भुवि  
०५,०४९।०११ए	वाचं न सृजते कां चिद् धीनप्रज्ञो ऽल्पचेतनः  
०५,०४९।०१२	धृतराष्ट्र उवाच  
०५,०४९।०१२अ	अपश्यत् सञ्जयो नूनं कुन्तीपुत्रान् महारथान्  
०५,०४९।०१२च्	तैर् अस्य पुरुषव्याघ्रैर् भृशम् उद्वेजितं मनः  
०५,०४९।०१३	वैशम्पायन उवाच  
०५,०४९।०१३अ	सञ्जयश् चेतनां लब्ध्वा प्रत्याश्वस्येदम् अब्रवीत्  
०५,०४९।०१३च्	धृतराष्ट्रं महाराज सभायां कुरुसंसदि  
०५,०४९।०१४अ	दृष्टवान् अस्मि राजेन्द्र कुन्तीपुत्रान् महारथान्  
०५,०४९।०१४च्	मत्स्यराजगृहावासाद् अवरोधेन कर्शितान्  
०५,०४९।०१४ए	शृणु यैर् हि महाराज पाण्डवा अभ्ययुञ्जत  
०५,०४९।०१४ड़्*०३२४_०१	धृष्टद्युम्नेन वीरेण युद्धे वस्ते ऽभ्ययुञ्जत  
०५,०४९।०१५अ	यो नैव रोषान् न भयान् न कामान् नार्थकारणात्  
०५,०४९।०१५च्	न हेतुवादाद् धर्मात्मा सत्यं जह्यात् कथं चन  
०५,०४९।०१६अ	यः प्रमाणं महाराज धर्मे धर्मभृतां वरः  
०५,०४९।०१६च्	अजातशत्रुणा तेन पाण्डवा अभ्ययुञ्जत  
०५,०४९।०१७अ	यस्य बाहुबले तुल्यः पृथिव्यां नास्ति कश् चन  
०५,०४९।०१७च्	यो वै सर्वान् महीपालान् वशे चक्रे धनुर्धरः  
०५,०४९।०१७ए	तेन वो भीमसेनेन पाण्डवा अभ्ययुञ्जत  
०५,०४९।०१८अ	निःसृतानां जतुगृहाद् धिडिम्बात् पुरुषादकात्  
०५,०४९।०१८च्	य एषाम् अभवद् द्वीपः कुन्तीपुत्रो वृकोदरः  
०५,०४९।०१९अ	याज्ञसेनीम् अथो यत्र सिन्धुराजो ऽपकृष्टवान्  
०५,०४९।०१९च्	तत्रैषाम् अभवद् द्वीपः कुन्तीपुत्रो वृकोदरः  
०५,०४९।०२०अ	यश् च तान् सङ्गतान् सर्वान् पाण्डवान् वारणावते  
०५,०४९।०२०च्	दह्यतो मोचयाम् आस तेन वस् ते ऽभ्ययुञ्जत  
०५,०४९।०२१अ	कृष्णायाश् चरता प्रीतिं येन क्रोधवशा हताः  
०५,०४९।०२१च्	प्रविश्य विषमं घोरं पर्वतं गन्धमादनम्  
०५,०४९।०२२अ	यस्य नागायुतं वीर्यं भुजयोः सारम् अर्पितम्  
०५,०४९।०२२च्	तेन वो भीमसेनेन पाण्डवा अभ्ययुञ्जत  
०५,०४९।०२३अ	कृष्णद्वितीयो विक्रम्य तुष्ट्यर्थं जातवेदसः  
०५,०४९।०२३च्	अजयद् यः पुरा वीरो युध्यमानं पुरन्दरम्  
०५,०४९।०२४अ	यः स साक्षान् महादेवं गिरिशं शूलपाणिनम्  
०५,०४९।०२४च्	तोषयाम् आस युद्धेन देवदेवम् उमापतिम्  
०५,०४९।०२५अ	यश् च सर्वान् वशे चक्रे लोकपालान् धनुर्धरः  
०५,०४९।०२५च्	तेन वो विजयेनाजौ पाण्डवा अभ्ययुञ्जत  
०५,०४९।०२६अ	यः प्रतीचीं दिशं चक्रे वशे म्लेच्छगणायुताम्  
०५,०४९।०२६च्	स तत्र नकुलो योद्धा चित्रयोधी व्यवस्थितः  
०५,०४९।०२७अ	तेन वो दर्शनीयेन वीरेणातिधनुर्भृता  
०५,०४९।०२७च्	माद्रीपुत्रेण कौरव्य पाण्डवा अभ्ययुञ्जत  
०५,०४९।०२८अ	यः काशीन् अङ्गमगधान् कलिङ्गांश् च युधाजयत्  
०५,०४९।०२८च्	तेन वः सहदेवेन पाण्डवा अभ्ययुञ्जत  
०५,०४९।०२९अ	यस्य वीर्येण सदृशाश् चत्वारो भुवि मानवाः  
०५,०४९।०२९च्	अश्वत्थामा धृष्टकेतुः प्रद्युम्नो रुक्मिर् एव च  
०५,०४९।०३०अ	तेन वः सहदेवेन पाण्डवा अभ्ययुञ्जत  
०५,०४९।०३०च्	यवीयसा नृवीरेण माद्रीनन्दिकरेण च  
०५,०४९।०३१अ	तपश् चचार या घोरं काशिकन्या पुरा सती  
०५,०४९।०३१च्	भीष्मस्य वधम् इच्छन्ती प्रेत्यापि भरतर्षभ  
०५,०४९।०३२अ	पाञ्चालस्य सुता जज्ञे दैवाच् च स पुनः पुमान्  
०५,०४९।०३२च्	स्त्रीपुंसोः पुरुषव्याघ्र यः स वेद गुणागुणान्  
०५,०४९।०३३अ	यः कलिङ्गान् समापेदे पाञ्चालो युद्धदुर्मदः  
०५,०४९।०३३च्	शिखण्डिना वः कुरवः कृतास्त्रेणाभ्ययुञ्जत  
०५,०४९।०३४अ	यां यक्षः पुरुषं चक्रे भीष्मस्य निधने किल  
०५,०४९।०३४च्	महेष्वासेन रौद्रेण पाण्डवा अभ्ययुञ्जत  
०५,०४९।०३५अ	महेष्वासा राजपुत्रा भ्रातरः पञ्च केकयाः  
०५,०४९।०३५च्	सुमृष्टकवचाः शूरास् तैश् च वस् ते ऽभ्ययुञ्जत  
०५,०४९।०३६अ	यो दीर्घबाहुः क्षिप्रास्त्रो धृतिमान् सत्यविक्रमः  
०५,०४९।०३६च्	तेन वो वृष्णिवीरेण युयुधानेन सङ्गरः  
०५,०४९।०३७अ	य आसीच् छरणं काले पाण्डवानां महात्मनाम्  
०५,०४९।०३७च्	रणे तेन विराटेन पाण्डवा अभ्ययुञ्जत  
०५,०४९।०३७द्*०३२५_०१	यश् च द्रोणविनाशाय समुत्पन्नो महामनाः  
०५,०४९।०३७द्*०३२५_०२	धृष्टद्युम्नेन सेनान्या पाण्डवा अभ्ययुञ्जत  
०५,०४९।०३८अ	यः स काशिपती राजा वाराणस्यां महारथः  
०५,०४९।०३८च्	स तेषाम् अभवद् योद्धा तेन वस् ते ऽभ्ययुञ्जत  
०५,०४९।०३९अ	शिशुभिर् दुर्जयैः सङ्ख्ये द्रौपदेयैर् महात्मभिः  
०५,०४९।०३९च्	आशीविषसमस्पर्शैः पाण्डवा अभ्ययुञ्जत  
०५,०४९।०४०अ	यः कृष्णसदृशो वीर्ये युधिष्ठिरसमो दमे  
०५,०४९।०४०च्	तेनाभिमन्युना सङ्ख्ये पाण्डवा अभ्ययुञ्जत  
०५,०४९।०४१अ	यश् चैवाप्रतिमो वीर्ये धृष्टकेतुर् महायशाः  
०५,०४९।०४१च्	दुःसहः समरे क्रुद्धः शैशुपालिर् महारथः  
०५,०४९।०४१ए	तेन वश् चेदिराजेन पाण्डवा अभ्ययुञ्जत  
०५,०४९।०४१ड़्*०३२६_०१	अक्षौहिण्या परिवृतः पाण्डवान् यो ऽभिसंश्रितः  
०५,०४९।०४१ड़्*०३२७_०१	पाण्डवान् यो ऽभिसंसृत्य आस्ते यदुकुलोद्भवः  
०५,०४९।०४२अ	यः संश्रयः पाण्डवानां देवानाम् इव वासवः  
०५,०४९।०४२च्	तेन वो वासुदेवेन पाण्डवा अभ्ययुञ्जत  
०५,०४९।०४३अ	तथा चेदिपतेर् भ्राता शरभो भरतर्षभ  
०५,०४९।०४३च्	करकर्षेण सहितस् ताभ्यां वस् ते ऽभ्ययुञ्जत  
०५,०४९।०४४अ	जारासन्धिः सहदेवो जयत्सेनश् च ताव् उभौ  
०५,०४९।०४४ब्*०३२८_०१	युद्धे ऽप्रतिरथौ वीरौ पाण्डवार्थे व्यवस्थितौ  
०५,०४९।०४४च्	द्रुपदश् च महातेजा बलेन महता वृतः  
०५,०४९।०४४ए	त्यक्तात्मा पाण्डवार्थाय योत्स्यमानो व्यवस्थितः  
०५,०४९।०४५अ	एते चान्ये च बहवः प्राच्योदीच्या महीक्षितः  
०५,०४९।०४५च्	शतशो यान् अपाश्रित्य धर्मराजो व्यवस्थितः  
०५,०५०।००१	धृतराष्ट्र उवाच  
०५,०५०।००१अ	सर्व एते महोत्साहा ये त्वया परिकीर्तिताः  
०५,०५०।००१च्	एकतस् त्व् एव ते सर्वे समेता भीम एकतः  
०५,०५०।००२अ	भीमसेनाद् धि मे भूयो भयं सञ्जायते महत्  
०५,०५०।००२च्	क्रुद्धाद् अमर्षणात् तात व्याघ्राद् इव महारुरोः  
०५,०५०।००३अ	जागर्मि रात्रयः सर्वा दीर्घम् उष्णं च निःश्वसन्  
०५,०५०।००३च्	भीतो वृकोदरात् तात सिंहात् पशुर् इवाबलः  
०५,०५०।००४अ	न हि तस्य महाबाहोः शक्रप्रतिमतेजसः  
०५,०५०।००४च्	सैन्ये ऽस्मिन् प्रतिपश्यामि य एनं विषहेद् युधि  
०५,०५०।००५अ	अमर्षणश् च कौन्तेयो दृढवैरश् च पाण्डवः  
०५,०५०।००५च्	अनर्महासी सोन्मादस् तिर्यक्प्रेक्षी महास्वनः  
०५,०५०।००६अ	महावेगो महोत्साहो महाबाहुर् महाबलः  
०५,०५०।००६च्	मन्दानां मम पुत्राणां युद्धेनान्तं करिष्यति  
०५,०५०।००७अ	ऊरुग्राहगृहीतानां गदां बिभ्रद् वृकोदरः  
०५,०५०।००७च्	कुरूणाम् ऋषभो युद्धे दण्डपाणिर् इवान्तकः  
०५,०५०।००८अ	शैक्यायसमयीं घोरां गदां काञ्चनभूषिताम्  
०५,०५०।००८च्	मनसाहं प्रपश्यामि ब्रह्मदण्डम् इवोद्यतम्  
०५,०५०।००९अ	यथा रुरूणां यूथेषु सिंहो जातबलश् चरेत्  
०५,०५०।००९च्	मामकेषु तथा भीमो बलेषु विचरिष्यति  
०५,०५०।०१०अ	सर्वेषां मम पुत्राणां स एकः क्रूरविक्रमः  
०५,०५०।०१०च्	बह्वाशी विप्रतीपश् च बाल्ये ऽपि रभसः सदा  
०५,०५०।०११अ	उद्वेपते मे हृदयं यदा दुर्योधनादयः  
०५,०५०।०११च्	बाल्ये ऽपि तेन युध्यन्तो वारणेनेव मर्दिताः  
०५,०५०।०१२अ	तस्य वीर्येण सङ्क्लिष्टा नित्यम् एव सुता मम  
०५,०५०।०१२ब्*०३२९_०१	स वै भीमो महावीर्यः क्रुद्धः परपुरञ्जयः  
०५,०५०।०१२च्	स एव हेतुर् भेदस्य भीमो भीमपराक्रमः  
०५,०५०।०१३अ	ग्रसमानम् अनीकानि नरवारणवाजिनाम्  
०५,०५०।०१३च्	पश्यामीवाग्रतो भीमं क्रोधमूर्छितम् आहवे  
०५,०५०।०१४अ	अस्त्रे द्रोणार्जुनसमं वायुवेगसमं जवे  
०५,०५०।०१४ब्*०३३०_०१	महेश्वरसमं क्रोधे को हन्याद् भीमम् आहवे  
०५,०५०।०१४च्	सञ्जयाचक्ष्व मे शूरं भीमसेनम् अमर्षणम्  
०५,०५०।०१५अ	अतिलाभं तु मन्ये ऽहं यत् तेन रिपुघातिना  
०५,०५०।०१५च्	तदैव न हताः सर्वे मम पुत्रा मनस्विना  
०५,०५०।०१६अ	येन भीमबला यक्षा राक्षसाश् च समाहताः  
०५,०५०।०१६ब्*०३३१_०१	हिडिम्बबककिर्मीरप्रमुखाश् च महाबलाः  
०५,०५०।०१६च्	कथं तस्य रणे वेगं मानुषः प्रसहिष्यति  
०५,०५०।०१७अ	न स जातु वशे तस्थौ मम बालो ऽपि सञ्जय  
०५,०५०।०१७च्	किं पुनर् मम दुष्पुत्रैः क्लिष्टः सम्प्रति पाण्डवः  
०५,०५०।०१८अ	निष्ठुरः स च नैष्ठुर्याद् भज्येद् अपि न सन्नमेत्  
०५,०५०।०१८च्	तिर्यक्प्रेक्षी संहतभ्रूः कथं शाम्येद् वृकोदरः  
०५,०५०।०१९अ	बृहदंसो ऽप्रतिबलो गौरस् ताल इवोद्गतः  
०५,०५०।०१९च्	प्रमाणतो भीमसेनः प्रादेशेनाधिको ऽर्जुनात्  
०५,०५०।०२०अ	जवेन वाजिनो ऽत्येति बलेनात्येति कुञ्जरान्  
०५,०५०।०२०च्	अव्यक्तजल्पी मध्वक्षो मध्यमः पाण्डवो बली  
०५,०५०।०२१अ	इति बाल्ये श्रुतः पूर्वं मया व्यासमुखात् पुरा  
०५,०५०।०२१च्	रूपतो वीर्यतश् चैव याथातथ्येन पाण्डवः  
०५,०५०।०२२अ	आयसेन स दण्डेन रथान् नागान् हयान् नरान्  
०५,०५०।०२२च्	हनिष्यति रणे क्रुद्धो भीमः प्रहरतां वरः  
०५,०५०।०२३अ	अमर्षी नित्यसंरब्धो रौद्रः क्रूरपराक्रमः  
०५,०५०।०२३च्	मम तात प्रतीपानि कुर्वन् पूर्वं विमानितः  
०५,०५०।०२४अ	निष्कीर्णाम् आयसीं स्थूलां सुपर्वां काञ्चनीं गदाम्  
०५,०५०।०२४च्	शतघ्नीं शतनिर्ह्रादां कथं शक्ष्यन्ति मे सुताः  
०५,०५०।०२५अ	अपारम् अप्लवागाधं समुद्रं शरवेगिनम्  
०५,०५०।०२५च्	भीमसेनमयं दुर्गं तात मन्दास् तितीर्षवः  
०५,०५०।०२६अ	क्रोशतो मे न शृण्वन्ति बालाः पण्डितमानिनः  
०५,०५०।०२६च्	विषमं नावबुध्यन्ते प्रपातं मधुदर्शिनः  
०५,०५०।०२७अ	संयुगं ये करिष्यन्ति नररूपेण वायुना  
०५,०५०।०२७च्	नियतं चोदिता धात्रा सिंहेनेव महामृगाः  
०५,०५०।०२८अ	शैक्यां तात चतुष्किष्कुं षडस्रिम् अमितौजसम्  
०५,०५०।०२८च्	प्रहितां दुःखसंस्पर्शां कथं शक्ष्यन्ति मे सुताः  
०५,०५०।०२९अ	गदां भ्रामयतस् तस्य भिन्दतो हस्तिमस्तकान्  
०५,०५०।०२९च्	सृक्किणी लेलिहानस्य बाष्पम् उत्सृजतो मुहुः  
०५,०५०।०३०अ	उद्दिश्य पातान् पततः कुर्वतो भैरवान् रवान्  
०५,०५०।०३०च्	प्रतीपान् पततो मत्तान् कुञ्जरान् प्रतिगर्जतः  
०५,०५०।०३१अ	विगाह्य रथमार्गेषु वरान् उद्दिश्य निघ्नतः  
०५,०५०।०३१च्	अग्नेः प्रज्वलितस्येव अपि मुच्येत मे प्रजा  
०५,०५०।०३२अ	वीथीं कुर्वन् महाबाहुर् द्रावयन् मम वाहिनीम्  
०५,०५०।०३२च्	नृत्यन्न् इव गदापाणिर् युगान्तं दर्शयिष्यति  
०५,०५०।०३३अ	प्रभिन्न इव मातङ्गः प्रभञ्जन् पुष्पितान् द्रुमान्  
०५,०५०।०३३च्	प्रवेक्ष्यति रणे सेनां पुत्राणां मे वृकोदरः  
०५,०५०।०३४अ	कुर्वन् रथान् विपुरुषान् विध्वजान् भग्नपुष्करान्  
०५,०५०।०३४च्	आरुजन् पुरुषव्याघ्रो रथिनः सादिनस् तथा  
०५,०५०।०३५अ	गङ्गावेग इवानूपांस् तीरजान् विविधान् द्रुमान्  
०५,०५०।०३५च्	प्रवेक्ष्यति महासेनां पुत्राणां मम सञ्जय  
०५,०५०।०३६अ	वशं नूनं गमिष्यन्ति भीमसेनबलार्दिताः  
०५,०५०।०३६च्	मम पुत्राश् च भृत्याश् च राजानश् चैव सञ्जय  
०५,०५०।०३७अ	येन राजा महावीर्यः प्रविश्यान्तःपुरं पुरा  
०५,०५०।०३७च्	वासुदेवसहायेन जरासन्धो निपातितः  
०५,०५०।०३८अ	कृत्स्नेयं पृथिवी देवी जरासन्धेन धीमता  
०५,०५०।०३८च्	मागधेन्द्रेण बलिना वशे कृत्वा प्रतापिता  
०५,०५०।०३९अ	भीष्मप्रतापात् कुरवो नयेनान्धकवृष्णयः  
०५,०५०।०३९च्	ते न तस्य वशं जग्मुः केवलं दैवम् एव वा  
०५,०५०।०४०अ	स गत्वा पाण्डुपुत्रेण तरसा बाहुशालिना  
०५,०५०।०४०च्	अनायुधेन वीरेण निहतः किं ततो ऽधिकम्  
०५,०५०।०४१अ	दीर्घकालेन संसिक्तं विषम् आशीविषो यथा  
०५,०५०।०४१च्	स मोक्ष्यति रणे तेजः पुत्रेषु मम सञ्जय  
०५,०५०।०४२अ	महेन्द्र इव वज्रेण दानवान् देवसत्तमः  
०५,०५०।०४२च्	भीमसेनो गदापाणिः सूदयिष्यति मे सुतान्  
०५,०५०।०४३अ	अविषह्यम् अनावार्यं तीव्रवेगपराक्रमम्  
०५,०५०।०४३च्	पश्यामीवातिताम्राक्षम् आपतन्तं वृकोदरम्  
०५,०५०।०४४अ	अगदस्याप्य् अधनुषो विरथस्य विवर्मणः  
०५,०५०।०४४च्	बाहुभ्यां युध्यमानस्य कस् तिष्ठेद् अग्रतः पुमान्  
०५,०५०।०४५अ	भीष्मो द्रोणश् च विप्रो ऽयं कृपः शारद्वतस् तथा  
०५,०५०।०४५च्	जानन्त्य् एते यथैवाहं वीर्यज्ञस् तस्य धीमतः  
०५,०५०।०४६अ	आर्यव्रतं तु जानन्तः सङ्गरान् न बिभित्सवः  
०५,०५०।०४६च्	सेनामुखेषु स्थास्यन्ति मामकानां नरर्षभाः  
०५,०५०।०४७अ	बलीयः सर्वतो दिष्टं पुरुषस्य विशेषतः  
०५,०५०।०४७च्	पश्यन्न् अपि जयं तेषां न नियच्छामि यत् सुतान्  
०५,०५०।०४८अ	ते पुराणं महेष्वासा मार्गम् ऐन्द्रं समास्थिताः  
०५,०५०।०४८च्	त्यक्ष्यन्ति तुमुले प्राणान् रक्षन्तः पार्थिवं यशः  
०५,०५०।०४९अ	यथैषां मामकास् तात तथैषां पाण्डवा अपि  
०५,०५०।०४९च्	पौत्रा भीष्मस्य शिष्याश् च द्रोणस्य च कृपस्य च  
०५,०५०।०५०अ	यत् त्व् अस्मद् आश्रयं किं चिद् दत्तम् इष्टं च सञ्जय  
०५,०५०।०५०च्	तस्यापचितिम् आर्यत्वात् कर्तारः स्थविरास् त्रयः  
०५,०५०।०५१अ	आददानस्य शस्त्रं हि क्षत्रधर्मं परीप्सतः  
०५,०५०।०५१च्	निधनं ब्राह्मणस्याजौ वरम् एवाहुर् उत्तमम्  
०५,०५०।०५२अ	स वै शोचामि सर्वान् वै ये युयुत्सन्ति पाण्डवान्  
०५,०५०।०५२च्	विक्रुष्टं विदुरेणादौ तद् एतद् भयम् आगतम्  
०५,०५०।०५३अ	न तु मन्ये विघाताय ज्ञानं दुःखस्य सञ्जय  
०५,०५०।०५३च्	भवत्य् अतिबले ह्य् एतज् ज्ञानम् अप्य् उपघातकम्  
०५,०५०।०५४अ	ऋषयो ह्य् अपि निर्मुक्ताः पश्यन्तो लोकसङ्ग्रहान्  
०५,०५०।०५४च्	सुखे भवन्ति सुखिनस् तथा दुःखेन दुःखिताः  
०५,०५०।०५५अ	किं पुनर् यो ऽहम् आसक्तस् तत्र तत्र सहस्रधा  
०५,०५०।०५५च्	पुत्रेषु राज्यदारेषु पौत्रेष्व् अपि च बन्धुषु  
०५,०५०।०५६अ	संशये तु महत्य् अस्मिन् किं नु मे क्षमम् उत्तमम्  
०५,०५०।०५६च्	विनाशं ह्य् एव पश्यामि कुरूणाम् अनुचिन्तयन्  
०५,०५०।०५७अ	द्यूतप्रमुखम् आभाति कुरूणां व्यसनं महत्  
०५,०५०।०५७च्	मन्देनैश्वर्यकामेन लोभात् पापम् इदं कृतम्  
०५,०५०।०५८अ	मन्ये पर्यायधर्मो ऽयं कालस्यात्यन्तगामिनः  
०५,०५०।०५८च्	चक्रे प्रधिर् इवासक्तो नास्य शक्यं पलायितुम्  
०५,०५०।०५९अ	किं नु कार्यं कथं कुर्यां क्व नु गच्छामि सञ्जय  
०५,०५०।०५९च्	एते नश्यन्ति कुरवो मन्दाः कालवशं गताः  
०५,०५०।०६०अ	अवशो ऽहं पुरा तात पुत्राणां निहते शते  
०५,०५०।०६०च्	श्रोष्यामि निनदं स्त्रीणां कथं मां मरणं स्पृशेत्  
०५,०५०।०६१अ	यथा निदाघे ज्वलनः समिद्धो; दहेत् कक्षं वायुना चोद्यमानः  
०५,०५०।०६१च्	गदाहस्तः पाण्डवस् तद्वद् एव; हन्ता मदीयान् सहितो ऽर्जुनेन  
०५,०५१।००१	धृतराष्ट्र उवाच  
०५,०५१।००१अ	यस्य वै नानृता वाचः प्रवृत्ता अनुशुश्रुमः  
०५,०५१।००१च्	त्रैलोक्यम् अपि तस्य स्याद् योद्धा यस्य धनञ्जयः  
०५,०५१।००२अ	तस्यैव च न पश्यामि युधि गाण्डीवधन्वनः  
०५,०५१।००२च्	अनिशं चिन्तयानो ऽपि यः प्रतीयाद् रथेन तम्  
०५,०५१।००३अ	अस्यतः कर्णिनालीकान् मार्गणान् हृदयच्छिदः  
०५,०५१।००३च्	प्रत्येता न समः कश् चिद् युधि गाण्डीवधन्वनः  
०५,०५१।००४अ	द्रोणकर्णौ प्रतीयातां यदि वीरौ नरर्षभौ  
०५,०५१।००४ब्*०३३२_०१	कृतास्त्रौ बलिनां श्रेष्ठौ समरेष्व् अपराजितौ  
०५,०५१।००४च्	माहात्म्यात् संशयो लोके न त्व् अस्ति विजयो मम  
०५,०५१।००५अ	घृणी कर्णः प्रमादी च आचार्यः स्थविरो गुरुः  
०५,०५१।००५च्	समर्थो बलवान् पार्थो दृढधन्वा जितक्लमः  
०५,०५१।००५ए	भवेत् सुतुमुलं युद्धं सर्वशो ऽप्य् अपराजयः  
०५,०५१।००६अ	सर्वे ह्य् अस्त्रविदः शूराः सर्वे प्राप्ता महद् यशः  
०५,०५१।००६च्	अपि सर्वामरैश्वर्यं त्यजेयुर् न पुनर् जयम्  
०५,०५१।००६ए	वधे नूनं भवेच् छान्तिस् तयोर् वा फल्गुनस्य वा  
०५,०५१।००७अ	न तु जेतार्जुनस्यास्ति हन्ता चास्य न विद्यते  
०५,०५१।००७च्	मन्युस् तस्य कथं शाम्येन् मन्दान् प्रति य उत्थितः  
०५,०५१।००८अ	अन्ये ऽप्य् अस्त्राणि जानन्ति जीयन्ते च जयन्ति च  
०५,०५१।००८च्	एकान्तविजयस् त्व् एव श्रूयते फल्गुनस्य ह  
०५,०५१।००९अ	त्रयस्त्रिंशत् समाहूय खाण्डवे ऽग्निम् अतर्पयत्  
०५,०५१।००९च्	जिगाय च सुरान् सर्वान् नास्य वेद्मि पराजयम्  
०५,०५१।०१०अ	यस्य यन्ता हृषीकेशः शीलवृत्तसमो युधि  
०५,०५१।०१०च्	ध्रुवस् तस्य जयस् तात यथेन्द्रस्य जयस् तथा  
०५,०५१।०११अ	कृष्णाव् एकरथे यत्ताव् अधिज्यं गाण्डिवं धनुः  
०५,०५१।०११च्	युगपत् त्रीणि तेजांसि समेतान्य् अनुशुश्रुमः  
०५,०५१।०१२अ	नैव नो ऽस्ति धनुस् तादृङ् न योद्धा न च सारथिः  
०५,०५१।०१२च्	तच् च मन्दा न जानन्ति दुर्योधनवशानुगाः  
०५,०५१।०१३अ	शेषयेद् अशनिर् दीप्तो निपतन् मूर्ध्नि सञ्जय  
०५,०५१।०१३च्	न तु शेषं शराः कुर्युर् अस्तास् तात किरीटिना  
०५,०५१।०१४अ	अपि चास्यन्न् इवाभाति निघ्नन्न् इव च फल्गुनः  
०५,०५१।०१४च्	उद्धरन्न् इव कायेभ्यः शिरांसि शरवृष्टिभिः  
०५,०५१।०१५अ	अपि बाणमयं तेजः प्रदीप्तम् इव सर्वतः  
०५,०५१।०१५च्	गाण्डीवेद्धं दहेताजौ पुत्राणां मम वाहिनीम्  
०५,०५१।०१६अ	अपि सा रथघोषेण भयार्ता सव्यसाचिनः  
०५,०५१।०१६च्	वित्रस्ता बहुला सेना भारती प्रतिभाति मे  
०५,०५१।०१७अ	यथा कक्षं दहत्य् अग्निः प्रवृद्धः सर्वतश् चरन्  
०५,०५१।०१७च्	महार्चिर् अनिलोद्धूतस् तद्वद् धक्ष्यति मामकान्  
०५,०५१।०१८अ	यदोद्वमन् निशितान् बाणसङ्घान्; स्थाताततायी समरे किरीटी  
०५,०५१।०१८च्	सृष्टो ऽन्तकः सर्वहरो विधात्रा; यथा भवेत् तद्वद् अवारणीयः  
०५,०५१।०१९अ	यदा ह्य् अभीक्ष्णं सुबहून् प्रकाराञ्; श्रोतास्मि तान् आवसथे कुरूणाम्  
०५,०५१।०१९च्	तेषां समन्ताच् च तथा रणाग्रे; क्षयः किलायं भरतान् उपैति  
०५,०५२।००१	धृतराष्ट्र उवाच  
०५,०५२।००१अ	यथैव पाण्डवाः सर्वे पराक्रान्ता जिगीषवः  
०५,०५२।००१च्	तथैवाभिसरास् तेषां त्यक्तात्मानो जये धृताः  
०५,०५२।००२अ	त्वम् एव हि पराक्रान्तान् आचक्षीथाः परान् मम  
०५,०५२।००२च्	पाञ्चालान् केकयान् मत्स्यान् मागधान् वत्सभूमिपान्  
०५,०५२।००३अ	यश् च सेन्द्रान् इमांल् लोकान् इच्छन् कुर्याद् वशे बली  
०५,०५२।००३च्	स श्रेष्ठो जगतः कृष्णः पाण्डवानां जये धृतः  
०५,०५२।००४अ	समस्ताम् अर्जुनाद् विद्यां सात्यकिः क्षिप्रम् आप्तवान्  
०५,०५२।००४च्	शैनेयः समरे स्थाता बीजवत् प्रवपञ् शरान्  
०५,०५२।००५अ	धृष्टद्युम्नश् च पाञ्चाल्यः क्रूरकर्मा महारथः  
०५,०५२।००५च्	मामकेषु रणं कर्ता बलेषु परमास्त्रवित्  
०५,०५२।००६अ	युधिष्ठिरस्य च क्रोधाद् अर्जुनस्य च विक्रमात्  
०५,०५२।००६च्	यमाभ्यां भीमसेनाच् च भयं मे तात जायते  
०५,०५२।००७अ	अमानुषं मनुष्येन्द्रैर् जालं विततम् अन्तरा  
०५,०५२।००७च्	मम सेनां हनिष्यन्ति ततः क्रोशामि सञ्जय  
०५,०५२।००८अ	दर्शनीयो मनस्वी च लक्ष्मीवान् ब्रह्मवर्चसी  
०५,०५२।००८च्	मेधावी सुकृतप्रज्ञो धर्मात्मा पाण्डुनन्दनः  
०५,०५२।००९अ	मित्रामात्यैः सुसम्पन्नः सम्पन्नो योज्ययोजकैः  
०५,०५२।००९च्	भ्रातृभिः श्वशुरैः पुत्रैर् उपपन्नो महारथैः  
०५,०५२।०१०अ	धृत्या च पुरुषव्याघ्रो नैभृत्येन च पाण्डवः  
०५,०५२।०१०च्	अनृशंसो वदान्यश् च ह्रीमान् सत्यपराक्रमः  
०५,०५२।०११अ	बहुश्रुतः कृतात्मा च वृद्धसेवी जितेन्द्रियः  
०५,०५२।०११च्	तं सर्वगुणसम्पन्नं समिद्धम् इव पावकम्  
०५,०५२।०१२अ	तपन्तम् इव को मन्दः पतिष्यति पतङ्गवत्  
०५,०५२।०१२च्	पाण्डवाग्निम् अनावार्यं मुमूर्षुर् मूढचेतनः  
०५,०५२।०१३अ	तनुर् उच्चः शिखी राजा शुद्धजाम्बूनदप्रभः  
०५,०५२।०१३च्	मन्दानां मम पुत्राणां युद्धेनान्तं करिष्यति  
०५,०५२।०१४अ	तैर् अयुद्धं साधु मन्ये कुरवस् तन् निबोधत  
०५,०५२।०१४च्	युद्धे विनाशः कृत्स्नस्य कुलस्य भविता ध्रुवम्  
०५,०५२।०१५अ	एषा मे परमा शान्तिर् यया शाम्यति मे मनः  
०५,०५२।०१५च्	यदि त्व् अयुद्धम् इष्टं वो वयं शान्त्यै यतामहे  
०५,०५२।०१६अ	न तु नः शिक्षमाणानाम् उपेक्षेत युधिष्ठिरः  
०५,०५२।०१६च्	जुगुप्सति ह्य् अधर्मेण माम् एवोद्दिश्य कारणम्  
०५,०५३।००१	सञ्जय उवाच  
०५,०५३।००१अ	एवम् एतन् महाराज यथा वदसि भारत  
०५,०५३।००१च्	युद्धे विनाशः क्षत्रस्य गाण्डीवेन प्रदृश्यते  
०५,०५३।००२अ	इदं तु नाभिजानामि तव धीरस्य नित्यशः  
०५,०५३।००२च्	यत् पुत्रवशम् आगच्छेः सत्त्वज्ञः सव्यसाचिनः  
०५,०५३।००३अ	नैष कालो महाराज तव शश्वत् कृतागसः  
०५,०५३।००३च्	त्वया ह्य् एवादितः पार्था निकृता भरतर्षभ  
०५,०५३।००३द्*०३३३_०१	स्वीकृतास् तैर् जनपदाः कुरवस् ते सजाङ्गलाः  
०५,०५३।००३द्*०३३३_०२	कथं वीरौर् जितां भूमिम् अखिलां प्रतिपद्यथाः  
०५,०५३।००४अ	पिता श्रेष्ठः सुहृद् यश् च सम्यक् प्रणिहितात्मवान्  
०५,०५३।००४च्	आस्थेयं हि हितं तेन न द्रोग्धा गुरुर् उच्यते  
०५,०५३।००५अ	इदं जितम् इदं लब्धम् इति श्रुत्वा पराजितान्  
०५,०५३।००५च्	द्यूतकाले महाराज स्मयसे स्म कुमारवत्  
०५,०५३।००६अ	परुषाण्य् उच्यमानान् स्म पुरा पार्थान् उपेक्षसे  
०५,०५३।००६च्	कृत्स्नं राज्यं जयन्तीति प्रपातं नानुपश्यसि  
०५,०५३।००७अ	पित्र्यं राज्यं महाराज कुरवस् ते सजाङ्गलाः  
०५,०५३।००७ब्*०३३४_०१	प्रार्थयन्ति महायुद्धे नानुबन्धम् अवेक्षसे  
०५,०५३।००७च्	अथ वीरैर् जितां भूमिम् अखिलां प्रत्यपद्यथाः  
०५,०५३।००८अ	बाहुवीर्यार्जिता भूमिस् तव पार्थैर् निवेदिता  
०५,०५३।००८च्	मयेदं कृतम् इत्य् एव मन्यसे राजसत्तम  
०५,०५३।००९अ	ग्रस्तान् गन्धर्वराजेन मज्जतो ह्य् अप्लवे ऽम्भसि  
०५,०५३।००९च्	आनिनाय पुनः पार्थः पुत्रांस् ते राजसत्तम  
०५,०५३।०१०अ	कुमारवच् च स्मयसे द्यूते विनिकृतेषु यत्  
०५,०५३।०१०च्	पाण्डवेषु वनं राजन् प्रव्रजत्सु पुनः पुनः  
०५,०५३।०११अ	प्रवर्षतः शरव्रातान् अर्जुनस्य शितान् बहून्  
०५,०५३।०११च्	अप्य् अर्णवा विशुष्येयुः किं पुनर् मांसयोनयः  
०५,०५३।०१२अ	अस्यतां फल्गुनः श्रेष्ठो गाण्डीवं धनुषां वरम्  
०५,०५३।०१२च्	केशवः सर्वभूतानां चक्राणां च सुदर्शनम्  
०५,०५३।०१३अ	वानरो रोचमानश् च केतुः केतुमतां वरः  
०५,०५३।०१३च्	एवम् एतानि सरथो वहञ् श्वेतहयो रणे  
०५,०५३।०१३ए	क्षपयिष्यति नो राजन् कालचक्रम् इवोद्यतम्  
०५,०५३।०१४अ	तस्याद्य वसुधा राजन् निखिला भरतर्षभ  
०५,०५३।०१४च्	यस्य भीमार्जुनौ योधौ स राजा राजसत्तम  
०५,०५३।०१५अ	तथा भीमहतप्रायां मज्जन्तीं तव वाहिनीम्  
०५,०५३।०१५च्	दुर्योधनमुखा दृष्ट्वा क्षयं यास्यन्ति कौरवाः  
०५,०५३।०१६अ	न हि भीमभयाद् भीता लप्स्यन्ते विजयं विभो  
०५,०५३।०१६च्	तव पुत्रा महाराज राजानश् चानुसारिणः  
०५,०५३।०१७अ	मत्स्यास् त्वाम् अद्य नार्चन्ति पाञ्चालाश् च सकेकयाः  
०५,०५३।०१७च्	शाल्वेयाः शूरसेनाश् च सर्वे त्वाम् अवजानते  
०५,०५३।०१७ए	पार्थं ह्य् एते गताः सर्वे वीर्यज्ञास् तस्य धीमतः  
०५,०५३।०१७ड़्*०३३५_०१	भक्त्या ह्य् अस्य विरुध्यन्ते तव पुत्रैः सदैव ते  
०५,०५३।०१८अ	अनर्हान् एव तु वधे धर्मयुक्तान् विकर्मणा  
०५,०५३।०१८ब्*०३३६_०१	यो ऽक्लेशयत् पाण्डुपुत्रान् यो विद्वेष्ट्य् अधुनापि वै  
०५,०५३।०१८च्	सर्वोपायैर् नियन्तव्यः सानुगः पापपूरुषः  
०५,०५३।०१८द्*०३३७_०१	अपरोक्षं महाराज साक्षाच् चैनं ब्रवीम्य् अहम्  
०५,०५३।०१८ए	तव पुत्रो महाराज नात्र शोचितुम् अर्हसि  
०५,०५३।०१९अ	द्यूतकाले मया चोक्तं विदुरेण च धीमता  
०५,०५३।०१९च्	यद् इदं ते विलपितं पाण्डवान् प्रति भारत  
०५,०५३।०१९ए	अनीशेनेव राजेन्द्र सर्वम् एतन् निरर्थकम्  
०५,०५४।००१	दुर्योधन उवाच  
०५,०५४।००१अ	न भेतव्यं महाराज न शोच्या भवता वयम्  
०५,०५४।००१च्	समर्थाः स्म परान् राजन् विजेतुं समरे विभो  
०५,०५४।००२अ	वनं प्रव्राजितान् पार्थान् यद् आयान् मधुसूदनः  
०५,०५४।००२च्	महता बलचक्रेण परराष्ट्रावमर्दिना  
०५,०५४।००३अ	केकया धृष्टकेतुश् च धृष्टद्युम्नश् च पार्षतः  
०५,०५४।००३च्	राजानश् चान्वयुः पार्थान् बहवो ऽन्ये ऽनुयायिनः  
०५,०५४।००४अ	इन्द्रप्रस्थस्य चादूरात् समाजग्मुर् महारथाः  
०५,०५४।००४च्	व्यगर्हयंश् च सङ्गम्य भवन्तं कुरुभिः सह  
०५,०५४।००५अ	ते युधिष्ठिरम् आसीनम् अजिनैः प्रतिवासितम्  
०५,०५४।००५च्	कृष्णप्रधानाः संहत्य पर्युपासन्त भारत  
०५,०५४।००६अ	प्रत्यादानं च राज्यस्य कार्यम् ऊचुर् नराधिपाः  
०५,०५४।००६च्	भवतः सानुबन्धस्य समुच्छेदं चिकीर्षवः  
०५,०५४।००७अ	श्रुत्वा चैतन् मयोक्तास् तु भीष्मद्रोणकृपास् तदा  
०५,०५४।००७च्	ज्ञातिक्षयभयाद् राजन् भीतेन भरतर्षभ  
०५,०५४।००८अ	न ते स्थास्यन्ति समये पाण्डवा इति मे मतिः  
०५,०५४।००८च्	समुच्छेदं हि नः कृत्स्नं वासुदेवश् चिकीर्षति  
०५,०५४।००९अ	ऋते च विदुरं सर्वे यूयं वध्या महात्मनः  
०५,०५४।००९च्	धृतराष्ट्रश् च धर्मज्ञो न वध्यः कुरुसत्तमः  
०५,०५४।०१०अ	समुच्छेदं च कृत्स्नं नः कृत्वा तात जनार्दनः  
०५,०५४।०१०च्	एकराज्यं कुरूणां स्म चिकीर्षति युधिष्ठिरे  
०५,०५४।०११अ	तत्र किं प्राप्तकालं नः प्रणिपातः पलायनम्  
०५,०५४।०११च्	प्राणान् वा सम्परित्यज्य प्रतियुध्यामहे परान्  
०५,०५४।०१२अ	प्रतियुद्धे तु नियतः स्याद् अस्माकं पराजयः  
०५,०५४।०१२च्	युधिष्ठिरस्य सर्वे हि पार्थिवा वशवर्तिनः  
०५,०५४।०१३अ	विरक्तराष्ट्राश् च वयं मित्राणि कुपितानि नः  
०५,०५४।०१३च्	धिक्कृताः पार्थिवैः सर्वैः स्वजनेन च सर्वशः  
०५,०५४।०१४अ	प्रणिपाते तु दोषो ऽस्ति बन्धूनां शाश्वतीः समाः  
०५,०५४।०१४च्	पितरं त्व् एव शोचामि प्रज्ञानेत्रं जनेश्वरम्  
०५,०५४।०१४ए	मत्कृते दुःखम् आपन्नं क्लेशं प्राप्तम् अनन्तकम्  
०५,०५४।०१५अ	कृतं हि तव पुत्रैश् च परेषाम् अवरोधनम्  
०५,०५४।०१५च्	मत्प्रियार्थं पुरैवैतद् विदितं ते नरोत्तम  
०५,०५४।०१६अ	ते राज्ञो धृतराष्ट्रस्य सामात्यस्य महारथाः  
०५,०५४।०१६च्	वैरं प्रतिकरिष्यन्ति कुलोच्छेदेन पाण्डवाः  
०५,०५४।०१७अ	ततो द्रोणो ऽब्रवीद् भीष्मः कृपो द्रौणिश् च भारत  
०५,०५४।०१७च्	मत्वा मां महतीं चिन्ताम् आस्थितं व्यथितेन्द्रियम्  
०५,०५४।०१८अ	अभिद्रुग्धाः परे चेन् नो न भेतव्यं परन्तप  
०५,०५४।०१८च्	असमर्थाः परे जेतुम् अस्मान् युधि जनेश्वर  
०५,०५४।०१९अ	एकैकशः समर्थाः स्मो विजेतुं सर्वपार्थिवान्  
०५,०५४।०१९च्	आगच्छन्तु विनेष्यामो दर्पम् एषां शितैः शरैः  
०५,०५४।०२०अ	पुरैकेन हि भीष्मेण विजिताः सर्वपार्थिवाः  
०५,०५४।०२०च्	मृते पितर्य् अभिक्रुद्धो रथेनैकेन भारत  
०५,०५४।०२१अ	जघान सुबहूंस् तेषां संरब्धः कुरुसत्तमः  
०५,०५४।०२१च्	ततस् ते शरणं जग्मुर् देवव्रतम् इमं भयात्  
०५,०५४।०२२अ	स भीष्मः सुसमर्थो ऽयम् अस्माभिः सहितो रणे  
०५,०५४।०२२च्	परान् विजेतुं तस्मात् ते व्येतु भीर् भरतर्षभ  
०५,०५४।०२२ए	इत्य् एषां निश्चयो ह्य् आसीत् तत्कालम् अमितौजसाम्  
०५,०५४।०२३अ	पुरा परेषां पृथिवी कृत्स्नासीद् वशवर्तिनी  
०५,०५४।०२३च्	अस्मान् पुनर् अमी नाद्य समर्था जेतुम् आहवे  
०५,०५४।०२३ए	छिन्नपक्षाः परे ह्य् अद्य वीर्यहीनाश् च पाण्डवाः  
०५,०५४।०२४अ	अस्मत्संस्था च पृथिवी वर्तते भरतर्षभ  
०५,०५४।०२४च्	एकार्थाः सुखदुःखेषु मयानीताश् च पार्थिवाः  
०५,०५४।०२५अ	अप्य् अग्निं प्रविशेयुस् ते समुद्रं वा परन्तप  
०५,०५४।०२५च्	मदर्थे पार्थिवाः सर्वे तद् विद्धि कुरुसत्तम  
०५,०५४।०२६अ	उन्मत्तम् इव चापि त्वां प्रहसन्तीह दुःखितम्  
०५,०५४।०२६च्	विलपन्तं बहुविधं भीतं परविकत्थने  
०५,०५४।०२७अ	एषां ह्य् एकैकशो राज्ञां समर्थः पाण्डवान् प्रति  
०५,०५४।०२७च्	आत्मानं मन्यते सर्वो व्येतु ते भयम् आगतम्  
०५,०५४।०२८अ	सर्वां समग्रां सेनां मे वासवो ऽपि न शक्नुयात्  
०५,०५४।०२८च्	हन्तुम् अक्षय्यरूपेयं ब्रह्मणापि स्वयम्भुवा  
०५,०५४।०२९अ	युधिष्ठिरः पुरं हित्वा पञ्च ग्रामान् स याचति  
०५,०५४।०२९च्	भीतो हि मामकात् सैन्यात् प्रभावाच् चैव मे प्रभो  
०५,०५४।०३०अ	समर्थं मन्यसे यच् च कुन्तीपुत्रं वृकोदरम्  
०५,०५४।०३०च्	तन् मिथ्या न हि मे कृत्स्नं प्रभावं वेत्थ भारत  
०५,०५४।०३१अ	मत्समो हि गदायुद्धे पृथिव्यां नास्ति कश् चन  
०५,०५४।०३१च्	नासीत् कश् चिद् अतिक्रान्तो भविता न च कश् चन  
०५,०५४।०३२अ	युक्तो दुःखोचितश् चाहं विद्यापारगतस् तथा  
०५,०५४।०३२च्	तस्मान् न भीमान् नान्येभ्यो भयं मे विद्यते क्व चित्  
०५,०५४।०३३अ	दुर्योधनसमो नास्ति गदायाम् इति निश्चयः  
०५,०५४।०३३च्	सङ्कर्षणस्य भद्रं ते यत् तदैनम् उपावसम्  
०५,०५४।०३४अ	युद्धे सङ्कर्षणसमो बलेनाभ्यधिको भुवि  
०५,०५४।०३४च्	गदाप्रहारं भीमो मे न जातु विषहेद् युधि  
०५,०५४।०३५अ	एकं प्रहारं यं दद्यां भीमाय रुषितो नृप  
०५,०५४।०३५च्	स एवैनं नयेद् घोरं क्षिप्रं वैवस्वतक्षयम्  
०५,०५४।०३६अ	इच्छेयं च गदाहस्तं राजन् द्रष्टुं वृकोदरम्  
०५,०५४।०३६च्	सुचिरं प्रार्थितो ह्य् एष मम नित्यं मनोरथः  
०५,०५४।०३७अ	गदया निहतो ह्य् आजौ मम पार्थो वृकोदरः  
०५,०५४।०३७च्	विशीर्णगात्रः पृथिवीं परासुः प्रपतिष्यति  
०५,०५४।०३८अ	गदाप्रहाराभिहतो हिमवान् अपि पर्वतः  
०५,०५४।०३८च्	सकृन् मया विशीर्येत गिरिः शतसहस्रधा  
०५,०५४।०३९अ	स चाप्य् एतद् विजानाति वासुदेवार्जुनौ तथा  
०५,०५४।०३९च्	दुर्योधनसमो नास्ति गदायाम् इति निश्चयः  
०५,०५४।०४०अ	तत् ते वृकोदरमयं भयं व्येतु महाहवे  
०५,०५४।०४०च्	व्यपनेष्याम्य् अहं ह्य् एनं मा राजन् विमना भव  
०५,०५४।०४१अ	तस्मिन् मया हते क्षिप्रम् अर्जुनं बहवो रथाः  
०५,०५४।०४१च्	तुल्यरूपा विशिष्टाश् च क्षेप्स्यन्ति भरतर्षभ  
०५,०५४।०४२अ	भीष्मो द्रोणः कृपो द्रौणिः कर्णो भूरिश्रवास् तथा  
०५,०५४।०४२च्	प्राग्ज्योतिषाधिपः शल्यः सिन्धुराजो जयद्रथः  
०५,०५४।०४३अ	एकैक एषां शक्तस् तु हन्तुं भारत पाण्डवान्  
०५,०५४।०४३च्	समस्तास् तु क्षणेनैतान् नेष्यन्ति यमसादनम्  
०५,०५४।०४४अ	समग्रा पार्थिवी सेना पार्थम् एकं धनञ्जयम्  
०५,०५४।०४४च्	कस्माद् अशक्ता निर्जेतुम् इति हेतुर् न विद्यते  
०५,०५४।०४५अ	शरव्रातैस् तु भीष्मेण शतशो ऽथ सहस्रशः  
०५,०५४।०४५च्	द्रोणद्रौणिकृपैश् चैव गन्ता पार्थो यमक्षयम्  
०५,०५४।०४६अ	पितामहो हि गाङ्गेयः शन्तनोर् अधि भारत  
०५,०५४।०४६च्	ब्रह्मर्षिसदृशो जज्ञे देवैर् अपि दुरुत्सहः  
०५,०५४।०४६द्*०३३८_०१	न हन्ता विद्यते चापि राजन् भीष्मस्य कश् चन  
०५,०५४।०४६ए	पित्रा ह्य् उक्तः प्रसन्नेन नाकामस् त्वं मरिष्यसि  
०५,०५४।०४७अ	ब्रह्मर्षेश् च भरद्वाजाद् द्रोण्यां द्रोणो व्यजायत  
०५,०५४।०४७च्	द्रोणाज् जज्ञे महाराज द्रौणिश् च परमास्त्रवित्  
०५,०५४।०४८अ	कृपश् चाचार्यमुख्यो ऽयं महर्षेर् गौतमाद् अपि  
०५,०५४।०४८च्	शरस्तम्बोद्भवः श्रीमान् अवध्य इति मे मतिः  
०५,०५४।०४९अ	अयोनिजं त्रयं ह्य् एतत् पिता माता च मातुलः  
०५,०५४।०४९च्	अश्वत्थाम्नो महाराज स च शूरः स्थितो मम  
०५,०५४।०५०अ	सर्व एते महाराज देवकल्पा महारथाः  
०५,०५४।०५०च्	शक्रस्यापि व्यथां कुर्युः संयुगे भरतर्षभ  
०५,०५४।०५०द्*०३३९_०१	नैतेषाम् अर्जुनः शक्त एकैकं प्रति वीक्षितुम्  
०५,०५४।०५०द्*०३३९_०२	सहितास् तु नरव्याघ्रा हनिष्यन्ति धनञ्जयम्  
०५,०५४।०५१अ	भीष्मद्रोणकृपाणां च तुल्यः कर्णो मतो मम  
०५,०५४।०५१च्	अनुज्ञातश् च रामेण मत्समो ऽसीति भारत  
०५,०५४।०५२अ	कुण्डले रुचिरे चास्तां कर्णस्य सहजे शुभे  
०५,०५४।०५२च्	ते शच्यर्थे महेन्द्रेण याचितः स परन्तपः  
०५,०५४।०५२ए	अमोघया महाराज शक्त्या परमभीमया  
०५,०५४।०५३अ	तस्य शक्त्योपगूढस्य कस्माज् जीवेद् धनञ्जयः  
०५,०५४।०५३च्	विजयो मे ध्रुवं राजन् फलं पाणाव् इवाहितम्  
०५,०५४।०५३ए	अभिव्यक्तः परेषां च कृत्स्नो भुवि पराजयः  
०५,०५४।०५४अ	अह्ना ह्य् एकेन भीष्मो ऽयम् अयुतं हन्ति भारत  
०५,०५४।०५४च्	तत् समाश् च महेष्वासा द्रोणद्रौणिकृपा अपि  
०५,०५४।०५५अ	संशप्तानि च वृन्दानि क्षत्रियाणां परन्तप  
०५,०५४।०५५च्	अर्जुनं वयम् अस्मान् वा धनञ्जय इति स्म ह  
०५,०५४।०५६अ	तांश् चालम् इति मन्यन्ते सव्यसाचिवधे विभो  
०५,०५४।०५६च्	पार्थिवाः स भवान् राजन्न् अकस्माद् व्यथते कथम्  
०५,०५४।०५७अ	भीमसेने च निहते को ऽन्यो युध्येत भारत  
०५,०५४।०५७च्	परेषां तन् ममाचक्ष्व यदि वेत्थ परन्तप  
०५,०५४।०५७द्*०३४०_०१	पाञ्चालेषु च भग्नेषु को ऽन्यः स्थातुम् इहार्हति  
०५,०५४।०५८अ	पञ्च ते भ्रातरः सर्वे धृष्टद्युम्नो ऽथ सात्यकिः  
०५,०५४।०५८च्	परेषां सप्त ये राजन् योधाः परमकं बलम्  
०५,०५४।०५९अ	अस्माकं तु विशिष्टा ये भीष्मद्रोणकृपादयः  
०५,०५४।०५९च्	द्रौणिर् वैकर्तनः कर्णः सोमदत्तो ऽथ बाह्लिकः  
०५,०५४।०६०अ	प्राग्ज्योतिषाधिपः शल्य आवन्त्यो ऽथ जयद्रथः  
०५,०५४।०६०च्	दुःशासनो दुर्मुखश् च दुःसहश् च विशां पते  
०५,०५४।०६१अ	श्रुतायुश् चित्रसेनश् च पुरुमित्रो विविंशतिः  
०५,०५४।०६१च्	शलो भूरिश्रवाश् चोभौ विकर्णश् च तवात्मजः  
०५,०५४।०६२अ	अक्षौहिण्यो हि मे राजन् दशैका च समाहृताः  
०५,०५४।०६२च्	न्यूनाः परेषां सप्तैव कस्मान् मे स्यात् पराजयः  
०५,०५४।०६३अ	बलं त्रिगुणतो हीनं योध्यं प्राह बृहस्पतिः  
०५,०५४।०६३च्	परेभ्यस् त्रिगुणा चेयं मम राजन्न् अनीकिनी  
०५,०५४।०६४अ	गुणहीनं परेषां च बहु पश्यामि भारत  
०५,०५४।०६४च्	गुणोदयं बहुगुणम् आत्मनश् च विशां पते  
०५,०५४।०६५अ	एतत् सर्वं समाज्ञाय बलाग्र्यं मम भारत  
०५,०५४।०६५च्	न्यूनतां पाण्डवानां च न मोहं गन्तुम् अर्हसि  
०५,०५४।०६६	वैशम्पायन उवाच  
०५,०५४।०६६अ	इत्य् उक्त्वा सञ्जयं भूयः पर्यपृच्छत भारत  
०५,०५४।०६६च्	विधित्सुः प्राप्तकालानि ज्ञात्वा परपुरञ्जयः  
०५,०५५।००१	दुर्योधन उवाच  
०५,०५५।००१अ	अक्षौहिणीः सप्त लब्ध्वा राजभिः सह सञ्जय  
०५,०५५।००१च्	किं स्विद् इच्छति कौन्तेयो युद्धप्रेप्सुर् युधिष्ठिरः  
०५,०५५।००२	सञ्जय उवाच  
०५,०५५।००२अ	अतीव मुदितो राजन् युद्धप्रेप्सुर् युधिष्ठिरः  
०५,०५५।००२च्	भीमसेनार्जुनौ चोभौ यमाव् अपि न बिभ्यतः  
०५,०५५।००३अ	रथं तु दिव्यं कौन्तेयः सर्वा विभ्राजयन् दिशः  
०५,०५५।००३च्	मन्त्रं जिज्ञासमानः सन् बीभत्सुः समयोजयत्  
०५,०५५।००४अ	तम् अपश्याम सन्नद्धं मेघं विद्युत्प्रभं यथा  
०५,०५५।००४च्	स मन्त्रान् समभिध्याय हृष्यमाणो ऽभ्यभाषत  
०५,०५५।००५अ	पूर्वरूपम् इदं पश्य वयं जेष्याम सञ्जय  
०५,०५५।००५च्	बीभत्सुर् मां यथोवाच तथावैम्य् अहम् अप्य् उत  
०५,०५५।००६	दुर्योधन उवाच  
०५,०५५।००६अ	प्रशंसस्य् अभिनन्दंस् तान् पार्थान् अक्षपराजितान्  
०५,०५५।००६च्	अर्जुनस्य रथे ब्रूहि कथम् अश्वाः कथं ध्वजः  
०५,०५५।००७	सञ्जय उवाच  
०५,०५५।००७अ	भौवनः सह शक्रेण बहुचित्रं विशां पते  
०५,०५५।००७च्	रूपाणि कल्पयाम् आस त्वष्टा धात्रा सहाभिभो  
०५,०५५।००८अ	ध्वजे हि तस्मिन् रूपाणि चक्रुस् ते देवमायया  
०५,०५५।००८च्	महाधनानि दिव्यानि महान्ति च लघूनि च  
०५,०५५।००८द्*०३४१_०१	भीमसेनानुरोधाय हनूमान् मारुतात्मजः  
०५,०५५।००८द्*०३४१_०२	आत्मप्रतिकृतिं तस्मिन् ध्वज आरोपयिष्यति  
०५,०५५।००९अ	सर्वा दिशो योजनमात्रम् अन्तरं; स तिर्यग् ऊर्ध्वं च रुरोध वै ध्वजः  
०५,०५५।००९च्	न संसज्जेत् तरुभिः संवृतो ऽपि; तथा हि माया विहिता भौवनेन  
०५,०५५।०१०अ	यथाकाशे शक्रधनुः प्रकाशते; न चैकवर्णं न च विद्म किं नु तत्  
०५,०५५।०१०च्	तथा ध्वजो विहितो भौवनेन; बह्वाकारं दृश्यते रूपम् अस्य  
०५,०५५।०११अ	यथाग्निधूमो दिवम् एति रुद्ध्वा; वर्णान् बिभ्रत् तैजसं तच् छरीरम्  
०५,०५५।०११च्	तथा ध्वजो विहितो भौवनेन; न चेद् भारो भविता नोत रोधः  
०५,०५५।०१२अ	श्वेतास् तस्मिन् वातवेगाः सदश्वा; दिव्या युक्ताश् चित्ररथेन दत्ताः  
०५,०५५।०१२ब्*०३४२_०१	भुव्य् अन्तरिक्षे दिवि वा नरेन्द्र  
०५,०५५।०१२ब्*०३४२_०२	एषां गतिर् हीयते नात्र सर्वा  
०५,०५५।०१२च्	शतं यत् तत् पूर्यते नित्यकालं; हतं हतं दत्तवरं पुरस्तात्  
०५,०५५।०१३अ	तथा राज्ञो दन्तवर्णा बृहन्तो; रथे युक्ता भान्ति तद्वीर्यतुल्याः  
०५,०५५।०१३च्	ऋश्यप्रख्या भीमसेनस्य वाहा; रणे वायोस् तुल्यवेगा बभूवुः  
०५,०५५।०१४अ	कल्माषाङ्गास् तित्तिरिचित्रपृष्ठा; भ्रात्रा दत्ताः प्रीयता फल्गुनेन  
०५,०५५।०१४च्	भ्रातुर् वीरस्य स्वैस् तुरङ्गैर् विशिष्टा; मुदा युक्ताः सहदेवं वहन्ति  
०५,०५५।०१५अ	माद्रीपुत्रं नकुलं त्व् आजमीढं; महेन्द्रदत्ता हरयो वाजिमुख्याः  
०५,०५५।०१५च्	समा वायोर् बलवन्तस् तरस्विनो; वहन्ति वीरं वृत्रशत्रुं यथेन्द्रम्  
०५,०५५।०१६अ	तुल्याश् चैभिर् वयसा विक्रमेण; जवेन चैवाप्रतिरूपाः सदश्वाः  
०५,०५५।०१६च्	सौभद्रादीन् द्रौपदेयान् कुमारान्; वहन्त्य् अश्वा देवदत्ता बृहन्तः  
०५,०५६।००१	धृतराष्ट्र उवाच  
०५,०५६।००१अ	कांस् तत्र सञ्जयापश्यः प्रत्यर्थेन समागतान्  
०५,०५६।००१च्	ये योत्स्यन्ते पाण्डवार्थे पुत्रस्य मम वाहिनीम्  
०५,०५६।००२	सञ्जय उवाच  
०५,०५६।००२अ	मुख्यम् अन्धकवृष्णीनाम् अपश्यं कृष्णम् आगतम्  
०५,०५६।००२च्	चेकितानं च तत्रैव युयुधानं च सात्यकिम्  
०५,०५६।००३अ	पृथग् अक्षौहिणीभ्यां तौ पाण्डवान् अभिसंश्रितौ  
०५,०५६।००३च्	महारथौ समाख्याताव् उभौ पुरुषमानिनौ  
०५,०५६।००४अ	अक्षौहिण्याथ पाञ्चाल्यो दशभिस् तनयैर् वृतः  
०५,०५६।००४च्	सत्यजित्प्रमुखैर् वीरैर् धृष्टद्युम्नपुरोगमैः  
०५,०५६।००५अ	द्रुपदो वर्धयन् मानं शिखण्डिपरिपालितः  
०५,०५६।००५च्	उपायात् सर्वसैन्यानां प्रतिच्छाद्य तदा वपुः  
०५,०५६।००६अ	विराटः सह पुत्राभ्यां शङ्खेनैवोत्तरेण च  
०५,०५६।००६च्	सूर्यदत्तादिभिर् वीरैर् मदिराश्वपुरोगमैः  
०५,०५६।००७अ	सहितः पृथिवीपालो भ्रातृभिस् तनयैस् तथा  
०५,०५६।००७च्	अक्षौहिण्यैव सैन्यस्य वृतः पार्थं समाश्रितः  
०५,०५६।००८अ	जारासन्धिर् मागधश् च धृष्टकेतुश् च चेदिराट्  
०५,०५६।००८च्	पृथक् पृथग् अनुप्राप्तौ पृथग् अक्षौहिणीवृतौ  
०५,०५६।००९अ	केकया भ्रातरः पञ्च सर्वे लोहितकध्वजाः  
०५,०५६।००९च्	अक्षौहिणीपरिवृताः पाण्डवान् अभिसंश्रिताः  
०५,०५६।०१०अ	एतान् एतावतस् तत्र यान् अपश्यं समागतान्  
०५,०५६।०१०च्	ये पाण्डवार्थे योत्स्यन्ति धार्तराष्ट्रस्य वाहिनीम्  
०५,०५६।०११अ	यो वेद मानुषं व्यूहं दैवं गान्धर्वम् आसुरम्  
०५,०५६।०११च्	स तस्य सेनाप्रमुखे धृष्टद्युम्नो महामनाः  
०५,०५६।०१२अ	भीष्मः शान्तनवो राजन् भागः कॢप्तः शिखण्डिनः  
०५,०५६।०१२च्	तं विराटो ऽनु संयाता सह मत्स्यैः प्रहारिभिः  
०५,०५६।०१३अ	ज्येष्ठस्य पाण्डुपुत्रस्य भागो मद्राधिपो बली  
०५,०५६।०१३च्	तौ तु तत्राब्रुवन् के चिद् विषमौ नो मताव् इति  
०५,०५६।०१४अ	दुर्योधनः सहसुतः सार्धं भ्रातृशतेन च  
०५,०५६।०१४च्	प्राच्याश् च दाक्षिणात्याश् च भीमसेनस्य भागतः  
०५,०५६।०१५अ	अर्जुनस्य तु भागेन कर्णो वैकर्तनो मतः  
०५,०५६।०१५च्	अश्वत्थामा विकर्णश् च सैन्धवश् च जयद्रथः  
०५,०५६।०१६अ	अशक्याश् चैव ये के चित् पृथिव्यां शूरमानिनः  
०५,०५६।०१६च्	सर्वांस् तान् अर्जुनः पार्थः कल्पयाम् आस भागतः  
०५,०५६।०१७अ	महेष्वासा राजपुत्रा भ्रातरः पञ्च केकयाः  
०५,०५६।०१७च्	केकयान् एव भागेन कृत्वा योत्स्यन्ति संयुगे  
०५,०५६।०१८अ	तेषाम् एव कृतो भागो मालवाः शाल्वकेकयाः  
०५,०५६।०१८च्	त्रिगर्तानां च द्वौ मुख्यौ यौ तौ संशप्तकाव् इति  
०५,०५६।०१९अ	दुर्योधनसुताः सर्वे तथा दुःशासनस्य च  
०५,०५६।०१९च्	सौभद्रेण कृतो भागो राजा चैव बृहद्बलः  
०५,०५६।०२०अ	द्रौपदेया महेष्वासाः सुवर्णविकृतध्वजाः  
०५,०५६।०२०च्	धृष्टद्युम्नमुखा द्रोणम् अभियास्यन्ति भारत  
०५,०५६।०२१अ	चेकितानः सोमदत्तं द्वैरथे योद्धुम् इच्छति  
०५,०५६।०२१च्	भोजं तु कृतवर्माणं युयुधानो युयुत्सति  
०५,०५६।०२२अ	सहदेवस् तु माद्रेयः शूरः सङ्क्रन्दनो युधि  
०५,०५६।०२२च्	स्वम् अंशं कल्पयाम् आस श्यालं ते सुबलात्मजम्  
०५,०५६।०२३अ	उलूकं चापि कैतव्यं ये च सारस्वता गणाः  
०५,०५६।०२३च्	नकुलः कल्पयाम् आस भागं माद्रवतीसुतः  
०५,०५६।०२४अ	ये चान्ये पार्थिवा राजन् प्रत्युद्यास्यन्ति संयुगे  
०५,०५६।०२४च्	समाह्वानेन तांश् चापि पाण्डुपुत्रा अकल्पयन्  
०५,०५६।०२५अ	एवम् एषाम् अनीकानि प्रविभक्तानि भागशः  
०५,०५६।०२५च्	यत् ते कार्यं सपुत्रस्य क्रियतां तद् अकालिकम्  
०५,०५६।०२६	धृतराष्ट्र उवाच  
०५,०५६।०२६अ	न सन्ति सर्वे पुत्रा मे मूढा दुर्द्यूतदेविनः  
०५,०५६।०२६च्	येषां युद्धं बलवता भीमेन रणमूर्धनि  
०५,०५६।०२७अ	राजानः पार्थिवाः सर्वे प्रोक्षिताः कालधर्मणा  
०५,०५६।०२७च्	गाण्डीवाग्निं प्रवेक्ष्यन्ति पतङ्गा इव पावकम्  
०५,०५६।०२८अ	विद्रुतां वाहिनीं मन्ये कृतवैरैर् महात्मभिः  
०५,०५६।०२८च्	तां रणे के ऽनुयास्यन्ति प्रभग्नां पाण्डवैर् युधि  
०५,०५६।०२९अ	सर्वे ह्य् अतिरथाः शूराः कीर्तिमन्तः प्रतापिनः  
०५,०५६।०२९च्	सूर्यपावकयोस् तुल्यास् तेजसा समितिञ्जयाः  
०५,०५६।०३०अ	येषां युधिष्ठिरो नेता गोप्ता च मधुसूदनः  
०५,०५६।०३०च्	योधौ च पाण्डवौ वीरौ सव्यसाचिवृकोदरौ  
०५,०५६।०३१अ	नकुलः सहदेवश् च धृष्टद्युम्नश् च पार्षतः  
०५,०५६।०३१च्	सात्यकिर् द्रुपदश् चैव धृष्टद्युम्नस्य चात्मजः  
०५,०५६।०३२अ	उत्तमौजाश् च पाञ्चाल्यो युधामन्युश् च दुर्जयः  
०५,०५६।०३२च्	शिखण्डी क्षत्रदेवश् च तथा वैराटिर् उत्तरः  
०५,०५६।०३२द्*०३४३_०१	ततः श्वेतस् तु वैराटिः केतुमान् वाहिनीपतिः  
०५,०५६।०३३अ	काशयश् चेदयश् चैव मत्स्याः सर्वे च सृञ्जयाः  
०५,०५६।०३३च्	विराटपुत्रो बभ्रूश् च पाञ्चालाश् च प्रभद्रकाः  
०५,०५६।०३४अ	येषाम् इन्द्रो ऽप्य् अकामानां न हरेत् पृथिवीम् इमाम्  
०५,०५६।०३४च्	वीराणां रणधीराणां ये भिन्द्युः पर्वतान् अपि  
०५,०५६।०३५अ	तान् सर्वान् गुणसम्पन्नान् अमनुष्यप्रतापिनः  
०५,०५६।०३५च्	क्रोशतो मम दुष्पुत्रो योद्धुम् इच्छति सञ्जय  
०५,०५६।०३६	दुर्योधन उवाच  
०५,०५६।०३६अ	उभौ स्व एकजातीयौ तथोभौ भूमिगोचरौ  
०५,०५६।०३६च्	अथ कस्मात् पाण्डवानाम् एकतो मन्यसे जयम्  
०५,०५६।०३७अ	पितामहं च द्रोणं च कृपं कर्णं च दुर्जयम्  
०५,०५६।०३७च्	जयद्रथं सोमदत्तम् अश्वत्थामानम् एव च  
०५,०५६।०३८अ	सुचेतसो महेष्वासान् इन्द्रो ऽपि सहितो ऽमरैः  
०५,०५६।०३८च्	अशक्तः समरे जेतुं किं पुनस् तात पाण्डवाः  
०५,०५६।०३९अ	सर्वा च पृथिवी सृष्टा मदर्थे तात पाण्डवान्  
०५,०५६।०३९च्	आर्यान् धृतिमतः शूरान् अग्निकल्पान् प्रबाधितुम्  
०५,०५६।०४०अ	न मामकान् पाण्डवास् ते समर्थाः प्रतिवीक्षितुम्  
०५,०५६।०४०च्	पराक्रान्तो ह्य् अहं पाण्डून् सपुत्रान् योद्धुम् आहवे  
०५,०५६।०४१अ	मत्प्रियं पार्थिवाः सर्वे ये चिकीर्षन्ति भारत  
०५,०५६।०४१च्	ते तान् आवारयिष्यन्ति ऐणेयान् इव तन्तुना  
०५,०५६।०४२अ	महता रथवंशेन शरजालैश् च मामकैः  
०५,०५६।०४२च्	अभिद्रुता भविष्यन्ति पाञ्चालाः पाण्डवैः सह  
०५,०५६।०४३	धृतराष्ट्र उवाच  
०५,०५६।०४३अ	उन्मत्त इव मे पुत्रो विलपत्य् एष सञ्जय  
०५,०५६।०४३च्	न हि शक्तो युधा जेतुं धर्मराजं युधिष्ठिरम्  
०५,०५६।०४४अ	जानाति हि सदा भीष्मः पाण्डवानां यशस्विनाम्  
०५,०५६।०४४च्	बलवत्तां सपुत्राणां धर्मज्ञानां महात्मनाम्  
०५,०५६।०४५अ	यतो नारोचयम् अहं विग्रहं तैर् महात्मभिः  
०५,०५६।०४५च्	किं तु सञ्जय मे ब्रूहि पुनस् तेषां विचेष्टितम्  
०५,०५६।०४६अ	कस् तांस् तरस्विनो भूयः सन्दीपयति पाण्डवान्  
०५,०५६।०४६च्	अर्चिष्मतो महेष्वासान् हविषा पावकान् इव  
०५,०५६।०४७	सञ्जय उवाच  
०५,०५६।०४७अ	धृष्टद्युम्नः सदैवैतान् सन्दीपयति भारत  
०५,०५६।०४७च्	युध्यध्वम् इति मा भैष्ट युद्धाद् भरतसत्तमाः  
०५,०५६।०४८अ	ये के चित् पार्थिवास् तत्र धार्तराष्ट्रेण संवृताः  
०५,०५६।०४८च्	युद्धे समागमिष्यन्ति तुमुले कवचह्रदे  
०५,०५६।०४९अ	तान् सर्वान् आहवे क्रुद्धान् सानुबन्धान् समागतान्  
०५,०५६।०४९च्	अहम् एकः समादास्ये तिमिर् मत्स्यान् इवौदकान्  
०५,०५६।०५०अ	भीष्मं द्रोणं कृपं कर्णं द्रौणिं शल्यं सुयोधनम्  
०५,०५६।०५०च्	एतांश् चापि निरोत्स्यामि वेलेव मकरालयम्  
०५,०५६।०५१अ	तथा ब्रुवाणं धर्मात्मा प्राह राजा युधिष्ठिरः  
०५,०५६।०५१च्	तव धैर्यं च वीर्यं च पाञ्चालाः पाण्डवैः सह  
०५,०५६।०५१ए	सर्वे समधिरूढाः स्म सङ्ग्रामान् नः समुद्धर  
०५,०५६।०५२अ	जानामि त्वां महाबाहो क्षत्रधर्मे व्यवस्थितम्  
०५,०५६।०५२च्	समर्थम् एकं पर्याप्तं कौरवाणां युयुत्सताम्  
०५,०५६।०५२ए	भवता यद् विधातव्यं तन् नः श्रेयः परन्तप  
०५,०५६।०५२ए*०३४४_०१	**** **** कौरवाणां विनिग्रहे  
०५,०५६।०५२ए*०३४४_०२	पुरस्ताद् उपयातानां  
०५,०५६।०५३अ	सङ्ग्रामाद् अपयातानां भग्नानां शरणैषिणाम्  
०५,०५६।०५३च्	पौरुषं दर्शयञ् शूरो यस् तिष्ठेद् अग्रतः पुमान्  
०५,०५६।०५३ए	क्रीणीयात् तं सहस्रेण नीतिमन् नाम तत् पदम्  
०५,०५६।०५४अ	स त्वं शूरश् च वीरश् च विक्रान्तश् च नरर्षभ  
०५,०५६।०५४च्	भयार्तानां परित्राता संयुगेषु न संशयः  
०५,०५६।०५५अ	एवं ब्रुवति कौन्तेये धर्मात्मनि युधिष्ठिरे  
०५,०५६।०५५च्	धृष्टद्युम्न उवाचेदं मां वचो गतसाध्वसः  
०५,०५६।०५६अ	सर्वाञ् जनपदान् सूत योधा दुर्योधनस्य ये  
०५,०५६।०५६च्	सबाह्लीकान् कुरून् ब्रूयाः प्रातिपेयाञ् शरद्वतः  
०५,०५६।०५७अ	सूतपुत्रं तथा द्रोणं सहपुत्रं जयद्रथम्  
०५,०५६।०५७च्	दुःशासनं विकर्णं च तथा दुर्योधनं नृपम्  
०५,०५६।०५८अ	भीष्मं चैव ब्रूहि गत्वा त्वम् आशु; युधिष्ठिरं साधुनैवाभ्युपेत  
०५,०५६।०५८च्	मा वो वधीद् अर्जुनो देवगुप्तः; क्षिप्रं याचध्वं पाण्डवं लोकवीरम्  
०५,०५६।०५८च्*०३४५_०१	राज्यं दद्ध्वं धर्मराजस्य तूर्णं  
०५,०५६।०५९अ	नैतादृशो हि योधो ऽस्ति पृथिव्याम् इह कश् चन  
०५,०५६।०५९च्	यथाविधः सव्यसाची पाण्डवः शस्त्रवित्तमः  
०५,०५६।०६०अ	देवैर् हि सम्भृतो दिव्यो रथो गाण्डीवधन्वनः  
०५,०५६।०६०च्	न स जेयो मनुष्येण मा स्म कृध्वं मनो युधि  
०५,०५७।००१	धृतराष्ट्र उवाच  
०५,०५७।००१अ	क्षत्रतेजा ब्रह्मचारी कौमाराद् अपि पाण्डवः  
०५,०५७।००१च्	तेन संयुगम् एष्यन्ति मन्दा विलपतो मम  
०५,०५७।००२अ	दुर्योधन निवर्तस्व युद्धाद् भरतसत्तम  
०५,०५७।००२च्	न हि युद्धं प्रशंसन्ति सर्वावस्थम् अरिन्दम  
०५,०५७।००३अ	अलम् अर्धं पृथिव्यास् ते सहामात्यस्य जीवितुम्  
०५,०५७।००३च्	प्रयच्छ पाण्डुपुत्राणां यथोचितम् अरिन्दम  
०५,०५७।००४अ	एतद् धि कुरवः सर्वे मन्यन्ते धर्मसंहितम्  
०५,०५७।००४च्	यत् त्वं प्रशान्तिम् इच्छेथाः पाण्डुपुत्रैर् महात्मभिः  
०५,०५७।००५अ	अङ्गेमां समवेक्षस्व पुत्र स्वाम् एव वाहिनीम्  
०५,०५७।००५च्	जात एव तव स्रावस् त्वं तु मोहान् न बुध्यसे  
०५,०५७।००६अ	न ह्य् अहं युद्धम् इच्छामि नैतद् इच्छति बाह्लिकः  
०५,०५७।००६च्	न च भीष्मो न च द्रोणो नाश्वत्थामा न सञ्जयः  
०५,०५७।००७अ	न सोमदत्तो न शल्यो न कृपो युद्धम् इच्छति  
०५,०५७।००७च्	सत्यव्रतः पुरुमित्रो जयो भूरिश्रवास् तथा  
०५,०५७।००८अ	येषु सम्प्रतितिष्ठेयुः कुरवः पीडिताः परैः  
०५,०५७।००८च्	ते युद्धं नाभिनन्दन्ति तत् तुभ्यं तात रोचताम्  
०५,०५७।००९अ	न त्वं करोषि कामेन कर्णः कारयिता तव  
०५,०५७।००९च्	दुःशासनश् च पापात्मा शकुनिश् चापि सौबलः  
०५,०५७।०१०	दुर्योधन उवाच  
०५,०५७।०१०अ	नाहं भवति न द्रोणे नाश्वत्थाम्नि न सञ्जये  
०५,०५७।०१०च्	न विकर्णे न काम्बोजे न कृपे न च बाह्लिके  
०५,०५७।०११अ	सत्यव्रते पुरुमित्रे भूरिश्रवसि वा पुनः  
०५,०५७।०११च्	अन्येषु वा तावकेषु भारं कृत्वा समाह्वये  
०५,०५७।०१२अ	अहं च तात कर्णश् च रणयज्ञं वितत्य वै  
०५,०५७।०१२च्	युधिष्ठिरं पशुं कृत्वा दीक्षितौ भरतर्षभ  
०५,०५७।०१३अ	रथो वेदी स्रुवः खड्गो गदा स्रुक् कवचं सदः  
०५,०५७।०१३च्	चातुर्होत्रं च धुर्या मे शरा दर्भा हविर् यशः  
०५,०५७।०१४अ	आत्मयज्ञेन नृपते इष्ट्वा वैवस्वतं रणे  
०५,०५७।०१४च्	विजित्य स्वयम् एष्यावो हतामित्रौ श्रिया वृतौ  
०५,०५७।०१५अ	अहं च तात कर्णश् च भ्राता दुःशासनश् च मे  
०५,०५७।०१५च्	एते वयं हनिष्यामः पाण्डवान् समरे त्रयः  
०५,०५७।०१६अ	अहं हि पाण्डवान् हत्वा प्रशास्ता पृथिवीम् इमाम्  
०५,०५७।०१६च्	मां वा हत्वा पाण्डुपुत्रा भोक्तारः पृथिवीम् इमाम्  
०५,०५७।०१७अ	त्यक्तं मे जीवितं राजन् धनं राज्यं च पार्थिव  
०५,०५७।०१७च्	न जातु पाण्डवैः सार्धं वसेयम् अहम् अच्युत  
०५,०५७।०१८अ	यावद् धि सूच्यास् तीक्ष्णाया विध्येद् अग्रेण मारिष  
०५,०५७।०१८च्	तावद् अप्य् अपरित्याज्यं भूमेर् नः पाण्डवान् प्रति  
०५,०५७।०१९	धृतराष्ट्र उवाच  
०५,०५७।०१९अ	सर्वान् वस् तात शोचामि त्यक्तो दुर्योधनो मया  
०५,०५७।०१९च्	ये मन्दम् अनुयास्यध्वं यान्तं वैवस्वतक्षयम्  
०५,०५७।०२०अ	रुरूणाम् इव यूथेषु व्याघ्राः प्रहरतां वराः  
०५,०५७।०२०च्	वरान् वरान् हनिष्यन्ति समेता युधि पाण्डवाः  
०५,०५७।०२१अ	प्रतीपम् इव मे भाति युयुधानेन भारती  
०५,०५७।०२१च्	व्यस्ता सीमन्तिनी त्रस्ता प्रमृष्टा दीर्घबाहुना  
०५,०५७।०२२अ	सम्पूर्णं पूरयन् भूयो बलं पार्थस्य माधवः  
०५,०५७।०२२च्	शैनेयः समरे स्थाता बीजवत् प्रवपञ् शरान्  
०५,०५७।०२३अ	सेनामुखे प्रयुद्धानां भीमसेनो भविष्यति  
०५,०५७।०२३च्	तं सर्वे संश्रयिष्यन्ति प्राकारम् अकुतोभयम्  
०५,०५७।०२४अ	यदा द्रक्ष्यसि भीमेन कुञ्जरान् विनिपातितान्  
०५,०५७।०२४च्	विशीर्णदन्तान् गिर्याभान् भिन्नकुम्भान् सशोणितान्  
०५,०५७।०२५अ	तान् अभिप्रेक्ष्य सङ्ग्रामे विशीर्णान् इव पर्वतान्  
०५,०५७।०२५च्	भीतो भीमस्य संस्पर्शात् स्मर्तासि वचनस्य मे  
०५,०५७।०२६अ	निर्दग्धं भीमसेनेन सैन्यं हतरथद्विपम्  
०५,०५७।०२६च्	गतिम् अग्नेर् इव प्रेक्ष्य स्मर्तासि वचनस्य मे  
०५,०५७।०२७अ	महद् वो भयम् आगामि न चेच् छाम्यथ पाण्डवैः  
०५,०५७।०२७च्	गदया भीमसेनेन हताः शमम् उपैष्यथ  
०५,०५७।०२८अ	महावनम् इव छिन्नं यदा द्रक्ष्यसि पातितम्  
०५,०५७।०२८च्	बलं कुरूणां सङ्ग्रामे तदा स्मर्तासि मे वचः  
०५,०५७।०२९	वैशम्पायन उवाच  
०५,०५७।०२९अ	एतावद् उक्त्वा राजा तु स सर्वान् पृथिवीपतीन्  
०५,०५७।०२९च्	अनुभाष्य महाराज पुनः पप्रच्छ सञ्जयम्  
०५,०५८।००१	धृतराष्ट्र उवाच  
०५,०५८।००१अ	यद् अब्रूतां महात्मानौ वासुदेवधनञ्जयौ  
०५,०५८।००१च्	तन् मे ब्रूहि महाप्राज्ञ शुश्रूषे वचनं तव  
०५,०५८।००२	सञ्जय उवाच  
०५,०५८।००२अ	शृणु राजन् यथा दृष्टौ मया कृष्णधनञ्जयौ  
०५,०५८।००२च्	ऊचतुश् चापि यद् वीरौ तत् ते वक्ष्यामि भारत  
०५,०५८।००३अ	पादाङ्गुलीर् अभिप्रेक्षन् प्रयतो ऽहं कृताञ्जलिः  
०५,०५८।००३च्	शुद्धान्तं प्राविशं राजन्न् आख्यातुं नरदेवयोः  
०५,०५८।००४अ	नैवाभिमन्युर् न यमौ तं देशम् अभियान्ति वै  
०५,०५८।००४च्	यत्र कृष्णौ च कृष्णा च सत्यभामा च भामिनी  
०५,०५८।००५अ	उभौ मध्वासवक्षीबाव् उभौ चन्दनरूषितौ  
०५,०५८।००५ब्*०३४६_०१	एकपर्यङ्कशयनौ दृष्टौ मे केशवार्जुनौ  
०५,०५८।००५च्	स्रग्विणौ वरवस्त्रौ तौ दिव्याभरणभूषितौ  
०५,०५८।००६अ	नैकरत्नविचित्रं तु काञ्चनं महद् आसनम्  
०५,०५८।००६च्	विविधास्तरणास्तीर्णं यत्रासाताम् अरिन्दमौ  
०५,०५८।००६द्*०३४७_०१	सत्याङ्कम् उपधानं तु कृत्वा शेते जनार्दनः  
०५,०५८।००७अ	अर्जुनोत्सङ्गगौ पादौ केशवस्योपलक्षये  
०५,०५८।००७च्	अर्जुनस्य च कृष्णायां सत्यायां च महात्मनः  
०५,०५८।००८अ	काञ्चनं पादपीठं तु पार्थो मे प्रादिशत् तदा  
०५,०५८।००८च्	तद् अहं पाणिना स्पृष्ट्वा ततो भूमाव् उपाविशम्  
०५,०५८।००९अ	ऊर्ध्वरेखतलौ पादौ पार्थस्य शुभलक्षणौ  
०५,०५८।००९च्	पादपीठाद् अपहृतौ तत्रापश्यम् अहं शुभौ  
०५,०५८।००९द्*०३४८_०१	न नूनं कल्मषं किं चिन् मम कर्मसु विद्यते  
०५,०५८।००९द्*०३४८_०२	स्त्रीरत्नाभ्यां समेतौ यन् मिथो माम् अभ्यभाषताम्  
०५,०५८।००९द्*०३४८_०३	विस्मयो मे महान् आसीद् आस्त्रं मे बहु सङ्गतम्  
०५,०५८।००९द्*०३४८_०४	हृष्टानि चैव रोमाणि दृष्ट्वा तौ सहिताव् उभौ  
०५,०५८।०१०अ	श्यामौ बृहन्तौ तरुणौ शालस्कन्धाव् इवोद्गतौ  
०५,०५८।०१०च्	एकासनगतौ दृष्ट्वा भयं मां महद् आविशत्  
०५,०५८।०१०द्*०३४९_०१	ततो ऽभ्यचिन्तयं तत्र दृष्ट्वा तौ पुरुषर्षभौ  
०५,०५८।०११अ	इन्द्रविष्णुसमाव् एतौ मन्दात्मा नावबुध्यते  
०५,०५८।०११च्	संश्रयाद् द्रोणभीष्माभ्यां कर्णस्य च विकत्थनात्  
०५,०५८।०१२अ	निदेशस्थाव् इमौ यस्य मानसस् तस्य सेत्स्यते  
०५,०५८।०१२च्	सङ्कल्पो धर्मराजस्य निश्चयो मे तदाभवत्  
०५,०५८।०१३अ	सत्कृतश् चान्नपानाभ्याम् आच्छन्नो लब्धसत्क्रियः  
०५,०५८।०१३च्	अञ्जलिं मूर्ध्नि सन्धाय तौ सन्देशम् अचोदयम्  
०५,०५८।०१४अ	धनुर्बाणोचितेनैकपाणिना शुभलक्षणम्  
०५,०५८।०१४च्	पादम् आनमयन् पार्थः केशवं समचोदयत्  
०५,०५८।०१५अ	इन्द्रकेतुर् इवोत्थाय सर्वाभरणभूषितः  
०५,०५८।०१५च्	इन्द्रवीर्योपमः कृष्णः संविष्टो माभ्यभाषत  
०५,०५८।०१६अ	वाचं स वदतां श्रेष्ठो ह्लादिनीं वचनक्षमाम्  
०५,०५८।०१६च्	त्रासनीं धार्तराष्ट्राणां मृदुपूर्वां सुदारुणाम्  
०५,०५८।०१६द्*०३५०_०१	बहिश्चरस्य प्राणस्य प्रियस्य प्रियकारिणः  
०५,०५८।०१६द्*०३५०_०२	मतिमान् मतिम् आस्थाय केशवः सन्दधे वचः  
०५,०५८।०१७अ	वाचं तां वचनार्हस्य शिक्षाक्षरसमन्विताम्  
०५,०५८।०१७च्	अश्रौषम् अहम् इष्टार्थां पश्चाद् धृदयशोषिणीम्  
०५,०५८।०१८	वासुदेव उवाच  
०५,०५८।०१८अ	सञ्जयेदं वचो ब्रूया धृतराष्ट्रं मनीषिणम्  
०५,०५८।०१८च्	शृण्वतः कुरुमुख्यस्य द्रोणस्यापि च शृण्वतः  
०५,०५८।०१८द्*०३५१_०१	आवयोर् वचनात् सूत ज्येष्ठान् अप्य् अभिवादयन्  
०५,०५८।०१८द्*०३५१_०२	यवीयसश् च कुशलं पश्चात् पृष्ट्वैवम् उत्तरम्  
०५,०५८।०१९अ	यजध्वं विपुलैर् यज्ञैर् विप्रेभ्यो दत्त दक्षिणाः  
०५,०५८।०१९च्	पुत्रैर् दारैश् च मोदध्वं महद् वो भयम् आगतम्  
०५,०५८।०२०अ	अर्थांस् त्यजत पात्रेभ्यः सुतान् प्राप्नुत कामजान्  
०५,०५८।०२०च्	प्रियं प्रियेभ्यश् चरत राजा हि त्वरते जये  
०५,०५८।०२१अ	ऋणम् एतत् प्रवृद्धं मे हृदयान् नापसर्पति  
०५,०५८।०२१च्	यद् गोविन्देति चुक्रोश कृष्णा मां दूरवासिनम्  
०५,०५८।०२२अ	तेजोमयं दुराधर्षं गाण्डीवं यस्य कार्मुकम्  
०५,०५८।०२२च्	मद्द्वितीयेन तेनेह वैरं वः सव्यसाचिना  
०५,०५८।०२२द्*०३५२_०१	कृष्णस्य तद् वचः श्रुत्वा भयं मां महद् आविशत्  
०५,०५८।०२२द्*०३५२_०२	तव पुत्रस्य लोभं तु वर्तमानं प्रमृश्यतः  
०५,०५८।०२३अ	मद्द्वितीयं पुनः पार्थं कः प्रार्थयितुम् इच्छति  
०५,०५८।०२३च्	यो न कालपरीतो वाप्य् अपि साक्षात् पुरन्दरः  
०५,०५८।०२४अ	बाहुभ्याम् उद्वहेद् भूमिं दहेत् क्रुद्ध इमाः प्रजाः  
०५,०५८।०२४च्	पातयेत् त्रिदिवाद् देवान् यो ऽर्जुनं समरे जयेत्  
०५,०५८।०२५अ	देवासुरमनुष्येषु यक्षगन्धर्वभोगिषु  
०५,०५८।०२५च्	न तं पश्याम्य् अहं युद्धे पाण्डवं यो ऽभ्ययाद् रणे  
०५,०५८।०२६अ	यत् तद् विराटनगरे श्रूयते महद् अद्भुतम्  
०५,०५८।०२६च्	एकस्य च बहूनां च पर्याप्तं तन् निदर्शनम्  
०५,०५८।०२७अ	एकेन पाण्डुपुत्रेण विराटनगरे यदा  
०५,०५८।०२७च्	भग्नाः पलायन्त दिशः पर्याप्तं तन् निदर्शनम्  
०५,०५८।०२८अ	बलं वीर्यं च तेजश् च शीघ्रता लघुहस्तता  
०५,०५८।०२८च्	अविषादश् च धैर्यं च पार्थान् नान्यत्र विद्यते  
०५,०५८।०२९	सञ्जय उवाच  
०५,०५८।०२९अ	इत्य् अब्रवीद् धृषीकेशः पार्थम् उद्धर्षयन् गिरा  
०५,०५८।०२९च्	गर्जन् समयवर्षीव गगने पाकशासनः  
०५,०५८।०३०अ	केशवस्य वचः श्रुत्वा किरीटी श्वेतवाहनः  
०५,०५८।०३०च्	अर्जुनस् तन् महद् वाक्यम् अब्रवील् लोमहर्षणम्  
०५,०५९।००१	वैशम्पायन उवाच  
०५,०५९।००१अ	सञ्जयस्य वचः श्रुत्वा प्रज्ञाचक्षुर् नरेश्वरः  
०५,०५९।००१च्	ततः सङ्ख्यातुम् आरेभे तद् वचो गुणदोषतः  
०५,०५९।००२अ	प्रसङ्ख्याय च सौक्ष्म्येण गुणदोषान् विचक्षणः  
०५,०५९।००२च्	यथावन् मतितत्त्वेन जयकामः सुतान् प्रति  
०५,०५९।००३अ	बलाबले विनिश्चित्य याथातथ्येन बुद्धिमान्  
०५,०५९।००३ब्*०३५३_०१	यदा तु मेने भूयिष्ठं तद् वचो गुणदोषतः  
०५,०५९।००३ब्*०३५३_०२	पुनर् एव कुरूणां च पाण्डवानां च बुद्धिमान्  
०५,०५९।००३च्	शक्तिं सङ्ख्यातुम् आरेभे तदा वै मनुजाधिपः  
०५,०५९।००४अ	देवमानुषयोः शक्त्या तेजसा चैव पाण्डवान्  
०५,०५९।००४च्	कुरूञ् शक्त्याल्पतरया दुर्योधनम् अथाब्रवीत्  
०५,०५९।००५अ	दुर्योधनेयं चिन्ता मे शश्वन् नाप्य् उपशाम्यति  
०५,०५९।००५ब्*०३५४_०१	ईदृशे ऽभिनिविष्टस्य पृथिवीक्षयकारके  
०५,०५९।००५ब्*०३५४_०२	अधर्मे चायशस्ये च कार्ये महति दारुणे  
०५,०५९।००५ब्*०३५४_०३	पाण्डवैर् विग्रहस् तात सर्वथा तं न रोचये  
०५,०५९।००५च्	सत्यं ह्य् एतद् अहं मन्ये प्रत्यक्षं नानुमानतः  
०५,०५९।००६अ	आत्मजेषु परं स्नेहं सर्वभूतानि कुर्वते  
०५,०५९।००६च्	प्रियाणि चैषां कुर्वन्ति यथाशक्ति हितानि च  
०५,०५९।००७अ	एवम् एवोपकर्तॄणां प्रायशो लक्षयामहे  
०५,०५९।००७च्	इच्छन्ति बहुलं सन्तः प्रतिकर्तुं महत् प्रियम्  
०५,०५९।००८अ	अग्निः साचिव्यकर्ता स्यात् खाण्डवे तत् कृतं स्मरन्  
०५,०५९।००८च्	अर्जुनस्यातिभीमे ऽस्मिन् कुरुपाण्डुसमागमे  
०५,०५९।००९अ	जातगृध्याभिपन्नाश् च पाण्डवानाम् अनेकशः  
०५,०५९।००९च्	धर्मादयो भविष्यन्ति समाहूता दिवौकसः  
०५,०५९।०१०अ	भीष्मद्रोणकृपादीनां भयाद् अशनिसम्मितम्  
०५,०५९।०१०च्	रिरक्षिषन्तः संरम्भं गमिष्यन्तीति मे मतिः  
०५,०५९।०११अ	ते देवसहिताः पार्था न शक्याः प्रतिवीक्षितुम्  
०५,०५९।०११च्	मानुषेण नरव्याघ्रा वीर्यवन्तो ऽस्त्रपारगाः  
०५,०५९।०१२अ	दुरासदं यस्य दिव्यं गाण्डीवं धनुर् उत्तमम्  
०५,०५९।०१२च्	वारुणौ चाक्षयौ दिव्यौ शरपूर्णौ महेषुधी  
०५,०५९।०१३अ	वानरश् च ध्वजो दिव्यो निःसङ्गो धूमवद् गतिः  
०५,०५९।०१३च्	रथश् च चतुरन्तायां यस्य नास्ति समस् त्विषा  
०५,०५९।०१४अ	महामेघनिभश् चापि निर्घोषः श्रूयते जनैः  
०५,०५९।०१४च्	महाशनिसमः शब्दः शात्रवाणां भयङ्करः  
०५,०५९।०१५अ	यं चातिमानुषं वीर्ये कृत्स्नो लोको व्यवस्यति  
०५,०५९।०१५च्	देवानाम् अपि जेतारं यं विदुः पार्थिवा रणे  
०५,०५९।०१६अ	शतानि पञ्च चैवेषून् उद्वपन्न् इव दृश्यते  
०५,०५९।०१६च्	निमेषान्तरमात्रेण मुञ्चन् दूरं च पातयन्  
०५,०५९।०१७अ	यम् आह भीष्मो द्रोणश् च कृपो द्रौणिस् तथैव च  
०५,०५९।०१७च्	मद्रराजस् तथा शल्यो मध्यस्था ये च मानवाः  
०५,०५९।०१८अ	युद्धायावस्थितं पार्थं पार्थिवैर् अतिमानुषैः  
०५,०५९।०१८च्	अशक्यं रथशार्दूलं पराजेतुम् अरिन्दमम्  
०५,०५९।०१९अ	क्षिपत्य् एकेन वेगेन पञ्च बाणशतानि यः  
०५,०५९।०१९च्	सदृशं बाहुवीर्येण कार्तवीर्यस्य पाण्डवम्  
०५,०५९।०२०अ	तम् अर्जुनं महेष्वासं महेन्द्रोपेन्द्ररक्षितम्  
०५,०५९।०२०च्	निघ्नन्तम् इव पश्यामि विमर्दे ऽस्मिन् महामृधे  
०५,०५९।०२१अ	इत्य् एवं चिन्तयन् कृत्स्नम् अहोरात्राणि भारत  
०५,०५९।०२१च्	अनिद्रो निःसुखश् चास्मि कुरूणां शमचिन्तया  
०५,०५९।०२२अ	क्षयोदयो ऽयं सुमहान् कुरूणां प्रत्युपस्थितः  
०५,०५९।०२२च्	अस्य चेत् कलहस्यान्तः शमाद् अन्यो न विद्यते  
०५,०५९।०२३अ	शमो मे रोचते नित्यं पार्थैस् तात न विग्रहः  
०५,०५९।०२३च्	कुरुभ्यो हि सदा मन्ये पाण्डवाञ् शक्तिमत्तरान्  
०५,०६०।००१	वैशम्पायन उवाच  
०५,०६०।००१अ	पितुर् एतद् वचः श्रुत्वा धार्तराष्ट्रो ऽत्यमर्षणः  
०५,०६०।००१च्	आधाय विपुलं क्रोधं पुनर् एवेदम् अब्रवीत्  
०५,०६०।००२अ	अशक्या देवसचिवाः पार्थाः स्युर् इति यद् भवान्  
०५,०६०।००२च्	मन्यते तद्भयं व्येतु भवतो राजसत्तम  
०५,०६०।००३अ	अकामद्वेषसंयोगाद् द्रोहाल् लोभाच् च भारत  
०५,०६०।००३च्	उपेक्षया च भावानां देवा देवत्वम् आप्नुवन्  
०५,०६०।००४अ	इति द्वैपायनो व्यासो नारदश् च महातपाः  
०५,०६०।००४च्	जामदग्न्यश् च रामो नः कथाम् अकथयत् पुरा  
०५,०६०।००५अ	नैव मानुषवद् देवाः प्रवर्तन्ते कदा चन  
०५,०६०।००५च्	कामाल् लोभाद् अनुक्रोशाद् द्वेषाच् च भरतर्षभ  
०५,०६०।००६अ	यदि ह्य् अग्निश् च वायुश् च धर्म इन्द्रो ऽश्विनाव् अपि  
०५,०६०।००६च्	कामयोगात् प्रवर्तेरन् न पार्था दुःखम् आप्नुयुः  
०५,०६०।००७अ	तस्मान् न भवता चिन्ता कार्यैषा स्यात् कदा चन  
०५,०६०।००७च्	दैवेष्व् अपेक्षका ह्य् एते शश्वद् भावेषु भारत  
०५,०६०।००८अ	अथ चेत् कामसंयोगाद् द्वेषाल् लोभाच् च लक्ष्यते  
०५,०६०।००८च्	देवेषु देवप्रामाण्यं नैव तद् विक्रमिष्यति  
०५,०६०।००९अ	मयाभिमन्त्रितः शश्वज् जातवेदाः प्रशंसति  
०५,०६०।००९च्	दिधक्षुः सकलांल् लोकान् परिक्षिप्य समन्ततः  
०५,०६०।०१०अ	यद् वा परमकं तेजो येन युक्ता दिवौकसः  
०५,०६०।०१०च्	ममाप्य् अनुपमं भूयो देवेभ्यो विद्धि भारत  
०५,०६०।०११अ	प्रदीर्यमाणां वसुधां गिरीणां शिखराणि च  
०५,०६०।०११च्	लोकस्य पश्यतो राजन् स्थापयाम्य् अभिमन्त्रणात्  
०५,०६०।०१२अ	चेतनाचेतनस्यास्य जङ्गमस्थावरस्य च  
०५,०६०।०१२च्	विनाशाय समुत्पन्नं महाघोरं महास्वनम्  
०५,०६०।०१३अ	अश्मवर्षं च वायुं च शमयामीह नित्यशः  
०५,०६०।०१३च्	जगतः पश्यतो ऽभीक्ष्णं भूतानाम् अनुकम्पया  
०५,०६०।०१४अ	स्तम्भितास्व् अप्सु गच्छन्ति मया रथपदातयः  
०५,०६०।०१४च्	देवासुराणां भावानाम् अहम् एकः प्रवर्तिता  
०५,०६०।०१५अ	अक्षौहिणीभिर् यान् देशान् यामि कार्येण केन चित्  
०५,०६०।०१५च्	तत्रापो मे प्रवर्तन्ते यत्र यत्राभिकामये  
०५,०६०।०१६अ	भयानि विषये राजन् व्यालादीनि न सन्ति मे  
०५,०६०।०१६च्	मत्तः सुप्तानि भूतानि न हिंसन्ति भयङ्कराः  
०५,०६०।०१७अ	निकामवर्षी पर्जन्यो राजन् विषयवासिनाम्  
०५,०६०।०१७च्	धर्मिष्ठाश् च प्रजाः सर्वा ईतयश् च न सन्ति मे  
०५,०६०।०१८अ	अश्विनाव् अथ वाय्वग्नी मरुद्भिः सह वृत्रहा  
०५,०६०।०१८च्	धर्मश् चैव मया द्विष्टान् नोत्सहन्ते ऽभिरक्षितुम्  
०५,०६०।०१९अ	यदि ह्य् एते समर्थाः स्युर् मद्द्विषस् त्रातुम् ओजसा  
०५,०६०।०१९च्	न स्म त्रयोदश समाः पार्था दुःखम् अवाप्नुयुः  
०५,०६०।०२०अ	नैव देवा न गन्धर्वा नासुरा न च राक्षसाः  
०५,०६०।०२०च्	शक्तास् त्रातुं मया द्विष्टं सत्यम् एतद् ब्रवीमि ते  
०५,०६०।०२१अ	यद् अभिध्याम्य् अहं शश्वच् छुभं वा यदि वाशुभम्  
०५,०६०।०२१च्	नैतद् विपन्नपूर्वं मे मित्रेष्व् अरिषु चोभयोः  
०५,०६०।०२२अ	भविष्यतीदम् इति वा यद् ब्रवीमि परन्तप  
०५,०६०।०२२च्	नान्यथा भूतपूर्वं तत् सत्यवाग् इति मां विदुः  
०५,०६०।०२३अ	लोकसाक्षिकम् एतन् मे माहात्म्यं दिक्षु विश्रुतम्  
०५,०६०।०२३च्	आश्वासनार्थं भवतः प्रोक्तं न श्लाघया नृप  
०५,०६०।०२४अ	न ह्य् अहं श्लाघनो राजन् भूतपूर्वः कदा चन  
०५,०६०।०२४च्	असद् आचरितं ह्य् एतद् यद् आत्मानं प्रशंसति  
०५,०६०।०२५अ	पाण्डवांश् चैव मत्स्यांश् च पाञ्चालान् केकयैः सह  
०५,०६०।०२५च्	सात्यकिं वासुदेवं च श्रोतासि विजितान् मया  
०५,०६०।०२६अ	सरितः सागरं प्राप्य यथा नश्यन्ति सर्वशः  
०५,०६०।०२६च्	तथैव ते विनङ्क्ष्यन्ति माम् आसाद्य सहान्वयाः  
०५,०६०।०२७अ	परा बुद्धिः परं तेजो वीर्यं च परमं मयि  
०५,०६०।०२७च्	परा विद्या परो योगो मम तेभ्यो विशिष्यते  
०५,०६०।०२८अ	पितामहश् च द्रोणश् च कृपः शल्यः शलस् तथा  
०५,०६०।०२८च्	अस्त्रेषु यत् प्रजानन्ति सर्वं तन् मयि विद्यते  
०५,०६०।०२९अ	इत्य् उक्त्वा सञ्जयं भूयः पर्यपृच्छत भारत  
०५,०६०।०२९च्	ज्ञात्वा युयुत्सुः कार्याणि प्राप्तकालम् अरिन्दम  
०५,०६१।००१	वैशम्पायन उवाच  
०५,०६१।००१अ	तथा तु पृच्छन्तम् अतीव पार्थान्; वैचित्रवीर्यं तम् अचिन्तयित्वा  
०५,०६१।००१च्	उवाच कर्णो धृतराष्ट्रपुत्रं; प्रहर्षयन् संसदि कौरवाणाम्  
०५,०६१।००२अ	मिथ्या प्रतिज्ञाय मया यद् अस्त्रं; रामाद् धृतं ब्रह्मपुरं पुरस्तात्  
०५,०६१।००२च्	विज्ञाय तेनास्मि तदैवम् उक्तस्; तवान्तकाले ऽप्रतिभास्यतीति  
०५,०६१।००३अ	महापराधे ह्य् अपि सन्नतेन; महर्षिणाहं गुरुणा च शप्तः  
०५,०६१।००३च्	शक्तः प्रदग्धुं ह्य् अपि तिग्मतेजाः; ससागराम् अप्य् अवनिं महर्षिः  
०५,०६१।००४अ	प्रसादितं ह्य् अस्य मया मनो ऽभूच्; छुश्रूषया स्वेन च पौरुषेण  
०५,०६१।००४च्	ततस् तद् अस्त्रं मम सावशेषं; तस्मात् समर्थो ऽस्मि ममैष भारः  
०५,०६१।००५अ	निमेषमात्रं तम् ऋषिप्रसादम्; अवाप्य पाञ्चालकरूषमत्स्यान्  
०५,०६१।००५च्	निहत्य पार्थांश् च सपुत्रपौत्रांल्; लोकान् अहं शस्त्रजितान् प्रपत्स्ये  
०५,०६१।००६अ	पितामहस् तिष्ठतु ते समीपे; द्रोणश् च सर्वे च नरेन्द्रमुख्याः  
०५,०६१।००६च्	यथाप्रधानेन बलेन यात्वा; पार्थान् हनिष्यामि ममैष भारः  
०५,०६१।००७अ	एवं ब्रुवाणं तम् उवाच भीष्मः; किं कत्थसे कालपरीतबुद्धे  
०५,०६१।००७च्	न कर्ण जानासि यथा प्रधाने; हते हताः स्युर् धृतराष्ट्रपुत्राः  
०५,०६१।००८अ	यत् खाण्डवं दाहयता कृतं हि; कृष्णद्वितीयेन धनञ्जयेन  
०५,०६१।००८च्	श्रुत्वैव तत् कर्म नियन्तुम् आत्मा; शक्यस् त्वया वै सह बान्धवेन  
०५,०६१।००९अ	यां चापि शक्तिं त्रिदशाधिपस् ते; ददौ महात्मा भगवान् महेन्द्रः  
०५,०६१।००९च्	भस्मीकृतां तां पतितां विशीर्णां; चक्राहतां द्रक्ष्यसि केशवेन  
०५,०६१।०१०अ	यस् ते शरः सर्पमुखो विभाति; सदाग्र्यमाल्यैर् महितः प्रयत्नात्  
०५,०६१।०१०च्	स पाण्डुपुत्राभिहतः शरौघैः; सह त्वया यास्यति कर्ण नाशम्  
०५,०६१।०११अ	बाणस्य भौमस्य च कर्ण हन्ता; किरीटिनं रक्षति वासुदेवः  
०५,०६१।०११च्	यस् त्वादृशानां च गरीयसां च; हन्ता रिपूणां तुमुले प्रगाढे  
०५,०६१।०१२	कर्ण उवाच  
०५,०६१।०१२अ	असंशयं वृष्णिपतिर् यथोक्तस्; तथा च भूयश् च ततो महात्मा  
०५,०६१।०१२च्	अहं यद् उक्तः परुषं तु किं चित्; पितामहस् तस्य फलं शृणोतु  
०५,०६१।०१३अ	न्यस्यामि शस्त्राणि न जातु सङ्ख्ये; पितामहो द्रक्ष्यति मां सभायाम्  
०५,०६१।०१३च्	त्वयि प्रशान्ते तु मम प्रभावं; द्रक्ष्यन्ति सर्वे भुवि भूमिपालाः  
०५,०६१।०१४	वैशम्पायन उवाच  
०५,०६१।०१४अ	इत्य् एवम् उक्त्वा स महाधनुष्मान्; हित्वा सभां स्वं भवनं जगाम  
०५,०६१।०१४च्	भीष्मस् तु दुर्योधनम् एव राजन्; मध्ये कुरूणां प्रहसन्न् उवाच  
०५,०६१।०१५अ	सत्यप्रतिज्ञः किल सूतपुत्रस्; तथा स भारं विषहेत कस्मात्  
०५,०६१।०१५च्	व्यूहं प्रतिव्यूह्य शिरांसि भित्त्वा; लोकक्षयं पश्यत भीमसेनात्  
०५,०६१।०१६अ	आवन्त्यकालिङ्गजयद्रथेषु; वेदिध्वजे तिष्ठति बाह्लिके च  
०५,०६१।०१६च्	अहं हनिष्यामि सदा परेषां; सहस्रशश् चायुतशश् च योधान्  
०५,०६१।०१७अ	यदैव रामे भगवत्य् अनिन्द्ये; ब्रह्म ब्रुवाणः कृतवांस् तद् अस्त्रम्  
०५,०६१।०१७च्	तदैव धर्मश् च तपश् च नष्टं; वैकर्तनस्याधमपूरुषस्य  
०५,०६१।०१८अ	अथोक्तवाक्ये नृपतौ तु भीष्मे; निक्षिप्य शस्त्राणि गते च कर्णे  
०५,०६१।०१८च्	वैचित्रवीर्यस्य सुतो ऽल्पबुद्धिर्; दुर्योधनः शान्तनवं बभाषे  
०५,०६२।००१	दुर्योधन उवाच  
०५,०६२।००१अ	सदृशानां मनुष्येषु सर्वेषां तुल्यजन्मनाम्  
०५,०६२।००१च्	कथम् एकान्ततस् तेषां पार्थानां मन्यसे जयम्  
०५,०६२।००१द्*०३५५_०१	वयं च ते ऽपि तुल्या वै वीर्येण च पराक्रमैः  
०५,०६२।००१द्*०३५५_०२	समेन वयसा चैव प्रातिभेन श्रुतेन च  
०५,०६२।००१द्*०३५५_०३	अस्त्रेण योधयुग्यासु शीघ्रत्वे कौशले तथा  
०५,०६२।००२अ	सर्वे स्म समजातीयाः सर्वे मानुषयोनयः  
०५,०६२।००२च्	पितामह विजानीषे पार्थेषु विजयं कथम्  
०५,०६२।००३अ	नाहं भवति न द्रोणे न कृपे न च बाह्लिके  
०५,०६२।००३च्	अन्येषु च नरेन्द्रेषु पराक्रम्य समारभे  
०५,०६२।००४अ	अहं वैकर्तनः कर्णो भ्राता दुःशासनश् च मे  
०५,०६२।००४च्	पाण्डवान् समरे पञ्च हनिष्यामः शितैः शरैः  
०५,०६२।००५अ	ततो राजन् महायज्ञैर् विविधैर् भूरिदक्षिणैः  
०५,०६२।००५च्	ब्राह्मणांस् तर्पयिष्यामि गोभिर् अश्वैर् धनेन च  
०५,०६२।००५द्*०३५६_०१	सुखान्य् अवाप्य सहिताः कृत्वा कर्म सुदुष्करम्  
०५,०६२।००५द्*०३५६_०२	विस्रब्धाः स्वर्गम् एष्यामः काले प्राप्ते गतज्वराः  
०५,०६२।००५द्*०३५६_०३	अथाब्रवीन् महाराजो धृतराष्ट्रः सुदुर्मनाः  
०५,०६२।००५द्*०३५६_०४	विदुरं विदुषां श्रेष्ठं सर्वपार्थिवसन्निधौ  
०५,०६२।००५द्*०३५६_०५	मोहितो मृत्युपाशेन कालस्य वशम् आगतः  
०५,०६२।००५द्*०३५६_०६	तात कर्णेन सहितः पुत्रो दुर्योधनो मम  
०५,०६२।००५द्@००३_०००१	यदा परिकरिष्यन्ति ऐणेयान् इव तन्तुना  
०५,०६२।००५द्@००३_०००२	अतरित्रान् इव जले बाहुभिर् मामका रणे  
०५,०६२।००५द्@००३_०००३	पश्यन्तस् ते परांस् तत्र रथनागसमाकुलान्  
०५,०६२।००५द्@००३_०००४	विदुर उवाच  
०५,०६२।००५द्@००३_०००४	तदा दर्पं विमोक्ष्यन्ति पाण्डवाः स च केशवः  
०५,०६२।००५द्@००३_०००५	इह निःश्रेयसं प्राहुर् वृद्धा निश्चितदर्शिनः  
०५,०६२।००५द्@००३_०००६	ब्राह्मणस्य विशेषेण दमो धर्मः सनातनः  
०५,०६२।००५द्@००३_०००७	तस्य दानं क्षमा सिद्धिर् यथावद् उपपद्यते  
०५,०६२।००५द्@००३_०००८	दमो दानं तपो ज्ञानम् अधीतं चानुवर्तते  
०५,०६२।००५द्@००३_०००९	दमस् तेजो वर्धयति पवित्रं दम उत्तमम्  
०५,०६२।००५द्@००३_००१०	विपाप्मा वृद्धतेजास् तु पुरुषो विन्दते महत्  
०५,०६२।००५द्@००३_००११	क्रव्याद्भ्य इव भूतानाम् अदान्तेभ्यः सदा भयम्  
०५,०६२।००५द्@००३_००१२	तेषां च प्रतिषेधार्थं क्षत्रं सृष्टं स्वयम्भुवा  
०५,०६२।००५द्@००३_००१३	आश्रमेषु चतुर्ष्व् आहुर् दमम् एवोत्तमं व्रतम्  
०५,०६२।००५द्@००३_००१४	तस्य लिङ्गं प्रवक्ष्यामि येषां समुदयो दमः  
०५,०६२।००५द्@००३_००१५	क्षमा धृतिर् अहिंसा च समता सत्यम् आर्जवम्  
०५,०६२।००५द्@००३_००१६	इन्द्रियाभिजयो धैर्यं मार्दवं ह्रीर् अचापलम्  
०५,०६२।००५द्@००३_००१७	अकार्पण्यम् असंरम्भः सन्तोषः श्रद्दधानता  
०५,०६२।००५द्@००३_००१८	एतानि यस्य राजेन्द्र स दान्तः पुरुषः स्मृतः  
०५,०६२।००५द्@००३_००१९	कामो लोभश् च दर्पश् च मन्युर् निद्रा विकत्थनम्  
०५,०६२।००५द्@००३_००२०	मान ईर्ष्या च शोकश् च नैतद् दान्तो निषेवते  
०५,०६२।००५द्@००३_००२१	अजिह्मम् अशठं शुद्धम् एतद् दान्तस्य लक्षणम्  
०५,०६२।००५द्@००३_००२२	अलोलुपस् तथाल्पेप्सुः कामानाम् अविचिन्तिता  
०५,०६२।००५द्@००३_००२३	समुद्रकल्पः पुरुषः स दान्तः परिकीर्तितः  
०५,०६२।००५द्@००३_००२४	सुवृत्तः शीलसम्पन्नः प्रसन्नात्मात्मविद् बुधः  
०५,०६२।००५द्@००३_००२५	प्राप्येह लोके सम्मानं सुगतिं प्रेत्य गच्छति  
०५,०६२।००५द्@००३_००२६	अभयं यस्य भूतेभ्यः सर्वेषाम् अभयं यतः  
०५,०६२।००५द्@००३_००२७	स वै परिणतप्रज्ञः प्रख्यातो मनुजोत्तमः  
०५,०६२।००५द्@००३_००२८	सर्वभूतहितो मैत्रस् तस्मान् नोद्विजते जनः  
०५,०६२।००५द्@००३_००२९	समुद्र इव गम्भीरः प्रज्ञातृप्तः प्रशाम्यति  
०५,०६२।००५द्@००३_००३०	कर्मणाचरितं पूर्वं सद्भिर् आचरितं च यत्  
०५,०६२।००५द्@००३_००३१	तद् एवास्थाय मोदन्ते दान्ताः शमपरायणाः  
०५,०६२।००५द्@००३_००३२	नैष्कर्म्यं वा समास्थाय ज्ञानतृप्तो जितेन्द्रियः  
०५,०६२।००५द्@००३_००३३	कालाकाङ्क्षी चरंल् लोके ब्रह्मभूयाय कल्पते  
०५,०६२।००५द्@००३_००३४	शकुनीनाम् इवाकाशे पदं नैवोपलभ्यते  
०५,०६२।००५द्@००३_००३५	एवं प्रज्ञानतृप्तस्य मुनेर् वर्त्म न दृश्यते  
०५,०६२।००५द्@००३_००३६	उत्सृज्य वा गृहान् यस् तु मोक्षम् एवाभिमन्यते  
०५,०६२।००५द्@००३_००३७	लोकास् तेजोमयास् तस्य कल्पन्ते शाश्वता दिवि  
०५,०६२।००६	विदुर उवाच  
०५,०६२।००६अ	शकुनीनाम् इहार्थाय पाशं भूमाव् अयोजयत्  
०५,०६२।००६च्	कश् चिच् छाकुनिकस् तात पूर्वेषाम् इति शुश्रुम  
०५,०६२।००७अ	तस्मिन् द्वौ शकुनौ बद्धौ युगपत् समपौरुषौ  
०५,०६२।००७च्	ताव् उपादाय तं पाशं जग्मतुः खचराव् उभौ  
०५,०६२।००८अ	तौ विहायसम् आक्रान्तौ दृष्ट्वा शाकुनिकस् तदा  
०५,०६२।००८च्	अन्वधावद् अनिर्विण्णो येन येन स्म गच्छतः  
०५,०६२।००९अ	तथा तम् अनुधावन्तं मृगयुं शकुनार्थिनम्  
०५,०६२।००९च्	आश्रमस्थो मुनिः कश् चिद् ददर्शाथ कृताह्निकः  
०५,०६२।०१०अ	ताव् अन्तरिक्षगौ शीघ्रम् अनुयान्तं महीचरम्  
०५,०६२।०१०च्	श्लोकेनानेन कौरव्य पप्रच्छ स मुनिस् तदा  
०५,०६२।०११अ	विचित्रम् इदम् आश्चर्यं मृगहन् प्रतिभाति मे  
०५,०६२।०११च्	प्लवमानौ हि खचरौ पदातिर् अनुधावसि  
०५,०६२।०१२	शाकुनिक उवाच  
०५,०६२।०१२अ	पाशम् एकम् उभाव् एतौ सहितौ हरतो मम  
०५,०६२।०१२च्	यत्र वै विवदिष्येते तत्र मे वशम् एष्यतः  
०५,०६२।०१३	विदुर उवाच  
०५,०६२।०१३अ	तौ विवादम् अनुप्राप्तौ शकुनौ मृत्युसन्धितौ  
०५,०६२।०१३च्	विगृह्य च सुदुर्बुद्धी पृथिव्यां सन्निपेततुः  
०५,०६२।०१४अ	तौ युध्यमानौ संरब्धौ मृत्युपाशवशानुगौ  
०५,०६२।०१४च्	उपसृत्यापरिज्ञातो जग्राह मृगयुस् तदा  
०५,०६२।०१५अ	एवं ये ज्ञातयो ऽर्थेषु मिथो गच्छन्ति विग्रहम्  
०५,०६२।०१५च्	ते ऽमित्रवशम् आयान्ति शकुनाव् इव विग्रहात्  
०५,०६२।०१६अ	सम्भोजनं सङ्कथनं सम्प्रश्नो ऽथ समागमः  
०५,०६२।०१६च्	एतानि ज्ञातिकार्याणि न विरोधः कदा चन  
०५,०६२।०१७अ	यस्मिन् काले सुमनसः सर्वे वृद्धान् उपासते  
०५,०६२।०१७च्	सिंहगुप्तम् इवारण्यम् अप्रधृष्या भवन्ति ते  
०५,०६२।०१८अ	ये ऽर्थं सन्ततम् आसाद्य दीना इव समासते  
०५,०६२।०१८च्	श्रियं ते सम्प्रयच्छन्ति द्विषद्भ्यो भरतर्षभ  
०५,०६२।०१९अ	धूमायन्ते व्यपेतानि ज्वलन्ति सहितानि च  
०५,०६२।०१९च्	धृतराष्ट्रोल्मुकानीव ज्ञातयो भरतर्षभ  
०५,०६२।०२०अ	इदम् अन्यत् प्रवक्ष्यामि यथा दृष्टं गिरौ मया  
०५,०६२।०२०च्	श्रुत्वा तद् अपि कौरव्य यथा श्रेयस् तथा कुरु  
०५,०६२।०२१अ	वयं किरातैः सहिता गच्छामो गिरिम् उत्तरम्  
०५,०६२।०२१च्	ब्राह्मणैर् देवकल्पैश् च विद्याजम्भकवातिकैः  
०५,०६२।०२२अ	कुञ्जभूतं गिरिं सर्वम् अभितो गन्धमादनम्  
०५,०६२।०२२च्	दीप्यमानौषधिगणं सिद्धगन्धर्वसेवितम्  
०५,०६२।०२३अ	तत्र पश्यामहे सर्वे मधु पीतम् अमाक्षिकम्  
०५,०६२।०२३च्	मरुप्रपाते विषमे निविष्टं कुम्भसम्मितम्  
०५,०६२।०२४अ	आशीविषै रक्ष्यमाणं कुबेरदयितं भृशम्  
०५,०६२।०२४च्	यत् प्राश्य पुरुषो मर्त्यो अमरत्वं निगच्छति  
०५,०६२।०२५अ	अचक्षुर् लभते चक्षुर् वृद्धो भवति वै युवा  
०५,०६२।०२५च्	इति ते कथयन्ति स्म ब्राह्मणा जम्भसाधकाः  
०५,०६२।०२६अ	ततः किरातास् तद् दृष्ट्वा प्रार्थयन्तो महीपते  
०५,०६२।०२६च्	विनेशुर् विषमे तस्मिन् ससर्पे गिरिगह्वरे  
०५,०६२।०२६द्*०३५७_०१	आशाबद्धाः पतन्ति स्म सर्व एव गतासवः  
०५,०६२।०२७अ	तथैव तव पुत्रो ऽयं पृथिवीम् एक इच्छति  
०५,०६२।०२७च्	मधु पश्यति सम्मोहात् प्रपातं नानुपश्यति  
०५,०६२।०२८अ	दुर्योधनो योद्धुमनाः समरे सव्यसाचिना  
०५,०६२।०२८च्	न च पश्यामि तेजो ऽस्य विक्रमं वा तथाविधम्  
०५,०६२।०२९अ	एकेन रथम् आस्थाय पृथिवी येन निर्जिता  
०५,०६२।०२९ब्*०३५८_०१	भीष्मद्रोणप्रभृतयः सन्त्रस्ताः साधुयायिनः  
०५,०६२।०२९ब्*०३५८_०२	विराटनगरे भग्नाः किं तत्र तव दृश्यताम्  
०५,०६२।०२९च्	प्रतीक्षमाणो यो वीरः क्षमते वीक्षितं तव  
०५,०६२।०३०अ	द्रुपदो मत्स्यराजश् च सङ्क्रुद्धश् च धनञ्जयः  
०५,०६२।०३०च्	न शेषयेयुः समरे वायुयुक्ता इवाग्नयः  
०५,०६२।०३१अ	अङ्के कुरुष्व राजानं धृतराष्ट्र युधिष्ठिरम्  
०५,०६२।०३१च्	युध्यतोर् हि द्वयोर् युद्धे नैकान्तेन भवेज् जयः  
०५,०६३।००१	धृतराष्ट्र उवाच  
०५,०६३।००१अ	दुर्योधन विजानीहि यत् त्वां वक्ष्यामि पुत्रक  
०५,०६३।००१च्	उत्पथं मन्यसे मार्गम् अनभिज्ञ इवाध्वगः  
०५,०६३।००२अ	पञ्चानां पाण्डुपुत्राणां यत् तेजः प्रमिमीषसि  
०५,०६३।००२च्	पञ्चानाम् इव भूतानां महतां सुमहात्मनाम्  
०५,०६३।००३अ	युधिष्ठिरं हि कौन्तेयं परं धर्मम् इहास्थितम्  
०५,०६३।००३च्	परां गतिम् असम्प्रेक्ष्य न त्वं वेत्तुम् इहार्हसि  
०५,०६३।००४अ	भीमसेनं च कौन्तेयं यस्य नास्ति समो बले  
०५,०६३।००४च्	रणान्तकं तर्कयसे महावातम् इव द्रुमः  
०५,०६३।००५अ	सर्वशस्त्रभृतां श्रेष्ठं मेरुं शिखरिणाम् इव  
०५,०६३।००५च्	युधि गाण्डीवधन्वानं को नु युध्येत बुद्धिमान्  
०५,०६३।००६अ	धृष्टद्युम्नश् च पाञ्चाल्यः कम् इवाद्य न शातयेत्  
०५,०६३।००६च्	शत्रुमध्ये शरान् मुञ्चन् देवराड् अशनीम् इव  
०५,०६३।००७अ	सात्यकिश् चापि दुर्धर्षः सम्मतो ऽन्धकवृष्णिषु  
०५,०६३।००७च्	ध्वंसयिष्यति ते सेनां पाण्डवेयहिते रतः  
०५,०६३।००८अ	यः पुनः प्रतिमानेन त्रींल् लोकान् अतिरिच्यते  
०५,०६३।००८च्	तं कृष्णं पुण्डरीकाक्षं को नु युध्येत बुद्धिमान्  
०५,०६३।००९अ	एकतो ह्य् अस्य दाराश् च ज्ञातयश् च सबान्धवाः  
०५,०६३।००९च्	आत्मा च पृथिवी चेयम् एकतश् च धनञ्जयः  
०५,०६३।०१०अ	वासुदेवो ऽपि दुर्धर्षो यतात्मा यत्र पाण्डवः  
०५,०६३।०१०च्	अविषह्यं पृथिव्यापि तद् बलं यत्र केशवः  
०५,०६३।०११अ	तिष्ठ तात सतां वाक्ये सुहृदाम् अर्थवादिनाम्  
०५,०६३।०११च्	वृद्धं शान्तनवं भीष्मं तितिक्षस्व पितामहम्  
०५,०६३।०१२अ	मां च ब्रुवाणं शुश्रूष कुरूणाम् अर्थवादिनम्  
०५,०६३।०१२च्	द्रोणं कृपं विकर्णं च महाराजं च बाह्लिकम्  
०५,०६३।०१३अ	एते ह्य् अपि यथैवाहं मन्तुम् अर्हसि तांस् तथा  
०५,०६३।०१३च्	सर्वे धर्मविदो ह्य् एते तुल्यस्नेहाश् च भारत  
०५,०६३।०१४अ	यत् तद् विराटनगरे सह भ्रातृभिर् अग्रतः  
०५,०६३।०१४च्	उत्सृज्य गाः सुसन्त्रस्तं बलं ते समशीर्यत  
०५,०६३।०१५अ	यच् चैव तस्मिन् नगरे श्रूयते महद् अद्भुतम्  
०५,०६३।०१५च्	एकस्य च बहूनां च पर्याप्तं तन् निदर्शनम्  
०५,०६३।०१६अ	अर्जुनस् तत् तथाकार्षीत् किं पुनः सर्व एव ते  
०५,०६३।०१६च्	सभ्रातॄन् अभिजानीहि वृत्त्या च प्रतिपादय  
०५,०६४।००१	वैशम्पायन उवाच  
०५,०६४।००१अ	एवम् उक्त्वा महाप्राज्ञो धृतराष्ट्रः सुयोधनम्  
०५,०६४।००१च्	पुनर् एव महाभागः सञ्जयं पर्यपृच्छत  
०५,०६४।००२अ	ब्रूहि सञ्जय यच् छेषं वासुदेवाद् अनन्तरम्  
०५,०६४।००२च्	यद् अर्जुन उवाच त्वां परं कौतूहलं हि मे  
०५,०६४।००३	सञ्जय उवाच  
०५,०६४।००३अ	वासुदेववचः श्रुत्वा कुन्तीपुत्रो धनञ्जयः  
०५,०६४।००३च्	उवाच काले दुर्धर्षो वासुदेवस्य शृण्वतः  
०५,०६४।००४अ	पितामहं शान्तनवं धृतराष्ट्रं च सञ्जय  
०५,०६४।००४च्	द्रोणं कृपं च कर्णं च महाराजं च बाह्लिकम्  
०५,०६४।००५अ	द्रौणिं च सोमदत्तं च शकुनिं चापि सौबलम्  
०५,०६४।००५च्	दुःशासनं शलं चैव पुरुमित्रं विविंशतिम्  
०५,०६४।००६अ	विकर्णं चित्रसेनं च जयत्सेनं च पार्थिवम्  
०५,०६४।००६च्	विन्दानुविन्दाव् आवन्त्यौ दुर्मुखं चापि कौरवम्  
०५,०६४।००७अ	सैन्धवं दुःसहं चैव भूरिश्रवसम् एव च  
०५,०६४।००७च्	भगदत्तं च राजानं जलसन्धं च पार्थिवम्  
०५,०६४।००८अ	ये चाप्य् अन्ये पार्थिवास् तत्र योद्धुं; समागताः कौरवाणां प्रियार्थम्  
०५,०६४।००८च्	मुमूर्षवः पाण्डवाग्नौ प्रदीप्ते; समानीता धार्तराष्ट्रेण सूत  
०५,०६४।००९अ	यथान्यायं कौशलं वन्दनं च; समागता मद्वचनेन वाच्याः  
०५,०६४।००९च्	इदं ब्रूयाः सञ्जय राजमध्ये; सुयोधनं पापकृतां प्रधानम्  
०५,०६४।०१०अ	अमर्षणं दुर्मतिं राजपुत्रं; पापात्मानं धार्तराष्ट्रं सुलुब्धम्  
०५,०६४।०१०च्	सर्वं ममैतद् वचनं समग्रं; सहामात्यं सञ्जय श्रावयेथाः  
०५,०६४।०११अ	एवं प्रतिष्ठाप्य धनञ्जयो मां; ततो ऽर्थवद् धर्मवच् चापि वाक्यम्  
०५,०६४।०११च्	प्रोवाचेदं वासुदेवं समीक्ष्य; पार्थो धीमांल् लोहितान्तायताक्षः  
०५,०६४।०१२अ	यथा श्रुतं ते वदतो महात्मनो; मधुप्रवीरस्य वचः समाहितम्  
०५,०६४।०१२च्	तथैव वाच्यं भवता हि मद्वचः; समागतेषु क्षितिपेषु सर्वशः  
०५,०६४।०१३अ	शराग्निधूमे रथनेमिनादिते; धनुःस्रुवेणास्त्रबलापहारिणा  
०५,०६४।०१३च्	यथा न होमः क्रियते महामृधे; तथा समेत्य प्रयतध्वम् आदृताः  
०५,०६४।०१४अ	न चेत् प्रयच्छध्वम् अमित्रघातिनो; युधिष्ठिरस्यांशम् अभीप्सितं स्वकम्  
०५,०६४।०१४च्	नयामि वः स्वाश्वपदातिकुञ्जरान्; दिशं पितॄणाम् अशिवां शितैः शरैः  
०५,०६४।०१५अ	ततो ऽहम् आमन्त्र्य चतुर्भुजं हरिं; धनञ्जयं चैव नमस्य सत्वरः  
०५,०६४।०१५च्	जवेन सम्प्राप्त इहामरद्युते; तवान्तिकं प्रापयितुं वचो महत्  
०५,०६५।००१	वैशम्पायन उवाच  
०५,०६५।००१अ	दुर्योधने धार्तराष्ट्रे तद् वचो ऽप्रतिनन्दति  
०५,०६५।००१च्	तूष्णीम्भूतेषु सर्वेषु समुत्तस्थुर् नरेश्वराः  
०५,०६५।००२अ	उत्थितेषु महाराज पृथिव्यां सर्वराजसु  
०५,०६५।००२च्	रहिते सञ्जयं राजा परिप्रष्टुं प्रचक्रमे  
०५,०६५।००३अ	आशंसमानो विजयं तेषां पुत्रवशानुगः  
०५,०६५।००३च्	आत्मनश् च परेषां च पाण्डवानां च निश्चयम्  
०५,०६५।००४	धृतराष्ट्र उवाच  
०५,०६५।००४अ	गावल्गणे ब्रूहि नः सारफल्गु; स्वसेनायां यावद् इहास्ति किं चित्  
०५,०६५।००४च्	त्वं पाण्डवानां निपुणं वेत्थ सर्वं; किम् एषां ज्यायः किम् उ तेषां कनीयः  
०५,०६५।००५अ	त्वम् एतयोः सारवित् सर्वदर्शी; धर्मार्थयोर् निपुणो निश्चयज्ञः  
०५,०६५।००५च्	स मे पृष्टः सञ्जय ब्रूहि सर्वं; युध्यमानाः कतरे ऽस्मिन् न सन्ति  
०५,०६५।००६	सञ्जय उवाच  
०५,०६५।००६अ	न त्वां ब्रूयां रहिते जातु किं चिद्; असूया हि त्वां प्रसहेत राजन्  
०५,०६५।००६च्	आनयस्व पितरं संशितव्रतं; गान्धारीं च महिषीम् आजमीढ  
०५,०६५।००७अ	तौ ते ऽसूयां विनयेतां नरेन्द्र; धर्मज्ञौ तौ निपुणौ निश्चयज्ञौ  
०५,०६५।००७च्	तयोस् तु त्वां सन्निधौ तद् वदेयं; कृत्स्नं मतं वासुदेवार्जुनाभ्याम्  
०५,०६५।००८	वैशम्पायन उवाच  
०५,०६५।००८*०३५९_०१	इत्य् उक्तेन च गान्धारी व्यासश् चात्राजगाम ह  
०५,०६५।००८*०३५९_०२	आनीतौ विदुरेणेह सभां शीघ्रं प्रवेशितौ  
०५,०६५।००८अ	ततस् तन् मतम् आज्ञाय सञ्जयस्यात्मजस्य च  
०५,०६५।००८ब्*०३६०_०१	त्रिकालदर्शी भगवान् धृतराष्ट्रं महामुनिः  
०५,०६५।००८च्	अभ्युपेत्य महाप्राज्ञः कृष्णद्वैपायनो ऽब्रवीत्  
०५,०६५।००९अ	सम्पृच्छते धृतराष्ट्राय सञ्जय; आचक्ष्व सर्वं यावद् एषो ऽनुयुङ्क्ते  
०५,०६५।००९च्	सर्वं यावद् वेत्थ तस्मिन् यथावद्; याथातथ्यं वासुदेवे ऽर्जुने च  
०५,०६६।००१	सञ्जय उवाच  
०५,०६६।००१अ	अर्जुनो वासुदेवश् च धन्विनौ परमार्चितौ  
०५,०६६।००१च्	कामाद् अन्यत्र सम्भूतौ सर्वाभावाय सम्मितौ  
०५,०६६।००२अ	द्याम् अन्तरं समास्थाय यथायुक्तं मनस्विनः  
०५,०६६।००२च्	चक्रं तद् वासुदेवस्य मायया वर्तते विभो  
०५,०६६।००३अ	सापह्नवं पाण्डवेषु पाण्डवानां सुसम्मतम्  
०५,०६६।००३च्	सारासारबलं ज्ञात्वा तत् समासेन मे शृणु  
०५,०६६।००४अ	नरकं शम्बरं चैव कंसं चैद्यं च माधवः  
०५,०६६।००४च्	जितवान् घोरसङ्काशान् क्रीडन्न् इव जनार्दनः  
०५,०६६।००५अ	पृथिवीं चान्तरिक्षं च द्यां चैव पुरुषोत्तमः  
०५,०६६।००५च्	मनसैव विशिष्टात्मा नयत्य् आत्मवशं वशी  
०५,०६६।००६अ	भूयो भूयो हि यद् राजन् पृच्छसे पाण्डवान् प्रति  
०५,०६६।००६च्	सारासारबलं ज्ञातुं तन् मे निगदतः शृणु  
०५,०६६।००७अ	एकतो वा जगत् कृत्स्नम् एकतो वा जनार्दनः  
०५,०६६।००७च्	सारतो जगतः कृत्स्नाद् अतिरिक्तो जनार्दनः  
०५,०६६।००८अ	भस्म कुर्याज् जगद् इदं मनसैव जनार्दनः  
०५,०६६।००८च्	न तु कृत्स्नं जगच् छक्तं भस्म कर्तुं जनार्दनम्  
०५,०६६।००९अ	यतः सत्यं यतो धर्मो यतो ह्रीर् आर्जवं यतः  
०५,०६६।००९च्	ततो भवति गोविन्दो यतः कृष्णस् ततो जयः  
०५,०६६।०१०अ	पृथिवीं चान्तरिक्षं च दिवं च पुरुषोत्तमः  
०५,०६६।०१०च्	विचेष्टयति भूतात्मा क्रीडन्न् इव जनार्दनः  
०५,०६६।०१०द्*०३६१_०१	भस्मीकुर्याज् जगत् सर्वं निमेषेणेति मे मतिः  
०५,०६६।०१०द्*०३६२_०१	यत्र भावे ऽपि यद् राजन् पृच्छसे पाण्डवान् प्रति  
०५,०६६।०११अ	स कृत्वा पाण्डवान् सत्रं लोकं सम्मोहयन्न् इव  
०५,०६६।०११च्	अधर्मनिरतान् मूढान् दग्धुम् इच्छति ते सुतान्  
०५,०६६।०१२अ	कालचक्रं जगच्चक्रं युगचक्रं च केशवः  
०५,०६६।०१२च्	आत्मयोगेन भगवान् परिवर्तयते ऽनिशम्  
०५,०६६।०१३अ	कालस्य च हि मृत्योश् च जङ्गमस्थावरस्य च  
०५,०६६।०१३च्	ईशते भगवान् एकः सत्यम् एतद् ब्रवीमि ते  
०५,०६६।०१४अ	ईशन्न् अपि महायोगी सर्वस्य जगतो हरिः  
०५,०६६।०१४च्	कर्माण्य् आरभते कर्तुं कीनाश इव दुर्बलः  
०५,०६६।०१५अ	तेन वञ्चयते लोकान् मायायोगेन केशवः  
०५,०६६।०१५च्	ये तम् एव प्रपद्यन्ते न ते मुह्यन्ति मानवाः  
०५,०६७।००१	धृतराष्ट्र उवाच  
०५,०६७।००१अ	कथं त्वं माधवं वेत्थ सर्वलोकमहेश्वरम्  
०५,०६७।००१च्	कथम् एनं न वेदाहं तन् ममाचक्ष्व सञ्जय  
०५,०६७।००२	सञ्जय उवाच  
०५,०६७।००२अ	विद्या राजन् न ते विद्या मम विद्या न हीयते  
०५,०६७।००२च्	विद्याहीनस् तमोध्वस्तो नाभिजानाति केशवम्  
०५,०६७।००३अ	विद्यया तात जानामि त्रियुगं मधुसूदनम्  
०५,०६७।००३च्	कर्तारम् अकृतं देवं भूतानां प्रभवाप्ययम्  
०५,०६७।००४	धृतराष्ट्र उवाच  
०५,०६७।००४अ	गावल्गणे ऽत्र का भक्तिर् या ते नित्या जनार्दने  
०५,०६७।००४च्	यया त्वम् अभिजानासि त्रियुगं मधुसूदनम्  
०५,०६७।००५	सञ्जय उवाच  
०५,०६७।००५अ	मायां न सेवे भद्रं ते न वृथाधर्मम् आचरे  
०५,०६७।००५च्	शुद्धभावं गतो भक्त्या शास्त्राद् वेद्मि जनार्दनम्  
०५,०६७।००६	धृतराष्ट्र उवाच  
०५,०६७।००६अ	दुर्योधन हृषीकेशं प्रपद्यस्व जनार्दनम्  
०५,०६७।००६च्	आप्तो नः सञ्जयस् तात शरणं गच्छ केशवम्  
०५,०६७।००७	दुर्योधन उवाच  
०५,०६७।००७अ	भगवान् देवकीपुत्रो लोकं चेन् निहनिष्यति  
०५,०६७।००७च्	प्रवदन्न् अर्जुने सख्यं नाहं गच्छे ऽद्य केशवम्  
०५,०६७।००८	धृतराष्ट्र उवाच  
०५,०६७।००८अ	अवाग् गान्धारि पुत्रास् ते गच्छत्य् एष सुदुर्मतिः  
०५,०६७।००८च्	ईर्ष्युर् दुरात्मा मानी च श्रेयसां वचनातिगः  
०५,०६७।००९	गान्धार्य् उवाच  
०५,०६७।००९अ	ऐश्वर्यकाम दुष्टात्मन् वृद्धानां शासनातिग  
०५,०६७।००९च्	ऐश्वर्यजीविते हित्वा पितरं मां च बालिश  
०५,०६७।०१०अ	वर्धयन् दुर्हृदां प्रीतिं मां च शोकेन वर्धयन्  
०५,०६७।०१०च्	निहतो भीमसेनेन स्मर्तासि वचनं पितुः  
०५,०६७।०११	व्यास उवाच  
०५,०६७।०११अ	दयितो ऽसि राजन् कृष्णस्य धृतराष्ट्र निबोध मे  
०५,०६७।०११च्	यस्य ते सञ्जयो दूतो यस् त्वां श्रेयसि योक्ष्यते  
०५,०६७।०१२अ	जानात्य् एष हृषीकेशं पुराणं यच् च वै नवम्  
०५,०६७।०१२च्	शुश्रूषमाणम् एकाग्रं मोक्ष्यते महतो भयात्  
०५,०६७।०१३अ	वैचित्रवीर्य पुरुषाः क्रोधहर्षतमोवृताः  
०५,०६७।०१३च्	सिता बहुविधैः पाशैर् ये न तुष्टाः स्वकैर् धनैः  
०५,०६७।०१४अ	यमस्य वशम् आयान्ति काममूढाः पुनः पुनः  
०५,०६७।०१४च्	अन्धनेत्रा यथैवान्धा नीयमानाः स्वकर्मभिः  
०५,०६७।०१५अ	एष एकायनः पन्था येन यान्ति मनीषिणः  
०५,०६७।०१५च्	तं दृष्ट्वा मृत्युम् अत्येति महांस् तत्र न सज्जते  
०५,०६७।०१६	धृतराष्ट्र उवाच  
०५,०६७।०१६अ	अङ्ग सञ्जय मे शंस पन्थानम् अकुतोभयम्  
०५,०६७।०१६च्	येन गत्वा हृषीकेशं प्राप्नुयां शान्तिम् उत्तमाम्  
०५,०६७।०१७	सञ्जय उवाच  
०५,०६७।०१७अ	नाकृतात्मा कृतात्मानं जातु विद्याज् जनार्दनम्  
०५,०६७।०१७च्	आत्मनस् तु क्रियोपायो नान्यत्रेन्द्रियनिग्रहात्  
०५,०६७।०१८अ	इन्द्रियाणाम् उदीर्णानां कामत्यागो ऽप्रमादतः  
०५,०६७।०१८च्	अप्रमादो ऽविहिंसा च ज्ञानयोनिर् असंशयम्  
०५,०६७।०१९अ	इन्द्रियाणां यमे यत्तो भव राजन्न् अतन्द्रितः  
०५,०६७।०१९च्	बुद्धिश् च मा ते च्यवतु नियच्छैतां यतस् ततः  
०५,०६७।०२०अ	एतज् ज्ञानं विदुर् विप्रा ध्रुवम् इन्द्रियधारणम्  
०५,०६७।०२०च्	एतज् ज्ञानं च पन्थाश् च येन यान्ति मनीषिणः  
०५,०६७।०२१अ	अप्राप्यः केशवो राजन्न् इन्द्रियैर् अजितैर् नृभिः  
०५,०६७।०२१च्	आगमाधिगतो योगाद् वशी तत्त्वे प्रसीदति  
०५,०६८।००१	धृतराष्ट्र उवाच  
०५,०६८।००१अ	भूयो मे पुण्डरीकाक्षं सञ्जयाचक्ष्व पृच्छते  
०५,०६८।००१च्	नामकर्मार्थवित् तात प्राप्नुयां पुरुषोत्तमम्  
०५,०६८।००२	सञ्जय उवाच  
०५,०६८।००२अ	श्रुतं मे तस्य देवस्य नामनिर्वचनं शुभम्  
०५,०६८।००२च्	यावत् तत्राभिजाने ऽहम् अप्रमेयो हि केशवः  
०५,०६८।००३अ	वसनात् सर्वभूतानां वसुत्वाद् देवयोनितः  
०५,०६८।००३च्	वासुदेवस् ततो वेद्यो वृषत्वाद् वृष्णिर् उच्यते  
०५,०६८।००४अ	मौनाद् ध्यानाच् च योगाच् च विद्धि भारत माधवम्  
०५,०६८।००४च्	सर्वतत्त्वलयाच् चैव मधुहा मधुसूदनः  
०५,०६८।००५अ	कृषिर् भूवाचकः शब्दो णश् च निर्वृतिवाचकः  
०५,०६८।००५च्	कृष्णस् तद्भावयोगाच् च कृष्णो भवति शाश्वतः  
०५,०६८।००६अ	पुण्डरीकं परं धाम नित्यम् अक्षयम् अक्षरम्  
०५,०६८।००६च्	तद्भावात् पुण्डरीकाक्षो दस्युत्रासाज् जनार्दनः  
०५,०६८।००७अ	यतः सत्त्वं न च्यवते यच् च सत्त्वान् न हीयते  
०५,०६८।००७च्	सत्त्वतः सात्वतस् तस्माद् आर्षभाद् वृषभेक्षणः  
०५,०६८।००८अ	न जायते जनित्र्यां यद् अजस् तस्माद् अनीकजित्  
०५,०६८।००८च्	देवानां स्वप्रकाशत्वाद् दमाद् दामोदरं विदुः  
०५,०६८।००९अ	हर्षात् सौख्यात् सुखैश्वर्याद् धृषीकेशत्वम् अश्नुते  
०५,०६८।००९च्	बाहुभ्यां रोदसी बिभ्रन् महाबाहुर् इति स्मृतः  
०५,०६८।०१०अ	अधो न क्षीयते जातु यस्मात् तस्माद् अधोक्षजः  
०५,०६८।०१०च्	नराणाम् अयनाच् चापि तेन नारायणः स्मृतः  
०५,०६८।०१०द्*०३६३_०१	पुराणसदनाच् चैव पुरातन इति स्मृतः  
०५,०६८।०१०ए	पूरणात् सदनाच् चैव ततो ऽसौ पुरुषोत्तमः  
०५,०६८।०११अ	असतश् च सतश् चैव सर्वस्य प्रभवाप्ययात्  
०५,०६८।०११ब्*०३६४_०१	उद्धोषयेद् धरेर् नाम काकवत् तत्त्वचिन्तने  
०५,०६८।०११ब्*०३६४_०२	चरणायुधवद् ध्याने बकवत् सर्वतः स्थितिः  
०५,०६८।०११च्	सर्वस्य च सदा ज्ञानात् सर्वम् एनं प्रचक्षते  
०५,०६८।०१२अ	सत्ये प्रतिष्ठितः कृष्णः सत्यम् अत्र प्रतिष्ठितम्  
०५,०६८।०१२च्	सत्यात् सत्यं च गोविन्दस् तस्मात् सत्यो ऽपि नामतः  
०५,०६८।०१३अ	विष्णुर् विक्रमणाद् एव जयनाज् जिष्णुर् उच्यते  
०५,०६८।०१३च्	शाश्वतत्वाद् अनन्तश् च गोविन्दो वेदनाद् गवाम्  
०५,०६८।०१४अ	अतत्त्वं कुरुते तत्त्वं तेन मोहयते प्रजाः  
०५,०६८।०१४च्	एवंविधो धर्मनित्यो भगवान् मुनिभिः सह  
०५,०६८।०१४ए	आगन्ता हि महाबाहुर् आनृशंस्यार्थम् अच्युतः  
०५,०६९।००१	धृतराष्ट्र उवाच  
०५,०६९।००१अ	चक्षुष्मतां वै स्पृहयामि सञ्जय; द्रक्ष्यन्ति ये वासुदेवं समीपे  
०५,०६९।००१च्	विभ्राजमानं वपुषा परेण; प्रकाशयन्तं प्रदिशो दिशश् च  
०५,०६९।००१द्*०३६५_००	सञ्जयः  
०५,०६९।००१द्*०३६५_०१	वक्ता वाचं राजमध्ये सभायां  
०५,०६९।००१द्*०३६५_०२	वृष्णिश्रेष्ठो मुनिभिर् भ्राजमानः  
०५,०६९।००२अ	ईरयन्तं भारतीं भारतानाम्; अभ्यर्चनीयां शङ्करीं सृञ्जयानाम्  
०५,०६९।००२च्	बुभूषद्भिर् ग्रहणीयाम् अनिन्द्यां; परासूनाम् अग्रहणीयरूपाम्  
०५,०६९।००३अ	समुद्यन्तं सात्वतम् एकवीरं; प्रणेतारम् ऋषभं यादवानाम्  
०५,०६९।००३च्	निहन्तारं क्षोभणं शात्रवाणां; मुष्णन्तं च द्विषतां वै यशांसि  
०५,०६९।००४अ	द्रष्टारो हि कुरवस् तं समेता; महात्मानं शत्रुहणं वरेण्यम्  
०५,०६९।००४च्	ब्रुवन्तं वाचम् अनृशंसरूपां; वृष्णिश्रेष्ठं मोहयन्तं मदीयान्  
०५,०६९।००५अ	ऋषिं सनातनतमं विपश्चितं; वाचः समुद्रं कलशं यतीनाम्  
०५,०६९।००५च्	अरिष्टनेमिं गरुडं सुपर्णं; पतिं प्रजानां भुवनस्य धाम  
०५,०६९।००६अ	सहस्रशीर्षं पुरुषं पुराणम्; अनादिमध्यान्तम् अनन्तकीर्तिम्  
०५,०६९।००६च्	शुक्रस्य धातारम् अजं जनित्रं; परं परेभ्यः शरणं प्रपद्ये  
०५,०६९।००७अ	त्रैलोक्यनिर्माणकरं जनित्रं; देवासुराणाम् अथ नागरक्षसाम्  
०५,०६९।००७च्	नराधिपानां विदुषां प्रधानम्; इन्द्रानुजं तं शरणं प्रपद्ये  
०५,०७०।००१	वैशम्पायन उवाच  
०५,०७०।००१*०३६६_००	जनमेजय उवाच  
०५,०७०।००१*०३६६_०१	प्रयाते सञ्जये साधौ पाण्डवान् प्रति वै तदा  
०५,०७०।००१*०३६६_०२	किं चक्रुः पाण्डवास् तत्र मम पूर्वपितामहाः  
०५,०७०।००१*०३६६_०३	एतत् सर्वं द्विजश्रेष्ठ श्रोतुम् इच्छामि शंस मे  
०५,०७०।००१अ	सञ्जये प्रतियाते तु धर्मराजो युधिष्ठिरः  
०५,०७०।००१ब्*०३६७_०१	अर्जुनं भीमसेनं च माद्रीपुत्रौ च भ्रातरौ  
०५,०७०।००१ब्*०३६७_०२	विराटद्रुपदौ चैव केकयानां महारथम्  
०५,०७०।००१ब्*०३६७_०३	अब्रवीद् उपसङ्गम्य शङ्खचक्रगदाधरम्  
०५,०७०।००१ब्*०३६७_०४	अभियाचामहे गत्वा प्रयातुं कुरुसंसदम्  
०५,०७०।००१ब्*०३६७_०५	यथा भीष्मेण द्रोणेन बाह्लीकेन च धीमता  
०५,०७०।००१ब्*०३६७_०६	अन्यैश् च कुरुभिः सार्धं न युध्येमहि संयुगे  
०५,०७०।००१ब्*०३६७_०७	एष नः प्रथमः कल्प एतन् नः श्रेय उत्तमम्  
०५,०७०।००१ब्*०३६७_०८	एवम् उक्त्वा सुमनसस् ते ऽभिजग्मुर् जनार्दनम्  
०५,०७०।००१ब्*०३६७_०९	पाण्डवैः सह राजानो मरुत्वन्तम् इवामराः  
०५,०७०।००१ब्*०३६७_१०	तथा च दुःसहाः सर्वे सदस्यैश् च नरर्षभाः  
०५,०७०।००१ब्*०३६८_०१	जनार्दनं समासाद्य कुन्तीपुत्रो युधिष्ठिरः  
०५,०७०।००१ब्*०३६९_०१	ततो युधिष्ठिरो राजन्न् उपगम्य नरर्षभम्  
०५,०७०।००१च्	अभ्यभाषत दाशार्हम् ऋषभं सर्वसात्वताम्  
०५,०७०।००२अ	अयं स कालः सम्प्राप्तो मित्राणां मे जनार्दन  
०५,०७०।००२च्	न च त्वद् अन्यं पश्यामि यो न आपत्सु तारयेत्  
०५,०७०।००३अ	त्वां हि माधव संश्रित्य निर्भया मोहदर्पितम्  
०५,०७०।००३च्	धार्तराष्ट्रं सहामात्यं स्वम् अंशम् अनुयुञ्ज्महे  
०५,०७०।००४अ	यथा हि सर्वास्व् आपत्सु पासि वृष्णीन् अरिन्दम  
०५,०७०।००४च्	तथा ते पाण्डवा रक्ष्याः पाह्य् अस्मान् महतो भयात्  
०५,०७०।००५	भगवान् उवाच  
०५,०७०।००५अ	अयम् अस्मि महाबाहो ब्रूहि यत् ते विवक्षितम्  
०५,०७०।००५च्	करिष्यामि हि तत् सर्वं यत् त्वं वक्ष्यसि भारत  
०५,०७०।००६	युधिष्ठिर उवाच  
०५,०७०।००६*०३७०_०१	मृदुपूर्वं साममिश्रं सान्त्वम् उग्रं च माधव  
०५,०७०।००६*०३७०_०२	न तु तन् न्यायम् आस्थाय गर्हिताश् च ततो वयम्  
०५,०७०।००६अ	श्रुतं ते धृतराष्ट्रस्य सपुत्रस्य चिकीर्षितम्  
०५,०७०।००६च्	एतद् धि सकलं कृष्ण सञ्जयो मां यद् अब्रवीत्  
०५,०७०।००७अ	तन् मतं धृतराष्ट्रस्य सो ऽस्यात्मा विवृतान्तरः  
०५,०७०।००७च्	यथोक्तं दूत आचष्टे वध्यः स्याद् अन्यथा ब्रुवन्  
०५,०७०।००८अ	अप्रदानेन राज्यस्य शान्तिम् अस्मासु मार्गति  
०५,०७०।००८च्	लुब्धः पापेन मनसा चरन्न् असमम् आत्मनः  
०५,०७०।००९अ	यत् तद् द्वादश वर्षाणि वने निर्व्युषिता वयम्  
०५,०७०।००९च्	छद्मना शरदं चैकां धृतराष्ट्रस्य शासनात्  
०५,०७०।०१०अ	स्थाता नः समये तस्मिन् धृतराष्ट्र इति प्रभो  
०५,०७०।०१०च्	नाहास्म समयं कृष्ण तद् धि नो ब्राह्मणा विदुः  
०५,०७०।०११अ	वृद्धो राजा धृतराष्ट्रः स्वधर्मं नानुपश्यति  
०५,०७०।०११च्	पश्यन् वा पुत्रगृद्धित्वान् मन्दस्यान्वेति शासनम्  
०५,०७०।०१२अ	सुयोधनमते तिष्ठन् राजास्मासु जनार्दन  
०५,०७०।०१२च्	मिथ्या चरति लुब्धः संश् चरन् प्रियम् इवात्मनः  
०५,०७०।०१३अ	इतो दुःखतरं किं नु यत्राहं मातरं ततः  
०५,०७०।०१३च्	संविधातुं न शक्नोमि मित्राणां वा जनार्दन  
०५,०७०।०१४अ	काशिभिश् चेदिपाञ्चालैर् मत्स्यैश् च मधुसूदन  
०५,०७०।०१४च्	भवता चैव नाथेन पञ्च ग्रामा वृता मया  
०५,०७०।०१५अ	कुशस्थलं वृकस्थलम् आसन्दी वारणावतम्  
०५,०७०।०१५च्	अवसानं च गोविन्द किं चिद् एवात्र पञ्चमम्  
०५,०७०।०१६अ	पञ्च नस् तात दीयन्तां ग्रामा वा नगराणि वा  
०५,०७०।०१६च्	वसेम सहिता येषु मा च नो भरता नशन्  
०५,०७०।०१७अ	न च तान् अपि दुष्टात्मा धार्तराष्ट्रो ऽनुमन्यते  
०५,०७०।०१७च्	स्वाम्यम् आत्मनि मत्वासाव् अतो दुःखतरं नु किम्  
०५,०७०।०१८अ	कुले जातस्य वृद्धस्य परवित्तेषु गृध्यतः  
०५,०७०।०१८च्	लोभः प्रज्ञानम् आहन्ति प्रज्ञा हन्ति हता ह्रियम्  
०५,०७०।०१९अ	ह्रीर् हता बाधते धर्मं धर्मो हन्ति हतः श्रियम्  
०५,०७०।०१९च्	श्रीर् हता पुरुषं हन्ति पुरुषस्यास्वता वधः  
०५,०७०।०२०अ	अस्वतो हि निवर्तन्ते ज्ञातयः सुहृदर्त्विजः  
०५,०७०।०२०च्	अपुष्पाद् अफलाद् वृक्षाद् यथा तात पतत्रिणः  
०५,०७०।०२१अ	एतच् च मरणं तात यद् अस्मात् पतिताद् इव  
०५,०७०।०२१च्	ज्ञातयो विनिवर्तन्ते प्रेतसत्त्वाद् इवासवः  
०५,०७०।०२२अ	नातः पापीयसीं कां चिद् अवस्थां शम्बरो ऽब्रवीत्  
०५,०७०।०२२च्	यत्र नैवाद्य न प्रातर् भोजनं प्रतिदृश्यते  
०५,०७०।०२३अ	धनम् आहुः परं धर्मं धने सर्वं प्रतिष्ठितम्  
०५,०७०।०२३च्	जीवन्ति धनिनो लोके मृता ये त्व् अधना नराः  
०५,०७०।०२४अ	ये धनाद् अपकर्षन्ति नरं स्वबलम् आश्रिताः  
०५,०७०।०२४च्	ते धर्मम् अर्थं कामं च प्रमथ्नन्ति नरं च तम्  
०५,०७०।०२५अ	एताम् अवस्थां प्राप्यैके मरणं वव्रिरे जनाः  
०५,०७०।०२५च्	ग्रामायैके वनायैके नाशायैके प्रवव्रजुः  
०५,०७०।०२६अ	उन्मादम् एके पुष्यन्ति यान्त्य् अन्ये द्विषतां वशम्  
०५,०७०।०२६च्	दास्यम् एके निगच्छन्ति परेषाम् अर्थहेतुना  
०५,०७०।०२७अ	आपद् एवास्य मरणात् पुरुषस्य गरीयसी  
०५,०७०।०२७च्	श्रियो विनाशस् तद् ध्य् अस्य निमित्तं धर्मकामयोः  
०५,०७०।०२८अ	यद् अस्य धर्म्यं मरणं शाश्वतं लोकवर्त्म तत्  
०५,०७०।०२८च्	समन्तात् सर्वभूतानां न तद् अत्येति कश् चन  
०५,०७०।०२९अ	न तथा बाध्यते कृष्ण प्रकृत्या निर्धनो जनः  
०५,०७०।०२९च्	यथा भद्रां श्रियं प्राप्य तया हीनः सुखैधितः  
०५,०७०।०३०अ	स तदात्मापराधेन सम्प्राप्तो व्यसनं महत्  
०५,०७०।०३०च्	सेन्द्रान् गर्हयते देवान् नात्मानं च कथं चन  
०५,०७०।०३१अ	न चास्मिन् सर्वशास्त्राणि प्रतरन्ति निगर्हणाम्  
०५,०७०।०३१च्	सो ऽभिक्रुध्यति भृत्यानां सुहृदश् चाभ्यसूयति  
०५,०७०।०३२अ	तं तदा मन्युर् एवैति स भूयः सम्प्रमुह्यति  
०५,०७०।०३२च्	स मोहवशम् आपन्नः क्रूरं कर्म निषेवते  
०५,०७०।०३३अ	पापकर्मात्ययायैव सङ्करं तेन पुष्यति  
०५,०७०।०३३च्	सङ्करो नरकायैव सा काष्ठा पापकर्मणाम्  
०५,०७०।०३४अ	न चेत् प्रबुध्यते कृष्ण नरकायैव गच्छति  
०५,०७०।०३४च्	तस्य प्रबोधः प्रज्ञैव प्रज्ञाचक्षुर् न रिष्यति  
०५,०७०।०३५अ	प्रज्ञालाभे हि पुरुषः शास्त्राण्य् एवान्ववेक्षते  
०५,०७०।०३५च्	शास्त्रनित्यः पुनर् धर्मं तस्य ह्रीर् अङ्गम् उत्तमम्  
०५,०७०।०३६अ	ह्रीमान् हि पापं प्रद्वेष्टि तस्य श्रीर् अभिवर्धते  
०५,०७०।०३६च्	श्रीमान् स यावद् भवति तावद् भवति पूरुषः  
०५,०७०।०३७अ	धर्मनित्यः प्रशान्तात्मा कार्ययोगवहः सदा  
०५,०७०।०३७च्	नाधर्मे कुरुते बुद्धिं न च पापेषु वर्तते  
०५,०७०।०३८अ	अह्रीको वा विमूढो वा नैव स्त्री न पुनः पुमान्  
०५,०७०।०३८च्	नास्याधिकारो धर्मे ऽस्ति यथा शूद्रस् तथैव सः  
०५,०७०।०३९अ	ह्रीमान् अवति देवांश् च पितॄन् आत्मानम् एव च  
०५,०७०।०३९च्	तेनामृतत्वं व्रजति सा काष्ठा पुण्यकर्मणाम्  
०५,०७०।०४०अ	तद् इदं मयि ते दृष्टं प्रत्यक्षं मधुसूदन  
०५,०७०।०४०च्	यथा राज्यात् परिभ्रष्टो वसामि वसतीर् इमाः  
०५,०७०।०४१अ	ते वयं न श्रियं हातुम् अलं न्यायेन केन चित्  
०५,०७०।०४१च्	अत्र नो यतमानानां वधश् चेद् अपि साधु तत्  
०५,०७०।०४२अ	तत्र नः प्रथमः कल्पो यद् वयं ते च माधव  
०५,०७०।०४२च्	प्रशान्ताः समभूताश् च श्रियं तान् अश्नुवीमहि  
०५,०७०।०४३अ	तत्रैषा परमा काष्ठा रौद्रकर्मक्षयोदया  
०५,०७०।०४३च्	यद् वयं कौरवान् हत्वा तानि राष्ट्राण्य् अशीमहि  
०५,०७०।०४४अ	ये पुनः स्युर् असम्बद्धा अनार्याः कृष्ण शत्रवः  
०५,०७०।०४४च्	तेषाम् अप्य् अवधः कार्यः किं पुनर् ये स्युर् ईदृशाः  
०५,०७०।०४५अ	ज्ञातयश् च हि भूयिष्ठाः सहाया गुरवश् च नः  
०५,०७०।०४५च्	तेषां वधो ऽतिपापीयान् किं नु युद्धे ऽस्ति शोभनम्  
०५,०७०।०४६अ	पापः क्षत्रियधर्मो ऽयं वयं च क्षत्रबान्धवाः  
०५,०७०।०४६च्	स नः स्वधर्मो ऽधर्मो वा वृत्तिर् अन्या विगर्हिता  
०५,०७०।०४७अ	शूद्रः करोति शुश्रूषां वैश्या विपणिजीविनः  
०५,०७०।०४७च्	वयं वधेन जीवामः कपालं ब्राह्मणैर् वृतम्  
०५,०७०।०४८अ	क्षत्रियः क्षत्रियं हन्ति मत्स्यो मत्स्येन जीवति  
०५,०७०।०४८च्	श्वा श्वानं हन्ति दाशार्ह पश्य धर्मो यथागतः  
०५,०७०।०४९अ	युद्धे कृष्ण कलिर् नित्यं प्राणाः सीदन्ति संयुगे  
०५,०७०।०४९च्	बलं तु नीतिमात्राय हठे जयपराजयौ  
०५,०७०।०५०अ	नात्मच्छन्देन भूतानां जीवितं मरणं तथा  
०५,०७०।०५०च्	नाप्य् अकाले सुखं प्राप्यं दुःखं वापि यदूत्तम  
०५,०७०।०५१अ	एको ह्य् अपि बहून् हन्ति घ्नन्त्य् एकं बहवो ऽप्य् उत  
०५,०७०।०५१च्	शूरं कापुरुषो हन्ति अयशस्वी यशस्विनम्  
०५,०७०।०५२अ	जयश् चैवोभयोर् दृष्ट उभयोश् च पराजयः  
०५,०७०।०५२च्	तथैवापचयो दृष्टो व्यपयाने क्षयव्ययौ  
०५,०७०।०५३अ	सर्वथा वृजिनं युद्धं को घ्नन् न प्रतिहन्यते  
०५,०७०।०५३च्	हतस्य च हृषीकेश समौ जयपराजयौ  
०५,०७०।०५४अ	पराजयश् च मरणान् मन्ये नैव विशिष्यते  
०५,०७०।०५४च्	यस्य स्याद् विजयः कृष्ण तस्याप्य् अपचयो ध्रुवम्  
०५,०७०।०५५अ	अन्ततो दयितं घ्नन्ति के चिद् अप्य् अपरे जनाः  
०५,०७०।०५५च्	तस्याङ्ग बलहीनस्य पुत्रान् भ्रातॄन् अपश्यतः  
०५,०७०।०५५ए	निर्वेदो जीविते कृष्ण सर्वतश् चोपजायते  
०५,०७०।०५६अ	ये ह्य् एव वीरा ह्रीमन्त आर्याः करुणवेदिनः  
०५,०७०।०५६च्	त एव युद्धे हन्यन्ते यवीयान् मुच्यते जनः  
०५,०७०।०५७अ	हत्वाप्य् अनुशयो नित्यं परान् अपि जनार्दन  
०५,०७०।०५७च्	अनुबन्धश् च पापो ऽत्र शेषश् चाप्य् अवशिष्यते  
०५,०७०।०५८अ	शेषो हि बलम् आसाद्य न शेषम् अवशेषयेत्  
०५,०७०।०५८च्	सर्वोच्छेदे च यतते वैरस्यान्तविधित्सया  
०५,०७०।०५९अ	जयो वैरं प्रसृजति दुःखम् आस्ते पराजितः  
०५,०७०।०५९च्	सुखं प्रशान्तः स्वपिति हित्वा जयपराजयौ  
०५,०७०।०६०अ	जातवैरश् च पुरुषो दुःखं स्वपिति नित्यदा  
०५,०७०।०६०च्	अनिर्वृतेन मनसा ससर्प इव वेश्मनि  
०५,०७०।०६१अ	उत्सादयति यः सर्वं यशसा स वियुज्यते  
०५,०७०।०६१च्	अकीर्तिं सर्वभूतेषु शाश्वतीं स नियच्छति  
०५,०७०।०६२अ	न हि वैराणि शाम्यन्ति दीर्घकालकृतान्य् अपि  
०५,०७०।०६२च्	आख्यातारश् च विद्यन्ते पुमांश् चोत्पद्यते कुले  
०५,०७०।०६३अ	न चापि वैरं वैरेण केशव व्युपशाम्यति  
०५,०७०।०६३च्	हविषाग्निर् यथा कृष्ण भूय एवाभिवर्धते  
०५,०७०।०६४अ	अतो ऽन्यथा नास्ति शान्तिर् नित्यम् अन्तरम् अन्ततः  
०५,०७०।०६४च्	अन्तरं लिप्समानानाम् अयं दोषो निरन्तरः  
०५,०७०।०६५अ	पौरुषेयो हि बलवान् आधिर् हृदयबाधनः  
०५,०७०।०६५च्	तस्य त्यागेन वा शान्तिर् निवृत्त्या मनसो ऽपि वा  
०५,०७०।०६६अ	अथ वा मूलघातेन द्विषतां मधुसूदन  
०५,०७०।०६६च्	फलनिर्वृत्तिर् इद्धा स्यात् तन् नृशंसतरं भवेत्  
०५,०७०।०६७अ	या तु त्यागेन शान्तिः स्यात् तद् ऋते वध एव सः  
०५,०७०।०६७च्	संशयाच् च समुच्छेदाद् द्विषताम् आत्मनस् तथा  
०५,०७०।०६८अ	न च त्यक्तुं तद् इच्छामो न चेच्छामः कुलक्षयम्  
०५,०७०।०६८च्	अत्र या प्रणिपातेन शान्तिः सैव गरीयसी  
०५,०७०।०६९अ	सर्वथा यतमानानाम् अयुद्धम् अभिकाङ्क्षताम्  
०५,०७०।०६९च्	सान्त्वे प्रतिहते युद्धं प्रसिद्धम् अपराक्रमम्  
०५,०७०।०७०अ	प्रतिघातेन सान्त्वस्य दारुणं सम्प्रवर्तते  
०५,०७०।०७०च्	तच् छुनाम् इव गोपादे पण्डितैर् उपलक्षितम्  
०५,०७०।०७१अ	लाङ्गूलचालनं क्ष्वेडः प्रतिरावो विवर्तनम्  
०५,०७०।०७१च्	दन्तदर्शनम् आरावस् ततो युद्धं प्रवर्तते  
०५,०७०।०७२अ	तत्र यो बलवान् कृष्ण जित्वा सो ऽत्ति तद् आमिषम्  
०५,०७०।०७२च्	एवम् एव मनुष्येषु विशेषो नास्ति कश् चन  
०५,०७०।०७३अ	सर्वथा त्व् एतद् उचितं दुर्बलेषु बलीयसाम्  
०५,०७०।०७३च्	अनादरो विरोधश् च प्रणिपाती हि दुर्बलः  
०५,०७०।०७४अ	पिता राजा च वृद्धश् च सर्वथा मानम् अर्हति  
०५,०७०।०७४च्	तस्मान् मान्यश् च पूज्यश् च धृतराष्ट्रो जनार्दन  
०५,०७०।०७५अ	पुत्रस्नेहस् तु बलवान् धृतराष्ट्रस्य माधव  
०५,०७०।०७५च्	स पुत्रवशम् आपन्नः प्रणिपातं प्रहास्यति  
०५,०७०।०७६अ	तत्र किं मन्यसे कृष्ण प्राप्तकालम् अनन्तरम्  
०५,०७०।०७६च्	कथम् अर्थाच् च धर्माच् च न हीयेमहि माधव  
०५,०७०।०७७अ	ईदृशे ह्य् अर्थकृच्छ्रे ऽस्मिन् कम् अन्यं मधुसूदन  
०५,०७०।०७७च्	उपसम्प्रष्टुम् अर्हामि त्वाम् ऋते पुरुषोत्तम  
०५,०७०।०७८अ	प्रियश् च प्रियकामश् च गतिज्ञः सर्वकर्मणाम्  
०५,०७०।०७८च्	को हि कृष्णास्ति नस् त्वादृक् सर्वनिश्चयवित् सुहृत्  
०५,०७०।०७९	वैशम्पायन उवाच  
०५,०७०।०७९अ	एवम् उक्तः प्रत्युवाच धर्मराजं जनार्दनः  
०५,०७०।०७९च्	उभयोर् एव वाम् अर्थे यास्यामि कुरुसंसदम्  
०५,०७०।०८०अ	शमं तत्र लभेयं चेद् युष्मदर्थम् अहापयन्  
०५,०७०।०८०च्	पुण्यं मे सुमहद् राजंश् चरितं स्यान् महाफलम्  
०५,०७०।०८१अ	मोचयेयं मृत्युपाशात् संरब्धान् कुरुसृञ्जयान्  
०५,०७०।०८१च्	पाण्डवान् धार्तराष्ट्रांश् च सर्वां च पृथिवीम् इमाम्  
०५,०७०।०८१द्*०३७१_०१	एवम् उक्तः प्रत्युवाच धर्मराजो जनार्दनम्  
०५,०७०।०८१द्*०३७१_०२	भ्रातॄणां समवेतानां स काले पुरुषोत्तमम्  
०५,०७०।०८२	युधिष्ठिर उवाच  
०५,०७०।०८२अ	न ममैतन् मतं कृष्ण यत् त्वं यायाः कुरून् प्रति  
०५,०७०।०८२च्	सुयोधनः सूक्तम् अपि न करिष्यति ते वचः  
०५,०७०।०८२द्*०३७२_०१	सुयोधनश् च दुष्टात्मा कर्णश् च सहसौबलः  
०५,०७०।०८३अ	समेतं पार्थिवं क्षत्रं सुयोधनवशानुगम्  
०५,०७०।०८३च्	तेषां मध्यावतरणं तव कृष्ण न रोचये  
०५,०७०।०८४अ	न हि नः प्रीणयेद् द्रव्यं न देवत्वं कुतः सुखम्  
०५,०७०।०८४च्	न च सर्वामरैश्वर्यं तव रोधेन माधव  
०५,०७०।०८५	भगवान् उवाच  
०५,०७०।०८५अ	जानाम्य् एतां महाराज धार्तराष्ट्रस्य पापताम्  
०५,०७०।०८५च्	अवाच्यास् तु भविष्यामः सर्वलोके महीक्षिताम्  
०५,०७०।०८६अ	न चापि मम पर्याप्ताः सहिताः सर्वपार्थिवाः  
०५,०७०।०८६च्	क्रुद्धस्य प्रमुखे स्थातुं सिंहस्येवेतरे मृगाः  
०५,०७०।०८७अ	अथ चेत् ते प्रवर्तेरन् मयि किं चिद् असाम्प्रतम्  
०५,०७०।०८७च्	निर्दहेयं कुरून् सर्वान् इति मे धीयते मतिः  
०५,०७०।०८८अ	न जातु गमनं तत्र भवेत् पार्थ निरर्थकम्  
०५,०७०।०८८च्	अर्थप्राप्तिः कदा चित् स्याद् अन्ततो वाप्य् अवाच्यता  
०५,०७०।०८९	युधिष्ठिर उवाच  
०५,०७०।०८९अ	यत् तुभ्यं रोचते कृष्ण स्वस्ति प्राप्नुहि कौरवान्  
०५,०७०।०८९च्	कृतार्थं स्वस्तिमन्तं त्वां द्रक्ष्यामि पुनरागतम्  
०५,०७०।०९०अ	विष्वक्सेन कुरून् गत्वा भारताञ् शमयेः प्रभो  
०५,०७०।०९०च्	यथा सर्वे सुमनसः सह स्यामः सुचेतसः  
०५,०७०।०९१अ	भ्राता चासि सखा चासि बीभत्सोर् मम च प्रियः  
०५,०७०।०९१च्	सौहृदेनाविशङ्क्यो ऽसि स्वस्ति प्राप्नुहि भूतये  
०५,०७०।०९२अ	अस्मान् वेत्थ परान् वेत्थ वेत्थार्थं वेत्थ भाषितम्  
०५,०७०।०९२च्	यद् यद् अस्मद्धितं कृष्ण तत् तद् वाच्यः सुयोधनः  
०५,०७०।०९३अ	यद् यद् धर्मेण संयुक्तम् उपपद्येद् धितं वचः  
०५,०७०।०९३च्	तत् तत् केशव भाषेथाः सान्त्वं वा यदि वेतरत्  
०५,०७१।००१	भगवान् उवाच  
०५,०७१।००१अ	सञ्जयस्य श्रुतं वाक्यं भवतश् च श्रुतं मया  
०५,०७१।००१च्	सर्वं जानाम्य् अभिप्रायं तेषां च भवतश् च यः  
०५,०७१।००२अ	तव धर्माश्रिता बुद्धिस् तेषां वैराश्रिता मतिः  
०५,०७१।००२च्	यद् अयुद्धेन लभ्येत तत् ते बहुमतं भवेत्  
०५,०७१।००३अ	न च तन् नैष्ठिकं कर्म क्षत्रियस्य विशां पते  
०५,०७१।००३च्	आहुर् आश्रमिणः सर्वे यद् भैक्षं क्षत्रियश् चरेत्  
०५,०७१।००४अ	जयो वधो वा सङ्ग्रामे धात्रा दिष्टः सनातनः  
०५,०७१।००४च्	स्वधर्मः क्षत्रियस्यैष कार्पण्यं न प्रशस्यते  
०५,०७१।००५अ	न हि कार्पण्यम् आस्थाय शक्या वृत्तिर् युधिष्ठिर  
०५,०७१।००५च्	विक्रमस्व महाबाहो जहि शत्रून् अरिन्दम  
०५,०७१।००६अ	अतिगृद्धाः कृतस्नेहा दीर्घकालं सहोषिताः  
०५,०७१।००६च्	कृतमित्राः कृतबला धार्तराष्ट्राः परन्तप  
०५,०७१।००७अ	न पर्यायो ऽस्ति यत् साम्यं त्वयि कुर्युर् विशां पते  
०५,०७१।००७च्	बलवत्तां हि मन्यन्ते भीष्मद्रोणकृपादिभिः  
०५,०७१।००८अ	यावच् च मार्दवेनैतान् राजन्न् उपचरिष्यसि  
०५,०७१।००८च्	तावद् एते हरिष्यन्ति तव राज्यम् अरिन्दम  
०५,०७१।००९अ	नानुक्रोशान् न कार्पण्यान् न च धर्मार्थकारणात्  
०५,०७१।००९च्	अलं कर्तुं धार्तराष्ट्रास् तव कामम् अरिन्दम  
०५,०७१।०१०अ	एतद् एव निमित्तं ते पाण्डवास् तु यथा त्वयि  
०५,०७१।०१०च्	नान्वतप्यन्त कौपीनं तावत् कृत्वापि दुष्करम्  
०५,०७१।०११अ	पितामहस्य द्रोणस्य विदुरस्य च धीमतः  
०५,०७१।०११ब्*०३७३_०१	ब्राह्मणानां च साधूनां राज्ञश् च नगरस्य च  
०५,०७१।०११च्	पश्यतां कुरुमुख्यानां सर्वेषाम् एव तत्त्वतः  
०५,०७१।०१२अ	दानशीलं मृदुं दान्तं धर्मकामम् अनुव्रतम्  
०५,०७१।०१२च्	यत् त्वाम् उपधिना राजन् द्यूतेनावञ्चयत् तदा  
०५,०७१।०१२ए	न चापत्रपते पापो नृशंसस् तेन कर्मणा  
०५,०७१।०१३अ	तथाशीलसमाचारे राजन् मा प्रणयं कृथाः  
०५,०७१।०१३च्	वध्यास् ते सर्वलोकस्य किं पुनस् तव भारत  
०५,०७१।०१४अ	वाग्भिस् त्व् अप्रतिरूपाभिर् अतुदत् सकनीयसम्  
०५,०७१।०१४च्	श्लाघमानः प्रहृष्टः सन् भाषते भ्रातृभिः सह  
०५,०७१।०१५अ	एतावत् पाण्डवानां हि नास्ति किं चिद् इह स्वकम्  
०५,०७१।०१५च्	नामधेयं च गोत्रं च तद् अप्य् एषां न शिष्यते  
०५,०७१।०१६अ	कालेन महता चैषां भविष्यति पराभवः  
०५,०७१।०१६च्	प्रकृतिं ते भजिष्यन्ति नष्टप्रकृतयो जनाः  
०५,०७१।०१६द्*०३७४_०१	दुःशासनेन पापेन तदा द्यूते प्रवर्तिते  
०५,०७१।०१६द्*०३७४_०२	अनाथवत् तदा देवी द्रौपदी सुदुरात्मना  
०५,०७१।०१६द्*०३७४_०३	आकृष्य केशे रुदती सभायां राजसंसदि  
०५,०७१।०१६द्*०३७४_०४	भीष्मद्रोणप्रमुखतो गौर् इति व्याहृता मुहुः  
०५,०७१।०१६द्*०३७४_०५	भवता वारिताः सर्वे भ्रातरो भीमविक्रमाः  
०५,०७१।०१६द्*०३७४_०६	धर्मपाशनिबद्धाश् च न किं चित् प्रतिपेदिरे  
०५,०७१।०१७अ	एताश् चान्याश् च परुषा वाचः स समुदीरयन्  
०५,०७१।०१७च्	श्लाघते ज्ञातिमध्ये स्म त्वयि प्रव्रजिते वनम्  
०५,०७१।०१८अ	ये तत्रासन् समानीतास् ते दृष्ट्वा त्वाम् अनागसम्  
०५,०७१।०१८च्	अश्रुकण्ठा रुदन्तश् च सभायाम् आसते तदा  
०५,०७१।०१९अ	न चैनम् अभ्यनन्दंस् ते राजानो ब्राह्मणैः सह  
०५,०७१।०१९च्	सर्वे दुर्योधनं तत्र निन्दन्ति स्म सभासदः  
०५,०७१।०२०अ	कुलीनस्य च या निन्दा वधश् चामित्रकर्शन  
०५,०७१।०२०च्	महागुणो वधो राजन् न तु निन्दा कुजीविका  
०५,०७१।०२१अ	तदैव निहतो राजन् यदैव निरपत्रपः  
०५,०७१।०२१च्	निन्दितश् च महाराज पृथिव्यां सर्वराजसु  
०५,०७१।०२२अ	ईषत्कार्यो वधस् तस्य यस्य चारित्रम् ईदृशम्  
०५,०७१।०२२च्	प्रस्कम्भनप्रतिस्तब्धश् छिन्नमूल इव द्रुमः  
०५,०७१।०२३अ	वध्यः सर्प इवानार्यः सर्वलोकस्य दुर्मतिः  
०५,०७१।०२३च्	जह्य् एनं त्वम् अमित्रघ्न मा राजन् विचिकित्सिथाः  
०५,०७१।०२४अ	सर्वथा त्वत्क्षमं चैतद् रोचते च ममानघ  
०५,०७१।०२४च्	यत् त्वं पितरि भीष्मे च प्रणिपातं समाचरेः  
०५,०७१।०२५अ	अहं तु सर्वलोकस्य गत्वा छेत्स्यामि संशयम्  
०५,०७१।०२५च्	येषाम् अस्ति द्विधाभावो राजन् दुर्योधनं प्रति  
०५,०७१।०२६अ	मध्ये राज्ञाम् अहं तत्र प्रातिपौरुषिकान् गुणान्  
०५,०७१।०२६च्	तव सङ्कीर्तयिष्यामि ये च तस्य व्यतिक्रमाः  
०५,०७१।०२७अ	ब्रुवतस् तत्र मे वाक्यं धर्मार्थसहितं हितम्  
०५,०७१।०२७च्	निशम्य पार्थिवाः सर्वे नानाजनपदेश्वराः  
०५,०७१।०२८अ	त्वयि सम्प्रतिपत्स्यन्ते धर्मात्मा सत्यवाग् इति  
०५,०७१।०२८च्	तस्मिंश् चाधिगमिष्यन्ति यथा लोभाद् अवर्तत  
०५,०७१।०२९अ	गर्हयिष्यामि चैवैनं पौरजानपदेष्व् अपि  
०५,०७१।०२९च्	वृद्धबालान् उपादाय चातुर्वर्ण्यसमागमे  
०५,०७१।०३०अ	शमं चेद् याचमानस् त्वं न धर्मं तत्र लप्स्यसे  
०५,०७१।०३०च्	कुरून् विगर्हयिष्यन्ति धृतराष्ट्रं च पार्थिवाः  
०५,०७१।०३१अ	तस्मिंल् लोकपरित्यक्ते किं कार्यम् अवशिष्यते  
०५,०७१।०३१च्	हते दुर्योधने राजन् यद् अन्यत् क्रियताम् इति  
०५,०७१।०३२अ	यात्वा चाहं कुरून् सर्वान् युष्मदर्थम् अहापयन्  
०५,०७१।०३२च्	यतिष्ये प्रशमं कर्तुं लक्षयिष्ये च चेष्टितम्  
०५,०७१।०३३अ	कौरवाणां प्रवृत्तिं च गत्वा युद्धाधिकारिकाम्  
०५,०७१।०३३च्	निशाम्य विनिवर्तिष्ये जयाय तव भारत  
०५,०७१।०३४अ	सर्वथा युद्धम् एवाहम् आशंसामि परैः सह  
०५,०७१।०३४च्	निमित्तानि हि सर्वाणि तथा प्रादुर्भवन्ति मे  
०५,०७१।०३५अ	मृगाः शकुन्ताश् च वदन्ति घोरं; हस्त्यश्वमुख्येषु निशामुखेषु  
०५,०७१।०३५च्	घोराणि रूपाणि तथैव चाग्निर्; वर्णान् बहून् पुष्यति घोररूपान्  
०५,०७१।०३५ए	मनुष्यलोकक्षपणो ऽथ घोरो; नो चेद् अनुप्राप्त इहान्तकः स्यात्  
०५,०७१।०३६अ	शस्त्राणि पत्रं कवचान् रथांश् च; नागान् ध्वजांश् च प्रतिपादयित्वा  
०५,०७१।०३६च्	योधाश् च सर्वे कृतनिश्रमास् ते; भवन्तु हस्त्यश्वरथेषु यत्ताः  
०५,०७१।०३६ए	साङ्ग्रामिकं ते यद् उपार्जनीयं; सर्वं समग्रं कुरु तन् नरेन्द्र  
०५,०७१।०३७अ	दुर्योधनो न ह्य् अलम् अद्य दातुं; जीवंस् तवैतन् नृपते कथं चित्  
०५,०७१।०३७च्	यत् ते पुरस्ताद् अभवत् समृद्धं; द्यूते हृतं पाण्डवमुख्य राज्यम्  
०५,०७२।००१	भीमसेन उवाच  
०५,०७२।००१अ	यथा यथैव शान्तिः स्यात् कुरूणां मधुसूदन  
०५,०७२।००१च्	तथा तथैव भाषेथा मा स्म युद्धेन भीषयेः  
०५,०७२।००२अ	अमर्षी नित्यसंरब्धः श्रेयोद्वेषी महामनाः  
०५,०७२।००२च्	नोग्रं दुर्योधनो वाच्यः साम्नैवैनं समाचरेः  
०५,०७२।००३अ	प्रकृत्या पापसत्त्वश् च तुल्यचेताश् च दस्युभिः  
०५,०७२।००३च्	ऐश्वर्यमदमत्तश् च कृतवैरश् च पाण्डवैः  
०५,०७२।००४अ	अदीर्घदर्शी निष्ठूरी क्षेप्ता क्रूरपराक्रमः  
०५,०७२।००४च्	दीर्घमन्युर् अनेयश् च पापात्मा निकृतिप्रियः  
०५,०७२।००५अ	म्रियेतापि न भज्येत नैव जह्यात् स्वकं मतम्  
०५,०७२।००५च्	तादृशेन शमं कृष्ण मन्ये परमदुष्करम्  
०५,०७२।००६अ	सुहृदाम् अप्य् अवाचीनस् त्यक्तधर्मः प्रियानृतः  
०५,०७२।००६च्	प्रतिहन्त्य् एव सुहृदां वाचश् चैव मनांसि च  
०५,०७२।००७अ	स मन्युवशम् आपन्नः स्वभावं दुष्टम् आस्थितः  
०५,०७२।००७च्	स्वभावात् पापम् अन्वेति तृणैस् तुन्न इवोरगः  
०५,०७२।००८अ	दुर्योधनो हि यत् सेनः सर्वथा विदितस् तव  
०५,०७२।००८च्	यच्छीलो यत्स्वभावश् च यद्बलो यत्पराक्रमः  
०५,०७२।००९अ	पुरा प्रसन्नाः कुरवः सहपुत्रास् तथा वयम्  
०५,०७२।००९च्	इन्द्रज्येष्ठा इवाभूम मोदमानाः सबान्धवाः  
०५,०७२।०१०अ	दुर्योधनस्य क्रोधेन भारता मधुसूदन  
०५,०७२।०१०च्	धक्ष्यन्ते शिशिरापाये वनानीव हुताशनैः  
०५,०७२।०११अ	अष्टादशेमे राजानः प्रख्याता मधुसूदन  
०५,०७२।०११च्	ये समुच्चिच्छिदुर् ज्ञातीन् सुहृदश् च सबान्धवान्  
०५,०७२।०१२अ	असुराणां समृद्धानां ज्वलताम् इव तेजसा  
०५,०७२।०१२च्	पर्यायकाले धर्मस्य प्राप्ते बलिर् अजायत  
०५,०७२।०१३अ	हैहयानाम् उदावर्तो नीपानां जनमेजयः  
०५,०७२।०१३च्	बहुलस् तालजङ्घानां कृमीणाम् उद्धतो वसुः  
०५,०७२।०१४अ	अजबिन्दुः सुवीराणां सुराष्ट्राणां कुशर्द्धिकः  
०५,०७२।०१४च्	अर्कजश् च बलीहानां चीनानां धौतमूलकः  
०५,०७२।०१५अ	हयग्रीवो विदेहानां वरप्रश् च महौजसाम्  
०५,०७२।०१५च्	बाहुः सुन्दरवेगानां दीप्ताक्षाणां पुरूरवाः  
०५,०७२।०१६अ	सहजश् चेदिमत्स्यानां प्रचेतानां बृहद्बलः  
०५,०७२।०१६च्	धारणश् चेन्द्रवत्सानां मुकुटानां विगाहनः  
०५,०७२।०१७अ	शमश् च नन्दिवेगानाम् इत्य् एते कुलपांसनाः  
०५,०७२।०१७च्	युगान्ते कृष्ण सम्भूताः कुलेषु पुरुषाधमाः  
०५,०७२।०१८अ	अप्य् अयं नः कुरूणां स्याद् युगान्ते कालसम्भृतः  
०५,०७२।०१८च्	दुर्योधनः कुलाङ्गारो जघन्यः पापपूरुषः  
०५,०७२।०१९अ	तस्मान् मृदु शनैर् एनं ब्रूया धर्मार्थसंहितम्  
०५,०७२।०१९च्	कामानुबन्धबहुलं नोग्रम् उग्रपराक्रमम्  
०५,०७२।०२०अ	अपि दुर्योधनं कृष्ण सर्वे वयम् अधश्चराः  
०५,०७२।०२०च्	नीचैर् भूत्वानुयास्यामो मा स्म नो भरता नशन्  
०५,०७२।०२१अ	अप्य् उदासीनवृत्तिः स्याद् यथा नः कुरुभिः सह  
०५,०७२।०२१च्	वासुदेव तथा कार्यं न कुरून् अनयः स्पृशेत्  
०५,०७२।०२२अ	वाच्यः पितामहो वृद्धो ये च कृष्ण सभासदः  
०५,०७२।०२२च्	भ्रातॄणाम् अस्तु सौभ्रात्रं धार्तराष्ट्रः प्रशाम्यताम्  
०५,०७२।०२३अ	अहम् एतद् ब्रवीम्य् एवं राजा चैव प्रशंसति  
०५,०७२।०२३च्	अर्जुनो नैव युद्धार्थी भूयसी हि दयार्जुने  
०५,०७३।००१	वैशम्पायन उवाच  
०५,०७३।००१अ	एतच् छ्रुत्वा महाबाहुः केशवः प्रहसन्न् इव  
०५,०७३।००१च्	अभूतपूर्वं भीमस्य मार्दवोपगतं वचः  
०५,०७३।००२अ	गिरेर् इव लघुत्वं तच् छीतत्वम् इव पावके  
०५,०७३।००२च्	मत्वा रामानुजः शौरिः शार्ङ्गधन्वा वृकोदरम्  
०५,०७३।००३अ	सन्तेजयंस् तदा वाग्भिर् मातरिश्वेव पावकम्  
०५,०७३।००३च्	उवाच भीमम् आसीनं कृपयाभिपरिप्लुतम्  
०५,०७३।००४अ	त्वम् अन्यदा भीमसेन युद्धम् एव प्रशंससि  
०५,०७३।००४च्	वधाभिनन्दिनः क्रूरान् धार्तराष्ट्रान् मिमर्दिषुः  
०५,०७३।००५अ	न च स्वपिषि जागर्षि न्युब्जः शेषे परन्तप  
०५,०७३।००५च्	घोराम् अशान्तां रुशतीं सदा वाचं प्रभाषसे  
०५,०७३।००६अ	निःश्वसन्न् अग्निवर्णेन सन्तप्तः स्वेन मन्युना  
०५,०७३।००६च्	अप्रशान्तमना भीम सधूम इव पावकः  
०५,०७३।००७अ	एकान्ते निष्टनञ् शेषे भारार्त इव दुर्बलः  
०५,०७३।००७च्	अपि त्वां के चिद् उन्मत्तं मन्यन्ते ऽतद्विदो जनाः  
०५,०७३।००८अ	आरुज्य वृक्षान् निर्मूलान् गजः परिभुजन्न् इव  
०५,०७३।००८च्	निघ्नन् पद्भिः क्षितिं भीम निष्टनन् परिधावसि  
०५,०७३।००९अ	नास्मिञ् जने ऽभिरमसे रहः क्षियसि पाण्डव  
०५,०७३।००९च्	नान्यं निशि दिवा वापि कदा चिद् अभिनन्दसि  
०५,०७३।०१०अ	अकस्मात् स्मयमानश् च रहस्य् आस्से रुदन्न् इव  
०५,०७३।०१०च्	जान्वोर् मूर्धानम् आधाय चिरम् आस्से प्रमीलितः  
०५,०७३।०११अ	भ्रुकुटिं च पुनः कुर्वन्न् ओष्ठौ च विलिहन्न् इव  
०५,०७३।०११च्	अभीक्ष्णं दृश्यसे भीम सर्वं तन् मन्युकारितम्  
०५,०७३।०१२अ	यथा पुरस्तात् सविता दृश्यते शुक्रम् उच्चरन्  
०५,०७३।०१२च्	यथा च पश्चान् निर्मुक्तो ध्रुवं पर्येति रश्मिवान्  
०५,०७३।०१३अ	तथा सत्यं ब्रवीम्य् एतन् नास्ति तस्य व्यतिक्रमः  
०५,०७३।०१३च्	हन्ताहं गदयाभ्येत्य दुर्योधनम् अमर्षणम्  
०५,०७३।०१४अ	इति स्म मध्ये भ्रातॄणां सत्येनालभसे गदाम्  
०५,०७३।०१४च्	तस्य ते प्रशमे बुद्धिर् धीयते ऽद्य परन्तप  
०५,०७३।०१५अ	अहो युद्धप्रतीपानि युद्धकाल उपस्थिते  
०५,०७३।०१५च्	पश्यसीवाप्रतीपानि किं त्वां भीर् भीम विन्दति  
०५,०७३।०१६अ	अहो पार्थ निमित्तानि विपरीतानि पश्यसि  
०५,०७३।०१६च्	स्वप्नान्ते जागरान्ते च तस्मात् प्रशमम् इच्छसि  
०५,०७३।०१७अ	अहो नाशंससे किं चित् पुंस्त्वं क्लीब इवात्मनि  
०५,०७३।०१७च्	कश्मलेनाभिपन्नो ऽसि तेन ते विकृतं मनः  
०५,०७३।०१८अ	उद्वेपते ते हृदयं मनस् ते प्रविषीदति  
०५,०७३।०१८च्	ऊरुस्तम्भगृहीतो ऽसि तस्मात् प्रशमम् इच्छसि  
०५,०७३।०१९अ	अनित्यं किल मर्त्यस्य चित्तं पार्थ चलाचलम्  
०५,०७३।०१९च्	वातवेगप्रचलिता अष्ठीला शाल्मलेर् इव  
०५,०७३।०२०अ	तवैषा विकृता बुद्धिर् गवां वाग् इव मानुषी  
०५,०७३।०२०च्	मनांसि पाण्डुपुत्राणां मज्जयत्य् अप्लवान् इव  
०५,०७३।०२१अ	इदं मे महद् आश्चर्यं पर्वतस्येव सर्पणम्  
०५,०७३।०२१च्	यदीदृशं प्रभाषेथा भीमसेनासमं वचः  
०५,०७३।०२२अ	स दृष्ट्वा स्वानि कर्माणि कुले जन्म च भारत  
०५,०७३।०२२च्	उत्तिष्ठस्व विषादं मा कृथा वीर स्थिरो भव  
०५,०७३।०२३अ	न चैतद् अनुरूपं ते यत् ते ग्लानिर् अरिन्दम  
०५,०७३।०२३च्	यद् ओजसा न लभते क्षत्रियो न तद् अश्नुते  
०५,०७४।००१	वैशम्पायन उवाच  
०५,०७४।००१अ	तथोक्तो वासुदेवेन नित्यमन्युर् अमर्षणः  
०५,०७४।००१च्	सदश्ववत् समाधावद् बभाषे तदनन्तरम्  
०५,०७४।००२अ	अन्यथा मां चिकीर्षन्तम् अन्यथा मन्यसे ऽच्युत  
०५,०७४।००२च्	प्रणीतभावम् अत्यन्तं युधि सत्यपराक्रमम्  
०५,०७४।००३अ	वेत्थ दाशार्ह सत्त्वं मे दीर्घकालं सहोषितः  
०५,०७४।००३च्	उत वा मां न जानासि प्लवन् ह्रद इवाल्पवः  
०५,०७४।००३ए	तस्माद् अप्रतिरूपाभिर् वाग्भिर् मां त्वं समर्छसि  
०५,०७४।००४अ	कथं हि भीमसेनं मां जानन् कश् चन माधव  
०५,०७४।००४च्	ब्रूयाद् अप्रतिरूपाणि यथा मां वक्तुम् अर्हसि  
०५,०७४।००५अ	तस्माद् इदं प्रवक्ष्यामि वचनं वृष्णिनन्दन  
०५,०७४।००५च्	आत्मनः पौरुषं चैव बलं च न समं परैः  
०५,०७४।००६अ	सर्वथा नार्यकर्मैतत् प्रशंसा स्वयम् आत्मनः  
०५,०७४।००६च्	अतिवादापविद्धस् तु वक्ष्यामि बलम् आत्मनः  
०५,०७४।००७अ	पश्येमे रोदसी कृष्ण ययोर् आसन्न् इमाः प्रजाः  
०५,०७४।००७च्	अचले चाप्य् अनन्ते च प्रतिष्ठे सर्वमातरौ  
०५,०७४।००८अ	यदीमे सहसा क्रुद्धे समेयातां शिले इव  
०५,०७४।००८च्	अहम् एते निगृह्णीयां बाहुभ्यां सचराचरे  
०५,०७४।००९अ	पश्यैतद् अन्तरं बाह्वोर् महापरिघयोर् इव  
०५,०७४।००९च्	य एतत् प्राप्य मुच्येत न तं पश्यामि पूरुषम्  
०५,०७४।०१०अ	हिमवांश् च समुद्रश् च वज्री च बलभित् स्वयम्  
०५,०७४।०१०च्	मयाभिपन्नं त्रायेरन् बलम् आस्थाय न त्रयः  
०५,०७४।०११अ	युध्येयं क्षत्रियान् सर्वान् पाण्डवेष्व् आततायिनः  
०५,०७४।०११च्	अधः पादतलेनैतान् अधिष्ठास्यामि भूतले  
०५,०७४।०१२अ	न हि त्वं नाभिजानासि मम विक्रमम् अच्युत  
०५,०७४।०१२च्	यथा मया विनिर्जित्य राजानो वशगाः कृताः  
०५,०७४।०१३अ	अथ चेन् मां न जानासि सूर्यस्येवोद्यतः प्रभाम्  
०५,०७४।०१३च्	विगाढे युधि सम्बाधे वेत्स्यसे मां जनार्दन  
०५,०७४।०१४अ	किं मात्यवाक्षीः परुषैर् व्रणं सूच्या इवानघ  
०५,०७४।०१४च्	यथामति ब्रवीम्य् एतद् विद्धि माम् अधिकं ततः  
०५,०७४।०१५अ	द्रष्टासि युधि सम्बाधे प्रवृत्ते वैशसे ऽहनि  
०५,०७४।०१५च्	मया प्रणुन्नान् मातङ्गान् रथिनः सादिनस् तथा  
०५,०७४।०१६अ	तथा नरान् अभिक्रुद्धं निघ्नन्तं क्षत्रियर्षभान्  
०५,०७४।०१६च्	द्रष्टा मां त्वं च लोकश् च विकर्षन्तं वरान् वरान्  
०५,०७४।०१७अ	न मे सीदन्ति मज्जानो न ममोद्वेपते मनः  
०५,०७४।०१७च्	सर्वलोकाद् अभिक्रुद्धान् न भयं विद्यते मम  
०५,०७४।०१८अ	किं तु सौहृदम् एवैतत् कृपया मधुसूदन  
०५,०७४।०१८च्	सर्वांस् तितिक्षे सङ्क्लेशान् मा स्म नो भरता नशन्  
०५,०७५।००१	भगवान् उवाच  
०५,०७५।००१अ	भावं जिज्ञासमानो ऽहं प्रणयाद् इदम् अब्रुवम्  
०५,०७५।००१च्	न चाक्षेपान् न पाण्डित्यान् न क्रोधान् न विवक्षया  
०५,०७५।००२अ	वेदाहं तव माहात्म्यम् उत ते वेद यद् बलम्  
०५,०७५।००२च्	उत ते वेद कर्माणि न त्वां परिभवाम्य् अहम्  
०५,०७५।००३अ	यथा चात्मनि कल्याणं सम्भावयसि पाण्डव  
०५,०७५।००३च्	सहस्रगुणम् अप्य् एतत् त्वयि सम्भावयाम्य् अहम्  
०५,०७५।००४अ	यादृशे च कुले जन्म सर्वराजाभिपूजिते  
०५,०७५।००४च्	बन्धुभिश् च सुहृद्भिश् च भीम त्वम् असि तादृशः  
०५,०७५।००५अ	जिज्ञासन्तो हि धर्मस्य सन्दिग्धस्य वृकोदर  
०५,०७५।००५च्	पर्यायं न व्यवस्यन्ति दैवमानुषयोर् जनाः  
०५,०७५।००६अ	स एव हेतुर् भूत्वा हि पुरुषस्यार्थसिद्धिषु  
०५,०७५।००६च्	विनाशे ऽपि स एवास्य सन्दिग्धं कर्म पौरुषम्  
०५,०७५।००७अ	अन्यथा परिदृष्टानि कविभिर् दोषदर्शिभिः  
०५,०७५।००७च्	अन्यथा परिवर्तन्ते वेगा इव नभस्वतः  
०५,०७५।००८अ	सुमन्त्रितं सुनीतं च न्यायतश् चोपपादितम्  
०५,०७५।००८च्	कृतं मानुष्यकं कर्म दैवेनापि विरुध्यते  
०५,०७५।००९अ	दैवम् अप्य् अकृतं कर्म पौरुषेण विहन्यते  
०५,०७५।००९च्	शीतम् उष्णं तथा वर्षं क्षुत्पिपासे च भारत  
०५,०७५।०१०अ	यद् अन्यद् दिष्टभावस्य पुरुषस्य स्वयङ्कृतम्  
०५,०७५।०१०च्	तस्माद् अनवरोधश् च विद्यते तत्र लक्षणम्  
०५,०७५।०११अ	लोकस्य नान्यतो वृत्तिः पाण्डवान्यत्र कर्मणः  
०५,०७५।०११ब्*०३७५_०१	बाहुशालिन् महावीर्य भीमसेन विचक्षण  
०५,०७५।०११ब्*०३७६_०१	**** **** मात्रा स्याद् अवधारणे  
०५,०७५।०११च्	एवम्बुद्धिः प्रवर्तेत फलं स्याद् उभयान्वयात्  
०५,०७५।०१२अ	य एवं कृतबुद्धिः सन् कर्मस्व् एव प्रवर्तते  
०५,०७५।०१२च्	नासिद्धौ व्यथते तस्य न सिद्धौ हर्षम् अश्नुते  
०५,०७५।०१३अ	तत्रेयम् अर्थमात्रा मे भीमसेन विवक्षिता  
०५,०७५।०१३च्	नैकान्तसिद्धिर् मन्तव्या कुरुभिः सह संयुगे  
०५,०७५।०१४अ	नातिप्रणीतरश्मिः स्यात् तथा भवति पर्यये  
०५,०७५।०१४च्	विषादम् अर्छेद् ग्लानिं वा एतदर्थं ब्रवीमि ते  
०५,०७५।०१५अ	श्वोभूते धृतराष्ट्रस्य समीपं प्राप्य पाण्डव  
०५,०७५।०१५च्	यतिष्ये प्रशमं कर्तुं युष्मदर्थम् अहापयन्  
०५,०७५।०१६अ	शमं चेत् ते करिष्यन्ति ततो ऽनन्तं यशो मम  
०५,०७५।०१६च्	भवतां च कृतः कामस् तेषां च श्रेय उत्तमम्  
०५,०७५।०१७अ	ते चेद् अभिनिवेक्ष्यन्ति नाभ्युपैष्यन्ति मे वचः  
०५,०७५।०१७च्	कुरवो युद्धम् एवात्र रौद्रं कर्म भविष्यति  
०५,०७५।०१८अ	अस्मिन् युद्धे भीमसेन त्वयि भारः समाहितः  
०५,०७५।०१८च्	धूर् अर्जुनेन धार्या स्याद् वोढव्य इतरो जनः  
०५,०७५।०१९अ	अहं हि यन्ता बीभत्सोर् भविता संयुगे सति  
०५,०७५।०१९च्	धनञ्जयस्यैष कामो न हि युद्धं न कामये  
०५,०७५।०२०अ	तस्माद् आशङ्कमानो ऽहं वृकोदर मतिं तव  
०५,०७५।०२०च्	तुदन्न् अक्लीबया वाचा तेजस् ते समदीपयम्  
०५,०७६।००१	अर्जुन उवाच  
०५,०७६।००१अ	उक्तं युधिष्ठिरेणैव यावद् वाच्यं जनार्दन  
०५,०७६।००१च्	तव वाक्यं तु मे श्रुत्वा प्रतिभाति परन्तप  
०५,०७६।००२अ	नैव प्रशमम् अत्र त्वं मन्यसे सुकरं प्रभो  
०५,०७६।००२च्	लोभाद् वा धृतराष्ट्रस्य दैन्याद् वा समुपस्थितात्  
०५,०७६।००३अ	अफलं मन्यसे चापि पुरुषस्य पराक्रमम्  
०५,०७६।००३च्	न चान्तरेण कर्माणि पौरुषेण फलोदयः  
०५,०७६।००४अ	तद् इदं भाषितं वाक्यं तथा च न तथैव च  
०५,०७६।००४च्	न चैतद् एवं द्रष्टव्यम् असाध्यम् इति किं चन  
०५,०७६।००५अ	किं चैतन् मन्यसे कृच्छ्रम् अस्माकं पापम् आदितः  
०५,०७६।००५च्	कुर्वन्ति तेषां कर्माणि येषां नास्ति फलोदयः  
०५,०७६।००६अ	सम्पाद्यमानं सम्यक् च स्यात् कर्म सफलं प्रभो  
०५,०७६।००६च्	स तथा कृष्ण वर्तस्व यथा शर्म भवेत् परैः  
०५,०७६।००७अ	पाण्डवानां कुरूणां च भवान् परमकः सुहृत्  
०५,०७६।००७च्	सुराणाम् असुराणां च यथा वीर प्रजापतिः  
०५,०७६।००८अ	कुरूणां पाण्डवानां च प्रतिपत्स्व निरामयम्  
०५,०७६।००८च्	अस्मद्धितम् अनुष्ठातुं न मन्ये तव दुष्करम्  
०५,०७६।००९अ	एवं चेत् कार्यताम् एति कार्यं तव जनार्दन  
०५,०७६।००९च्	गमनाद् एवम् एव त्वं करिष्यसि न संशयः  
०५,०७६।०१०अ	चिकीर्षितम् अथान्यत् ते तस्मिन् वीर दुरात्मनि  
०५,०७६।०१०च्	भविष्यति तथा सर्वं यथा तव चिकीर्षितम्  
०५,०७६।०११अ	शर्म तैः सह वा नो ऽस्तु तव वा यच् चिकीर्षितम्  
०५,०७६।०११च्	विचार्यमाणो यः कामस् तव कृष्ण स नो गुरुः  
०५,०७६।०१२अ	न स नार्हति दुष्टात्मा वधं ससुतबान्धवः  
०५,०७६।०१२च्	येन धर्मसुते दृष्ट्वा न सा श्रीर् उपमर्षिता  
०५,०७६।०१३अ	यच् चाप्य् अपश्यतोपायं धर्मिष्ठं मधुसूदन  
०५,०७६।०१३च्	उपायेन नृशंसेन हृता दुर्द्यूतदेविना  
०५,०७६।०१४अ	कथं हि पुरुषो जातः क्षत्रियेषु धनुर्धरः  
०५,०७६।०१४च्	समाहूतो निवर्तेत प्राणत्यागे ऽप्य् उपस्थिते  
०५,०७६।०१५अ	अधर्मेण जितान् दृष्ट्वा वने प्रव्रजितांस् तथा  
०५,०७६।०१५च्	वध्यतां मम वार्ष्णेय निर्गतो ऽसौ सुयोधनः  
०५,०७६।०१६अ	न चैतद् अद्भुतं कृष्ण मित्रार्थे यच् चिकीर्षसि  
०५,०७६।०१६च्	क्रिया कथं नु मुख्या स्यान् मृदुना वेतरेण वा  
०५,०७६।०१७अ	अथ वा मन्यसे ज्यायान् वधस् तेषाम् अनन्तरम्  
०५,०७६।०१७च्	तद् एव क्रियताम् आशु न विचार्यम् अतस् त्वया  
०५,०७६।०१८अ	जानासि हि यथा तेन द्रौपदी पापबुद्धिना  
०५,०७६।०१८च्	परिक्लिष्टा सभामध्ये तच् च तस्यापि मर्षितम्  
०५,०७६।०१९अ	स नाम सम्यग् वर्तेत पाण्डवेष्व् इति माधव  
०५,०७६।०१९च्	न मे सञ्जायते बुद्धिर् बीजम् उप्तम् इवोषरे  
०५,०७६।०२०अ	तस्माद् यन् मन्यसे युक्तं पाण्डवानां च यद् धितम्  
०५,०७६।०२०च्	तद् आशु कुरु वार्ष्णेय यन् नः कार्यम् अनन्तरम्  
०५,०७७।००१	भगवान् उवाच  
०५,०७७।००१अ	एवम् एतन् महाबाहो यथा वदसि पाण्डव  
०५,०७७।००१ब्*०३७७_०१	पाण्डवानां कुरूणां च प्रतिपत्स्ये निरामयम्  
०५,०७७।००१च्	सर्वं त्व् इदं समायत्तं बीभत्सो कर्मणोर् द्वयोः  
०५,०७७।००२अ	क्षेत्रं हि रसवच् छुद्धं कर्षकेणोपपादितम्  
०५,०७७।००२च्	ऋते वर्षं न कौन्तेय जातु निर्वर्तयेत् फलम्  
०५,०७७।००३अ	तत्र वै पौरुषं ब्रूयुर् आसेकं यत्नकारितम्  
०५,०७७।००३च्	तत्र चापि ध्रुवं पश्येच् छोषणं दैवकारितम्  
०५,०७७।००४अ	तद् इदं निश्चितं बुद्ध्या पूर्वैर् अपि महात्मभिः  
०५,०७७।००४च्	दैवे च मानुषे चैव संयुक्तं लोककारणम्  
०५,०७७।००५अ	अहं हि तत् करिष्यामि परं पुरुषकारतः  
०५,०७७।००५च्	दैवं तु न मया शक्यं कर्म कर्तुं कथं चन  
०५,०७७।००६अ	स हि धर्मं च सत्यं च त्यक्त्वा चरति दुर्मतिः  
०५,०७७।००६च्	न हि सन्तप्यते तेन तथारूपेण कर्मणा  
०५,०७७।००७अ	तां चापि बुद्धिं पापिष्ठां वर्धयन्त्य् अस्य मन्त्रिणः  
०५,०७७।००७च्	शकुनिः सूतपुत्रश् च भ्राता दुःशासनस् तथा  
०५,०७७।००८अ	स हि त्यागेन राज्यस्य न शमं समुपेष्यति  
०५,०७७।००८च्	अन्तरेण वधात् पार्थ सानुबन्धः सुयोधनः  
०५,०७७।००९अ	न चापि प्रणिपातेन त्यक्तुम् इच्छति धर्मराट्  
०५,०७७।००९च्	याच्यमानस् तु राज्यं स न प्रदास्यति दुर्मतिः  
०५,०७७।०१०अ	न तु मन्ये स तद् वाच्यो यद् युधिष्ठिरशासनम्  
०५,०७७।०१०च्	उक्तं प्रयोजनं तत्र धर्मराजेन भारत  
०५,०७७।०११अ	तथा पापस् तु तत् सर्वं न करिष्यति कौरवः  
०५,०७७।०११च्	तस्मिंश् चाक्रियमाणे ऽसौ लोकवध्यो भविष्यति  
०५,०७७।०१२अ	मम चापि स वध्यो वै जगतश् चापि भारत  
०५,०७७।०१२च्	येन कौमारके यूयं सर्वे विप्रकृतास् तथा  
०५,०७७।०१३अ	विप्रलुप्तं च वो राज्यं नृशंसेन दुरात्मना  
०५,०७७।०१३च्	न चोपशाम्यते पापः श्रियं दृष्ट्वा युधिष्ठिरे  
०५,०७७।०१४अ	असकृच् चाप्य् अहं तेन त्वत्कृते पार्थ भेदितः  
०५,०७७।०१४च्	न मया तद् गृहीतं च पापं तस्य चिकीर्षितम्  
०५,०७७।०१५अ	जानासि हि महाबाहो त्वम् अप्य् अस्य परं मतम्  
०५,०७७।०१५च्	प्रियं चिकीर्षमाणं च धर्मराजस्य माम् अपि  
०५,०७७।०१६अ	स जानंस् तस्य चात्मानं मम चैव परं मतम्  
०५,०७७।०१६च्	अजानन्न् इव चाकस्माद् अर्जुनाद्याभिशङ्कसे  
०५,०७७।०१७अ	यच् चापि परमं दिव्यं तच् चाप्य् अवगतं त्वया  
०५,०७७।०१७च्	विधानविहितं पार्थ कथं शर्म भवेत् परैः  
०५,०७७।०१८अ	यत् तु वाचा मया शक्यं कर्मणा चापि पाण्डव  
०५,०७७।०१८च्	करिष्ये तद् अहं पार्थ न त्व् आशंसे शमं परैः  
०५,०७७।०१९अ	कथं गोहरणे ब्रूयाद् इच्छञ् शर्म तथाविधम्  
०५,०७७।०१९च्	याच्यमानो ऽपि भीष्मेण संवत्सरगते ऽध्वनि  
०५,०७७।०२०अ	तदैव ते पराभूता यदा सङ्कल्पितास् त्वया  
०५,०७७।०२०च्	लवशः क्षणशश् चापि न च तुष्टः सुयोधनः  
०५,०७७।०२१अ	सर्वथा तु मया कार्यं धर्मराजस्य शासनम्  
०५,०७७।०२१च्	विभाव्यं तस्य भूयश् च कर्म पापं दुरात्मनः  
०५,०७८।००१	नकुल उवाच  
०५,०७८।००१अ	उक्तं बहुविधं वाक्यं धर्मराजेन माधव  
०५,०७८।००१च्	धर्मज्ञेन वदान्येन धर्मयुक्तं च तत्त्वतः  
०५,०७८।००२अ	मतम् आज्ञाय राज्ञश् च भीमसेनेन माधव  
०५,०७८।००२च्	संशमो बाहुवीर्यं च ख्यापितं माधवात्मनः  
०५,०७८।००३अ	तथैव फल्गुनेनापि यद् उक्तं तत् त्वया श्रुतम्  
०५,०७८।००३च्	आत्मनश् च मतं वीर कथितं भवतासकृत्  
०५,०७८।००४अ	सर्वम् एतद् अतिक्रम्य श्रुत्वा परमतं भवान्  
०५,०७८।००४च्	यत् प्राप्तकालं मन्येथास् तत् कुर्याः पुरुषोत्तम  
०५,०७८।००५अ	तस्मिंस् तस्मिन् निमित्ते हि मतं भवति केशव  
०५,०७८।००५च्	प्राप्तकालं मनुष्येण स्वयं कार्यम् अरिन्दम  
०५,०७८।००६अ	अन्यथा चिन्तितो ह्य् अर्थः पुनर् भवति सो ऽन्यथा  
०५,०७८।००६च्	अनित्यमतयो लोके नराः पुरुषसत्तम  
०५,०७८।००७अ	अन्यथा बुद्धयो ह्य् आसन्न् अस्मासु वनवासिषु  
०५,०७८।००७च्	अदृश्येष्व् अन्यथा कृष्ण दृश्येषु पुनर् अन्यथा  
०५,०७८।००८अ	अस्माकम् अपि वार्ष्णेय वने विचरतां तदा  
०५,०७८।००८च्	न तथा प्रणयो राज्ये यथा सम्प्रति वर्तते  
०५,०७८।००९अ	निवृत्तवनवासान् नः श्रुत्वा वीर समागताः  
०५,०७८।००९च्	अक्षौहिण्यो हि सप्तेमास् त्वत्प्रसादाज् जनार्दन  
०५,०७८।०१०अ	इमान् हि पुरुषव्याघ्रान् अचिन्त्यबलपौरुषान्  
०५,०७८।०१०च्	आत्तशस्त्रान् रणे दृष्ट्वा न व्यथेद् इह कः पुमान्  
०५,०७८।०११अ	स भवान् कुरुमध्ये तं सान्त्वपूर्वं भयान्वितम्  
०५,०७८।०११च्	ब्रूयाद् वाक्यं यथा मन्दो न व्यथेत सुयोधनः  
०५,०७८।०१२अ	युधिष्ठिरं भीमसेनं बीभत्सुं चापराजितम्  
०५,०७८।०१२च्	सहदेवं च मां चैव त्वां च रामं च केशव  
०५,०७८।०१३अ	सात्यकिं च महावीर्यं विराटं च सहात्मजम्  
०५,०७८।०१३च्	द्रुपदं च सहामात्यं धृष्टद्युम्नं च पार्षतम्  
०५,०७८।०१४अ	काशिराजं च विक्रान्तं धृष्टकेतुं च चेदिपम्  
०५,०७८।०१४च्	मांसशोणितभृन् मर्त्यः प्रतियुध्येत को युधि  
०५,०७८।०१५अ	स भवान् गमनाद् एव साधयिष्यत्य् असंशयम्  
०५,०७८।०१५च्	इष्टम् अर्थं महाबाहो धर्मराजस्य केवलम्  
०५,०७८।०१६अ	विदुरश् चैव भीष्मश् च द्रोणश् च सहबाह्लिकः  
०५,०७८।०१६च्	श्रेयः समर्था विज्ञातुम् उच्यमानं त्वयानघ  
०५,०७८।०१७अ	ते चैनम् अनुनेष्यन्ति धृतराष्ट्रं जनाधिपम्  
०५,०७८।०१७च्	तं च पापसमाचारं सहामात्यं सुयोधनम्  
०५,०७८।०१८अ	श्रोता चार्थस्य विदुरस् त्वं च वक्ता जनार्दन  
०५,०७८।०१८च्	कम् इवार्थं विवर्तन्तं स्थापयेतां न वर्त्मनि  
०५,०७९।००१	सहदेव उवाच  
०५,०७९।००१अ	यद् एतत् कथितं राज्ञा धर्म एष सनातनः  
०५,०७९।००१च्	यथा तु युद्धम् एव स्यात् तथा कार्यम् अरिन्दम  
०५,०७९।००२अ	यदि प्रशमम् इच्छेयुः कुरवः पाण्डवैः सह  
०५,०७९।००२च्	तथापि युद्धं दाशार्ह योजयेथाः सहैव तैः  
०५,०७९।००३अ	कथं नु दृष्ट्वा पाञ्चालीं तथा क्लिष्टां सभागताम्  
०५,०७९।००३च्	अवधेन प्रशाम्येत मम मन्युः सुयोधने  
०५,०७९।००४अ	यदि भीमार्जुनौ कृष्ण धर्मराजश् च धार्मिकः  
०५,०७९।००४च्	धर्मम् उत्सृज्य तेनाहं योद्धुम् इच्छामि संयुगे  
०५,०७९।००४द्*०३७८_०१	ब्रूहि मद्वचनं कृष्ण सुयोधनम् अपण्डितम्  
०५,०७९।००४द्*०३७८_०२	कृच्छ्रे वने वा वस्तव्यं पुरे वा नागसाह्वये  
०५,०७९।००५	सात्यकिर् उवाच  
०५,०७९।००५अ	सत्यम् आह महाबाहो सहदेवो महामतिः  
०५,०७९।००५च्	दुर्योधनवधे शान्तिस् तस्य कोपस्य मे भवेत्  
०५,०७९।००६अ	जानासि हि यथा दृष्ट्वा चीराजिनधरान् वने  
०५,०७९।००६च्	तवापि मन्युर् उद्भूतो दुःखितान् प्रेक्ष्य पाण्डवान्  
०५,०७९।००७अ	तस्मान् माद्रीसुतः शूरो यद् आह पुरुषर्षभः  
०५,०७९।००७च्	वचनं सर्वयोधानां तन् मतं पुरुषोत्तम  
०५,०७९।००८	वैशम्पायन उवाच  
०५,०७९।००८अ	एवं वदति वाक्यं तु युयुधाने महामतौ  
०५,०७९।००८च्	सुभीमः सिंहनादो ऽभूद् योधानां तत्र सर्वशः  
०५,०७९।००९अ	सर्वे हि सर्वतो वीरास् तद् वचः प्रत्यपूजयन्  
०५,०७९।००९च्	साधु साध्व् इति शैनेयं हर्षयन्तो युयुत्सवः  
०५,०८०।००१	वैशम्पायन उवाच  
०५,०८०।००१अ	राज्ञस् तु वचनं श्रुत्वा धर्मार्थसहितं हितम्  
०५,०८०।००१च्	कृष्णा दाशार्हम् आसीनम् अब्रवीच् छोककर्षिता  
०५,०८०।००२अ	सुता द्रुपदराजस्य स्वसितायतमूर्धजा  
०५,०८०।००२च्	सम्पूज्य सहदेवं च सात्यकिं च महारथम्  
०५,०८०।००३अ	भीमसेनं च संशान्तं दृष्ट्वा परमदुर्मनाः  
०५,०८०।००३च्	अश्रुपूर्णेक्षणा वाक्यम् उवाचेदं मनस्विनी  
०५,०८०।००४अ	विदितं ते महाबाहो धर्मज्ञ मधुसूदन  
०५,०८०।००४च्	यथा निकृतिम् आस्थाय भ्रंशिताः पाण्डवाः सुखात्  
०५,०८०।००५अ	धृतराष्ट्रस्य पुत्रेण सामात्येन जनार्दन  
०५,०८०।००५च्	यथा च सञ्जयो राज्ञा मन्त्रं रहसि श्रावितः  
०५,०८०।००६अ	युधिष्ठिरेण दाशार्ह तच् चापि विदितं तव  
०५,०८०।००६च्	यथोक्तः सञ्जयश् चैव तच् च सर्वं श्रुतं त्वया  
०५,०८०।००७अ	पञ्च नस् तात दीयन्तां ग्रामा इति महाद्युते  
०५,०८०।००७च्	कुशस्थलं वृकस्थलम् आसन्दी वारणावतम्  
०५,०८०।००८अ	अवसानं महाबाहो किं चिद् एव तु पञ्चमम्  
०५,०८०।००८च्	इति दुर्योधनो वाच्यः सुहृदश् चास्य केशव  
०५,०८०।००९अ	तच् चापि नाकरोद् वाक्यं श्रुत्वा कृष्ण सुयोधनः  
०५,०८०।००९च्	युधिष्ठिरस्य दाशार्ह ह्रीमतः सन्धिम् इच्छतः  
०५,०८०।०१०अ	अप्रदानेन राज्यस्य यदि कृष्ण सुयोधनः  
०५,०८०।०१०च्	सन्धिम् इच्छेन् न कर्तव्यस् तत्र गत्वा कथं चन  
०५,०८०।०११अ	शक्ष्यन्ति हि महाबाहो पाण्डवाः सृञ्जयैः सह  
०५,०८०।०११च्	धार्तराष्ट्रबलं घोरं क्रुद्धं प्रतिसमासितुम्  
०५,०८०।०१२अ	न हि साम्ना न दानेन शक्यो ऽर्थस् तेषु कश् चन  
०५,०८०।०१२च्	तस्मात् तेषु न कर्तव्या कृपा ते मधुसूदन  
०५,०८०।०१३अ	साम्ना दानेन वा कृष्ण ये न शाम्यन्ति शत्रवः  
०५,०८०।०१३च्	मोक्तव्यस् तेषु दण्डः स्याज् जीवितं परिरक्षता  
०५,०८०।०१४अ	तस्मात् तेषु महादण्डः क्षेप्तव्यः क्षिप्रम् अच्युत  
०५,०८०।०१४च्	त्वया चैव महाबाहो पाण्डवैः सह सृञ्जयैः  
०५,०८०।०१५अ	एतत् समर्थं पार्थानां तव चैव यशस्करम्  
०५,०८०।०१५च्	क्रियमाणं भवेत् कृष्ण क्षत्रस्य च सुखावहम्  
०५,०८०।०१६अ	क्षत्रियेण हि हन्तव्यः क्षत्रियो लोभम् आस्थितः  
०५,०८०।०१६च्	अक्षत्रियो वा दाशार्ह स्वधर्मम् अनुतिष्ठता  
०५,०८०।०१७अ	अन्यत्र ब्राह्मणात् तात सर्वपापेष्व् अवस्थितात्  
०५,०८०।०१७च्	गुरुर् हि सर्ववर्णानां ब्राह्मणः प्रसृताग्रभुक्  
०५,०८०।०१८अ	यथावध्ये भवेद् दोषो वध्यमाने जनार्दन  
०५,०८०।०१८च्	स वध्यस्यावधे दृष्ट इति धर्मविदो विदुः  
०५,०८०।०१९अ	यथा त्वां न स्पृशेद् एष दोषः कृष्ण तथा कुरु  
०५,०८०।०१९च्	पाण्डवैः सह दाशार्ह सृञ्जयैश् च ससैनिकैः  
०५,०८०।०२०अ	पुनर् उक्तं च वक्ष्यामि विश्रम्भेण जनार्दन  
०५,०८०।०२०च्	का नु सीमन्तिनी मादृक् पृथिव्याम् अस्ति केशव  
०५,०८०।०२१अ	सुता द्रुपदराजस्य वेदिमध्यात् समुत्थिता  
०५,०८०।०२१च्	धृष्टद्युम्नस्य भगिनी तव कृष्ण प्रिया सखी  
०५,०८०।०२२अ	आजमीढकुलं प्राप्ता स्नुषा पाण्डोर् महात्मनः  
०५,०८०।०२२च्	महिषी पाण्डुपुत्राणां पञ्चेन्द्रसमवर्चसाम्  
०५,०८०।०२३अ	सुता मे पञ्चभिर् वीरैः पञ्च जाता महारथाः  
०५,०८०।०२३च्	अभिमन्युर् यथा कृष्ण तथा ते तव धर्मतः  
०५,०८०।०२४अ	साहं केशग्रहं प्राप्ता परिक्लिष्टा सभां गता  
०५,०८०।०२४च्	पश्यतां पाण्डुपुत्राणां त्वयि जीवति केशव  
०५,०८०।०२५अ	जीवत्सु कौरवेयेषु पाञ्चालेष्व् अथ वृष्णिषु  
०५,०८०।०२५च्	दासीभूतास्मि पापानां सभामध्ये व्यवस्थिता  
०५,०८०।०२६अ	निरामर्षेष्व् अचेष्टेषु प्रेक्षमाणेषु पाण्डुषु  
०५,०८०।०२६च्	त्राहि माम् इति गोविन्द मनसा काङ्क्षितो ऽसि मे  
०५,०८०।०२७अ	यत्र मां भगवान् राजा श्वशुरो वाक्यम् अब्रवीत्  
०५,०८०।०२७च्	वरं वृणीष्व पाञ्चालि वरार्हासि मतासि मे  
०५,०८०।०२८अ	अदासाः पाण्डवाः सन्तु सरथाः सायुधा इति  
०५,०८०।०२८च्	मयोक्ते यत्र निर्मुक्ता वनवासाय केशव  
०५,०८०।०२९अ	एवंविधानां दुःखानाम् अभिज्ञो ऽसि जनार्दन  
०५,०८०।०२९च्	त्राहि मां पुण्डरीकाक्ष सभर्तृज्ञातिबान्धवाम्  
०५,०८०।०३०अ	नन्व् अहं कृष्ण भीष्मस्य धृतराष्ट्रस्य चोभयोः  
०५,०८०।०३०च्	स्नुषा भवामि धर्मेण साहं दासीकृताभवम्  
०५,०८०।०३१अ	धिग् बलं भीमसेनस्य धिक् पार्थस्य धनुष्मताम्  
०५,०८०।०३१च्	यत्र दुर्योधनः कृष्ण मुहूर्तम् अपि जीवति  
०५,०८०।०३२अ	यदि ते ऽहम् अनुग्राह्या यदि ते ऽस्ति कृपा मयि  
०५,०८०।०३२च्	धार्तराष्ट्रेषु वै कोपः सर्वः कृष्ण विधीयताम्  
०५,०८०।०३३अ	इत्य् उक्त्वा मृदुसंहारं वृजिनाग्रं सुदर्शनम्  
०५,०८०।०३३च्	सुनीलम् असितापाङ्गी पुण्यगन्धाधिवासितम्  
०५,०८०।०३४अ	सर्वलक्षणसम्पन्नं महाभुजगवर्चसम्  
०५,०८०।०३४च्	केशपक्षं वरारोहा गृह्य सव्येन पाणिना  
०५,०८०।०३५अ	पद्माक्षी पुण्डरीकाक्षम् उपेत्य गजगामिनी  
०५,०८०।०३५च्	अश्रुपूर्णेक्षणा कृष्णा कृष्णं वचनम् अब्रवीत्  
०५,०८०।०३६अ	अयं ते पुण्डरीकाक्ष दुःशासनकरोद्धृतः  
०५,०८०।०३६च्	स्मर्तव्यः सर्वकालेषु परेषां सन्धिम् इच्छता  
०५,०८०।०३७अ	यदि भीमार्जुनौ कृष्ण कृपणौ सन्धिकामुकौ  
०५,०८०।०३७च्	पिता मे योत्स्यते वृद्धः सह पुत्रैर् महारथैः  
०५,०८०।०३८अ	पञ्च चैव महावीर्याः पुत्रा मे मधुसूदन  
०५,०८०।०३८च्	अभिमन्युं पुरस्कृत्य योत्स्यन्ति कुरुभिः सह  
०५,०८०।०३९अ	दुःशासनभुजं श्यामं सञ्छिन्नं पांसुगुण्ठितम्  
०५,०८०।०३९च्	यद्य् अहं तं न पश्यामि का शान्तिर् हृदयस्य मे  
०५,०८०।०४०अ	त्रयोदश हि वर्षाणि प्रतीक्षन्त्या गतानि मे  
०५,०८०।०४०च्	निधाय हृदये मन्युं प्रदीप्तम् इव पावकम्  
०५,०८०।०४१अ	विदीर्यते मे हृदयं भीमवाक्शल्यपीडितम्  
०५,०८०।०४१च्	यो ऽयम् अद्य महाबाहुर् धर्मं समनुपश्यति  
०५,०८०।०४२अ	इत्य् उक्त्वा बाष्पसन्नेन कण्ठेनायतलोचना  
०५,०८०।०४२च्	रुरोद कृष्णा सोत्कम्पं सस्वरं बाष्पगद्गदम्  
०५,०८०।०४३अ	स्तनौ पीनायतश्रोणी सहिताव् अभिवर्षती  
०५,०८०।०४३च्	द्रवीभूतम् इवात्युष्णम् उत्सृजद् वारि नेत्रजम्  
०५,०८०।०४४अ	ताम् उवाच महाबाहुः केशवः परिसान्त्वयन्  
०५,०८०।०४४च्	अचिराद् द्रक्ष्यसे कृष्णे रुदतीर् भरतस्त्रियः  
०५,०८०।०४५अ	एवं ता भीरु रोत्स्यन्ति निहतज्ञातिबान्धवाः  
०५,०८०।०४५च्	हतमित्रा हतबला येषां क्रुद्धासि भामिनि  
०५,०८०।०४६अ	अहं च तत् करिष्यामि भीमार्जुनयमैः सह  
०५,०८०।०४६च्	युधिष्ठिरनियोगेन दैवाच् च विधिनिर्मितात्  
०५,०८०।०४७अ	धार्तराष्ट्राः कालपक्वा न चेच् छृण्वन्ति मे वचः  
०५,०८०।०४७च्	शेष्यन्ते निहता भूमौ श्वशृगालादनीकृताः  
०५,०८०।०४८अ	चलेद् धि हिमवाञ् शैलो मेदिनी शतधा भवेत्  
०५,०८०।०४८च्	द्यौः पतेच् च सनक्षत्रा न मे मोघं वचो भवेत्  
०५,०८०।०४८द्*०३७९_०१	द्यौः पतेत् पृथिवी शीर्येद् धिमवाञ् छिथिलीभवेत्  
०५,०८०।०४८द्*०३८०_०१	शुष्येत् तोयनिधिः कृष्णे न मे मोघं वचो भवेत्  
०५,०८०।०४९अ	सत्यं ते प्रतिजानामि कृष्णे बाष्पो निगृह्यताम्  
०५,०८०।०४९च्	हतामित्राञ् श्रिया युक्तान् अचिराद् द्रक्ष्यसे पतीन्  
०५,०८१।००१	अर्जुन उवाच  
०५,०८१।००१अ	कुरूणाम् अद्य सर्वेषां भवान् सुहृद् अनुत्तमः  
०५,०८१।००१च्	सम्बन्धी दयितो नित्यम् उभयोः पक्षयोर् अपि  
०५,०८१।००२अ	पाण्डवैर् धार्तराष्ट्राणां प्रतिपाद्यम् अनामयम्  
०५,०८१।००२च्	समर्थः प्रशमं चैषां कर्तुं त्वम् असि केशव  
०५,०८१।००३अ	त्वम् इतः पुण्डरीकाक्ष सुयोधनम् अमर्षणम्  
०५,०८१।००३च्	शान्त्यर्थं भारतं ब्रूया यत् तद् वाच्यम् अमित्रहन्  
०५,०८१।००४अ	त्वया धर्मार्थयुक्तं चेद् उक्तं शिवम् अनामयम्  
०५,०८१।००४च्	हितं नादास्यते बालो दिष्टस्य वशम् एष्यति  
०५,०८१।००५	भगवान् उवाच  
०५,०८१।००५अ	धर्म्यम् अस्मद्धितं चैव कुरूणां यद् अनामयम्  
०५,०८१।००५च्	एष यास्यामि राजानं धृतराष्ट्रम् अभीप्सया  
०५,०८१।००६	वैशम्पायन उवाच  
०५,०८१।००६अ	ततो व्यपेते तमसि सूर्ये विमल उद्गते  
०५,०८१।००६च्	मैत्रे मुहूर्ते सम्प्राप्ते मृद्वर्चिषि दिवाकरे  
०५,०८१।००७अ	कौमुदे मासि रेवत्यां शरदन्ते हिमागमे  
०५,०८१।००७च्	स्फीतसस्यसुखे काले कल्यः सत्त्ववतां वरः  
०५,०८१।००८अ	मङ्गल्याः पुण्यनिर्घोषा वाचः शृण्वंश् च सूनृताः  
०५,०८१।००८च्	ब्राह्मणानां प्रतीतानाम् ऋषीणाम् इव वासवः  
०५,०८१।००९अ	कृत्वा पौर्वाह्णिकं कृत्यं स्नातः शुचिर् अलङ्कृतः  
०५,०८१।००९च्	उपतस्थे विवस्वन्तं पावकं च जनार्दनः  
०५,०८१।०१०अ	ऋषभं पृष्ठ आलभ्य ब्राह्मणान् अभिवाद्य च  
०५,०८१।०१०च्	अग्निं प्रदक्षिणं कृत्वा पश्यन् कल्याणम् अग्रतः  
०५,०८१।०११अ	तत् प्रतिज्ञाय वचनं पाण्डवस्य जनार्दनः  
०५,०८१।०११च्	शिनेर् नप्तारम् आसीनम् अभ्यभाषत सात्यकिम्  
०५,०८१।०१२अ	रथ आरोप्यतां शङ्खश् चक्रं च गदया सह  
०५,०८१।०१२च्	उपासङ्गाश् च शक्त्यश् च सर्वप्रहरणानि च  
०५,०८१।०१३अ	दुर्योधनो हि दुष्टात्मा कर्णश् च सहसौबलः  
०५,०८१।०१३च्	न च शत्रुर् अवज्ञेयः प्राकृतो ऽपि बलीयसा  
०५,०८१।०१४अ	ततस् तन् मतम् आज्ञाय केशवस्य पुरःसराः  
०५,०८१।०१४च्	प्रसस्रुर् योजयिष्यन्तो रथं चक्रगदाभृतः  
०५,०८१।०१५अ	तं दीप्तम् इव कालाग्निम् आकाशगम् इवाध्वगम्  
०५,०८१।०१५च्	चन्द्रसूर्यप्रकाशाभ्यां चक्राभ्यां समलङ्कृतम्  
०५,०८१।०१६अ	अर्धचन्द्रैश् च चन्द्रैश् च मत्स्यैः समृगपक्षिभिः  
०५,०८१।०१६च्	पुष्पैश् च विविधैश् चित्रं मणिरत्नैश् च सर्वशः  
०५,०८१।०१६च्*०३८१_०१	**** **** भूषणैर् विविधैर् अपि  
०५,०८१।०१६च्*०३८१_०२	विप्रैश् च विविधैश् चित्रैर्  
०५,०८१।०१७अ	तरुणादित्यसङ्काशं बृहन्तं चारुदर्शनम्  
०५,०८१।०१७च्	मणिहेमविचित्राङ्गं सुध्वजं सुपताकिनम्  
०५,०८१।०१८अ	सूपस्करम् अनाधृष्यं वैयाघ्रपरिवारणम्  
०५,०८१।०१८च्	यशोघ्नं प्रत्यमित्राणां यदूनां नन्दिवर्धनम्  
०५,०८१।०१९अ	वाजिभिः सैन्यसुग्रीवमेघपुष्पबलाहकैः  
०५,०८१।०१९च्	स्नातैः सम्पादयां चक्रुः सम्पन्नैः सर्वसम्पदा  
०५,०८१।०२०अ	महिमानं तु कृष्णस्य भूय एवाभिवर्धयन्  
०५,०८१।०२०च्	सुघोषः पतगेन्द्रेण ध्वजेन युयुजे रथः  
०५,०८१।०२१अ	तं मेरुशिखरप्रख्यं मेघदुन्दुभिनिस्वनम्  
०५,०८१।०२१ब्*०३८२_०१	सारथ्यकर्मदक्षेण रक्षितं दारुकेण च  
०५,०८१।०२१ब्*०३८२_०२	कृत्वा प्रदक्षिणं शौरिः प्रस्थानोचितभूषणः  
०५,०८१।०२१च्	आरुरोह रथं शौरिर् विमानम् इव पुण्यकृत्  
०५,०८१।०२२अ	ततः सात्यकिम् आरोप्य प्रययौ पुरुषोत्तमः  
०५,०८१।०२२च्	पृथिवीं चान्तरिक्षं च रथघोषेण नादयन्  
०५,०८१।०२३अ	व्यपोढाभ्रघनः कालः क्षणेन समपद्यत  
०५,०८१।०२३च्	शिवश् चानुववौ वायुः प्रशान्तम् अभवद् रजः  
०५,०८१।०२४अ	प्रदक्षिणानुलोमाश् च मङ्गल्या मृगपक्षिणः  
०५,०८१।०२४च्	प्रयाणे वासुदेवस्य बभूवुर् अनुयायिनः  
०५,०८१।०२५अ	मङ्गल्यार्थपदैः शब्दैर् अन्ववर्तन्त सर्वशः  
०५,०८१।०२५च्	सारसाः शतपत्राश् च हंसाश् च मधुसूदनम्  
०५,०८१।०२६अ	मन्त्राहुतिमहाहोमैर् हूयमानश् च पावकः  
०५,०८१।०२६च्	प्रदक्षिणशिखो भूत्वा विधूमः समपद्यत  
०५,०८१।०२७अ	वसिष्ठो वामदेवश् च भूरिद्युम्नो गयः क्रथः  
०५,०८१।०२७च्	शुक्रनारदवाल्मीका मरुतः कुशिको भृगुः  
०५,०८१।०२८अ	ब्रह्मदेवर्षयश् चैव कृष्णं यदुसुखावहम्  
०५,०८१।०२८च्	प्रदक्षिणम् अवर्तन्त सहिता वासवानुजम्  
०५,०८१।०२९अ	एवम् एतैर् महाभागैर् महर्षिगणसाधुभिः  
०५,०८१।०२९च्	पूजितः प्रययौ कृष्णः कुरूणां सदनं प्रति  
०५,०८१।०२९द्*०३८३_०१	देवताभ्यो नमस्कृत्य ब्राह्मणान् स्वस्ति वाच्य च  
०५,०८१।०२९द्*०३८३_०२	प्रययौ पुण्डरीकाक्षः सात्यकेन सहाच्युतः  
०५,०८१।०३०अ	तं प्रयान्तम् अनुप्रायात् कुन्तीपुत्रो युधिष्ठिरः  
०५,०८१।०३०च्	भीमसेनार्जुनौ चोभौ माद्रीपुत्रौ च पाण्डवौ  
०५,०८१।०३१अ	चेकितानश् च विक्रान्तो धृष्टकेतुश् च चेदिपः  
०५,०८१।०३१च्	द्रुपदः काशिराजश् च शिखण्डी च महारथः  
०५,०८१।०३२अ	धृष्टद्युम्नः सपुत्रश् च विराटः केकयैः सह  
०५,०८१।०३२च्	संसाधनार्थं प्रययुः क्षत्रियाः क्षत्रियर्षभम्  
०५,०८१।०३३अ	ततो ऽनुव्रज्य गोविन्दं धर्मराजो युधिष्ठिरः  
०५,०८१।०३३च्	राज्ञां सकाशे द्युतिमान् उवाचेदं वचस् तदा  
०५,०८१।०३४अ	यो नैव कामान् न भयान् न लोभान् नार्थकारणात्  
०५,०८१।०३४च्	अन्यायम् अनुवर्तेत स्थिरबुद्धिर् अलोलुपः  
०५,०८१।०३५अ	धर्मज्ञो धृतिमान् प्राज्ञः सर्वभूतेषु केशवः  
०५,०८१।०३५च्	ईश्वरः सर्वभूतानां देवदेवः प्रतापवान्  
०५,०८१।०३६अ	तं सर्वगुणसम्पन्नं श्रीवत्सकृतलक्षणम्  
०५,०८१।०३६च्	सम्परिष्वज्य कौन्तेयः सन्देष्टुम् उपचक्रमे  
०५,०८१।०३७अ	या सा बाल्यात् प्रभृत्य् अस्मान् पर्यवर्धयताबला  
०५,०८१।०३७च्	उपवासतपःशीला सदा स्वस्त्ययने रता  
०५,०८१।०३८अ	देवतातिथिपूजासु गुरुशुश्रूषणे रता  
०५,०८१।०३८च्	वत्सला प्रियपुत्रा च प्रियास्माकं जनार्दन  
०५,०८१।०३९अ	सुयोधनभयाद् या नो ऽत्रायतामित्रकर्शन  
०५,०८१।०३९च्	महतो मृत्युसम्बाधाद् उत्तरन् नौर् इवार्णवात्  
०५,०८१।०४०अ	अस्मत्कृते च सततं यया दुःखानि माधव  
०५,०८१।०४०च्	अनुभूतान्य् अदुःखार्हा तां स्म पृच्छेर् अनामयम्  
०५,०८१।०४१अ	भृशम् आश्वासयेश् चैनां पुत्रशोकपरिप्लुताम्  
०५,०८१।०४१च्	अभिवाद्य स्वजेथाश् च पाण्डवान् परिकीर्तयन्  
०५,०८१।०४२अ	ऊढात् प्रभृति दुःखानि श्वशुराणाम् अरिन्दम  
०५,०८१।०४२च्	निकारान् अतदर्हा च पश्यन्ती दुःखम् अश्नुते  
०५,०८१।०४३अ	अपि जातु स कालः स्यात् कृष्ण दुःखविपर्ययः  
०५,०८१।०४३च्	यद् अहं मातरं क्लिष्टां सुखे दध्याम् अरिन्दम  
०५,०८१।०४४अ	प्रव्रजन्तो ऽन्वधावत् सा कृपणा पुत्रगृद्धिनी  
०५,०८१।०४४च्	रुदतीम् अपहायैनाम् उपगच्छाम यद् वनम्  
०५,०८१।०४५अ	न नूनं म्रियते दुःखैः सा चेज् जीवति केशव  
०५,०८१।०४५च्	तथा पुत्राधिभिर् गाढम् आर्ता ह्य् आनर्तसत्कृता  
०५,०८१।०४६अ	अभिवाद्या तु सा कृष्ण त्वया मद्वचनाद् विभो  
०५,०८१।०४६ब्*०३८४_०१	सङ्क्षाम्याथ नमस्कार्या सर्वेषां वचनाद् अपि  
०५,०८१।०४६च्	धृतराष्ट्रश् च कौरव्यो राजानश् च वयो ऽधिकाः  
०५,०८१।०४७अ	भीष्मं द्रोणं कृपं चैव महाराजं च बाह्लिकम्  
०५,०८१।०४७च्	द्रौणिं च सोमदत्तं च सर्वांश् च भरतान् पृथक्  
०५,०८१।०४७द्*०३८५_०१	यथावयो यथास्थानं पूजयस्व जनार्दन  
०५,०८१।०४८अ	विदुरं च महाप्राज्ञं कुरूणां मन्त्रधारिणम्  
०५,०८१।०४८च्	अगाधबुद्धिं धर्मज्ञं स्वजेथा मधुसूदन  
०५,०८१।०४९अ	इत्य् उक्त्वा केशवं तत्र राजमध्ये युधिष्ठिरः  
०५,०८१।०४९च्	अनुज्ञातो निववृते कृष्णं कृत्वा प्रदक्षिणम्  
०५,०८१।०५०अ	व्रजन्न् एव तु बीभत्सुः सखायं पुरुषर्षभम्  
०५,०८१।०५०च्	अब्रवीत् परवीरघ्नं दाशार्हम् अपराजितम्  
०५,०८१।०५१अ	यद् अस्माकं विभो वृत्तं पुरा वै मन्त्रनिश्चये  
०५,०८१।०५१च्	अर्धराज्यस्य गोविन्द विदितं सर्वराजसु  
०५,०८१।०५२अ	तच् चेद् दद्याद् असङ्गेन सत्कृत्यानवमन्य च  
०५,०८१।०५२ब्*०३८६_०१	ददाति गोविन्द परं धर्मराज्ञे सुयोधनः  
०५,०८१।०५२च्	प्रियं मे स्यान् महाबाहो मुच्येरन् महतो भयात्  
०५,०८१।०५३अ	अतश् चेद् अन्यथा कर्ता धार्तराष्ट्रो ऽनुपायवित्  
०५,०८१।०५३च्	अन्तं नूनं करिष्यामि क्षत्रियाणां जनार्दन  
०५,०८१।०५४अ	एवम् उक्ते पाण्डवेन पर्यहृष्यद् वृकोदरः  
०५,०८१।०५४च्	मुहुर् मुहुः क्रोधवशात् प्रावेपत च पाण्डवः  
०५,०८१।०५५अ	वेपमानश् च कौन्तेयः प्राक्रोशन् महतो रवान्  
०५,०८१।०५५च्	धनञ्जयवचः श्रुत्वा हर्षोत्सिक्तमना भृशम्  
०५,०८१।०५६अ	तस्य तं निनदं श्रुत्वा सम्प्रावेपन्त धन्विनः  
०५,०८१।०५६च्	वाहनानि च सर्वाणि शकृन्मूत्रं प्रसुस्रुवुः  
०५,०८१।०५७अ	इत्य् उक्त्वा केशवं तत्र तथा चोक्त्वा विनिश्चयम्  
०५,०८१।०५७च्	अनुज्ञातो निववृते परिष्वज्य जनार्दनम्  
०५,०८१।०५८अ	तेषु राजसु सर्वेषु निवृत्तेषु जनार्दनः  
०५,०८१।०५८च्	तूर्णम् अभ्यपतद् धृष्टः सैन्यसुग्रीववाहनः  
०५,०८१।०५९अ	ते हया वासुदेवस्य दारुकेण प्रचोदिताः  
०५,०८१।०५९च्	पन्थानम् आचेमुर् इव ग्रसमाना इवाम्बरम्  
०५,०८१।०६०अ	अथापश्यन् महाबाहुर् ऋषीन् अध्वनि केशवः  
०५,०८१।०६०च्	ब्राह्म्या श्रिया दीप्यमानान् स्थितान् उभयतः पथि  
०५,०८१।०६१अ	सो ऽवतीर्य रथात् तूर्णम् अभिवाद्य जनार्दनः  
०५,०८१।०६१च्	यथावत् तान् ऋषीन् सर्वान् अभ्यभाषत पूजयन्  
०५,०८१।०६२अ	कच्चिल् लोकेषु कुशलं कच्चिद् धर्मः स्वनुष्ठितः  
०५,०८१।०६२च्	ब्राह्मणानां त्रयो वर्णाः कच्चित् तिष्ठन्ति शासने  
०५,०८१।०६२द्*०३८७_०१	पितृदेवातिथिभ्यश् च कच्चित् पूजा स्वनुष्ठिता  
०५,०८१।०६३अ	तेभ्यः प्रयुज्य तां पूजां प्रोवाच मधुसूदनः  
०५,०८१।०६३च्	भगवन्तः क्व संसिद्धाः का वीथी भवताम् इह  
०५,०८१।०६४अ	किं वा भगवतां कार्यम् अहं किं करवाणि वः  
०५,०८१।०६४च्	केनार्थेनोपसम्प्राप्ता भगवन्तो महीतलम्  
०५,०८१।०६४द्*०३८८_०१	एवम् उक्ताः केशवेन मुनयः संशितव्रताः  
०५,०८१।०६४द्*०३८८_०२	नारदप्रमुखाः सर्वे प्रत्यनन्दन्त केशवम्  
०५,०८१।०६४द्*०३८८_०३	अधःशिराः सर्पमाली महर्षिः सत्यदेवलः  
०५,०८१।०६४द्*०३८८_०४	अर्वावसुश् च जानुश् च मैत्रेयः शुनको बली  
०५,०८१।०६४द्*०३८८_०५	बको दाल्भ्यः स्थूलशिराः कृष्णद्वैपायनस् तथा  
०५,०८१।०६४द्*०३८८_०६	आयोदधौम्यो धौम्यश् च आणिमाण्डव्यकौशिकौ  
०५,०८१।०६४द्*०३८८_०७	दामोष्णीषस् त्रिषवणः पर्णादो घटजानुकः  
०५,०८१।०६४द्*०३८८_०८	मौञ्जायनो वायुभक्षः पाराशर्यो ऽथ शारिकः  
०५,०८१।०६४द्*०३८८_०९	शीलवान् अशनिर्धाता शून्यपालो ऽकृतश्रमः  
०५,०८१।०६४द्*०३८८_१०	श्वेतकेतुश् च कत्थामा वैदश् चापि हिरण्यदः  
०५,०८१।०६५अ	तम् अब्रवीज् जामदग्न्य उपेत्य मधुसूदनम्  
०५,०८१।०६५च्	परिष्वज्य च गोविन्दं पुरा सुचरिते सखा  
०५,०८१।०६६अ	देवर्षयः पुण्यकृतो ब्राह्मणाश् च बहुश्रुताः  
०५,०८१।०६६च्	राजर्षयश् च दाशार्ह मानयन्तस् तपस्विनः  
०५,०८१।०६७अ	देवासुरस्य द्रष्टारः पुराणस्य महाद्युते  
०५,०८१।०६७च्	समेतं पार्थिवं क्षत्रं दिदृक्षन्तश् च सर्वतः  
०५,०८१।०६८अ	सभासदश् च राजानस् त्वां च सत्यं जनार्दन  
०५,०८१।०६८च्	एतन् महत् प्रेक्षणीयं द्रष्टुं गच्छाम केशव  
०५,०८१।०६९अ	धर्मार्थसहिता वाचः श्रोतुम् इच्छाम माधव  
०५,०८१।०६९च्	त्वयोच्यमानाः कुरुषु राजमध्ये परन्तप  
०५,०८१।०६९द्*०३८९_०१	सभायां मधुरा वाचः शुश्रूषन्तस् त्वयेरिताः  
०५,०८१।०६९द्*०३८९_०२	कुरूणां प्रतिपत्तिं च श्रोतुम् इच्छाम केशव  
०५,०८१।०७०अ	भीष्मद्रोणादयश् चैव विदुरश् च महामतिः  
०५,०८१।०७०च्	त्वं च यादवशार्दूल सभायां वै समेष्यथ  
०५,०८१।०७१अ	तव वाक्यानि दिव्यानि तत्र तेषां च माधव  
०५,०८१।०७१च्	श्रोतुम् इच्छाम गोविन्द सत्यानि च शुभानि च  
०५,०८१।०७१द्*०३९०_०१	त्वत्पादस्पर्शसंशुद्धा भूमिर् दुष्टविवर्जिता  
०५,०८१।०७१द्*०३९०_०२	धर्मवृद्ध्या शोभमाना प्रीतिं चाधास्यतीह नः  
०५,०८१।०७२अ	आपृष्टो ऽसि महाबाहो पुनर् द्रक्ष्यामहे वयम्  
०५,०८१।०७२च्	याह्य् अविघ्नेन वै वीर द्रक्ष्यामस् त्वां सभागतम्  
०५,०८१।०७२द्*०३९१_०१	आसीनम् आसने दिव्ये बलतेजःसमाहितम्  
०५,०८२।००१	वैशम्पायन उवाच  
०५,०८२।००१अ	प्रयान्तं देवकीपुत्रं परवीररुजो दश  
०५,०८२।००१च्	महारथा महाबाहुम् अन्वयुः शस्त्रपाणयः  
०५,०८२।००२अ	पदातीनां सहस्रं च सादिनां च परन्तप  
०५,०८२।००२च्	भोज्यं च विपुलं राजन् प्रेष्याश् च शतशो ऽपरे  
०५,०८२।००३	जनमेजय उवाच  
०५,०८२।००३अ	कथं प्रयातो दाशार्हो महात्मा मधुसूदनः  
०५,०८२।००३च्	कानि वा व्रजतस् तस्य निमित्तानि महौजसः  
०५,०८२।००४	वैशम्पायन उवाच  
०५,०८२।००४अ	तस्य प्रयाणे यान्य् आसन्न् अद्भुतानि महात्मनः  
०५,०८२।००४च्	तानि मे शृणु दिव्यानि दैवान्य् औत्पातिकानि च  
०५,०८२।००५अ	अनभ्रे ऽशनिनिर्घोषः सविद्युत्समजायत  
०५,०८२।००५च्	अन्वग् एव च पर्जन्यः प्रावर्षद् विघने भृशम्  
०५,०८२।००६अ	प्रत्यग् ऊहुर् महानद्यः प्राङ्मुखाः सिन्धुसत्तमाः  
०५,०८२।००६च्	विपरीता दिशः सर्वा न प्राज्ञायत किं चन  
०५,०८२।००७अ	प्राज्वलन्न् अग्नयो राजन् पृथिवी समकम्पत  
०५,०८२।००७च्	उदपानाश् च कुम्भाश् च प्रासिञ्चञ् शतशो जलम्  
०५,०८२।००८अ	तमःसंवृतम् अप्य् आसीत् सर्वं जगद् इदं तदा  
०५,०८२।००८च्	न दिशो नादिशो राजन् प्रज्ञायन्ते स्म रेणुना  
०५,०८२।००९अ	प्रादुरासीन् महाञ् शब्दः खे शरीरं न दृश्यते  
०५,०८२।००९च्	सर्वेषु राजन् देशेषु तद् अद्भुतम् इवाभवत्  
०५,०८२।०१०अ	प्रामथ्नाद् धास्तिनपुरं वातो दक्षिणपश्चिमः  
०५,०८२।०१०च्	आरुजन् गणशो वृक्षान् परुषो भीमनिस्वनः  
०५,०८२।०११अ	यत्र यत्र तु वार्ष्णेयो वर्तते पथि भारत  
०५,०८२।०११च्	तत्र तत्र सुखो वायुः सर्वं चासीत् प्रदक्षिणम्  
०५,०८२।०१२अ	ववर्ष पुष्पवर्षं च कमलानि च भूरिशः  
०५,०८२।०१२च्	समश् च पन्था निर्दुःखो व्यपेतकुशकण्टकः  
०५,०८२।०१३अ	स गच्छन् ब्राह्मणै राजंस् तत्र तत्र महाभुजः  
०५,०८२।०१३च्	अर्च्यते मधुपर्कैश् च सुमनोभिर् वसुप्रदः  
०५,०८२।०१४अ	तं किरन्ति महात्मानं वन्यैः पुष्पैः सुगन्धिभिः  
०५,०८२।०१४च्	स्त्रियः पथि समागम्य सर्वभूतहिते रतम्  
०५,०८२।०१५अ	स शालिभवनं रम्यं सर्वसस्यसमाचितम्  
०५,०८२।०१५च्	सुखं परमधर्मिष्ठम् अत्यगाद् भरतर्षभ  
०५,०८२।०१६अ	पश्यन् बहुपशून् ग्रामान् रम्यान् हृदयतोषणान्  
०५,०८२।०१६च्	पुराणि च व्यतिक्रामन् राष्ट्राणि विविधानि च  
०५,०८२।०१७अ	नित्यहृष्टाः सुमनसो भारतैर् अभिरक्षिताः  
०५,०८२।०१७च्	नोद्विग्नाः परचक्राणाम् अनयानाम् अकोविदाः  
०५,०८२।०१८अ	उपप्लव्याद् अथायान्तं जनाः पुरनिवासिनः  
०५,०८२।०१८च्	पथ्य् अतिष्ठन्त सहिता विष्वक्सेनदिदृक्षया  
०५,०८२।०१९अ	ते तु सर्वे सुनामानम् अग्निम् इद्धम् इव प्रभुम्  
०५,०८२।०१९च्	अर्चयाम् आसुर् अर्च्यं तं देशातिथिम् उपस्थितम्  
०५,०८२।०२०अ	वृकस्थलं समासाद्य केशवः परवीरहा  
०५,०८२।०२०च्	प्रकीर्णरश्माव् आदित्ये विमले लोहितायति  
०५,०८२।०२१अ	अवतीर्य रथात् तूर्णं कृत्वा शौचं यथाविधि  
०५,०८२।०२१च्	रथमोचनम् आदिश्य सन्ध्याम् उपविवेश ह  
०५,०८२।०२२अ	दारुको ऽपि हयान् मुक्त्वा परिचर्य च शास्त्रतः  
०५,०८२।०२२च्	मुमोच सर्वं वर्माणि मुक्त्वा चैनान् अवासृजत्  
०५,०८२।०२३अ	अभ्यतीत्य तु तत् सर्वम् उवाच मधुसूदनः  
०५,०८२।०२३च्	युधिष्ठिरस्य कार्यार्थम् इह वत्स्यामहे क्षपाम्  
०५,०८२।०२४अ	तस्य तन् मतम् आज्ञाय चक्रुर् आवसथं नराः  
०५,०८२।०२४च्	क्षणेन चान्नपानानि गुणवन्ति समार्जयन्  
०५,०८२।०२५अ	तस्मिन् ग्रामे प्रधानास् तु य आसन् ब्राह्मणा नृप  
०५,०८२।०२५च्	आर्याः कुलीना ह्रीमन्तो ब्राह्मीं वृत्तिम् अनुष्ठिताः  
०५,०८२।०२६अ	ते ऽभिगम्य महात्मानं हृषीकेशम् अरिन्दमम्  
०५,०८२।०२६च्	पूजां चक्रुर् यथान्यायम् आशीर्मङ्गलसंयुताम्  
०५,०८२।०२७अ	ते पूजयित्वा दाशार्हं सर्वलोकेषु पूजितम्  
०५,०८२।०२७च्	न्यवेदयन्त वेश्मानि रत्नवन्ति महात्मने  
०५,०८२।०२८अ	तान् प्रभुः कृतम् इत्य् उक्त्वा सत्कृत्य च यथार्हतः  
०५,०८२।०२८च्	अभ्येत्य तेषां वेश्मानि पुनर् आयात् सहैव तैः  
०५,०८२।०२९अ	सुमृष्टं भोजयित्वा च ब्राह्मणांस् तत्र केशवः  
०५,०८२।०२९च्	भुक्त्वा च सह तैः सर्वैर् अवसत् तां क्षपां सुखम्  
०५,०८३।००१	वैशम्पायन उवाच  
०५,०८३।००१अ	तथा दूतैः समाज्ञाय आयान्तं मधुसूदनम्  
०५,०८३।००१च्	धृतराष्ट्रो ऽब्रवीद् भीष्मम् अर्चयित्वा महाभुजम्  
०५,०८३।००२अ	द्रोणं च सञ्जयं चैव विदुरं च महामतिम्  
०५,०८३।००२च्	दुर्योधनं च सामात्यं हृष्टरोमाब्रवीद् इदम्  
०५,०८३।००३अ	अद्भुतं महद् आश्चर्यं श्रूयते कुरुनन्दन  
०५,०८३।००३च्	स्त्रियो बालाश् च वृद्धाश् च कथयन्ति गृहे गृहे  
०५,०८३।००४अ	सत्कृत्याचक्षते चान्ये तथैवान्ये समागताः  
०५,०८३।००४च्	पृथग्वादाश् च वर्तन्ते चत्वरेषु सभासु च  
०५,०८३।००५अ	उपयास्यति दाशार्हः पाण्डवार्थे पराक्रमी  
०५,०८३।००५च्	स नो मान्यश् च पूज्यश् च सर्वथा मधुसूदनः  
०५,०८३।००६अ	तस्मिन् हि यात्रा लोकस्य भूतानाम् ईश्वरो हि सः  
०५,०८३।००६च्	तस्मिन् धृतिश् च वीर्यं च प्रज्ञा चौजश् च माधवे  
०५,०८३।००७अ	स मान्यतां नरश्रेष्ठः स हि धर्मः सनातनः  
०५,०८३।००७च्	पूजितो हि सुखाय स्याद् असुखः स्याद् अपूजितः  
०५,०८३।००८अ	स चेत् तुष्यति दाशार्ह उपचारैर् अरिन्दमः  
०५,०८३।००८च्	कृत्स्नान् सर्वान् अभिप्रायान् प्राप्स्यामः सर्वराजसु  
०५,०८३।००९अ	तस्य पूजार्थम् अद्यैव संविधत्स्व परन्तप  
०५,०८३।००९च्	सभाः पथि विधीयन्तां सर्वकामसमाहिताः  
०५,०८३।०१०अ	यथा प्रीतिर् महाबाहो त्वयि जायेत तस्य वै  
०५,०८३।०१०च्	तथा कुरुष्व गान्धारे कथं वा भीष्म मन्यसे  
०५,०८३।०११अ	ततो भीष्मादयः सर्वे धृतराष्ट्रं जनाधिपम्  
०५,०८३।०११च्	ऊचुः परमम् इत्य् एवं पूजयन्तो ऽस्य तद् वचः  
०५,०८३।०१२अ	तेषाम् अनुमतं ज्ञात्वा राजा दुर्योधनस् तदा  
०५,०८३।०१२च्	सभावास्तूनि रम्याणि प्रदेष्टुम् उपचक्रमे  
०५,०८३।०१३अ	ततो देशेषु देशेषु रमणीयेषु भागशः  
०५,०८३।०१३च्	सर्वरत्नसमाकीर्णाः सभाश् चक्रुर् अनेकशः  
०५,०८३।०१४अ	आसनानि विचित्राणि युक्तानि विविधैर् गुणैः  
०५,०८३।०१४च्	स्त्रियो गन्धान् अलङ्कारान् सूक्ष्माणि वसनानि च  
०५,०८३।०१५अ	गुणवन्त्य् अन्नपानानि भोज्यानि विविधानि च  
०५,०८३।०१५च्	माल्यानि च सुगन्धीनि तानि राजा ददौ ततः  
०५,०८३।०१६अ	विशेषतश् च वासार्थं सभां ग्रामे वृकस्थले  
०५,०८३।०१६च्	विदधे कौरवो राजा बहुरत्नां मनोरमाम्  
०५,०८३।०१७अ	एतद् विधाय वै सर्वं देवार्हम् अतिमानुषम्  
०५,०८३।०१७च्	आचख्यौ धृतराष्ट्राय राजा दुर्योधनस् तदा  
०५,०८३।०१८अ	ताः सभाः केशवः सर्वा रत्नानि विविधानि च  
०५,०८३।०१८च्	असमीक्ष्यैव दाशार्ह उपायात् कुरुसद्म तत्  
०५,०८४।००१	धृतराष्ट्र उवाच  
०५,०८४।००१अ	उपप्लव्याद् इह क्षत्तर् उपयातो जनार्दनः  
०५,०८४।००१च्	वृकस्थले निवसति स च प्रातर् इहेष्यति  
०५,०८४।००२अ	आहुकानाम् अधिपतिः पुरोगः सर्वसात्वताम्  
०५,०८४।००२च्	महामना महावीर्यो महामात्रो जनार्दनः  
०५,०८४।००३अ	स्फीतस्य वृष्णिवंशस्य भर्ता गोप्ता च माधवः  
०५,०८४।००३च्	त्रयाणाम् अपि लोकानां भगवान् प्रपितामहः  
०५,०८४।००४अ	वृष्ण्यन्धकाः सुमनसो यस्य प्रज्ञाम् उपासते  
०५,०८४।००४च्	आदित्या वसवो रुद्रा यथा बुद्धिं बृहस्पतेः  
०५,०८४।००५अ	तस्मै पूजां प्रयोक्ष्यामि दाशार्हाय महात्मने  
०५,०८४।००५च्	प्रत्यक्षं तव धर्मज्ञ तन् मे कथयतः शृणु  
०५,०८४।००६अ	एकवर्णैः सुकृष्णाङ्गैर् बाह्लिजातैर् हयोत्तमैः  
०५,०८४।००६च्	चतुर्युक्तान् रथांस् तस्मै रौक्मान् दास्यामि षोडश  
०५,०८४।००७अ	नित्यप्रभिन्नान् मातङ्गान् ईषादन्तान् प्रहारिणः  
०५,०८४।००७च्	अष्टानुचरम् एकैकम् अष्टौ दास्यामि केशवे  
०५,०८४।००८अ	दासीनाम् अप्रजातानां शुभानां रुक्मवर्चसाम्  
०५,०८४।००८च्	शतम् अस्मै प्रदास्यामि दासानाम् अपि तावतः  
०५,०८४।००९अ	आविकं बहु सुस्पर्शं पार्वतीयैर् उपाहृतम्  
०५,०८४।००९च्	तद् अप्य् अस्मै प्रदास्यामि सहस्राणि दशाष्ट च  
०५,०८४।०१०अ	अजिनानां सहस्राणि चीनदेशोद्भवानि च  
०५,०८४।०१०च्	तान्य् अप्य् अस्मै प्रदास्यामि यावद् अर्हति केशवः  
०५,०८४।०११अ	दिवा रात्रौ च भात्य् एष सुतेजा विमलो मणिः  
०५,०८४।०११च्	तम् अप्य् अस्मै प्रदास्यामि तम् अप्य् अर्हति केशवः  
०५,०८४।०१२अ	एकेनापि पतत्य् अह्ना योजनानि चतुर्दश  
०५,०८४।०१२च्	यानम् अश्वतरीयुक्तं दास्ये तस्मै तद् अप्य् अहम्  
०५,०८४।०१३अ	यावन्ति वाहनान्य् अस्य यावन्तः पुरुषाश् च ते  
०५,०८४।०१३च्	ततो ऽष्टगुणम् अप्य् अस्मै भोज्यं दास्याम्य् अहं सदा  
०५,०८४।०१४अ	मम पुत्राश् च पौत्राश् च सर्वे दुर्योधनाद् ऋते  
०५,०८४।०१४च्	प्रत्युद्यास्यन्ति दाशार्हं रथैर् मृष्टैर् अलङ्कृताः  
०५,०८४।०१५अ	स्वलङ्कृताश् च कल्याण्यः पादैर् एव सहस्रशः  
०५,०८४।०१५च्	वारमुख्या महाभागं प्रत्युद्यास्यन्ति केशवम्  
०५,०८४।०१६अ	नगराद् अपि याः काश् चिद् गमिष्यन्ति जनार्दनम्  
०५,०८४।०१६च्	द्रष्टुं कन्याश् च कल्याण्यस् ताश् च यास्यन्त्य् अनावृताः  
०५,०८४।०१७अ	सस्त्रीपुरुषबालं हि नगरं मधुसूदनम्  
०५,०८४।०१७च्	उदीक्षते महात्मानं भानुमन्तम् इव प्रजाः  
०५,०८४।०१८अ	महाध्वजपताकाश् च क्रियन्तां सर्वतोदिशम्  
०५,०८४।०१८च्	जलावसिक्तो विरजाः पन्थास् तस्येति चान्वशात्  
०५,०८४।०१९अ	दुःशासनस्य च गृहं दुर्योधनगृहाद् वरम्  
०५,०८४।०१९च्	तद् अस्य क्रियतां क्षिप्रं सुसम्मृष्टम् अलङ्कृतम्  
०५,०८४।०२०अ	एतद् धि रुचिराकारैः प्रासादैर् उपशोभितम्  
०५,०८४।०२०च्	शिवं च रमणीयं च सर्वर्तु सुमहाधनम्  
०५,०८४।०२१अ	सर्वम् अस्मिन् गृहे रत्नं मम दुर्योधनस्य च  
०५,०८४।०२१च्	यद् यद् अर्हेत् स वार्ष्णेयस् तत् तद् देयम् असंशयम्  
०५,०८५।००१	विदुर उवाच  
०५,०८५।००१अ	राजन् बहुमतश् चासि त्रैलोक्यस्यापि सत्तमः  
०५,०८५।००१च्	सम्भावितश् च लोकस्य सम्मतश् चासि भारत  
०५,०८५।००२अ	यत् त्वम् एवङ्गते ब्रूयाः पश्चिमे वयसि स्थितः  
०५,०८५।००२च्	शास्त्राद् वा सुप्रतर्काद् वा सुस्थिरः स्थविरो ह्य् असि  
०५,०८५।००३अ	लेखाश्मनीव भाः सूर्ये महोर्मिर् इव सागरे  
०५,०८५।००३च्	धर्मस् त्वयि महान् राजन्न् इति व्यवसिताः प्रजाः  
०५,०८५।००४अ	सदैव भावितो लोको गुणौघैस् तव पार्थिव  
०५,०८५।००४च्	गुणानां रक्षणे नित्यं प्रयतस्व सबान्धवः  
०५,०८५।००५अ	आर्जवं प्रतिपद्यस्व मा बाल्याद् बहुधा नशीः  
०५,०८५।००५च्	राज्यं पुत्रांश् च पौत्रांश् च सुहृदश् चापि सुप्रियान्  
०५,०८५।००६अ	यत् त्वं दित्ससि कृष्णाय राजन्न् अतिथये बहु  
०५,०८५।००६च्	एतद् अन्यच् च दाशार्हः पृथिवीम् अपि चार्हति  
०५,०८५।००७अ	न तु त्वं धर्मम् उद्दिश्य तस्य वा प्रियकारणात्  
०५,०८५।००७च्	एतद् इच्छसि कृष्णाय सत्येनात्मानम् आलभे  
०५,०८५।००८अ	मायैषातत्त्वम् एवैतच् छद्मैतद् भूरिदक्षिण  
०५,०८५।००८च्	जानामि ते मतं राजन् गूढं बाह्येन कर्मणा  
०५,०८५।००९अ	पञ्च पञ्चैव लिप्सन्ति ग्रामकान् पाण्डवा नृप  
०५,०८५।००९च्	न च दित्ससि तेभ्यस् तांस् तच् छमं कः करिष्यति  
०५,०८५।०१०अ	अर्थेन तु महाबाहुं वार्ष्णेयं त्वं जिहीर्षसि  
०५,०८५।०१०च्	अनेनैवाभ्युपायेन पाण्डवेभ्यो बिभित्ससि  
०५,०८५।०११अ	न च वित्तेन शक्यो ऽसौ नोद्यमेन न गर्हया  
०५,०८५।०११च्	अन्यो धनञ्जयात् कर्तुम् एतत् तत्त्वं ब्रवीमि ते  
०५,०८५।०१२अ	वेद कृष्णस्य माहात्म्यं वेदास्य दृढभक्तिताम्  
०५,०८५।०१२च्	अत्याज्यम् अस्य जानामि प्राणैस् तुल्यं धनञ्जयम्  
०५,०८५।०१३अ	अन्यत् कुम्भाद् अपां पूर्णाद् अन्यत् पादावसेचनात्  
०५,०८५।०१३च्	अन्यत् कुशलसम्प्रश्नान् नैषिष्यति जनार्दनः  
०५,०८५।०१४अ	यत् त्व् अस्य प्रियम् आतिथ्यं मानार्हस्य महात्मनः  
०५,०८५।०१४च्	तद् अस्मै क्रियतां राजन् मानार्हो हि जनार्दनः  
०५,०८५।०१५अ	आशंसमानः कल्याणं कुरून् अभ्येति केशवः  
०५,०८५।०१५च्	येनैव राजन्न् अर्थेन तद् एवास्मा उपाकुरु  
०५,०८५।०१६अ	शमम् इच्छति दाशार्हस् तव दुर्योधनस्य च  
०५,०८५।०१६च्	पाण्डवानां च राजेन्द्र तद् अस्य वचनं कुरु  
०५,०८५।०१७अ	पितासि राजन् पुत्रास् ते वृद्धस् त्वं शिशवः परे  
०५,०८५।०१७च्	वर्तस्व पितृवत् तेषु वर्तन्ते ते हि पुत्रवत्  
०५,०८५।०१७द्*०३९२_०१	निर्वैरान् मत्स्यपाञ्चालान् पाण्डवान् कुरुभिः सह  
०५,०८५।०१७द्*०३९२_०२	कृत्वा सुखं यथाधर्मं कीर्तिं च समवाप्नुहि  
०५,०८६।००१	दुर्योधन उवाच  
०५,०८६।००१अ	यद् आह विदुरः कृष्णे सर्वं तत् सत्यम् उच्यते  
०५,०८६।००१च्	अनुरक्तो ह्य् असंहार्यः पार्थान् प्रति जनार्दनः  
०५,०८६।००२अ	यत् तु सत्कारसंयुक्तं देयं वसु जनार्दने  
०५,०८६।००२च्	अनेकरूपं राजेन्द्र न तद् देयं कदा चन  
०५,०८६।००३अ	देशः कालस् तथायुक्तो न हि नार्हति केशवः  
०५,०८६।००३च्	मंस्यत्य् अधोक्षजो राजन् भयाद् अर्चति माम् इति  
०५,०८६।००४अ	अवमानश् च यत्र स्यात् क्षत्रियस्य विशां पते  
०५,०८६।००४च्	न तत् कुर्याद् बुधः कार्यम् इति मे निश्चिता मतिः  
०५,०८६।००५अ	स हि पूज्यतमो देवः कृष्णः कमललोचनः  
०५,०८६।००५च्	त्रयाणाम् अपि लोकानां विदितं मम सर्वथा  
०५,०८६।००६अ	न तु तस्मिन् प्रदेयं स्यात् तथा कार्यगतिः प्रभो  
०५,०८६।००६च्	विग्रहः समुपारब्धो न हि शाम्यत्य् अविग्रहात्  
०५,०८६।००७	वैशम्पायन उवाच  
०५,०८६।००७अ	तस्य तद् वचनं श्रुत्वा भीष्मः कुरुपितामहः  
०५,०८६।००७च्	वैचित्रवीर्यं राजानम् इदं वचनम् अब्रवीत्  
०५,०८६।००८अ	सत्कृतो ऽसत्कृतो वापि न क्रुध्येत जनार्दनः  
०५,०८६।००८च्	नालम् अन्यम् अवज्ञातुम् अवज्ञातो ऽपि केशवः  
०५,०८६।००९अ	यत् तु कार्यं महाबाहो मनसा कार्यतां गतम्  
०५,०८६।००९च्	सर्वोपायैर् न तच् छक्यं केन चित् कर्तुम् अन्यथा  
०५,०८६।०१०अ	स यद् ब्रूयान् महाबाहुस् तत् कार्यम् अविशङ्कया  
०५,०८६।०१०च्	वासुदेवेन तीर्थेन क्षिप्रं संशाम्य पाण्डवैः  
०५,०८६।०११अ	धर्म्यम् अर्थ्यं स धर्मात्मा ध्रुवं वक्ता जनार्दनः  
०५,०८६।०११च्	तस्मिन् वाच्याः प्रिया वाचो भवता बान्धवैः सह  
०५,०८६।०१२	दुर्योधन उवाच  
०५,०८६।०१२अ	न पर्यायो ऽस्ति यद् राजञ् श्रियं निष्केवलाम् अहम्  
०५,०८६।०१२च्	तैः सहेमाम् उपाश्नीयां जीवञ् जीवैः पितामह  
०५,०८६।०१३अ	इदं तु सुमहत् कार्यं शृणु मे यत् समर्थितम्  
०५,०८६।०१३ब्*०३९३_०१	न भेदस्यान्तरं दातुं प्रयाणायास्य वा पुनः  
०५,०८६।०१३च्	परायणं पाण्डवानां नियंस्यामि जनार्दनम्  
०५,०८६।०१४अ	तस्मिन् बद्धे भविष्यन्ति वृष्णयः पृथिवी तथा  
०५,०८६।०१४च्	पाण्डवाश् च विधेया मे स च प्रातर् इहेष्यति  
०५,०८६।०१५अ	अत्रोपायं यथा सम्यङ् न बुध्येत जनार्दनः  
०५,०८६।०१५च्	न चापायो भवेत् कश् चित् तद् भवान् प्रब्रवीतु मे  
०५,०८६।०१६	वैशम्पायन उवाच  
०५,०८६।०१६अ	तस्य तद् वचनं श्रुत्वा घोरं कृष्णाभिसंहितम्  
०५,०८६।०१६च्	धृतराष्ट्रः सहामात्यो व्यथितो विमनाभवत्  
०५,०८६।०१७अ	ततो दुर्योधनम् इदं धृतराष्ट्रो ऽब्रवीद् वचः  
०५,०८६।०१७च्	मैवं वोचः प्रजापाल नैष धर्मः सनातनः  
०५,०८६।०१८अ	दूतश् च हि हृषीकेशः सम्बन्धी च प्रियश् च नः  
०५,०८६।०१८च्	अपापः कौरवेयेषु कथं बन्धनम् अर्हति  
०५,०८६।०१९	भीष्म उवाच  
०५,०८६।०१९अ	परीतो धृतराष्ट्रायं तव पुत्रः सुमन्दधीः  
०५,०८६।०१९च्	वृणोत्य् अनर्थं न त्व् अर्थं याच्यमानः सुहृद्गणैः  
०५,०८६।०२०अ	इमम् उत्पथि वर्तन्तं पापं पापानुबन्धिनम्  
०५,०८६।०२०च्	वाक्यानि सुहृदां हित्वा त्वम् अप्य् अस्यानुवर्तसे  
०५,०८६।०२१अ	कृष्णम् अक्लिष्टकर्माणम् आसाद्यायं सुदुर्मतिः  
०५,०८६।०२१च्	तव पुत्रः सहामात्यः क्षणेन न भविष्यति  
०५,०८६।०२२अ	पापस्यास्य नृशंसस्य त्यक्तधर्मस्य दुर्मतेः  
०५,०८६।०२२च्	नोत्सहे ऽनर्थसंयुक्तां वाचं श्रोतुं कथं चन  
०५,०८६।०२३	वैशम्पायन उवाच  
०५,०८६।०२३अ	इत्य् उक्त्वा भरतश्रेष्ठो वृद्धः परममन्युमान्  
०५,०८६।०२३च्	उत्थाय तस्मात् प्रातिष्ठद् भीष्मः सत्यपराक्रमः  
०५,०८७।००१	वैशम्पायन उवाच  
०५,०८७।००१अ	प्रातर् उत्थाय कृष्णस् तु कृतवान् सर्वम् आह्निकम्  
०५,०८७।००१च्	ब्राह्मणैर् अभ्यनुज्ञातः प्रययौ नगरं प्रति  
०५,०८७।००२अ	तं प्रयान्तं महाबाहुम् अनुज्ञाप्य ततो नृप  
०५,०८७।००२च्	पर्यवर्तन्त ते सर्वे वृकस्थलनिवासिनः  
०५,०८७।००२द्*०३९४_०१	प्रययौ पुण्डरीकाक्षः कुरूणां सदनं प्रति  
०५,०८७।००२द्*०३९४_०२	आचक्रमुश् च पन्थानं ग्रसमाना इवाम्बरम्  
०५,०८७।००२द्*०३९४_०३	दारुकेण प्रचोदिता हयास् तस्य महात्मनः  
०५,०८७।००२द्*०३९४_०४	अन्नानि शय्या वासांसि तथा रत्नानि सर्वशः  
०५,०८७।००२द्*०३९४_०५	दुर्योधनेन कृष्णार्थं पथि संविहितं बहु  
०५,०८७।००२द्*०३९४_०६	ताः सभाः पुण्डरीकाक्षो रत्नानि च महायशाः  
०५,०८७।००२द्*०३९४_०७	नाभ्यनन्दन् महाबाहुर् उपायात् कुरुसंसदम्  
०५,०८७।००३अ	धार्तराष्ट्रास् तम् आयान्तं प्रत्युज्जग्मुः स्वलङ्कृताः  
०५,०८७।००३च्	दुर्योधनम् ऋते सर्वे भीष्मद्रोणकृपादयः  
०५,०८७।००४अ	पौराश् च बहुला राजन् हृषीकेशं दिदृक्षवः  
०५,०८७।००४च्	यानैर् बहुविधैर् अन्ये पद्भिर् एव तथापरे  
०५,०८७।००५अ	स वै पथि समागम्य भीष्मेणाक्लिष्टकर्मणा  
०५,०८७।००५च्	द्रोणेन धार्तराष्ट्रैश् च तैर् वृतो नगरं ययौ  
०५,०८७।००६अ	कृष्णसम्माननार्थं च नगरं समलङ्कृतम्  
०५,०८७।००६च्	बभूवू राजमार्गाश् च बहुरत्नसमाचिताः  
०५,०८७।००७अ	न स्म कश् चिद् गृहे राजंस् तद् आसीद् भरतर्षभ  
०५,०८७।००७च्	न स्त्री न वृद्धो न शिशुर् वासुदेवदिदृक्षया  
०५,०८७।००८अ	राजमार्गे नरा न स्म सम्भवन्त्य् अवनिं गताः  
०५,०८७।००८च्	तथा हि सुमहद् राजन् हृषीकेशप्रवेशने  
०५,०८७।००९अ	आवृतानि वरस्त्रीभिर् गृहाणि सुमहान्त्य् अपि  
०५,०८७।००९च्	प्रचलन्तीव भारेण दृश्यन्ते स्म महीतले  
०५,०८७।०१०अ	तथा च गतिमन्तस् ते वासुदेवस्य वाजिनः  
०५,०८७।०१०च्	प्रनष्टगतयो ऽभूवन् राजमार्गे नरैर् वृते  
०५,०८७।०११अ	स गृहं धृतराष्ट्रस्य प्राविशच् छत्रुकर्शनः  
०५,०८७।०११च्	पाण्डुरं पुण्डरीकाक्षः प्रासादैर् उपशोभितम्  
०५,०८७।०१२अ	तिस्रः कक्ष्या व्यतिक्रम्य केशवो राजवेश्मनः  
०५,०८७।०१२च्	वैचित्रवीर्यं राजानम् अभ्यगच्छद् अरिन्दमः  
०५,०८७।०१३अ	अभ्यागच्छति दाशार्हे प्रज्ञाचक्षुर् नरेश्वरः  
०५,०८७।०१३च्	सहैव द्रोणभीष्माभ्याम् उदतिष्ठन् महायशाः  
०५,०८७।०१४अ	कृपश् च सोमदत्तश् च महाराजश् च बाह्लिकः  
०५,०८७।०१४च्	आसनेभ्यो ऽचलन् सर्वे पूजयन्तो जनार्दनम्  
०५,०८७।०१५अ	ततो राजानम् आसाद्य धृतराष्ट्रं यशस्विनम्  
०५,०८७।०१५च्	स भीष्मं पूजयाम् आस वार्ष्णेयो वाग्भिर् अञ्जसा  
०५,०८७।०१५द्*०३९५_०१	ते स्वधर्मान् अकुर्वन्त सम्पूज्य मधुसूदनम्  
०५,०८७।०१६अ	तेषु धर्मानुपूर्वीं तां प्रयुज्य मधुसूदनः  
०५,०८७।०१६च्	यथावयः समीयाय राजभिस् तत्र माधवः  
०५,०८७।०१७अ	अथ द्रोणं सपुत्रं स बाह्लीकं च यशस्विनम्  
०५,०८७।०१७च्	कृपं च सोमदत्तं च समीयाय जनार्दनः  
०५,०८७।०१८अ	तत्रासीद् ऊर्जितं मृष्टं काञ्चनं महद् आसनम्  
०५,०८७।०१८च्	शासनाद् धृतराष्ट्रस्य तत्रोपाविशद् अच्युतः  
०५,०८७।०१९अ	अथ गां मधुपर्कं चाप्य् उदकं च जनार्दने  
०५,०८७।०१९च्	उपजह्रुर् यथान्यायं धृतराष्ट्रपुरोहिताः  
०५,०८७।०२०अ	कृतातिथ्यस् तु गोविन्दः सर्वान् परिहसन् कुरून्  
०५,०८७।०२०च्	आस्ते सम्बन्धकं कुर्वन् कुरुभिः परिवारितः  
०५,०८७।०२१अ	सो ऽर्चितो धृतराष्ट्रेण पूजितश् च महायशाः  
०५,०८७।०२१च्	राजानं समनुज्ञाप्य निराक्रामद् अरिन्दमः  
०५,०८७।०२२अ	तैः समेत्य यथान्यायं कुरुभिः कुरुसंसदि  
०५,०८७।०२२च्	विदुरावसथं रम्यम् उपातिष्ठत माधवः  
०५,०८७।०२३अ	विदुरः सर्वकल्याणैर् अभिगम्य जनार्दनम्  
०५,०८७।०२३च्	अर्चयाम् आस दाशार्हं सर्वकामैर् उपस्थितम्  
०५,०८७।०२३द्*०३९६_०१	या प्रीतिः पुण्डरीकाक्ष तवागमनकारणात्  
०५,०८७।०२४अ	कृतातिथ्यं तु गोविन्दं विदुरः सर्वधर्मवित्  
०५,०८७।०२४च्	कुशलं पाण्डुपुत्राणाम् अपृच्छन् मधुसूदनम्  
०५,०८७।०२५अ	प्रीयमाणस्य सुहृदो विदुषो बुद्धिसत्तमः  
०५,०८७।०२५च्	धर्मनित्यस्य च तदा गतदोषस्य धीमतः  
०५,०८७।०२६अ	तस्य सर्वं सविस्तारं पाण्डवानां विचेष्टितम्  
०५,०८७।०२६च्	क्षत्तुर् आचष्ट दाशार्हः सर्वप्रत्यक्षदर्शिवान्  
०५,०८८।००१	वैशम्पायन उवाच  
०५,०८८।००१अ	अथोपगम्य विदुरम् अपराह्णे जनार्दनः  
०५,०८८।००१च्	पितृष्वसारं गोविन्दः सो ऽभ्यगच्छद् अरिन्दमः  
०५,०८८।००२अ	सा दृष्ट्वा कृष्णम् आयान्तं प्रसन्नादित्यवर्चसम्  
०५,०८८।००२च्	कण्ठे गृहीत्वा प्राक्रोशत् पृथा पार्थान् अनुस्मरन्  
०५,०८८।००३अ	तेषां सत्त्ववतां मध्ये गोविन्दं सहचारिणम्  
०५,०८८।००३च्	चिरस्य दृष्ट्वा वार्ष्णेयं बाष्पम् आहारयत् पृथा  
०५,०८८।००४अ	साब्रवीत् कृष्णम् आसीनं कृतातिथ्यं युधां पतिम्  
०५,०८८।००४च्	बाष्पगद्गदपूर्णेन मुखेन परिशुष्यता  
०५,०८८।००५अ	ये ते बाल्यात् प्रभृत्येव गुरुशुश्रूषणे रताः  
०५,०८८।००५च्	परस्परस्य सुहृदः सम्मताः समचेतसः  
०५,०८८।००६अ	निकृत्या भ्रंशिता राज्याज् जनार्हा निर्जनं गताः  
०५,०८८।००६च्	विनीतक्रोधहर्षाश् च ब्रह्मण्याः सत्यवादिनः  
०५,०८८।००७अ	त्यक्त्वा प्रियसुखे पार्था रुदन्तीम् अपहाय माम्  
०५,०८८।००७च्	अहार्षुश् च वनं यान्तः समूलं हृदयं मम  
०५,०८८।००८अ	अतदर्हा महात्मानः कथं केशव पाण्डवाः  
०५,०८८।००८च्	ऊषुर् महावने तात सिंहव्याघ्रगजाकुले  
०५,०८८।००९अ	बाला विहीनाः पित्रा ते मया सततलालिताः  
०५,०८८।००९च्	अपश्यन्तः स्वपितरौ कथम् ऊषुर् महावने  
०५,०८८।०१०अ	शङ्खदुन्दुभिनिर्घोषैर् मृदङ्गैर् वैणवैर् अपि  
०५,०८८।०१०च्	पाण्डवाः समबोध्यन्त बाल्यात् प्रभृति केशव  
०५,०८८।०११अ	ये स्म वारणशब्देन हयानां हेषितेन च  
०५,०८८।०११च्	रथनेमिनिनादैश् च व्यबोध्यन्त सदा गृहे  
०५,०८८।०१२अ	शङ्खभेरीनिनादेन वेणुवीणानुनादिना  
०५,०८८।०१२च्	पुण्याहघोषमिश्रेण पूज्यमाना द्विजातिभिः  
०५,०८८।०१३अ	वस्त्रै रत्नैर् अलङ्कारैः पूजयन्तो द्विजन्मनः  
०५,०८८।०१३च्	गीर्भिर् मङ्गलयुक्ताभिर् ब्राह्मणानां महात्मनाम्  
०५,०८८।०१४अ	अर्चितैर् अर्चनार्हैश् च स्तुवद्भिर् अभिनन्दिताः  
०५,०८८।०१४च्	प्रासादाग्रेष्व् अबोध्यन्त राङ्कवाजिनशायिनः  
०५,०८८।०१५अ	ते नूनं निनदं श्रुत्वा श्वापदानां महावने  
०५,०८८।०१५च्	न स्मोपयान्ति निद्रां वै अतदर्हा जनार्दन  
०५,०८८।०१६अ	भेरीमृदङ्गनिनदैः शङ्खवैणवनिस्वनैः  
०५,०८८।०१६च्	स्त्रीणां गीतनिनादैश् च मधुरैर् मधुसूदन  
०५,०८८।०१७अ	बन्दिमागधसूतैश् च स्तुवद्भिर् बोधिताः कथम्  
०५,०८८।०१७च्	महावने व्यबोध्यन्त श्वापदानां रुतेन ते  
०५,०८८।०१८अ	ह्रीमान् सत्यधृतिर् दान्तो भूतानाम् अनुकम्पिता  
०५,०८८।०१८च्	कामद्वेषौ वशे कृत्वा सतां वर्त्मानुवर्तते  
०५,०८८।०१९अ	अम्बरीषस्य मान्धातुर् ययातेर् नहुषस्य च  
०५,०८८।०१९च्	भरतस्य दिलीपस्य शिबेर् औशीनरस्य च  
०५,०८८।०२०अ	राजर्षीणां पुराणानां धुरं धत्ते दुरुद्वहाम्  
०५,०८८।०२०च्	शीलवृत्तोपसम्पन्नो धर्मज्ञः सत्यसङ्गरः  
०५,०८८।०२१अ	राजा सर्वगुणोपेतस् त्रैलोक्यस्यापि यो भवेत्  
०५,०८८।०२१च्	अजातशत्रुर् धर्मात्मा शुद्धजाम्बूनदप्रभः  
०५,०८८।०२२अ	श्रेष्ठः कुरुषु सर्वेषु धर्मतः श्रुतवृत्ततः  
०५,०८८।०२२च्	प्रियदर्शनो दीर्घभुजः कथं कृष्ण युधिष्ठिरः  
०५,०८८।०२३अ	यः स नागायुतप्राणो वातरंहा वृकोदरः  
०५,०८८।०२३च्	अमर्षी पाण्डवो नित्यं प्रियो भ्रातुः प्रियङ्करः  
०५,०८८।०२४अ	कीचकस्य च सज्ञातेर् यो हन्ता मधुसूदन  
०५,०८८।०२४च्	शूरः क्रोधवशानां च हिडिम्बस्य बकस्य च  
०५,०८८।०२५अ	पराक्रमे शक्रसमो वायुवेगसमो जवे  
०५,०८८।०२५च्	महेश्वरसमः क्रोधे भीमः प्रहरतां वरः  
०५,०८८।०२६अ	क्रोधं बलम् अमर्षं च यो निधाय परन्तपः  
०५,०८८।०२६च्	जितात्मा पाण्डवो ऽमर्षी भ्रातुस् तिष्ठति शासने  
०५,०८८।०२७अ	तेजोराशिं महात्मानं बलौघम् अमितौजसम्  
०५,०८८।०२७च्	भीमं प्रदर्शनेनापि भीमसेनं जनार्दन  
०५,०८८।०२७ए	तं ममाचक्ष्व वार्ष्णेय कथम् अद्य वृकोदरः  
०५,०८८।०२८अ	आस्ते परिघबाहुः स मध्यमः पाण्डवो ऽच्युत  
०५,०८८।०२८च्	अर्जुनेनार्जुनो यः स कृष्ण बाहुसहस्रिणा  
०५,०८८।०२८ए	द्विबाहुः स्पर्धते नित्यम् अतीतेनापि केशव  
०५,०८८।०२९अ	क्षिपत्य् एकेन वेगेन पञ्च बाणशतानि यः  
०५,०८८।०२९च्	इष्वस्त्रे सदृशो राज्ञः कार्तवीर्यस्य पाण्डवः  
०५,०८८।०३०अ	तेजसादित्यसदृशो महर्षिप्रतिमो दमे  
०५,०८८।०३०च्	क्षमया पृथिवीतुल्यो महेन्द्रसमविक्रमः  
०५,०८८।०३१अ	आधिराज्यं महद् दीप्तं प्रथितं मधुसूदन  
०५,०८८।०३१च्	आहृतं येन वीर्येण कुरूणां सर्वराजसु  
०५,०८८।०३२अ	यस्य बाहुबलं घोरं कौरवाः पर्युपासते  
०५,०८८।०३२च्	स सर्वरथिनां श्रेष्ठः पाण्डवः सत्यविक्रमः  
०५,०८८।०३२द्*०३९७_०१	यं गत्वाभिमुखः सङ्ख्ये न जीवन् कश् चिद् आव्रजेत्  
०५,०८८।०३२द्*०३९७_०२	यो जेता सर्वभूतानाम् अजेयो जिष्णुर् अच्युत  
०५,०८८।०३३अ	यो ऽपाश्रयः पाण्डवानां देवानाम् इव वासवः  
०५,०८८।०३३च्	स ते भ्राता सखा चैव कथम् अद्य धनञ्जयः  
०५,०८८।०३४अ	दयावान् सर्वभूतेषु ह्रीनिषेधो महास्त्रवित्  
०५,०८८।०३४च्	मृदुश् च सुकुमारश् च धार्मिकश् च प्रियश् च मे  
०५,०८८।०३५अ	सहदेवो महेष्वासः शूरः समितिशोभनः  
०५,०८८।०३५च्	भ्रातॄणां कृष्ण शुश्रूषुर् धर्मार्थकुशलो युवा  
०५,०८८।०३६अ	सदैव सहदेवस्य भ्रातरो मधुसूदन  
०५,०८८।०३६च्	वृत्तं कल्याणवृत्तस्य पूजयन्ति महात्मनः  
०५,०८८।०३७अ	ज्येष्ठापचायिनं वीरं सहदेवं युधां पतिम्  
०५,०८८।०३७च्	शुश्रूषुं मम वार्ष्णेय माद्रीपुत्रं प्रचक्ष्व मे  
०५,०८८।०३८अ	सुकुमारो युवा शूरो दर्शनीयश् च पाण्डवः  
०५,०८८।०३८च्	भ्रातॄणां कृष्ण सर्वेषां प्रियः प्राणो बहिश्चरः  
०५,०८८।०३९अ	चित्रयोधी च नकुलो महेष्वासो महाबलः  
०५,०८८।०३९च्	कच्चित् स कुशली कृष्ण वत्सो मम सुखैधितः  
०५,०८८।०४०अ	सुखोचितम् अदुःखार्हं सुकुमारं महारथम्  
०५,०८८।०४०च्	अपि जातु महाबाहो पश्येयं नकुलं पुनः  
०५,०८८।०४१अ	पक्ष्मसम्पातजे काले नकुलेन विनाकृता  
०५,०८८।०४१च्	न लभामि सुखं वीर साद्य जीवामि पश्य माम्  
०५,०८८।०४२अ	सर्वैः पुत्रैः प्रियतमा द्रौपदी मे जनार्दन  
०५,०८८।०४२च्	कुलीना शीलसम्पन्ना सर्वैः समुदिता गुणैः  
०५,०८८।०४२द्*०३९८_०१	पुत्री द्रुपदराजस्य विख्याता सत्यवादिनी  
०५,०८८।०४३अ	पुत्रलोकात् पतिलोकान् वृण्वाना सत्यवादिनी  
०५,०८८।०४३च्	प्रियान् पुत्रान् परित्यज्य पाण्डवान् अन्वपद्यत  
०५,०८८।०४४अ	महाभिजनसम्पन्ना सर्वकामैः सुपूजिता  
०५,०८८।०४४च्	ईश्वरी सर्वकल्याणी द्रौपदी कथम् अच्युत  
०५,०८८।०४५अ	पतिभिः पञ्चभिः शूरैर् अग्निकल्पैः प्रहारिभिः  
०५,०८८।०४५च्	उपपन्ना महेष्वासैर् द्रौपदी दुःखभागिनी  
०५,०८८।०४६अ	चतुर्दशम् इमं वर्षं यन् नापश्यम् अरिन्दम  
०५,०८८।०४६च्	पुत्राधिभिः परिद्यूनां द्रौपदीं सत्यवादिनीम्  
०५,०८८।०४७अ	न नूनं कर्मभिः पुण्यैर् अश्नुते पुरुषः सुखम्  
०५,०८८।०४७च्	द्रौपदी चेत् तथावृत्ता नाश्नुते सुखम् अव्ययम्  
०५,०८८।०४८अ	न प्रियो मम कृष्णाय बीभत्सुर् न युधिष्ठिरः  
०५,०८८।०४८च्	भीमसेनो यमौ वापि यद् अपश्यं सभागताम्  
०५,०८८।०४९अ	न मे दुःखतरं किं चिद् भूतपूर्वं ततो ऽधिकम्  
०५,०८८।०४९च्	यद् द्रौपदीं निवातस्थां श्वशुराणां समीपगाम्  
०५,०८८।०५०अ	आनायिताम् अनार्येण क्रोधलोभानुवर्तिना  
०५,०८८।०५०च्	सर्वे प्रैक्षन्त कुरव एकवस्त्रां सभागताम्  
०५,०८८।०५१अ	तत्रैव धृतराष्ट्रश् च महाराजश् च बाह्लिकः  
०५,०८८।०५१च्	कृपश् च सोमदत्तश् च निर्विण्णाः कुरवस् तथा  
०५,०८८।०५२अ	तस्यां संसदि सर्वस्यां क्षत्तारं पूजयाम्य् अहम्  
०५,०८८।०५२च्	वृत्तेन हि भवत्य् आर्यो न धनेन न विद्यया  
०५,०८८।०५३अ	तस्य कृष्ण महाबुद्धेर् गम्भीरस्य महात्मनः  
०५,०८८।०५३च्	क्षत्तुः शीलम् अलङ्कारो लोकान् विष्टभ्य तिष्ठति  
०५,०८८।०५४अ	सा शोकार्ता च हृष्टा च दृष्ट्वा गोविन्दम् आगतम्  
०५,०८८।०५४च्	नानाविधानि दुःखानि सर्वाण्य् एवान्वकीर्तयत्  
०५,०८८।०५४द्*०३९९_०१	जन्मप्रभृति सम्प्राप्तं दुःखं नानाविधं बहु  
०५,०८८।०५४द्*०३९९_०२	अश्रुपूर्णमुखी खिन्ना सर्वं चैवान्वचिन्तयत्  
०५,०८८।०५५अ	पूर्वैर् आचरितं यत् तत् कुराजभिर् अरिन्दम  
०५,०८८।०५५च्	अक्षद्यूतं मृगवधः कच्चिद् एषां सुखावहम्  
०५,०८८।०५५द्*०४००_०१	तन् नः क्लेशतमं मे स्यात् पुत्रैः सह परन्तप  
०५,०८८।०५६अ	तन् मां दहति यत् कृष्णा सभायां कुरुसन्निधौ  
०५,०८८।०५६च्	धार्तराष्ट्रैः परिक्लिष्टा यथा नकुशलं तथा  
०५,०८८।०५७अ	निर्वासनं च नगरात् प्रव्रज्या च परन्तप  
०५,०८८।०५७च्	नानाविधानां दुःखानाम् आवासो ऽस्मि जनार्दन  
०५,०८८।०५७ए	अज्ञातचर्या बालानाम् अवरोधश् च केशव  
०५,०८८।०५८अ	न स्म क्लेशतमं मे स्यात् पुत्रैः सह परन्तप  
०५,०८८।०५८च्	दुर्योधनेन निकृता वर्षम् अद्य चतुर्दशम्  
०५,०८८।०५९अ	दुःखाद् अपि सुखं न स्याद् यदि पुण्यफलक्षयः  
०५,०८८।०५९च्	न मे विशेषो जात्व् आसीद् धार्तराष्ट्रेषु पाण्डवैः  
०५,०८८।०६०अ	तेन सत्येन कृष्ण त्वां हतामित्रं श्रिया वृतम्  
०५,०८८।०६०च्	अस्माद् विमुक्तं सङ्ग्रामात् पश्येयं पाण्डवैः सह  
०५,०८८।०६०ए	नैव शक्याः पराजेतुं सत्त्वं ह्य् एषां तथागतम्  
०५,०८८।०६१अ	पितरं त्व् एव गर्हेयं नात्मानं न सुयोधनम्  
०५,०८८।०६१च्	येनाहं कुन्तिभोजाय धनं धूर्तैर् इवार्पिता  
०५,०८८।०६२अ	बालां माम् आर्यकस् तुभ्यं क्रीडन्तीं कन्दुहस्तकाम्  
०५,०८८।०६२च्	अददात् कुन्तिभोजाय सखा सख्ये महात्मने  
०५,०८८।०६३अ	साहं पित्रा च निकृता श्वशुरैश् च परन्तप  
०५,०८८।०६३च्	अत्यन्तदुःखिता कृष्ण किं जीवितफलं मम  
०५,०८८।०६४अ	यन् मा वाग् अब्रवीन् नक्तं सूतके सव्यसाचिनः  
०५,०८८।०६४च्	पुत्रस् ते पृथिवीं जेता यशश् चास्य दिवं स्पृशेत्  
०५,०८८।०६५अ	हत्वा कुरून् ग्रामजन्ये राज्यं प्राप्य धनञ्जयः  
०५,०८८।०६५च्	भ्रातृभिः सह कौन्तेयस् त्रीन् मेधान् आहरिष्यति  
०५,०८८।०६६अ	नाहं ताम् अभ्यसूयामि नमो धर्माय वेधसे  
०५,०८८।०६६च्	कृष्णाय महते नित्यं धर्मो धारयति प्रजाः  
०५,०८८।०६७अ	धर्मश् चेद् अस्ति वार्ष्णेय तथा सत्यं भविष्यति  
०५,०८८।०६७च्	त्वं चापि तत् तथा कृष्ण सर्वं सम्पादयिष्यसि  
०५,०८८।०६८अ	न मां माधव वैधव्यं नार्थनाशो न वैरिता  
०५,०८८।०६८च्	तथा शोकाय भवति यथा पुत्रैर् विनाभवः  
०५,०८८।०६९अ	याहं गाण्डीवधन्वानं सर्वशस्त्रभृतां वरम्  
०५,०८८।०६९च्	धनञ्जयं न पश्यामि का शान्तिर् हृदयस्य मे  
०५,०८८।०७०अ	इदं चतुर्दशं वर्षं यन् नापश्यं युधिष्ठिरम्  
०५,०८८।०७०च्	धनञ्जयं च गोविन्द यमौ तं च वृकोदरम्  
०५,०८८।०७१अ	जीवनाशं प्रनष्टानां श्राद्धं कुर्वन्ति मानवाः  
०५,०८८।०७१च्	अर्थतस् ते मम मृतास् तेषां चाहं जनार्दन  
०५,०८८।०७२अ	ब्रूया माधव राजानं धर्मात्मानं युधिष्ठिरम्  
०५,०८८।०७२च्	भूयांस् ते हीयते धर्मो मा पुत्रक वृथा कृथाः  
०५,०८८।०७३अ	पराश्रया वासुदेव या जीवामि धिग् अस्तु माम्  
०५,०८८।०७३च्	वृत्तेः कृपणलब्धाया अप्रतिष्ठैव ज्यायसी  
०५,०८८।०७४अ	अथो धनञ्जयं ब्रूया नित्योद्युक्तं वृकोदरम्  
०५,०८८।०७४च्	यदर्थं क्षत्रिया सूते तस्य कालो ऽयम् आगतः  
०५,०८८।०७५अ	अस्मिंश् चेद् आगते काले कालो वो ऽतिक्रमिष्यति  
०५,०८८।०७५च्	लोकसम्भाविताः सन्तः सुनृशंसं करिष्यथ  
०५,०८८।०७६अ	नृशंसेन च वो युक्तांस् त्यजेयं शाश्वतीः समाः  
०५,०८८।०७६च्	काले हि समनुप्राप्ते त्यक्तव्यम् अपि जीवितम्  
०५,०८८।०७७अ	माद्रीपुत्रौ च वक्तव्यौ क्षत्रधर्मरतौ सदा  
०५,०८८।०७७च्	विक्रमेणार्जितान् भोगान् वृणीतं जीविताद् अपि  
०५,०८८।०७८अ	विक्रमाधिगता ह्य् अर्थाः क्षत्रधर्मेण जीवतः  
०५,०८८।०७८च्	मनो मनुष्यस्य सदा प्रीणन्ति पुरुषोत्तम  
०५,०८८।०७९अ	गत्वा ब्रूहि महाबाहो सर्वशस्त्रभृतां वरम्  
०५,०८८।०७९च्	अर्जुनं पाण्डवं वीरं द्रौपद्याः पदवीं चर  
०५,०८८।०८०अ	विदितौ हि तवात्यन्तं क्रुद्धाव् इव यथान्तकौ  
०५,०८८।०८०च्	भीमार्जुनौ नयेतां हि देवान् अपि परां गतिम्  
०५,०८८।०८१अ	तयोश् चैतद् अवज्ञानं यत् सा कृष्णा सभां गता  
०५,०८८।०८१च्	दुःशासनश् च कर्णश् च परुषाण्य् अभ्यभाषताम्  
०५,०८८।०८२अ	दुर्योधनो भीमसेनम् अभ्यगच्छन् मनस्विनम्  
०५,०८८।०८२च्	पश्यतां कुरुमुख्यानां तस्य द्रक्ष्यति यत् फलम्  
०५,०८८।०८३अ	न हि वैरं समासाद्य प्रशाम्यति वृकोदरः  
०५,०८८।०८३च्	सुचिराद् अपि भीमस्य न हि वैरं प्रशाम्यति  
०५,०८८।०८३ए	यावदन्तं न नयति शात्रवाञ् शत्रुकर्शनः  
०५,०८८।०८३ड़्*०४०१_०१	तावद् एव महाबाहुर् निशासु न सुखं लभेत्  
०५,०८८।०८४अ	न दुःखं राज्यहरणं न च द्यूते पराजयः  
०५,०८८।०८४च्	प्रव्राजनं च पुत्राणां न मे तद् दुःखकारणम्  
०५,०८८।०८४द्*०४०२_०१	पश्यतां कुरुपुत्राणां न मे तद् दुःखकारणम्  
०५,०८८।०८५अ	यत् तु सा बृहती श्यामा एकवस्त्रा सभां गता  
०५,०८८।०८५च्	अशृणोत् परुषा वाचस् ततो दुःखतरं नु किम्  
०५,०८८।०८६अ	स्त्रीधर्मिणी वरारोहा क्षत्रधर्मरता सदा  
०५,०८८।०८६च्	नाध्यगच्छत् तथा नाथं कृष्णा नाथवती सती  
०५,०८८।०८६द्*०४०३_०१	स त्व् अस्या देवपुत्रायास् त्वं नाथो मधुसूदन  
०५,०८८।०८७अ	यस्या मम सपुत्रायास् त्वं नाथो मधुसूदन  
०५,०८८।०८७च्	रामश् च बलिनां श्रेष्ठः प्रद्युम्नश् च महारथः  
०५,०८८।०८८अ	साहम् एवंविधं दुःखं सहे ऽद्य पुरुषोत्तम  
०५,०८८।०८८च्	भीमे जीवति दुर्धर्षे विजये चापलायिनि  
०५,०८८।०८९अ	तत आश्वासयाम् आस पुत्राधिभिर् अभिप्लुताम्  
०५,०८८।०८९च्	पितृष्वसारं शोचन्तीं शौरिः पार्थसखः पृथाम्  
०५,०८८।०९०अ	का नु सीमन्तिनी त्वादृग् लोकेष्व् अस्ति पितृष्वसः  
०५,०८८।०९०च्	शूरस्य राज्ञो दुहिता आजमीढकुलं गता  
०५,०८८।०९१अ	महाकुलीना भवती ह्रदाद् ध्रदम् इवागता  
०५,०८८।०९१च्	ईश्वरी सर्वकल्याणी भर्त्रा परमपूजिता  
०५,०८८।०९२अ	वीरसूर् वीरपत्नी च सर्वैः समुदिता गुणैः  
०५,०८८।०९२च्	सुखदुःखे महाप्राज्ञे त्वादृशी सोढुम् अर्हति  
०५,०८८।०९३अ	निद्रातन्द्री क्रोधहर्षौ क्षुत्पिपासे हिमातपौ  
०५,०८८।०९३च्	एतानि पार्था निर्जित्य नित्यं वीराः सुखे रताः  
०५,०८८।०९४अ	त्यक्तग्राम्यसुखाः पार्था नित्यं वीरसुखप्रियाः  
०५,०८८।०९४च्	न ते स्वल्पेन तुष्येयुर् महोत्साहा महाबलाः  
०५,०८८।०९५अ	अन्तं धीरा निषेवन्ते मध्यं ग्राम्यसुखप्रियाः  
०५,०८८।०९५च्	उत्तमांश् च परिक्लेशान् भोगांश् चातीव मानुषान्  
०५,०८८।०९६अ	अन्तेषु रेमिरे धीरा न ते मध्येषु रेमिरे  
०५,०८८।०९६च्	अन्तप्राप्तिं सुखाम् आहुर् दुःखम् अन्तरम् अन्तयोः  
०५,०८८।०९७अ	अभिवादयन्ति भवतीं पाण्डवाः सह कृष्णया  
०५,०८८।०९७च्	आत्मानं च कुशलिनं निवेद्याहुर् अनामयम्  
०५,०८८।०९८अ	अरोगान् सर्वसिद्धार्थान् क्षिप्रं द्रक्ष्यसि पाण्डवान्  
०५,०८८।०९८च्	ईश्वरान् सर्वलोकस्य हतामित्राञ् श्रिया वृतान्  
०५,०८८।०९९अ	एवम् आश्वासिता कुन्ती प्रत्युवाच जनार्दनम्  
०५,०८८।०९९च्	पुत्राधिभिर् अभिध्वस्ता निगृह्याबुद्धिजं तमः  
०५,०८८।१००अ	यद् यत् तेषां महाबाहो पथ्यं स्यान् मधुसूदन  
०५,०८८।१००च्	यथा यथा त्वं मन्येथाः कुर्याः कृष्ण तथा तथा  
०५,०८८।१०१अ	अविलोपेन धर्मस्य अनिकृत्या परन्तप  
०५,०८८।१०१च्	प्रभावज्ञास्मि ते कृष्ण सत्यस्याभिजनस्य च  
०५,०८८।१०२अ	व्यवस्थायां च मित्रेषु बुद्धिविक्रमयोस् तथा  
०५,०८८।१०२च्	त्वम् एव नः कुले धर्मस् त्वं सत्यं त्वं तपो महत्  
०५,०८८।१०३अ	त्वं त्राता त्वं महद् ब्रह्म त्वयि सर्वं प्रतिष्ठितम्  
०५,०८८।१०३च्	यथैवात्थ तथैवैतत् त्वयि सत्यं भविष्यति  
०५,०८८।१०३द्*०४०४_०१	कुरूणां पाण्डवानां च लोकानां चापराजित  
०५,०८८।१०३द्*०४०४_०२	सर्वस्यैतस्य वार्ष्णेय गतिस् त्वम् असि माधव  
०५,०८८।१०३द्*०४०४_०३	प्रभावं बुद्धिवीर्यं च तादृशं तव केशव  
०५,०८८।१०४अ	ताम् आमन्त्र्य च गोविन्दः कृत्वा चाभिप्रदक्षिणम्  
०५,०८८।१०४च्	प्रातिष्ठत महाबाहुर् दुर्योधनगृहान् प्रति  
०५,०८९।००१	वैशम्पायन उवाच  
०५,०८९।००१अ	पृथाम् आमन्त्र्य गोविन्दः कृत्वा चापि प्रदक्षिणम्  
०५,०८९।००१च्	दुर्योधनगृहं शौरिर् अभ्यगच्छद् अरिन्दमः  
०५,०८९।००२अ	लक्ष्म्या परमया युक्तं पुरन्दरगृहोपमम्  
०५,०८९।००२ब्*०४०५_०१	विचित्रैर् आसनैर् युक्तं प्रविवेश जनार्दनः  
०५,०८९।००२च्	तस्य कक्ष्या व्यतिक्रम्य तिस्रो द्वाःस्थैर् अवारितः  
०५,०८९।००३अ	ततो ऽभ्रघनसङ्काशं गिरिकूटम् इवोच्छ्रितम्  
०५,०८९।००३च्	श्रिया ज्वलन्तं प्रासादम् आरुरोह महायशाः  
०५,०८९।००४अ	तत्र राजसहस्रैश् च कुरुभिश् चाभिसंवृतम्  
०५,०८९।००४च्	धार्तराष्ट्रं महाबाहुं ददर्शासीनम् आसने  
०५,०८९।००५अ	दुःशासनं च कर्णं च शकुनिं चापि सौबलम्  
०५,०८९।००५च्	दुर्योधनसमीपे तान् आसनस्थान् ददर्श सः  
०५,०८९।००६अ	अभ्यागच्छति दाशार्हे धार्तराष्ट्रो महायशाः  
०५,०८९।००६च्	उदतिष्ठत् सहामात्यः पूजयन् मधुसूदनम्  
०५,०८९।००७अ	समेत्य धार्तराष्ट्रेण सहामात्येन केशवः  
०५,०८९।००७च्	राजभिस् तत्र वार्ष्णेयः समागच्छद् यथावयः  
०५,०८९।००८अ	तत्र जाम्बूनदमयं पर्यङ्कं सुपरिष्कृतम्  
०५,०८९।००८च्	विविधास्तरणास्तीर्णम् अभ्युपाविशद् अच्युतः  
०५,०८९।००९अ	तस्मिन् गां मधुपर्कं च उपहृत्य जनार्दने  
०५,०८९।००९च्	निवेदयाम् आस तदा गृहान् राज्यं च कौरवः  
०५,०८९।००९द्*०४०६_०१	आसनं सर्वतोभद्रं सर्वरत्नविभूषितम्  
०५,०८९।००९द्*०४०६_०२	कृष्णार्थम् एव संसिद्धं धार्तराष्ट्रस्य शासनात्  
०५,०८९।०१०अ	तत्र गोविन्दम् आसीनं प्रसन्नादित्यवर्चसम्  
०५,०८९।०१०च्	उपासां चक्रिरे सर्वे कुरवो राजभिः सह  
०५,०८९।०११अ	ततो दुर्योधनो राजा वार्ष्णेयं जयतां वरम्  
०५,०८९।०११च्	न्यमन्त्रयद् भोजनेन नाभ्यनन्दच् च केशवः  
०५,०८९।०११च्*०४०७_०१	**** **** नाभ्यनन्दज् जनार्दनः  
०५,०८९।०११च्*०४०७_०२	पुनः पुनः कौरवेयो भोजनेन न्यमन्त्रयत्  
०५,०८९।०११च्*०४०७_०३	असकृत् प्रार्थ्यमानो ऽपि  
०५,०८९।०१२अ	ततो दुर्योधनः कृष्णम् अब्रवीद् राजसंसदि  
०५,०८९।०१२च्	मृदुपूर्वं शठोदर्कं कर्णम् आभाष्य कौरवः  
०५,०८९।०१३अ	कस्माद् अन्नानि पानानि वासांसि शयनानि च  
०५,०८९।०१३च्	त्वदर्थम् उपनीतानि नाग्रहीस् त्वं जनार्दन  
०५,०८९।०१४अ	उभयोश् चाददः साह्यम् उभयोश् च हिते रतः  
०५,०८९।०१४च्	सम्बन्धी दयितश् चासि धृतराष्ट्रस्य माधव  
०५,०८९।०१५अ	त्वं हि गोविन्द धर्मार्थौ वेत्थ तत्त्वेन सर्वशः  
०५,०८९।०१५च्	तत्र कारणम् इच्छामि श्रोतुं चक्रगदाधर  
०५,०८९।०१६अ	स एवम् उक्तो गोविन्दः प्रत्युवाच महामनाः  
०५,०८९।०१६च्	ओघमेघस्वनः काले प्रगृह्य विपुलं भुजम्  
०५,०८९।०१७अ	अनम्बूकृतम् अग्रस्तम् अनिरस्तम् असङ्कुलम्  
०५,०८९।०१७च्	राजीवनेत्रो राजानं हेतुमद्वाक्यम् उत्तमम्  
०५,०८९।०१८अ	कृतार्था भुञ्जते दूताः पूजां गृह्णन्ति चैव हि  
०५,०८९।०१८च्	कृतार्थं मां सहामात्यस् त्वम् अर्चिष्यसि भारत  
०५,०८९।०१९अ	एवम् उक्तः प्रत्युवाच धार्तराष्ट्रो जनार्दनम्  
०५,०८९।०१९च्	न युक्तं भवतास्मासु प्रतिपत्तुम् असाम्प्रतम्  
०५,०८९।०२०अ	कृतार्थं चाकृतार्थं च त्वां वयं मधुसूदन  
०५,०८९।०२०च्	यतामहे पूजयितुं गोविन्द न च शक्नुमः  
०५,०८९।०२१अ	न च तत् कारणं विद्मो यस्मिन् नो मधुसूदन  
०५,०८९।०२१च्	पूजां कृतां प्रीयमाणैर् नामंस्थाः पुरुषोत्तम  
०५,०८९।०२२अ	वैरं नो नास्ति भवता गोविन्द न च विग्रहः  
०५,०८९।०२२च्	स भवान् प्रसमीक्ष्यैतन् नेदृशं वक्तुम् अर्हति  
०५,०८९।०२३अ	एवम् उक्तः प्रत्युवाच धार्तराष्ट्रं जनार्दनः  
०५,०८९।०२३च्	अभिवीक्ष्य सहामात्यं दाशार्हः प्रहसन्न् इव  
०५,०८९।०२४अ	नाहं कामान् न संरम्भान् न द्वेषान् नार्थकारणात्  
०५,०८९।०२४च्	न हेतुवादाल् लोभाद् वा धर्मं जह्यां कथं चन  
०५,०८९।०२४द्*०४०८_०१	पूजां कृतां प्रीयमाणो को विद्वांस् त्यक्तुम् अर्हति  
०५,०८९।०२५अ	सम्प्रीतिभोज्यान्य् अन्नानि आपद्भोज्यानि वा पुनः  
०५,०८९।०२५च्	न च सम्प्रीयसे राजन् न चाप्य् आपद्गता वयम्  
०५,०८९।०२६अ	अकस्माद् द्विषसे राजञ् जन्मप्रभृति पाण्डवान्  
०५,०८९।०२६च्	प्रियानुवर्तिनो भ्रातॄन् सर्वैः समुदितान् गुणैः  
०५,०८९।०२७अ	अकस्माच् चैव पार्थानां द्वेषणं नोपपद्यते  
०५,०८९।०२७च्	धर्मे स्थिताः पाण्डवेयाः कस् तान् किं वक्तुम् अर्हति  
०५,०८९।०२८अ	यस् तान् द्वेष्टि स मां द्वेष्टि यस् तान् अनु स माम् अनु  
०५,०८९।०२८च्	ऐकात्म्यं मां गतं विद्धि पाण्डवैर् धर्मचारिभिः  
०५,०८९।०२९अ	कामक्रोधानुवर्ती हि यो मोहाद् विरुरुत्सते  
०५,०८९।०२९च्	गुणवन्तं च यो द्वेष्टि तम् आहुः पुरुषाधमम्  
०५,०८९।०३०अ	यः कल्याणगुणाञ् ज्ञातीन् मोहाल् लोभाद् दिदृक्षते  
०५,०८९।०३०च्	सो ऽजितात्माजितक्रोधो न चिरं तिष्ठति श्रियम्  
०५,०८९।०३१अ	अथ यो गुणसम्पन्नान् हृदयस्याप्रियान् अपि  
०५,०८९।०३१च्	प्रियेण कुरुते वश्यांश् चिरं यशसि तिष्ठति  
०५,०८९।०३१द्*०४०९_०१	द्विषदन्नं न भोक्तव्यं द्विषन्तं नैव भोजयेत्  
०५,०८९।०३१द्*०४०९_०२	पाण्डवान् द्विषसे राजन् मम प्राणा हि पाण्डवाः  
०५,०८९।०३२अ	सर्वम् एतद् अभोक्तव्यम् अन्नं दुष्टाभिसंहितम्  
०५,०८९।०३२च्	क्षत्तुर् एकस्य भोक्तव्यम् इति मे धीयते मतिः  
०५,०८९।०३३अ	एवम् उक्त्वा महाबाहुर् दुर्योधनम् अमर्षणम्  
०५,०८९।०३३च्	निश्चक्राम ततः शुभ्राद् धार्तराष्ट्रनिवेशनात्  
०५,०८९।०३४अ	निर्याय च महाबाहुर् वासुदेवो महामनाः  
०५,०८९।०३४च्	निवेशाय ययौ वेश्म विदुरस्य महात्मनः  
०५,०८९।०३५अ	तम् अभ्यगच्छद् द्रोणश् च कृपो भीष्मो ऽथ बाह्लिकः  
०५,०८९।०३५च्	कुरवश् च महाबाहुं विदुरस्य गृहे स्थितम्  
०५,०८९।०३६अ	ते ऽभिगम्याब्रुवंस् तत्र कुरवो मधुसूदनम्  
०५,०८९।०३६च्	निवेदयामो वार्ष्णेय सरत्नांस् ते गृहान्वयम्  
०५,०८९।०३७अ	तान् उवाच महातेजाः कौरवान् मधुसूदनः  
०५,०८९।०३७च्	सर्वे भवन्तो गच्छन्तु सर्वा मे ऽपचितिः कृता  
०५,०८९।०३७द्*०४१०_०१	न नीतिर् अस्मत् पूजा वो भवतां कुरुसत्तमाः  
०५,०८९।०३७द्*०४१०_०२	दुर्योधनश् च युष्मासु न च प्रीतिं करिष्यति  
०५,०८९।०३७द्*०४१०_०३	त एवम् उक्ताः कृष्णेन एवम् अस्त्व् इति निर्ययुः  
०५,०८९।०३८अ	यातेषु कुरुषु क्षत्ता दाशार्हम् अपराजितम्  
०५,०८९।०३८च्	अभ्यर्चयाम् आस तदा सर्वकामैः प्रयत्नवान्  
०५,०८९।०३९अ	ततः क्षत्तान्नपानानि शुचीनि गुणवन्ति च  
०५,०८९।०३९च्	उपाहरद् अनेकानि केशवाय महात्मने  
०५,०८९।०४०अ	तैर् तर्पयित्वा प्रथमं ब्राह्मणान् मधुसूदनः  
०५,०८९।०४०च्	वेदविद्भ्यो ददौ कृष्णः परमद्रविणान्य् अपि  
०५,०८९।०४०द्*०४११_०१	भुक्तवत्सु द्विजेन्द्रेषु निषण्णस्य वरासने  
०५,०८९।०४०द्*०४११_०२	शुचिः सुप्रयतो भूत्वा विदुरो ऽन्नम् उपाहरत्  
०५,०८९।०४०द्*०४११_०३	श्रद्धया परया युक्त इदं वचनम् अब्रवीत्  
०५,०८९।०४०द्*०४११_०४	सम्भ्रमैस् तुष्य गोविन्द एतन् नः परमं धनम्  
०५,०८९।०४०द्*०४११_०५	अन्यथा वा विशेषेण कस् त्वाम् अर्चितुम् अर्हति  
०५,०८९।०४०द्*०४१२_०१	उदारस्य तृणं वित्तं शूरस्य मरणं तृणम्  
०५,०८९।०४०द्*०४१२_०२	विरक्तस्य तृणं नारी निःस्पृहस्य तृणं जगत्  
०५,०८९।०४०द्*०४१३_०१	तं भुक्तवन्तं विविधाः सुशब्दाः सूतमागधाः  
०५,०८९।०४०द्*०४१३_०२	अभितुष्टुवुर् आसीनं दाशार्हम् अपराजितम्  
०५,०८९।०४१अ	ततो ऽनुयायिभिः सार्धं मरुद्भिर् इव वासवः  
०५,०८९।०४१च्	विदुरान्नानि बुभुजे शुचीनि गुणवन्ति च  
०५,०९०।००१	वैशम्पायन उवाच  
०५,०९०।००१अ	तं भुक्तवन्तम् आश्वस्तं निशायां विदुरो ऽब्रवीत्  
०५,०९०।००१ब्@००४_०००१	महात्मानो यम् इच्छन्ति तपः कृत्वा त्व् अनेकधा  
०५,०९०।००१ब्@००४_०००२	स देवो ऽस्य समायातो मम लोचनगोचरे  
०५,०९०।००१ब्@००४_०००३	तवातिथ्यं जगन्नाथ किं करोम्य् अद्य केशव  
०५,०९०।००१ब्@००४_०००४	कृष्ण उवाच  
०५,०९०।००१ब्@००४_०००४	अहम् अस्मि महीपीठे निर्धनानां शिरोमणिः  
०५,०९०।००१ब्@००४_०००५	साधु साधु महाप्राज्ञ सर्वशास्त्रविशारद  
०५,०९०।००१ब्@००४_०००६	यस् त्वं विनयसम्पन्नो वयस् त्वय्य् एव दृश्यते  
०५,०९०।००१ब्@००४_०००७	तवाद्य वचसा तुष्ये ददामि कुरुनन्दन  
०५,०९०।००१ब्@००४_०००८	विदुर उवाच  
०५,०९०।००१ब्@००४_०००८	वरं वृणीष्व दास्ये ऽहं यत् ते मनसि रोचते  
०५,०९०।००१ब्@००४_०००९	अचला केशवे भक्तिर् मानसं त्वद्गतं सदा  
०५,०९०।००१ब्@००४_००१०	धर्मे चिन्ता कुले जन्म देहि मे मधुसूदन  
०५,०९०।००१ब्@००४_००११	मा मतिः परद्रव्येषु परदारेषु मा मतिः  
०५,०९०।००१ब्@००४_००१२	परापवादिनी जिह्वा मा भूद् देव कदा चन  
०५,०९०।००१ब्@००४_००१३	आसनं सुतसङ्कीर्णं विप्रसङ्कीर्णमन्दिरम्  
०५,०९०।००१ब्@००४_००१४	हृदयं शास्त्रसङ्कीर्णं देहि मे मधुसूदन  
०५,०९०।००१ब्@००४_००१५	दुर्भिक्षे चान्नदाताहं सुभिक्षे च हिरण्यदः  
०५,०९०।००१ब्@००४_००१६	आतुरे ऽहं भयत्राता त्रीणि कृष्ण भवन्तु मे  
०५,०९०।००१ब्@००४_००१७	सत्यं शौचं दया दानं भक्तिश् चैव जनार्दने  
०५,०९०।००१ब्@००४_००१८	एतान् वरान् अहं याचे यदि तुष्टो ऽसि माधव  
०५,०९०।००१च्	नेदं सम्यग् व्यवसितं केशवागमनं तव  
०५,०९०।००२अ	अर्थधर्मातिगो मूढः संरम्भी च जनार्दन  
०५,०९०।००२च्	मानघ्नो मानकामश् च वृद्धानां शासनातिगः  
०५,०९०।००३अ	धर्मशास्त्रातिगो मन्दो दुरात्मा प्रग्रहं गतः  
०५,०९०।००३च्	अनेयः श्रेयसां पापो धार्तराष्ट्रो जनार्दन  
०५,०९०।००४अ	कामात्मा प्राज्ञमानी च मित्रध्रुक् सर्वशङ्कितः  
०५,०९०।००४च्	अकर्ता चाकृतज्ञश् च त्यक्तधर्मः प्रियानृतः  
०५,०९०।००४द्*०४१४_०१	मूढश् चाकृतबुद्धिश् च इन्द्रियाणाम् अनीश्वरः  
०५,०९०।००४द्*०४१४_०२	कामानुसारी कृत्येषु सर्वेष्व् अकृतनिश्चयः  
०५,०९०।००५अ	एतैश् चान्यैश् च बहुभिर् दोषैर् एष समन्वितः  
०५,०९०।००५च्	त्वयोच्यमानः श्रेयो ऽपि संरम्भान् न ग्रहीष्यति  
०५,०९०।००६अ	सेनासमुदयं दृष्ट्वा पार्थिवं मधुसूदन  
०५,०९०।००६च्	कृतार्थं मन्यते बाल आत्मानम् अविचक्षणः  
०५,०९०।००७अ	एकः कर्णः पराञ् जेतुं समर्थ इति निश्चितम्  
०५,०९०।००७च्	धार्तराष्ट्रस्य दुर्बुद्धेः स शमं नोपयास्यति  
०५,०९०।००८अ	भीष्मे द्रोणे कृपे कर्णे द्रोणपुत्रे जयद्रथे  
०५,०९०।००८च्	भूयसीं वर्तते वृत्तिं न शमे कुरुते मनः  
०५,०९०।००९अ	निश्चितं धार्तराष्ट्राणां सकर्णानां जनार्दन  
०५,०९०।००९च्	भीष्मद्रोणकृपान् पार्था न शक्ताः प्रतिवीक्षितुम्  
०५,०९०।०१०अ	संविच् च धार्तराष्ट्राणां सर्वेषाम् एव केशव  
०५,०९०।०१०च्	शमे प्रयतमानस्य तव सौभ्रात्रकाङ्क्षिणः  
०५,०९०।०११अ	न पाण्डवानाम् अस्माभिः प्रतिदेयं यथोचितम्  
०५,०९०।०११च्	इति व्यवसितास् तेषु वचनं स्यान् निरर्थकम्  
०५,०९०।०१२अ	यत्र सूक्तं दुरुक्तं च समं स्यान् मधुसूदन  
०५,०९०।०१२च्	न तत्र प्रलपेत् प्राज्ञो बधिरेष्व् इव गायनः  
०५,०९०।०१३अ	अविजानत्सु मूढेषु निर्मर्यादेषु माधव  
०५,०९०।०१३च्	न त्वं वाक्यं ब्रुवन् युक्तश् चाण्डालेषु द्विजो यथा  
०५,०९०।०१४अ	सो ऽयं बलस्थो मूढश् च न करिष्यति ते वचः  
०५,०९०।०१४च्	तस्मिन् निरर्थकं वाक्यम् उक्तं सम्पत्स्यते तव  
०५,०९०।०१५अ	तेषां समुपविष्टानां सर्वेषां पापचेतसाम्  
०५,०९०।०१५च्	तव मध्यावतरणं मम कृष्ण न रोचते  
०५,०९०।०१६अ	दुर्बुद्धीनाम् अशिष्टानां बहूनां पापचेतसाम्  
०५,०९०।०१६च्	प्रतीपं वचनं मध्ये तव कृष्ण न रोचते  
०५,०९०।०१७अ	अनुपासितवृद्धत्वाच् छ्रिया मोहाच् च दर्पितः  
०५,०९०।०१७च्	वयोदर्पाद् अमर्षाच् च न ते श्रेयो ग्रहीष्यति  
०५,०९०।०१८अ	बलं बलवद् अप्य् अस्य यदि वक्ष्यसि माधव  
०५,०९०।०१८च्	त्वय्य् अस्य महती शङ्का न करिष्यति ते वचः  
०५,०९०।०१८द्*०४१५_०१	मानी मौर्ख्येण पार्थानां न पश्यत्य् अधिकं बलम्  
०५,०९०।०१९अ	नेदम् अद्य युधा शक्यम् इन्द्रेणापि सहामरैः  
०५,०९०।०१९च्	इति व्यवसिताः सर्वे धार्तराष्ट्रा जनार्दन  
०५,०९०।०२०अ	तेष्व् एवम् उपपन्नेषु कामक्रोधानुवर्तिषु  
०५,०९०।०२०च्	समर्थम् अपि ते वाक्यम् असमर्थं भविष्यति  
०५,०९०।०२१अ	मध्ये तिष्ठन् हस्त्यनीकस्य मन्दो; रथाश्वयुक्तस्य बलस्य मूढः  
०५,०९०।०२१च्	दुर्योधनो मन्यते वीतमन्युः; कृत्स्ना मयेयं पृथिवी जितेति  
०५,०९०।०२२अ	आशंसते धृतराष्ट्रस्य पुत्रो; महाराज्यम् असपत्नं पृथिव्याम्  
०५,०९०।०२२च्	तस्मिञ् शमः केवलो नोपलभ्यो; बद्धं सन्तम् आगतं मन्यते ऽर्थम्  
०५,०९०।०२३अ	पर्यस्तेयं पृथिवी कालपक्वा; दुर्योधनार्थे पाण्डवान् योद्धुकामाः  
०५,०९०।०२३च्	समागताः सर्वयोधाः पृथिव्यां; राजानश् च क्षितिपालैः समेताः  
०५,०९०।०२४अ	सर्वे चैते कृतवैराः पुरस्तात्; त्वया राजानो हृतसाराश् च कृष्ण  
०५,०९०।०२४च्	तवोद्वेगात् संश्रिता धार्तराष्ट्रान्; सुसंहताः सह कर्णेन वीराः  
०५,०९०।०२५अ	त्यक्तात्मानः सह दुर्योधनेन; सृष्टा योद्धुं पाण्डवान् सर्वयोधाः  
०५,०९०।०२५ब्*०४१६_०१	मृत्युर् जयो वेति कृतैकभावाः  
०५,०९०।०२५ब्*०४१६_०२	कामात्मानो मन्युवशाविनीताः  
०५,०९०।०२५च्	तेषां मध्ये प्रविशेथा यदि त्वं; न तन् मतं मम दाशार्ह वीर  
०५,०९०।०२६अ	तेषां समुपविष्टानां बहूनां दुष्टचेतसाम्  
०५,०९०।०२६च्	कथं मध्यं प्रपद्येथाः शत्रूणां शत्रुकर्शन  
०५,०९०।०२७अ	सर्वथा त्वं महाबाहो देवैर् अपि दुरुत्सहः  
०५,०९०।०२७च्	प्रभावं पौरुषं बुद्धिं जानामि तव शत्रुहन्  
०५,०९०।०२८अ	या मे प्रीतिः पाण्डवेषु भूयः सा त्वयि माधव  
०५,०९०।०२८च्	प्रेम्णा च बहुमानाच् च सौहृदाच् च ब्रवीम्य् अहम्  
०५,०९०।०२८द्*०४१७_०१	या मे प्रीतिः पुष्कराक्ष त्वद्दर्शनसमुद्भवा  
०५,०९०।०२८द्*०४१७_०२	सा किम् आख्यायते तुभ्यम् अन्तरात्मासि देहिनाम्  
०५,०९१।०००*०४१८_००	वैशम्पायनः  
०५,०९१।०००*०४१८_०१	विदुरस्य वचः श्रुत्वा प्रश्रितं पुरुषोत्तमः  
०५,०९१।०००*०४१८_०२	इदं होवाच वचनं भगवान् मधुसूदनः  
०५,०९१।००१	भगवान् उवाच  
०५,०९१।००१अ	यथा ब्रूयान् महाप्राज्ञो यथा ब्रूयाद् विचक्षणः  
०५,०९१।००१च्	यथा वाच्यस् त्वद्विधेन सुहृदा मद्विधः सुहृत्  
०५,०९१।००२अ	धर्मार्थयुक्तं तथ्यं च यथा त्वय्य् उपपद्यते  
०५,०९१।००२च्	तथा वचनम् उक्तो ऽस्मि त्वयैतत् पितृमातृवत्  
०५,०९१।००३अ	सत्यं प्राप्तं च युक्तं चाप्य् एवम् एव यथात्थ माम्  
०५,०९१।००३च्	शृणुष्वागमने हेतुं विदुरावहितो भव  
०५,०९१।००४अ	दौरात्म्यं धार्तराष्ट्रस्य क्षत्रियाणां च वैरिताम्  
०५,०९१।००४च्	सर्वम् एतद् अहं जानन् क्षत्तः प्राप्तो ऽद्य कौरवान्  
०५,०९१।००५अ	पर्यस्तां पृथिवीं सर्वां साश्वां सरथकुञ्जराम्  
०५,०९१।००५च्	यो मोचयेन् मृत्युपाशात् प्राप्नुयाद् धर्मम् उत्तमम्  
०५,०९१।००६अ	धर्मकार्यं यतञ् शक्त्या न चेच् छक्नोति मानवः  
०५,०९१।००६च्	प्राप्तो भवति तत् पुण्यम् अत्र मे नास्ति संशयः  
०५,०९१।००७अ	मनसा चिन्तयन् पापं कर्मणा नाभिरोचयन्  
०५,०९१।००७च्	न प्राप्नोति फलं तस्य एवं धर्मविदो विदुः  
०५,०९१।००८अ	सो ऽहं यतिष्ये प्रशमं क्षत्तः कर्तुम् अमायया  
०५,०९१।००८च्	कुरूणां सृञ्जयानां च सङ्ग्रामे विनशिष्यताम्  
०५,०९१।००९अ	सेयम् आपन् महाघोरा कुरुष्व् एव समुत्थिता  
०५,०९१।००९च्	कर्णदुर्योधनकृता सर्वे ह्य् एते तदन्वयाः  
०५,०९१।०१०अ	व्यसनैः क्लिश्यमानं हि यो मित्रं नाभिपद्यते  
०५,०९१।०१०च्	अनुनीय यथाशक्ति तं नृशंसं विदुर् बुधाः  
०५,०९१।०११अ	आ केशग्रहणान् मित्रम् अकार्यात् सन्निवर्तयन्  
०५,०९१।०११च्	अवाच्यः कस्य चिद् भवति कृतयत्नो यथाबलम्  
०५,०९१।०१२अ	तत् समर्थं शुभं वाक्यं धर्मार्थसहितं हितम्  
०५,०९१।०१२च्	धार्तराष्ट्रः सहामात्यो ग्रहीतुं विदुरार्हति  
०५,०९१।०१३अ	हितं हि धार्तराष्ट्राणां पाण्डवानां तथैव च  
०५,०९१।०१३च्	पृथिव्यां क्षत्रियाणां च यतिष्ये ऽहम् अमायया  
०५,०९१।०१४अ	हिते प्रयतमानं मां शङ्केद् दुर्योधनो यदि  
०५,०९१।०१४च्	हृदयस्य च मे प्रीतिर् आनृण्यं च भविष्यति  
०५,०९१।०१५अ	ज्ञातीनां हि मिथो भेदे यन् मित्रं नाभिपद्यते  
०५,०९१।०१५च्	सर्वयत्नेन मध्यस्थं न तन् मित्रं विदुर् बुधाः  
०५,०९१।०१६अ	न मां ब्रूयुर् अधर्मज्ञा मूढा असुहृदस् तथा  
०५,०९१।०१६च्	शक्तो नावारयत् कृष्णः संरब्धान् कुरुपाण्डवान्  
०५,०९१।०१७अ	उभयोः साधयन्न् अर्थम् अहम् आगत इत्य् उत  
०५,०९१।०१७च्	तत्र यत्नम् अहं कृत्वा गच्छेयं नृष्व् अवाच्यताम्  
०५,०९१।०१८अ	मम धर्मार्थयुक्तं हि श्रुत्वा वाक्यम् अनामयम्  
०५,०९१।०१८च्	न चेद् आदास्यते बालो दिष्टस्य वशम् एष्यति  
०५,०९१।०१९अ	अहापयन् पाण्डवार्थं यथावच्; छमं कुरूणां यदि चाचरेयम्  
०५,०९१।०१९च्	पुण्यं च मे स्याच् चरितं महार्थं; मुच्येरंश् च कुरवो मृत्युपाशात्  
०५,०९१।०२०अ	अपि वाचं भाषमाणस्य काव्यां; धर्मारामाम् अर्थवतीम् अहिंस्राम्  
०५,०९१।०२०च्	अवेक्षेरन् धार्तराष्ट्राः समर्थां; मां च प्राप्तं कुरवः पूजयेयुः  
०५,०९१।०२१अ	न चापि मम पर्याप्ताः सहिताः सर्वपार्थिवाः  
०५,०९१।०२१च्	क्रुद्धस्य प्रमुखे स्थातुं सिंहस्येवेतरे मृगाः  
०५,०९१।०२२	वैशम्पायन उवाच  
०५,०९१।०२२अ	इत्य् एवम् उक्त्वा वचनं वृष्णीनाम् ऋषभस् तदा  
०५,०९१।०२२च्	शयने सुखसंस्पर्शे शिश्ये यदुसुखावहः  
०५,०९२।००१	वैशम्पायन उवाच  
०५,०९२।००१अ	तथा कथयतोर् एव तयोर् बुद्धिमतोस् तदा  
०५,०९२।००१च्	शिवा नक्षत्रसम्पन्ना सा व्यतीयाय शर्वरी  
०५,०९२।००२अ	धर्मार्थकामयुक्ताश् च विचित्रार्थपदाक्षराः  
०५,०९२।००२च्	शृण्वतो विविधा वाचो विदुरस्य महात्मनः  
०५,०९२।००३अ	कथाभिर् अनुरूपाभिः कृष्णस्यामिततेजसः  
०५,०९२।००३च्	अकामस्येव कृष्णस्य सा व्यतीयाय शर्वरी  
०५,०९२।००४अ	ततस् तु स्वरसम्पन्ना बहवः सूतमागधाः  
०५,०९२।००४च्	शङ्खदुन्दुभिनिर्घोषैः केशवं प्रत्यबोधयन्  
०५,०९२।००४द्*०४१९_०१	ब्रह्मादिवसुदेवान्तं वंशं समनुकीर्तयन्  
०५,०९२।००४द्*०४१९_०२	तुष्टुवुः केशवं तत्र बहवः सूतमागधाः  
०५,०९२।००५अ	तत उत्थाय दाशार्ह ऋषभः सर्वसात्वताम्  
०५,०९२।००५च्	सर्वम् आवश्यकं चक्रे प्रातःकार्यं जनार्दनः  
०५,०९२।००६अ	कृतोदकार्यजप्यः स हुताग्निः समलङ्कृतः  
०५,०९२।००६च्	तत आदित्यम् उद्यन्तम् उपातिष्ठत माधवः  
०५,०९२।००७अ	अथ दुर्योधनः कृष्णं शकुनिश् चापि सौबलः  
०५,०९२।००७च्	सन्ध्यां तिष्ठन्तम् अभ्येत्य दाशार्हम् अपराजितम्  
०५,०९२।००८अ	आचक्षेतां तु कृष्णस्य धृतराष्ट्रं सभागतम्  
०५,०९२।००८च्	कुरूंश् च भीष्मप्रमुखान् राज्ञः सर्वांश् च पार्थिवान्  
०५,०९२।००९अ	त्वाम् अर्थयन्ते गोविन्द दिवि शक्रम् इवामराः  
०५,०९२।००९च्	ताव् अभ्यनन्दद् गोविन्दः साम्ना परमवल्गुना  
०५,०९२।००९द्*०४२०_०१	तान् अभ्यनन्दद् गोविन्दः साम्ना परमवल्गुना  
०५,०९२।००९द्*०४२०_०२	ते ऽभ्यर्च्य देवकीपुत्रं दिवि शक्रम् इवामराः  
०५,०९२।०१०अ	ततो विमल आदित्ये ब्राह्मणेभ्यो जनार्दनः  
०५,०९२।०१०च्	ददौ हिरण्यं वासांसि गाश् चाश्वांश् च परन्तपः  
०५,०९२।०११अ	विसृष्टवन्तं रत्नानि दाशार्हम् अपराजितम्  
०५,०९२।०११च्	तिष्ठन्तम् उपसङ्गम्य ववन्दे सारथिस् तदा  
०५,०९२।०११द्*०४२१_०१	ततो रथेन शुभ्रेण महता किङ्किणीकिना  
०५,०९२।०११द्*०४२१_०२	हयोत्तमयुजा शीघ्रम् उपातिष्ठत दारुकः  
०५,०९२।०११द्@००५_०००१	तस्मै रथवरो युक्तः शुशुभे लोकविश्रुतः  
०५,०९२।०११द्@००५_०००२	वाजिभिः सैन्यसुग्रीवमेघपुष्पबलाहकैः  
०५,०९२।०११द्@००५_०००३	सैन्यस् तु शुकपत्राभः सुग्रीवः किंशुकप्रभः  
०५,०९२।०११द्@००५_०००४	मेघपुष्पो मेघवर्णः पाण्डरस् तु बलाहकः  
०५,०९२।०११द्@००५_०००५	दक्षिणं चावहत् सैन्यः सुग्रीवः सव्यतो ऽवहत्  
०५,०९२।०११द्@००५_०००६	पृष्ठवाहौ तयोर् आस्तां मेघपुष्पबलाहकौ  
०५,०९२।०११द्@००५_०००७	विश्वकर्मकृतापीडा रत्नजालविभूषिता  
०५,०९२।०११द्@००५_०००८	आश्रिता वै रथे तस्मिन् ध्वजयष्टिर् अशोभत  
०५,०९२।०११द्@००५_०००९	वैनतेयः स्थितस् तस्यां प्रभाकरम् इव स्पृशन्  
०५,०९२।०११द्@००५_००१०	तस्य सत्त्ववतः केतौ भुजगारिर् अशोभत  
०५,०९२।०११द्@००५_००११	तस्य कीर्तिमतस् तेन भास्वरेण विराजता  
०५,०९२।०११द्@००५_००१२	शुशुभे स्यन्दनश्रेष्ठः पतगेन्द्रेण केतुना  
०५,०९२।०११द्@००५_००१३	रुक्मजालैः पताकाभिः सौवर्णेन च केतुना  
०५,०९२।०११द्@००५_००१४	बभूव स रथश्रेष्ठः कालसूर्य इवोदितः  
०५,०९२।०११द्@००५_००१५	पक्षिध्वजवितानैश् च रुक्मजालकृतान्तरैः  
०५,०९२।०११द्@००५_००१६	दण्डमार्गविभागैश् च सुकृतैर् विश्वकर्मणा  
०५,०९२।०११द्@००५_००१७	प्रवालमणिहेमैश् च मुक्तावैडूर्यभूषणैः  
०५,०९२।०११द्@००५_००१८	किङ्किणीशतसङ्घैश् च वालजालकृतान्तरैः  
०५,०९२।०११द्@००५_००१९	कार्तस्वरमयीभिश् च पद्मिनीभिर् अलङ्कृतः  
०५,०९२।०११द्@००५_००२०	शुशुभे स्यन्दनश्रेष्ठस् तापनीयैश् च पादपैः  
०५,०९२।०११द्@००५_००२१	व्याघ्रसिंहवराहैश् च गोवृषैर् मृगपक्षिभिः  
०५,०९२।०११द्@००५_००२२	ताराभिर् भास्करैश् चापि वारणैश् च हिरण्मयैः  
०५,०९२।०११द्@००५_००२३	वज्राङ्कुशविमानैश् च कूबरावर्तसन्धिषु  
०५,०९२।०११द्@००५_००२४	समुच्छ्रितमहानाभिः स्तनयित्नुमहास्वनः  
०५,०९२।०१२अ	तम् उपस्थितम् आज्ञाय रथं दिव्यं महामनाः  
०५,०९२।०१२च्	महाभ्रघननिर्घोषं सर्वरत्नविभूषितम्  
०५,०९२।०१३अ	अग्निं प्रदक्षिणं कृत्वा ब्राह्मणांश् च जनार्दनः  
०५,०९२।०१३च्	कौस्तुभं मणिम् आमुच्य श्रिया परमया ज्वलन्  
०५,०९२।०१४अ	कुरुभिः संवृतः कृष्णो वृष्णिभिश् चाभिरक्षितः  
०५,०९२।०१४च्	आतिष्ठत रथं शौरिः सर्वयादवनन्दनः  
०५,०९२।०१५अ	अन्वारुरोह दाशार्हं विदुरः सर्वधर्मवित्  
०५,०९२।०१५च्	सर्वप्राणभृतां श्रेष्ठं सर्वधर्मभृतां वरम्  
०५,०९२।०१६अ	ततो दुर्योधनः कृष्णं शकुनिश् चापि सौबलः  
०५,०९२।०१६च्	द्वितीयेन रथेनैनम् अन्वयातां परन्तपम्  
०५,०९२।०१७अ	सात्यकिः कृतवर्मा च वृष्णीनां च महारथाः  
०५,०९२।०१७च्	पृष्ठतो ऽनुययुः कृष्णं रथैर् अश्वैर् गजैर् अपि  
०५,०९२।०१८अ	तेषां हेमपरिष्कारा युक्ताः परमवाजिभिः  
०५,०९२।०१८च्	गच्छतां घोषिणश् चित्राश् चारु बभ्राजिरे रथाः  
०५,०९२।०१९अ	सम्मृष्टसंसिक्तरजः प्रतिपेदे महापथम्  
०५,०९२।०१९च्	राजर्षिचरितं काले कृष्णो धीमाञ् श्रिया ज्वलन्  
०५,०९२।०२०अ	ततः प्रयाते दाशार्हे प्रावाद्यन्तैकपुष्कराः  
०५,०९२।०२०च्	शङ्खाश् च दध्मिरे तत्र वाद्यान्य् अन्यानि यानि च  
०५,०९२।०२१अ	प्रवीराः सर्वलोकस्य युवानः सिंहविक्रमाः  
०५,०९२।०२१च्	परिवार्य रथं शौरेर् अगच्छन्त परन्तपाः  
०५,०९२।०२२अ	ततो ऽन्ये बहुसाहस्रा विचित्राद्भुतवाससः  
०५,०९२।०२२च्	असिप्रासायुधधराः कृष्णस्यासन् पुरःसराः  
०५,०९२।०२२द्*०४२२_०१	योधाः परशुहस्ताश् च शतशो ऽथ सहस्रशः  
०५,०९२।०२३अ	गजाः परःशतास् तत्र वराश् चाश्वाः सहस्रशः  
०५,०९२।०२३च्	प्रयान्तम् अन्वयुर् वीरं दाशार्हम् अपराजितम्  
०५,०९२।०२४अ	पुरं कुरूणां संवृत्तं द्रष्टुकामं जनार्दनम्  
०५,०९२।०२४च्	सवृद्धबालं सस्त्रीकं रथ्यागतम् अरिन्दमम्  
०५,०९२।०२५अ	वेदिकापाश्रिताभिश् च समाक्रान्तान्य् अनेकशः  
०५,०९२।०२५च्	प्रचलन्तीव भारेण योषिद्भिर् भवनान्य् उत  
०५,०९२।०२६अ	सम्पूज्यमानः कुरुभिः संशृण्वन् विविधाः कथाः  
०५,०९२।०२६च्	यथार्हं प्रतिसत्कुर्वन् प्रेक्षमाणः शनैर् ययौ  
०५,०९२।०२७अ	ततः सभां समासाद्य केशवस्यानुयायिनः  
०५,०९२।०२७च्	सशङ्खैर् वेणुनिर्घोषैर् दिशः सर्वा व्यनादयन्  
०५,०९२।०२८अ	ततः सा समितिः सर्वा राज्ञाम् अमिततेजसाम्  
०५,०९२।०२८च्	सम्प्राकम्पत हर्षेण कृष्णागमनकाङ्क्षया  
०५,०९२।०२९अ	ततो ऽभ्याशगते कृष्णे समहृष्यन् नराधिपाः  
०५,०९२।०२९च्	श्रुत्वा तं रथनिर्घोषं पर्जन्यनिनदोपमम्  
०५,०९२।०३०अ	आसाद्य तु सभाद्वारम् ऋषभः सर्वसात्वताम्  
०५,०९२।०३०च्	अवतीर्य रथाच् छौरिः कैलासशिखरोपमात्  
०५,०९२।०३१अ	नगमेघप्रतीकाशां ज्वलन्तीम् इव तेजसा  
०५,०९२।०३१च्	महेन्द्रसदनप्रख्यां प्रविवेश सभां ततः  
०५,०९२।०३२अ	पाणौ गृहीत्वा विदुरं सात्यकिं च महायशाः  
०५,०९२।०३२च्	ज्योतींष्य् आदित्यवद् राजन् कुरून् प्रच्छादयञ् श्रिया  
०५,०९२।०३३अ	अग्रतो वासुदेवस्य कर्णदुर्योधनाव् उभौ  
०५,०९२।०३३च्	वृष्णयः कृतवर्मा च आसन् कृष्णस्य पृष्ठतः  
०५,०९२।०३४अ	धृतराष्ट्रं पुरस्कृत्य भीष्मद्रोणादयस् ततः  
०५,०९२।०३४च्	आसनेभ्यो ऽचलन् सर्वे पूजयन्तो जनार्दनम्  
०५,०९२।०३५अ	अभ्यागच्छति दाशार्हे प्रज्ञाचक्षुर् महामनाः  
०५,०९२।०३५च्	सहैव भीष्मद्रोणाभ्याम् उदतिष्ठन् महायशाः  
०५,०९२।०३६अ	उत्तिष्ठति महाराजे धृतराष्ट्रे जनेश्वरे  
०५,०९२।०३६च्	तानि राजसहस्राणि समुत्तस्थुः समन्ततः  
०५,०९२।०३७अ	आसनं सर्वतोभद्रं जाम्बूनदपरिष्कृतम्  
०५,०९२।०३७च्	कृष्णार्थे कल्पितं तत्र धृतराष्ट्रस्य शासनात्  
०५,०९२।०३७द्*०४२३_००	दुर्योधन उवाच  
०५,०९२।०३७द्*०४२३_०१	भीष्मद्रोणौ परित्यज्य त्वया मां मधुसूदन  
०५,०९२।०३७द्*०४२३_०२	भगवान् उवाच  
०५,०९२।०३७द्*०४२३_०२	किमर्थं पुण्डरीकाक्ष कृतं वृषलभोजनम्  
०५,०९२।०३७द्*०४२३_०३	भक्तं पृच्छसि राजेन्द्र आदरं किं न पृच्छसि  
०५,०९२।०३७द्*०४२३_०४	भोजनं गतजीर्णं तु आदरम् अजरामरम्  
०५,०९२।०३७द्*०४२३_०५	आदरेणोपनीतानि शाकान्य् अपि फलानि च  
०५,०९२।०३७द्*०४२३_०६	प्रीणन्ति मम गात्राणि नामृतं मानवर्जितम्  
०५,०९२।०३७द्*०४२३_०७	वरं हालाहलं प्रीतं सद्यः प्राणहरं च यत्  
०५,०९२।०३७द्*०४२३_०८	न तु भुक्तं धनाढ्यस्य भ्रुवा कुटिलितेयुषे (सिच्)  
०५,०९२।०३७द्*०४२३_०९	न जातिः कारणं तात गुणाः कल्याणकारणम्  
०५,०९२।०३७द्*०४२३_१०	चाण्डालम् अपि सद्वृत्तं तं देवा ब्राह्मणं विदुः  
०५,०९२।०३७द्*०४२३_११	कैवर्तीगर्भसम्भूतो व्यासो नाम महामुनिः  
०५,०९२।०३७द्*०४२३_१२	तपसा ब्राह्मणो जातस् तस्माज् जातिर् न कारणम्  
०५,०९२।०३८अ	स्मयमानस् तु राजानं भीष्मद्रोणौ च माधवः  
०५,०९२।०३८च्	अभ्यभाषत धर्मात्मा राज्ञश् चान्यान् यथावयः  
०५,०९२।०३९अ	तत्र केशवम् आनर्चुः सम्यग् अभ्यागतं सभाम्  
०५,०९२।०३९च्	राजानः पार्थिवाः सर्वे कुरवश् च जनार्दनम्  
०५,०९२।०४०अ	तत्र तिष्ठन् स दाशार्हो राजमध्ये परन्तपः  
०५,०९२।०४०च्	अपश्यद् अन्तरिक्षस्थान् ऋषीन् परपुरञ्जयः  
०५,०९२।०४१अ	ततस् तान् अभिसम्प्रेक्ष्य नारदप्रमुखान् ऋषीन्  
०५,०९२।०४१च्	अभ्यभाषत दाशार्हो भीष्मं शान्तनवं शनैः  
०५,०९२।०४२अ	पार्थिवीं समितिं द्रष्टुम् ऋषयो ऽभ्यागता नृप  
०५,०९२।०४२च्	निमन्त्र्यन्ताम् आसनैश् च सत्कारेण च भूयसा  
०५,०९२।०४३अ	नैतेष्व् अनुपविष्टेषु शक्यं केन चिद् आसितुम्  
०५,०९२।०४३च्	पूजा प्रयुज्यताम् आशु मुनीनां भावितात्मनाम्  
०५,०९२।०४४अ	ऋषीञ् शान्तनवो दृष्ट्वा सभाद्वारम् उपस्थितान्  
०५,०९२।०४४च्	त्वरमाणस् ततो भृत्यान् आसनानीत्य् अचोदयत्  
०५,०९२।०४५अ	आसनान्य् अथ मृष्टानि महान्ति विपुलानि च  
०५,०९२।०४५च्	मणिकाञ्चनचित्राणि समाजह्रुस् ततस् ततः  
०५,०९२।०४६अ	तेषु तत्रोपविष्टेषु गृहीतार्घेषु भारत  
०५,०९२।०४६च्	निषसादासने कृष्णो राजानश् च यथासनम्  
०५,०९२।०४७अ	दुःशासनः सात्यकये ददाव् आसनम् उत्तमम्  
०५,०९२।०४७च्	विविंशतिर् ददौ पीठं काञ्चनं कृतवर्मणे  
०५,०९२।०४८अ	अविदूरे ऽथ कृष्णस्य कर्णदुर्योधनाव् उभौ  
०५,०९२।०४८च्	एकासने महात्मानौ निषीदतुर् अमर्षणौ  
०५,०९२।०४९अ	गान्धारराजः शकुनिर् गान्धारैर् अभिरक्षितः  
०५,०९२।०४९च्	निषसादासने राजा सहपुत्रो विशां पते  
०५,०९२।०५०अ	विदुरो मणिपीठे तु शुक्लस्पर्ध्याजिनोत्तरे  
०५,०९२।०५०च्	संस्पृशन्न् आसनं शौरेर् महामतिर् उपाविशत्  
०५,०९२।०५१अ	चिरस्य दृष्ट्वा दाशार्हं राजानः सर्वपार्थिवाः  
०५,०९२।०५१च्	अमृतस्येव नातृप्यन् प्रेक्षमाणा जनार्दनम्  
०५,०९२।०५२अ	अतसीपुष्पसङ्काशः पीतवासा जनार्दनः  
०५,०९२।०५२च्	व्यभ्राजत सभामध्ये हेम्नीवोपहितो मणिः  
०५,०९२।०५३अ	ततस् तूष्णीं सर्वम् आसीद् गोविन्दगतमानसम्  
०५,०९२।०५३च्	न तत्र कश् चित् किं चिद् धि व्याजहार पुमान् क्व चित्  
०५,०९३।००१	वैशम्पायन उवाच  
०५,०९३।००१अ	तेष्व् आसीनेषु सर्वेषु तूष्णीम्भूतेषु राजसु  
०५,०९३।००१च्	वाक्यम् अभ्याददे कृष्णः सुदंष्ट्रो दुन्दुभिस्वनः  
०५,०९३।००२अ	जीमूत इव घर्मान्ते सर्वां संश्रावयन् सभाम्  
०५,०९३।००२च्	धृतराष्ट्रम् अभिप्रेक्ष्य समभाषत माधवः  
०५,०९३।००३अ	कुरूणां पाण्डवानां च शमः स्याद् इति भारत  
०५,०९३।००३च्	अप्रयत्नेन वीराणाम् एतद् यतितुम् आगतः  
०५,०९३।००४अ	राजन् नान्यत् प्रवक्तव्यं तव निःश्रेयसं वचः  
०५,०९३।००४च्	विदितं ह्य् एव ते सर्वं वेदितव्यम् अरिन्दम  
०५,०९३।००५अ	इदम् अद्य कुलं श्रेष्ठं सर्वराजसु पार्थिव  
०५,०९३।००५ब्*०४२४_०१	त्वन् निमित्तं विशेषेण नेह युक्तं विशिष्यते  
०५,०९३।००५च्	श्रुतवृत्तोपसम्पन्नं सर्वैः समुदितं गुणैः  
०५,०९३।००६अ	कृपानुकम्पा कारुण्यम् आनृशंस्यं च भारत  
०५,०९३।००६च्	तथार्जवं क्षमा सत्यं कुरुष्व् एतद् विशिष्यते  
०५,०९३।००७अ	तस्मिन्न् एवंविधे राजन् कुले महति तिष्ठति  
०५,०९३।००७च्	त्वन्निमित्तं विशेषेण नेह युक्तम् असाम्प्रतम्  
०५,०९३।००८अ	त्वं हि वारयिता श्रेष्ठः कुरूणां कुरुसत्तम  
०५,०९३।००८च्	मिथ्या प्रचरतां तात बाह्येष्व् आभ्यन्तरेषु च  
०५,०९३।००९अ	ते पुत्रास् तव कौरव्य दुर्योधनपुरोगमाः  
०५,०९३।००९च्	धर्मार्थौ पृष्ठतः कृत्वा प्रचरन्ति नृशंसवत्  
०५,०९३।०१०अ	अशिष्टा गतमर्यादा लोभेन हृतचेतसः  
०५,०९३।०१०च्	स्वेषु बन्धुषु मुख्येषु तद् वेत्थ भरतर्षभ  
०५,०९३।०११अ	सेयम् आपन् महाघोरा कुरुष्व् एव समुत्थिता  
०५,०९३।०११च्	उपेक्ष्यमाणा कौरव्य पृथिवीं घातयिष्यति  
०५,०९३।०१२अ	शक्या चेयं शमयितुं त्वं चेद् इच्छसि भारत  
०५,०९३।०१२च्	न दुष्करो ह्य् अत्र शमो मतो मे भरतर्षभ  
०५,०९३।०१३अ	त्वय्य् अधीनः शमो राजन् मयि चैव विशां पते  
०५,०९३।०१३ब्*०४२५_०१	सहभूतास् तथैवैते सर्वनाशाय भारत  
०५,०९३।०१३च्	पुत्रान् स्थापय कौरव्य स्थापयिष्याम्य् अहं परान्  
०५,०९३।०१३द्*०४२६_०१	हितं हि धार्तराष्ट्राणां पाण्डवानां तथा हितम्  
०५,०९३।०१३द्*०४२६_०२	शमे प्रयतमानानां तव शासनकाङ्क्षिणाम्  
०५,०९३।०१४अ	आज्ञा तव हि राजेन्द्र कार्या पुत्रैः सहान्वयैः  
०५,०९३।०१४च्	हितं बलवद् अप्य् एषां तिष्ठतां तव शासने  
०५,०९३।०१५अ	तव चैव हितं राजन् पाण्डवानाम् अथो हितम्  
०५,०९३।०१५च्	शमे प्रयतमानस्य मम शासनकाङ्क्षिणाम्  
०५,०९३।०१६अ	स्वयं निष्कलम् आलक्ष्य संविधत्स्व विशां पते  
०५,०९३।०१६च्	सहभूतास् तु भरतास् तवैव स्युर् जनेश्वर  
०५,०९३।०१७अ	धर्मार्थयोस् तिष्ठ राजन् पाण्डवैर् अभिरक्षितः  
०५,०९३।०१७च्	न हि शक्यास् तथाभूता यत्नाद् अपि नराधिप  
०५,०९३।०१८अ	न हि त्वां पाण्डवैर् जेतुं रक्ष्यमाणं महात्मभिः  
०५,०९३।०१८च्	इन्द्रो ऽपि देवैः सहितः प्रसहेत कुतो नृपाः  
०५,०९३।०१९अ	यत्र भीष्मश् च द्रोणश् च कृपः कर्णो विविंशतिः  
०५,०९३।०१९च्	अश्वत्थामा विकर्णश् च सोमदत्तो ऽथ बाह्लिकः  
०५,०९३।०२०अ	सैन्धवश् च कलिङ्गश् च काम्बोजश् च सुदक्षिणः  
०५,०९३।०२०च्	युधिष्ठिरो भीमसेनः सव्यसाची यमौ तथा  
०५,०९३।०२१अ	सात्यकिश् च महातेजा युयुत्सुश् च महारथः  
०५,०९३।०२१ब्*०४२७_०१	को नु तान् युधि शत्रुघ्न सहितान् कुरुपाण्डवैः  
०५,०९३।०२१च्	को नु तान् विपरीतात्मा युध्येत भरतर्षभ  
०५,०९३।०२२अ	लोकस्येश्वरतां भूयः शत्रुभिश् चाप्रधृष्यताम्  
०५,०९३।०२२च्	प्राप्स्यसि त्वम् अमित्रघ्न सहितः कुरुपाण्डवैः  
०५,०९३।०२३अ	तस्य ते पृथिवीपालास् त्वत्समाः पृथिवीपते  
०५,०९३।०२३च्	श्रेयांसश् चैव राजानः सन्धास्यन्ते परन्तप  
०५,०९३।०२४अ	स त्वं पुत्रैश् च पौत्रैश् च भ्रातृभिः पितृभिस् तथा  
०५,०९३।०२४च्	सुहृद्भिः सर्वतो गुप्तः सुखं शक्ष्यसि जीवितुम्  
०५,०९३।०२५अ	एतान् एव पुरोधाय सत्कृत्य च यथा पुरा  
०५,०९३।०२५च्	अखिलां भोक्ष्यसे सर्वां पृथिवीं पृथिवीपते  
०५,०९३।०२६अ	एतैर् हि सहितः सर्वैः पाण्डवैः स्वैश् च भारत  
०५,०९३।०२६च्	अन्यान् विजेष्यसे शत्रून् एष स्वार्थस् तवाखिलः  
०५,०९३।०२७अ	तैर् एवोपार्जितां भूमिं भोक्ष्यसे च परन्तप  
०५,०९३।०२७च्	यदि सम्पत्स्यसे पुत्रैः सहामात्यैर् नराधिप  
०५,०९३।०२८अ	संयुगे वै महाराज दृश्यते सुमहान् क्षयः  
०५,०९३।०२८च्	क्षये चोभयतो राजन् कं धर्मम् अनुपश्यसि  
०५,०९३।०२९अ	पाण्डवैर् निहतैः सङ्ख्ये पुत्रैर् वापि महाबलैः  
०५,०९३।०२९च्	यद् विन्देथाः सुखं राजंस् तद् ब्रूहि भरतर्षभ  
०५,०९३।०३०अ	शूराश् च हि कृतास्त्राश् च सर्वे युद्धाभिकाङ्क्षिणः  
०५,०९३।०३०च्	पाण्डवास् तावकाश् चैव तान् रक्ष महतो भयात्  
०५,०९३।०३१अ	न पश्येम कुरून् सर्वान् पाण्डवांश् चैव संयुगे  
०५,०९३।०३१च्	क्षीणान् उभयतः शूरान् रथेभ्यो रथिभिर् हतान्  
०५,०९३।०३२अ	समवेताः पृथिव्यां हि राजानो राजसत्तम  
०५,०९३।०३२च्	अमर्षवशम् आपन्ना नाशयेयुर् इमाः प्रजाः  
०५,०९३।०३३अ	त्राहि राजन्न् इमं लोकं न नश्येयुर् इमाः प्रजाः  
०५,०९३।०३३च्	त्वयि प्रकृतिम् आपन्ने शेषं स्यात् कुरुनन्दन  
०५,०९३।०३४अ	शुक्ला वदान्या ह्रीमन्त आर्याः पुण्याभिजातयः  
०५,०९३।०३४च्	अन्योन्यसचिवा राजंस् तान् पाहि महतो भयात्  
०५,०९३।०३५अ	शिवेनेमे भूमिपालाः समागम्य परस्परम्  
०५,०९३।०३५च्	सह भुक्त्वा च पीत्वा च प्रतियान्तु यथागृहम्  
०५,०९३।०३६अ	सुवाससः स्रग्विणश् च सत्कृत्य भरतर्षभ  
०५,०९३।०३६च्	अमर्षांश् च निराकृत्य वैराणि च परन्तप  
०५,०९३।०३७अ	हार्दं यत् पाण्डवेष्व् आसीत् प्राप्ते ऽस्मिन्न् आयुषः क्षये  
०५,०९३।०३७च्	तद् एव ते भवत्व् अद्य शश्वच् च भरतर्षभ  
०५,०९३।०३८अ	बाला विहीनाः पित्रा ते त्वयैव परिवर्धिताः  
०५,०९३।०३८च्	तान् पालय यथान्यायं पुत्रांश् च भरतर्षभ  
०५,०९३।०३९अ	भवतैव हि रक्ष्यास् ते व्यसनेषु विशेषतः  
०५,०९३।०३९च्	मा ते धर्मस् तथैवार्थो नश्येत भरतर्षभ  
०५,०९३।०४०अ	आहुस् त्वां पाण्डवा राजन्न् अभिवाद्य प्रसाद्य च  
०५,०९३।०४०च्	भवतः शासनाद् दुःखम् अनुभूतं सहानुगैः  
०५,०९३।०४१अ	द्वादशेमानि वर्षाणि वने निर्व्युषितानि नः  
०५,०९३।०४१च्	त्रयोदशं तथाज्ञातैः सजने परिवत्सरम्  
०५,०९३।०४२अ	स्थाता नः समये तस्मिन् पितेति कृतनिश्चयाः  
०५,०९३।०४२च्	नाहास्म समयं तात तच् च नो ब्राह्मणा विदुः  
०५,०९३।०४३अ	तस्मिन् नः समये तिष्ठ स्थितानां भरतर्षभ  
०५,०९३।०४३च्	नित्यं सङ्क्लेशिता राजन् स्वराज्यांशं लभेमहि  
०५,०९३।०४४अ	त्वं धर्मम् अर्थं युञ्जानः सम्यङ् नस् त्रातुम् अर्हसि  
०५,०९३।०४४च्	गुरुत्वं भवति प्रेक्ष्य बहून् क्लेशांस् तितिक्ष्महे  
०५,०९३।०४५अ	स भवान् मातृपितृवद् अस्मासु प्रतिपद्यताम्  
०५,०९३।०४५च्	गुरोर् गरीयसी वृत्तिर् या च शिष्यस्य भारत  
०५,०९३।०४५द्*०४२८_०१	वर्तामहे त्वयि च तां त्वं च वर्तस्व नस् तथा  
०५,०९३।०४६अ	पित्रा स्थापयितव्या हि वयम् उत्पथम् आस्थिताः  
०५,०९३।०४६च्	संस्थापय पथिष्व् अस्मांस् तिष्ठ राजन् स्ववर्त्मनि  
०५,०९३।०४७अ	आहुश् चेमां परिषदं पुत्रास् ते भरतर्षभ  
०५,०९३।०४७च्	धर्मज्ञेषु सभासत्सु नेह युक्तम् असाम्प्रतम्  
०५,०९३।०४८अ	यत्र धर्मो ह्य् अधर्मेण सत्यं यत्रानृतेन च  
०५,०९३।०४८च्	हन्यते प्रेक्षमाणानां हतास् तत्र सभासदः  
०५,०९३।०४९अ	विद्धो धर्मो ह्य् अधर्मेण सभां यत्र प्रपद्यते  
०५,०९३।०४९च्	न चास्य शल्यं कृन्तन्ति विद्धास् तत्र सभासदः  
०५,०९३।०४९ए	धर्म एतान् आरुजति यथा नद्य् अनुकूलजान्  
०५,०९३।०५०अ	ये धर्मम् अनुपश्यन्तस् तूष्णीं ध्यायन्त आसते  
०५,०९३।०५०च्	ते सत्यम् आहुर् धर्मं च न्याय्यं च भरतर्षभ  
०५,०९३।०५१अ	शक्यं किम् अन्यद् वक्तुं ते दानाद् अन्यज् जनेश्वर  
०५,०९३।०५१च्	ब्रुवन्तु वा महीपालाः सभायां ये समासते  
०५,०९३।०५१ए	धर्मार्थौ सम्प्रधार्यैव यदि सत्यं ब्रवीम्य् अहम्  
०५,०९३।०५२अ	प्रमुञ्चेमान् मृत्युपाशात् क्षत्रियान् क्षत्रियर्षभ  
०५,०९३।०५२च्	प्रशाम्य भरतश्रेष्ठ मा मन्युवशम् अन्वगाः  
०५,०९३।०५३अ	पित्र्यं तेभ्यः प्रदायांशं पाण्डवेभ्यो यथोचितम्  
०५,०९३।०५३च्	ततः सपुत्रः सिद्धार्थो भुङ्क्ष्व भोगान् परन्तप  
०५,०९३।०५४अ	अजातशत्रुं जानीषे स्थितं धर्मे सतां सदा  
०५,०९३।०५४च्	सपुत्रे त्वयि वृत्तिं च वर्तते यां नराधिप  
०५,०९३।०५५अ	दाहितश् च निरस्तश् च त्वाम् एवोपाश्रितः पुनः  
०५,०९३।०५५च्	इन्द्रप्रस्थं त्वयैवासौ सपुत्रेण विवासितः  
०५,०९३।०५६अ	स तत्र निवसन् सर्वान् वशम् आनीय पार्थिवान्  
०५,०९३।०५६च्	त्वन्मुखान् अकरोद् राजन् न च त्वाम् अत्यवर्तत  
०५,०९३।०५७अ	तस्यैवं वर्तमानस्य सौबलेन जिहीर्षता  
०५,०९३।०५७च्	राष्ट्राणि धनधान्यं च प्रयुक्तः परमोपधिः  
०५,०९३।०५८अ	स ताम् अवस्थां सम्प्राप्य कृष्णां प्रेक्ष्य सभागताम्  
०५,०९३।०५८च्	क्षत्रधर्माद् अमेयात्मा नाकम्पत युधिष्ठिरः  
०५,०९३।०५९अ	अहं तु तव तेषां च श्रेय इच्छामि भारत  
०५,०९३।०५९च्	धर्माद् अर्थात् सुखाच् चैव मा राजन् नीनशः प्रजाः  
०५,०९३।०६०अ	अनर्थम् अर्थं मन्वाना अर्थं वानर्थम् आत्मनः  
०५,०९३।०६०च्	लोभे ऽतिप्रसृतान् पुत्रान् निगृह्णीष्व विशां पते  
०५,०९३।०६१अ	स्थिताः शुश्रूषितुं पार्थाः स्थिता योद्धुम् अरिन्दमाः  
०५,०९३।०६१च्	यत् ते पथ्यतमं राजंस् तस्मिंस् तिष्ठ परन्तप  
०५,०९३।०६२अ	तद् वाक्यं पार्थिवाः सर्वे हृदयैः समपूजयन्  
०५,०९३।०६२च्	न तत्र कश् चिद् वक्तुं हि वाचं प्राक्रामद् अग्रतः  
०५,०९४।००१	वैशम्पायन उवाच  
०५,०९४।००१अ	तस्मिन्न् अभिहिते वाक्ये केशवेन महात्मना  
०५,०९४।००१च्	स्तिमिता हृष्टरोमाण आसन् सर्वे सभासदः  
०५,०९४।००२अ	कः स्विद् उत्तरम् एतस्माद् वक्तुम् उत्सहते पुमान्  
०५,०९४।००२च्	इति सर्वे मनोभिस् ते चिन्तयन्ति स्म पार्थिवाः  
०५,०९४।००३अ	तथा तेषु च सर्वेषु तूष्णीम्भूतेषु राजसु  
०५,०९४।००३च्	जामदग्न्य इदं वाक्यम् अब्रवीत् कुरुसंसदि  
०५,०९४।००४अ	इमाम् एकोपमां राजञ् शृणु सत्याम् अशङ्कितः  
०५,०९४।००४च्	तां श्रुत्वा श्रेय आदत्स्व यदि साध्व् इति मन्यसे  
०५,०९४।००५अ	राजा दम्भोद्भवो नाम सार्वभौमः पुराभवत्  
०५,०९४।००५च्	अखिलां बुभुजे सर्वां पृथिवीम् इति नः श्रुतम्  
०५,०९४।००६अ	स स्म नित्यं निशापाये प्रातर् उत्थाय वीर्यवान्  
०५,०९४।००६च्	ब्राह्मणान् क्षत्रियांश् चैव पृच्छन्न् आस्ते महारथः  
०५,०९४।००७अ	अस्ति कश् चिद् विशिष्टो वा मद्विधो वा भवेद् युधि  
०५,०९४।००७च्	शूद्रो वैश्यः क्षत्रियो वा ब्राह्मणो वापि शस्त्रभृत्  
०५,०९४।००८अ	इति ब्रुवन्न् अन्वचरत् स राजा पृथिवीम् इमाम्  
०५,०९४।००८च्	दर्पेण महता मत्तः कं चिद् अन्यम् अचिन्तयन्  
०५,०९४।००९अ	तं स्म वैद्या अकृपणा ब्राह्मणाः सर्वतो ऽभयाः  
०५,०९४।००९च्	प्रत्यषेधन्त राजानं श्लाघमानं पुनः पुनः  
०५,०९४।०१०अ	प्रतिषिध्यमानो ऽप्य् असकृत् पृच्छत्य् एव स वै द्विजान्  
०५,०९४।०१०च्	अभिमानी श्रिया मत्तस् तम् ऊचुर् ब्राह्मणास् तदा  
०५,०९४।०११अ	तपस्विनो महात्मानो वेदव्रतसमन्विताः  
०५,०९४।०११च्	उदीर्यमाणं राजानं क्रोधदीप्ता द्विजातयः  
०५,०९४।०११द्*०४२९_०१	तपस्विनौ महात्मानौ वेदप्रत्ययदर्शकौ  
०५,०९४।०१२अ	अनेकजननं सख्यं ययोः पुरुषसिंहयोः  
०५,०९४।०१२च्	तयोस् त्वं न समो राजन् भवितासि कदा चन  
०५,०९४।०१३अ	एवम् उक्तः स राजा तु पुनः पप्रच्छ तान् द्विजान्  
०५,०९४।०१३च्	क्व तौ वीरौ क्वजन्मानौ किङ्कर्माणौ च कौ च तौ  
०५,०९४।०१४	ब्राह्मणा ऊचुः  
०५,०९४।०१४अ	नरो नारायणश् चैव तापसाव् इति नः श्रुतम्  
०५,०९४।०१४च्	आयातौ मानुषे लोके ताभ्यां युध्यस्व पार्थिव  
०५,०९४।०१५अ	श्रूयते तौ महात्मानौ नरनारायणाव् उभौ  
०५,०९४।०१५च्	तपो घोरम् अनिर्देश्यं तप्येते गन्धमादने  
०५,०९४।०१६	राम उवाच  
०५,०९४।०१६अ	स राजा महतीं सेनां योजयित्वा षडङ्गिनीम्  
०५,०९४।०१६च्	अमृष्यमाणः सम्प्रायाद् यत्र ताव् अपराजितौ  
०५,०९४।०१७अ	स गत्वा विषमं घोरं पर्वतं गन्धमादनम्  
०५,०९४।०१७च्	मृगयाणो ऽन्वगच्छत् तौ तापसाव् अपराजितौ  
०५,०९४।०१८अ	तौ दृष्ट्वा क्षुत्पिपासाभ्यां कृशौ धमनिसन्ततौ  
०५,०९४।०१८च्	शीतवातातपैश् चैव कर्शितौ पुरुषोत्तमौ  
०५,०९४।०१८ए	अभिगम्योपसङ्गृह्य पर्यपृच्छद् अनामयम्  
०५,०९४।०१९अ	तम् अर्चित्वा मूलफलैर् आसनेनोदकेन च  
०५,०९४।०१९च्	न्यमन्त्रयेतां राजानं किं कार्यं क्रियताम् इति  
०५,०९४।०१९द्*०४३०_०१	ततस् ताम् आनुपूर्वीं स पुनर् एवान्वकीर्तयत्  
०५,०९४।०२०	दम्भोद्भव उवाच  
०५,०९४।०२०अ	बाहुभ्यां मे जिता भूमिर् निहताः सर्वशत्रवः  
०५,०९४।०२०च्	भवद्भ्यां युद्धम् आकाङ्क्षन्न् उपयातो ऽस्मि पर्वतम्  
०५,०९४।०२०ए	आतिथ्यं दीयताम् एतत् काङ्क्षितं मे चिरं प्रति  
०५,०९४।०२१	नरनारायणाव् ऊचतुः  
०५,०९४।०२१अ	अपेतक्रोधलोभो ऽयम् आश्रमो राजसत्तम  
०५,०९४।०२१च्	न ह्य् अस्मिन्न् आश्रमे युद्धं कुतः शस्त्रं कुतो ऽनृजुः  
०५,०९४।०२१ए	अन्यत्र युद्धम् आकाङ्क्ष्व बहवः क्षत्रियाः क्षितौ  
०५,०९४।०२२	राम उवाच  
०५,०९४।०२२अ	उच्यमानस् तथापि स्म भूय एवाभ्यभाषत  
०५,०९४।०२२च्	पुनः पुनः क्षम्यमाणः सान्त्व्यमानश् च भारत  
०५,०९४।०२२ए	दम्भोद्भवो युद्धम् इच्छन्न् आह्वयत्य् एव तापसौ  
०५,०९४।०२३अ	ततो नरस् त्व् इषीकाणां मुष्टिम् आदाय कौरव  
०५,०९४।०२३च्	अब्रवीद् एहि युध्यस्व युद्धकामुक क्षत्रिय  
०५,०९४।०२४अ	सर्वशस्त्राणि चादत्स्व योजयस्व च वाहिनीम्  
०५,०९४।०२४च्	अहं हि ते विनेष्यामि युद्धश्रद्धाम् इतः परम्  
०५,०९४।०२४द्*०४३१_०१	सन्नह्यस्व च वर्माणि यानि चान्यानि सन्ति ते  
०५,०९४।०२४द्*०४३१_०२	यद् आह्वयसि दर्पेण ब्राह्मणप्रमुखाञ् जनान्  
०५,०९४।०२५	दम्भोद्भव उवाच  
०५,०९४।०२५अ	यद्य् एतद् अस्त्रम् अस्मासु युक्तं तापस मन्यसे  
०५,०९४।०२५च्	एतेनापि त्वया योत्स्ये युद्धार्थी ह्य् अहम् आगतः  
०५,०९४।०२६	राम उवाच  
०५,०९४।०२६अ	इत्य् उक्त्वा शरवर्षेण सर्वतः समवाकिरत्  
०५,०९४।०२६च्	दम्भोद्भवस् तापसं तं जिघांसुः सहसैनिकः  
०५,०९४।०२७अ	तस्य तान् अस्यतो घोरान् इषून् परतनुच्छिदः  
०५,०९४।०२७च्	कदर्थीकृत्य स मुनिर् इषीकाभिर् अपानुदत्  
०५,०९४।०२८अ	ततो ऽस्मै प्रासृजद् घोरम् ऐषीकम् अपराजितः  
०५,०९४।०२८च्	अस्त्रम् अप्रतिसन्धेयं तद् अद्भुतम् इवाभवत्  
०५,०९४।०२९अ	तेषाम् अक्षीणि कर्णांश् च नस्तकांश् चैव मायया  
०५,०९४।०२९च्	निमित्तवेधी स मुनिर् इषीकाभिः समर्पयत्  
०५,०९४।०३०अ	स दृष्ट्वा श्वेतम् आकाशम् इषीकाभिः समाचितम्  
०५,०९४।०३०च्	पादयोर् न्यपतद् राजा स्वस्ति मे ऽस्त्व् इति चाब्रवीत्  
०५,०९४।०३१अ	तम् अब्रवीन् नरो राजञ् शरण्यः शरणैषिणाम्  
०५,०९४।०३१च्	ब्रह्मण्यो भव धर्मात्मा मा च स्मैवं पुनः कृथाः  
०५,०९४।०३१द्*०४३२_०१	नैतादृक् पुरुषो राजन् क्षत्रधर्मम् अनुस्मरन्  
०५,०९४।०३१द्*०४३२_०२	मनसा नृपशार्दूल भवेत् पुरपुरञ्जयः  
०५,०९४।०३२अ	मा च दर्पसमाविष्टः क्षेप्सीः कांश् चित् कदा चन  
०५,०९४।०३२च्	अल्पीयांसं विशिष्टं वा तत् ते राजन् परं हितम्  
०५,०९४।०३३अ	कृतप्रज्ञो वीतलोभो निरहङ्कार आत्मवान्  
०५,०९४।०३३च्	दान्तः क्षान्तो मृदुः क्षेमः प्रजाः पालय पार्थिव  
०५,०९४।०३३द्*०४३३_०१	मा स्म भूयः क्षिपेः कं चिद् अविदित्वा बलाबलम्  
०५,०९४।०३४अ	अनुज्ञातः स्वस्ति गच्छ मैवं भूयः समाचरेः  
०५,०९४।०३४च्	कुशलं ब्राह्मणान् पृच्छेर् आवयोर् वचनाद् भृशम्  
०५,०९४।०३५अ	ततो राजा तयोः पादाव् अभिवाद्य महात्मनोः  
०५,०९४।०३५च्	प्रत्याजगाम स्वपुरं धर्मं चैवाचिनोद् भृशम्  
०५,०९४।०३६अ	सुमहच् चापि तत् कर्म यन् नरेण कृतं पुरा  
०५,०९४।०३६च्	ततो गुणैः सुबहुभिः श्रेष्ठो नारायणो ऽभवत्  
०५,०९४।०३७अ	तस्माद् यावद् धनुःश्रेष्ठे गाण्डीवे ऽस्त्रं न युज्यते  
०५,०९४।०३७च्	तावत् त्वं मानम् उत्सृज्य गच्छ राजन् धनञ्जयम्  
०५,०९४।०३८अ	काकुदीकं शुकं नाकम् अक्षिसन्तर्जनं तथा  
०५,०९४।०३८च्	सन्तानं नर्तनं घोरम् आस्यमोदकम् अष्टमम्  
०५,०९४।०३९अ	एतैर् विद्धाः सर्व एव मरणं यान्ति मानवाः  
०५,०९४।०३९ब्*०४३४_०१	कामक्रोधौ लोभमोहौ मदमानौ तथैव च  
०५,०९४।०३९ब्*०४३४_०२	मात्सर्याहङ्कृती चैव क्रमाद् एत उदाहृताः  
०५,०९४।०३९च्	उन्मत्ताश् च विचेष्टन्ते नष्टसञ्ज्ञा विचेतसः  
०५,०९४।०४०अ	स्वपन्ते च प्लवन्ते च छर्दयन्ति च मानवाः  
०५,०९४।०४०च्	मूत्रयन्ते च सततं रुदन्ति च हसन्ति च  
०५,०९४।०४१अ	असङ्ख्येया गुणाः पार्थे तद्विशिष्टो जनार्दनः  
०५,०९४।०४१च्	त्वम् एव भूयो जानासि कुन्तीपुत्रं धनञ्जयम्  
०५,०९४।०४२अ	नरनारायणौ यौ तौ ताव् एवार्जुनकेशवौ  
०५,०९४।०४२च्	विजानीहि महाराज प्रवीरौ पुरुषर्षभौ  
०५,०९४।०४२द्*०४३५_०१	निर्माता सर्वलोकानाम् ईश्वरः सर्वकर्मकृत्  
०५,०९४।०४२द्*०४३५_०२	यस्य नारायणो बन्धुर् अर्जुनो दुःसहो युधि  
०५,०९४।०४२द्*०४३५_०३	कस् तम् उत्सहते जेतुं त्रिषु लोकेषु भारत  
०५,०९४।०४२द्*०४३५_०४	वीरं कपिध्वजं जिष्णुं यस्य नास्ति समो युधि  
०५,०९४।०४३अ	यद्य् एतद् एवं जानासि न च माम् अतिशङ्कसे  
०५,०९४।०४३च्	आर्यां मतिं समास्थाय शाम्य भारत पाण्डवैः  
०५,०९४।०४४अ	अथ चेन् मन्यसे श्रेयो न मे भेदो भवेद् इति  
०५,०९४।०४४च्	प्रशाम्य भरतश्रेष्ठ मा च युद्धे मनः कृथाः  
०५,०९४।०४५अ	भवतां च कुरुश्रेष्ठ कुलं बहुमतं भुवि  
०५,०९४।०४५च्	तत् तथैवास्तु भद्रं ते स्वार्थम् एवानुचिन्तय  
०५,०९५।००१	वैशम्पायन उवाच  
०५,०९५।००१अ	जामदग्न्यवचः श्रुत्वा कण्वो ऽपि भगवान् ऋषिः  
०५,०९५।००१च्	दुर्योधनम् इदं वाक्यम् अब्रवीत् कुरुसंसदि  
०५,०९५।००२अ	अक्षयश् चाव्ययश् चैव ब्रह्मा लोकपितामहः  
०५,०९५।००२च्	तथैव भगवन्तौ तौ नरनारायणाव् ऋषी  
०५,०९५।००३अ	आदित्यानां हि सर्वेषां विष्णुर् एकः सनातनः  
०५,०९५।००३च्	अजय्यश् चाव्ययश् चैव शाश्वतः प्रभुर् ईश्वरः  
०५,०९५।००४अ	निमित्तमरणास् त्व् अन्ये चन्द्रसूर्यौ मही जलम्  
०५,०९५।००४च्	वायुर् अग्निस् तथाकाशं ग्रहास् तारागणास् तथा  
०५,०९५।००५अ	ते च क्षयान्ते जगतो हित्वा लोकत्रयं सदा  
०५,०९५।००५च्	क्षयं गच्छन्ति वै सर्वे सृज्यन्ते च पुनः पुनः  
०५,०९५।००६अ	मुहूर्तमरणास् त्व् अन्ये मानुषा मृगपक्षिणः  
०५,०९५।००६च्	तिर्यग्योन्यश् च ये चान्ये जीवलोकचराः स्मृताः  
०५,०९५।००७अ	भूयिष्ठेन तु राजानः श्रियं भुक्त्वायुषः क्षये  
०५,०९५।००७च्	मरणं प्रतिगच्छन्ति भोक्तुं सुकृतदुष्कृतम्  
०५,०९५।००८अ	स भवान् धर्मपुत्रेण शमं कर्तुम् इहार्हति  
०५,०९५।००८च्	पाण्डवाः कुरवश् चैव पालयन्तु वसुन्धराम्  
०५,०९५।००९अ	बलवान् अहम् इत्य् एव न मन्तव्यं सुयोधन  
०५,०९५।००९च्	बलवन्तो हि बलिभिर् दृश्यन्ते पुरुषर्षभ  
०५,०९५।०१०अ	न बलं बलिनां मध्ये बलं भवति कौरव  
०५,०९५।०१०च्	बलवन्तो हि ते सर्वे पाण्डवा देवविक्रमाः  
०५,०९५।०११अ	अत्राप्य् उदाहरन्तीमम् इतिहासं पुरातनम्  
०५,०९५।०११च्	मातलेर् दातुकामस्य कन्यां मृगयतो वरम्  
०५,०९५।०१२अ	मतस् त्रैलोक्यराजस्य मातलिर् नाम सारथिः  
०५,०९५।०१२च्	तस्यैकैव कुले कन्या रूपतो लोकविश्रुता  
०५,०९५।०१३अ	गुणकेशीति विख्याता नाम्ना सा देवरूपिणी  
०५,०९५।०१३च्	श्रिया च वपुषा चैव स्त्रियो ऽन्याः सातिरिच्यते  
०५,०९५।०१४अ	तस्याः प्रदानसमयं मातलिः सह भार्यया  
०५,०९५।०१४च्	ज्ञात्वा विममृशे राजंस् तत्परः परिचिन्तयन्  
०५,०९५।०१५अ	धिक् खल्व् अलघुशीलानाम् उच्छ्रितानां यशस्विनाम्  
०५,०९५।०१५च्	नराणाम् ऋद्धसत्त्वानां कुले कन्याप्ररोहणम्  
०५,०९५।०१६अ	मातुः कुलं पितृकुलं यत्र चैव प्रदीयते  
०५,०९५।०१६च्	कुलत्रयं संशयितं कुरुते कन्यका सताम्  
०५,०९५।०१७अ	देवमानुषलोकौ द्वौ मानसेनैव चक्षुषा  
०५,०९५।०१७च्	अवगाह्यैव विचितौ न च मे रोचते वरः  
०५,०९५।०१८अ	न देवान् नैव दितिजान् न गन्धर्वान् न मानुषान्  
०५,०९५।०१८च्	अरोचयं वरकृते तथैव बहुलान् ऋषीन्  
०५,०९५।०१९अ	भार्यया तु स सम्मन्त्र्य सह रात्रौ सुधर्मया  
०५,०९५।०१९च्	मातलिर् नागलोकाय चकार गमने मतिम्  
०५,०९५।०२०अ	न मे देवमनुष्येषु गुणकेश्याः समो वरः  
०५,०९५।०२०च्	रूपतो दृश्यते कश् चिन् नागेषु भविता ध्रुवम्  
०५,०९५।०२१अ	इत्य् आमन्त्र्य सुधर्मां स कृत्वा चाभिप्रदक्षिणम्  
०५,०९५।०२१च्	कन्यां शिरस्य् उपाघ्राय प्रविवेश महीतलम्  
०५,०९६।००१	कण्व उवाच  
०५,०९६।००१अ	मातलिस् तु व्रजन् मार्गे नारदेन महर्षिणा  
०५,०९६।००१च्	वरुणं गच्छता द्रष्टुं समागच्छद् यदृच्छया  
०५,०९६।००२अ	नारदो ऽथाब्रवीद् एनं क्व भवान् गन्तुम् उद्यतः  
०५,०९६।००२च्	स्वेन वा सूत कार्येण शासनाद् वा शतक्रतोः  
०५,०९६।००३अ	मातलिर् नारदेनैवं सम्पृष्टः पथि गच्छता  
०५,०९६।००३च्	यथावत् सर्वम् आचष्ट स्वकार्यं वरुणं प्रति  
०५,०९६।००४अ	तम् उवाचाथ स मुनिर् गच्छावः सहिताव् इति  
०५,०९६।००४च्	सलिलेशदिदृक्षार्थम् अहम् अप्य् उद्यतो दिवः  
०५,०९६।००५अ	अहं ते सर्वम् आख्यास्ये दर्शयन् वसुधातलम्  
०५,०९६।००५च्	दृष्ट्वा तत्र वरं कं चिद् रोचयिष्याव मातले  
०५,०९६।००६अ	अवगाह्य ततो भूमिम् उभौ मातलिनारदौ  
०५,०९६।००६च्	ददृशाते महात्मानौ लोकपालम् अपां पतिम्  
०५,०९६।००७अ	तत्र देवर्षिसदृशीं पूजां प्राप स नारदः  
०५,०९६।००७च्	महेन्द्रसदृशीं चैव मातलिः प्रत्यपद्यत  
०५,०९६।००८अ	ताव् उभौ प्रीतमनसौ कार्यवत्तां निवेद्य ह  
०५,०९६।००८च्	वरुणेनाभ्यनुज्ञातौ नागलोकं विचेरतुः  
०५,०९६।००९अ	नारदः सर्वभूतानाम् अन्तर्भूमिनिवासिनाम्  
०५,०९६।००९च्	जानंश् चकार व्याख्यानं यन्तुः सर्वम् अशेषतः  
०५,०९६।०१०	नारद उवाच  
०५,०९६।०१०अ	दृष्टस् ते वरुणस् तात पुत्रपौत्रसमावृतः  
०५,०९६।०१०च्	पश्योदकपतेः स्थानं सर्वतोभद्रम् ऋद्धिमत्  
०५,०९६।०११अ	एष पुत्रो महाप्राज्ञो वरुणस्येह गोपतेः  
०५,०९६।०११च्	एष तं शीलवृत्तेन शौचेन च विशिष्यते  
०५,०९६।०१२अ	एषो ऽस्य पुत्रो ऽभिमतः पुष्करः पुष्करेक्षणः  
०५,०९६।०१२च्	रूपवान् दर्शनीयश् च सोमपुत्र्या वृतः पतिः  
०५,०९६।०१३अ	ज्योत्स्नाकालीति याम् आहुर् द्वितीयां रूपतः श्रियम्  
०५,०९६।०१३च्	आदित्यस्यैव गोः पुत्रो ज्येष्ठः पुत्रः कृतः स्मृतः  
०५,०९६।०१४अ	भवनं पश्य वारुण्या यद् एतत् सर्वकाञ्चनम्  
०५,०९६।०१४ब्*०४३६_०१	एषा वै वारुणी कन्या सुरा लोकेषु विश्रुता  
०५,०९६।०१४च्	यां प्राप्य सुरतां प्राप्ताः सुराः सुरपतेः सखे  
०५,०९६।०१५अ	एतानि हृतराज्यानां दैतेयानां स्म मातले  
०५,०९६।०१५च्	दीप्यमानानि दृश्यन्ते सर्वप्रहरणान्य् उत  
०५,०९६।०१६अ	अक्षयाणि किलैतानि विवर्तन्ते स्म मातले  
०५,०९६।०१६च्	अनुभावप्रयुक्तानि सुरैर् अवजितानि ह  
०५,०९६।०१७अ	अत्र राक्षसजात्यश् च भूतजात्यश् च मातले  
०५,०९६।०१७च्	दिव्यप्रहरणाश् चासन् पूर्वदैवतनिर्मिताः  
०५,०९६।०१८अ	अग्निर् एष महार्चिष्माञ् जागर्ति वरुणह्रदे  
०५,०९६।०१८च्	वैष्णवं चक्रम् आविद्धं विधूमेन हविष्मता  
०५,०९६।०१९अ	एष गाण्डीमयश् चापो लोकसंहारसम्भृतः  
०५,०९६।०१९च्	रक्ष्यते दैवतैर् नित्यं यतस् तद् गाण्डिवं धनुः  
०५,०९६।०२०अ	एष कृत्ये समुत्पन्ने तत् तद् धारयते बलम्  
०५,०९६।०२०च्	सहस्रशतसङ्ख्येन प्राणेन सततं ध्रुवम्  
०५,०९६।०२१अ	अशास्यान् अपि शास्त्य् एष रक्षोबन्धुषु राजसु  
०५,०९६।०२१च्	सृष्टः प्रथमजो दण्डो ब्रह्मणा ब्रह्मवादिना  
०५,०९६।०२२अ	एतच् छत्रं नरेन्द्राणां महच् छक्रेण भाषितम्  
०५,०९६।०२२च्	पुत्राः सलिलराजस्य धारयन्ति महोदयम्  
०५,०९६।०२३अ	एतत् सलिलराजस्य छत्रं छत्रगृहे स्थितम्  
०५,०९६।०२३च्	सर्वतः सलिलं शीतं जीमूत इव वर्षति  
०५,०९६।०२४अ	एतच् छत्रात् परिभ्रष्टं सलिलं सोमनिर्मलम्  
०५,०९६।०२४च्	तमसा मूर्छितं याति येन नार्छति दर्शनम्  
०५,०९६।०२५अ	बहून्य् अद्भुतरूपाणि द्रष्टव्यानीह मातले  
०५,०९६।०२५च्	तव कार्योपरोधस् तु तस्माद् गच्छाव माचिरम्  
०५,०९७।००१	नारद उवाच  
०५,०९७।००१अ	एतत् तु नागलोकस्य नाभिस्थाने स्थितं पुरम्  
०५,०९७।००१च्	पातालम् इति विख्यातं दैत्यदानवसेवितम्  
०५,०९७।००२अ	इदम् अद्भिः समं प्राप्ता ये के चिद् ध्रुवजङ्गमाः  
०५,०९७।००२च्	प्रविशन्तो महानादं नदन्ति भयपीडिताः  
०५,०९७।००३अ	अत्रासुरो ऽग्निः सततं दीप्यते वारिभोजनः  
०५,०९७।००३च्	व्यापारेण धृतात्मानं निबद्धं समबुध्यत  
०५,०९७।००४अ	अत्रामृतं सुरैः पीत्वा निहितं निहतारिभिः  
०५,०९७।००४च्	अतः सोमस्य हानिश् च वृद्धिश् चैव प्रदृश्यते  
०५,०९७।००५अ	अत्र दिव्यं हयशिरः काले पर्वणि पर्वणि  
०५,०९७।००५च्	उत्तिष्ठति सुवर्णाभं वार्भिर् आपूरयञ् जगत्  
०५,०९७।००६अ	यस्माद् अत्र समग्रास् ताः पतन्ति जलमूर्तयः  
०५,०९७।००६च्	तस्मात् पातालम् इत्य् एतत् ख्यायते पुरम् उत्तमम्  
०५,०९७।००७अ	ऐरावतो ऽस्मात् सलिलं गृहीत्वा जगतो हितः  
०५,०९७।००७च्	मेघेष्व् आमुञ्चते शीतं यन् महेन्द्रः प्रवर्षति  
०५,०९७।००८अ	अत्र नानाविधाकारास् तिमयो नैकरूपिणः  
०५,०९७।००८च्	अप्सु सोमप्रभां पीत्वा वसन्ति जलचारिणः  
०५,०९७।००९अ	अत्र सूर्यांशुभिर् भिन्नाः पातालतलम् आश्रिताः  
०५,०९७।००९च्	मृता दिवसतः सूत पुनर् जीवन्ति ते निशि  
०५,०९७।०१०अ	उदये नित्यशश् चात्र चन्द्रमा रश्मिभिर् वृतः  
०५,०९७।०१०च्	अमृतं स्पृश्य संस्पर्शात् सञ्जीवयति देहिनः  
०५,०९७।०११अ	अत्र ते ऽधर्मनिरता बद्धाः कालेन पीडिताः  
०५,०९७।०११च्	दैतेया निवसन्ति स्म वासवेन हृतश्रियः  
०५,०९७।०१२अ	अत्र भूतपतिर् नाम सर्वभूतमहेश्वरः  
०५,०९७।०१२च्	भूतये सर्वभूतानाम् अचरत् तप उत्तमम्  
०५,०९७।०१३अ	अत्र गोव्रतिनो विप्राः स्वाध्यायाम्नायकर्शिताः  
०५,०९७।०१३च्	त्यक्तप्राणा जितस्वर्गा निवसन्ति महर्षयः  
०५,०९७।०१४अ	यत्रतत्रशयो नित्यं येनकेनचिदाशितः  
०५,०९७।०१४च्	येनकेनचिदाच्छन्नः स गोव्रत इहोच्यते  
०५,०९७।०१५अ	ऐरावतो नागराजो वामनः कुमुदो ऽञ्जनः  
०५,०९७।०१५च्	प्रसूताः सुप्रतीकस्य वंशे वारणसत्तमाः  
०५,०९७।०१६अ	पश्य यद्य् अत्र ते कश् चिद् रोचते गुणतो वरः  
०५,०९७।०१६च्	वरयिष्याव तं गत्वा यत्नम् आस्थाय मातले  
०५,०९७।०१७अ	अण्डम् एतज् जले न्यस्तं दीप्यमानम् इव श्रिया  
०५,०९७।०१७च्	आ प्रजानां निसर्गाद् वै नोद्भिद्यति न सर्पति  
०५,०९७।०१८अ	नास्य जातिं निसर्गं वा कथ्यमानं शृणोमि वै  
०५,०९७।०१८च्	पितरं मातरं वापि नास्य जानाति कश् चन  
०५,०९७।०१९अ	अतः किल महान् अग्निर् अन्तकाले समुत्थितः  
०५,०९७।०१९च्	धक्ष्यते मातले सर्वं त्रैलोक्यं सचराचरम्  
०५,०९७।०२०	कण्व उवाच  
०५,०९७।०२०अ	मातलिस् त्व् अब्रवीच् छ्रुत्वा नारदस्याथ भाषितम्  
०५,०९७।०२०च्	न मे ऽत्र रोचते कश् चिद् अन्यतो व्रज माचिरम्  
०५,०९८।००१	नारद उवाच  
०५,०९८।००१अ	हिरण्यपुरम् इत्य् एतत् ख्यातं पुरवरं महत्  
०५,०९८।००१च्	दैत्यानां दानवानां च मायाशतविचारिणाम्  
०५,०९८।००२अ	अनल्पेन प्रयत्नेन निर्मितं विश्वकर्मणा  
०५,०९८।००२च्	मयेन मनसा सृष्टं पातालतलम् आश्रितम्  
०५,०९८।००३अ	अत्र मायासहस्राणि विकुर्वाणा महौजसः  
०५,०९८।००३च्	दानवा निवसन्ति स्म शूरा दत्तवराः पुरा  
०५,०९८।००४अ	नैते शक्रेण नान्येन वरुणेन यमेन वा  
०५,०९८।००४च्	शक्यन्ते वशम् आनेतुं तथैव धनदेन च  
०५,०९८।००५अ	असुराः कालखञ्जाश् च तथा विष्णुपदोद्भवाः  
०५,०९८।००५च्	नैरृता यातुधानाश् च ब्रह्मवेदोद्भवाश् च ये  
०५,०९८।००६अ	दंष्ट्रिणो भीमरूपाश् च निवसन्त्य् आत्मरक्षिणः  
०५,०९८।००६च्	मायावीर्योपसम्पन्ना निवसन्त्य् आत्मरक्षिणः  
०५,०९८।००७अ	निवातकवचा नाम दानवा युद्धदुर्मदाः  
०५,०९८।००७च्	जानासि च यथा शक्रो नैताञ् शक्नोति बाधितुम्  
०५,०९८।००८अ	बहुशो मातले त्वं च तव पुत्रश् च गोमुखः  
०५,०९८।००८च्	निर्भग्नो देवराजश् च सहपुत्रः शचीपतिः  
०५,०९८।००९अ	पश्य वेश्मानि रौक्माणि मातले राजतानि च  
०५,०९८।००९च्	कर्मणा विधियुक्तेन युक्तान्य् उपगतानि च  
०५,०९८।०१०अ	वैडूर्यहरितानीव प्रवालरुचिराणि च  
०५,०९८।०१०च्	अर्कस्फटिकशुभ्राणि वज्रसारोज्ज्वलानि च  
०५,०९८।०११अ	पार्थिवानीव चाभान्ति पुनर् नगमयानि च  
०५,०९८।०११च्	शैलानीव च दृश्यन्ते तारकाणीव चाप्य् उत  
०५,०९८।०१२अ	सूर्यरूपाणि चाभान्ति दीप्ताग्निसदृशानि च  
०५,०९८।०१२च्	मणिजालविचित्राणि प्रांशूनि निबिडानि च  
०५,०९८।०१३अ	नैतानि शक्यं निर्देष्टुं रूपतो द्रव्यतस् तथा  
०५,०९८।०१३च्	गुणतश् चैव सिद्धानि प्रमाणगुणवन्ति च  
०५,०९८।०१४अ	आक्रीडान् पश्य दैत्यानां तथैव शयनान्य् उत  
०५,०९८।०१४च्	रत्नवन्ति महार्हाणि भाजनान्य् आसनानि च  
०५,०९८।०१५अ	जलदाभांस् तथा शैलांस् तोयप्रस्रवणान्वितान्  
०५,०९८।०१५च्	कामपुष्पफलांश् चैव पादपान् कामचारिणः  
०५,०९८।०१६अ	मातले कश् चिद् अत्रापि रुचितस् ते वरो भवेत्  
०५,०९८।०१६च्	अथ वान्यां दिशं भूमेर् गच्छाव यदि मन्यसे  
०५,०९८।०१७	कण्व उवाच  
०५,०९८।०१७अ	मातलिस् त्व् अब्रवीद् एनं भाषमाणं तथाविधम्  
०५,०९८।०१७च्	देवर्षे नैव मे कार्यं विप्रियं त्रिदिवौकसाम्  
०५,०९८।०१८अ	नित्यानुषक्तवैरा हि भ्रातरो देवदानवाः  
०५,०९८।०१८च्	अरिपक्षेण सम्बन्धं रोचयिष्याम्य् अहं कथम्  
०५,०९८।०१९अ	अन्यत्र साधु गच्छावो द्रष्टुं नार्हामि दानवान्  
०५,०९८।०१९च्	जानामि तु तथात्मानं दित्सात्मकमलं यथा  
०५,०९९।००१	नारद उवाच  
०५,०९९।००१अ	अयं लोकः सुपर्णानां पक्षिणां पन्नगाशिनाम्  
०५,०९९।००१च्	विक्रमे गमने भारे नैषाम् अस्ति परिश्रमः  
०५,०९९।००२अ	वैनतेयसुतैः सूत षड्भिस् ततम् इदं कुलम्  
०५,०९९।००२च्	सुमुखेन सुनाम्ना च सुनेत्रेण सुवर्चसा  
०५,०९९।००३अ	सुरूपपक्षिराजेन सुबलेन च मातले  
०५,०९९।००३च्	वर्धितानि प्रसूत्या वै विनताकुलकर्तृभिः  
०५,०९९।००४अ	पक्षिराजाभिजात्यानां सहस्राणि शतानि च  
०५,०९९।००४च्	कश्यपस्य ततो वंशे जातैर् भूतिविवर्धनैः  
०५,०९९।००५अ	सर्वे ह्य् एते श्रिया युक्ताः सर्वे श्रीवत्सलक्षणाः  
०५,०९९।००५च्	सर्वे श्रियम् अभीप्सन्तो धारयन्ति बलान्य् उत  
०५,०९९।००६अ	कर्मणा क्षत्रियाश् चैते निर्घृणा भोगिभोजिनः  
०५,०९९।००६च्	ज्ञातिसङ्क्षयकर्तृत्वाद् ब्राह्मण्यं न लभन्ति वै  
०५,०९९।००७अ	नामानि चैषां वक्ष्यामि यथा प्राधान्यतः शृणु  
०५,०९९।००७च्	मातले श्लाघ्यम् एतद् धि कुलं विष्णुपरिग्रहम्  
०५,०९९।००८अ	दैवतं विष्णुर् एतेषां विष्णुर् एव परायणम्  
०५,०९९।००८च्	हृदि चैषां सदा विष्णुर् विष्णुर् एव गतिः सदा  
०५,०९९।००९अ	सुवर्णचूडो नागाशी दारुणश् चण्डतुण्डकः  
०५,०९९।००९च्	अनलश् चानिलश् चैव विशालाक्षो ऽथ कुण्डली  
०५,०९९।०१०अ	काश्यपिर् ध्वजविष्कम्भो वैनतेयो ऽथ वामनः  
०५,०९९।०१०च्	वातवेगो दिशाचक्षुर् निमेषो निमिषस् तथा  
०५,०९९।०११अ	त्रिवारः सप्तवारश् च वाल्मीकिर् द्वीपकस् तथा  
०५,०९९।०११च्	दैत्यद्वीपः सरिद्द्वीपः सारसः पद्मकेसरः  
०५,०९९।०१२अ	सुमुखः सुखकेतुश् च चित्रबर्हस् तथानघः  
०५,०९९।०१२च्	मेघकृत् कुमुदो दक्षः सर्पान्तः सोमभोजनः  
०५,०९९।०१३अ	गुरुभारः कपोतश् च सूर्यनेत्रश् चिरान्तकः  
०५,०९९।०१३च्	विष्णुधन्वा कुमारश् च परिबर्हो हरिस् तथा  
०५,०९९।०१४अ	सुस्वरो मधुपर्कश् च हेमवर्णस् तथैव च  
०५,०९९।०१४च्	मलयो मातरिश्वा च निशाकरदिवाकरौ  
०५,०९९।०१५अ	एते प्रदेशमात्रेण मयोक्ता गरुडात्मजाः  
०५,०९९।०१५च्	प्राधान्यतो ऽथ यशसा कीर्तिताः प्राणतश् च ते  
०५,०९९।०१६अ	यद्य् अत्र न रुचिः का चिद् एहि गच्छाव मातले  
०५,०९९।०१६च्	तं नयिष्यामि देशं त्वां रुचिं यत्रोपलप्स्यसे  
०५,१००।००१	नारद उवाच  
०५,१००।००१अ	इदं रसातलं नाम सप्तमं पृथिवीतलम्  
०५,१००।००१च्	यत्रास्ते सुरभिर् माता गवाम् अमृतसम्भवा  
०५,१००।००२अ	क्षरन्ती सततं क्षीरं पृथिवीसारसम्भवम्  
०५,१००।००२च्	षण्णां रसानां सारेण रसम् एकम् अनुत्तमम्  
०५,१००।००३अ	अमृतेनाभितृप्तस्य सारम् उद्गिरतः पुरा  
०५,१००।००३च्	पितामहस्य वदनाद् उदतिष्ठद् अनिन्दिता  
०५,१००।००४अ	यस्याः क्षीरस्य धाराया निपतन्त्या महीतले  
०५,१००।००४च्	ह्रदः कृतः क्षीरनिधिः पवित्रं परम् उत्तमम्  
०५,१००।००५अ	पुष्पितस्येव फेनस्य पर्यन्तम् अनुवेष्टितम्  
०५,१००।००५च्	पिबन्तो निवसन्त्य् अत्र फेनपा मुनिसत्तमाः  
०५,१००।००६अ	फेनपा नाम नाम्ना ते फेनाहाराश् च मातले  
०५,१००।००६च्	उग्रे तपसि वर्तन्ते येषां बिभ्यति देवताः  
०५,१००।००७अ	अस्याश् चतस्रो धेन्वो ऽन्या दिक्षु सर्वासु मातले  
०५,१००।००७च्	निवसन्ति दिशापाल्यो धारयन्त्यो दिशः स्मृताः  
०५,१००।००८अ	पूर्वां दिशं धारयते सुरूपा नाम सौरभी  
०५,१००।००८च्	दक्षिणां हंसका नाम धारयत्य् अपरां दिशम्  
०५,१००।००९अ	पश्चिमा वारुणी दिक् च धार्यते वै सुभद्रया  
०५,१००।००९च्	महानुभावया नित्यं मातले विश्वरूपया  
०५,१००।०१०अ	सर्वकामदुघा नाम धेनुर् धारयते दिशम्  
०५,१००।०१०च्	उत्तरां मातले धर्म्यां तथैलविलसञ्ज्ञिताम्  
०५,१००।०११अ	आसां तु पयसा मिश्रं पयो निर्मथ्य सागरे  
०५,१००।०११च्	मन्थानं मन्दरं कृत्वा देवैर् असुरसंहितैः  
०५,१००।०१२अ	उद्धृता वारुणी लक्ष्मीर् अमृतं चापि मातले  
०५,१००।०१२च्	उच्चैःश्रवाश् चाश्वराजो मणिरत्नं च कौस्तुभम्  
०५,१००।०१३अ	सुधाहारेषु च सुधां स्वधाभोजिषु च स्वधाम्  
०५,१००।०१३च्	अमृतं चामृताशेषु सुरभिः क्षरते पयः  
०५,१००।०१४अ	अत्र गाथा पुरा गीता रसातलनिवासिभिः  
०५,१००।०१४च्	पौराणी श्रूयते लोके गीयते या मनीषिभिः  
०५,१००।०१५अ	न नागलोके न स्वर्गे न विमाने त्रिविष्टपे  
०५,१००।०१५च्	परिवासः सुखस् तादृग् रसातलतले यथा  
०५,१०१।००१	नारद उवाच  
०५,१०१।००१अ	इयं भोगवती नाम पुरी वासुकिपालिता  
०५,१०१।००१च्	यादृशी देवराजस्य पुरीवर्यामरावती  
०५,१०१।००२अ	एष शेषः स्थितो नागो येनेयं धार्यते सदा  
०५,१०१।००२च्	तपसा लोकमुख्येन प्रभावमहता मही  
०५,१०१।००३अ	श्वेतोच्चयनिभाकारो नानाविधविभूषणः  
०५,१०१।००३च्	सहस्रं धारयन् मूर्ध्नां ज्वालाजिह्वो महाबलः  
०५,१०१।००४अ	इह नानाविधाकारा नानाविधविभूषणाः  
०५,१०१।००४च्	सुरसायाः सुता नागा निवसन्ति गतव्यथाः  
०५,१०१।००५अ	मणिस्वस्तिकचक्राङ्काः कमण्डलुकलक्षणाः  
०५,१०१।००५च्	सहस्रसङ्ख्या बलिनः सर्वे रौद्राः स्वभावतः  
०५,१०१।००६अ	सहस्रशिरसः के चित् के चित् पञ्चशताननाः  
०५,१०१।००६च्	शतशीर्षास् तथा के चित् के चित् त्रिशिरसो ऽपि च  
०५,१०१।००७अ	द्विपञ्चशिरसः के चित् के चित् सप्तमुखास् तथा  
०५,१०१।००७च्	महाभोगा महाकायाः पर्वताभोगभोगिनः  
०५,१०१।००८अ	बहूनीह सहस्राणि प्रयुतान्य् अर्बुदानि च  
०५,१०१।००८च्	नागानाम् एकवंशानां यथाश्रेष्ठांस् तु मे शृणु  
०५,१०१।००९अ	वासुकिस् तक्षकश् चैव कर्कोटकधनञ्जयौ  
०५,१०१।००९च्	कालीयो नहुषश् चैव कम्बलाश्वतराव् उभौ  
०५,१०१।०१०अ	बाह्यकुण्डो मणिर् नागस् तथैवापूरणः खगः  
०५,१०१।०१०च्	वामनश् चैलपत्रश् च कुकुरः कुकुणस् तथा  
०५,१०१।०११अ	आर्यको नन्दकश् चैव तथा कलशपोतकौ  
०५,१०१।०११च्	कैलासकः पिञ्जरको नागश् चैरावतस् तथा  
०५,१०१।०१२अ	सुमनोमुखो दधिमुखः शङ्खो नन्दोपनन्दकौ  
०५,१०१।०१२च्	आप्तः कोटनकश् चैव शिखी निष्ठूरिकस् तथा  
०५,१०१।०१३अ	तित्तिरिर् हस्तिभद्रश् च कुमुदो माल्यपिण्डकः  
०५,१०१।०१३च्	द्वौ पद्मौ पुण्डरीकश् च पुष्पो मुद्गरपर्णकः  
०५,१०१।०१४अ	करवीरः पीठरकः संवृत्तो वृत्त एव च  
०५,१०१।०१४च्	पिण्डारो बिल्वपत्रश् च मूषिकादः शिरीषकः  
०५,१०१।०१५अ	दिलीपः शङ्खशीर्षश् च ज्योतिष्को ऽथापराजितः  
०५,१०१।०१५च्	कौरव्यो धृतराष्ट्रश् च कुमारः कुशकस् तथा  
०५,१०१।०१६अ	विरजा धारणश् चैव सुबाहुर् मुखरो जयः  
०५,१०१।०१६च्	बधिरान्धौ विकुण्डश् च विरसः सुरसस् तथा  
०५,१०१।०१७अ	एते चान्ये च बहवः कश्यपस्यात्मजाः स्मृताः  
०५,१०१।०१७च्	मातले पश्य यद्य् अत्र कश् चित् ते रोचते वरः  
०५,१०१।०१८	कण्व उवाच  
०५,१०१।०१८अ	मातलिस् त्व् एकम् अव्यग्रः सततं सन्निरीक्ष्य वै  
०५,१०१।०१८च्	पप्रच्छ नारदं तत्र प्रीतिमान् इव चाभवत्  
०५,१०१।०१८द्*०४३७_०१	महर्षे शंस मे सर्वं पृच्छतो ज्ञातुम् इच्छतः  
०५,१०१।०१८द्*०४३७_०२	करामलकवत् सर्वं तव ज्ञानं महामुने  
०५,१०१।०१९अ	स्थितो य एष पुरतः कौरव्यस्यार्यकस्य च  
०५,१०१।०१९च्	द्युतिमान् दर्शनीयश् च कस्यैष कुलनन्दनः  
०५,१०१।०२०अ	कः पिता जननी चास्य कतमस्यैष भोगिनः  
०५,१०१।०२०च्	वंशस्य कस्यैष महान् केतुभूत इव स्थितः  
०५,१०१।०२१अ	प्रणिधानेन धैर्येण रूपेण वयसा च मे  
०५,१०१।०२१च्	मनः प्रविष्टो देवर्षे गुणकेश्याः पतिर् वरः  
०५,१०१।०२२अ	मातलिं प्रीतिमनसं दृष्ट्वा सुमुखदर्शनात्  
०५,१०१।०२२च्	निवेदयाम् आस तदा माहात्म्यं जन्म कर्म च  
०५,१०१।०२३अ	ऐरावतकुले जातः सुमुखो नाम नागराट्  
०५,१०१।०२३च्	आर्यकस्य मतः पौत्रो दौहित्रो वामनस्य च  
०५,१०१।०२४अ	एतस्य हि पिता नागश् चिकुरो नाम मातले  
०५,१०१।०२४च्	नचिराद् वैनतेयेन पञ्चत्वम् उपपादितः  
०५,१०१।०२५अ	ततो ऽब्रवीत् प्रीतमना मातलिर् नारदं वचः  
०५,१०१।०२५च्	एष मे रुचितस् तात जामाता भुजगोत्तमः  
०५,१०१।०२६अ	क्रियताम् अत्र यत्नो हि प्रीतिमान् अस्म्य् अनेन वै  
०५,१०१।०२६च्	अस्य नागपतेर् दातुं प्रियां दुहितरं मुने  
०५,१०२।०००*०४३८_००	कण्वः  
०५,१०२।०००*०४३८_०१	मातलेर् वचनं श्रुत्वा नारदो मुनिसत्तमः  
०५,१०२।०००*०४३८_०२	अब्रवीन् नागराजानम् आर्यकं कुरुनन्दन  
०५,१०२।००१	नारद उवाच  
०५,१०२।००१अ	सूतो ऽयं मातलिर् नाम शक्रस्य दयितः सुहृत्  
०५,१०२।००१च्	शुचिः शीलगुणोपेतस् तेजस्वी वीर्यवान् बली  
०५,१०२।००२अ	शक्रस्यायं सखा चैव मन्त्री सारथिर् एव च  
०५,१०२।००२च्	अल्पान्तरप्रभावश् च वासवेन रणे रणे  
०५,१०२।००३अ	अयं हरिसहस्रेण युक्तं जैत्रं रथोत्तमम्  
०५,१०२।००३च्	देवासुरेषु युद्धेषु मनसैव नियच्छति  
०५,१०२।००४अ	अनेन विजितान् अश्वैर् दोर्भ्यां जयति वासवः  
०५,१०२।००४च्	अनेन प्रहृते पूर्वं बलभित् प्रहरत्य् उत  
०५,१०२।००५अ	अस्य कन्या वरारोहा रूपेणासदृशी भुवि  
०५,१०२।००५च्	सत्त्वशीलगुणोपेता गुणकेशीति विश्रुता  
०५,१०२।००६अ	तस्यास्य यत्नाच् चरतस् त्रैलोक्यम् अमरद्युते  
०५,१०२।००६च्	सुमुखो भवतः पौत्रो रोचते दुहितुः पतिः  
०५,१०२।००७अ	यदि ते रोचते सौम्य भुजगोत्तम माचिरम्  
०५,१०२।००७च्	क्रियताम् आर्यक क्षिप्रं बुद्धिः कन्याप्रतिग्रहे  
०५,१०२।००८अ	यथा विष्णुकुले लक्ष्मीर् यथा स्वाहा विभावसोः  
०५,१०२।००८च्	कुले तव तथैवास्तु गुणकेशी सुमध्यमा  
०५,१०२।००९अ	पौत्रस्यार्थे भवांस् तस्माद् गुणकेशीं प्रतीच्छतु  
०५,१०२।००९च्	सदृशीं प्रतिरूपस्य वासवस्य शचीम् इव  
०५,१०२।०१०अ	पितृहीनम् अपि ह्य् एनं गुणतो वरयामहे  
०५,१०२।०१०च्	बहुमानाच् च भवतस् तथैवैरावतस्य च  
०५,१०२।०१०ए	सुमुखस्य गुणैश् चैव शीलशौचदमादिभिः  
०५,१०२।०११अ	अभिगम्य स्वयं कन्याम् अयं दातुं समुद्यतः  
०५,१०२।०११च्	मातलेस् तस्य सम्मानं कर्तुम् अर्हो भवान् अपि  
०५,१०२।०१२	कण्व उवाच  
०५,१०२।०१२अ	स तु दीनः प्रहृष्टश् च प्राह नारदम् आर्यकः  
०५,१०२।०१२च्	व्रियमाणे तथा पौत्रे पुत्रे च निधनं गते  
०५,१०२।०१२द्*०४३९_०१	कथम् इच्छामि देवर्षे गुणकेशीं स्नुषां प्रति  
०५,१०२।०१३अ	न मे नैतद् बहुमतं देवर्षे वचनं तव  
०५,१०२।०१३च्	सखा शक्रस्य संयुक्तः कस्यायं नेप्सितो भवेत्  
०५,१०२।०१४अ	कारणस्य तु दौर्बल्याच् चिन्तयामि महामुने  
०५,१०२।०१४च्	अस्य देहकरस् तात मम पुत्रो महाद्युते  
०५,१०२।०१४ए	भक्षितो वैनतेयेन दुःखार्तास् तेन वै वयम्  
०५,१०२।०१५अ	पुनर् एव च तेनोक्तं वैनतेयेन गच्छता  
०५,१०२।०१५च्	मासेनान्येन सुमुखं भक्षयिष्य इति प्रभो  
०५,१०२।०१६अ	ध्रुवं तथा तद् भविता जानीमस् तस्य निश्चयम्  
०५,१०२।०१६च्	तेन हर्षः प्रनष्टो मे सुपर्णवचनेन वै  
०५,१०२।०१६द्*०४४०_००	कण्वः  
०५,१०२।०१६द्*०४४०_०१	आर्यकस्य वचः श्रुत्वा गरुडं प्रति भाषितम्  
०५,१०२।०१७अ	मातलिस् त्व् अब्रवीद् एनं बुद्धिर् अत्र कृता मया  
०५,१०२।०१७च्	जामातृभावेन वृतः सुमुखस् तव पुत्रजः  
०५,१०२।०१८अ	सो ऽयं मया च सहितो नारदेन च पन्नगः  
०५,१०२।०१८च्	त्रिलोकेशं सुरपतिं गत्वा पश्यतु वासवम्  
०५,१०२।०१९अ	शेषेणैवास्य कार्येण प्रज्ञास्याम्य् अहम् आयुषः  
०५,१०२।०१९च्	सुपर्णस्य विघाते च प्रयतिष्यामि सत्तम  
०५,१०२।०२०अ	सुमुखश् च मया सार्धं देवेशम् अभिगच्छतु  
०५,१०२।०२०च्	कार्यसंसाधनार्थाय स्वस्ति ते ऽस्तु भुजङ्गम  
०५,१०२।०२०द्*०४४१_०१	आर्यकेणाभ्यनुज्ञातो गम्यताम् इति भारत  
०५,१०२।०२१अ	ततस् ते सुमुखं गृह्य सर्व एव महौजसः  
०५,१०२।०२१च्	ददृशुः शक्रम् आसीनं देवराजं महाद्युतिम्  
०५,१०२।०२२अ	सङ्गत्या तत्र भगवान् विष्णुर् आसीच् चतुर्भुजः  
०५,१०२।०२२च्	ततस् तत् सर्वम् आचख्यौ नारदो मातलिं प्रति  
०५,१०२।०२३अ	ततः पुरन्दरं विष्णुर् उवाच भुवनेश्वरम्  
०५,१०२।०२३च्	अमृतं दीयताम् अस्मै क्रियताम् अमरैः समः  
०५,१०२।०२४अ	मातलिर् नारदश् चैव सुमुखश् चैव वासव  
०५,१०२।०२४च्	लभन्तां भवतः कामात् कामम् एतं यथेप्सितम्  
०५,१०२।०२५अ	पुरन्दरो ऽथ सञ्चिन्त्य वैनतेयपराक्रमम्  
०५,१०२।०२५च्	विष्णुम् एवाब्रवीद् एनं भवान् एव ददात्व् इति  
०५,१०२।०२६	विष्णुर् उवाच  
०५,१०२।०२६अ	ईशस् त्वम् असि लोकानां चराणाम् अचराश् च ये  
०५,१०२।०२६च्	त्वया दत्तम् अदत्तं कः कर्तुम् उत्सहते विभो  
०५,१०२।०२७	कण्व उवाच  
०५,१०२।०२७अ	प्रादाच् छक्रस् ततस् तस्मै पन्नगायायुर् उत्तमम्  
०५,१०२।०२७च्	न त्व् एनम् अमृतप्राशं चकार बलवृत्रहा  
०५,१०२।०२८अ	लब्ध्वा वरं तु सुमुखः सुमुखः सम्बभूव ह  
०५,१०२।०२८च्	कृतदारो यथाकामं जगाम च गृहान् प्रति  
०५,१०२।०२९अ	नारदस् त्व् आर्यकश् चैव कृतकार्यौ मुदा युतौ  
०५,१०२।०२९च्	प्रतिजग्मतुर् अभ्यर्च्य देवराजं महाद्युतिम्  
०५,१०३।००१	कण्व उवाच  
०५,१०३।००१अ	गरुडस् तत् तु शुश्राव यथावृत्तं महाबलः  
०५,१०३।००१च्	आयुःप्रदानं शक्रेण कृतं नागस्य भारत  
०५,१०३।००२अ	पक्षवातेन महता रुद्ध्वा त्रिभुवनं खगः  
०५,१०३।००२च्	सुपर्णः परमक्रुद्धो वासवं समुपाद्रवत्  
०५,१०३।००३	गरुड उवाच  
०५,१०३।००३अ	भगवन् किम् अवज्ञानात् क्षुधां प्रति भये मम  
०५,१०३।००३च्	कामकारवरं दत्त्वा पुनश् चलितवान् असि  
०५,१०३।००४अ	निसर्गात् सर्वभूतानां सर्वभूतेश्वरेण मे  
०५,१०३।००४च्	आहारो विहितो धात्रा किमर्थं वार्यते त्वया  
०५,१०३।००५अ	वृतश् चैष महानागः स्थापितः समयश् च मे  
०५,१०३।००५च्	अनेन च मया देव भर्तव्यः प्रसवो महान्  
०५,१०३।००६अ	एतस्मिंस् त्व् अन्यथाभूते नान्यं हिंसितुम् उत्सहे  
०५,१०३।००६च्	क्रीडसे कामकारेण देवराज यथेच्छकम्  
०५,१०३।००७अ	सो ऽहं प्राणान् विमोक्ष्यामि तथा परिजनो मम  
०५,१०३।००७च्	ये च भृत्या मम गृहे प्रीतिमान् भव वासव  
०५,१०३।००७द्*०४४२_००	कण्व उवाच  
०५,१०३।००७द्*०४४२_०१	श्रुत्वा सुपर्णवचनं सुमुखो दुर्मुखस् तदा  
०५,१०३।००७द्*०४४२_०२	त्यक्त्वा रूपं विवर्णस् तु सर्परूपधरो ऽभवत्  
०५,१०३।००७द्*०४४२_०३	इन्द्र उवाच  
०५,१०३।००७द्*०४४२_०३	गत्वा विष्णुसमीपं तु पादपीठं समाश्लिषत्  
०५,१०३।००७द्*०४४२_०४	न मया कृतं वैनतेय न मां क्रोद्धुं त्वम् अर्हसि  
०५,१०३।००७द्*०४४२_०५	दत्ताभयः स सुमुखो विष्णुना प्रभविष्णुना  
०५,१०३।००७द्*०४४२_०६	श्रुत्वा पुरन्दरेणोक्तम् उवाच विनतासुतः  
०५,१०३।००७द्*०४४३_०१	ततः पुरन्दरो वाक्यम् उवाच गरुडं प्रति  
०५,१०३।००८अ	एतच् चैवाहम् अर्हामि भूयश् च बलवृत्रहन्  
०५,१०३।००८च्	त्रैलोक्यस्येश्वरो यो ऽहं परभृत्यत्वम् आगतः  
०५,१०३।००९अ	त्वयि तिष्ठति देवेश न विष्णुः कारणं मम  
०५,१०३।००९च्	त्रैलोक्यराज राज्यं हि त्वयि वासव शाश्वतम्  
०५,१०३।०१०अ	ममापि दक्षस्य सुता जननी कश्यपः पिता  
०५,१०३।०१०च्	अहम् अप्य् उत्सहे लोकान् समस्तान् वोढुम् अञ्जसा  
०५,१०३।०११अ	असह्यं सर्वभूतानां ममापि विपुलं बलम्  
०५,१०३।०११च्	मयापि सुमहत् कर्म कृतं दैतेयविग्रहे  
०५,१०३।०१२अ	श्रुतश्रीः श्रुतसेनश् च विवस्वान् रोचनामुखः  
०५,१०३।०१२च्	प्रसभः कालकाक्षश् च मयापि दितिजा हताः  
०५,१०३।०१३अ	यत् तु ध्वजस्थानगतो यत्नात् परिचराम्य् अहम्  
०५,१०३।०१३च्	वहामि चैवानुजं ते तेन माम् अवमन्यसे  
०५,१०३।०१४अ	को ऽन्यो भारसहो ह्य् अस्ति को ऽन्यो ऽस्ति बलवत्तरः  
०५,१०३।०१४ब्*०४४४_०१	सो ऽहं पक्षैकदेशेन क्षोभये सागरान् अपि  
०५,१०३।०१४च्	मया यो ऽहं विशिष्टः सन् वहामीमं सबान्धवम्  
०५,१०३।०१५अ	अवज्ञाय तु यत् ते ऽहं भोजनाद् व्यपरोपितः  
०५,१०३।०१५च्	तेन मे गौरवं नष्टं त्वत्तश् चास्माच् च वासव  
०५,१०३।०१६अ	अदित्यां य इमे जाता बलविक्रमशालिनः  
०५,१०३।०१६च्	त्वम् एषां किल सर्वेषां विशेषाद् बलवत्तरः  
०५,१०३।०१७अ	सो ऽहं पक्षैकदेशेन वहामि त्वां गतक्लमः  
०५,१०३।०१७च्	विमृश त्वं शनैस् तात को न्व् अत्र बलवान् इति  
०५,१०३।०१८	कण्व उवाच  
०५,१०३।०१८अ	तस्य तद् वचनं श्रुत्वा खगस्योदर्कदारुणम्  
०५,१०३।०१८च्	अक्षोभ्यं क्षोभयंस् तार्क्ष्यम् उवाच रथचक्रभृत्  
०५,१०३।०१९अ	गरुत्मन् मन्यसे ऽऽत्मानं बलवन्तं सुदुर्बलम्  
०५,१०३।०१९च्	अलम् अस्मत्समक्षं ते स्तोतुम् आत्मानम् अण्डज  
०५,१०३।०२०अ	त्रैलोक्यम् अपि मे कृत्स्नम् अशक्तं देहधारणे  
०५,१०३।०२०च्	अहम् एवात्मनात्मानं वहामि त्वां च धारये  
०५,१०३।०२०द्*०४४५_०१	न त्वं वहसि मां दोर्भ्यां मोघं तव विकत्थनम्  
०५,१०३।०२१अ	इमं तावन् ममैकं त्वं बाहुं सव्येतरं वह  
०५,१०३।०२१च्	यद्य् एनं धारयस्य् एकं सफलं ते विकत्थितम्  
०५,१०३।०२२अ	ततः स भगवांस् तस्य स्कन्धे बाहुं समासजत्  
०५,१०३।०२२ब्*०४४६_०१	स्पृष्टमात्रो नखाग्रेण गरुत्मान् कश्यपात्मजः  
०५,१०३।०२२ब्*०४४७_०१	स्वहस्तन्यस्तभारो ऽभूद् द्वयस्य स्नेहकारणात्  
०५,१०३।०२२ब्*०४४८_०१	आरोपितं समुद्वोढुं भारं तं नाशकद् बलात्  
०५,१०३।०२२च्	निपपात स भारार्तो विह्वलो नष्टचेतनः  
०५,१०३।०२३अ	यावान् हि भारः कृत्स्नायाः पृथिव्याः पर्वतैः सह  
०५,१०३।०२३च्	एकस्या देहशाखायास् तावद् भारम् अमन्यत  
०५,१०३।०२४अ	न त्व् एनं पीडयाम् आस बलेन बलवत्तरः  
०५,१०३।०२४च्	ततो हि जीवितं तस्य न व्यनीनशद् अच्युतः  
०५,१०३।०२५अ	विपक्षः स्रस्तकायश् च विचेता विह्वलः खगः  
०५,१०३।०२५च्	मुमोच पत्राणि तदा गुरुभारप्रपीडितः  
०५,१०३।०२६अ	स विष्णुं शिरसा पक्षी प्रणम्य विनतासुतः  
०५,१०३।०२६च्	विचेता विह्वलो दीनः किं चिद् वचनम् अब्रवीत्  
०५,१०३।०२७अ	भगवंल् लोकसारस्य सदृशेन वपुष्मता  
०५,१०३।०२७च्	भुजेन स्वैरमुक्तेन निष्पिष्टो ऽस्मि महीतले  
०५,१०३।०२८अ	क्षन्तुम् अर्हसि मे देव विह्वलस्याल्पचेतसः  
०५,१०३।०२८च्	बलदाहविदग्धस्य पक्षिणो ध्वजवासिनः  
०५,१०३।०२९अ	न विज्ञातं बलं देव मया ते परमं विभो  
०५,१०३।०२९च्	तेन मन्याम्य् अहं वीर्यम् आत्मनो ऽसदृशं परैः  
०५,१०३।०३०अ	ततश् चक्रे स भगवान् प्रसादं वै गरुत्मतः  
०५,१०३।०३०च्	मैवं भूय इति स्नेहात् तदा चैनम् उवाच ह  
०५,१०३।०३०द्*०४४९_०१	पादाङ्गुष्ठेन चिक्षेप सुमुखं गरुडोरसि  
०५,१०३।०३०द्*०४४९_०२	ततः प्रभृति राजेन्द्र सह सर्पेण वर्तते  
०५,१०३।०३०द्*०४४९_०३	एवं विष्णुबलाक्रान्तो गर्वनाशम् उपागमत्  
०५,१०३।०३०द्*०४४९_०४	गरुडो बलवान् राजन् वैनतेयो महायशाः  
०५,१०३।०३१अ	तथा त्वम् अपि गान्धारे यावत् पाण्डुसुतान् रणे  
०५,१०३।०३१च्	नासादयसि तान् वीरांस् तावज् जीवसि पुत्रक  
०५,१०३।०३२अ	भीमः प्रहरतां श्रेष्ठो वायुपुत्रो महाबलः  
०५,१०३।०३२च्	धनञ्जयश् चेन्द्रसुतो न हन्यातां तु कं रणे  
०५,१०३।०३३अ	विष्णुर् वायुश् च शक्रश् च धर्मस् तौ चाश्विनाव् उभौ  
०५,१०३।०३३च्	एते देवास् त्वया केन हेतुना शक्यम् ईक्षितुम्  
०५,१०३।०३४अ	तद् अलं ते विरोधेन शमं गच्छ नृपात्मज  
०५,१०३।०३४च्	वासुदेवेन तीर्थेन कुलं रक्षितुम् अर्हसि  
०५,१०३।०३५अ	प्रत्यक्षो ह्य् अस्य सर्वस्य नारदो ऽयं महातपाः  
०५,१०३।०३५च्	माहात्म्यं यत् तदा विष्णोर् यो ऽयं चक्रगदाधरः  
०५,१०३।०३६	वैशम्पायन उवाच  
०५,१०३।०३६अ	दुर्योधनस् तु तच् छ्रुत्वा निःश्वसन् भृकुटीमुखः  
०५,१०३।०३६च्	राधेयम् अभिसम्प्रेक्ष्य जहास स्वनवत् तदा  
०५,१०३।०३७अ	कदर्थीकृत्य तद् वाक्यम् ऋषेः कण्वस्य दुर्मतिः  
०५,१०३।०३७च्	ऊरुं गजकराकारं ताडयन्न् इदम् अब्रवीत्  
०५,१०३।०३८अ	यथैवेश्वरसृष्टो ऽस्मि यद् भावि या च मे गतिः  
०५,१०३।०३८च्	तथा महर्षे वर्तामि किं प्रलापः करिष्यति  
०५,१०४।००१	जनमेजय उवाच  
०५,१०४।००१अ	अनर्थे जातनिर्बन्धं परार्थे लोभमोहितम्  
०५,१०४।००१च्	अनार्यकेष्व् अभिरतं मरणे कृतनिश्चयम्  
०५,१०४।००२अ	ज्ञातीनां दुःखकर्तारं बन्धूनां शोकवर्धनम्  
०५,१०४।००२च्	सुहृदां क्लेशदातारं द्विषतां हर्षवर्धनम्  
०५,१०४।००३अ	कथं नैनं विमार्गस्थं वारयन्तीह बान्धवाः  
०५,१०४।००३च्	सौहृदाद् वा सुहृत्स्निग्धो भगवान् वा पितामहः  
०५,१०४।००४	वैशम्पायन उवाच  
०५,१०४।००४अ	उक्तं भगवता वाक्यम् उक्तं भीष्मेण यत् क्षमम्  
०५,१०४।००४च्	उक्तं बहुविधं चैव नारदेनापि तच् छृणु  
०५,१०४।००५	नारद उवाच  
०५,१०४।००५अ	दुर्लभो वै सुहृच् छ्रोता दुर्लभश् च हितः सुहृत्  
०५,१०४।००५च्	तिष्ठते हि सुहृद् यत्र न बन्धुस् तत्र तिष्ठति  
०५,१०४।००६अ	श्रोतव्यम् अपि पश्यामि सुहृदां कुरुनन्दन  
०५,१०४।००६च्	न कर्तव्यश् च निर्बन्धो निर्बन्धो हि सुदारुणः  
०५,१०४।००७अ	अत्राप्य् उदाहरन्तीमम् इतिहासं पुरातनम्  
०५,१०४।००७च्	यथा निर्बन्धतः प्राप्तो गालवेन पराजयः  
०५,१०४।००८अ	विश्वामित्रं तपस्यन्तं धर्मो जिज्ञासया पुरा  
०५,१०४।००८च्	अभ्यगच्छत् स्वयं भूत्वा वसिष्ठो भगवान् ऋषिः  
०५,१०४।००९अ	सप्तर्षीणाम् अन्यतमं वेषम् आस्थाय भारत  
०५,१०४।००९च्	बुभुक्षुः क्षुधितो राजन्न् आश्रमं कौशिकस्य ह  
०५,१०४।०१०अ	विश्वामित्रो ऽथ सम्भ्रान्तः श्रपयाम् आस वै चरुम्  
०५,१०४।०१०च्	परमान्नस्य यत्नेन न च स प्रत्यपालयत्  
०५,१०४।०११अ	अन्नं तेन यदा भुक्तम् अन्यैर् दत्तं तपस्विभिः  
०५,१०४।०११च्	अथ गृह्यान्नम् अत्युष्णं विश्वामित्रो ऽभ्युपागमत्  
०५,१०४।०१२अ	भुक्तं मे तिष्ठ तावत् त्वम् इत्य् उक्त्वा भगवान् ययौ  
०५,१०४।०१२च्	विश्वामित्रस् ततो राजन् स्थित एव महाद्युतिः  
०५,१०४।०१३अ	भक्तं प्रगृह्य मूर्ध्ना तद् बाहुभ्यां पार्श्वतो ऽगमत्  
०५,१०४।०१३च्	स्थितः स्थाणुर् इवाभ्याशे निश्चेष्टो मारुताशनः  
०५,१०४।०१४अ	तस्य शुश्रूषणे यत्नम् अकरोद् गालवो मुनिः  
०५,१०४।०१४च्	गौरवाद् बहुमानाच् च हार्देन प्रियकाम्यया  
०५,१०४।०१५अ	अथ वर्षशते पूर्णे धर्मः पुनर् उपागमत्  
०५,१०४।०१५च्	वासिष्ठं वेषम् आस्थाय कौशिकं भोजनेप्सया  
०५,१०४।०१६अ	स दृष्ट्वा शिरसा भक्तं ध्रियमाणं महर्षिणा  
०५,१०४।०१६च्	तिष्ठता वायुभक्षेण विश्वामित्रेण धीमता  
०५,१०४।०१७अ	प्रतिगृह्य ततो धर्मस् तथैवोष्णं तथा नवम्  
०५,१०४।०१७च्	भुक्त्वा प्रीतो ऽस्मि विप्रर्षे तम् उक्त्वा स मुनिर् गतः  
०५,१०४।०१८अ	क्षत्रभावाद् अपगतो ब्राह्मणत्वम् उपागतः  
०५,१०४।०१८च्	धर्मस्य वचनात् प्रीतो विश्वामित्रस् तदाभवत्  
०५,१०४।०१९अ	विश्वामित्रस् तु शिष्यस्य गालवस्य तपस्विनः  
०५,१०४।०१९च्	शुश्रूषया च भक्त्या च प्रीतिमान् इत्य् उवाच तम्  
०५,१०४।०१९ए	अनुज्ञातो मया वत्स यथेष्टं गच्छ गालव  
०५,१०४।०२०अ	इत्य् उक्तः प्रत्युवाचेदं गालवो मुनिसत्तमम्  
०५,१०४।०२०च्	प्रीतो मधुरया वाचा विश्वामित्रं महाद्युतिम्  
०५,१०४।०२१अ	दक्षिणां कां प्रयच्छामि भवते गुरुकर्मणि  
०५,१०४।०२१च्	दक्षिणाभिर् उपेतं हि कर्म सिध्यति मानवम्  
०५,१०४।०२२अ	दक्षिणानां हि सृष्टानाम् अपवर्गेण भुज्यते  
०५,१०४।०२२च्	स्वर्गे क्रतुफलं सद्भिर् दक्षिणा शान्तिर् उच्यते  
०५,१०४।०२२ए	किम् आहरामि गुर्वर्थं ब्रवीतु भगवान् इति  
०५,१०४।०२३अ	जानमानस् तु भगवाञ् जितः शुश्रूषणेन च  
०५,१०४।०२३च्	विश्वामित्रस् तम् असकृद् गच्छ गच्छेत्य् अचोदयत्  
०५,१०४।०२४अ	असकृद् गच्छ गच्छेति विश्वामित्रेण भाषितः  
०५,१०४।०२४च्	किं ददानीति बहुशो गालवः प्रत्यभाषत  
०५,१०४।०२५अ	निर्बन्धतस् तु बहुशो गालवस्य तपस्विनः  
०५,१०४।०२५च्	किं चिद् आगतसंरम्भो विश्वामित्रो ऽब्रवीद् इदम्  
०५,१०४।०२६अ	एकतःश्यामकर्णानां शतान्य् अष्टौ ददस्व मे  
०५,१०४।०२६च्	हयानां चन्द्रशुभ्राणां गच्छ गालव माचिरम्  
०५,१०५।००१	नारद उवाच  
०५,१०५।००१अ	एवम् उक्तस् तदा तेन विश्वामित्रेण धीमता  
०५,१०५।००१च्	नास्ते न शेते नाहारं कुरुते गालवस् तदा  
०५,१०५।००२अ	त्वगस्थिभूतो हरिणश् चिन्ताशोकपरायणः  
०५,१०५।००२च्	शोचमानो ऽतिमात्रं स दह्यमानश् च मन्युना  
०५,१०५।००२द्*०४५०_०१	गालवो दुःखितो दुःखाद् विललाप सुयोधन  
०५,१०५।००३अ	कुतः पुष्टानि मित्राणि कुतो ऽर्थाः सञ्चयः कुतः  
०५,१०५।००३च्	हयानां चन्द्रशुभ्राणां शतान्य् अष्टौ कुतो मम  
०५,१०५।००४अ	कुतो मे भोजनश्रद्धा सुखश्रद्धा कुतश् च मे  
०५,१०५।००४च्	श्रद्धा मे जीवितस्यापि छिन्ना किं जीवितेन मे  
०५,१०५।००५अ	अहं पारं समुद्रस्य पृथिव्या वा परं परात्  
०५,१०५।००५च्	गत्वात्मानं विमुञ्चामि किं फलं जीवितेन मे  
०५,१०५।००६अ	अधनस्याकृतार्थस्य त्यक्तस्य विविधैः फलैः  
०५,१०५।००६च्	ऋणं धारयमाणस्य कुतः सुखम् अनीहया  
०५,१०५।००७अ	सुहृदां हि धनं भुक्त्वा कृत्वा प्रणयम् ईप्सितम्  
०५,१०५।००७च्	प्रतिकर्तुम् अशक्तस्य जीवितान् मरणं वरम्  
०५,१०५।००८अ	प्रतिश्रुत्य करिष्येति कर्तव्यं तद् अकुर्वतः  
०५,१०५।००८च्	मिथ्यावचनदग्धस्य इष्टापूर्तं प्रणश्यति  
०५,१०५।००९अ	न रूपम् अनृतस्यास्ति नानृतस्यास्ति सन्ततिः  
०५,१०५।००९च्	नानृतस्याधिपत्यं च कुत एव गतिः शुभा  
०५,१०५।०१०अ	कुतः कृतघ्नस्य यशः कुतः स्थानं कुतः सुखम्  
०५,१०५।०१०च्	अश्रद्धेयः कृतघ्नो हि कृतघ्ने नास्ति निष्कृतिः  
०५,१०५।०११अ	न जीवत्य् अधनः पापः कुतः पापस्य तन्त्रणम्  
०५,१०५।०११च्	पापो ध्रुवम् अवाप्नोति विनाशं नाशयन् कृतम्  
०५,१०५।०१२अ	सो ऽहं पापः कृतघ्नश् च कृपणश् चानृतो ऽपि च  
०५,१०५।०१२च्	गुरोर् यः कृतकार्यः संस् तत् करोमि न भाषितम्  
०५,१०५।०१२ए	सो ऽहं प्राणान् विमोक्ष्यामि कृत्वा यत्नम् अनुत्तमम्  
०५,१०५।०१३अ	अर्थना न मया का चित् कृतपूर्वा दिवौकसाम्  
०५,१०५।०१३च्	मानयन्ति च मां सर्वे त्रिदशा यज्ञसंस्तरे  
०५,१०५।०१४अ	अहं तु विबुधश्रेष्ठं देवं त्रिभुवनेश्वरम्  
०५,१०५।०१४च्	विष्णुं गच्छाम्य् अहं कृष्णं गतिं गतिमतां वरम्  
०५,१०५।०१५अ	भोगा यस्मात् प्रतिष्ठन्ते व्याप्य सर्वान् सुरासुरान्  
०५,१०५।०१५च्	प्रयतो द्रष्टुम् इच्छामि महायोगिनम् अव्ययम्  
०५,१०५।०१६अ	एवम् उक्ते सखा तस्य गरुडो विनतात्मजः  
०५,१०५।०१६च्	दर्शयाम् आस तं प्राह संहृष्टः प्रियकाम्यया  
०५,१०५।०१७अ	सुहृद् भवान् मम मतः सुहृदां च मतः सुहृत्  
०५,१०५।०१७च्	ईप्सितेनाभिलाषेण योक्तव्यो विभवे सति  
०५,१०५।०१८अ	विभवश् चास्ति मे विप्र वासवावरजो द्विज  
०५,१०५।०१८च्	पूर्वम् उक्तस् त्वदर्थं च कृतः कामश् च तेन मे  
०५,१०५।०१९अ	स भवान् एतु गच्छाव नयिष्ये त्वां यथासुखम्  
०५,१०५।०१९च्	देशं पारं पृथिव्या वा गच्छ गालव माचिरम्  
०५,१०६।००१	सुपर्ण उवाच  
०५,१०६।००१अ	अनुशिष्टो ऽस्मि देवेन गालवाज्ञातयोनिना  
०५,१०६।००१च्	ब्रूहि काम् अनुसंयामि द्रष्टुं प्रथमतो दिशम्  
०५,१०६।००२अ	पूर्वां वा दक्षिणां वाहम् अथ वा पश्चिमां दिशम्  
०५,१०६।००२च्	उत्तरां वा द्विजश्रेष्ठ कुतो गच्छामि गालव  
०५,१०६।००३अ	यस्याम् उदयते पूर्वं सर्वलोकप्रभावनः  
०५,१०६।००३च्	सविता यत्र सन्ध्यायां साध्यानां वर्तते तपः  
०५,१०६।००४अ	यस्यां पूर्वं मतिर् जाता यया व्याप्तम् इदं जगत्  
०५,१०६।००४च्	चक्षुषी यत्र धर्मस्य यत्र चैष प्रतिष्ठितः  
०५,१०६।००५अ	हुतं यतोमुखैर् हव्यं सर्पते सर्वतोदिशम्  
०५,१०६।००५च्	एतद् द्वारं द्विजश्रेष्ठ दिवसस्य तथाध्वनः  
०५,१०६।००६अ	यत्र पूर्वं प्रसूता वै दाक्षायण्यः प्रजाः स्त्रियः  
०५,१०६।००६च्	यस्यां दिशि प्रवृद्धाश् च कश्यपस्यात्मसम्भवाः  
०५,१०६।००७अ	यतोमूला सुराणां श्रीर् यत्र शक्रो ऽभ्यषिच्यत  
०५,१०६।००७च्	सुरराज्येन विप्रर्षे देवैश् चात्र तपश् चितम्  
०५,१०६।००८अ	एतस्मात् कारणाद् ब्रह्मन् पूर्वेत्य् एषा दिग् उच्यते  
०५,१०६।००८च्	यस्मात् पूर्वतरे काले पूर्वम् एषावृता सुरैः  
०५,१०६।००९अ	अत एव च पूर्वेषां पूर्वाम् आशाम् अवेक्षताम्  
०५,१०६।००९च्	पूर्वकार्याणि कार्याणि दैवानि सुखम् ईप्सता  
०५,१०६।०१०अ	अत्र वेदाञ् जगौ पूर्वं भगवांल् लोकभावनः  
०५,१०६।०१०च्	अत्रैवोक्ता सवित्रासीत् सावित्री ब्रह्मवादिषु  
०५,१०६।०११अ	अत्र दत्तानि सूर्येण यजूंषि द्विजसत्तम  
०५,१०६।०११च्	अत्र लब्धवरैः सोमः सुरैः क्रतुषु पीयते  
०५,१०६।०१२अ	अत्र तृप्ता हुतवहाः स्वां योनिम् उपभुञ्जते  
०५,१०६।०१२च्	अत्र पातालम् आश्रित्य वरुणः श्रियम् आप च  
०५,१०६।०१३अ	अत्र पूर्वं वसिष्ठस्य पौराणस्य द्विजर्षभ  
०५,१०६।०१३च्	सूतिश् चैव प्रतिष्ठा च निधनं च प्रकाशते  
०५,१०६।०१४अ	ॐकारस्यात्र जायन्ते सूतयो दशतीर् दश  
०५,१०६।०१४च्	पिबन्ति मुनयो यत्र हविर्धाने स्म सोमपाः  
०५,१०६।०१५अ	प्रोक्षिता यत्र बहवो वराहाद्या मृगा वने  
०५,१०६।०१५च्	शक्रेण यत्र भागार्थे दैवतेषु प्रकल्पिताः  
०५,१०६।०१६अ	अत्राहिताः कृतघ्नाश् च मानुषाश् चासुराश् च ये  
०५,१०६।०१६च्	उदयंस् तान् हि सर्वान् वै क्रोधाद् धन्ति विभावसुः  
०५,१०६।०१७अ	एतद् द्वारं त्रिलोकस्य स्वर्गस्य च सुखस्य च  
०५,१०६।०१७च्	एष पूर्वो दिशाभागो विशावैनं यदीच्छसि  
०५,१०६।०१८अ	प्रियं कार्यं हि मे तस्य यस्यास्मि वचने स्थितः  
०५,१०६।०१८च्	ब्रूहि गालव यास्यामि शृणु चाप्य् अपरां दिशम्  
०५,१०७।००१	सुपर्ण उवाच  
०५,१०७।००१अ	इयं विवस्वता पूर्वं श्रौतेन विधिना किल  
०५,१०७।००१च्	गुरवे दक्षिणा दत्ता दक्षिणेत्य् उच्यते ऽथ दिक्  
०५,१०७।००२अ	अत्र लोकत्रयस्यास्य पितृपक्षः प्रतिष्ठितः  
०५,१०७।००२च्	अत्रोष्मपानां देवानां निवासः श्रूयते द्विज  
०५,१०७।००३अ	अत्र विश्वे सदा देवाः पितृभिः सार्धम् आसते  
०५,१०७।००३च्	इज्यमानाः स्म लोकेषु सम्प्राप्तास् तुल्यभागताम्  
०५,१०७।००४अ	एतद् द्वितीयं धर्मस्य द्वारम् आचक्षते द्विज  
०५,१०७।००४च्	त्रुटिशो लवशश् चात्र गण्यते कालनिश्चयः  
०५,१०७।००५अ	अत्र देवर्षयो नित्यं पितृलोकर्षयस् तथा  
०५,१०७।००५च्	तथा राजर्षयः सर्वे निवसन्ति गतव्यथाः  
०५,१०७।००६अ	अत्र धर्मश् च सत्यं च कर्म चात्र निशाम्यते  
०५,१०७।००६च्	गतिर् एषा द्विजश्रेष्ठ कर्मणात्मावसादिनः  
०५,१०७।००७अ	एषा दिक् सा द्विजश्रेष्ठ यां सर्वः प्रतिपद्यते  
०५,१०७।००७च्	वृता त्व् अनवबोधेन सुखं तेन न गम्यते  
०५,१०७।००८अ	नैरृतानां सहस्राणि बहून्य् अत्र द्विजर्षभ  
०५,१०७।००८च्	सृष्टानि प्रतिकूलानि द्रष्टव्यान्य् अकृतात्मभिः  
०५,१०७।००९अ	अत्र मन्दरकुञ्जेषु विप्रर्षिसदनेषु च  
०५,१०७।००९च्	गन्धर्वा गान्ति गाथा वै चित्तबुद्धिहरा द्विज  
०५,१०७।०१०अ	अत्र सामानि गाथाभिः श्रुत्वा गीतानि रैवतः  
०५,१०७।०१०च्	गतदारो गतामात्यो गतराज्यो वनं गतः  
०५,१०७।०११अ	अत्र सावर्णिना चैव यवक्रीतात्मजेन च  
०५,१०७।०११च्	मर्यादा स्थापिता ब्रह्मन् यां सूर्यो नातिवर्तते  
०५,१०७।०१२अ	अत्र राक्षसराजेन पौलस्त्येन महात्मना  
०५,१०७।०१२च्	रावणेन तपश् चीर्त्वा सुरेभ्यो ऽमरता वृता  
०५,१०७।०१३अ	अत्र वृत्तेन वृत्रो ऽपि शक्रशत्रुत्वम् ईयिवान्  
०५,१०७।०१३च्	अत्र सर्वासवः प्राप्ताः पुनर् गच्छन्ति पञ्चधा  
०५,१०७।०१४अ	अत्र दुष्कृतकर्माणो नराः पच्यन्ति गालव  
०५,१०७।०१४च्	अत्र वैतरणी नाम नदी वितरणैर् वृता  
०५,१०७।०१४ए	अत्र गत्वा सुखस्यान्तं दुःखस्यान्तं प्रपद्यते  
०५,१०७।०१५अ	अत्रावृत्तो दिनकरः क्षरते सुरसं पयः  
०५,१०७।०१५च्	काष्ठां चासाद्य धानिष्ठां हिमम् उत्सृजते पुनः  
०५,१०७।०१६अ	अत्राहं गालव पुरा क्षुधार्तः परिचिन्तयन्  
०५,१०७।०१६च्	लब्धवान् युध्यमानौ द्वौ बृहन्तौ गजकच्छपौ  
०५,१०७।०१७अ	अत्र शक्रधनुर् नाम सूर्याज् जातो महान् ऋषिः  
०५,१०७।०१७च्	विदुर् यं कपिलं देवं येनात्ताः सगरात्मजाः  
०५,१०७।०१८अ	अत्र सिद्धाः शिवा नाम ब्राह्मणा वेदपारगाः  
०५,१०७।०१८च्	अधीत्य सखिलान् वेदान् आलभन्ते यमक्षयम्  
०५,१०७।०१९अ	अत्र भोगवती नाम पुरी वासुकिपालिता  
०५,१०७।०१९च्	तक्षकेण च नागेन तथैवैरावतेन च  
०५,१०७।०२०अ	अत्र निर्याणकालेषु तमः सम्प्राप्यते महत्  
०५,१०७।०२०च्	अभेद्यं भास्करेणापि स्वयं वा कृष्णवर्त्मना  
०५,१०७।०२१अ	एष तस्यापि ते मार्गः परितापस्य गालव  
०५,१०७।०२१च्	ब्रूहि मे यदि गन्तव्यं प्रतीचीं शृणु वा मम  
०५,१०८।००१	सुपर्ण उवाच  
०५,१०८।००१अ	इयं दिग् दयिता राज्ञो वरुणस्य तु गोपतेः  
०५,१०८।००१च्	सदा सलिलराजस्य प्रतिष्ठा चादिर् एव च  
०५,१०८।००२अ	अत्र पश्चाद् अहः सूर्यो विसर्जयति भाः स्वयम्  
०५,१०८।००२च्	पश्चिमेत्य् अभिविख्याता दिग् इयं द्विजसत्तम  
०५,१०८।००३अ	यादसाम् अत्र राज्येन सलिलस्य च गुप्तये  
०५,१०८।००३च्	कश्यपो भगवान् देवो वरुणं स्माभ्यषेचयत्  
०५,१०८।००४अ	अत्र पीत्वा समस्तान् वै वरुणस्य रसांस् तु षट्  
०५,१०८।००४च्	जायते तरुणः सोमः शुक्लस्यादौ तमिस्रहा  
०५,१०८।००५अ	अत्र पश्चात् कृता दैत्या वायुना संयतास् तदा  
०५,१०८।००५च्	निःश्वसन्तो महानागैर् अर्दिताः सुषुपुर् द्विज  
०५,१०८।००६अ	अत्र सूर्यं प्रणयिनं प्रतिगृह्णाति पर्वतः  
०५,१०८।००६च्	अस्तो नाम यतः सन्ध्या पश्चिमा प्रतिसर्पति  
०५,१०८।००७अ	अतो रात्रिश् च निद्रा च निर्गता दिवसक्षये  
०५,१०८।००७च्	जायते जीवलोकस्य हर्तुम् अर्धम् इवायुषः  
०५,१०८।००८अ	अत्र देवीं दितिं सुप्ताम् आत्मप्रसवधारिणीम्  
०५,१०८।००८च्	विगर्भाम् अकरोच् छक्रो यत्र जातो मरुद्गणः  
०५,१०८।००९अ	अत्र मूलं हिमवतो मन्दरं याति शाश्वतम्  
०५,१०८।००९च्	अपि वर्षसहस्रेण न चास्यान्तो ऽधिगम्यते  
०५,१०८।०१०अ	अत्र काञ्चनशैलस्य काञ्चनाम्बुवहस्य च  
०५,१०८।०१०च्	उदधेस् तीरम् आसाद्य सुरभिः क्षरते पयः  
०५,१०८।०११अ	अत्र मध्ये समुद्रस्य कबन्धः प्रतिदृश्यते  
०५,१०८।०११च्	स्वर्भानोः सूर्यकल्पस्य सोमसूर्यौ जिघांसतः  
०५,१०८।०१२अ	सुवर्णशिरसो ऽप्य् अत्र हरिरोम्णः प्रगायतः  
०५,१०८।०१२च्	अदृश्यस्याप्रमेयस्य श्रूयते विपुलो ध्वनिः  
०५,१०८।०१३अ	अत्र ध्वजवती नाम कुमारी हरिमेधसः  
०५,१०८।०१३च्	आकाशे तिष्ठ तिष्ठेति तस्थौ सूर्यस्य शासनात्  
०५,१०८।०१४अ	अत्र वायुस् तथा वह्निर् आपः खं चैव गालव  
०५,१०८।०१४च्	आह्निकं चैव नैशं च दुःखस्पर्शं विमुञ्चति  
०५,१०८।०१४ए	अतः प्रभृति सूर्यस्य तिर्यग् आवर्तते गतिः  
०५,१०८।०१५अ	अत्र ज्योतींषि सर्वाणि विशन्त्य् आदित्यमण्डलम्  
०५,१०८।०१५च्	अष्टाविंशतिरात्रं च चङ्क्रम्य सह भानुना  
०५,१०८।०१५ए	निष्पतन्ति पुनः सूर्यात् सोमसंयोगयोगतः  
०५,१०८।०१६अ	अत्र नित्यं स्रवन्तीनां प्रभवः सागरोदयः  
०५,१०८।०१६च्	अत्र लोकत्रयस्यापस् तिष्ठन्ति वरुणाश्रयाः  
०५,१०८।०१७अ	अत्र पन्नगराजस्याप्य् अनन्तस्य निवेशनम्  
०५,१०८।०१७च्	अनादिनिधनस्यात्र विष्णोः स्थानम् अनुत्तमम्  
०५,१०८।०१८अ	अत्रानलसखस्यापि पवनस्य निवेशनम्  
०५,१०८।०१८च्	महर्षेः कश्यपस्यात्र मारीचस्य निवेशनम्  
०५,१०८।०१९अ	एष ते पश्चिमो मार्गो दिग्द्वारेण प्रकीर्तितः  
०५,१०८।०१९च्	ब्रूहि गालव गच्छावो बुद्धिः का द्विजसत्तम  
०५,१०८।०१९द्*०४५१_०१	दिक्त्रयं ते श्रुतं ब्रह्मञ् शृणु चाप्य् उत्तरां दिशम्  
०५,१०९।००१	सुपर्ण उवाच  
०५,१०९।००१अ	यस्माद् उत्तार्यते पापाद् यस्मान् निःश्रेयसो ऽश्नुते  
०५,१०९।००१च्	तस्माद् उत्तारणफलाद् उत्तरेत्य् उच्यते बुधैः  
०५,१०९।००२अ	उत्तरस्य हिरण्यस्य परिवापस्य गालव  
०५,१०९।००२च्	मार्गः पश्चिमपूर्वाभ्यां दिग्भ्यां वै मध्यमः स्मृतः  
०५,१०९।००३अ	अस्यां दिशि वरिष्ठायाम् उत्तरायां द्विजर्षभ  
०५,१०९।००३च्	नासौम्यो नाविधेयात्मा नाधर्म्यो वसते जनः  
०५,१०९।००४अ	अत्र नारायणः कृष्णो जिष्णुश् चैव नरोत्तमः  
०५,१०९।००४च्	बदर्याम् आश्रमपदे तथा ब्रह्मा च शाश्वतः  
०५,१०९।००५अ	अत्र वै हिमवत्पृष्ठे नित्यम् आस्ते महेश्वरः  
०५,१०९।००५ब्*०४५२_०१	प्रकृत्या पुरुषः सार्धं युगान्ताग्निसमप्रभः  
०५,१०९।००५ब्*०४५२_०२	न स दृश्यो मुनिगणैस् तथा देवैः सवासवैः  
०५,१०९।००५ब्*०४५२_०३	गन्धर्वयक्षसिद्धैर् वा नरनारायणाद् ऋते  
०५,१०९।००५ब्*०४५२_०४	अत्र विष्णुः सहस्राक्षः सहस्रचरणो ऽव्ययः  
०५,१०९।००५ब्*०४५२_०५	सहस्रशिरसः श्रीमान् एकः पश्यति मायया  
०५,१०९।००५च्	अत्र राज्येन विप्राणां चन्द्रमाश् चाभ्यषिच्यत  
०५,१०९।००६अ	अत्र गङ्गां महादेवः पतन्तीं गगनाच् च्युताम्  
०५,१०९।००६च्	प्रतिगृह्य ददौ लोके मानुषे ब्रह्मवित्तम  
०५,१०९।००७अ	अत्र देव्या तपस् तप्तं महेश्वरपरीप्सया  
०५,१०९।००७च्	अत्र कामश् च रोषश् च शैलश् चोमा च सम्बभुः  
०५,१०९।००८अ	अत्र राक्षसयक्षाणां गन्धर्वाणां च गालव  
०५,१०९।००८च्	आधिपत्येन कैलासे धनदो ऽप्य् अभिषेचितः  
०५,१०९।००९अ	अत्र चैत्ररथं रम्यम् अत्र वैखानसाश्रमः  
०५,१०९।००९च्	अत्र मन्दाकिनी चैव मन्दरश् च द्विजर्षभ  
०५,१०९।०१०अ	अत्र सौगन्धिकवनं नैरृतैर् अभिरक्ष्यते  
०५,१०९।०१०च्	शाड्वलं कदलीस्कन्धम् अत्र सन्तानका नगाः  
०५,१०९।०११अ	अत्र संयमनित्यानां सिद्धानां स्वैरचारिणाम्  
०५,१०९।०११च्	विमानान्य् अनुरूपाणि कामभोग्यानि गालव  
०५,१०९।०१२अ	अत्र ते ऋषयः सप्त देवी चारुन्धती तथा  
०५,१०९।०१२च्	अत्र तिष्ठति वै स्वातिर् अत्रास्या उदयः स्मृतः  
०५,१०९।०१३अ	अत्र यज्ञं समारुह्य ध्रुवं स्थाता पितामहः  
०५,१०९।०१३च्	ज्योतींषि चन्द्रसूर्यौ च परिवर्तन्ति नित्यशः  
०५,१०९।०१४अ	अत्र गायन्तिकाद्वारं रक्षन्ति द्विजसत्तमाः  
०५,१०९।०१४च्	धामा नाम महात्मानो मुनयः सत्यवादिनः  
०५,१०९।०१५अ	न तेषां ज्ञायते सूतिर् नाकृतिर् न तपश् चितम्  
०५,१०९।०१५च्	परिवर्तसहस्राणि कामभोग्यानि गालव  
०५,१०९।०१६अ	यथा यथा प्रविशति तस्मात् परतरं नरः  
०५,१०९।०१६च्	तथा तथा द्विजश्रेष्ठ प्रविलीयति गालव  
०५,१०९।०१७अ	न तत् केन चिद् अन्येन गतपूर्वं द्विजर्षभ  
०५,१०९।०१७च्	ऋते नारायणं देवं नरं वा जिष्णुम् अव्ययम्  
०५,१०९।०१८अ	अत्र कैलासम् इत्य् उक्तं स्थानम् ऐलविलस्य तत्  
०५,१०९।०१८च्	अत्र विद्युत्प्रभा नाम जज्ञिरे ऽप्सरसो दश  
०५,१०९।०१९अ	अत्र विष्णुपदं नाम क्रमता विष्णुना कृतम्  
०५,१०९।०१९च्	त्रिलोकविक्रमे ब्रह्मन्न् उत्तरां दिशम् आश्रितम्  
०५,१०९।०२०अ	अत्र राज्ञा मरुत्तेन यज्ञेनेष्टं द्विजोत्तम  
०५,१०९।०२०च्	उशीरबीजे विप्रर्षे यत्र जाम्बूनदं सरः  
०५,१०९।०२१अ	जीमूतस्यात्र विप्रर्षेर् उपतस्थे महात्मनः  
०५,१०९।०२१च्	साक्षाद् धैमवतः पुण्यो विमलः कमलाकरः  
०५,१०९।०२२अ	ब्राह्मणेषु च यत् कृत्स्नं स्वन्तं कृत्वा धनं महत्  
०५,१०९।०२२च्	वव्रे वनं महर्षिः स जैमूतं तद् वनं ततः  
०५,१०९।०२३अ	अत्र नित्यं दिशापालाः सायं प्रातर् द्विजर्षभ  
०५,१०९।०२३च्	कस्य कार्यं किम् इति वै परिक्रोशन्ति गालव  
०५,१०९।०२४अ	एवम् एषा द्विजश्रेष्ठ गुणैर् अन्यैर् दिग् उत्तरा  
०५,१०९।०२४च्	उत्तरेति परिख्याता सर्वकर्मसु चोत्तरा  
०५,१०९।०२५अ	एता विस्तरशस् तात तव सङ्कीर्तिता दिशः  
०५,१०९।०२५च्	चतस्रः क्रमयोगेन कामाशां गन्तुम् इच्छसि  
०५,१०९।०२६अ	उद्यतो ऽहं द्विजश्रेष्ठ तव दर्शयितुं दिशः  
०५,१०९।०२६च्	पृथिवीं चाखिलां ब्रह्मंस् तस्माद् आरोह मां द्विज  
०५,११०।००१	गालव उवाच  
०५,११०।००१अ	गरुत्मन् भुजगेन्द्रारे सुपर्ण विनतात्मज  
०५,११०।००१च्	नय मां तार्क्ष्य पूर्वेण यत्र धर्मस्य चक्षुषी  
०५,११०।००२अ	पूर्वम् एतां दिशं गच्छ या पूर्वं परिकीर्तिता  
०५,११०।००२च्	दैवतानां हि सान्निध्यम् अत्र कीर्तितवान् असि  
०५,११०।००३अ	अत्र सत्यं च धर्मश् च त्वया सम्यक् प्रकीर्तितः  
०५,११०।००३च्	इच्छेयं तु समागन्तुं समस्तैर् दैवतैर् अहम्  
०५,११०।००३ए	भूयश् च तान् सुरान् द्रष्टुम् इच्छेयम् अरुणानुज  
०५,११०।००४	नारद उवाच  
०५,११०।००४अ	तम् आह विनतासूनुर् आरोहस्वेति वै द्विजम्  
०५,११०।००४च्	आरुरोहाथ स मुनिर् गरुडं गालवस् तदा  
०५,११०।००५	गालव उवाच  
०५,११०।००५अ	क्रममाणस्य ते रूपं दृश्यते पन्नगाशन  
०५,११०।००५च्	भास्करस्येव पूर्वाह्णे सहस्रांशोर् विवस्वतः  
०५,११०।००६अ	पक्षवातप्रणुन्नानां वृक्षाणाम् अनुगामिनाम्  
०५,११०।००६च्	प्रस्थितानाम् इव समं पश्यामीह गतिं खग  
०५,११०।००७अ	ससागरवनाम् उर्वीं सशैलवनकाननाम्  
०५,११०।००७च्	आकर्षन्न् इव चाभासि पक्षवातेन खेचर  
०५,११०।००८अ	समीननागनक्रं च खम् इवारोप्यते जलम्  
०५,११०।००८च्	वायुना चैव महता पक्षवातेन चानिशम्  
०५,११०।००९अ	तुल्यरूपाननान् मत्स्यांस् तिमिमत्स्यांस् तिमिङ्गिलान्  
०५,११०।००९च्	नागांश् च नरवक्त्रांश् च पश्याम्य् उन्मथितान् इव  
०५,११०।०१०अ	महार्णवस्य च रवैः श्रोत्रे मे बधिरीकृते  
०५,११०।०१०च्	न शृणोमि न पश्यामि नात्मनो वेद्मि कारणम्  
०५,११०।०११अ	शनैः साधु भवान् यातु ब्रह्महत्याम् अनुस्मरन्  
०५,११०।०११च्	न दृश्यते रविस् तात न दिशो न च खं खग  
०५,११०।०१२अ	तम एव तु पश्यामि शरीरं ते न लक्षये  
०५,११०।०१२च्	मणीव जात्यौ पश्यामि चक्षुषी ते ऽहम् अण्डज  
०५,११०।०१३अ	शरीरे तु न पश्यामि तव चैवात्मनश् च ह  
०५,११०।०१३च्	पदे पदे तु पश्यामि सलिलाद् अग्निम् उत्थितम्  
०५,११०।०१४अ	स मे निर्वाप्य सहसा चक्षुषी शाम्यते पुनः  
०५,११०।०१४च्	तन् निवर्त महान् कालो गच्छतो विनतात्मज  
०५,११०।०१५अ	न मे प्रयोजनं किं चिद् गमने पन्नगाशन  
०५,११०।०१५च्	सन्निवर्त महावेग न वेगं विषहामि ते  
०५,११०।०१६अ	गुरवे संश्रुतानीह शतान्य् अष्टौ हि वाजिनाम्  
०५,११०।०१६च्	एकतःश्यामकर्णानां शुभ्राणां चन्द्रवर्चसाम्  
०५,११०।०१७अ	तेषां चैवापवर्गाय मार्गं पश्यामि नाण्डज  
०५,११०।०१७च्	ततो ऽयं जीवितत्यागे दृष्टो मार्गो मयात्मनः  
०५,११०।०१८अ	नैव मे ऽस्ति धनं किं चिन् न धनेनान्वितः सुहृत्  
०५,११०।०१८च्	न चार्थेनापि महता शक्यम् एतद् व्यपोहितुम्  
०५,११०।०१९	नारद उवाच  
०५,११०।०१९अ	एवं बहु च दीनं च ब्रुवाणं गालवं तदा  
०५,११०।०१९च्	प्रत्युवाच व्रजन्न् एव प्रहसन् विनतात्मजः  
०५,११०।०२०अ	नातिप्रज्ञो ऽसि विप्रर्षे यो ऽऽत्मानं त्यक्तुम् इच्छसि  
०५,११०।०२०च्	न चापि कृत्रिमः कालः कालो हि परमेश्वरः  
०५,११०।०२१अ	किम् अहं पूर्वम् एवेह भवता नाभिचोदितः  
०५,११०।०२१च्	उपायो ऽत्र महान् अस्ति येनैतद् उपपद्यते  
०५,११०।०२२अ	तद् एष ऋषभो नाम पर्वतः सागरोरसि  
०५,११०।०२२च्	अत्र विश्रम्य भुक्त्वा च निवर्तिष्याव गालव  
०५,१११।००१	नारद उवाच  
०५,१११।००१अ	ऋषभस्य ततः शृङ्गे निपत्य द्विजपक्षिणौ  
०५,१११।००१च्	शाण्डिलीं ब्राह्मणीं तत्र ददृशाते तपोन्विताम्  
०५,१११।००२अ	अभिवाद्य सुपर्णस् तु गालवश् चाभिपूज्य ताम्  
०५,१११।००२च्	तया च स्वागतेनोक्तौ विष्टरे सन्निषीदतुः  
०५,१११।००३अ	सिद्धम् अन्नं तया क्षिप्रं बलिमन्त्रोपबृंहितम्  
०५,१११।००३च्	भुक्त्वा तृप्ताव् उभौ भूमौ सुप्तौ ताव् अन्नमोहितौ  
०५,१११।००४अ	मुहूर्तात् प्रतिबुद्धस् तु सुपर्णो गमनेप्सया  
०५,१११।००४ब्*०४५३_०१	तां दृष्ट्वा चारुसर्वाङ्गीं तापसीं ब्रह्मचारिणीम्  
०५,१११।००४ब्*०४५३_०२	ग्रहीतुं हि मनश् चक्रे रूपात् साक्षाद् इव श्रियम्  
०५,१११।००४च्	अथ भ्रष्टतनूजाङ्गम् आत्मानं ददृशे खगः  
०५,१११।००५अ	मांसपिण्डोपमो ऽभूत् स मुखपादान्वितः खगः  
०५,१११।००५च्	गालवस् तं तथा दृष्ट्वा विषण्णः पर्यपृच्छत  
०५,१११।००६अ	किम् इदं भवता प्राप्तम् इहागमनजं फलम्  
०५,१११।००६च्	वासो ऽयम् इह कालं तु कियन्तं नौ भविष्यति  
०५,१११।००७अ	किं नु ते मनसा ध्यातम् अशुभं धर्मदूषणम्  
०५,१११।००७च्	न ह्य् अयं भवतः स्वल्पो व्यभिचारो भविष्यति  
०५,१११।००८अ	सुपर्णो ऽथाब्रवीद् विप्रं प्रध्यातं वै मया द्विज  
०५,१११।००८च्	इमां सिद्धाम् इतो नेतुं तत्र यत्र प्रजापतिः  
०५,१११।००९अ	यत्र देवो महादेवो यत्र विष्णुः सनातनः  
०५,१११।००९च्	यत्र धर्मश् च यज्ञश् च तत्रेयं निवसेद् इति  
०५,१११।०१०अ	सो ऽहं भगवतीं याचे प्रणतः प्रियकाम्यया  
०५,१११।०१०च्	मयैतन् नाम प्रध्यातं मनसा शोचता किल  
०५,१११।०११अ	तद् एवं बहुमानात् ते मयेहानीप्सितं कृतम्  
०५,१११।०११च्	सुकृतं दुष्कृतं वा त्वं माहात्म्यात् क्षन्तुम् अर्हसि  
०५,१११।०१२अ	सा तौ तदाब्रवीत् तुष्टा पतगेन्द्रद्विजर्षभौ  
०५,१११।०१२च्	न भेतव्यं सुपर्णो ऽसि सुपर्ण त्यज सम्भ्रमम्  
०५,१११।०१३अ	निन्दितास्मि त्वया वत्स न च निन्दां क्षमाम्य् अहम्  
०५,१११।०१३च्	लोकेभ्यः स परिभ्रश्येद् यो मां निन्देत पापकृत्  
०५,१११।०१४अ	हीनयालक्षणैः सर्वैस् तथानिन्दितया मया  
०५,१११।०१४च्	आचारं प्रतिगृह्णन्त्या सिद्धिः प्राप्तेयम् उत्तमा  
०५,१११।०१५अ	आचाराल् लभते धर्मम् आचाराल् लभते धनम्  
०५,१११।०१५च्	आचाराच् छ्रियम् आप्नोति आचारो हन्त्य् अलक्षणम्  
०५,१११।०१६अ	तदायुष्मन् खगपते यथेष्टं गम्यताम् इतः  
०५,१११।०१६च्	न च ते गर्हणीयापि गर्हितव्याः स्त्रियः क्व चित्  
०५,१११।०१६द्*०४५४_०१	यदि त्वम् आत्मनो ह्य् अर्थैर् मां चैवादातुम् इच्छसि  
०५,१११।०१६द्*०४५४_०२	तदैव नष्टदेहस् तु यद् वै त्वं पन्नगाशन  
०५,१११।०१६द्*०४५४_०३	तस्यैव हि प्रसादेन देवदेवस्य चिन्तनात्  
०५,१११।०१६द्*०४५४_०४	त्वं तु साङ्गस् तु सञ्जातः पुनर् एव भविष्यसि  
०५,१११।०१७अ	भवितासि यथापूर्वं बलवीर्यसमन्वितः  
०५,१११।०१७च्	बभूवतुस् ततस् तस्य पक्षौ द्रविणवत्तरौ  
०५,१११।०१८अ	अनुज्ञातश् च शाण्डिल्या यथागतम् उपागमत्  
०५,१११।०१८च्	नैव चासादयाम् आस तथारूपांस् तुरङ्गमान्  
०५,१११।०१९अ	विश्वामित्रो ऽथ तं दृष्ट्वा गालवं चाध्वनि स्थितम्  
०५,१११।०१९च्	उवाच वदतां श्रेष्ठो वैनतेयस्य सन्निधौ  
०५,१११।०२०अ	यस् त्वया स्वयम् एवार्थः प्रतिज्ञातो मम द्विज  
०५,१११।०२०च्	तस्य कालो ऽपवर्गस्य यथा वा मन्यते भवान्  
०५,१११।०२१अ	प्रतीक्षिष्याम्य् अहं कालम् एतावन्तं तथा परम्  
०५,१११।०२१च्	यथा संसिध्यते विप्र स मार्गस् तु निशम्यताम्  
०५,१११।०२२अ	सुपर्णो ऽथाब्रवीद् दीनं गालवं भृशदुःखितम्  
०५,१११।०२२च्	प्रत्यक्षं खल्व् इदानीं मे विश्वामित्रो यद् उक्तवान्  
०५,१११।०२३अ	तद् आगच्छ द्विजश्रेष्ठ मन्त्रयिष्याव गालव  
०५,१११।०२३च्	नादत्त्वा गुरवे शक्यं कृत्स्नम् अर्थं त्वयासितुम्  
०५,११२।००१	नारद उवाच  
०५,११२।००१अ	अथाह गालवं दीनं सुपर्णः पततां वरः  
०५,११२।००१च्	निर्मितं वह्निना भूमौ वायुना वैधितं तथा  
०५,११२।००१ए	यस्माद् धिरण्मयं सर्वं हिरण्यं तेन चोच्यते  
०५,११२।००२अ	धत्ते धारयते चेदम् एतस्मात् कारणाद् धनम्  
०५,११२।००२च्	तद् एतत् त्रिषु लोकेषु धनं तिष्ठति शाश्वतम्  
०५,११२।००३अ	नित्यं प्रोष्ठपदाभ्यां च शुक्रे धनपतौ तथा  
०५,११२।००३च्	मनुष्येभ्यः समादत्ते शुक्रश् चित्तार्जितं धनम्  
०५,११२।००४अ	अजैकपादहिर्बुध्न्यै रक्ष्यते धनदेन च  
०५,११२।००४च्	एवं न शक्यते लब्धुम् अलब्धव्यं द्विजर्षभ  
०५,११२।००५अ	ऋते च धनम् अश्वानां नावाप्तिर् विद्यते तव  
०५,११२।००५च्	अर्थं याचात्र राजानं कं चिद् राजर्षिवंशजम्  
०५,११२।००५ए	अपीड्य राजा पौरान् हि यो नौ कुर्यात् कृतार्थिनौ  
०५,११२।००६अ	अस्ति सोमान्ववाये मे जातः कश् चिन् नृपः सखा  
०५,११२।००६च्	अभिगच्छावहे तं वै तस्यास्ति विभवो भुवि  
०५,११२।००७अ	ययातिर् नाम राजर्षिर् नाहुषः सत्यविक्रमः  
०५,११२।००७च्	स दास्यति मया चोक्तो भवता चार्थितः स्वयम्  
०५,११२।००८अ	विभवश् चास्य सुमहान् आसीद् धनपतेर् इव  
०५,११२।००८च्	एवं स तु धनं विद्वान् दानेनैव व्यशोधयत्  
०५,११२।००९अ	तथा तौ कथयन्तौ च चिन्तयन्तौ च यत् क्षमम्  
०५,११२।००९च्	प्रतिष्ठाने नरपतिं ययातिं प्रत्युपस्थितौ  
०५,११२।०१०अ	प्रतिगृह्य च सत्कारम् अर्घादिं भोजनं वरम्  
०५,११२।०१०च्	पृष्टश् चागमने हेतुम् उवाच विनतासुतः  
०५,११२।०११अ	अयं मे नाहुष सखा गालवस् तपसो निधिः  
०५,११२।०११च्	विश्वामित्रस्य शिष्यो ऽभूद् वर्षाण्य् अयुतशो नृप  
०५,११२।०१२अ	सो ऽयं तेनाभ्यनुज्ञात उपकारेप्सया द्विजः  
०५,११२।०१२च्	तम् आह भगवान् कां ते ददानि गुरुदक्षिणाम्  
०५,११२।०१३अ	असकृत् तेन चोक्तेन किं चिद् आगतमन्युना  
०५,११२।०१३च्	अयम् उक्तः प्रयच्छेति जानता विभवं लघु  
०५,११२।०१४अ	एकतःश्यामकर्णानां शुभ्राणां शुद्धजन्मनाम्  
०५,११२।०१४च्	अष्टौ शतानि मे देहि हयानां चन्द्रवर्चसाम्  
०५,११२।०१५अ	गुर्वर्थो दीयताम् एष यदि गालव मन्यसे  
०५,११२।०१५च्	इत्य् एवम् आह सक्रोधो विश्वामित्रस् तपोधनः  
०५,११२।०१६अ	सो ऽयं शोकेन महता तप्यमानो द्विजर्षभः  
०५,११२।०१६च्	अशक्तः प्रतिकर्तुं तद् भवन्तं शरणं गतः  
०५,११२।०१७अ	प्रतिगृह्य नरव्याघ्र त्वत्तो भिक्षां गतव्यथः  
०५,११२।०१७च्	कृत्वापवर्गं गुरवे चरिष्यति महत् तपः  
०५,११२।०१८अ	तपसः संविभागेन भवन्तम् अपि योक्ष्यते  
०५,११२।०१८च्	स्वेन राजर्षितपसा पूर्णं त्वां पूरयिष्यति  
०५,११२।०१९अ	यावन्ति रोमाणि हये भवन्ति हि नरेश्वर  
०५,११२।०१९च्	तावतो वाजिदा लोकान् प्राप्नुवन्ति महीपते  
०५,११२।०२०अ	पात्रं प्रतिग्रहस्यायं दातुं पात्रं तथा भवान्  
०५,११२।०२०च्	शङ्खे क्षीरम् इवासक्तं भवत्व् एतत् तथोपमम्  
०५,११३।००१	नारद उवाच  
०५,११३।००१अ	एवम् उक्तः सुपर्णेन तथ्यं वचनम् उत्तमम्  
०५,११३।००१च्	विमृश्यावहितो राजा निश्चित्य च पुनः पुनः  
०५,११३।००२अ	यष्टा क्रतुसहस्राणां दाता दानपतिः प्रभुः  
०५,११३।००२च्	ययातिर् वत्सकाशीश इदं वचनम् अब्रवीत्  
०५,११३।००३अ	दृष्ट्वा प्रियसखं तार्क्ष्यं गालवं च द्विजर्षभम्  
०५,११३।००३च्	निदर्शनं च तपसो भिक्षां श्लाघ्यां च कीर्तिताम्  
०५,११३।००४अ	अतीत्य च नृपान् अन्यान् आदित्यकुलसम्भवान्  
०५,११३।००४च्	मत्सकाशम् अनुप्राप्ताव् एतौ बुद्धिम् अवेक्ष्य च  
०५,११३।००५अ	अद्य मे सफलं जन्म तारितं चाद्य मे कुलम्  
०५,११३।००५च्	अद्यायं तारितो देशो मम तार्क्ष्य त्वयानघ  
०५,११३।००६अ	वक्तुम् इच्छामि तु सखे यथा जानासि मां पुरा  
०५,११३।००६च्	न तथा वित्तवान् अस्मि क्षीणं वित्तं हि मे सखे  
०५,११३।००७अ	न च शक्तो ऽस्मि ते कर्तुं मोघम् आगमनं खग  
०५,११३।००७च्	न चाशाम् अस्य विप्रर्षेर् वितथां कर्तुम् उत्सहे  
०५,११३।००८अ	तत् तु दास्यामि यत् कार्यम् इदं सम्पादयिष्यति  
०५,११३।००८च्	अभिगम्य हताशो हि निवृत्तो दहते कुलम्  
०५,११३।००९अ	नातः परं वैनतेय किं चित् पापिष्ठम् उच्यते  
०५,११३।००९च्	यथाशानाशनं लोके देहि नास्तीति वा वचः  
०५,११३।०१०अ	हताशो ह्य् अकृतार्थः सन् हतः सम्भावितो नरः  
०५,११३।०१०च्	हिनस्ति तस्य पुत्रांश् च पौत्रांश् चाकुर्वतो ऽर्थिनाम्  
०५,११३।०११अ	तस्माच् चतुर्णां वंशानां स्थापयित्री सुता मम  
०५,११३।०११ब्*०४५५_०१	माधवी नाम तार्क्ष्येयं सर्वधर्मप्रवादिनी  
०५,११३।०११च्	इयं सुरसुतप्रख्या सर्वधर्मोपचायिनी  
०५,११३।०१२अ	सदा देवमनुष्याणाम् असुराणां च गालव  
०५,११३।०१२च्	काङ्क्षिता रूपतो बाला सुता मे प्रतिगृह्यताम्  
०५,११३।०१३अ	अस्याः शुल्कं प्रदास्यन्ति नृपा राज्यम् अपि ध्रुवम्  
०५,११३।०१३च्	किं पुनः श्यामकर्णानां हयानां द्वे चतुःशते  
०५,११३।०१४अ	स भवान् प्रतिगृह्णातु ममेमां माधवीं सुताम्  
०५,११३।०१४च्	अहं दौहित्रवान् स्यां वै वर एष मम प्रभो  
०५,११३।०१४द्*०४५६_०१	तस्य तद् वचनं श्रुत्वा ब्राह्मणः संशितव्रतः  
०५,११३।०१५अ	प्रतिगृह्य च तां कन्यां गालवः सह पक्षिणा  
०५,११३।०१५च्	पुनर् द्रक्ष्याव इत्य् उक्त्वा प्रतस्थे सह कन्यया  
०५,११३।०१६अ	उपलब्धम् इदं द्वारम् अश्वानाम् इति चाण्डजः  
०५,११३।०१६च्	उक्त्वा गालवम् आपृच्छ्य जगाम भवनं स्वकम्  
०५,११३।०१७अ	गते पतगराजे तु गालवः सह कन्यया  
०५,११३।०१७च्	चिन्तयानः क्षमं दाने राज्ञां वै शुल्कतो ऽगमत्  
०५,११३।०१८अ	सो ऽगच्छन् मनसेक्ष्वाकुं हर्यश्वं राजसत्तमम्  
०५,११३।०१८च्	अयोध्यायां महावीर्यं चतुरङ्गबलान्वितम्  
०५,११३।०१९अ	कोशधान्यबलोपेतं प्रियपौरं द्विजप्रियम्  
०५,११३।०१९च्	प्रजाभिकामं शाम्यन्तं कुर्वाणं तप उत्तमम्  
०५,११३।०२०अ	तम् उपागम्य विप्रः स हर्यश्वं गालवो ऽब्रवीत्  
०५,११३।०२०च्	कन्येयं मम राजेन्द्र प्रसवैः कुलवर्धिनी  
०५,११३।०२१अ	इयं शुल्केन भार्यार्थे हर्यश्व प्रतिगृह्यताम्  
०५,११३।०२१च्	शुल्कं ते कीर्तयिष्यामि तच् छ्रुत्वा सम्प्रधार्यताम्  
०५,११४।००१	नारद उवाच  
०५,११४।००१अ	हर्यश्वस् त्व् अब्रवीद् राजा विचिन्त्य बहुधा ततः  
०५,११४।००१च्	दीर्घम् उष्णं च निःश्वस्य प्रजाहेतोर् नृपोत्तमः  
०५,११४।००२अ	उन्नतेषून्नता षट्सु सूक्ष्मा सूक्ष्मेषु सप्तसु  
०५,११४।००२च्	गम्भीरा त्रिषु गम्भीरेष्व् इयं रक्ता च पञ्चसु  
०५,११४।००२द्*०४५७_०१	श्रोण्यौ ललाटकक्षौ च घ्राणं चेति षडुन्नतम्  
०५,११४।००२द्*०४५७_०२	सूक्ष्माण्य् अङ्गुलिपर्वाणि केशलोमनखत्वचः  
०५,११४।००२द्*०४५७_०३	स्वरः सत्त्वं च नाभिश् च त्रिगम्भीरं प्रचक्षते  
०५,११४।००२द्*०४५७_०४	पाणिपादतले रक्ते नेत्रान्तास्यनखानि च  
०५,११४।००२द्@००६_०००१	पञ्चदीर्घं चतुर्ह्रस्वं पञ्चसूक्ष्मं षडुन्नतम्  
०५,११४।००२द्@००६_०००२	सप्तरक्तं त्रिविस्तीर्णं त्रिगम्भीरं प्रशस्यते  
०५,११४।००२द्@००६_०००३	पञ्चैव दीर्घा हनुलोचनानि  
०५,११४।००२द्@००६_०००४	बाहूरुनासाश् च सुखप्रदानि  
०५,११४।००२द्@००६_०००५	ह्रस्वानि चत्वारि च लिङ्गपृष्ठे  
०५,११४।००२द्@००६_०००६	ग्रीवा च जङ्घे च हितप्रदानि  
०५,११४।००२द्@००६_०००७	सूक्ष्माणि पञ्च दशनाङ्गुलिपर्वकेशास्  
०५,११४।००२द्@००६_०००८	त्वक् चैव वै कररुहाश् च नदुःखितानाम्  
०५,११४।००२द्@००६_०००९	वक्षो ऽथ कङ्क्षानखनासिकास्यम्  
०५,११४।००२द्@००६_००१०	अंसान्तिकं चेति षडुन्नतानि  
०५,११४।००२द्@००६_००११	नेत्रान्तपादकरताल्वधरोष्ठजिह्वा  
०५,११४।००२द्@००६_००१२	रक्ता नखाश् च खलु सर्वसुखावहानि  
०५,११४।००३अ	बहुदेवासुरालोका बहुगन्धर्वदर्शना  
०५,११४।००३च्	बहुलक्षणसम्पन्ना बहुप्रसवधारिणी  
०५,११४।००४अ	समर्थेयं जनयितुं चक्रवर्तिनम् आत्मजम्  
०५,११४।००४च्	ब्रूहि शुल्कं द्विजश्रेष्ठ समीक्ष्य विभवं मम  
०५,११४।००५	गालव उवाच  
०५,११४।००५अ	एकतःश्यामकर्णानां शतान्य् अष्टौ ददस्व मे  
०५,११४।००५च्	हयानां चन्द्रशुभ्राणां देशजानां वपुष्मताम्  
०५,११४।००६अ	ततस् तव भवित्रीयं पुत्राणां जननी शुभा  
०५,११४।००६च्	अरणीव हुताशानां योनिर् आयतलोचना  
०५,११४।००७	नारद उवाच  
०५,११४।००७अ	एतच् छ्रुत्वा वचो राजा हर्यश्वः काममोहितः  
०५,११४।००७च्	उवाच गालवं दीनो राजर्षिर् ऋषिसत्तमम्  
०५,११४।००८अ	द्वे मे शते सन्निहिते हयानां यद् विधास् तव  
०५,११४।००८च्	एष्टव्याः शतशस् त्व् अन्ये चरन्ति मम वाजिनः  
०५,११४।००९अ	सो ऽहम् एकम् अपत्यं वै जनयिष्यामि गालव  
०५,११४।००९च्	अस्याम् एतं भवान् कामं सम्पादयतु मे वरम्  
०५,११४।०१०अ	एतच् छ्रुत्वा तु सा कन्या गालवं वाक्यम् अब्रवीत्  
०५,११४।०१०च्	मम दत्तो वरः कश् चित् केन चिद् ब्रह्मवादिना  
०५,११४।०११अ	प्रसूत्यन्ते प्रसूत्यन्ते कन्यैव त्वं भविष्यसि  
०५,११४।०११च्	स त्वं ददस्व मां राज्ञे प्रतिगृह्य हयोत्तमान्  
०५,११४।०१२अ	नृपेभ्यो हि चतुर्भ्यस् ते पूर्णान्य् अष्टौ शतानि वै  
०५,११४।०१२च्	भविष्यन्ति तथा पुत्रा मम चत्वार एव च  
०५,११४।०१३अ	क्रियतां मम संहारो गुर्वर्थं द्विजसत्तम  
०५,११४।०१३च्	एषा तावन् मम प्रज्ञा यथा वा मन्यसे द्विज  
०५,११४।०१४अ	एवम् उक्तस् तु स मुनिः कन्यया गालवस् तदा  
०५,११४।०१४च्	हर्यश्वं पृथिवीपालम् इदं वचनम् अब्रवीत्  
०५,११४।०१५अ	इयं कन्या नरश्रेष्ठ हर्यश्व प्रतिगृह्यताम्  
०५,११४।०१५च्	चतुर्भागेन शुल्कस्य जनयस्वैकम् आत्मजम्  
०५,११४।०१६अ	प्रतिगृह्य स तां कन्यां गालवं प्रतिनन्द्य च  
०५,११४।०१६च्	समये देशकाले च लब्धवान् सुतम् ईप्सितम्  
०५,११४।०१७अ	ततो वसुमना नाम वसुभ्यो वसुमत्तरः  
०५,११४।०१७च्	वसुप्रख्यो नरपतिः स बभूव वसुप्रदः  
०५,११४।०१८अ	अथ काले पुनर् धीमान् गालवः प्रत्युपस्थितः  
०५,११४।०१८च्	उपसङ्गम्य चोवाच हर्यश्वं प्रीतिमानसम्  
०५,११४।०१९अ	जातो नृप सुतस् ते ऽयं बालभास्करसन्निभः  
०५,११४।०१९च्	कालो गन्तुं नरश्रेष्ठ भिक्षार्थम् अपरं नृपम्  
०५,११४।०२०अ	हर्यश्वः सत्यवचने स्थितः स्थित्वा च पौरुषे  
०५,११४।०२०च्	दुर्लभत्वाद् धयानां च प्रददौ माधवीं पुनः  
०५,११४।०२१अ	माधवी च पुनर् दीप्तां परित्यज्य नृपश्रियम्  
०५,११४।०२१च्	कुमारी कामतो भूत्वा गालवं पृष्ठतो ऽन्वगात्  
०५,११४।०२२अ	त्वय्य् एव तावत् तिष्ठन्तु हया इत्य् उक्तवान् द्विजः  
०५,११४।०२२च्	प्रययौ कन्यया सार्धं दिवोदासं प्रजेश्वरम्  
०५,११५।००१	गालव उवाच  
०५,११५।००१अ	महावीर्यो महीपालः काशीनाम् ईश्वरः प्रभुः  
०५,११५।००१च्	दिवोदास इति ख्यातो भैमसेनिर् नराधिपः  
०५,११५।००२अ	तत्र गच्छावहे भद्रे शनैर् आगच्छ मा शुचः  
०५,११५।००२च्	धार्मिकः संयमे युक्तः सत्यश् चैव जनेश्वरः  
०५,११५।००३	नारद उवाच  
०५,११५।००३अ	तम् उपागम्य स मुनिर् न्यायतस् तेन सत्कृतः  
०५,११५।००३च्	गालवः प्रसवस्यार्थे तं नृपं प्रत्यचोदयत्  
०५,११५।००४	दिवोदास उवाच  
०५,११५।००४अ	श्रुतम् एतन् मया पूर्वं किम् उक्त्वा विस्तरं द्विज  
०५,११५।००४च्	काङ्क्षितो हि मयैषो ऽर्थः श्रुत्वैतद् द्विजसत्तम  
०५,११५।००५अ	एतच् च मे बहुमतं यद् उत्सृज्य नराधिपान्  
०५,११५।००५च्	माम् एवम् उपयातो ऽसि भावि चैतद् असंशयम्  
०५,११५।००६अ	स एव विभवो ऽस्माकम् अश्वानाम् अपि गालव  
०५,११५।००६च्	अहम् अप्य् एकम् एवास्यां जनयिष्यामि पार्थिवम्  
०५,११५।००७	नारद उवाच  
०५,११५।००७अ	तथेत्य् उक्त्वा द्विजश्रेष्ठः प्रादात् कन्यां महीपतेः  
०५,११५।००७च्	विधिपूर्वं च तां राजा कन्यां प्रतिगृहीतवान्  
०५,११५।००८अ	रेमे स तस्यां राजर्षिः प्रभावत्यां यथा रविः  
०५,११५।००८च्	स्वाहायां च यथा वह्निर् यथा शच्यां स वासवः  
०५,११५।००९अ	यथा चन्द्रश् च रोहिण्यां यथा धूमोर्णया यमः  
०५,११५।००९च्	वरुणश् च यथा गौर्यां यथा चर्द्ध्यां धनेश्वरः  
०५,११५।०१०अ	यथा नारायणो लक्ष्म्यां जाह्नव्यां च यथोदधिः  
०५,११५।०१०च्	यथा रुद्रश् च रुद्राण्यां यथा वेद्यां पितामहः  
०५,११५।०११अ	अदृश्यन्त्यां च वासिष्ठो वसिष्ठश् चाक्षमालया  
०५,११५।०११च्	च्यवनश् च सुकन्यायां पुलस्त्यः सन्ध्यया यथा  
०५,११५।०१२अ	अगस्त्यश् चापि वैदर्भ्यां सावित्र्यां सत्यवान् यथा  
०५,११५।०१२च्	यथा भृगुः पुलोमायाम् अदित्यां कश्यपो यथा  
०५,११५।०१२द्*०४५८_०१	हिमवांश् चैव मेनायां गन्धवत्यां पराशरः  
०५,११५।०१३अ	रेणुकायां यथार्चीको हैमवत्यां च कौशिकः  
०५,११५।०१३ब्*०४५९_०१	मौद्गल्यश् चन्द्रसेनायाम् अदित्यां काश्यपो यथा  
०५,११५।०१३च्	बृहस्पतिश् च तारायां शुक्रश् च शतपर्वया  
०५,११५।०१४अ	यथा भूम्यां भूमिपतिर् उर्वश्यां च पुरूरवाः  
०५,११५।०१४च्	ऋचीकः सत्यवत्यां च सरस्वत्यां यथा मनुः  
०५,११५।०१४द्*०४६०_०१	शकुन्तलायां दुःषन्तो धृत्यां धर्मश् च शाश्वतः  
०५,११५।०१४द्*०४६०_०२	दमयन्त्यां नलश् चैव सत्यवत्यां च नारदः  
०५,११५।०१४द्*०४६०_०३	जरत्कारुर् जरत्कार्वां पुलस्त्यश् च प्रतीच्यया  
०५,११५।०१४द्*०४६०_०४	मेनकायां यथोर्णायुस् तुम्बुरुश् चैव रम्भया  
०५,११५।०१४द्*०४६०_०५	वासुकिः शतशीर्षायां कुमार्यां च धनञ्जयः  
०५,११५।०१४द्*०४६०_०६	वैदेह्यां च यथा रामो रुक्मिण्यां च जनार्दनः  
०५,११५।०१४द्*०४६१_०१	पुलस्त्यश् च भरद्वाज्यां वृत्त्यां धर्मश् च शाश्वतः  
०५,११५।०१५अ	तथा तु रममाणस्य दिवोदासस्य भूपतेः  
०५,११५।०१५च्	माधवी जनयाम् आस पुत्रम् एकं प्रतर्दनम्  
०५,११५।०१६अ	अथाजगाम भगवान् दिवोदासं स गालवः  
०५,११५।०१६च्	समये समनुप्राप्ते वचनं चेदम् अब्रवीत्  
०५,११५।०१७अ	निर्यातयतु मे कन्यां भवांस् तिष्ठन्तु वाजिनः  
०५,११५।०१७च्	यावद् अन्यत्र गच्छामि शुल्कार्थं पृथिवीपते  
०५,११५।०१८अ	दिवोदासो ऽथ धर्मात्मा समये गालवस्य ताम्  
०५,११५।०१८च्	कन्यां निर्यातयाम् आस स्थितः सत्ये महीपतिः  
०५,११६।००१	नारद उवाच  
०५,११६।००१अ	तथैव सा श्रियं त्यक्त्वा कन्या भूत्वा यशस्विनी  
०५,११६।००१च्	माधवी गालवं विप्रम् अन्वयात् सत्यसङ्गरा  
०५,११६।००२अ	गालवो विमृशन्न् एव स्वकार्यगतमानसः  
०५,११६।००२च्	जगाम भोजनगरं द्रष्टुम् औशीनरं नृपम्  
०५,११६।००३अ	तम् उवाचाथ गत्वा स नृपतिं सत्यविक्रमम्  
०५,११६।००३च्	इयं कन्या सुतौ द्वौ ते जनयिष्यति पार्थिवौ  
०५,११६।००४अ	अस्यां भवान् अवाप्तार्थो भविता प्रेत्य चेह च  
०५,११६।००४च्	सोमार्कप्रतिसङ्काशौ जनयित्वा सुतौ नृप  
०५,११६।००५अ	शुल्कं तु सर्वधर्मज्ञ हयानां चन्द्रवर्चसाम्  
०५,११६।००५च्	एकतःश्यामकर्णानां देयं मह्यं चतुःशतम्  
०५,११६।००६अ	गुर्वर्थो ऽयं समारम्भो न हयैः कृत्यम् अस्ति मे  
०५,११६।००६च्	यदि शक्यं महाराज क्रियतां मा विचार्यताम्  
०५,११६।००७अ	अनपत्यो ऽसि राजर्षे पुत्रौ जनय पार्थिव  
०५,११६।००७च्	पितॄन् पुत्रप्लवेन त्वम् आत्मानं चैव तारय  
०५,११६।००८अ	न पुत्रफलभोक्ता हि राजर्षे पात्यते दिवः  
०५,११६।००८च्	न याति नरकं घोरं यत्र गच्छन्त्य् अनात्मजाः  
०५,११६।००९अ	एतच् चान्यच् च विविधं श्रुत्वा गालवभाषितम्  
०५,११६।००९च्	उशीनरः प्रतिवचो ददौ तस्य नराधिपः  
०५,११६।०१०अ	श्रुतवान् अस्मि ते वाक्यं यथा वदसि गालव  
०५,११६।०१०च्	विधिस् तु बलवान् ब्रह्मन् प्रवणं हि मनो मम  
०५,११६।०११अ	शते द्वे तु ममाश्वानाम् ईदृशानां द्विजोत्तम  
०५,११६।०११च्	इतरेषां सहस्राणि सुबहूनि चरन्ति मे  
०५,११६।०१२अ	अहम् अप्य् एकम् एवास्यां जनयिष्यामि गालव  
०५,११६।०१२च्	पुत्रं द्विज गतं मार्गं गमिष्यामि परैर् अहम्  
०५,११६।०१३अ	मूल्येनापि समं कुर्यां तवाहं द्विजसत्तम  
०५,११६।०१३च्	पौरजानपदार्थं तु ममार्थो नात्मभोगतः  
०५,११६।०१४अ	कामतो हि धनं राजा पारक्यं यः प्रयच्छति  
०५,११६।०१४च्	न स धर्मेण धर्मात्मन् युज्यते यशसा न च  
०५,११६।०१५अ	सो ऽहं प्रतिग्रहीष्यामि ददात्व् एतां भवान् मम  
०५,११६।०१५च्	कुमारीं देवगर्भाभाम् एकपुत्रभवाय मे  
०५,११६।०१६अ	तथा तु बहुकल्याणम् उक्तवन्तं नराधिपम्  
०५,११६।०१६च्	उशीनरं द्विजश्रेष्ठो गालवः प्रत्यपूजयत्  
०५,११६।०१७अ	उशीनरं प्रतिग्राह्य गालवः प्रययौ वनम्  
०५,११६।०१७च्	रेमे स तां समासाद्य कृतपुण्य इव श्रियम्  
०५,११६।०१८अ	कन्दरेषु च शैलानां नदीनां निर्झरेषु च  
०५,११६।०१८च्	उद्यानेषु विचित्रेषु वनेषूपवनेषु च  
०५,११६।०१९अ	हर्म्येषु रमणीयेषु प्रासादशिखरेषु च  
०५,११६।०१९च्	वातायनविमानेषु तथा गर्भगृहेषु च  
०५,११६।०२०अ	ततो ऽस्य समये जज्ञे पुत्रो बालरविप्रभः  
०५,११६।०२०च्	शिबिर् नाम्नाभिविख्यातो यः स पार्थिवसत्तमः  
०५,११६।०२१अ	उपस्थाय स तं विप्रो गालवः प्रतिगृह्य च  
०५,११६।०२१च्	कन्यां प्रयातस् तां राजन् दृष्टवान् विनतात्मजम्  
०५,११७।००१	नारद उवाच  
०५,११७।००१अ	गालवं वैनतेयो ऽथ प्रहसन्न् इदम् अब्रवीत्  
०५,११७।००१च्	दिष्ट्या कृतार्थं पश्यामि भवन्तम् इह वै द्विज  
०५,११७।००२अ	गालवस् तु वचः श्रुत्वा वैनतेयेन भाषितम्  
०५,११७।००२च्	चतुर्भागावशिष्टं तद् आचख्यौ कार्यम् अस्य हि  
०५,११७।००३अ	सुपर्णस् त्व् अब्रवीद् एनं गालवं पततां वरः  
०५,११७।००३च्	प्रयत्नस् ते न कर्तव्यो नैष सम्पत्स्यते तव  
०५,११७।००४अ	पुरा हि कन्यकुब्जे वै गाधेः सत्यवतीं सुताम्  
०५,११७।००४च्	भार्यार्थे ऽवरयत् कन्याम् ऋचीकस् तेन भाषितः  
०५,११७।००५अ	एकतःश्यामकर्णानां हयानां चन्द्रवर्चसाम्  
०५,११७।००५च्	भगवन् दीयतां मह्यं सहस्रम् इति गालव  
०५,११७।००६अ	ऋचीकस् तु तथेत्य् उक्त्वा वरुणस्यालयं गतः  
०५,११७।००६च्	अश्वतीर्थे हयांल् लब्ध्वा दत्तवान् पार्थिवाय वै  
०५,११७।००७अ	इष्ट्वा ते पुण्डरीकेण दत्ता राज्ञा द्विजातिषु  
०५,११७।००७च्	तेभ्यो द्वे द्वे शते क्रीत्वा प्राप्तास् ते पार्थिवैस् तदा  
०५,११७।००८अ	अपराण्य् अपि चत्वारि शतानि द्विजसत्तम  
०५,११७।००८च्	नीयमानानि सन्तारे हृतान्य् आसन् वितस्तया  
०५,११७।००८ए	एवं न शक्यम् अप्राप्यं प्राप्तुं गालव कर्हि चित्  
०५,११७।००९अ	इमाम् अश्वशताभ्यां वै द्वाभ्यां तस्मै निवेदय  
०५,११७।००९च्	विश्वामित्राय धर्मात्मन् षड्भिर् अश्वशतैः सह  
०५,११७।००९ए	ततो ऽसि गतसम्मोहः कृतकृत्यो द्विजर्षभ  
०५,११७।०१०अ	गालवस् तं तथेत्य् उक्त्वा सुपर्णसहितस् ततः  
०५,११७।०१०च्	आदायाश्वांश् च कन्यां च विश्वामित्रम् उपागमत्  
०५,११७।०११	गालव उवाच  
०५,११७।०११अ	अश्वानां काङ्क्षितार्थानां षड् इमानि शतानि वै  
०५,११७।०११च्	शतद्वयेन कन्येयं भवता प्रतिगृह्यताम्  
०५,११७।०१२अ	अस्यां राजर्षिभिः पुत्रा जाता वै धार्मिकास् त्रयः  
०५,११७।०१२च्	चतुर्थं जनयत्व् एकं भवान् अपि नरोत्तम  
०५,११७।०१३अ	पूर्णान्य् एवं शतान्य् अष्टौ तुरगाणां भवन्तु ते  
०५,११७।०१३च्	भवतो ह्य् अनृणो भूत्वा तपः कुर्यां यथासुखम्  
०५,११७।०१४	नारद उवाच  
०५,११७।०१४अ	विश्वामित्रस् तु तं दृष्ट्वा गालवं सह पक्षिणा  
०५,११७।०१४च्	कन्यां च तां वरारोहाम् इदम् इत्य् अब्रवीद् वचः  
०५,११७।०१५अ	किम् इयं पूर्वम् एवेह न दत्ता मम गालव  
०५,११७।०१५च्	पुत्रा ममैव चत्वारो भवेयुः कुलभावनाः  
०५,११७।०१६अ	प्रतिगृह्णामि ते कन्याम् एकपुत्रफलाय वै  
०५,११७।०१६च्	अश्वाश् चाश्रमम् आसाद्य तिष्ठन्तु मम सर्वशः  
०५,११७।०१७अ	स तया रममाणो ऽथ विश्वामित्रो महाद्युतिः  
०५,११७।०१७च्	आत्मजं जनयाम् आस माधवीपुत्रम् अष्टकम्  
०५,११७।०१८अ	जातमात्रं सुतं तं च विश्वामित्रो महाद्युतिः  
०५,११७।०१८च्	संयोज्यार्थैस् तथा धर्मैर् अश्वैस् तैः समयोजयत्  
०५,११७।०१९अ	अथाष्टकः पुरं प्रायात् तदा सोमपुरप्रभम्  
०५,११७।०१९च्	निर्यात्य कन्यां शिष्याय कौशिको ऽपि वनं ययौ  
०५,११७।०२०अ	गालवो ऽपि सुपर्णेन सह निर्यात्य दक्षिणाम्  
०५,११७।०२०च्	मनसाभिप्रतीतेन कन्याम् इदम् उवाच ह  
०५,११७।०२१अ	जातो दानपतिः पुत्रस् त्वया शूरस् तथापरः  
०५,११७।०२१च्	सत्यधर्मरतश् चान्यो यज्वा चापि तथापरः  
०५,११७।०२२अ	तद् आगच्छ वरारोहे तारितस् ते पिता सुतैः  
०५,११७।०२२च्	चत्वारश् चैव राजानस् तथाहं च सुमध्यमे  
०५,११७।०२३अ	गालवस् त्व् अभ्यनुज्ञाय सुपर्णं पन्नगाशनम्  
०५,११७।०२३ब्*०४६२_०१	गालवः प्रययौ शीघ्रं ययातिं नहुषात्मजम्  
०५,११७।०२३च्	पितुर् निर्यात्य तां कन्यां प्रययौ वनम् एव ह  
०५,११८।००१	नारद उवाच  
०५,११८।००१अ	स तु राजा पुनस् तस्याः कर्तुकामः स्वयंवरम्  
०५,११८।००१च्	उपगम्याश्रमपदं गङ्गायमुनसङ्गमे  
०५,११८।००२अ	गृहीतमाल्यदामां तां रथम् आरोप्य माधवीम्  
०५,११८।००२च्	पूरुर् यदुश् च भगिनीम् आश्रमे पर्यधावताम्  
०५,११८।००३अ	नागयक्षमनुष्याणां पतत्रिमृगपक्षिणाम्  
०५,११८।००३च्	शैलद्रुमवनौकानाम् आसीत् तत्र समागमः  
०५,११८।००४अ	नानापुरुषदेशानाम् ईश्वरैश् च समाकुलम्  
०५,११८।००४च्	ऋषिभिर् ब्रह्मकल्पैश् च समन्ताद् आवृतं वनम्  
०५,११८।००५अ	निर्दिश्यमानेषु तु सा वरेषु वरवर्णिनी  
०५,११८।००५च्	वरान् उत्क्रम्य सर्वांस् तान् वनं वृतवती वरम्  
०५,११८।००६अ	अवतीर्य रथात् कन्या नमस्कृत्वा च बन्धुषु  
०५,११८।००६च्	उपगम्य वनं पुण्यं तपस् तेपे ययातिजा  
०५,११८।००७अ	उपवासैश् च विविधैर् दीक्षाभिर् नियमैस् तथा  
०५,११८।००७च्	आत्मनो लघुतां कृत्वा बभूव मृगचारिणी  
०५,११८।००८अ	वैडूर्याङ्कुरकल्पानि मृदूनि हरितानि च  
०५,११८।००८च्	चरन्ती शष्पमुख्यानि तिक्तानि मधुराणि च  
०५,११८।००९अ	स्रवन्तीनां च पुण्यानां सुरसानि शुचीनि च  
०५,११८।००९च्	पिबन्ती वारिमुख्यानि शीतानि विमलानि च  
०५,११८।०१०अ	वनेषु मृगराजेषु सिंहविप्रोषितेषु च  
०५,११८।०१०च्	दावाग्निविप्रमुक्तेषु शून्येषु गहनेषु च  
०५,११८।०११अ	चरन्ती हरिणैः सार्धं मृगीव वनचारिणी  
०५,११८।०११च्	चचार विपुलं धर्मं ब्रह्मचर्येण संवृता  
०५,११८।०१२अ	ययातिर् अपि पूर्वेषां राज्ञां वृत्तम् अनुष्ठितः  
०५,११८।०१२च्	बहुवर्षसहस्रायुर् अयुजत् कालधर्मणा  
०५,११८।०१३अ	पूरुर् यदुश् च द्वौ वंशौ वर्धमानौ नरोत्तमौ  
०५,११८।०१३च्	ताभ्यां प्रतिष्ठितो लोके परलोके च नाहुषः  
०५,११८।०१४अ	महीयते नरपतिर् ययातिः स्वर्गम् आस्थितः  
०५,११८।०१४च्	महर्षिकल्पो नृपतिः स्वर्गाग्र्यफलभुग् विभुः  
०५,११८।०१५अ	बहुवर्षसहस्राख्ये काले बहुगुणे गते  
०५,११८।०१५च्	राजर्षिषु निषण्णेषु महीयःसु महर्षिषु  
०५,११८।०१६अ	अवमेने नरान् सर्वान् देवान् ऋषिगणांस् तथा  
०५,११८।०१६च्	ययातिर् मूढविज्ञानो विस्मयाविष्टचेतनः  
०५,११८।०१७अ	ततस् तं बुबुधे देवः शक्रो बलनिषूदनः  
०५,११८।०१७च्	ते च राजर्षयः सर्वे धिग् धिग् इत्य् एवम् अब्रुवन्  
०५,११८।०१८अ	विचारश् च समुत्पन्नो निरीक्ष्य नहुषात्मजम्  
०५,११८।०१८च्	को न्व् अयं कस्य वा राज्ञः कथं वा स्वर्गम् आगतः  
०५,११८।०१९अ	कर्मणा केन सिद्धो ऽयं क्व वानेन तपश् चितम्  
०५,११८।०१९च्	कथं वा ज्ञायते स्वर्गे केन वा ज्ञायते ऽप्य् उत  
०५,११८।०२०अ	एवं विचारयन्तस् ते राजानः स्वर्गवासिनः  
०५,११८।०२०च्	दृष्ट्वा पप्रच्छुर् अन्योन्यं ययातिं नृपतिं प्रति  
०५,११८।०२१अ	विमानपालाः शतशः स्वर्गद्वाराभिरक्षिणः  
०५,११८।०२१च्	पृष्टा आसनपालाश् च न जानीमेत्य् अथाब्रुवन्  
०५,११८।०२२अ	सर्वे ते ह्य् आवृतज्ञाना नाभ्यजानन्त तं नृपम्  
०५,११८।०२२च्	स मुहूर्ताद् अथ नृपो हतौजा अभवत् तदा  
०५,११९।००१	नारद उवाच  
०५,११९।००१अ	अथ प्रचलितः स्थानाद् आसनाच् च परिच्युतः  
०५,११९।००१च्	कम्पितेनैव मनसा धर्षितः शोकवह्निना  
०५,११९।००२अ	म्लानस्रग्भ्रष्टविज्ञानः प्रभ्रष्टमुकुटाङ्गदः  
०५,११९।००२च्	विघूर्णन् स्रस्तसर्वाङ्गः प्रभ्रष्टाभरणाम्बरः  
०५,११९।००३अ	अदृश्यमानस् तान् पश्यन्न् अपश्यंश् च पुनः पुनः  
०५,११९।००३च्	शून्यः शून्येन मनसा प्रपतिष्यन् महीतलम्  
०५,११९।००४अ	किं मया मनसा ध्यातम् अशुभं धर्मदूषणम्  
०५,११९।००४च्	येनाहं चलितः स्थानाद् इति राजा व्यचिन्तयत्  
०५,११९।००५अ	ते तु तत्रैव राजानः सिद्धाश् चाप्सरसस् तथा  
०५,११९।००५च्	अपश्यन्त निरालम्बं ययातिं तं परिच्युतम्  
०५,११९।००६अ	अथैत्य पुरुषः कश् चित् क्षीणपुण्यनिपातकः  
०५,११९।००६च्	ययातिम् अब्रवीद् राजन् देवराजस्य शासनात्  
०५,११९।००७अ	अतीव मदमत्तस् त्वं न कं चिन् नावमन्यसे  
०५,११९।००७च्	मानेन भ्रष्टः स्वर्गस् ते नार्हस् त्वं पार्थिवात्मज  
०५,११९।००७ए	न च प्रज्ञायसे गच्छ पतस्वेति तम् अब्रवीत्  
०५,११९।००८अ	पतेयं सत्स्व् इति वचस् त्रिर् उक्त्वा नहुषात्मजः  
०५,११९।००८च्	पतिष्यंश् चिन्तयाम् आस गतिं गतिमतां वरः  
०५,११९।००९अ	एतस्मिन्न् एव काले तु नैमिषे पार्थिवर्षभान्  
०५,११९।००९च्	चतुरो ऽपश्यत नृपस् तेषां मध्ये पपात सः  
०५,११९।०१०अ	प्रतर्दनो वसुमनाः शिबिरौशीनरो ऽष्टकः  
०५,११९।०१०च्	वाजपेयेन यज्ञेन तर्पयन्ति सुरेश्वरम्  
०५,११९।०११अ	तेषाम् अध्वरजं धूमं स्वर्गद्वारम् उपस्थितम्  
०५,११९।०११च्	ययातिर् उपजिघ्रन् वै निपपात महीं प्रति  
०५,११९।०१२अ	भूमौ स्वर्गे च सम्बद्धां नदीं धूममयीं नृपः  
०५,११९।०१२च्	स गङ्गाम् इव गच्छन्तीम् आलम्ब्य जगतीपतिः  
०५,११९।०१३अ	श्रीमत्स्व् अवभृथाग्र्येषु चतुर्षु प्रतिबन्धुषु  
०५,११९।०१३च्	मध्ये निपतितो राजा लोकपालोपमेषु च  
०५,११९।०१४अ	चतुर्षु हुतकल्पेषु राजसिंहमहाग्निषु  
०५,११९।०१४च्	पपात मध्ये राजर्षिर् ययातिः पुण्यसङ्क्षये  
०५,११९।०१५अ	तम् आहुः पार्थिवाः सर्वे प्रतिमानम् इव श्रियः  
०५,११९।०१५च्	को भवान् कस्य वा बन्धुर् देशस्य नगरस्य वा  
०५,११९।०१६अ	यक्षो वाप्य् अथ वा देवो गन्धर्वो राक्षसो ऽपि वा  
०५,११९।०१६च्	न हि मानुषरूपो ऽसि को वार्थः काङ्क्षितस् त्वया  
०५,११९।०१७	ययातिर् उवाच  
०५,११९।०१७अ	ययातिर् अस्मि राजर्षिः क्षीणपुण्यश् च्युतो दिवः  
०५,११९।०१७च्	पतेयं सत्स्व् इति ध्यायन् भवत्सु पतितस् ततः  
०५,११९।०१८	राजान ऊचुः  
०५,११९।०१८अ	सत्यम् एतद् भवतु ते काङ्क्षितं पुरुषर्षभ  
०५,११९।०१८च्	सर्वेषां नः क्रतुफलं धर्मश् च प्रतिगृह्यताम्  
०५,११९।०१९	ययातिर् उवाच  
०५,११९।०१९अ	नाहं प्रतिग्रहधनो ब्राह्मणः क्षत्रियो ह्य् अहम्  
०५,११९।०१९च्	न च मे प्रवणा बुद्धिः परपुण्यविनाशने  
०५,११९।०२०	नारद उवाच  
०५,११९।०२०अ	एतस्मिन्न् एव काले तु मृगचर्याक्रमागताम्  
०५,११९।०२०च्	माधवीं प्रेक्ष्य राजानस् ते ऽभिवाद्येदम् अब्रुवन्  
०५,११९।०२१अ	किम् आगमनकृत्यं ते किं कुर्वः शासनं तव  
०५,११९।०२१च्	आज्ञाप्या हि वयं सर्वे तव पुत्रास् तपोधने  
०५,११९।०२२अ	तेषां तद् भाषितं श्रुत्वा माधवी परया मुदा  
०५,११९।०२२च्	पितरं समुपागच्छद् ययातिं सा ववन्द च  
०५,११९।०२३अ	दृष्ट्वा मूर्ध्ना नतान् पुत्रांस् तापसी वाक्यम् अब्रवीत्  
०५,११९।०२३च्	दौहित्रास् तव राजेन्द्र मम पुत्रा न ते पराः  
०५,११९।०२३ए	इमे त्वां तारयिष्यन्ति दिष्टम् एतत् पुरातनम्  
०५,११९।०२४अ	अहं ते दुहिता राजन् माधवी मृगचारिणी  
०५,११९।०२४च्	मयाप्य् उपचितो धर्मस् ततो ऽर्धं प्रतिगृह्यताम्  
०५,११९।०२५अ	यस्माद् राजन् नराः सर्वे अपत्यफलभागिनः  
०५,११९।०२५च्	तस्माद् इच्छन्ति दौहित्रान् यथा त्वं वसुधाधिप  
०५,११९।०२६अ	ततस् ते पार्थिवाः सर्वे शिरसा जननीं तदा  
०५,११९।०२६च्	अभिवाद्य नमस्कृत्य मातामहम् अथाब्रुवन्  
०५,११९।०२७अ	उच्चैर् अनुपमैः स्निग्धैः स्वरैर् आपूर्य मेदिनीम्  
०५,११९।०२७च्	मातामहं नृपतयस् तारयन्तो दिवश् च्युतम्  
०५,११९।०२८अ	अथ तस्माद् उपगतो गालवो ऽप्य् आह पार्थिवम्  
०५,११९।०२८च्	तपसो मे ऽष्टभागेन स्वर्गम् आरोहतां भवान्  
०५,१२०।००१	नारद उवाच  
०५,१२०।००१अ	प्रत्यभिज्ञातमात्रो ऽथ सद्भिस् तैर् नरपुङ्गवः  
०५,१२०।००१ब्*०४६३_०१	समारुरोह नृपतिर् अस्पृशन् वसुधातलम्  
०५,१२०।००१च्	ययातिर् दिव्यसंस्थानो बभूव विगतज्वरः  
०५,१२०।००१द्*०४६४_००	नारद उवाच  
०५,१२०।००१द्*०४६४_०१	प्रत्युज्जगाम तं स्थानं देवलोकं नराधिपः  
०५,१२०।००१द्*०४६४_०२	अव्याप्य दिव्यसंस्थानं बभूव विगतज्वरः  
०५,१२०।००२अ	दिव्यमाल्याम्बरधरो दिव्याभरणभूषितः  
०५,१२०।००२च्	दिव्यगन्धगुणोपेतो न पृथ्वीम् अस्पृशत् पदा  
०५,१२०।००३अ	ततो वसुमनाः पूर्वम् उच्चैर् उच्चारयन् वचः  
०५,१२०।००३च्	ख्यातो दानपतिर् लोके व्याजहार नृपं तदा  
०५,१२०।००४अ	प्राप्तवान् अस्मि यल् लोके सर्ववर्णेष्व् अगर्हया  
०५,१२०।००४च्	तद् अप्य् अथ च दास्यामि तेन संयुज्यतां भवान्  
०५,१२०।००५अ	यत् फलं दानशीलस्य क्षमाशीलस्य यत् फलम्  
०५,१२०।००५च्	यच् च मे फलम् आधाने तेन संयुज्यतां भवान्  
०५,१२०।००६अ	ततः प्रतर्दनो ऽप्य् आह वाक्यं क्षत्रियपुङ्गवः  
०५,१२०।००६च्	यथा धर्मरतिर् नित्यं नित्यं युद्धपरायणः  
०५,१२०।००७अ	प्राप्तवान् अस्मि यल् लोके क्षत्रधर्मोद्भवं यशः  
०५,१२०।००७च्	वीरशब्दफलं चैव तेन संयुज्यतां भवान्  
०५,१२०।००७द्*०४६५_०१	यथा धर्मरतिर् नित्यं तेन सत्येन खं व्रज  
०५,१२०।००८अ	शिबिरौशीनरो धीमान् उवाच मधुरां गिरम्  
०५,१२०।००८च्	यथा बालेषु नारीषु वैहार्येषु तथैव च  
०५,१२०।००९अ	सङ्गरेषु निपातेषु तथापद् व्यसनेषु च  
०५,१२०।००९च्	अनृतं नोक्तपूर्वं मे तेन सत्येन खं व्रज  
०५,१२०।०१०अ	यथा प्राणांश् च राज्यं च राजन् कर्म सुखानि च  
०५,१२०।०१०च्	त्यजेयं न पुनः सत्यं तेन सत्येन खं व्रज  
०५,१२०।०११अ	यथा सत्येन मे धर्मो यथा सत्येन पावकः  
०५,१२०।०११च्	प्रीतः शक्रश् च सत्येन तेन सत्येन खं व्रज  
०५,१२०।०१२अ	अष्टकस् त्व् अथ राजर्षिः कौशिको माधवीसुतः  
०५,१२०।०१२च्	अनेकशतयज्वानं वचनं प्राह धर्मवित्  
०५,१२०।०१३अ	शतशः पुण्डरीका मे गोसवाश् च चिताः प्रभो  
०५,१२०।०१३च्	क्रतवो वाजपेयाश् च तेषां फलम् अवाप्नुहि  
०५,१२०।०१४अ	न मे रत्नानि न धनं न तथान्ये परिच्छदाः  
०५,१२०।०१४च्	क्रतुष्व् अनुपयुक्तानि तेन सत्येन खं व्रज  
०५,१२०।०१४द्*०४६६_०१	यदि सत्यं ब्रवीम्य् एतत् तेन सत्येन वै व्रज  
०५,१२०।०१५अ	यथा यथा हि जल्पन्ति दौहित्रास् तं नराधिपम्  
०५,१२०।०१५च्	तथा तथा वसुमतीं त्यक्त्वा राजा दिवं ययौ  
०५,१२०।०१६अ	एवं सर्वे समस्तास् ते राजानः सुकृतैस् तदा  
०५,१२०।०१६च्	ययातिं स्वर्गतो भ्रष्टं तारयाम् आसुर् अञ्जसा  
०५,१२०।०१७अ	दौहित्राः स्वेन धर्मेण यज्ञदानकृतेन वै  
०५,१२०।०१७च्	चतुर्षु राजवंशेषु सम्भूताः कुलवर्धनाः  
०५,१२०।०१७ए	मातामहं महाप्राज्ञं दिवम् आरोपयन्ति ते  
०५,१२०।०१८	राजान ऊचुः  
०५,१२०।०१८अ	राजधर्मगुणोपेताः सर्वधर्मगुणान्विताः  
०५,१२०।०१८च्	दौहित्रास् ते वयं राजन् दिवम् आरोह पार्थिवः  
०५,१२१।००१	नारद उवाच  
०५,१२१।००१अ	सद्भिर् आरोपितः स्वर्गं पार्थिवैर् भूरिदक्षिणैः  
०५,१२१।००१च्	अभ्यनुज्ञाय दौहित्रान् ययातिर् दिवम् आस्थितः  
०५,१२१।००२अ	अभिवृष्टश् च वर्षेण नानापुष्पसुगन्धिना  
०५,१२१।००२च्	परिष्वक्तश् च पुण्येन वायुना पुण्यगन्धिना  
०५,१२१।००३अ	अचलं स्थानम् आरुह्य दौहित्रफलनिर्जितम्  
०५,१२१।००३च्	कर्मभिः स्वैर् उपचितो जज्वाल परया श्रिया  
०५,१२१।००४अ	उपगीतोपनृत्तश् च गन्धर्वाप्सरसां गणैः  
०५,१२१।००४च्	प्रीत्या प्रतिगृहीतश् च स्वर्गे दुन्दुभिनिस्वनैः  
०५,१२१।००५अ	अभिष्टुतश् च विविधैर् देवराजर्षिचारणैः  
०५,१२१।००५च्	अर्चितश् चोत्तमार्घेण दैवतैर् अभिनन्दितः  
०५,१२१।००६अ	प्राप्तः स्वर्गफलं चैव तम् उवाच पितामहः  
०५,१२१।००६च्	निर्वृतं शान्तमनसं वचोभिस् तर्पयन्न् इव  
०५,१२१।००७अ	चतुष्पादस् त्वया धर्मश् चितो लोक्येन कर्मणा  
०५,१२१।००७च्	अक्षयस् तव लोको ऽयं कीर्तिश् चैवाक्षया दिवि  
०५,१२१।००७ए	पुनस् तवाद्य राजर्षे सुकृतेनेह कर्मणा  
०५,१२१।००८अ	आवृतं तमसा चेतः सर्वेषां स्वर्गवासिनाम्  
०५,१२१।००८च्	येन त्वां नाभिजानन्ति ततो ऽज्ञात्वासि पातितः  
०५,१२१।००९अ	प्रीत्यैव चासि दौहित्रैस् तारितस् त्वम् इहागतः  
०५,१२१।००९च्	स्थानं च प्रतिपन्नो ऽसि कर्मणा स्वेन निर्जितम्  
०५,१२१।००९ए	अचलं शाश्वतं पुण्यम् उत्तमं ध्रुवम् अव्ययम्  
०५,१२१।०१०	ययातिर् उवाच  
०५,१२१।०१०अ	भगवन् संशयो मे ऽस्ति कश् चित् तं छेत्तुम् अर्हसि  
०५,१२१।०१०च्	न ह्य् अन्यम् अहम् अर्हामि प्रष्टुं लोकपितामह  
०५,१२१।०११अ	बहुवर्षसहस्रान्तं प्रजापालनवर्धितम्  
०५,१२१।०११च्	अनेकक्रतुदानौघैर् अर्जितं मे महत् फलम्  
०५,१२१।०१२अ	कथं तद् अल्पकालेन क्षीणं येनास्मि पातितः  
०५,१२१।०१२च्	भगवन् वेत्थ लोकांश् च शाश्वतान् मम निर्जितान्  
०५,१२१।०१२द्*०४६७_०१	कथं नु मम तत्सर्वं विप्रनष्टं महाद्युते  
०५,१२१।०१३	पितामह उवाच  
०५,१२१।०१३अ	बहुवर्षसहस्रान्तं प्रजापालनवर्धितम्  
०५,१२१।०१३च्	अनेकक्रतुदानौघैर् यत् त्वयोपार्जितं फलम्  
०५,१२१।०१४अ	तद् अनेनैव दोषेण क्षीणं येनासि पातितः  
०५,१२१।०१४च्	अभिमानेन राजेन्द्र धिक्कृतः स्वर्गवासिभिः  
०५,१२१।०१५अ	नायं मानेन राजर्षे न बलेन न हिंसया  
०५,१२१।०१५च्	न शाठ्येन न मायाभिर् लोको भवति शाश्वतः  
०५,१२१।०१६अ	नावमान्यास् त्वया राजन्न् अवरोत्कृष्टमध्यमाः  
०५,१२१।०१६ब्*०४६८_०१	ययातेश् चैव राजर्षेः सुहृदां भूतिम् इच्छताम्  
०५,१२१।०१६च्	न हि मानप्रदग्धानां कश् चिद् अस्ति समः क्व चित्  
०५,१२१।०१७अ	पतनारोहणम् इदं कथयिष्यन्ति ये नराः  
०५,१२१।०१७च्	विषमाण्य् अपि ते प्राप्तास् तरिष्यन्ति न संशयः  
०५,१२१।०१८	नारद उवाच  
०५,१२१।०१८अ	एष दोषो ऽभिमानेन पुरा प्राप्तो ययातिना  
०५,१२१।०१८च्	निर्बन्धतश् चातिमात्रं गालवेन महीपते  
०५,१२१।०१९अ	श्रोतव्यं हितकामानां सुहृदां भूतिम् इच्छताम्  
०५,१२१।०१९च्	न कर्तव्यो हि निर्बन्धो निर्बन्धो हि क्षयोदयः  
०५,१२१।०२०अ	तस्मात् त्वम् अपि गान्धारे मानं क्रोधं च वर्जय  
०५,१२१।०२०च्	सन्धत्स्व पाण्डवैर् वीर संरम्भं त्यज पार्थिव  
०५,१२१।०२०द्*०४६९_०१	स भवान् सुहृदो वश्यं वचो गृह्णातु मानृतम्  
०५,१२१।०२०द्*०४६९_०२	समर्थैर् विग्रहं कृत्वा विषमस्थो भविष्यसि  
०५,१२१।०२०द्*०४७०_००	वैशम्पायनः  
०५,१२१।०२०द्*०४७०_०१	एवम् उक्तो नृपश्रेष्ठ नारदेन सुयोधनः  
०५,१२१।०२०द्*०४७०_०२	नातिष्ठद् वचने तस्मिंस् ततोन्तस् तस्य तादृशः  
०५,१२१।०२१अ	ददाति यत् पार्थिव यत् करोति; यद् वा तपस् तप्यति यज् जुहोति  
०५,१२१।०२१च्	न तस्य नाशो ऽस्ति न चापकर्षो; नान्यस् तद् अश्नाति स एव कर्ता  
०५,१२१।०२२अ	इदं महाख्यानम् अनुत्तमं मतं; बहुश्रुतानां गतरोषरागिणाम्  
०५,१२१।०२२च्	समीक्ष्य लोके बहुधा प्रधाविता; त्रिवर्गदृष्टिः पृथिवीम् उपाश्नुते  
०५,१२१।०२२द्*०४७१_०१	एतत् पुण्यतमं राजन् ययातेश् चरितं महत्  
०५,१२१।०२२द्*०४७१_०२	यच् छ्रुत्वा श्रावयित्वा च स्वर्गं यान्ति ह मानवाः  
०५,१२२।००१	धृतराष्ट्र उवाच  
०५,१२२।००१अ	भगवन्न् एवम् एवैतद् यथा वदसि नारद  
०५,१२२।००१च्	इच्छामि चाहम् अप्य् एवं न त्व् ईशो भगवन्न् अहम्  
०५,१२२।००२	वैशम्पायन उवाच  
०५,१२२।००२अ	एवम् उक्त्वा ततः कृष्णम् अभ्यभाषत भारत  
०५,१२२।००२च्	स्वर्ग्यं लोक्यं च माम् आत्थ धर्म्यं न्याय्यं च केशव  
०५,१२२।००३अ	न त्व् अहं स्ववशस् तात क्रियमाणं न मे प्रियम्  
०५,१२२।००३ब्*०४७२_०१	न मंस्यन्ते दुरात्मानः पुत्रा मम जनार्दन  
०५,१२२।००३च्	अङ्ग दुर्योधनं कृष्ण मन्दं शास्त्रातिगं मम  
०५,१२२।००४अ	अनुनेतुं महाबाहो यतस्व पुरुषोत्तम  
०५,१२२।००४ब्*०४७३_०१	न शृणोति महाबाहो वचनं साधु भाषितम्  
०५,१२२।००४ब्*०४७३_०२	गान्धार्याश् च हृषीकेश विदुरस्य च धीमतः  
०५,१२२।००४ब्*०४७३_०३	अन्येषां चैव सुहृदां भीष्मादीनां हितैषिणाम्  
०५,१२२।००४ब्*०४७३_०४	स त्वं पापमतिं क्रूरं पापचित्तम् अचेतनम्  
०५,१२२।००४ब्*०४७३_०५	अनुशाधि दुरात्मानं स्वयं दुर्योधनं नृपम्  
०५,१२२।००४च्	सुहृत्कार्यं तु सुमहत् कृतं ते स्याज् जनार्दन  
०५,१२२।००५अ	ततो ऽभ्यावृत्य वार्ष्णेयो दुर्योधनम् अमर्षणम्  
०५,१२२।००५च्	अब्रवीन् मधुरां वाचं सर्वधर्मार्थतत्त्ववित्  
०५,१२२।००६अ	दुर्योधन निबोधेदं मद्वाक्यं कुरुसत्तम  
०५,१२२।००६च्	समर्थं ते विशेषेण सानुबन्धस्य भारत  
०५,१२२।००७अ	महाप्राज्ञ कुले जातः साध्व् एतत् कर्तुम् अर्हसि  
०५,१२२।००७च्	श्रुतवृत्तोपसम्पन्नः सर्वैः समुदितो गुणैः  
०५,१२२।००८अ	दौष्कुलेया दुरात्मानो नृशंसा निरपत्रपाः  
०५,१२२।००८च्	त एतद् ईदृशं कुर्युर् यथा त्वं तात मन्यसे  
०५,१२२।००९अ	धर्मार्थयुक्ता लोके ऽस्मिन् प्रवृत्तिर् लक्ष्यते सताम्  
०५,१२२।००९च्	असतां विपरीता तु लक्ष्यते भरतर्षभ  
०५,१२२।०१०अ	विपरीता त्व् इयं वृत्तिर् असकृल् लक्ष्यते त्वयि  
०५,१२२।०१०च्	अधर्मश् चानुबन्धो ऽत्र घोरः प्राणहरो महान्  
०५,१२२।०११अ	अनेकशस् त्वन्निमित्तम् अयशस्यं च भारत  
०५,१२२।०११च्	तम् अनर्थं परिहरन्न् आत्मश्रेयः करिष्यसि  
०५,१२२।०१२अ	भ्रातॄणाम् अथ भृत्यानां मित्राणां च परन्तप  
०५,१२२।०१२च्	अधर्म्याद् अयशस्याच् च कर्मणस् त्वं प्रमोक्ष्यसे  
०५,१२२।०१३अ	प्राज्ञैः शूरैर् महोत्साहैर् आत्मवद्भिर् बहुश्रुतैः  
०५,१२२।०१३च्	सन्धत्स्व पुरुषव्याघ्र पाण्डवैर् भरतर्षभ  
०५,१२२।०१४अ	तद् धितं च प्रियं चैव धृतराष्ट्रस्य धीमतः  
०५,१२२।०१४च्	पितामहस्य द्रोणस्य विदुरस्य महामतेः  
०५,१२२।०१५अ	कृपस्य सोमदत्तस्य बाह्लीकस्य च धीमतः  
०५,१२२।०१५च्	अश्वत्थाम्नो विकर्णस्य सञ्जयस्य विशां पते  
०५,१२२।०१६अ	ज्ञातीनां चैव भूयिष्ठं मित्राणां च परन्तप  
०५,१२२।०१६च्	शमे शर्म भवेत् तात सर्वस्य जगतस् तथा  
०५,१२२।०१७अ	ह्रीमान् असि कुले जातः श्रुतवान् अनृशंसवान्  
०५,१२२।०१७च्	तिष्ठ तात पितुः शास्त्रे मातुश् च भरतर्षभ  
०५,१२२।०१८अ	एतच् छ्रेयो हि मन्यन्ते पिता यच् छास्ति भारत  
०५,१२२।०१८च्	उत्तमापद्गतः सर्वः पितुः स्मरति शासनम्  
०५,१२२।०१९अ	रोचते ते पितुस् तात पाण्डवैः सह सङ्गमः  
०५,१२२।०१९च्	सामात्यस्य कुरुश्रेष्ठ तत् तुभ्यं तात रोचताम्  
०५,१२२।०२०अ	श्रुत्वा यः सुहृदां शास्त्रं मर्त्यो न प्रतिपद्यते  
०५,१२२।०२०च्	विपाकान्ते दहत्य् एनं किम्पाकम् इव भक्षितम्  
०५,१२२।०२१अ	यस् तु निःश्रेयसं वाक्यं मोहान् न प्रतिपद्यते  
०५,१२२।०२१च्	स दीर्घसूत्रो हीनार्थः पश्चात्तापेन युज्यते  
०५,१२२।०२२अ	यस् तु निःश्रेयसं श्रुत्वा प्राप्तम् एवाभिपद्यते  
०५,१२२।०२२च्	आत्मनो मतम् उत्सृज्य स लोके सुखम् एधते  
०५,१२२।०२३अ	यो ऽर्थकामस्य वचनं प्रातिकूल्यान् न मृष्यते  
०५,१२२।०२३च्	शृणोति प्रतिकूलानि द्विषतां वशम् एति सः  
०५,१२२।०२४अ	सतां मतम् अतिक्रम्य यो ऽसतां वर्तते मते  
०५,१२२।०२४च्	शोचन्ते व्यसने तस्य सुहृदो नचिराद् इव  
०५,१२२।०२५अ	मुख्यान् अमात्यान् उत्सृज्य यो निहीनान् निषेवते  
०५,१२२।०२५च्	स घोराम् आपदं प्राप्य नोत्तारम् अधिगच्छति  
०५,१२२।०२६अ	यो ऽसत्सेवी वृथाचारो न श्रोता सुहृदां सदा  
०५,१२२।०२६च्	परान् वृणीते स्वान् द्वेष्टि तं गौः शपति भारत  
०५,१२२।०२७अ	स त्वं विरुध्य तैर् वीरैर् अन्येभ्यस् त्राणम् इच्छसि  
०५,१२२।०२७च्	अशिष्टेभ्यो ऽसमर्थेभ्यो मूढेभ्यो भरतर्षभ  
०५,१२२।०२८अ	को हि शक्रसमाञ् ज्ञातीन् अतिक्रम्य महारथान्  
०५,१२२।०२८च्	अन्येभ्यस् त्राणम् आशंसेत् त्वद् अन्यो भुवि मानवः  
०५,१२२।०२९अ	जन्मप्रभृति कौन्तेया नित्यं विनिकृतास् त्वया  
०५,१२२।०२९च्	न च ते जातु कुप्यन्ति धर्मात्मानो हि पाण्डवाः  
०५,१२२।०३०अ	मिथ्याप्रचरितास् तात जन्मप्रभृति पाण्डवाः  
०५,१२२।०३०च्	त्वयि सम्यङ् महाबाहो प्रतिपन्ना यशस्विनः  
०५,१२२।०३१अ	त्वयापि प्रतिपत्तव्यं तथैव भरतर्षभ  
०५,१२२।०३१च्	स्वेषु बन्धुषु मुख्येषु मा मन्युवशम् अन्वगाः  
०५,१२२।०३२अ	त्रिवर्गयुक्ता प्राज्ञानाम् आरम्भा भरतर्षभ  
०५,१२२।०३२च्	धर्मार्थाव् अनुरुध्यन्ते त्रिवर्गासम्भवे नराः  
०५,१२२।०३३अ	पृथक् तु विनिविष्टानां धर्मं धीरो ऽनुरुध्यते  
०५,१२२।०३३च्	मध्यमो ऽर्थं कलिं बालः कामम् एवानुरुध्यते  
०५,१२२।०३४अ	इन्द्रियैः प्रसृतो लोभाद् धर्मं विप्रजहाति यः  
०५,१२२।०३४च्	कामार्थाव् अनुपायेन लिप्समानो विनश्यति  
०५,१२२।०३५अ	कामार्थौ लिप्समानस् तु धर्मम् एवादितश् चरेत्  
०५,१२२।०३५च्	न हि धर्माद् अपैत्य् अर्थः कामो वापि कदा चन  
०५,१२२।०३६अ	उपायं धर्मम् एवाहुस् त्रिवर्गस्य विशां पते  
०५,१२२।०३६च्	लिप्समानो हि तेनाशु कक्षे ऽग्निर् इव वर्धते  
०५,१२२।०३७अ	स त्वं तातानुपायेन लिप्ससे भरतर्षभ  
०५,१२२।०३७च्	आधिराज्यं महद् दीप्तं प्रथितं सर्वराजसु  
०५,१२२।०३८अ	आत्मानं तक्षति ह्य् एष वनं परशुना यथा  
०५,१२२।०३८च्	यः सम्यग् वर्तमानेषु मिथ्या राजन् प्रवर्तते  
०५,१२२।०३८द्*०४७४_०१	अमित्रो नातिकर्तव्यो नातिदेयः कदा चन  
०५,१२२।०३८द्*०४७४_०२	जीवितं ह्य् अपि दुःखार्ता न त्यजन्ति कदा चन  
०५,१२२।०३९अ	न तस्य हि मतिं छिन्द्याद् यस्य नेच्छेत् पराभवम्  
०५,१२२।०३९च्	अविच्छिन्नस्य धीरस्य कल्याणे धीयते मतिः  
०५,१२२।०४०अ	त्यक्तात्मानं न बाधेत त्रिषु लोकेषु भारत  
०५,१२२।०४०च्	अप्य् अन्यं प्राकृतं किं चित् किम् उ तान् पाण्डवर्षभान्  
०५,१२२।०४१अ	अमर्षवशम् आपन्नो न किं चिद् बुध्यते नरः  
०५,१२२।०४१च्	छिद्यते ह्य् आततं सर्वं प्रमाणं पश्य भारत  
०५,१२२।०४२अ	श्रेयस् ते दुर्जनात् तात पाण्डवैः सह सङ्गमः  
०५,१२२।०४२च्	तैर् हि सम्प्रीयमाणस् त्वं सर्वान् कामान् अवाप्स्यसि  
०५,१२२।०४३अ	पाण्डवैर् निर्जितां भूमिं भुञ्जानो राजसत्तम  
०५,१२२।०४३च्	पाण्डवान् पृष्ठतः कृत्वा त्राणम् आशंससे ऽन्यतः  
०५,१२२।०४४अ	दुःशासने दुर्विषहे कर्णे चापि ससौबले  
०५,१२२।०४४च्	एतेष्व् ऐश्वर्यम् आधाय भूतिम् इच्छसि भारत  
०५,१२२।०४५अ	न चैते तव पर्याप्ता ज्ञाने धर्मार्थयोस् तथा  
०५,१२२।०४५च्	विक्रमे चाप्य् अपर्याप्ताः पाण्डवान् प्रति भारत  
०५,१२२।०४६अ	न हीमे सर्वराजानः पर्याप्ताः सहितास् त्वया  
०५,१२२।०४६च्	क्रुद्धस्य भीमसेनस्य प्रेक्षितुं मुखम् आहवे  
०५,१२२।०४७अ	इदं सन्निहितं तात समग्रं पार्थिवं बलम्  
०५,१२२।०४७च्	अयं भीष्मस् तथा द्रोणः कर्णश् चायं तथा कृपः  
०५,१२२।०४८अ	भूरिश्रवाः सौमदत्तिर् अश्वत्थामा जयद्रथः  
०५,१२२।०४८च्	अशक्ताः सर्व एवैते प्रतियोद्धुं धनञ्जयम्  
०५,१२२।०४९अ	अजेयो ह्य् अर्जुनः क्रुद्धः सर्वैर् अपि सुरासुरैः  
०५,१२२।०४९च्	मानुषैर् अपि गन्धर्वैर् मा युद्धे चेत आधिथाः  
०५,१२२।०५०अ	दृश्यतां वा पुमान् कश् चित् समग्रे पार्थिवे बले  
०५,१२२।०५०च्	यो ऽर्जुनं समरे प्राप्य स्वस्तिमान् आव्रजेद् गृहान्  
०५,१२२।०५१अ	किं ते जनक्षयेणेह कृतेन भरतर्षभ  
०५,१२२।०५१च्	यस्मिञ् जिते जितं ते स्यात् पुमान् एकः स दृश्यताम्  
०५,१२२।०५२अ	यः स देवान् सगन्धर्वान् सयक्षासुरपन्नगान्  
०५,१२२।०५२च्	अजयत् खाण्डवप्रस्थे कस् तं युध्येत मानवः  
०५,१२२।०५३अ	तथा विराटनगरे श्रूयते महद् अद्भुतम्  
०५,१२२।०५३च्	एकस्य च बहूनां च पर्याप्तं तन् निदर्शनम्  
०५,१२२।०५३द्*०४७५_०१	युद्धे येन महादेवः साक्षात् सन्तोषितः शिवः  
०५,१२२।०५४अ	तम् अजेयम् अनाधृष्यं विजेतुं जिष्णुम् अच्युतम्  
०५,१२२।०५४च्	आशंससीह समरे वीरम् अर्जुनम् ऊर्जितम्  
०५,१२२।०५५अ	मद्द्वितीयं पुनः पार्थं कः प्रार्थयितुम् अर्हति  
०५,१२२।०५५च्	युद्धे प्रतीपम् आयान्तम् अपि साक्षात् पुरन्दरः  
०५,१२२।०५६अ	बाहुभ्याम् उद्धरेद् भूमिं दहेत् क्रुद्ध इमाः प्रजाः  
०५,१२२।०५६च्	पातयेत् त्रिदिवाद् देवान् यो ऽर्जुनं समरे जयेत्  
०५,१२२।०५७अ	पश्य पुत्रांस् तथा भ्रातॄञ् ज्ञातीन् सम्बन्धिनस् तथा  
०५,१२२।०५७च्	त्वत्कृते न विनश्येयुर् एते भरतसत्तम  
०५,१२२।०५८अ	अस्तु शेषं कौरवाणां मा पराभूद् इदं कुलम्  
०५,१२२।०५८च्	कुलघ्न इति नोच्येथा नष्टकीर्तिर् नराधिप  
०५,१२२।०५९अ	त्वाम् एव स्थापयिष्यन्ति यौवराज्ये महारथाः  
०५,१२२।०५९च्	महाराज्ये च पितरं धृतराष्ट्रं जनेश्वरम्  
०५,१२२।०६०अ	मा तात श्रियम् आयान्तीम् अवमंस्थाः समुद्यताम्  
०५,१२२।०६०च्	अर्धं प्रदाय पार्थेभ्यो महतीं श्रियम् आप्स्यसि  
०५,१२२।०६१अ	पाण्डवैः संशमं कृत्वा कृत्वा च सुहृदां वचः  
०५,१२२।०६१च्	सम्प्रीयमाणो मित्रैश् च चिरं भद्राण्य् अवाप्स्यसि  
०५,१२३।००१	वैशम्पायन उवाच  
०५,१२३।००१अ	ततः शान्तनवो भीष्मो दुर्योधनम् अमर्षणम्  
०५,१२३।००१च्	केशवस्य वचः श्रुत्वा प्रोवाच भरतर्षभ  
०५,१२३।००२अ	कृष्णेन वाक्यम् उक्तो ऽसि सुहृदां शमम् इच्छता  
०५,१२३।००२च्	अनुपश्यस्व तत् तात मा मन्युवशम् अन्वगाः  
०५,१२३।००३अ	अकृत्वा वचनं तात केशवस्य महात्मनः  
०५,१२३।००३च्	श्रेयो न जातु न सुखं न कल्याणम् अवाप्स्यसि  
०५,१२३।००४अ	धर्म्यम् अर्थं महाबाहुर् आह त्वां तात केशवः  
०५,१२३।००४च्	तम् अर्थम् अभिपद्यस्व मा राजन् नीनशः प्रजाः  
०५,१२३।००५अ	इमां श्रियं प्रज्वलितां भारतीं सर्वराजसु  
०५,१२३।००५च्	जीवतो धृतराष्ट्रस्य दौरात्म्याद् भ्रंशयिष्यसि  
०५,१२३।००६अ	आत्मानं च सहामात्यं सपुत्रपशुबान्धवम्  
०५,१२३।००६च्	सहमित्रम् असद्बुद्ध्या जीविताद् भ्रंशयिष्यसि  
०५,१२३।००७अ	अतिक्रामन् केशवस्य तथ्यं वचनम् अर्थवत्  
०५,१२३।००७च्	पितुश् च भरतश्रेष्ठ विदुरस्य च धीमतः  
०५,१२३।००८अ	मा कुलघ्नो ऽन्तपुरुषो दुर्मतिः कापथं गमः  
०५,१२३।००८च्	पितरं मातरं चैव वृद्धौ शोकाय मा ददः  
०५,१२३।००९अ	अथ द्रोणो ऽब्रवीत् तत्र दुर्योधनम् इदं वचः  
०५,१२३।००९च्	अमर्षवशम् आपन्नं निःश्वसन्तं पुनः पुनः  
०५,१२३।०१०अ	धर्मार्थयुक्तं वचनम् आह त्वां तात केशवः  
०५,१२३।०१०च्	तथा भीष्मः शान्तनवस् तज् जुषस्व नराधिप  
०५,१२३।०११अ	प्राज्ञौ मेधाविनौ दान्ताव् अर्थकामौ बहुश्रुतौ  
०५,१२३।०११च्	आहतुस् त्वां हितं वाक्यं तद् आदत्स्व परन्तप  
०५,१२३।०१२अ	अनुतिष्ठ महाप्राज्ञ कृष्णभीष्मौ यद् ऊचतुः  
०५,१२३।०१२च्	मा वचो लघुबुद्धीनां समास्थास् त्वं परन्तप  
०५,१२३।०१३अ	ये त्वां प्रोत्साहयन्त्य् एते नैते कृत्याय कर्हि चित्  
०५,१२३।०१३च्	वैरं परेषां ग्रीवायां प्रतिमोक्ष्यन्ति संयुगे  
०५,१२३।०१४अ	मा कुरूञ् जीघनः सर्वान् पुत्रान् भ्रातॄंस् तथैव च  
०५,१२३।०१४च्	वासुदेवार्जुनौ यत्र विद्ध्य् अजेयं बलं हि तत्  
०५,१२३।०१५अ	एतच् चैव मतं सत्यं सुहृदोः कृष्णभीष्मयोः  
०५,१२३।०१५च्	यदि नादास्यसे तात पश्चात् तप्स्यसि भारत  
०५,१२३।०१६अ	यथोक्तं जामदग्न्येन भूयान् एव ततो ऽर्जुनः  
०५,१२३।०१६च्	कृष्णो हि देवकीपुत्रो देवैर् अपि दुरुत्सहः  
०५,१२३।०१७अ	किं ते सुखप्रियेणेह प्रोक्तेन भरतर्षभ  
०५,१२३।०१७च्	एतत् ते सर्वम् आख्यातं यथेच्छसि तथा कुरु  
०५,१२३।०१७ए	न हि त्वाम् उत्सहे वक्तुं भूयो भरतसत्तम  
०५,१२३।०१८अ	तस्मिन् वाक्यान्तरे वाक्यं क्षत्तापि विदुरो ऽब्रवीत्  
०५,१२३।०१८च्	दुर्योधनम् अभिप्रेक्ष्य धार्तराष्ट्रम् अमर्षणम्  
०५,१२३।०१९अ	दुर्योधन न शोचामि त्वाम् अहं भरतर्षभ  
०५,१२३।०१९च्	इमौ तु वृद्धौ शोचामि गान्धारीं पितरं च ते  
०५,१२३।०२०अ	याव् अनाथौ चरिष्येते त्वया नाथेन दुर्हृदा  
०५,१२३।०२०च्	हतमित्रौ हतामात्यौ लूनपक्षाव् इव द्विजौ  
०५,१२३।०२१अ	भिक्षुकौ विचरिष्येते शोचन्तौ पृथिवीम् इमाम्  
०५,१२३।०२१च्	कुलघ्नम् ईदृशं पापं जनयित्वा कुपूरुषम्  
०५,१२३।०२२अ	अथ दुर्योधनं राजा धृतराष्ट्रो ऽभ्यभाषत  
०५,१२३।०२२च्	आसीनं भ्रातृभिः सार्धं राजभिः परिवारितम्  
०५,१२३।०२३अ	दुर्योधन निबोधेदं शौरिणोक्तं महात्मना  
०५,१२३।०२३च्	आदत्स्व शिवम् अत्यन्तं योगक्षेमवद् अव्ययम्  
०५,१२३।०२४अ	अनेन हि सहायेन कृष्णेनाक्लिष्टकर्मणा  
०५,१२३।०२४च्	इष्टान् सर्वान् अभिप्रायान् प्राप्स्यामः सर्वराजसु  
०५,१२३।०२५अ	सुसंहितः केशवेन गच्छ तात युधिष्ठिरम्  
०५,१२३।०२५च्	चर स्वस्त्ययनं कृत्स्नं भारतानाम् अनामयम्  
०५,१२३।०२६अ	वासुदेवेन तीर्थेन तात गच्छस्व सङ्गमम्  
०५,१२३।०२६च्	कालप्राप्तम् इदं मन्ये मा त्वं दुर्योधनातिगाः  
०५,१२३।०२७अ	शमं चेद् याचमानं त्वं प्रत्याख्यास्यसि केशवम्  
०५,१२३।०२७च्	त्वदर्थम् अभिजल्पन्तं न तवास्त्य् अपराभवः  
०५,१२४।००१	वैशम्पायन उवाच  
०५,१२४।००१अ	धृतराष्ट्रवचः श्रुत्वा भीष्मद्रोणौ समर्थ्य तौ  
०५,१२४।००१च्	दुर्योधनम् इदं वाक्यम् ऊचतुः शासनातिगम्  
०५,१२४।००२अ	यावत् कृष्णाव् असन्नद्धौ यावत् तिष्ठति गाण्डिवम्  
०५,१२४।००२च्	यावद् धौम्यो न सेनाग्नौ जुहोतीह द्विषद्बलम्  
०५,१२४।००३अ	यावन् न प्रेक्षते क्रुद्धः सेनां तव युधिष्ठिरः  
०५,१२४।००३च्	ह्रीनिषेधो महेष्वासस् तावच् छाम्यतु वैशसम्  
०५,१२४।००४अ	यावन् न दृष्यते पार्थः स्वेष्व् अनीकेष्व् अवस्थितः  
०५,१२४।००४च्	भीमसेनो महेष्वासस् तावच् छाम्यतु वैशसम्  
०५,१२४।००५अ	यावन् न चरते मार्गान् पृतनाम् अभिहर्षयन्  
०५,१२४।००५ब्*०४७६_०१	भीमसेनो गदापाणिस् तावत् संशाम्य पाण्डवैः  
०५,१२४।००५च्	यावन् न शातयत्य् आजौ शिरांसि गजयोधिनाम्  
०५,१२४।००६अ	गदया वीरघातिन्या फलानीव वनस्पतेः  
०५,१२४।००६च्	कालेन परिपक्वानि तावच् छाम्यतु वैशसम्  
०५,१२४।००७अ	नकुलः सहदेवश् च धृष्टद्युम्नश् च पार्षतः  
०५,१२४।००७च्	विराटश् च शिखण्डी च शैशुपालिश् च दंशिताः  
०५,१२४।००८अ	यावन् न प्रविशन्त्य् एते नक्रा इव महार्णवम्  
०५,१२४।००८च्	कृतास्त्राः क्षिप्रम् अस्यन्तस् तावच् छाम्यतु वैशसम्  
०५,१२४।००८द्*०४७७_०१	यावन् न निशिता बाणाः शरीरेषु महीक्षिताम्  
०५,१२४।००८द्*०४७७_०२	यावन् न प्रविशन्त्य् एते तावच् छाम्यतु वैशसम्  
०५,१२४।००९अ	यावन् न सुकुमारेषु शरीरेषु महीक्षिताम्  
०५,१२४।००९च्	गार्ध्रपत्राः पतन्त्य् उग्रास् तावच् छाम्यतु वैशसम्  
०५,१२४।०१०अ	चन्दनागरुदिग्धेषु हारनिष्कधरेषु च  
०५,१२४।०१०च्	नोरःसु यावद् योधानां महेष्वासैर् महेषवः  
०५,१२४।०११अ	कृतास्त्रैः क्षिप्रम् अस्यद्भिर् दूरपातिभिर् आयसाः  
०५,१२४।०११च्	अभिलक्ष्यैर् निपात्यन्ते तावच् छाम्यतु वैशसम्  
०५,१२४।०१२अ	अभिवादयमानं त्वां शिरसा राजकुञ्जरः  
०५,१२४।०१२च्	पाणिभ्यां प्रतिगृह्णातु धर्मराजो युधिष्ठिरः  
०५,१२४।०१३अ	ध्वजाङ्कुशपताकाङ्कं दक्षिणं ते सुदक्षिणः  
०५,१२४।०१३च्	स्कन्धे निक्षिपतां बाहुं शान्तये भरतर्षभ  
०५,१२४।०१४अ	रत्नौषधिसमेतेन रत्नाङ्गुलितलेन च  
०५,१२४।०१४च्	उपविष्टस्य पृष्ठं ते पाणिना परिमार्जतु  
०५,१२४।०१५अ	शालस्कन्धो महाबाहुस् त्वां स्वजानो वृकोदरः  
०५,१२४।०१५च्	साम्नाभिवदतां चापि शान्तये भरतर्षभ  
०५,१२४।०१६अ	अर्जुनेन यमाभ्यां च त्रिभिस् तैर् अभिवादितः  
०५,१२४।०१६च्	मूर्ध्नि तान् समुपाघ्राय प्रेम्णाभिवद पार्थिव  
०५,१२४।०१७अ	दृष्ट्वा त्वां पाण्डवैर् वीरैर् भ्रातृभिः सह सङ्गतम्  
०५,१२४।०१७च्	यावद् आनन्दजाश्रूणि प्रमुञ्चन्तु नराधिपाः  
०५,१२४।०१८अ	घुष्यतां राजधानीषु सर्वसम्पन् महीक्षिताम्  
०५,१२४।०१८च्	पृथिवी भ्रातृभावेन भुज्यतां विज्वरो भव  
०५,१२५।००१	वैशम्पायन उवाच  
०५,१२५।००१अ	श्रुत्वा दुर्योधनो वाक्यम् अप्रियं कुरुसंसदि  
०५,१२५।००१च्	प्रत्युवाच महाबाहुं वासुदेवं यशस्विनम्  
०५,१२५।००२अ	प्रसमीक्ष्य भवान् एतद् वक्तुम् अर्हति केशव  
०५,१२५।००२च्	माम् एव हि विशेषेण विभाष्य परिगर्हसे  
०५,१२५।००३अ	भक्तिवादेन पार्थानाम् अकस्मान् मधुसूदन  
०५,१२५।००३च्	भवान् गर्हयते नित्यं किं समीक्ष्य बलाबलम्  
०५,१२५।००४अ	भवान् क्षत्ता च राजा च आचार्यो वा पितामहः  
०५,१२५।००४च्	माम् एव परिगर्हन्ते नान्यं कं चन पार्थिवम्  
०५,१२५।००५अ	न चाहं लक्षये कं चिद् व्यभिचारम् इहात्मनः  
०५,१२५।००५च्	अथ सर्वे भवन्तो मां विद्विषन्ति सराजकाः  
०५,१२५।००६अ	न चाहं कं चिद् अत्यर्थम् अपराधम् अरिन्दम  
०५,१२५।००६च्	विचिन्तयन् प्रपश्यामि सुसूक्ष्मम् अपि केशव  
०५,१२५।००७अ	प्रियाभ्युपगते द्यूते पाण्डवा मधुसूदन  
०५,१२५।००७च्	जिताः शकुनिना राज्यं तत्र किं मम दुष्कृतम्  
०५,१२५।००८अ	यत् पुनर् द्रविणं किं चित् तत्राजीयन्त पाण्डवाः  
०५,१२५।००८च्	तेभ्य एवाभ्यनुज्ञातं तत् तदा मधुसूदन  
०५,१२५।००९अ	अपराधो न चास्माकं यत् ते ह्य् अक्षपराजिताः  
०५,१२५।००९च्	अजेया जयतां श्रेष्ठ पार्थाः प्रव्राजिता वनम्  
०५,१२५।०१०अ	केन चाप्य् अपवादेन विरुध्यन्ते ऽरिभिः सह  
०५,१२५।०१०च्	अशक्ताः पाण्डवाः कृष्ण प्रहृष्टाः प्रत्यमित्रवत्  
०५,१२५।०११अ	किम् अस्माभिः कृतं तेषां कस्मिन् वा पुनर् आगसि  
०५,१२५।०११च्	धार्तराष्ट्राञ् जिघांसन्ति पाण्डवाः सृञ्जयैः सह  
०५,१२५।०१२अ	न चापि वयम् उग्रेण कर्मणा वचनेन वा  
०५,१२५।०१२च्	वित्रस्ताः प्रणमामेह भयाद् अपि शतक्रतोः  
०५,१२५।०१३अ	न च तं कृष्ण पश्यामि क्षत्रधर्मम् अनुष्ठितम्  
०५,१२५।०१३च्	उत्सहेत युधा जेतुं यो नः शत्रुनिबर्हण  
०५,१२५।०१४अ	न हि भीष्मकृपद्रोणाः सगणा मधुसूदन  
०५,१२५।०१४च्	देवैर् अपि युधा जेतुं शक्याः किम् उत पाण्डवैः  
०५,१२५।०१५अ	स्वधर्मम् अनुतिष्ठन्तो यदि माधव संयुगे  
०५,१२५।०१५च्	शस्त्रेण निधनं काले प्राप्स्यामः स्वर्गम् एव तत्  
०५,१२५।०१६अ	मुख्यश् चैवैष नो धर्मः क्षत्रियाणां जनार्दन  
०५,१२५।०१६च्	यच् छयीमहि सङ्ग्रामे शरतल्पगता वयम्  
०५,१२५।०१७अ	ते वयं वीरशयनं प्राप्स्यामो यदि संयुगे  
०५,१२५।०१७च्	अप्रणम्यैव शत्रूणां न नस् तप्स्यति माधव  
०५,१२५।०१८अ	कश् च जातु कुले जातः क्षत्रधर्मेण वर्तयन्  
०५,१२५।०१८च्	भयाद् वृत्तिं समीक्ष्यैवं प्रणमेद् इह कस्य चित्  
०५,१२५।०१९अ	उद्यच्छेद् एव न नमेद् उद्यमो ह्य् एव पौरुषम्  
०५,१२५।०१९च्	अप्य् अपर्वणि भज्येत न नमेद् इह कस्य चित्  
०५,१२५।०२०अ	इति मातङ्गवचनं परीप्सन्ति हितेप्सवः  
०५,१२५।०२०च्	धर्माय चैव प्रणमेद् ब्राह्मणेभ्यश् च मद्विधः  
०५,१२५।०२१अ	अचिन्तयन् कं चिद् अन्यं यावज्जीवं तथाचरेत्  
०५,१२५।०२१च्	एष धर्मः क्षत्रियाणां मतम् एतच् च मे सदा  
०५,१२५।०२२अ	राज्यांशश् चाभ्यनुज्ञातो यो मे पित्रा पुराभवत्  
०५,१२५।०२२च्	न स लभ्यः पुनर् जातु मयि जीवति केशव  
०५,१२५।०२३अ	यावच् च राजा ध्रियते धृतराष्ट्रो जनार्दन  
०५,१२५।०२३च्	न्यस्तशस्त्रा वयं ते वाप्य् उपजीवाम माधव  
०५,१२५।०२४अ	यद्य् अदेयं पुरा दत्तं राज्यं परवतो मम  
०५,१२५।०२४च्	अज्ञानाद् वा भयाद् वापि मयि बाले जनार्दन  
०५,१२५।०२५अ	न तद् अद्य पुनर् लभ्यं पाण्डवैर् वृष्णिनन्दन  
०५,१२५।०२५च्	ध्रियमाणे महाबाहो मयि सम्प्रति केशव  
०५,१२५।०२६अ	यावद् धि सूच्यास् तीक्ष्णाया विध्येद् अग्रेण माधव  
०५,१२५।०२६च्	तावद् अप्य् अपरित्याज्यं भूमेर् नः पाण्डवान् प्रति  
०५,१२६।००१	वैशम्पायन उवाच  
०५,१२६।००१अ	ततः प्रहस्य दाशार्हः क्रोधपर्याकुलेक्षणः  
०५,१२६।००१च्	दुर्योधनम् इदं वाक्यम् अब्रवीत् कुरुसंसदि  
०५,१२६।००२अ	लप्स्यसे वीरशयनं कामम् एतद् अवाप्स्यसि  
०५,१२६।००२च्	स्थिरो भव सहामात्यो विमर्दो भविता महान्  
०५,१२६।००३अ	यच् चैवं मन्यसे मूढ न मे कश् चिद् व्यतिक्रमः  
०५,१२६।००३च्	पाण्डवेष्व् इति तत् सर्वं निबोधत नराधिपाः  
०५,१२६।००४अ	श्रिया सन्तप्यमानेन पाण्डवानां महात्मनाम्  
०५,१२६।००४च्	त्वया दुर्मन्त्रितं द्यूतं सौबलेन च भारत  
०५,१२६।००५अ	कथं च ज्ञातयस् तात श्रेयांसः साधुसम्मताः  
०५,१२६।००५च्	तथान्याय्यम् उपस्थातुं जिह्मेनाजिह्मचारिणः  
०५,१२६।००६अ	अक्षद्यूतं महाप्राज्ञ सताम् अरतिनाशनम्  
०५,१२६।००६च्	असतां तत्र जायन्ते भेदाश् च व्यसनानि च  
०५,१२६।००७अ	तद् इदं व्यसनं घोरं त्वया द्यूतमुखं कृतम्  
०५,१२६।००७च्	असमीक्ष्य सदाचारैः सार्धं पापानुबन्धनैः  
०५,१२६।००८अ	कश् चान्यो ज्ञातिभार्यां वै विप्रकर्तुं तथार्हति  
०५,१२६।००८च्	आनीय च सभां वक्तुं यथोक्ता द्रौपदी त्वया  
०५,१२६।००९अ	कुलीना शीलसम्पन्ना प्राणेभ्यो ऽपि गरीयसी  
०५,१२६।००९च्	महिषी पाण्डुपुत्राणां तथा विनिकृता त्वया  
०५,१२६।०१०अ	जानन्ति कुरवः सर्वे यथोक्ताः कुरुसंसदि  
०५,१२६।०१०च्	दुःशासनेन कौन्तेयाः प्रव्रजन्तः परन्तपाः  
०५,१२६।०११अ	सम्यग्वृत्तेष्व् अलुब्धेषु सततं धर्मचारिषु  
०५,१२६।०११च्	स्वेषु बन्धुषु कः साधुश् चरेद् एवम् असाम्प्रतम्  
०५,१२६।०१२अ	नृशंसानाम् अनार्याणां परुषाणां च भाषणम्  
०५,१२६।०१२च्	कर्णदुःशासनाभ्यां च त्वया च बहुशः कृतम्  
०५,१२६।०१३अ	सह मात्रा प्रदग्धुं तान् बालकान् वारणावते  
०५,१२६।०१३च्	आस्थितः परमं यत्नं न समृद्धं च तत् तव  
०५,१२६।०१४अ	ऊषुश् च सुचिरं कालं प्रच्छन्नाः पाण्डवास् तदा  
०५,१२६।०१४च्	मात्रा सहैकचक्रायां ब्राह्मणस्य निवेशने  
०५,१२६।०१५अ	विषेण सर्पबन्धैश् च यतिताः पाण्डवास् त्वया  
०५,१२६।०१५च्	सर्वोपायैर् विनाशाय न समृद्धं च तत् तव  
०५,१२६।०१५द्*०४७८_०१	एवंवृत्तः कथं राज्ये स्थातुम् अर्हसि पापकृत्  
०५,१२६।०१५द्*०४७८_०२	स राज्याच् च सुखाच् चैव हास्यसे कुलपांसन  
०५,१२६।०१६अ	एवम्बुद्धिः पाण्डवेषु मिथ्यावृत्तिः सदा भवान्  
०५,१२६।०१६च्	कथं ते नापराधो ऽस्ति पाण्डवेषु महात्मसु  
०५,१२६।०१६द्*०४७९_०१	यच् चैभ्यो याचमानेभ्यः पित्र्यम् अंशं न दित्ससि  
०५,१२६।०१६द्*०४७९_०२	तच् च पाप प्रदातासि भ्रष्टैश्वर्यो निपातितः  
०५,१२६।०१७अ	कृत्वा बहून्य् अकार्याणि पाण्डवेषु नृशंसवत्  
०५,१२६।०१७च्	मिथ्यावृत्तिर् अनार्यः सन्न् अद्य विप्रतिपद्यसे  
०५,१२६।०१८अ	मातापितृभ्यां भीष्मेण द्रोणेन विदुरेण च  
०५,१२६।०१८च्	शाम्येति मुहुर् उक्तो ऽसि न च शाम्यसि पार्थिव  
०५,१२६।०१९अ	शमे हि सुमहान् अर्थस् तव पार्थस्य चोभयोः  
०५,१२६।०१९च्	न च रोचयसे राजन् किम् अन्यद् बुद्धिलाघवात्  
०५,१२६।०२०अ	न शर्म प्राप्स्यसे राजन्न् उत्क्रम्य सुहृदां वचः  
०५,१२६।०२०च्	अधर्म्यम् अयशस्यं च क्रियते पार्थिव त्वया  
०५,१२६।०२१अ	एवं ब्रुवति दाशार्हे दुर्योधनम् अमर्षणम्  
०५,१२६।०२१च्	दुःशासन इदं वाक्यम् अब्रवीत् कुरुसंसदि  
०५,१२६।०२२अ	न चेत् सन्धास्यसे राजन् स्वेन कामेन पाण्डवैः  
०५,१२६।०२२च्	बद्ध्वा किल त्वां दास्यन्ति कुन्तीपुत्राय कौरवाः  
०५,१२६।०२३अ	वैकर्तनं त्वां च मां च त्रीन् एतान् मनुजर्षभ  
०५,१२६।०२३च्	पाण्डवेभ्यः प्रदास्यन्ति भीष्मो द्रोणः पिता च ते  
०५,१२६।०२४अ	भ्रातुर् एतद् वचः श्रुत्वा धार्तराष्ट्रः सुयोधनः  
०५,१२६।०२४च्	क्रुद्धः प्रातिष्ठतोत्थाय महानाग इव श्वसन्  
०५,१२६।०२५अ	विदुरं धृतराष्ट्रं च महाराजं च बाह्लिकम्  
०५,१२६।०२५च्	कृपं च सोमदत्तं च भीष्मं द्रोणं जनार्दनम्  
०५,१२६।०२६अ	सर्वान् एतान् अनादृत्य दुर्मतिर् निरपत्रपः  
०५,१२६।०२६च्	अशिष्टवद् अमर्यादो मानी मान्यावमानिता  
०५,१२६।०२७अ	तं प्रस्थितम् अभिप्रेक्ष्य भ्रातरो मनुजर्षभम्  
०५,१२६।०२७च्	अनुजग्मुः सहामात्या राजानश् चापि सर्वशः  
०५,१२६।०२८अ	सभायाम् उत्थितं क्रुद्धं प्रस्थितं भ्रातृभिः सह  
०५,१२६।०२८च्	दुर्योधनम् अभिप्रेक्ष्य भीष्मः शान्तनवो ऽब्रवीत्  
०५,१२६।०२९अ	धर्मार्थाव् अभिसन्त्यज्य संरम्भं यो ऽनुमन्यते  
०५,१२६।०२९च्	हसन्ति व्यसने तस्य दुर्हृदो नचिराद् इव  
०५,१२६।०३०अ	दुरात्मा राजपुत्रो ऽयं धार्तराष्ट्रो ऽनुपायवित्  
०५,१२६।०३०च्	मिथ्याभिमानी राज्यस्य क्रोधलोभवशानुगः  
०५,१२६।०३१अ	कालपक्वम् इदं मन्ये सर्वक्षत्रं जनार्दन  
०५,१२६।०३१च्	सर्वे ह्य् अनुसृता मोहात् पार्थिवाः सह मन्त्रिभिः  
०५,१२६।०३२अ	भीष्मस्याथ वचः श्रुत्वा दाशार्हः पुष्करेक्षणः  
०५,१२६।०३२च्	भीष्मद्रोणमुखान् सर्वान् अभ्यभाषत वीर्यवान्  
०५,१२६।०३३अ	सर्वेषां कुरुवृद्धानां महान् अयम् अतिक्रमः  
०५,१२६।०३३च्	प्रसह्य मन्दम् ऐश्वर्ये न नियच्छत यन् नृपम्  
०५,१२६।०३४अ	तत्र कार्यम् अहं मन्ये प्राप्तकालम् अरिन्दमाः  
०५,१२६।०३४च्	क्रियमाणे भवेच् छ्रेयस् तत् सर्वं शृणुतानघाः  
०५,१२६।०३५अ	प्रत्यक्षम् एतद् भवतां यद् वक्ष्यामि हितं वचः  
०५,१२६।०३५च्	भवताम् आनुकूल्येन यदि रोचेत भारताः  
०५,१२६।०३६अ	भोजराजस्य वृद्धस्य दुराचारो ह्य् अनात्मवान्  
०५,१२६।०३६च्	जीवतः पितुर् ऐश्वर्यं हृत्वा मन्युवशं गतः  
०५,१२६।०३७अ	उग्रसेनसुतः कंसः परित्यक्तः स बान्धवैः  
०५,१२६।०३७च्	ज्ञातीनां हितकामेन मया शस्तो महामृधे  
०५,१२६।०३८अ	आहुकः पुनर् अस्माभिर् ज्ञातिभिश् चापि सत्कृतः  
०५,१२६।०३८च्	उग्रसेनः कृतो राजा भोजराजन्यवर्धनः  
०५,१२६।०३९अ	कंसम् एकं परित्यज्य कुलार्थे सर्वयादवाः  
०५,१२६।०३९च्	सम्भूय सुखम् एधन्ते भारतान्धकवृष्णयः  
०५,१२६।०४०अ	अपि चाप्य् अवदद् राजन् परमेष्ठी प्रजापतिः  
०५,१२६।०४०च्	व्यूढे देवासुरे युद्धे ऽभ्युद्यतेष्व् आयुधेषु च  
०५,१२६।०४१अ	द्वैधीभूतेषु लोकेषु विनश्यत्सु च भारत  
०५,१२६।०४१च्	अब्रवीत् सृष्टिमान् देवो भगवांल् लोकभावनः  
०५,१२६।०४२अ	पराभविष्यन्त्य् असुरा दैतेया दानवैः सह  
०५,१२६।०४२च्	आदित्या वसवो रुद्रा भविष्यन्ति दिवौकसः  
०५,१२६।०४३अ	देवासुरमनुष्याश् च गन्धर्वोरगराक्षसाः  
०५,१२६।०४३च्	अस्मिन् युद्धे सुसंयत्ता हनिष्यन्ति परस्परम्  
०५,१२६।०४३द्*०४८०_०१	वर्तमानं जगत् सर्वं मुहूर्तान् न भविष्यति  
०५,१२६।०४३द्*०४८०_०२	अन्यनाशेन जगतो लोकस्य च परन्तप  
०५,१२६।०४४अ	इति मत्वाब्रवीद् धर्मं परमेष्ठी प्रजापतिः  
०५,१२६।०४४च्	वरुणाय प्रयच्छैतान् बद्ध्वा दैतेयदानवान्  
०५,१२६।०४५अ	एवम् उक्तस् ततो धर्मो नियोगात् परमेष्ठिनः  
०५,१२६।०४५च्	वरुणाय ददौ सर्वान् बद्ध्वा दैतेयदानवान्  
०५,१२६।०४६अ	तान् बद्ध्वा धर्मपाशैश् च स्वैश् च पाशैर् जलेश्वरः  
०५,१२६।०४६च्	वरुणः सागरे यत्तो नित्यं रक्षति दानवान्  
०५,१२६।०४७अ	तथा दुर्योधनं कर्णं शकुनिं चापि सौबलम्  
०५,१२६।०४७च्	बद्ध्वा दुःशासनं चापि पाण्डवेभ्यः प्रयच्छत  
०५,१२६।०४८अ	त्यजेत् कुलार्थे पुरुषं ग्रामस्यार्थे कुलं त्यजेत्  
०५,१२६।०४८च्	ग्रामं जनपदस्यार्थे आत्मार्थे पृथिवीं त्यजेत्  
०५,१२६।०४९अ	राजन् दुर्योधनं बद्ध्वा ततः संशाम्य पाण्डवैः  
०५,१२६।०४९च्	त्वत्कृते न विनश्येयुः क्षत्रियाः क्षत्रियर्षभ  
०५,१२७।००१	वैशम्पायन उवाच  
०५,१२७।००१अ	कृष्णस्य वचनं श्रुत्वा धृतराष्ट्रो जनेश्वरः  
०५,१२७।००१च्	विदुरं सर्वधर्मज्ञं त्वरमाणो ऽभ्यभाषत  
०५,१२७।००२अ	गच्छ तात महाप्राज्ञां गान्धारीं दीर्घदर्शिनीम्  
०५,१२७।००२च्	आनयेह तया सार्धम् अनुनेष्यामि दुर्मतिम्  
०५,१२७।००३अ	यदि सापि दुरात्मानं शमयेद् दुष्टचेतसम्  
०५,१२७।००३च्	अपि कृष्णाय सुहृदस् तिष्ठेम वचने वयम्  
०५,१२७।००४अ	अपि लोभाभिभूतस्य पन्थानम् अनुदर्शयेत्  
०५,१२७।००४च्	दुर्बुद्धेर् दुःसहायस्य समर्थं ब्रुवती वचः  
०५,१२७।००५अ	अपि नो व्यसनं घोरं दुर्योधनकृतं महत्  
०५,१२७।००५च्	शमयेच् चिररात्राय योगक्षेमवद् अव्ययम्  
०५,१२७।००६अ	राज्ञस् तु वचनं श्रुत्वा विदुरो दीर्घदर्शिनीम्  
०५,१२७।००६च्	आनयाम् आस गान्धारीं धृतराष्ट्रस्य शासनात्  
०५,१२७।००७	धृतराष्ट्र उवाच  
०५,१२७।००७अ	एष गान्धारि पुत्रस् ते दुरात्मा शासनातिगः  
०५,१२७।००७च्	ऐश्वर्यलोभाद् ऐश्वर्यं जीवितं च प्रहास्यति  
०५,१२७।००८अ	अशिष्टवद् अमर्यादः पापैः सह दुरात्मभिः  
०५,१२७।००८च्	सभाया निर्गतो मूढो व्यतिक्रम्य सुहृद्वचः  
०५,१२७।००९	वैशम्पायन उवाच  
०५,१२७।००९अ	सा भर्तुर् वचनं श्रुत्वा राजपुत्री यशस्विनी  
०५,१२७।००९च्	अन्विच्छन्ती महच् छ्रेयो गान्धारी वाक्यम् अब्रवीत्  
०५,१२७।०१०अ	आनयेह सुतं क्षिप्रं राज्यकामुकम् आतुरम्  
०५,१२७।०१०च्	न हि राज्यम् अशिष्टेन शक्यं धर्मार्थलोपिना  
०५,१२७।०१०द्*०४८१_०१	आप्तुम् आप्तं तथापीदम् अविनीतेन सर्वथा  
०५,१२७।०११अ	त्वं ह्य् एवात्र भृशं गर्ह्यो धृतराष्ट्र सुतप्रियः  
०५,१२७।०११च्	यो जानन् पापताम् अस्य तत्प्रज्ञाम् अनुवर्तसे  
०५,१२७।०१२अ	स एष काममन्युभ्यां प्रलब्धो मोहम् आस्थितः  
०५,१२७।०१२च्	अशक्यो ऽद्य त्वया राजन् विनिवर्तयितुं बलात्  
०५,१२७।०१३अ	राज्यप्रदाने मूढस्य बालिशस्य दुरात्मनः  
०५,१२७।०१३च्	दुःसहायस्य लुब्धस्य धृतराष्ट्रो ऽश्नुते फलम्  
०५,१२७।०१४अ	कथं हि स्वजने भेदम् उपेक्षेत महामतिः  
०५,१२७।०१४च्	भिन्नं हि स्वजनेन त्वां प्रसहिष्यन्ति शत्रवः  
०५,१२७।०१५अ	या हि शक्या महाराज साम्ना दानेन वा पुनः  
०५,१२७।०१५च्	निस्तर्तुम् आपदः स्वेषु दण्डं कस् तत्र पातयेत्  
०५,१२७।०१६अ	शासनाद् धृतराष्ट्रस्य दुर्योधनम् अमर्षणम्  
०५,१२७।०१६च्	मातुश् च वचनात् क्षत्ता सभां प्रावेशयत् पुनः  
०५,१२७।०१७अ	स मातुर् वचनाकाङ्क्षी प्रविवेश सभां पुनः  
०५,१२७।०१७च्	अभिताम्रेक्षणः क्रोधान् निःश्वसन्न् इव पन्नगः  
०५,१२७।०१८अ	तं प्रविष्टम् अभिप्रेक्ष्य पुत्रम् उत्पथम् आस्थितम्  
०५,१२७।०१८च्	विगर्हमाणा गान्धारी समर्थं वाक्यम् अब्रवीत्  
०५,१२७।०१९अ	दुर्योधन निबोधेदं वचनं मम पुत्रक  
०५,१२७।०१९च्	हितं ते सानुबन्धस्य तथायत्यां सुखोदयम्  
०५,१२७।०१९द्*०४८२_०१	दुर्योधन यद् आह त्वां पिता भरतसत्तम  
०५,१२७।०१९द्*०४८२_०२	भीष्मो द्रोणः कृपः क्षत्ता सुहृदां कुरु तद् वचः  
०५,१२७।०२०अ	भीष्मस्य तु पितुश् चैव मम चापचितिः कृता  
०५,१२७।०२०च्	भवेद् द्रोणमुखानां च सुहृदां शाम्यता त्वया  
०५,१२७।०२१अ	न हि राज्यं महाप्राज्ञ स्वेन कामेन शक्यते  
०५,१२७।०२१च्	अवाप्तुं रक्षितुं वापि भोक्तुं वा भरतर्षभ  
०५,१२७।०२२अ	न ह्य् अवश्येन्द्रियो राज्यम् अश्नीयाद् दीर्घम् अन्तरम्  
०५,१२७।०२२च्	विजितात्मा तु मेधावी स राज्यम् अभिपालयेत्  
०५,१२७।०२३अ	कामक्रोधौ हि पुरुषम् अर्थेभ्यो व्यपकर्षतः  
०५,१२७।०२३च्	तौ तु शत्रू विनिर्जित्य राजा विजयते महीम्  
०५,१२७।०२४अ	लोकेश्वरप्रभुत्वं हि महद् एतद् दुरात्मभिः  
०५,१२७।०२४च्	राज्यं नामेप्सितं स्थानं न शक्यम् अभिरक्षितुम्  
०५,१२७।०२५अ	इन्द्रियाणि महत् प्रेप्सुर् नियच्छेद् अर्थधर्मयोः  
०५,१२७।०२५च्	इन्द्रियैर् नियतैर् बुद्धिर् वर्धते ऽग्निर् इवेन्धनैः  
०५,१२७।०२६अ	अविध्येयानि हीमानि व्यापादयितुम् अप्य् अलम्  
०५,१२७।०२६च्	अविधेया इवादान्ता हयाः पथि कुसारथिम्  
०५,१२७।०२७अ	अविजित्य य आत्मानम् अमात्यान् विजिगीषते  
०५,१२७।०२७च्	अजितात्माजितामात्यः सो ऽवशः परिहीयते  
०५,१२७।०२८अ	आत्मानम् एव प्रथमं देशरूपेण यो जयेत्  
०५,१२७।०२८च्	ततो ऽमात्यान् अमित्रांश् च न मोघं विजिगीषते  
०५,१२७।०२९अ	वश्येन्द्रियं जितामात्यं धृतदण्डं विकारिषु  
०५,१२७।०२९च्	परीक्ष्यकारिणं धीरम् अत्यन्तं श्रीर् निषेवते  
०५,१२७।०३०अ	क्षुद्राक्षेणेव जालेन झषाव् अपिहिताव् उभौ  
०५,१२७।०३०च्	कामक्रोधौ शरीरस्थौ प्रज्ञानं तौ विलुम्पतः  
०५,१२७।०३१अ	याभ्यां हि देवाः स्वर्यातुः स्वर्गस्यापिदधुर् मुखम्  
०५,१२७।०३१च्	बिभ्यतो ऽनुपरागस्य कामक्रोधौ स्म वर्धितौ  
०५,१२७।०३२अ	कामं क्रोधं च लोभं च दम्भं दर्पं च भूमिपः  
०५,१२७।०३२च्	सम्यग् विजेतुं यो वेद स महीम् अभिजायते  
०५,१२७।०३३अ	सततं निग्रहे युक्त इन्द्रियाणां भवेन् नृपः  
०५,१२७।०३३च्	ईप्सन्न् अर्थं च धर्मं च द्विषतां च पराभवम्  
०५,१२७।०३४अ	कामाभिभूतः क्रोधाद् वा यो मिथ्या प्रतिपद्यते  
०५,१२७।०३४च्	स्वेषु चान्येषु वा तस्य न सहाया भवन्त्य् उत  
०५,१२७।०३५अ	एकीभूतैर् महाप्राज्ञैः शूरैर् अरिनिबर्हणैः  
०५,१२७।०३५च्	पाण्डवैः पृथिवीं तात भोक्ष्यसे सहितः सुखी  
०५,१२७।०३६अ	यथा भीष्मः शान्तनवो द्रोणश् चापि महारथः  
०५,१२७।०३६च्	आहतुस् तात तत् सत्यम् अजेयौ कृष्णपाण्डवौ  
०५,१२७।०३७अ	प्रपद्यस्व महाबाहुं कृष्णम् अक्लिष्टकारिणम्  
०५,१२७।०३७च्	प्रसन्नो हि सुखाय स्याद् उभयोर् एव केशवः  
०५,१२७।०३८अ	सुहृदाम् अर्थकामानां यो न तिष्ठति शासने  
०५,१२७।०३८च्	प्राज्ञानां कृतविद्यानां स नरः शत्रुनन्दनः  
०५,१२७।०३९अ	न युद्धे तात कल्याणं न धर्मार्थौ कुतः सुखम्  
०५,१२७।०३९च्	न चापि विजयो नित्यं मा युद्धे चेत आधिथाः  
०५,१२७।०४०अ	भीष्मेण हि महाप्राज्ञ पित्रा ते बाह्लिकेन च  
०५,१२७।०४०च्	दत्तो ऽंशः पाण्डुपुत्राणां भेदाद् भीतैर् अरिन्दम  
०५,१२७।०४१अ	तस्य चैतत् प्रदानस्य फलम् अद्यानुपश्यसि  
०५,१२७।०४१च्	यद्भुङ्क्षे पृथिवीं सर्वां शूरैर् निहतकण्टकाम्  
०५,१२७।०४२अ	प्रयच्छ पाण्डुपुत्राणां यथोचितम् अरिन्दम  
०५,१२७।०४२च्	यदीच्छसि सहामात्यो भोक्तुम् अर्धं महीक्षिताम्  
०५,१२७।०४३अ	अलम् अर्धं पृथिव्यास् ते सहामात्यस्य जीवनम्  
०५,१२७।०४३च्	सुहृदां वचने तिष्ठन् यशः प्राप्स्यसि भारत  
०५,१२७।०४४अ	श्रीमद्भिर् आत्मवद्भिर् हि बुद्धिमद्भिर् जितेन्द्रियैः  
०५,१२७।०४४च्	पाण्डवैर् विग्रहस् तात भ्रंशयेन् महतः सुखात्  
०५,१२७।०४५अ	निगृह्य सुहृदां मन्युं शाधि राज्यं यथोचितम्  
०५,१२७।०४५च्	स्वम् अंशं पाण्डुपुत्रेभ्यः प्रदाय भरतर्षभ  
०५,१२७।०४६अ	अलम् अह्ना निकारो ऽयं त्रयोदश समाः कृतः  
०५,१२७।०४६च्	शमयैनं महाप्राज्ञ कामक्रोधसमेधितम्  
०५,१२७।०४७अ	न चैष शक्तः पार्थानां यस् त्वदर्थम् अभीप्सति  
०५,१२७।०४७च्	सूतपुत्रो दृढक्रोधो भ्राता दुःशासनश् च ते  
०५,१२७।०४८अ	भीष्मे द्रोणे कृपे कर्णे भीमसेने धनञ्जये  
०५,१२७।०४८च्	धृष्टद्युम्ने च सङ्क्रुद्धे न स्युः सर्वाः प्रजा ध्रुवम्  
०५,१२७।०४९अ	अमर्षवशम् आपन्नो मा कुरूंस् तात जीघनः  
०५,१२७।०४९च्	सर्वा हि पृथिवी स्पृष्टा त्वत् पाण्डवकृते वधम्  
०५,१२७।०५०अ	यच् च त्वं मन्यसे मूढ भीष्मद्रोणकृपादयः  
०५,१२७।०५०च्	योत्स्यन्ते सर्वशक्त्येति नैतद् अद्योपपद्यते  
०५,१२७।०५१अ	समं हि राज्यं प्रीतिश् च स्थानं च विजितात्मनाम्  
०५,१२७।०५१च्	पाण्डवेष्व् अथ युष्मासु धर्मस् त्व् अभ्यधिकस् ततः  
०५,१२७।०५२अ	राजपिण्डभयाद् एते यदि हास्यन्ति जीवितम्  
०५,१२७।०५२च्	न हि शक्ष्यन्ति राजानं युधिष्ठिरम् उदीक्षितुम्  
०५,१२७।०५३अ	न लोभाद् अर्थसम्पत्तिर् नराणाम् इह दृश्यते  
०५,१२७।०५३च्	तद् अलं तात लोभेन प्रशाम्य भरतर्षभ  
०५,१२८।००१	वैशम्पायन उवाच  
०५,१२८।००१अ	तत् तु वाक्यम् अनादृत्य सो ऽर्थवन् मातृभाषितम्  
०५,१२८।००१च्	पुनः प्रतस्थे संरम्भात् सकाशम् अकृतात्मनाम्  
०५,१२८।००२अ	ततः सभाया निर्गम्य मन्त्रयाम् आस कौरवः  
०५,१२८।००२च्	सौबलेन मताक्षेण राज्ञा शकुनिना सह  
०५,१२८।००२द्*०४८३_०१	दुर्योधनं धार्तराष्ट्रं कर्णं दुःशासनो ऽब्रवीत्  
०५,१२८।००२द्*०४८३_०२	नो चेत् सन्धास्यसे राजन् स्वेन कामेन पाण्डवैः  
०५,१२८।००२द्*०४८३_०३	बद्ध्वैव त्वां प्रदास्यन्ति पाण्डुपुत्राय भारत  
०५,१२८।००२द्*०४८३_०४	वैकर्तनं त्वां च मां च त्रीन् एतान् भरतर्षभ  
०५,१२८।००२द्*०४८३_०५	पाण्डवेभ्यः प्रदास्यन्ति भीष्मद्रोणौ पिता च ते  
०५,१२८।००२द्*०४८३_०६	दुःशासनस्य तद् वाक्यं निशम्य भरतर्षभ  
०५,१२८।००२द्*०४८३_०७	दुर्योधनो धार्तराष्ट्रो निःश्वस्य प्रहसन्न् इव  
०५,१२८।००२द्*०४८३_०८	एकान्तम् उपसङ्गम्य मन्त्रं पुनर् अमन्त्रयत्  
०५,१२८।००३अ	दुर्योधनस्य कर्णस्य शकुनेः सौबलस्य च  
०५,१२८।००३च्	दुःशासनचतुर्थानाम् इदम् आसीद् विचेष्टितम्  
०५,१२८।००४अ	पुरायम् अस्मान् गृह्णाति क्षिप्रकारी जनार्दनः  
०५,१२८।००४च्	सहितो धृतराष्ट्रेण राज्ञा शान्तनवेन च  
०५,१२८।००५अ	वयम् एव हृषीकेशं निगृह्णीम बलाद् इव  
०५,१२८।००५च्	प्रसह्य पुरुषव्याघ्रम् इन्द्रो वैरोचनिं यथा  
०५,१२८।००६अ	श्रुत्वा गृहीतं वार्ष्णेयं पाण्डवा हतचेतसः  
०५,१२८।००६च्	निरुत्साहा भविष्यन्ति भग्नदंष्ट्रा इवोरगाः  
०५,१२८।००७अ	अयं ह्य् एषां महाबाहुः सर्वेषां शर्म वर्म च  
०५,१२८।००७च्	अस्मिन् गृहीते वरदे ऋषभे सर्वसात्वताम्  
०५,१२८।००७ए	निरुद्यमा भविष्यन्ति पाण्डवाः सोमकैः सह  
०५,१२८।००८अ	तस्माद् वयम् इहैवैनं केशवं क्षिप्रकारिणम्  
०५,१२८।००८च्	क्रोशतो धृतराष्ट्रस्य बद्ध्वा योत्स्यामहे रिपून्  
०५,१२८।००९अ	तेषां पापम् अभिप्रायं पापानां दुष्टचेतसाम्  
०५,१२८।००९च्	इङ्गितज्ञः कविः क्षिप्रम् अन्वबुध्यत सात्यकिः  
०५,१२८।०१०अ	तदर्थम् अभिनिष्क्रम्य हार्दिक्येन सहास्थितः  
०५,१२८।०१०च्	अब्रवीत् कृतवर्माणं क्षिप्रं योजय वाहिनीम्  
०५,१२८।०११अ	व्यूढानीकः सभाद्वारम् उपतिष्ठस्व दंशितः  
०५,१२८।०११च्	यावद् आख्याम्य् अहं चैतत् कृष्णायाक्लिष्टकर्मणे  
०५,१२८।०१२अ	स प्रविश्य सभां वीरः सिंहो गिरिगुहाम् इव  
०५,१२८।०१२च्	आचष्ट तम् अभिप्रायं केशवाय महात्मने  
०५,१२८।०१३अ	धृतराष्ट्रं ततश् चैव विदुरं चान्वभाषत  
०५,१२८।०१३च्	तेषाम् एतम् अभिप्रायम् आचचक्षे स्मयन्न् इव  
०५,१२८।०१४अ	धर्माद् अपेतम् अर्थाच् च कर्म साधुविगर्हितम्  
०५,१२८।०१४च्	मन्दाः कर्तुम् इहेच्छन्ति न चावाप्यं कथं चन  
०५,१२८।०१५अ	पुरा विकुर्वते मूढाः पापात्मानः समागताः  
०५,१२८।०१५च्	धर्षिताः काममन्युभ्यां क्रोधलोभवशानुगाः  
०५,१२८।०१६अ	इमं हि पुण्डरीकाक्षं जिघृक्षन्त्य् अल्पचेतसः  
०५,१२८।०१६च्	पटेनाग्निं प्रज्वलितं यथा बाला यथा जडाः  
०५,१२८।०१७अ	सात्यकेस् तद् वचः श्रुत्वा विदुरो दीर्घदर्शिवान्  
०५,१२८।०१७च्	धृतराष्ट्रं महाबाहुम् अब्रवीत् कुरुसंसदि  
०५,१२८।०१७द्@००७_०००१	यथा वाराणसी दग्धा साश्वा सरथकुञ्जरा  
०५,१२८।०१७द्@००७_०००२	सानुबन्धस् तु कृष्णेन काशीनाम् ऋषभो हतः  
०५,१२८।०१७द्@००७_०००३	तथा नागपुरं दग्ध्वा शङ्खचक्रगदाधरः  
०५,१२८।०१७द्@००७_०००४	स्वयं कालेश्वरो भूत्वा नाशयिष्यति कौरवान्  
०५,१२८।०१७द्@००७_०००५	पारिजातहरं ह्य् एनम् एकं यदुसुखावहम्  
०५,१२८।०१७द्@००७_०००६	नाभ्यवर्तत संरब्धो वृत्रहा वसुभिः सह  
०५,१२८।०१७द्@००७_०००७	प्राप्य निर्मोचने पाशान् षट्सहस्रांस् तरस्विनः  
०५,१२८।०१७द्@००७_०००८	हृतास् ते वासुदेवेन ह्य् उपसङ्क्रम्य कौरवान्  
०५,१२८।०१७द्@००७_०००९	द्वारम् आसाद्य सौभस्य विधूय गदया गिरिम्  
०५,१२८।०१७द्@००७_००१०	द्युमत्सेनः सहामात्यः कृष्णेन विनिपातितः  
०५,१२८।०१७द्@००७_००११	शेषवत्त्वात् कुरूणां तु धर्मापेक्षी तथाच्युतः  
०५,१२८।०१७द्@००७_००१२	क्षमते पुण्डरीकाक्षः शक्तः सन् पापकर्मणाम्  
०५,१२८।०१७द्@००७_००१३	एते हि यदि गोविन्दम् इच्छन्ति सह राजभिः  
०५,१२८।०१७द्@००७_००१४	अद्यैवातिथयः सर्वे भविष्यन्ति यमस्य ते  
०५,१२८।०१७द्@००७_००१५	यथा वायोस् तृणाग्राणि वशं यान्ति बलीयसः  
०५,१२८।०१७द्@००७_००१६	तथा चक्रभृतः सर्वे वशम् एष्यन्ति कौरवाः  
०५,१२८।०१८अ	राजन् परीतकालास् ते पुत्राः सर्वे परन्तप  
०५,१२८।०१८च्	अयशस्यम् अशक्यं च कर्म कर्तुं समुद्यताः  
०५,१२८।०१९अ	इमं हि पुण्डरीकाक्षम् अभिभूय प्रसह्य च  
०५,१२८।०१९च्	निग्रहीतुं किलेच्छन्ति सहिता वासवानुजम्  
०५,१२८।०२०अ	इमं पुरुषशार्दूलम् अप्रधृष्यं दुरासदम्  
०५,१२८।०२०च्	आसाद्य न भविष्यन्ति पतङ्गा इव पावकम्  
०५,१२८।०२०द्*०४८४_०१	एते न शक्ताः सर्वे हि साहसात् कर्तुम् उद्यताः  
०५,१२८।०२१अ	अयम् इच्छन् हि तान् सर्वान् यतमानाञ् जनार्दनः  
०५,१२८।०२१च्	सिंहो मृगान् इव क्रुद्धो गमयेद् यमसादनम्  
०५,१२८।०२२अ	न त्व् अयं निन्दितं कर्म कुर्यात् कृष्णः कथं चन  
०५,१२८।०२२च्	न च धर्माद् अपक्रामेद् अच्युतः पुरुषोत्तमः  
०५,१२८।०२३अ	विदुरेणैवम् उक्ते तु केशवो वाक्यम् अब्रवीत्  
०५,१२८।०२३च्	धृतराष्ट्रम् अभिप्रेक्ष्य सुहृदां शृण्वतां मिथः  
०५,१२८।०२४अ	राजन्न् एते यदि क्रुद्धा मां निगृह्णीयुर् ओजसा  
०५,१२८।०२४च्	एते वा माम् अहं वैनान् अनुजानीहि पार्थिव  
०५,१२८।०२५अ	एतान् हि सर्वान् संरब्धान् नियन्तुम् अहम् उत्सहे  
०५,१२८।०२५च्	न त्व् अहं निन्दितं कर्म कुर्यां पापं कथं चन  
०५,१२८।०२६अ	पाण्डवार्थे हि लुभ्यन्तः स्वार्थाद् धास्यन्ति ते सुताः  
०५,१२८।०२६च्	एते चेद् एवम् इच्छन्ति कृतकार्यो युधिष्ठिरः  
०५,१२८।०२६च्*०४८५_०१	**** **** सामात्याः सह बन्धुभिः  
०५,१२८।०२६च्*०४८५_०२	अद्यैव कृतकृत्यस् तु  
०५,१२८।०२७अ	अद्यैव ह्य् अहम् एतांश् च ये चैतान् अनु भारत  
०५,१२८।०२७ब्*०४८६_०१	निगृह्य राज्ये राजानं स्थापयिष्यामि पाण्डवम्  
०५,१२८।०२७ब्*०४८६_०२	एष मे निश्चयो राजन् यद्य् एषो ऽस्य विनिश्चयः  
०५,१२८।०२७ब्*०४८६_०३	नर्दन्तु सहिताः शङ्खाः पणवानकनिस्वनैः  
०५,१२८।०२७ब्*०४८६_०४	अनायासेन पार्थानां वर्ततां च शिवं महत्  
०५,१२८।०२७च्	निगृह्य राजन् पार्थेभ्यो दद्यां किं दुष्कृतं भवेत्  
०५,१२८।०२८अ	इदं तु न प्रवर्तेयं निन्दितं कर्म भारत  
०५,१२८।०२८च्	सन्निधौ ते महाराज क्रोधजं पापबुद्धिजम्  
०५,१२८।०२९अ	एष दुर्योधनो राजन् यथेच्छति तथास्तु तत्  
०५,१२८।०२९च्	अहं तु सर्वान् समयान् अनुजानामि भारत  
०५,१२८।०३०अ	एतच् छ्रुत्वा तु विदुरं धृतराष्ट्रो ऽभ्यभाषत  
०५,१२८।०३०च्	क्षिप्रम् आनय तं पापं राज्यलुब्धं सुयोधनम्  
०५,१२८।०३१अ	सहमित्रं सहामात्यं ससोदर्यं सहानुगम्  
०५,१२८।०३१च्	शक्नुयां यदि पन्थानम् अवतारयितुं पुनः  
०५,१२८।०३२अ	ततो दुर्योधनं क्षत्ता पुनः प्रावेशयत् सभाम्  
०५,१२८।०३२च्	अकामं भ्रातृभिः सार्धं राजभिः परिवारितम्  
०५,१२८।०३३अ	अथ दुर्योधनं राजा धृतराष्ट्रो ऽभ्यभाषत  
०५,१२८।०३३च्	कर्णदुःशासनाभ्यां च राजभिश् चाभिसंवृतम्  
०५,१२८।०३४अ	नृशंस पापभूयिष्ठ क्षुद्रकर्मसहायवान्  
०५,१२८।०३४च्	पापैः सहायैः संहत्य पापं कर्म चिकीर्षसि  
०५,१२८।०३५अ	अशक्यम् अयशस्यं च सद्भिश् चापि विगर्हितम्  
०५,१२८।०३५च्	यथा त्वादृशको मूढो व्यवस्येत् कुलपांसनः  
०५,१२८।०३६अ	त्वम् इमं पुण्डरीकाक्षम् अप्रधृष्यं दुरासदम्  
०५,१२८।०३६च्	पापैः सहायैः संहत्य निग्रहीतुं किलेच्छसि  
०५,१२८।०३७अ	यो न शक्यो बलात्कर्तुं देवैर् अपि सवासवैः  
०५,१२८।०३७च्	तं त्वं प्रार्थयसे मन्द बालश् चन्द्रमसं यथा  
०५,१२८।०३८अ	देवैर् मनुष्यैर् गन्धर्वैर् असुरैर् उरगैश् च यः  
०५,१२८।०३८च्	न सोढुं समरे शक्यस् तं न बुध्यसि केशवम्  
०५,१२८।०३९अ	दुर्ग्रहः पाणिना वायुर् दुःस्पर्शः पाणिना शशी  
०५,१२८।०३९च्	दुर्धरा पृथिवी मूर्ध्ना दुर्ग्रहः केशवो बलात्  
०५,१२८।०४०अ	इत्य् उक्ते धृतराष्ट्रेण क्षत्तापि विदुरो ऽब्रवीत्  
०५,१२८।०४०च्	दुर्योधनम् अभिप्रेक्ष्य धार्तराष्ट्रम् अमर्षणम्  
०५,१२८।०४१अ	सौभद्वारे वानरेन्द्रो द्विविदो नाम नामतः  
०५,१२८।०४१च्	शिलावर्षेण महता छादयाम् आस केशवम्  
०५,१२८।०४१द्*०४८७_०१	दुर्योधन निबोधेदं वचनं मम साम्प्रतम्  
०५,१२८।०४२अ	ग्रहीतुकामो विक्रम्य सर्वयत्नेन माधवम्  
०५,१२८।०४२च्	ग्रहीतुं नाशकत् तत्र तं त्वं प्रार्थयसे बलात्  
०५,१२८।०४३अ	निर्मोचने षट् सहस्राः पाशैर् बद्ध्वा महासुराः  
०५,१२८।०४३च्	ग्रहीतुं नाशकंश् चैनं तं त्वं प्रार्थयसे बलात्  
०५,१२८।०४४अ	प्राग्ज्योतिषगतं शौरिं नरकः सह दानवैः  
०५,१२८।०४४च्	ग्रहीतुं नाशकत् तत्र तं त्वं प्रार्थयसे बलात्  
०५,१२८।०४४द्*०४८८_०१	अनेकयुगवर्षायुर् निहत्य नरकं मृधे  
०५,१२८।०४४द्*०४८८_०२	नीत्वा कन्यासहस्राणि उपयेमे यथाविधि  
०५,१२८।०४५अ	अनेन हि हता बाल्ये पूतना शिशुना तथा  
०५,१२८।०४५च्	गोवर्धनो धारितश् च गवार्थे भरतर्षभ  
०५,१२८।०४६अ	अरिष्टो धेनुकश् चैव चाणूरश् च महाबलः  
०५,१२८।०४६च्	अश्वराजश् च निहतः कंसश् चारिष्टम् आचरन्  
०५,१२८।०४७अ	जरासन्धश् च वक्रश् च शिशुपालश् च वीर्यवान्  
०५,१२८।०४७च्	बाणश् च निहतः सङ्ख्ये राजानश् च निषूदिताः  
०५,१२८।०४८अ	वरुणो निर्जितो राजा पावकश् चामितौजसा  
०५,१२८।०४८च्	पारिजातं च हरता जितः साक्षाच् छचीपतिः  
०५,१२८।०४९अ	एकार्णवे शयानेन हतौ तौ मधुकैटभौ  
०५,१२८।०४९ब्*०४८९_०१	जन्मान्तरम् उपागम्य हतवान् वालिनं तथा  
०५,१२८।०४९ब्*०४८९_०२	अन्ये च भ्रातरस् तस्य कुम्भकर्णादयो मृधे  
०५,१२८।०४९ब्*०४८९_०३	बिभीषणं तु संस्थाप्य सीतां चादाय मैथिलीम्  
०५,१२८।०४९ब्*०४८९_०४	पालयाम् आस विधिवद् राज्यं निहतकण्टकम्  
०५,१२८।०४९च्	जन्मान्तरम् उपागम्य हयग्रीवस् तथा हतः  
०५,१२८।०५०अ	अयं कर्ता न क्रियते कारणं चापि पौरुषे  
०५,१२८।०५०च्	यद् यद् इच्छेद् अयं शौरिस् तत् तत् कुर्याद् अयत्नतः  
०५,१२८।०५१अ	तं न बुध्यसि गोविन्दं घोरविक्रमम् अच्युतम्  
०५,१२८।०५१च्	आशीविषम् इव क्रुद्धं तेजोराशिम् अनिर्जितम्  
०५,१२८।०५२अ	प्रधर्षयन् महाबाहुं कृष्णम् अक्लिष्टकारिणम्  
०५,१२८।०५२च्	पतङ्गो ऽग्निम् इवासाद्य सामात्यो न भविष्यसि  
०५,१२८।०५२द्*०४९०_०१	ततो ऽनादृत्य वाक्यानि दुःशासनपुरोगमाः  
०५,१२८।०५२द्*०४९०_०२	नियन्तुमनसो दुष्टाः कृष्णं मत्वा सुयोधनम्  
०५,१२८।०५२द्*०४९०_०३	बबन्धुः पाशजालेन देवमायाविमोहिताः  
०५,१२८।०५२द्*०४९०_०४	प्राक्रोशन्तं च राजानं प्रतिमुच्य सविस्मयाः  
०५,१२८।०५२द्*०४९०_०५	इत्य् अधिकं क्व चित् पुस्तके दृष्टं तद् असम्बद्धं प्रतीयते  
०५,१२८।०५२द्*०४९०_०५	कथम् आसीद् इदम् इति तद् अद्भुतम् इवाभवत्  
०५,१२९।००१	वैशम्पायन उवाच  
०५,१२९।००१अ	विदुरेणैवम् उक्ते तु केशवः शत्रुपूगहा  
०५,१२९।००१च्	दुर्योधनं धार्तराष्ट्रम् अभ्यभाषत वीर्यवान्  
०५,१२९।००१द्*०४९१_०१	यदा यदा पश्यसि वानरध्वजं  
०५,१२९।००१द्*०४९१_०२	धनुर्धरं पाण्डवमध्यमं रणे  
०५,१२९।००१द्*०४९१_०३	गदाग्रहस्तं भ्रमतं वृकोदरं  
०५,१२९।००१द्*०४९१_०४	तदा तदा दास्यसि सर्वमेदिनीम्  
०५,१२९।००२अ	एको ऽहम् इति यन् मोहान् मन्यसे मां सुयोधन  
०५,१२९।००२च्	परिभूय च दुर्बुद्धे ग्रहीतुं मां चिकीर्षसि  
०५,१२९।००३अ	इहैव पाण्डवाः सर्वे तथैवान्धकवृष्णयः  
०५,१२९।००३च्	इहादित्याश् च रुद्राश् च वसवश् च महर्षिभिः  
०५,१२९।००४अ	एवम् उक्त्वा जहासोच्चैः केशवः परवीरहा  
०५,१२९।००४च्	तस्य संस्मयतः शौरेर् विद्युद्रूपा महात्मनः  
०५,१२९।००४द्*०४९२_०१	युगपच् च विनिष्पेतुः सहिताः सर्वदेवताः  
०५,१२९।००४ए	अङ्गुष्ठमात्रास् त्रिदशा मुमुचुः पावकार्चिषः  
०५,१२९।००५अ	तस्य ब्रह्मा ललाटस्थो रुद्रो वक्षसि चाभवत्  
०५,१२९।००५च्	लोकपाला भुजेष्व् आसन्न् अग्निर् आस्याद् अजायत  
०५,१२९।००५द्*०४९३_०१	उग्रायुधधराः सर्वे दिव्येन वपुषान्विताः  
०५,१२९।००६अ	आदित्याश् चैव साध्याश् च वसवो ऽथाश्विनाव् अपि  
०५,१२९।००६च्	मरुतश् च सहेन्द्रेण विश्वेदेवास् तथैव च  
०५,१२९।००६ए	बभूवुश् चैव रूपाणि यक्षगन्धर्वरक्षसाम्  
०५,१२९।००७अ	प्रादुरास्तां तथा दोर्भ्यां सङ्कर्षणधनञ्जयौ  
०५,१२९।००७च्	दक्षिणे ऽथार्जुनो धन्वी हली रामश् च सव्यतः  
०५,१२९।००८अ	भीमो युधिष्ठिरश् चैव माद्रीपुत्रौ च पृष्ठतः  
०५,१२९।००८च्	अन्धका वृष्णयश् चैव प्रद्युम्नप्रमुखास् ततः  
०५,१२९।००९अ	अग्रे बभूवुः कृष्णस्य समुद्यतमहायुधाः  
०५,१२९।००९च्	शङ्खचक्रगदाशक्तिशार्ङ्गलाङ्गलनन्दकाः  
०५,१२९।०१०अ	अदृश्यन्तोद्यतान्य् एव सर्वप्रहरणानि च  
०५,१२९।०१०च्	नानाबाहुषु कृष्णस्य दीप्यमानानि सर्वशः  
०५,१२९।०११अ	नेत्राभ्यां नस् ततश् चैव श्रोत्राभ्यां च समन्ततः  
०५,१२९।०११च्	प्रादुरासन् महारौद्राः सधूमाः पावकार्चिषः  
०५,१२९।०११ए	रोमकूपेषु च तथा सूर्यस्येव मरीचयः  
०५,१२९।०११ड़्*०४९४_०१	सहस्रचरणः श्रीमाञ् शतबाहुः सहस्रदृक्  
०५,१२९।०११ड़्*०४९४_०२	तलानि नागलोकश् च गुल्फाधो ददृशे तदा  
०५,१२९।०११ड़्*०४९४_०३	चन्द्रसूर्यौ तथा नेत्रे ग्रहा वै सर्वतः स्थिताः  
०५,१२९।०११ड़्*०४९४_०४	ऊर्ध्वलोकाश् च सर्वे ऽपि कुक्षौ तस्य व्यवस्थिताः  
०५,१२९।०११ड़्*०४९४_०५	सरितः सागराश् चैव स्वेदस् तस्य महात्मनः  
०५,१२९।०११ड़्*०४९४_०६	अस्थीनि पर्वताः सर्वे वृक्षा रोमाणि तस्य हि  
०५,१२९।०११ड़्*०४९४_०७	निमेषणं रात्र्यहनि जिह्वायां शारदा तथा  
०५,१२९।०१२अ	तं दृष्ट्वा घोरम् आत्मानं केशवस्य महात्मनः  
०५,१२९।०१२च्	न्यमीलयन्त नेत्राणि राजानस् त्रस्तचेतसः  
०५,१२९।०१३अ	ऋते द्रोणं च भीष्मं च विदुरं च महामतिम्  
०५,१२९।०१३च्	सञ्जयं च महाभागम् ऋषींश् चैव तपोधनान्  
०५,१२९।०१३ए	प्रादात् तेषां स भगवान् दिव्यं चक्षुर् जनार्दनः  
०५,१२९।०१३ड़्*०४९५_०१	तत्राद्भुतम् अभूद् राजन् धृतराष्ट्रः स्वचक्षुषी  
०५,१२९।०१३ड़्*०४९५_०२	लब्धवान् वासुदेवस्य विश्वरूपदिदृक्षया  
०५,१२९।०१३ड़्*०४९५_०३	लब्धचक्षुषम् आसीनं धृतराष्ट्रं नराधिपाः  
०५,१२९।०१३ड़्*०४९५_०४	विस्मिता ऋषिभिः सार्धं तुष्टुवुर् मधुसूदनम्  
०५,१२९।०१३ड़्@००८_०००१	धृतराष्ट्राय प्रददौ भगवान् दिव्यचक्षुषी  
०५,१२९।०१३ड़्@००८_०००२	ददर्श परमं रूपं धृतराष्ट्रो ऽम्बिकासुतः  
०५,१२९।०१३ड़्@००८_०००३	ततो देवाः सगन्धर्वाः किन्नराश् च महोरगाः  
०५,१२९।०१३ड़्@००८_०००४	ऋषयश् च महाभागा लोकपालैः समन्विताः  
०५,१२९।०१३ड़्@००८_०००५	प्रणम्य शिरसा देवं तुष्टुवुः प्राञ्जलि स्थिताः  
०५,१२९।०१३ड़्@००८_०००६	क्रोधं प्रभो संहर संहर स्वं  
०५,१२९।०१३ड़्@००८_०००७	रूपं च यद् दर्शितम् आत्मसंस्थम्  
०५,१२९।०१३ड़्@००८_०००८	यावत् त्व् इमे देवगणैः समेता  
०५,१२९।०१३ड़्@००८_०००९	लोकाः समस्ता भुवि नाशम् ईयुः  
०५,१२९।०१३ड़्@००८_००१०	त्वं च कर्ता विकर्ता च त्वम् एव परिरक्षसे  
०५,१२९।०१३ड़्@००८_००११	त्वया व्याप्तम् इदं सर्वं जगत् स्थावरजङ्गमम्  
०५,१२९।०१३ड़्@००८_००१२	कियन्मात्रा महीपालाः किंवीर्याः किम्पराक्रमाः  
०५,१२९।०१३ड़्@००८_००१३	येषाम् अर्थे महाबाहो दिव्यं रूपं प्रदर्शिवान्  
०५,१२९।०१३ड़्@००८_००१४	एवम् उच्चारिता वाचः सह देवैर् विभुस् तथा  
०५,१२९।०१४अ	तद् दृष्ट्वा महद् आश्चर्यं माधवस्य सभातले  
०५,१२९।०१४च्	देवदुन्दुभयो नेदुः पुष्पवर्षं पपात च  
०५,१२९।०१४द्*०४९६_०१	त्वम् एव पुण्डरीकाक्ष सर्वस्य जगतः प्रभुः  
०५,१२९।०१४द्*०४९६_०२	तस्मान् मे यादवश्रेष्ठ प्रसादं कर्तुम् अर्हसि  
०५,१२९।०१४द्*०४९६_०३	भगवन् मम नेत्राणाम् अन्तर्धानं वृणे पुनः  
०५,१२९।०१४द्*०४९६_०४	वैशम्पायन उवाच  
०५,१२९।०१४द्*०४९६_०४	भवन्तं दृष्टवान् अस्मि नान्यं द्रष्टुम् इहोत्सहे  
०५,१२९।०१४द्*०४९६_०५	ततो ऽब्रवीन् महाबाहुर् धृतराष्ट्रं जनार्दनः  
०५,१२९।०१४द्*०४९६_०६	अदृश्यमाने नेत्रे द्वे भवेतां कुरुनन्दन  
०५,१२९।०१५अ	चचाल च मही कृत्स्ना सागरश् चापि चुक्षुभे  
०५,१२९।०१५च्	विस्मयं परमं जग्मुः पार्थिवा भरतर्षभ  
०५,१२९।०१५द्*०४९७_०१	दुर्योधनो ऽथ दुर्बुद्धिः कर्णाद्यैर् दुर्जनैः सह  
०५,१२९।०१५द्*०४९७_०२	माधवस्य वपुर् दृष्ट्वा बभूव त्रस्तचेतनः  
०५,१२९।०१६अ	ततः स पुरुषव्याघ्रः सञ्जहार वपुः स्वकम्  
०५,१२९।०१६च्	तां दिव्याम् अद्भुतां चित्राम् ऋद्धिमत्ताम् अरिन्दमः  
०५,१२९।०१६द्*०४९८_०१	सर्वलोकेश्वरः शौरिः सर्वदेवाभिवन्दितः  
०५,१२९।०१७अ	ततः सात्यकिम् आदाय पाणौ हार्दिक्यम् एव च  
०५,१२९।०१७च्	ऋषिभिस् तैर् अनुज्ञातो निर्ययौ मधुसूदनः  
०५,१२९।०१८अ	ऋषयो ऽन्तर्हिता जग्मुस् ततस् ते नारदादयः  
०५,१२९।०१८च्	तस्मिन् कोलाहले वृत्ते तद् अद्भुतम् अभूत् तदा  
०५,१२९।०१९अ	तं प्रस्थितम् अभिप्रेक्ष्य कौरवाः सह राजभिः  
०५,१२९।०१९च्	अनुजग्मुर् नरव्याघ्रं देवा इव शतक्रतुम्  
०५,१२९।०२०अ	अचिन्तयन्न् अमेयात्मा सर्वं तद् राजमण्डलम्  
०५,१२९।०२०च्	निश्चक्राम ततः शौरिः सधूम इव पावकः  
०५,१२९।०२१अ	ततो रथेन शुभ्रेण महता किङ्किणीकिना  
०५,१२९।०२१च्	हेमजालविचित्रेण लघुना मेघनादिना  
०५,१२९।०२२अ	सूपस्करेण शुभ्रेण वैयाघ्रेण वरूथिना  
०५,१२९।०२२च्	सैन्यसुग्रीवयुक्तेन प्रत्यदृश्यत दारुकः  
०५,१२९।०२३अ	तथैव रथम् आस्थाय कृतवर्मा महारथः  
०५,१२९।०२३च्	वृष्णीनां सम्मतो वीरो हार्दिक्यः प्रत्यदृश्यत  
०५,१२९।०२४अ	उपस्थितरथं शौरिं प्रयास्यन्तम् अरिन्दमम्  
०५,१२९।०२४च्	धृतराष्ट्रो महाराजः पुनर् एवाभ्यभाषत  
०५,१२९।०२५अ	यावद् बलं मे पुत्रेषु पश्यस्य् एतज् जनार्दन  
०५,१२९।०२५च्	प्रत्यक्षं ते न ते किं चित् परोक्षं शत्रुकर्शन  
०५,१२९।०२६अ	कुरूणां शमम् इच्छन्तं यतमानं च केशव  
०५,१२९।०२६च्	विदित्वैताम् अवस्थां मे नातिशङ्कितुम् अर्हसि  
०५,१२९।०२६द्*०४९९_०१	निर्गुणैर् अपि गोविन्द पुत्रैर् उपकृतं मम  
०५,१२९।०२६द्*०४९९_०२	त्रैलोक्यनाथ पादौ ते यदयत्नान् नमस्कृतौ  
०५,१२९।०२७अ	न मे पापो ऽस्त्य् अभिप्रायः पाण्डवान् प्रति केशव  
०५,१२९।०२७च्	ज्ञातम् एव हि ते वाक्यं यन् मयोक्तः सुयोधनः  
०५,१२९।०२८अ	जानन्ति कुरवः सर्वे राजानश् चैव पार्थिवाः  
०५,१२९।०२८च्	शमे प्रयतमानं मां सर्वयत्नेन माधव  
०५,१२९।०२९अ	ततो ऽब्रवीन् महाबाहुर् धृतराष्ट्रं जनेश्वरम्  
०५,१२९।०२९च्	द्रोणं पितामहं भीष्मं क्षत्तारं बाह्लिकं कृपम्  
०५,१२९।०३०अ	प्रत्यक्षम् एतद् भवतां यद् वृत्तं कुरुसंसदि  
०५,१२९।०३०च्	यथा चाशिष्टवन् मन्दो रोषाद् असकृद् उत्थितः  
०५,१२९।०३१अ	वदत्य् अनीशम् आत्मानं धृतराष्ट्रो महीपतिः  
०५,१२९।०३१च्	आपृच्छे भवतः सर्वान् गमिष्यामि युधिष्ठिरम्  
०५,१२९।०३२अ	आमन्त्र्य प्रस्थितं शौरिं रथस्थं पुरुषर्षभम्  
०५,१२९।०३२च्	अनुजग्मुर् महेष्वासाः प्रवीरा भरतर्षभाः  
०५,१२९।०३३अ	भीष्मो द्रोणः कृपः क्षत्ता धृतराष्ट्रो ऽथ बाह्लिकः  
०५,१२९।०३३च्	अश्वत्थामा विकर्णश् च युयुत्सुश् च महारथः  
०५,१२९।०३४अ	ततो रथेन शुभ्रेण महता किङ्किणीकिना  
०५,१२९।०३४च्	कुरूणां पश्यतां प्रायात् पृथां द्रष्टुं पितृष्वसाम्  
०५,१३०।००१	वैशम्पायन उवाच  
०५,१३०।००१अ	प्रविश्याथ गृहं तस्याश् चरणाव् अभिवाद्य च  
०५,१३०।००१च्	आचख्यौ तत् समासेन यद् वृत्तं कुरुसंसदि  
०५,१३०।००२	वासुदेव उवाच  
०५,१३०।००२अ	उक्तं बहुविधं वाक्यं ग्रहणीयं सहेतुकम्  
०५,१३०।००२च्	ऋषिभिश् च मया चैव न चासौ तद् गृहीतवान्  
०५,१३०।००३अ	कालपक्वम् इदं सर्वं दुर्योधनवशानुगम्  
०५,१३०।००३ब्*०५००_०१	सर्वं क्षत्रं क्षणेनैव दह्यते पार्थवह्निना  
०५,१३०।००३च्	आपृच्छे भवतीं शीघ्रं प्रयास्ये पाण्डवान् प्रति  
०५,१३०।००४अ	किं वाच्याः पाण्डवेयास् ते भवत्या वचनान् मया  
०५,१३०।००४च्	तद् ब्रूहि त्वं महाप्राज्ञे शुश्रूषे वचनं तव  
०५,१३०।००५	कुन्त्य् उवाच  
०५,१३०।००५अ	ब्रूयाः केशव राजानं धर्मात्मानं युधिष्ठिरम्  
०५,१३०।००५च्	भूयांस् ते हीयते धर्मो मा पुत्रक वृथा कृथाः  
०५,१३०।००६अ	श्रोत्रियस्येव ते राजन् मन्दकस्याविपश्चितः  
०५,१३०।००६च्	अनुवाकहता बुद्धिर् धर्मम् एवैकम् ईक्षते  
०५,१३०।००७अ	अङ्गावेक्षस्व धर्मं त्वं यथा सृष्टः स्वयम्भुवा  
०५,१३०।००७च्	उरस्तः क्षत्रियः सृष्टो बाहुवीर्योपजीविता  
०५,१३०।००७ए	क्रूराय कर्मणे नित्यं प्रजानां परिपालने  
०५,१३०।००८अ	शृणु चात्रोपमाम् एकां या वृद्धेभ्यः श्रुता मया  
०५,१३०।००८च्	मुचुकुन्दस्य राजर्षेर् अददात् पृथिवीम् इमाम्  
०५,१३०।००८ए	पुरा वैश्रवणः प्रीतो न चासौ तां गृहीतवान्  
०५,१३०।००९अ	बाहुवीर्यार्जितं राज्यम् अश्नीयाम् इति कामये  
०५,१३०।००९च्	ततो वैश्रवणः प्रीतो विस्मितः समपद्यत  
०५,१३०।०१०अ	मुचुकुन्दस् ततो राजा सो ऽन्वशासद् वसुन्धराम्  
०५,१३०।०१०च्	बाहुवीर्यार्जितां सम्यक् क्षत्रधर्मम् अनुव्रतः  
०५,१३०।०११अ	यं हि धर्मं चरन्तीह प्रजा राज्ञा सुरक्षिताः  
०५,१३०।०११च्	चतुर्थं तस्य धर्मस्य राजा भारत विन्दति  
०५,१३०।०१२अ	राजा चरति चेद् धर्मं देवत्वायैव कल्पते  
०५,१३०।०१२च्	स चेद् अधर्मं चरति नरकायैव गच्छति  
०५,१३०।०१३अ	दण्डनीतिः स्वधर्मेण चातुर्वर्ण्यं नियच्छति  
०५,१३०।०१३च्	प्रयुक्ता स्वामिना सम्यग् अधर्मेभ्यश् च यच्छति  
०५,१३०।०१४अ	दण्डनीत्यां यदा राजा सम्यक् कार्त्स्न्येन वर्तते  
०५,१३०।०१४च्	तदा कृतयुगं नाम कालः श्रेष्ठः प्रवर्तते  
०५,१३०।०१५अ	कालो वा कारणं राज्ञो राजा वा कालकारणम्  
०५,१३०।०१५च्	इति ते संशयो मा भूद् राजा कालस्य कारणम्  
०५,१३०।०१६अ	राजा कृतयुगस्रष्टा त्रेताया द्वापरस्य च  
०५,१३०।०१६च्	युगस्य च चतुर्थस्य राजा भवति कारणम्  
०५,१३०।०१७अ	कृतस्य कारणाद् राजा स्वर्गम् अत्यन्तम् अश्नुते  
०५,१३०।०१७च्	त्रेतायाः कारणाद् राजा स्वर्गं नात्यन्तम् अश्नुते  
०५,१३०।०१७ए	प्रवर्तनाद् द्वापरस्य यथाभागम् उपाश्नुते  
०५,१३०।०१७ड़्*०५०१_०१	कलेः प्रवर्तनाद् राजा पापम् अत्यन्तम् अश्नुते  
०५,१३०।०१८अ	ततो वसति दुष्कर्मा नरके शाश्वतीः समाः  
०५,१३०।०१८अ*०५०२_०१	**** **** कालं भवति कारणम्  
०५,१३०।०१८अ*०५०२_०२	अनित्यराजा वसति  
०५,१३०।०१८च्	राजदोषेण हि जगत् स्पृश्यते जगतः स च  
०५,१३०।०१९अ	राजधर्मान् अवेक्षस्व पितृपैतामहोचितान्  
०५,१३०।०१९च्	नैतद् राजर्षिवृत्तं हि यत्र त्वं स्थातुम् इच्छसि  
०५,१३०।०२०अ	न हि वैक्लव्यसंसृष्ट आनृशंस्ये व्यवस्थितः  
०५,१३०।०२०च्	प्रजापालनसम्भूतं किं चित् प्राप फलं नृपः  
०५,१३०।०२१अ	न ह्य् एताम् आशिषं पाण्डुर् न चाहं न पितामहः  
०५,१३०।०२१च्	प्रयुक्तवन्तः पूर्वं ते यया चरसि मेधया  
०५,१३०।०२२अ	यज्ञो दानं तपः शौर्यं प्रजासन्तानम् एव च  
०५,१३०।०२२च्	माहात्म्यं बलम् ओजश् च नित्यम् आशंसितं मया  
०५,१३०।०२३अ	नित्यं स्वाहा स्वधा नित्यं ददुर् मानुषदेवताः  
०५,१३०।०२३च्	दीर्घम् आयुर् धनं पुत्रान् सम्यग् आराधिताः शुभाः  
०५,१३०।०२४अ	पुत्रेष्व् आशासते नित्यं पितरो दैवतानि च  
०५,१३०।०२४च्	दानम् अध्ययनं यज्ञं प्रजानां परिपालनम्  
०५,१३०।०२५अ	एतद् धर्मम् अधर्मं वा जन्मनैवाभ्यजायथाः  
०५,१३०।०२५च्	ते स्थ वैद्याः कुले जाता अवृत्त्या तात पीडिताः  
०५,१३०।०२६अ	यत् तु दानपतिं शूरं क्षुधिताः पृथिवीचराः  
०५,१३०।०२६च्	प्राप्य तृप्ताः प्रतिष्ठन्ते धर्मः को ऽभ्यधिकस् ततः  
०५,१३०।०२७अ	दानेनान्यं बलेनान्यं तथा सूनृतयापरम्  
०५,१३०।०२७च्	सर्वतः प्रतिगृह्णीयाद् राज्यं प्राप्येह धार्मिकः  
०५,१३०।०२८अ	ब्राह्मणः प्रचरेद् भैक्षं क्षत्रियः परिपालयेत्  
०५,१३०।०२८च्	वैश्यो धनार्जनं कुर्याच् छूद्रः परिचरेच् च तान्  
०५,१३०।०२९अ	भैक्षं विप्रतिषिद्धं ते कृषिर् नैवोपपद्यते  
०५,१३०।०२९च्	क्षत्रियो ऽसि क्षतात् त्राता बाहुवीर्योपजीविता  
०५,१३०।०३०अ	पित्र्यम् अंशं महाबाहो निमग्नं पुनर् उद्धर  
०५,१३०।०३०च्	साम्ना दानेन भेदेन दण्डेनाथ नयेन च  
०५,१३०।०३१अ	इतो दुःखतरं किं नु यद् अहं हीनबान्धवा  
०५,१३०।०३१च्	परपिण्डम् उदीक्षामि त्वां सूत्वामित्रनन्दन  
०५,१३०।०३२अ	युध्यस्व राजधर्मेण मा निमज्जीः पितामहान्  
०५,१३०।०३२च्	मा गमः क्षीणपुण्यस् त्वं सानुजः पापिकां गतिम्  
०५,१३०।०३७*०५०३_०१	परैर् विहन्यमानस्य जीवितेनापि किं फलम्  
०५,१३१।००१	कुन्त्य् उवाच  
०५,१३१।००१अ	अत्राप्य् उदाहरन्तीमम् इतिहासं पुरातनम्  
०५,१३१।००१च्	विदुरायाश् च संवादं पुत्रस्य च परन्तप  
०५,१३१।००२अ	अत्र श्रेयश् च भूयश् च यथा सा वक्तुम् अर्हति  
०५,१३१।००२च्	यशस्विनी मन्युमती कुले जाता विभावरी  
०५,१३१।००३अ	क्षत्रधर्मरता धन्या विदुरा दीर्घदर्शिनी  
०५,१३१।००३च्	विश्रुता राजसंसत्सु श्रुतवाक्या बहुश्रुता  
०५,१३१।००४अ	विदुरा नाम वै सत्या जगर्हे पुत्रम् औरसम्  
०५,१३१।००४च्	निर्जितं सिन्धुराजेन शयानं दीनचेतसम्  
०५,१३१।००४ए	अनन्दनम् अधर्मज्ञं द्विषतां हर्षवर्धनम्  
०५,१३१।००५अ	न मया त्वं न पित्रासि जातः क्वाभ्यागतो ह्य् असि  
०५,१३१।००५च्	निर्मन्युर् उपशाखीयः पुरुषः क्लीबसाधनः  
०५,१३१।००६अ	यावज्जीवं निराशो ऽसि कल्याणाय धुरं वह  
०५,१३१।००६च्	मात्मानम् अवमन्यस्व मैनम् अल्पेन बीभरः  
०५,१३१।००६ए	मनः कृत्वा सुकल्याणं मा भैस् त्वं प्रतिसंस्तभ  
०५,१३१।००७अ	उत्तिष्ठ हे कापुरुष मा शेष्वैवं पराजितः  
०५,१३१।००७च्	अमित्रान् नन्दयन् सर्वान् निर्मानो बन्धुशोकदः  
०५,१३१।००८अ	सुपूरा वै कुनदिका सुपूरो मूषिकाञ्जलिः  
०५,१३१।००८च्	सुसन्तोषः कापुरुषः स्वल्पकेनापि तुष्यति  
०५,१३१।००९अ	अप्य् अरेर् आरुजन् दंष्ट्राम् आश्वेव निधनं व्रज  
०५,१३१।००९च्	अपि वा संशयं प्राप्य जीविते ऽपि पराक्रम  
०५,१३१।०१०अ	अप्य् अरेः श्येनवच् छिद्रं पश्येस् त्वं विपरिक्रमन्  
०५,१३१।०१०च्	विनदन् वाथ वा तूष्णीं व्योम्नि वापरिशङ्कितः  
०५,१३१।०११अ	त्वम् एवं प्रेतवच् छेषे कस्माद् वज्रहतो यथा  
०५,१३१।०११च्	उत्तिष्ठ हे कापुरुष मा शेष्वैवं पराजितः  
०५,१३१।०१२अ	मास्तं गमस् त्वं कृपणो विश्रूयस्व स्वकर्मणा  
०५,१३१।०१२च्	मा मध्ये मा जघन्ये त्वं माधो भूस् तिष्ठ चोर्जितः  
०५,१३१।०१३अ	अलातं तिन्दुकस्येव मुहूर्तम् अपि विज्वल  
०५,१३१।०१३च्	मा तुषाग्निर् इवानर्चिः काकरङ्खा जिजीविषुः  
०५,१३१।०१३ए	मुहूर्तं ज्वलितं श्रेयो न तु धूमायितं चिरम्  
०५,१३१।०१४अ	मा ह स्म कस्य चिद् गेहे जनी राज्ञः खरीमृदुः  
०५,१३१।०१४च्	कृत्वा मानुष्यकं कर्म सृत्वाजिं यावद् उत्तमम्  
०५,१३१।०१४ए	धर्मस्यानृण्यम् आप्नोति न चात्मानं विगर्हते  
०५,१३१।०१५अ	अलब्ध्वा यदि वा लब्ध्वा नानुशोचन्ति पण्डिताः  
०५,१३१।०१५च्	आनन्तर्यं चारभते न प्राणानां धनायते  
०५,१३१।०१६अ	उद्भावयस्व वीर्यं वा तां वा गच्छ ध्रुवां गतिम्  
०५,१३१।०१६च्	धर्मं पुत्राग्रतः कृत्वा किन्निमित्तं हि जीवसि  
०५,१३१।०१७अ	इष्टापूर्तं हि ते क्लीब कीर्तिश् च सकला हता  
०५,१३१।०१७च्	विच्छिन्नं भोगमूलं ते किन्निमित्तं हि जीवसि  
०५,१३१।०१८अ	शत्रुर् निमज्जता ग्राह्यो जङ्घायां प्रपतिष्यता  
०५,१३१।०१८च्	विपरिच्छिन्नमूलो ऽपि न विषीदेत् कथं चन  
०५,१३१।०१८ए	उद्यम्य धुरम् उत्कर्षेद् आजानेयकृतं स्मरन्  
०५,१३१।०१९अ	कुरु सत्त्वं च मानं च विद्धि पौरुषम् आत्मनः  
०५,१३१।०१९च्	उद्भावय कुलं मग्नं त्वत्कृते स्वयम् एव हि  
०५,१३१।०२०अ	यस्य वृत्तं न जल्पन्ति मानवा महद् अद्भुतम्  
०५,१३१।०२०च्	राशिवर्धनमात्रं स नैव स्त्री न पुनः पुमान्  
०५,१३१।०२१अ	दाने तपसि शौर्ये च यस्य न प्रथितं यशः  
०५,१३१।०२१च्	विद्यायाम् अर्थलाभे वा मातुर् उच्चार एव सः  
०५,१३१।०२२अ	श्रुतेन तपसा वापि श्रिया वा विक्रमेण वा  
०५,१३१।०२२च्	जनान् यो ऽभिभवत्य् अन्यान् कर्मणा हि स वै पुमान्  
०५,१३१।०२३अ	न त्व् एव जाल्मीं कापालीं वृत्तिम् एषितुम् अर्हसि  
०५,१३१।०२३च्	नृशंस्याम् अयशस्यां च दुःखां कापुरुषोचिताम्  
०५,१३१।०२४अ	यम् एनम् अभिनन्देयुर् अमित्राः पुरुषं कृशम्  
०५,१३१।०२४च्	लोकस्य समवज्ञातं निहीनाशनवाससम्  
०५,१३१।०२५अ	अहोलाभकरं दीनम् अल्पजीवनम् अल्पकम्  
०५,१३१।०२५च्	नेदृशं बन्धुम् आसाद्य बान्धवः सुखम् एधते  
०५,१३१।०२६अ	अवृत्त्यैव विपत्स्यामो वयं राष्ट्रात् प्रवासिताः  
०५,१३१।०२६च्	सर्वकामरसैर् हीनाः स्थानभ्रष्टा अकिञ्चनाः  
०५,१३१।०२७अ	अवर्णकारिणं सत्सु कुलवंशस्य नाशनम्  
०५,१३१।०२७च्	कलिं पुत्रप्रवादेन सञ्जय त्वाम् अजीजनम्  
०५,१३१।०२८अ	निरमर्षं निरुत्साहं निर्वीर्यम् अरिनन्दनम्  
०५,१३१।०२८च्	मा स्म सीमन्तिनी का चिज् जनयेत् पुत्रम् ईदृशम्  
०५,१३१।०२९अ	मा धूमाय ज्वलात्यन्तम् आक्रम्य जहि शात्रवान्  
०५,१३१।०२९च्	ज्वल मूर्धन्य् अमित्राणां मुहूर्तम् अपि वा क्षणम्  
०५,१३१।०३०अ	एतावान् एव पुरुषो यद् अमर्षी यद् अक्षमी  
०५,१३१।०३०च्	क्षमावान् निरमर्षश् च नैव स्त्री न पुनः पुमान्  
०५,१३१।०३१अ	सन्तोषो वै श्रियं हन्ति तथानुक्रोश एव च  
०५,१३१।०३१च्	अनुत्थानभये चोभे निरीहो नाश्नुते महत्  
०५,१३१।०३२अ	एभ्यो निकृतिपापेभ्यः प्रमुञ्चात्मानम् आत्मना  
०५,१३१।०३२च्	आयसं हृदयं कृत्वा मृगयस्व पुनः स्वकम्  
०५,१३१।०३३अ	पुरं विषहते यस्मात् तस्मात् पुरुष उच्यते  
०५,१३१।०३३च्	तम् आहुर् व्यर्थनामानं स्त्रीवद् य इह जीवति  
०५,१३१।०३४अ	शूरस्योर्जितसत्त्वस्य सिंहविक्रान्तगामिनः  
०५,१३१।०३४च्	दिष्टभावं गतस्यापि विघसे मोदते प्रजा  
०५,१३१।०३५अ	य आत्मनः प्रियसुखे हित्वा मृगयते श्रियम्  
०५,१३१।०३५च्	अमात्यानाम् अथो हर्षम् आदधात्य् अचिरेण सः  
०५,१३१।०३६	पुत्र उवाच  
०५,१३१।०३६अ	किं नु ते माम् अपश्यन्त्याः पृथिव्या अपि सर्वया  
०५,१३१।०३६च्	किम् आभरणकृत्यं ते किं भोगैर् जीवितेन वा  
०५,१३१।०३७	मातोवाच  
०५,१३१।०३७अ	किम् अद्यकानां ये लोका द्विषन्तस् तान् अवाप्नुयुः  
०५,१३१।०३७च्	ये त्व् आदृतात्मनां लोकाः सुहृदस् तान् व्रजन्तु नः  
०५,१३१।०३८अ	भृत्यैर् विहीयमानानां परपिण्डोपजीविनाम्  
०५,१३१।०३८च्	कृपणानाम् असत्त्वानां मा वृत्तिम् अनुवर्तिथाः  
०५,१३१।०३९अ	अनु त्वां तात जीवन्तु ब्राह्मणाः सुहृदस् तथा  
०५,१३१।०३९च्	पर्जन्यम् इव भूतानि देवा इव शतक्रतुम्  
०५,१३१।०४०अ	यम् आजीवन्ति पुरुषं सर्वभूतानि सञ्जय  
०५,१३१।०४०च्	पक्वं द्रुमम् इवासाद्य तस्य जीवितम् अर्थवत्  
०५,१३१।०४१अ	यस्य शूरस्य विक्रान्तैर् एधन्ते बान्धवाः सुखम्  
०५,१३१।०४१च्	त्रिदशा इव शक्रस्य साधु तस्येह जीवितम्  
०५,१३१।०४२अ	स्वबाहुबलम् आश्रित्य यो ऽभ्युज्जीवति मानवः  
०५,१३१।०४२च्	स लोके लभते कीर्तिं परत्र च शुभां गतिम्  
०५,१३२।००१	विदुरोवाच  
०५,१३२।००१अ	अथैतस्याम् अवस्थायां पौरुषं हातुम् इच्छसि  
०५,१३२।००१च्	निहीनसेवितं मार्गं गमिष्यस्य् अचिराद् इव  
०५,१३२।००२अ	यो हि तेजो यथाशक्ति न दर्शयति विक्रमात्  
०५,१३२।००२च्	क्षत्रियो जीविताकाङ्क्षी स्तेन इत्य् एव तं विदुः  
०५,१३२।००३अ	अर्थवन्त्य् उपपन्नानि वाक्यानि गुणवन्ति च  
०५,१३२।००३च्	नैव सम्प्राप्नुवन्ति त्वां मुमूर्षुम् इव भेषजम्  
०५,१३२।००४अ	सन्ति वै सिन्धुराजस्य सन्तुष्टा बहवो जनाः  
०५,१३२।००४च्	दौर्बल्याद् आसते मूढा व्यसनौघप्रतीक्षिणः  
०५,१३२।००५अ	सहायोपचयं कृत्वा व्यवसाय्य ततस् ततः  
०५,१३२।००५च्	अनुदुष्येयुर् अपरे पश्यन्तस् तव पौरुषम्  
०५,१३२।००६अ	तैः कृत्वा सह सङ्घातं गिरिदुर्गालयांश् चर  
०५,१३२।००६च्	काले व्यसनम् आकाङ्क्षन् नैवायम् अजरामरः  
०५,१३२।००७अ	सञ्जयो नामतश् च त्वं न च पश्यामि तत् त्वयि  
०५,१३२।००७च्	अन्वर्थनामा भव मे पुत्र मा व्यर्थनामकः  
०५,१३२।००८अ	सम्यग्दृष्टिर् महाप्राज्ञो बालं त्वां ब्राह्मणो ऽब्रवीत्  
०५,१३२।००८च्	अयं प्राप्य महत् कृच्छ्रं पुनर् वृद्धिं गमिष्यति  
०५,१३२।००९अ	तस्य स्मरन्ती वचनम् आशंसे विजयं तव  
०५,१३२।००९च्	तस्मात् तात ब्रवीमि त्वां वक्ष्यामि च पुनः पुनः  
०५,१३२।०१०अ	यस्य ह्य् अर्थाभिनिर्वृत्तौ भवन्त्य् आप्यायिताः परे  
०५,१३२।०१०च्	तस्यार्थसिद्धिर् नियता नयेष्व् अर्थानुसारिणः  
०५,१३२।०११अ	समृद्धिर् असमृद्धिर् वा पूर्वेषां मम सञ्जय  
०५,१३२।०११च्	एवं विद्वान् युद्धमना भव मा प्रत्युपाहर  
०५,१३२।०१२अ	नातः पापीयसीं कां चिद् अवस्थां शम्बरो ऽब्रवीत्  
०५,१३२।०१२च्	यत्र नैवाद्य न प्रातर् भोजनं प्रतिदृश्यते  
०५,१३२।०१३अ	पतिपुत्रवधाद् एतत् परमं दुःखम् अब्रवीत्  
०५,१३२।०१३च्	दारिद्र्यम् इति यत् प्रोक्तं पर्यायमरणं हि तत्  
०५,१३२।०१४अ	अहं महाकुले जाता ह्रदाद् ध्रदम् इवागता  
०५,१३२।०१४च्	ईश्वरी सर्वकल्याणैर् भर्त्रा परमपूजिता  
०५,१३२।०१५अ	महार्हमाल्याभरणां सुमृष्टाम्बरवाससम्  
०५,१३२।०१५च्	पुरा दृष्ट्वा सुहृद्वर्गो माम् अपश्यत् सुदुर्गताम्  
०५,१३२।०१६अ	यदा मां चैव भार्यां च द्रष्टासि भृशदुर्बले  
०५,१३२।०१६च्	न तदा जीवितेनार्थो भविता तव सञ्जय  
०५,१३२।०१७अ	दासकर्मकरान् भृत्यान् आचार्यर्त्विक् पुरोहितान्  
०५,१३२।०१७च्	अवृत्त्यास्मान् प्रजहतो दृष्ट्वा किं जीवितेन ते  
०५,१३२।०१८अ	यदि कृत्यं न पश्यामि तवाद्येह यथा पुरा  
०५,१३२।०१८च्	श्लाघनीयं यशस्यं च का शान्तिर् हृदयस्य मे  
०५,१३२।०१९अ	नेति चेद् ब्राह्मणान् ब्रूयां दीर्यते हृदयं मम  
०५,१३२।०१९च्	न ह्य् अहं न च मे भर्ता नेति ब्राह्मणम् उक्तवान्  
०५,१३२।०२०अ	वयम् आश्रयणीयाः स्म नाश्रितारः परस्य च  
०५,१३२।०२०च्	सान्यान् आश्रित्य जीवन्ती परित्यक्ष्यामि जीवितम्  
०५,१३२।०२१अ	अपारे भव नः पारम् अप्लवे भव नः प्लवः  
०५,१३२।०२१च्	कुरुष्व स्थानम् अस्थाने मृतान् सञ्जीवयस्व नः  
०५,१३२।०२२अ	सर्वे ते शत्रवः सह्या न चेज् जीवितुम् इच्छसि  
०५,१३२।०२२च्	अथ चेद् ईदृशीं वृत्तिं क्लीबाम् अभ्युपपद्यसे  
०५,१३२।०२३अ	निर्विण्णात्मा हतमना मुञ्चैतां पापजीविकाम्  
०५,१३२।०२३च्	एकशत्रुवधेनैव शूरो गच्छति विश्रुतिम्  
०५,१३२।०२४अ	इन्द्रो वृत्रवधेनैव महेन्द्रः समपद्यत  
०५,१३२।०२४च्	माहेन्द्रं च ग्रहं लेभे लोकानां चेश्वरो ऽभवत्  
०५,१३२।०२५अ	नाम विश्राव्य वा सङ्ख्ये शत्रून् आहूय दंशितान्  
०५,१३२।०२५च्	सेनाग्रं वापि विद्राव्य हत्वा वा पुरुषं वरम्  
०५,१३२।०२६अ	यदैव लभते वीरः सुयुद्धेन महद् यशः  
०५,१३२।०२६च्	तदैव प्रव्यथन्ते ऽस्य शत्रवो विनमन्ति च  
०५,१३२।०२७अ	त्यक्त्वात्मानं रणे दक्षं शूरं कापुरुषा जनाः  
०५,१३२।०२७च्	अवशाः पूरयन्ति स्म सर्वकामसमृद्धिभिः  
०५,१३२।०२८अ	राज्यं वाप्य् उग्रविभ्रंशं संशयो जीवितस्य वा  
०५,१३२।०२८च्	प्रलब्धस्य हि शत्रोर् वै शेषं कुर्वन्ति साधवः  
०५,१३२।०२९अ	स्वर्गद्वारोपमं राज्यम् अथ वाप्य् अमृतोपमम्  
०५,१३२।०२९च्	रुद्धम् एकायने मत्वा पतोल्मुक इवारिषु  
०५,१३२।०२९द्*०५०४_०१	भुङ्क्ष्व युद्धेन मे शत्रूञ् जित्वा तु रणमूर्धनि  
०५,१३२।०२९द्*०५०५_०१	नियच्छन्न् इतरान् वर्णान् विनयन् सर्वदुष्कृतान्  
०५,१३२।०३०अ	जहि शत्रून् रणे राजन् स्वधर्मम् अनुपालय  
०५,१३२।०३०च्	मा त्वा पश्येत् सुकृपणं शत्रुः श्रीमान् कदा चन  
०५,१३२।०३१अ	अस्मदीयैश् च शोचद्भिर् नदद्भिश् च परैर् वृतम्  
०५,१३२।०३१च्	अपि त्वां नानुपश्येयं दीना दीनम् अवस्थितम्  
०५,१३२।०३२अ	उष्य सौवीरकन्याभिः श्लाघस्वार्थैर् यथा पुरा  
०५,१३२।०३२च्	मा च सैन्धवकन्यानाम् अवसन् नो वशं गमः  
०५,१३२।०३३अ	युवा रूपेण सम्पन्नो विद्ययाभिजनेन च  
०५,१३२।०३३च्	यस् त्वादृशो विकुर्वीत यशस्वी लोकविश्रुतः  
०५,१३२।०३३ए	वोढव्ये धुर्य् अनडुवन् मन्ये मरणम् एव तत्  
०५,१३२।०३४अ	यदि त्वाम् अनुपश्यामि परस्य प्रियवादिनम्  
०५,१३२।०३४च्	पृष्ठतो ऽनुव्रजन्तं वा का शान्तिर् हृदयस्य मे  
०५,१३२।०३५अ	नास्मिञ् जातु कुले जातो गच्छेद् यो ऽन्यस्य पृष्ठतः  
०५,१३२।०३५च्	न त्वं परस्यानुधुरं तात जीवितुम् अर्हसि  
०५,१३२।०३६अ	अहं हि क्षत्रहृदयं वेद यत् परिशाश्वतम्  
०५,१३२।०३६च्	पूर्वैः पूर्वतरैः प्रोक्तं परैः परतरैर् अपि  
०५,१३२।०३६द्*०५०६_०१	शाश्वतं चाव्ययं चैव प्रजापतिविनिर्मितम्  
०५,१३२।०३७अ	यो वै कश् चिद् इहाजातः क्षत्रियः क्षत्रधर्मवित्  
०५,१३२।०३७च्	भयाद् वृत्तिसमीक्षो वा न नमेद् इह कस्य चित्  
०५,१३२।०३८अ	उद्यच्छेद् एव न नमेद् उद्यमो ह्य् एव पौरुषम्  
०५,१३२।०३८च्	अप्य् अपर्वणि भज्येत न नमेद् इह कस्य चित्  
०५,१३२।०३९अ	मातङ्गो मत्त इव च परीयात् सुमहामनाः  
०५,१३२।०३९च्	ब्राह्मणेभ्यो नमेन् नित्यं धर्मायैव च सञ्जय  
०५,१३२।०४०अ	नियच्छन्न् इतरान् वर्णान् विनिघ्नन् सर्वदुष्कृतः  
०५,१३२।०४०च्	ससहायो ऽसहायो वा यावज्जीवं तथा भवेत्  
०५,१३३।००१	पुत्र उवाच  
०५,१३३।००१अ	कृष्णायसस्येव च ते संहत्य हृदयं कृतम्  
०५,१३३।००१च्	मम मातस् त्व् अकरुणे वैरप्रज्ञे ह्य् अमर्षणे  
०५,१३३।००२अ	अहो क्षत्रसमाचारो यत्र माम् अपरं यथा  
०५,१३३।००२ब्*०५०७_०१	नियोजयसि युद्धाय परमातेव मां तथा  
०५,१३३।००२च्	ईदृशं वचनं ब्रूयाद् भवती पुत्रम् एकजम्  
०५,१३३।००३अ	किं नु ते माम् अपश्यन्त्याः पृथिव्या अपि सर्वया  
०५,१३३।००३च्	किम् आभरणकृत्यं ते किं भोगैर् जीवितेन वा  
०५,१३३।००३द्*०५०८_०१	मयि वा सङ्गरहते प्रियपुत्रे विशेषतः  
०५,१३३।००३द्*०५०९_०१	मोहात् सङ्गर्हसे मातः प्रियं पुत्रं विशेषतः  
०५,१३३।००४	मातोवाच  
०५,१३३।००४अ	सर्वारम्भा हि विदुषां तात धर्मार्थकारणात्  
०५,१३३।००४च्	तान् एवाभिसमीक्ष्याहं सञ्जय त्वाम् अचूचुदम्  
०५,१३३।००५अ	स समीक्ष्यक्रमोपेतो मुख्यः कालो ऽयम् आगतः  
०५,१३३।००५च्	अस्मिंश् चेद् आगते काले कार्यं न प्रतिपद्यसे  
०५,१३३।००५ए	असम्भावितरूपस् त्वं सुनृशंसं करिष्यसि  
०५,१३३।००६अ	तं त्वाम् अयशसा स्पृष्टं न ब्रूयां यदि सञ्जय  
०५,१३३।००६ब्*०५१०_०१	अहम् एव भवेयं ते रिपुर् अत्यन्तरो महान्  
०५,१३३।००६च्	खरीवात्सल्यम् आहुस् तन् निःसामर्थ्यम् अहेतुकम्  
०५,१३३।००७अ	सद्भिर् विगर्हितं मार्गं त्यज मूर्खनिषेवितम्  
०५,१३३।००७च्	अविद्या वै महत्य् अस्ति याम् इमां संश्रिताः प्रजाः  
०५,१३३।००८अ	तव स्याद् यदि सद्वृत्तं तेन मे त्वं प्रियो भवेः  
०५,१३३।००८च्	धर्मार्थगुणयुक्तेन नेतरेण कथं चन  
०५,१३३।००८ए	दैवमानुषयुक्तेन सद्भिर् आचरितेन च  
०५,१३३।००९अ	यो ह्य् एवम् अविनीतेन रमते पुत्रनप्तृणा  
०५,१३३।००९च्	अनुत्थानवता चापि मोघं तस्य प्रजाफलम्  
०५,१३३।००९च्*०५११_०१	**** **** दुर्विनीतेन दुर्धिया  
०५,१३३।००९च्*०५११_०२	रमते यस् तु पुत्रेण  
०५,१३३।०१०अ	अकुर्वन्तो हि कर्माणि कुर्वन्तो निन्दितानि च  
०५,१३३।०१०च्	सुखं नैवेह नामुत्र लभन्ते पुरुषाधमाः  
०५,१३३।०११अ	युद्धाय क्षत्रियः सृष्टः सञ्जयेह जयाय च  
०५,१३३।०११च्	क्रूराय कर्मणे नित्यं प्रजानां परिपालने  
०५,१३३।०११ए	जयन् वा वध्यमानो वा प्राप्नोतीन्द्रसलोकताम्  
०५,१३३।०१२अ	न शक्रभवने पुण्ये दिवि तद् विद्यते सुखम्  
०५,१३३।०१२च्	यद् अमित्रान् वशे कृत्वा क्षत्रियः सुखम् अश्नुते  
०५,१३३।०१३अ	मन्युना दह्यमानेन पुरुषेण मनस्विना  
०५,१३३।०१३च्	निकृतेनेह बहुशः शत्रून् प्रतिजिगीषया  
०५,१३३।०१४अ	आत्मानं वा परित्यज्य शत्रून् वा विनिपात्य वै  
०५,१३३।०१४ब्*०५१२_०१	यत् सुखं प्राप्यते तेन न तद् अन्यत्र विद्यते  
०५,१३३।०१४ब्*०५१३_०१	प्राप्यते नेह शान्तिर् हि नित्यम् एव तु सञ्जय  
०५,१३३।०१४च्	अतो ऽन्येन प्रकारेण शान्तिर् अस्य कुतो भवेत्  
०५,१३३।०१५अ	इह प्राज्ञो हि पुरुषः स्वल्पम् अप्रियम् इच्छति  
०५,१३३।०१५च्	यस्य स्वल्पं प्रियं लोके ध्रुवं तस्याल्पम् अप्रियम्  
०५,१३३।०१६अ	प्रियाभावाच् च पुरुषो नैव प्राप्नोति शोभनम्  
०५,१३३।०१६च्	ध्रुवं चाभावम् अभ्येति गत्वा गङ्गेव सागरम्  
०५,१३३।०१७	पुत्र उवाच  
०५,१३३।०१७अ	नेयं मतिस् त्वया वाच्या मातः पुत्रे विशेषतः  
०५,१३३।०१७च्	कारुण्यम् एवात्र पश्य भूत्वेह जडमूकवत्  
०५,१३३।०१८	मातोवाच  
०५,१३३।०१८अ	अतो मे भूयसी नन्दिर् यद् एवम् अनुपश्यसि  
०५,१३३।०१८च्	चोद्यं मां चोदयस्य् एतद् भृशं वै चोदयामि ते  
०५,१३३।०१९अ	अथ त्वां पूजयिष्यामि हत्वा वै सर्वसैन्धवान्  
०५,१३३।०१९च्	अहं पश्यामि विजयं कृत्स्नं भाविनम् एव ते  
०५,१३३।०२०	पुत्र उवाच  
०५,१३३।०२०अ	अकोशस्यासहायस्य कुतः स्विद् विजयो मम  
०५,१३३।०२०च्	इत्य् अवस्थां विदित्वेमाम् आत्मनात्मनि दारुणाम्  
०५,१३३।०२०ए	राज्याद् भावो निवृत्तो मे त्रिदिवाद् इव दुष्कृतेः  
०५,१३३।०२१अ	ईदृशं भवती कं चिद् उपायम् अनुपश्यति  
०५,१३३।०२१च्	तन् मे परिणतप्रज्ञे सम्यक् प्रब्रूहि पृच्छते  
०५,१३३।०२१ए	करिष्यामि हि तत् सर्वं यथावद् अनुशासनम्  
०५,१३३।०२२	मातोवाच  
०५,१३३।०२२अ	पुत्रात्मा नावमन्तव्यः पूर्वाभिर् असमृद्धिभिः  
०५,१३३।०२२च्	अभूत्वा हि भवन्त्य् अर्था भूत्वा नश्यन्ति चापरे  
०५,१३३।०२३अ	अमर्षेणैव चाप्य् अर्था नारब्धव्याः सुबालिशैः  
०५,१३३।०२३च्	सर्वेषां कर्मणां तात फले नित्यम् अनित्यता  
०५,१३३।०२४अ	अनित्यम् इति जानन्तो न भवन्ति भवन्ति च  
०५,१३३।०२४च्	अथ ये नैव कुर्वन्ति नैव जातु भवन्ति ते  
०५,१३३।०२५अ	ऐकगुण्यम् अनीहायाम् अभावः कर्मणां फलम्  
०५,१३३।०२५च्	अथ द्वैगुण्यम् ईहायां फलं भवति वा न वा  
०५,१३३।०२६अ	यस्य प्राग् एव विदिता सर्वार्थानाम् अनित्यता  
०५,१३३।०२६च्	नुदेद् वृद्धिसमृद्धी स प्रतिकूले नृपात्मज  
०५,१३३।०२७अ	उत्थातव्यं जागृतव्यं योक्तव्यं भूतिकर्मसु  
०५,१३३।०२७च्	भविष्यतीत्य् एव मनः कृत्वा सततम् अव्यथैः  
०५,१३३।०२७ए	मङ्गलानि पुरस्कृत्य ब्राह्मणैश् चेश्वरैः सह  
०५,१३३।०२८अ	प्राज्ञस्य नृपतेर् आशु वृद्धिर् भवति पुत्रक  
०५,१३३।०२८च्	अभिवर्तति लक्ष्मीस् तं प्राचीम् इव दिवाकरः  
०५,१३३।०२९अ	निदर्शनान्य् उपायांश् च बहून्य् उद्धर्षणानि च  
०५,१३३।०२९च्	अनुदर्शितरूपो ऽसि पश्यामि कुरु पौरुषम्  
०५,१३३।०२९ए	पुरुषार्थम् अभिप्रेतं समाहर्तुम् इहार्हसि  
०५,१३३।०३०अ	क्रुद्धांल् लुब्धान् परिक्षीणान् अवक्षिप्तान् विमानितान्  
०५,१३३।०३०च्	स्पर्धिनश् चैव ये के चित् तान् युक्त उपधारय  
०५,१३३।०३१अ	एतेन त्वं प्रकारेण महतो भेत्स्यसे गणान्  
०५,१३३।०३१च्	महावेग इवोद्धूतो मातरिश्वा बलाहकान्  
०५,१३३।०३२अ	तेषाम् अग्रप्रदायी स्याः कल्योत्थायी प्रियंवदः  
०५,१३३।०३२च्	ते त्वां प्रियं करिष्यन्ति पुरो धास्यन्ति च ध्रुवम्  
०५,१३३।०३३अ	यदैव शत्रुर् जानीयात् सपत्नं त्यक्तजीवितम्  
०५,१३३।०३३च्	तदैवास्माद् उद्विजते सर्पाद् वेश्मगताद् इव  
०५,१३३।०३४अ	तं विदित्वा पराक्रान्तं वशे न कुरुते यदि  
०५,१३३।०३४च्	निर्वादैर् निर्वदेद् एनम् अन्ततस् तद् भविष्यति  
०५,१३३।०३५अ	निर्वादाद् आस्पदं लब्ध्वा धनवृद्धिर् भविष्यति  
०५,१३३।०३५च्	धनवन्तं हि मित्राणि भजन्ते चाश्रयन्ति च  
०५,१३३।०३६अ	स्खलितार्थं पुनस् तात सन्त्यजन्त्य् अपि बान्धवाः  
०५,१३३।०३६च्	अप्य् अस्मिन्न् आश्रयन्ते च जुगुप्सन्ति च तादृशम्  
०५,१३३।०३७अ	शत्रुं कृत्वा यः सहायं विश्वासम् उपगच्छति  
०५,१३३।०३७च्	अतः सम्भाव्यम् एवैतद् यद् राज्यं प्राप्नुयाद् इति  
०५,१३४।००१	मातोवाच  
०५,१३४।००१अ	नैव राज्ञा दरः कार्यो जातु कस्यां चिद् आपदि  
०५,१३४।००१च्	अथ चेद् अपि दीर्णः स्यान् नैव वर्तेत दीर्णवत्  
०५,१३४।००२अ	दीर्णं हि दृष्ट्वा राजानं सर्वम् एवानुदीर्यते  
०५,१३४।००२च्	राष्ट्रं बलम् अमात्याश् च पृथक् कुर्वन्ति ते मतिम्  
०५,१३४।००३अ	शत्रून् एके प्रपद्यन्ते प्रजहत्य् अपरे पुनः  
०५,१३४।००३च्	अन्व् एके प्रजिहीर्षन्ति ये पुरस्ताद् विमानिताः  
०५,१३४।००४अ	य एवात्यन्तसुहृदस् त एनं पर्युपासते  
०५,१३४।००४च्	अशक्तयः स्वस्तिकामा बद्धवत्सा इडा इव  
०५,१३४।००४ए	शोचन्तम् अनुशोचन्ति प्रतीतान् इव बान्धवान्  
०५,१३४।००५अ	अपि ते पूजिताः पूर्वम् अपि ते सुहृदो मताः  
०५,१३४।००५च्	ये राष्ट्रम् अभिमन्यन्ते राज्ञो व्यसनम् ईयुषः  
०५,१३४।००५ए	मा दीदरस् त्वं सुहृदो मा त्वां दीर्णं प्रहासिषुः  
०५,१३४।००६अ	प्रभावं पौरुषं बुद्धिं जिज्ञासन्त्या मया तव  
०५,१३४।००६च्	उल्लपन्त्या समाश्वासं बलवान् इव दुर्बलम्  
०५,१३४।००७अ	यद्य् एतत् संविजानासि यदि सम्यग् ब्रवीम्य् अहम्  
०५,१३४।००७च्	कृत्वासौम्यम् इवात्मानं जयायोत्तिष्ठ सञ्जय  
०५,१३४।००८अ	अस्ति नः कोशनिचयो महान् अविदितस् तव  
०५,१३४।००८च्	तम् अहं वेद नान्यस् तम् उपसम्पादयामि ते  
०५,१३४।००९अ	सन्ति नैकशता भूयः सुहृदस् तव सञ्जय  
०५,१३४।००९च्	सुखदुःखसहा वीर शतार्हा अनिवर्तिनः  
०५,१३४।०१०अ	तादृशा हि सहाया वै पुरुषस्य बुभूषतः  
०५,१३४।०१०च्	ईषद् उज्जिहतः किं चित् सचिवाः शत्रुकर्शनाः  
०५,१३४।०११	पुत्र उवाच  
०५,१३४।०११अ	कस्य त्व् ईदृशकं वाक्यं श्रुत्वापि स्वल्पचेतसः  
०५,१३४।०११च्	तमो न व्यपहन्येत सुचित्रार्थपदाक्षरम्  
०५,१३४।०१२अ	उदके धूर् इयं धार्या सर्तव्यं प्रवणे मया  
०५,१३४।०१२च्	यस्य मे भवती नेत्री भविष्यद् भूतदर्शिनी  
०५,१३४।०१३अ	अहं हि वचनं त्वत्तः शुश्रूषुर् अपरापरम्  
०५,१३४।०१३च्	किं चित् किं चित् प्रतिवदंस् तूष्णीम् आसं मुहुर् मुहुः  
०५,१३४।०१४अ	अतृप्यन्न् अमृतस्येव कृच्छ्राल् लब्धस्य बान्धवात्  
०५,१३४।०१४च्	उद्यच्छाम्य् एष शत्रूणां नियमाय जयाय च  
०५,१३४।०१५	कुन्त्य् उवाच  
०५,१३४।०१५अ	सदश्व इव स क्षिप्तः प्रणुन्नो वाक्यसायकैः  
०५,१३४।०१५च्	तच् चकार तथा सर्वं यथावद् अनुशासनम्  
०५,१३४।०१६अ	इदम् उद्धर्षणं भीमं तेजोवर्धनम् उत्तमम्  
०५,१३४।०१६च्	राजानं श्रावयेन् मन्त्री सीदन्तं शत्रुपीडितम्  
०५,१३४।०१७अ	जयो नामेतिहासो ऽयं श्रोतव्यो विजिगीषुणा  
०५,१३४।०१७च्	महीं विजयते क्षिप्रं श्रुत्वा शत्रूंश् च मर्दति  
०५,१३४।०१८अ	इदं पुंसवनं चैव वीराजननम् एव च  
०५,१३४।०१८च्	अभीक्ष्णं गर्भिणी श्रुत्वा ध्रुवं वीरं प्रजायते  
०५,१३४।०१९अ	विद्याशूरं तपःशूरं दमशूरं तपस्विनम्  
०५,१३४।०१९च्	ब्राह्म्या श्रिया दीप्यमानं साधुवादेन सम्मतम्  
०५,१३४।०२०अ	अर्चिष्मन्तं बलोपेतं महाभागं महारथम्  
०५,१३४।०२०च्	धृष्टवन्तम् अनाधृष्यं जेतारम् अपराजितम्  
०५,१३४।०२१अ	नियन्तारम् असाधूनां गोप्तारं धर्मचारिणाम्  
०५,१३४।०२१च्	तदर्थं क्षत्रिया सूते वीरं सत्यपराक्रमम्  
०५,१३४।०२१द्*०५१४_०१	इति श्रुत्वा वचो मातुः सञ्जयः शत्रुभिः सह  
०५,१३४।०२१द्*०५१४_०२	कृतवान् संयुगं कृष्ण जयं च प्राप्तवान् ध्रुवम्  
०५,१३५।००१	कुन्त्य् उवाच  
०५,१३५।००१अ	अर्जुनं केशव ब्रूयास् त्वयि जाते स्म सूतके  
०५,१३५।००१च्	उपोपविष्टा नारीभिर् आश्रमे परिवारिता  
०५,१३५।००२अ	अथान्तरिक्षे वाग् आसीद् दिव्यरूपा मनोरमा  
०५,१३५।००२च्	सहस्राक्षसमः कुन्ति भविष्यत्य् एष ते सुतः  
०५,१३५।००३अ	एष जेष्यति सङ्ग्रामे कुरून् सर्वान् समागतान्  
०५,१३५।००३च्	भीमसेनद्वितीयश् च लोकम् उद्वर्तयिष्यति  
०५,१३५।००४अ	पुत्रस् ते पृथिवीं जेता यशश् चास्य दिवस्पृशम्  
०५,१३५।००४च्	हत्वा कुरून् ग्रामजन्ये वासुदेवसहायवान्  
०५,१३५।००५अ	पित्र्यम् अंशं प्रनष्टं च पुनर् अप्य् उद्धरिष्यति  
०५,१३५।००५च्	भ्रातृभिः सहितः श्रीमांस् त्रीन् मेधान् आहरिष्यति  
०५,१३५।००५द्*०५१५_०१	तथा चरेस् त्वं श्वेताश्व यथा वाग् अभ्यभाषत  
०५,१३५।००६अ	तं सत्यसन्धं बीभत्सुं सव्यसाचिनम् अच्युत  
०५,१३५।००६च्	यथाहम् एवं जानामि बलवन्तं दुरासदम्  
०५,१३५।००६ए	तथा तद् अस्तु दाशार्ह यथा वाग् अभ्यभाषत  
०५,१३५।००७अ	धर्मश् चेद् अस्ति वार्ष्णेय तथा सत्यं भविष्यति  
०५,१३५।००७च्	त्वं चापि तत् तथा कृष्ण सर्वं सम्पादयिष्यसि  
०५,१३५।००८अ	नाहं तद् अभ्यसूयामि यथा वाग् अभ्यभाषत  
०५,१३५।००८च्	नमो धर्माय महते धर्मो धारयति प्रजाः  
०५,१३५।००९अ	एतद् धनञ्जयो वाच्यो नित्योद्युक्तो वृकोदरः  
०५,१३५।००९च्	यदर्थं क्षत्रिया सूते तस्य कालो ऽयम् आगतः  
०५,१३५।००९ए	न हि वैरं समासाद्य सीदन्ति पुरुषर्षभाः  
०५,१३५।०१०अ	विदिता ते सदा बुद्धिर् भीमस्य न स शाम्यति  
०५,१३५।०१०च्	यावदन्तं न कुरुते शत्रूणां शत्रुकर्शनः  
०५,१३५।०१०द्*०५१६_०१	तावद् एव महाबाहुर् निशासु न सुखं लभेत्  
०५,१३५।०११अ	सर्वधर्मविशेषज्ञां स्नुषां पाण्डोर् महात्मनः  
०५,१३५।०११च्	ब्रूया माधव कल्याणीं कृष्णां कृष्ण यशस्विनीम्  
०५,१३५।०१२अ	युक्तम् एतन् महाभागे कुले जाते यशस्विनि  
०५,१३५।०१२च्	यन् मे पुत्रेषु सर्वेषु यथावत् त्वम् अवर्तिथाः  
०५,१३५।०१३अ	माद्रीपुत्रौ च वक्तव्यौ क्षत्रधर्मरताव् उभौ  
०५,१३५।०१३ब्*०५१७_०१	विक्रमाधिगता ह्य् अर्थाः क्षत्रधर्मरताव् उभौ  
०५,१३५।०१३च्	विक्रमेणार्जितान् भोगान् वृणीतं जीविताद् अपि  
०५,१३५।०१४अ	विक्रमाधिगता ह्य् अर्थाः क्षत्रधर्मेण जीवतः  
०५,१३५।०१४च्	मनो मनुष्यस्य सदा प्रीणन्ति पुरुषोत्तम  
०५,१३५।०१५अ	यच् च वः प्रेक्षमाणानां सर्वधर्मोपचायिनी  
०५,१३५।०१५च्	पाञ्चाली परुषाण्य् उक्ता को नु तत् क्षन्तुम् अर्हति  
०५,१३५।०१६अ	न राज्यहरणं दुःखं द्यूते चापि पराजयः  
०५,१३५।०१६च्	प्रव्राजनं सुतानां वा न मे तद् दुःखकारणम्  
०५,१३५।०१६द्*०५१८_०१	सर्वधर्मविशेषज्ञां कुले जातां यशस्विनीम्  
०५,१३५।०१७अ	यत् तु सा बृहती श्यामा सभायां रुदती तदा  
०५,१३५।०१७च्	अश्रौषीत् परुषा वाचस् तन् मे दुःखतरं मतम्  
०५,१३५।०१८अ	स्त्रीधर्मिणी वरारोहा क्षत्रधर्मरता सदा  
०५,१३५।०१८च्	नाध्यगच्छत् तदा नाथं कृष्णा नाथवती सती  
०५,१३५।०१९अ	तं वै ब्रूहि महाबाहो सर्वशस्त्रभृतां वरम्  
०५,१३५।०१९च्	अर्जुनं पुरुषव्याघ्रं द्रौपद्याः पदवीं चर  
०५,१३५।०२०अ	विदितौ हि तवात्यन्तं क्रुद्धाव् इव यमान्तकौ  
०५,१३५।०२०च्	भीमार्जुनौ नयेतां हि देवान् अपि परां गतिम्  
०५,१३५।०२१अ	तयोश् चैतद् अवज्ञानं यत् सा कृष्णा सभागता  
०५,१३५।०२१च्	दुःशासनश् च यद् भीमं कटुकान्य् अभ्यभाषत  
०५,१३५।०२१ए	पश्यतां कुरुवीराणां तच् च संस्मारयेः पुनः  
०५,१३५।०२२अ	पाण्डवान् कुशलं पृच्छेः सपुत्रान् कृष्णया सह  
०५,१३५।०२२च्	मां च कुशलिनीं ब्रूयास् तेषु भूयो जनार्दन  
०५,१३५।०२२ए	अरिष्टं गच्छ पन्थानं पुत्रान् मे परिपालय  
०५,१३५।०२३	वैशम्पायन उवाच  
०५,१३५।०२३अ	अभिवाद्याथ तां कृष्णः कृत्वा चाभिप्रदक्षिणम्  
०५,१३५।०२३च्	निश्चक्राम महाबाहुः सिंहखेलगतिस् ततः  
०५,१३५।०२४अ	ततो विसर्जयाम् आस भीष्मादीन् कुरुपुङ्गवान्  
०५,१३५।०२४च्	आरोप्य च रथे कर्णं प्रायात् सात्यकिना सह  
०५,१३५।०२५अ	ततः प्रयाते दाशार्हे कुरवः सङ्गता मिथः  
०५,१३५।०२५च्	जजल्पुर् महद् आश्चर्यं केशवे परमाद्भुतम्  
०५,१३५।०२६अ	प्रमूढा पृथिवी सर्वा मृत्युपाशसिता कृता  
०५,१३५।०२६च्	दुर्योधनस्य बालिश्यान् नैतद् अस्तीति चाब्रुवन्  
०५,१३५।०२७अ	ततो निर्याय नगरात् प्रययौ पुरुषोत्तमः  
०५,१३५।०२७च्	मन्त्रयाम् आस च तदा कर्णेन सुचिरं सह  
०५,१३५।०२८अ	विसर्जयित्वा राधेयं सर्वयादवनन्दनः  
०५,१३५।०२८ब्*०५१९_०१	अश्वत्थामानम् आहूय मन्त्रयित्वा पुनः पुनः  
०५,१३५।०२८च्	ततो जवेन महता तूर्णम् अश्वान् अचोदयत्  
०५,१३५।०२९अ	ते पिबन्त इवाकाशं दारुकेण प्रचोदिताः  
०५,१३५।०२९च्	हया जग्मुर् महावेगा मनोमारुतरंहसः  
०५,१३५।०३०अ	ते व्यतीत्य तम् अध्वानं क्षिप्रं श्येना इवाशुगाः  
०५,१३५।०३०च्	उच्चैः सूर्यम् उपप्लव्यं शार्ङ्गधन्वानम् आवहन्  
०५,१३६।००१	वैशम्पायन उवाच  
०५,१३६।००१अ	कुन्त्यास् तु वचनं श्रुत्वा भीष्मद्रोणौ महारथौ  
०५,१३६।००१च्	दुर्योधनम् इदं वाक्यम् ऊचतुः शासनातिगम्  
०५,१३६।००२अ	श्रुतं ते पुरुषव्याघ्र कुन्त्याः कृष्णस्य सन्निधौ  
०५,१३६।००२च्	वाक्यम् अर्थवद् अव्यग्रम् उक्तं धर्म्यम् अनुत्तमम्  
०५,१३६।००३अ	तत् करिष्यन्ति कौन्तेया वासुदेवस्य सम्मतम्  
०५,१३६।००३च्	न हि ते जातु शाम्येरन्न् ऋते राज्येन कौरव  
०५,१३६।००४अ	क्लेशिता हि त्वया पार्था धर्मपाशसितास् तदा  
०५,१३६।००४च्	सभायां द्रौपदी चैव तैश् च तन् मर्षितं तव  
०५,१३६।००५अ	कृतास्त्रं ह्य् अर्जुनं प्राप्य भीमं च कृतनिश्रमम्  
०५,१३६।००५च्	गाण्डीवं चेषुधी चैव रथं च ध्वजम् एव च  
०५,१३६।००५द्*०५२०_०१	नकुलं सहदेवं च बलवीर्यसमन्वितौ  
०५,१३६।००५ए	सहायं वासुदेवं च न क्षंस्यति युधिष्ठिरः  
०५,१३६।००६अ	प्रत्यक्षं ते महाबाहो यथा पार्थेन धीमता  
०५,१३६।००६च्	विराटनगरे पूर्वं सर्वे स्म युधि निर्जिताः  
०५,१३६।००७अ	दानवान् घोरकर्माणो निवातकवचान् युधि  
०५,१३६।००७च्	रौद्रम् अस्त्रं समाधाय दग्धवान् अस्त्रवह्निना  
०५,१३६।००८अ	कर्णप्रभृतयश् चेमे त्वं चापि कवची रथी  
०५,१३६।००८च्	मोक्षिता घोषयात्रायां पर्याप्तं तन् निदर्शनम्  
०५,१३६।००९अ	प्रशाम्य भरतश्रेष्ठ भ्रातृभिः सह पाण्डवैः  
०५,१३६।००९च्	रक्षेमां पृथिवीं सर्वां मृत्योर् दंष्ट्रान्तरं गताम्  
०५,१३६।०१०अ	ज्येष्ठो भ्राता धर्मशीलो वत्सलः श्लक्ष्णवाक् शुचिः  
०५,१३६।०१०च्	तं गच्छ पुरुषव्याघ्रं व्यपनीयेह किल्बिषम्  
०५,१३६।०११अ	दृष्टश् चेत् त्वं पाण्डवेन व्यपनीतशरासनः  
०५,१३६।०११च्	प्रसन्नभ्रुकुटिः श्रीमान् कृता शान्तिः कुलस्य नः  
०५,१३६।०१२अ	तम् अभ्येत्य सहामात्यः परिष्वज्य नृपात्मजम्  
०५,१३६।०१२च्	अभिवादय राजानं यथापूर्वम् अरिन्दम  
०५,१३६।०१३अ	अभिवादयमानं त्वां पाणिभ्यां भीमपूर्वजः  
०५,१३६।०१३च्	प्रतिगृह्णातु सौहार्दात् कुन्तीपुत्रो युधिष्ठिरः  
०५,१३६।०१४अ	सिंहस्कन्धोरुबाहुस् त्वां वृत्तायतमहाभुजः  
०५,१३६।०१४च्	परिष्वजतु बाहुभ्यां भीमः प्रहरतां वरः  
०५,१३६।०१५अ	सिंहग्रीवो गुडाकेशस् ततस् त्वां पुष्करेक्षणः  
०५,१३६।०१५च्	अभिवादयतां पार्थः कुन्तीपुत्रो धनञ्जयः  
०५,१३६।०१६अ	आश्विनेयौ नरव्याघ्रौ रूपेणाप्रतिमौ भुवि  
०५,१३६।०१६च्	तौ च त्वां गुरुवत् प्रेम्णा पूजया प्रत्युदीयताम्  
०५,१३६।०१७अ	मुञ्चन्त्व् आनन्दजाश्रूणि दाशार्हप्रमुखा नृपाः  
०५,१३६।०१७च्	सङ्गच्छ भ्रातृभिः सार्धं मानं सन्त्यज्य पार्थिव  
०५,१३६।०१८अ	प्रशाधि पृथिवीं कृत्स्नां ततस् तं भ्रातृभिः सह  
०५,१३६।०१८च्	समालिङ्ग्य च हर्षेण नृपा यान्तु परस्परम्  
०५,१३६।०१९अ	अलं युद्धेन राजेन्द्र सुहृदां शृणु कारणम्  
०५,१३६।०१९च्	ध्रुवं विनाशो युद्धे हि क्षत्रियाणां प्रदृश्यते  
०५,१३६।०२०अ	ज्योतींषि प्रतिकूलानि दारुणा मृगपक्षिणः  
०५,१३६।०२०च्	उत्पाता विविधा वीर दृश्यन्ते क्षत्रनाशनाः  
०५,१३६।०२१अ	विशेषत इहास्माकं निमित्तानि विनाशने  
०५,१३६।०२१च्	उल्काभिर् हि प्रदीप्ताभिर् वध्यते पृतना तव  
०५,१३६।०२२अ	वाहनान्य् अप्रहृष्टानि रुदन्तीव विशां पते  
०५,१३६।०२२च्	गृध्रास् ते पर्युपासन्ते सैन्यानि च समन्ततः  
०५,१३६।०२३अ	नगरं न यथापूर्वं तथा राजनिवेशनम्  
०५,१३६।०२३च्	शिवाश् चाशिवनिर्घोषा दीप्तां सेवन्ति वै दिशम्  
०५,१३६।०२४अ	कुरु वाक्यं पितुर् मातुर् अस्माकं च हितैषिणाम्  
०५,१३६।०२४च्	त्वय्य् आयत्तो महाबाहो शमो व्यायाम एव च  
०५,१३६।०२५अ	न चेत् करिष्यसि वचः सुहृदाम् अरिकर्शन  
०५,१३६।०२५च्	तप्स्यसे वाहिनीं दृष्ट्वा पार्थबाणप्रपीडिताम्  
०५,१३६।०२६अ	भीमस्य च महानादं नदतः शुष्मिणो रणे  
०५,१३६।०२६च्	श्रुत्वा स्मर्तासि मे वाक्यं गाण्डीवस्य च निस्वनम्  
०५,१३६।०२६ए	यद्य् एतद् अपसव्यं ते भविष्यति वचो मम  
०५,१३७।००१	वैशम्पायन उवाच  
०५,१३७।००१अ	एवम् उक्तस् तु विमनास् तिर्यग्दृष्टिर् अधोमुखः  
०५,१३७।००१च्	संहत्य च भ्रुवोर् मध्यं न किं चिद् व्याजहार ह  
०५,१३७।००२अ	तं वै विमनसं दृष्ट्वा सम्प्रेक्ष्यान्योन्यम् अन्तिकात्  
०५,१३७।००२च्	पुनर् एवोत्तरं वाक्यम् उक्तवन्तौ नरर्षभौ  
०५,१३७।००३	भीष्म उवाच  
०५,१३७।००३अ	शुश्रूषुम् अनसूयं च ब्रह्मण्यं सत्यसङ्गरम्  
०५,१३७।००३च्	प्रतियोत्स्यामहे पार्थम् अतो दुःखतरं नु किम्  
०५,१३७।००४	द्रोण उवाच  
०५,१३७।००४अ	अश्वत्थाम्नि यथा पुत्रे भूयो मम धनञ्जये  
०५,१३७।००४च्	बहुमानः परो राजन् सन्नतिश् च कपिध्वजे  
०५,१३७।००५अ	तं चेत् पुत्रात् प्रियतरं प्रतियोत्स्ये धनञ्जयम्  
०५,१३७।००५च्	क्षत्रधर्मम् अनुष्ठाय धिग् अस्तु क्षत्रजीविकाम्  
०५,१३७।००६अ	यस्य लोके समो नास्ति कश् चिद् अन्यो धनुर्धरः  
०५,१३७।००६च्	मत्प्रसादात् स बीभत्सुः श्रेयान् अन्यैर् धनुर्धरैः  
०५,१३७।००७अ	मित्रध्रुग् दुष्टभावश् च नास्तिको ऽथानृजुः शठः  
०५,१३७।००७च्	न सत्सु लभते पूजां यज्ञे मूर्ख इवागतः  
०५,१३७।००८अ	वार्यमाणो ऽपि पापेभ्यः पापात्मा पापम् इच्छति  
०५,१३७।००८च्	चोद्यमानो ऽपि पापेन शुभात्मा शुभम् इच्छति  
०५,१३७।००९अ	मिथ्योपचरिता ह्य् एते वर्तमाना ह्य् अनु प्रिये  
०५,१३७।००९च्	अहितत्वाय कल्पन्ते दोषा भरतसत्तम  
०५,१३७।०१०अ	त्वम् उक्तः कुरुवृद्धेन मया च विदुरेण च  
०५,१३७।०१०च्	वासुदेवेन च तथा श्रेयो नैवाभिपद्यसे  
०५,१३७।०११अ	अस्ति मे बलम् इत्य् एव सहसा त्वं तितीर्षसि  
०५,१३७।०११च्	सग्राहनक्रमकरं गङ्गावेगम् इवोष्णगे  
०५,१३७।०१२अ	वास एव यथा हि त्वं प्रावृण्वानो ऽद्य मन्यसे  
०५,१३७।०१२च्	स्रजं त्यक्ताम् इव प्राप्य लोभाद् यौधिष्ठिरीं श्रियम्  
०५,१३७।०१३अ	द्रौपदीसहितं पार्थं सायुधैर् भ्रातृभिर् वृतम्  
०५,१३७।०१३च्	वनस्थम् अपि राज्यस्थः पाण्डवं को ऽतिजीवति  
०५,१३७।०१४अ	निदेशे यस्य राजानः सर्वे तिष्ठन्ति किङ्कराः  
०५,१३७।०१४च्	तम् ऐलविलम् आसाद्य धर्मराजो व्यराजत  
०५,१३७।०१५अ	कुबेरसदनं प्राप्य ततो रत्नान्य् अवाप्य च  
०५,१३७।०१५च्	स्फीतम् आक्रम्य ते राष्ट्रं राज्यम् इच्छन्ति पाण्डवाः  
०५,१३७।०१६अ	दत्तं हुतम् अधीतं च ब्राह्मणास् तर्पिता धनैः  
०५,१३७।०१६च्	आवयोर् गतम् आयुश् च कृतकृत्यौ च विद्धि नौ  
०५,१३७।०१७अ	त्वं तु हित्वा सुखं राज्यं मित्राणि च धनानि च  
०५,१३७।०१७च्	विग्रहं पाण्डवैः कृत्वा महद् व्यसनम् आप्स्यसि  
०५,१३७।०१८अ	द्रौपदी यस्य चाशास्ते विजयं सत्यवादिनी  
०५,१३७।०१८च्	तपोघोरव्रता देवी न त्वं जेष्यसि पाण्डवम्  
०५,१३७।०१९अ	मन्त्री जनार्दनो यस्य भ्राता यस्य धनञ्जयः  
०५,१३७।०१९च्	सर्वशस्त्रभृतां श्रेष्ठं कथं जेष्यसि पाण्डवम्  
०५,१३७।०२०अ	सहाया ब्राह्मणा यस्य धृतिमन्तो जितेन्द्रियाः  
०५,१३७।०२०च्	तम् उग्रतपसं वीरं कथं जेष्यसि पाण्डवम्  
०५,१३७।०२१अ	पुनर् उक्तं च वक्ष्यामि यत् कार्यं भूतिम् इच्छता  
०५,१३७।०२१च्	सुहृदा मज्जमानेषु सुहृत्सु व्यसनार्णवे  
०५,१३७।०२२अ	अलं युद्धेन तैर् वीरैः शाम्य त्वं कुरुवृद्धये  
०५,१३७।०२२च्	मा गमः ससुतामात्यः सबलश् च पराभवम्  
०५,१३८।००१	धृतराष्ट्र उवाच  
०५,१३८।००१अ	राजपुत्रैः परिवृतस् तथामात्यैश् च सञ्जय  
०५,१३८।००१च्	उपारोप्य रथे कर्णं निर्यातो मधुसूदनः  
०५,१३८।००२अ	किम् अब्रवीद् रथोपस्थे राधेयं परवीरहा  
०५,१३८।००२च्	कानि सान्त्वानि गोविन्दः सूतपुत्रे प्रयुक्तवान्  
०५,१३८।००३अ	ओघमेघस्वनः काले यत् कृष्णः कर्णम् अब्रवीत्  
०५,१३८।००३च्	मृदु वा यदि वा तीक्ष्णं तन् ममाचक्ष्व सञ्जय  
०५,१३८।००४	सञ्जय उवाच  
०५,१३८।००४अ	आनुपूर्व्येण वाक्यानि श्लक्ष्णानि च मृदूनि च  
०५,१३८।००४च्	प्रियाणि धर्मयुक्तानि सत्यानि च हितानि च  
०५,१३८।००५अ	हृदयग्रहणीयानि राधेयं मधुसूदनः  
०५,१३८।००५च्	यान्य् अब्रवीद् अमेयात्मा तानि मे शृणु भारत  
०५,१३८।००६	वासुदेव उवाच  
०५,१३८।००६अ	उपासितास् ते राधेय ब्राह्मणा वेदपारगाः  
०५,१३८।००६च्	तत्त्वार्थं परिपृष्टाश् च नियतेनानसूयया  
०५,१३८।००७अ	त्वम् एव कर्ण जानासि वेदवादान् सनातनान्  
०५,१३८।००७च्	त्वं ह्य् एव धर्मशास्त्रेषु सूक्ष्मेषु परिनिष्ठितः  
०५,१३८।००८अ	कानीनश् च सहोढश् च कन्यायां यश् च जायते  
०५,१३८।००८च्	वोढारं पितरं तस्य प्राहुः शास्त्रविदो जनाः  
०५,१३८।००९अ	सो ऽसि कर्ण तथा जातः पाण्डोः पुत्रो ऽसि धर्मतः  
०५,१३८।००९च्	निग्रहाद् धर्मशास्त्राणाम् एहि राजा भविष्यसि  
०५,१३८।०१०अ	पितृपक्षे हि ते पार्था मातृपक्षे च वृष्णयः  
०५,१३८।०१०च्	द्वौ पक्षाव् अभिजानीहि त्वम् एतौ पुरुषर्षभ  
०५,१३८।०११अ	मया सार्धम् इतो यातम् अद्य त्वां तात पाण्डवाः  
०५,१३८।०११च्	अभिजानन्तु कौन्तेयं पूर्वजातं युधिष्ठिरात्  
०५,१३८।०१२अ	पादौ तव ग्रहीष्यन्ति भ्रातरः पञ्च पाण्डवाः  
०५,१३८।०१२च्	द्रौपदेयास् तथा पञ्च सौभद्रश् चापराजितः  
०५,१३८।०१३अ	राजानो राजपुत्राश् च पाण्डवार्थे समागताः  
०५,१३८।०१३च्	पादौ तव ग्रहीष्यन्ति सर्वे चान्धकवृष्णयः  
०५,१३८।०१४अ	हिरण्मयांश् च ते कुम्भान् राजतान् पार्थिवांस् तथा  
०५,१३८।०१४च्	ओषध्यः सर्वबीजानि सर्वरत्नानि वीरुधः  
०५,१३८।०१५अ	राजन्या राजकन्याश् चाप्य् आनयन्त्व् अभिषेचनम्  
०५,१३८।०१५च्	षष्ठे च त्वां तथा काले द्रौपद्य् उपगमिष्यति  
०५,१३८।०१५द्*०५२१_०१	अग्निं जुहोतु वै धौम्यः संशितात्मा द्विजोत्तमः  
०५,१३८।०१६अ	अद्य त्वाम् अभिषिञ्चन्तु चातुर्वैद्या द्विजातयः  
०५,१३८।०१६च्	पुरोहितः पाण्डवानां व्याघ्रचर्मण्य् अवस्थितम्  
०५,१३८।०१७अ	तथैव भ्रातरः पञ्च पाण्डवाः पुरुषर्षभाः  
०५,१३८।०१७च्	द्रौपदेयास् तथा पञ्च पाञ्चालाश् चेदयस् तथा  
०५,१३८।०१८अ	अहं च त्वाभिषेक्ष्यामि राजानं पृथिवीपतिम्  
०५,१३८।०१८च्	युवराजो ऽस्तु ते राजा कुन्तीपुत्रो युधिष्ठिरः  
०५,१३८।०१९अ	गृहीत्वा व्यजनं श्वेतं धर्मात्मा संशितव्रतः  
०५,१३८।०१९च्	उपान्वारोहतु रथं कुन्तीपुत्रो युधिष्ठिरः  
०५,१३८।०२०अ	छत्रं च ते महच् छ्वेतं भीमसेनो महाबलः  
०५,१३८।०२०च्	अभिषिक्तस्य कौन्तेय कौन्तेयो धारयिष्यति  
०५,१३८।०२१अ	किङ्किणीशतनिर्घोषं वैयाघ्रपरिवारणम्  
०५,१३८।०२१च्	रथं श्वेतहयैर् युक्तम् अर्जुनो वाहयिष्यति  
०५,१३८।०२२अ	अभिमन्युश् च ते नित्यं प्रत्यासन्नो भविष्यति  
०५,१३८।०२२च्	नकुलः सहदेवश् च द्रौपदेयाश् च पञ्च ये  
०५,१३८।०२३अ	पाञ्चालास् त्वानुयास्यन्ति शिखण्डी च महारथः  
०५,१३८।०२३च्	अहं च त्वानुयास्यामि सर्वे चान्धकवृष्णयः  
०५,१३८।०२३ए	दाशार्हाः परिवारास् ते दाशार्णाश् च विशां पते  
०५,१३८।०२४अ	भुङ्क्ष्व राज्यं महाबाहो भ्रातृभिः सह पाण्डवैः  
०५,१३८।०२४ब्*०५२२_०१	आरोह तु रथं पार्थैर् भ्रातृभिः सह पाण्डवैः  
०५,१३८।०२४च्	जपैर् होमैश् च संयुक्तो मङ्गलैश् च पृथग्विधैः  
०५,१३८।०२५अ	पुरोगमाश् च ते सन्तु द्रविडाः सह कुन्तलैः  
०५,१३८।०२५च्	आन्ध्रास् तालचराश् चैव चूचुपा वेणुपास् तथा  
०५,१३८।०२६अ	स्तुवन्तु त्वाद्य बहुशः स्तुतिभिः सूतमागधाः  
०५,१३८।०२६च्	विजयं वसुषेणस्य घोषयन्तु च पाण्डवाः  
०५,१३८।०२७अ	स त्वं परिवृतः पार्थैर् नक्षत्रैर् इव चन्द्रमाः  
०५,१३८।०२७च्	प्रशाधि राज्यं कौन्तेय कुन्तीं च प्रतिनन्दय  
०५,१३८।०२८अ	मित्राणि ते प्रहृष्यन्तु व्यथन्तु रिपवस् तथा  
०५,१३८।०२८च्	सौभ्रात्रं चैव ते ऽद्यास्तु भ्रातृभिः सह पाण्डवैः  
०५,१३९।००१	कर्ण उवाच  
०५,१३९।००१अ	असंशयं सौहृदान् मे प्रणयाच् चात्थ केशव  
०५,१३९।००१च्	सख्येन चैव वार्ष्णेय श्रेयस्कामतयैव च  
०५,१३९।००२अ	सर्वं चैवाभिजानामि पाण्डोः पुत्रो ऽस्मि धर्मतः  
०५,१३९।००२च्	निग्रहाद् धर्मशास्त्राणां यथा त्वं कृष्ण मन्यसे  
०५,१३९।००३अ	कन्या गर्भं समाधत्त भास्करान् मां जनार्दन  
०५,१३९।००३च्	आदित्यवचनाच् चैव जातं मां सा व्यसर्जयत्  
०५,१३९।००४अ	सो ऽस्मि कृष्ण तथा जातः पाण्डोः पुत्रो ऽस्मि धर्मतः  
०५,१३९।००४च्	कुन्त्या त्व् अहम् अपाकीर्णो यथा न कुशलं तथा  
०५,१३९।००५अ	सूतो हि माम् अधिरथो दृष्ट्वैव अनयद् गृहान्  
०५,१३९।००५च्	राधायाश् चैव मां प्रादात् सौहार्दान् मधुसूदन  
०५,१३९।००६अ	मत्स्नेहाच् चैव राधायाः सद्यः क्षीरम् अवातरत्  
०५,१३९।००६च्	सा मे मूत्रं पुरीषं च प्रतिजग्राह माधव  
०५,१३९।००७अ	तस्याः पिण्डव्यपनयं कुर्याद् अस्मद्विधः कथम्  
०५,१३९।००७च्	धर्मविद् धर्मशास्त्राणां श्रवणे सततं रतः  
०५,१३९।००८अ	तथा माम् अभिजानाति सूतश् चाधिरथः सुतम्  
०५,१३९।००८च्	पितरं चाभिजानामि तम् अहं सौहृदात् सदा  
०५,१३९।००९अ	स हि मे जातकर्मादि कारयाम् आस माधव  
०५,१३९।००९च्	शास्त्रदृष्टेन विधिना पुत्रप्रीत्या जनार्दन  
०५,१३९।०१०अ	नाम मे वसुषेणेति कारयाम् आस वै द्विजैः  
०५,१३९।०१०च्	भार्याश् चोढा मम प्राप्ते यौवने तेन केशव  
०५,१३९।०११अ	तासु पुत्राश् च पौत्राश् च मम जाता जनार्दन  
०५,१३९।०११च्	तासु मे हृदयं कृष्ण सञ्जातं कामबन्धनम्  
०५,१३९।०१२अ	न पृथिव्या सकलया न सुवर्णस्य राशिभिः  
०५,१३९।०१२च्	हर्षाद् भयाद् वा गोविन्द अनृतं वक्तुम् उत्सहे  
०५,१३९।०१३अ	धृतराष्ट्रकुले कृष्ण दुर्योधनसमाश्रयात्  
०५,१३९।०१३च्	मया त्रयोदश समा भुक्तं राज्यम् अकण्टकम्  
०५,१३९।०१४अ	इष्टं च बहुभिर् यज्ञैः सह सूतैर् मयासकृत्  
०५,१३९।०१४च्	आवाहाश् च विवाहाश् च सह सूतैः कृता मया  
०५,१३९।०१५अ	मां च कृष्ण समाश्रित्य कृतः शस्त्रसमुद्यमः  
०५,१३९।०१५च्	दुर्योधनेन वार्ष्णेय विग्रहश् चापि पाण्डवैः  
०५,१३९।०१६अ	तस्माद् रणे द्वैरथे मां प्रत्युद्यातारम् अच्युत  
०५,१३९।०१६च्	वृतवान् परमं हृष्टः प्रतीपं सव्यसाचिनः  
०५,१३९।०१७अ	वधाद् बन्धाद् भयाद् वापि लोभाद् वापि जनार्दन  
०५,१३९।०१७च्	अनृतं नोत्सहे कर्तुं धार्तराष्ट्रस्य धीमतः  
०५,१३९।०१८अ	यदि ह्य् अद्य न गच्छेयं द्वैरथं सव्यसाचिना  
०५,१३९।०१८च्	अकीर्तिः स्याद् धृषीकेश मम पार्थस्य चोभयोः  
०५,१३९।०१९अ	असंशयं हितार्थाय ब्रूयास् त्वं मधुसूदन  
०५,१३९।०१९च्	सर्वं च पाण्डवाः कुर्युस् त्वद्वशित्वान् न संशयः  
०५,१३९।०२०अ	मन्त्रस्य नियमं कुर्यास् त्वम् अत्र पुरुषोत्तम  
०५,१३९।०२०च्	एतद् अत्र हितं मन्ये सर्वयादवनन्दन  
०५,१३९।०२१अ	यदि जानाति मां राजा धर्मात्मा संशितव्रतः  
०५,१३९।०२१च्	कुन्त्याः प्रथमजं पुत्रं न स राज्यं ग्रहीष्यति  
०५,१३९।०२२अ	प्राप्य चापि महद् राज्यं तद् अहं मधुसूदन  
०५,१३९।०२२च्	स्फीतं दुर्योधनायैव सम्प्रदद्याम् अरिन्दम  
०५,१३९।०२३अ	स एव राजा धर्मात्मा शाश्वतो ऽस्तु युधिष्ठिरः  
०५,१३९।०२३च्	नेता यस्य हृषीकेशो योद्धा यस्य धनञ्जयः  
०५,१३९।०२४अ	पृथिवी तस्य राष्ट्रं च यस्य भीमो महारथः  
०५,१३९।०२४च्	नकुलः सहदेवश् च द्रौपदेयाश् च माधव  
०५,१३९।०२४द्*०५२३_०१	धृष्टद्युम्नश् च पाञ्चाल्यः सात्यकिश् च महारथः  
०५,१३९।०२५अ	उत्तमौजा युधामन्युः सत्यधर्मा च सोमकिः  
०५,१३९।०२५च्	चैद्यश् च चेकितानश् च शिखण्डी चापराजितः  
०५,१३९।०२६अ	इन्द्रगोपकवर्णाश् च केकया भ्रातरस् तथा  
०५,१३९।०२६च्	इन्द्रायुधसवर्णश् च कुन्तिभोजो महारथः  
०५,१३९।०२७अ	मातुलो भीमसेनस्य सेनजिच् च महारथः  
०५,१३९।०२७च्	शङ्खः पुत्रो विराटस्य निधिस् त्वं च जनार्दन  
०५,१३९।०२८अ	महान् अयं कृष्ण कृतः क्षत्रस्य समुदानयः  
०५,१३९।०२८च्	राज्यं प्राप्तम् इदं दीप्तं प्रथितं सर्वराजसु  
०५,१३९।०२९अ	धार्तराष्ट्रस्य वार्ष्णेय शस्त्रयज्ञो भविष्यति  
०५,१३९।०२९च्	अस्य यज्ञस्य वेत्ता त्वं भविष्यसि जनार्दन  
०५,१३९।०२९ए	आध्वर्यवं च ते कृष्ण क्रताव् अस्मिन् भविष्यति  
०५,१३९।०३०अ	होता चैवात्र बीभत्सुः सन्नद्धः स कपिध्वजः  
०५,१३९।०३०च्	गाण्डीवं स्रुक् तथाज्यं च वीर्यं पुंसां भविष्यति  
०५,१३९।०३१अ	ऐन्द्रं पाशुपतं ब्राह्मं स्थूणाकर्णं च माधव  
०५,१३९।०३१च्	मन्त्रास् तत्र भविष्यन्ति प्रयुक्ताः सव्यसाचिना  
०५,१३९।०३२अ	अनुयातश् च पितरम् अधिको वा पराक्रमे  
०५,१३९।०३२च्	ग्रावस्तोत्रं स सौभद्रः सम्यक् तत्र करिष्यति  
०५,१३९।०३३अ	उद्गातात्र पुनर् भीमः प्रस्तोता सुमहाबलः  
०५,१३९।०३३च्	विनदन् स नरव्याघ्रो नागानीकान्तकृद् रणे  
०५,१३९।०३४अ	स चैव तत्र धर्मात्मा शश्वद् राजा युधिष्ठिरः  
०५,१३९।०३४च्	जपैर् होमैश् च संयुक्तो ब्रह्मत्वं कारयिष्यति  
०५,१३९।०३५अ	शङ्खशब्दाः समुरजा भेर्यश् च मधुसूदन  
०५,१३९।०३५च्	उत्कृष्टसिंहनादाश् च सुब्रह्मण्यो भविष्यति  
०५,१३९।०३६अ	नकुलः सहदेवश् च माद्रीपुत्रौ यशस्विनौ  
०५,१३९।०३६च्	शामित्रं तौ महावीर्यौ सम्यक् तत्र करिष्यतः  
०५,१३९।०३६द्*०५२४_०१	रथध्वजाश् च कल्पन्ते यूपाश् च वितते क्रतौ  
०५,१३९।०३६द्*०५२५_०१	मैत्रावरुण आग्नीध्रौ महावीर्यौ भविष्यतः  
०५,१३९।०३७अ	कल्माषदण्डा गोविन्द विमला रथशक्तयः  
०५,१३९।०३७च्	यूपाः समुपकल्पन्ताम् अस्मिन् यज्ञे जनार्दन  
०५,१३९।०३८अ	कर्णिनालीकनाराचा वत्सदन्तोपबृंहणाः  
०५,१३९।०३८च्	तोमराः सोमकलशाः पवित्राणि धनूंषि च  
०५,१३९।०३९अ	असयो ऽत्र कपालानि पुरोडाशाः शिरांसि च  
०५,१३९।०३९च्	हविस् तु रुधिरं कृष्ण अस्मिन् यज्ञे भविष्यति  
०५,१३९।०४०अ	इध्माः परिधयश् चैव शक्त्यो ऽथ विमला गदाः  
०५,१३९।०४०च्	सदस्या द्रोणशिष्याश् च कृपस्य च शरद्वतः  
०५,१३९।०४१अ	इषवो ऽत्र परिस्तोमा मुक्ता गाण्डीवधन्वना  
०५,१३९।०४१च्	महारथप्रयुक्ताश् च द्रोणद्रौणिप्रचोदिताः  
०५,१३९।०४२अ	प्रातिप्रस्थानिकं कर्म सात्यकिः स करिष्यति  
०५,१३९।०४२च्	दीक्षितो धार्तराष्ट्रो ऽत्र पत्नी चास्य महाचमूः  
०५,१३९।०४३अ	घटोत्कचो ऽत्र शामित्रं करिष्यति महाबलः  
०५,१३९।०४३च्	अतिरात्रे महाबाहो वितते यज्ञकर्मणि  
०५,१३९।०४४अ	दक्षिणा त्व् अस्य यज्ञस्य धृष्टद्युम्नः प्रतापवान्  
०५,१३९।०४४च्	वैताने कर्मणि तते जातो यः कृष्ण पावकात्  
०५,१३९।०४५अ	यद् अब्रुवम् अहं कृष्ण कटुकानि स्म पाण्डवान्  
०५,१३९।०४५च्	प्रियार्थं धार्तराष्ट्रस्य तेन तप्ये ऽद्य कर्मणा  
०५,१३९।०४६अ	यदा द्रक्ष्यसि मां कृष्ण निहतं सव्यसाचिना  
०५,१३९।०४६च्	पुनश् चितिस् तदा चास्य यज्ञस्याथ भविष्यति  
०५,१३९।०४७अ	दुःशासनस्य रुधिरं यदा पास्यति पाण्डवः  
०५,१३९।०४७च्	आनर्दं नर्दतः सम्यक् तदा सुत्यं भविष्यति  
०५,१३९।०४८अ	यदा द्रोणं च भीष्मं च पाञ्चाल्यौ पातयिष्यतः  
०५,१३९।०४८च्	तदा यज्ञावसानं तद् भविष्यति जनार्दन  
०५,१३९।०४९अ	दुर्योधनं यदा हन्ता भीमसेनो महाबलः  
०५,१३९।०४९च्	तदा समाप्स्यते यज्ञो धार्तराष्ट्रस्य माधव  
०५,१३९।०५०अ	स्नुषाश् च प्रस्नुषाश् चैव धृतराष्ट्रस्य सङ्गताः  
०५,१३९।०५०च्	हतेश्वरा हतसुता हतनाथाश् च केशव  
०५,१३९।०५१अ	गान्धार्या सह रोदन्त्यः श्वगृध्रकुरराकुले  
०५,१३९।०५१च्	स यज्ञे ऽस्मिन्न् अवभृथो भविष्यति जनार्दन  
०५,१३९।०५२अ	विद्यावृद्धा वयोवृद्धाः क्षत्रियाः क्षत्रियर्षभ  
०५,१३९।०५२च्	वृथामृत्युं न कुर्वीरंस् त्वत्कृते मधुसूदन  
०५,१३९।०५३अ	शस्त्रेण निधनं गच्छेत् समृद्धं क्षत्रमण्डलम्  
०५,१३९।०५३च्	कुरुक्षेत्रे पुण्यतमे त्रैलोक्यस्यापि केशव  
०५,१३९।०५४अ	तद् अत्र पुण्डरीकाक्ष विधत्स्व यद् अभीप्सितम्  
०५,१३९।०५४च्	यथा कार्त्स्न्येन वार्ष्णेय क्षत्रं स्वर्गम् अवाप्नुयात्  
०५,१३९।०५५अ	यावत् स्थास्यन्ति गिरयः सरितश् च जनार्दन  
०५,१३९।०५५च्	तावत् कीर्तिभवः शब्दः शाश्वतो ऽयं भविष्यति  
०५,१३९।०५६अ	ब्राह्मणाः कथयिष्यन्ति महाभारतम् आहवम्  
०५,१३९।०५६च्	समागमेषु वार्ष्णेय क्षत्रियाणां यशोधरम्  
०५,१३९।०५६द्*०५२६_०१	तेषाम् आयुश् च पुत्राश् च धनं चैव भविष्यति  
०५,१३९।०५६द्*०५२६_०२	शृण्वतां चापि मर्त्यानां स्वर्गस्थानं भविष्यति  
०५,१३९।०५७अ	समुपानय कौन्तेयं युद्धाय मम केशव  
०५,१३९।०५७च्	मन्त्रसंवरणं कुर्वन् नित्यम् एव परन्तप  
०५,१४०।००१	सञ्जय उवाच  
०५,१४०।००१अ	कर्णस्य वचनं श्रुत्वा केशवः परवीरहा  
०५,१४०।००१च्	उवाच प्रहसन् वाक्यं स्मितपूर्वम् इदं तदा  
०५,१४०।००२अ	अपि त्वां न तपेत् कर्ण राज्यलाभोपपादना  
०५,१४०।००२च्	मया दत्तां हि पृथिवीं न प्रशासितुम् इच्छसि  
०५,१४०।००३अ	ध्रुवो जयः पाण्डवानाम् इतीदं; न संशयः कश् चन विद्यते ऽत्र  
०५,१४०।००३च्	जयध्वजो दृश्यते पाण्डवस्य; समुच्छ्रितो वानरराज उग्रः  
०५,१४०।००४अ	दिव्या माया विहिता भौवनेन; समुच्छ्रिता इन्द्रकेतुप्रकाशा  
०५,१४०।००४च्	दिव्यानि भूतानि भयावहानि; दृश्यन्ति चैवात्र भयानकानि  
०५,१४०।००५अ	न सज्जते शैलवनस्पतिभ्य; ऊर्ध्वं तिर्यग् योजनमात्ररूपः  
०५,१४०।००५च्	श्रीमान् ध्वजः कर्ण धनञ्जयस्य; समुच्छ्रितः पावकतुल्यरूपः  
०५,१४०।००६अ	यदा द्रक्ष्यसि सङ्ग्रामे श्वेताश्वं कृष्णसारथिम्  
०५,१४०।००६च्	ऐन्द्रम् अस्त्रं विकुर्वाणम् उभे चैवाग्निमारुते  
०५,१४०।००७अ	गाण्डीवस्य च निर्घोषं विस्फूर्जितम् इवाशनेः  
०५,१४०।००७च्	न तदा भविता त्रेता न कृतं द्वापरं न च  
०५,१४०।००८अ	यदा द्रक्ष्यसि सङ्ग्रामे कुन्तीपुत्रं युधिष्ठिरम्  
०५,१४०।००८च्	जपहोमसमायुक्तं स्वां रक्षन्तं महाचमूम्  
०५,१४०।००९अ	आदित्यम् इव दुर्धर्षं तपन्तं शत्रुवाहिनीम्  
०५,१४०।००९च्	न तदा भविता त्रेता न कृतं द्वापरं न च  
०५,१४०।०१०अ	यदा द्रक्ष्यसि सङ्ग्रामे भीमसेनं महाबलम्  
०५,१४०।०१०च्	दुःशासनस्य रुधिरं पीत्वा नृत्यन्तम् आहवे  
०५,१४०।०११अ	प्रभिन्नम् इव मातङ्गं प्रतिद्विरदघातिनम्  
०५,१४०।०११च्	न तदा भविता त्रेता न कृतं द्वापरं न च  
०५,१४०।०११द्*०५२७_०१	न यात्य् अशून्य एको ऽपि न च शून्यं प्रतिष्ठितम्  
०५,१४०।०११द्*०५२७_०२	न लोकपालास् तिष्ठन्ति न च ते द्विगुणाः स्मृताः  
०५,१४०।०११द्*०५२७_०३	नैव सप्त तथान्ये वै नव सङ्ख्या न विद्यते  
०५,१४०।०११द्*०५२७_०४	एतद्वाद्वपदं तत्र भविष्यति कथं चन  
०५,१४०।०१२अ	यदा द्रक्ष्यसि सङ्ग्रामे माद्रीपुत्रौ महारथौ  
०५,१४०।०१२च्	वाहिनीं धार्तराष्ट्राणां क्षोभयन्तौ गजाव् इव  
०५,१४०।०१३अ	विगाढे शस्त्रसम्पाते परवीररथारुजौ  
०५,१४०।०१३च्	न तदा भविता त्रेता न कृतं द्वापरं न च  
०५,१४०।०१४अ	यदा द्रक्ष्यसि सङ्ग्रामे द्रोणं शान्तनवं कृपम्  
०५,१४०।०१४च्	सुयोधनं च राजानं सैन्धवं च जयद्रथम्  
०५,१४०।०१५अ	युद्धायापततस् तूर्णं वारितान् सव्यसाचिना  
०५,१४०।०१५च्	न तदा भविता त्रेता न कृतं द्वापरं न च  
०५,१४०।०१६अ	ब्रूयाः कर्ण इतो गत्वा द्रोणं शान्तनवं कृपम्  
०५,१४०।०१६च्	सौम्यो ऽयं वर्तते मासः सुप्रापयवसेन्धनः  
०५,१४०।०१७अ	पक्वौषधिवनस्फीतः फलवान् अल्पमक्षिकः  
०५,१४०।०१७च्	निष्पङ्को रसवत् तोयो नात्युष्णशिशिरः सुखः  
०५,१४०।०१८अ	सप्तमाच् चापि दिवसाद् अमावास्या भविष्यति  
०५,१४०।०१८च्	सङ्ग्रामं योजयेत् तत्र तां ह्य् आहुः शक्रदेवताम्  
०५,१४०।०१९अ	तथा राज्ञो वदेः सर्वान् ये युद्धायाभ्युपागताः  
०५,१४०।०१९च्	यद् वो मनीषितं तद् वै सर्वं सम्पादयामि वः  
०५,१४०।०२०अ	राजानो राजपुत्राश् च दुर्योधनवशानुगाः  
०५,१४०।०२०च्	प्राप्य शस्त्रेण निधनं प्राप्स्यन्ति गतिम् उत्तमाम्  
०५,१४१।००१	सञ्जय उवाच  
०५,१४१।००१अ	केशवस्य तु तद् वाक्यं कर्णः श्रुत्वा हितं शुभम्  
०५,१४१।००१च्	अब्रवीद् अभिसम्पूज्य कृष्णं मधुनिषूदनम्  
०५,१४१।००१ए	जानन् मां किं महाबाहो सम्मोहयितुम् इच्छसि  
०५,१४१।००२अ	यो ऽयं पृथिव्याः कार्त्स्न्येन विनाशः समुपस्थितः  
०५,१४१।००२च्	निमित्तं तत्र शकुनिर् अहं दुःशासनस् तथा  
०५,१४१।००२ए	दुर्योधनश् च नृपतिर् धृतराष्ट्रसुतो ऽभवत्  
०५,१४१।००३अ	असंशयम् इदं कृष्ण महद् युद्धम् उपस्थितम्  
०५,१४१।००३च्	पाण्डवानां कुरूणां च घोरं रुधिरकर्दमम्  
०५,१४१।००४अ	राजानो राजपुत्राश् च दुर्योधनवशानुगाः  
०५,१४१।००४च्	रणे शस्त्राग्निना दग्धाः प्राप्स्यन्ति यमसादनम्  
०५,१४१।००५अ	स्वप्ना हि बहवो घोरा दृश्यन्ते मधुसूदन  
०५,१४१।००५च्	निमित्तानि च घोराणि तथोत्पाताः सुदारुणाः  
०५,१४१।००६अ	पराजयं धार्तराष्ट्रे विजयं च युधिष्ठिरे  
०५,१४१।००६च्	शंसन्त इव वार्ष्णेय विविधा लोमहर्षणाः  
०५,१४१।००७अ	प्राजापत्यं हि नक्षत्रं ग्रहस् तीक्ष्णो महाद्युतिः  
०५,१४१।००७च्	शनैश्चरः पीडयति पीडयन् प्राणिनो ऽधिकम्  
०५,१४१।००८अ	कृत्वा चाङ्गारको वक्रं ज्येष्ठायां मधुसूदन  
०५,१४१।००८च्	अनुराधां प्रार्थयते मैत्रं संशमयन्न् इव  
०५,१४१।००९अ	नूनं महद् भयं कृष्ण कुरूणां समुपस्थितम्  
०५,१४१।००९च्	विशेषेण हि वार्ष्णेय चित्रां पीडयते ग्रहः  
०५,१४१।०१०अ	सोमस्य लक्ष्म व्यावृत्तं राहुर् अर्कम् उपेष्यति  
०५,१४१।०१०च्	दिवश् चोल्काः पतन्त्य् एताः सनिर्घाताः सकम्पनाः  
०५,१४१।०११अ	निष्टनन्ति च मातङ्गा मुञ्चन्त्य् अश्रूणि वाजिनः  
०५,१४१।०११च्	पानीयं यवसं चापि नाभिनन्दन्ति माधव  
०५,१४१।०१२अ	प्रादुर्भूतेषु चैतेषु भयम् आहुर् उपस्थितम्  
०५,१४१।०१२च्	निमित्तेषु महाबाहो दारुणं प्राणिनाशनम्  
०५,१४१।०१३अ	अल्पे भुक्ते पुरीषं च प्रभूतम् इह दृश्यते  
०५,१४१।०१३च्	वाजिनां वारणानां च मनुष्याणां च केशव  
०५,१४१।०१४अ	धार्तराष्ट्रस्य सैन्येषु सर्वेषु मधुसूदन  
०५,१४१।०१४च्	पराभवस्य तल् लिङ्गम् इति प्राहुर् मनीषिणः  
०५,१४१।०१५अ	प्रहृष्टं वाहनं कृष्ण पाण्डवानां प्रचक्षते  
०५,१४१।०१५च्	प्रदक्षिणा मृगाश् चैव तत् तेषां जयलक्षणम्  
०५,१४१।०१६अ	अपसव्या मृगाः सर्वे धार्तराष्ट्रस्य केशव  
०५,१४१।०१६च्	वाचश् चाप्य् अशरीरिण्यस् तत् पराभवलक्षणम्  
०५,१४१।०१६द्*०५२८_०१	जनस्यास्वस्थकारिण्यस् तत् पराभवलक्षणम्  
०५,१४१।०१७अ	मयूराः पुष्पशकुना हंसाः सारसचातकाः  
०५,१४१।०१७च्	जीवं जीवकसङ्घाश् चाप्य् अनुगच्छन्ति पाण्डवान्  
०५,१४१।०१८अ	गृध्राः काका बडाः श्येना यातुधानाः शलावृकाः  
०५,१४१।०१८च्	मक्षिकाणां च सङ्घाता अनुगच्छन्ति कौरवान्  
०५,१४१।०१९अ	धार्तराष्ट्रस्य सैन्येषु भेरीणां नास्ति निस्वनः  
०५,१४१।०१९च्	अनाहताः पाण्डवानां नदन्ति पटहाः किल  
०५,१४१।०२०अ	उदपानाश् च नर्दन्ति यथा गोवृषभास् तथा  
०५,१४१।०२०च्	धार्तराष्ट्रस्य सैन्येषु तत् पराभवलक्षणम्  
०५,१४१।०२१अ	मांसशोणितवर्षं च वृष्टं देवेन माधव  
०५,१४१।०२१च्	तथा गन्धर्वनगरं भानुमन्तम् उपस्थितम्  
०५,१४१।०२१ए	सप्राकारं सपरिखं सवप्रं चारुतोरणम्  
०५,१४१।०२२अ	कृष्णश् च परिघस् तत्र भानुम् आवृत्य तिष्ठति  
०५,१४१।०२२च्	उदयास्तमये सन्ध्ये वेदयानो महद् भयम्  
०५,१४१।०२२द्*०५२९_०१	एकपक्षाक्षिचरणा नर्तका घोरदर्शनाः  
०५,१४१।०२२द्*०५२९_०२	पक्षिणो व्यसृजन् घोरं तत् पराभवलक्षणम्  
०५,१४१।०२२ए	एका सृग् वाशते घोरं तत् पराभवलक्षणम्  
०५,१४१।०२३अ	कृष्णग्रीवाश् च शकुना लम्बमाना भयानकाः  
०५,१४१।०२३च्	सन्ध्याम् अभिमुखा यान्ति तत् पराभवलक्षणम्  
०५,१४१।०२४अ	ब्राह्मणान् प्रथमं द्वेष्टि गुरूंश् च मधुसूदन  
०५,१४१।०२४च्	भृत्यान् भक्तिमतश् चापि तत् पराभवलक्षणम्  
०५,१४१।०२५अ	पूर्वा दिग् लोहिताकारा शस्त्रवर्णा च दक्षिणा  
०५,१४१।०२५च्	आमपात्रप्रतीकाशा पश्चिमा मधुसूदन  
०५,१४१।०२५द्*०५३०_०१	उत्तरा शङ्खवर्णाभा दिशां वर्णा उदाहृताः  
०५,१४१।०२६अ	प्रदीप्ताश् च दिशः सर्वा धार्तराष्ट्रस्य माधव  
०५,१४१।०२६च्	महद् भयं वेदयन्ति तस्मिन्न् उत्पातलक्षणे  
०५,१४१।०२७अ	सहस्रपादं प्रासादं स्वप्नान्ते स्म युधिष्ठिरः  
०५,१४१।०२७च्	अधिरोहन् मया दृष्टः सह भ्रातृभिर् अच्युत  
०५,१४१।०२८अ	श्वेतोष्णीषाश् च दृश्यन्ते सर्वे ते शुक्लवाससः  
०५,१४१।०२८च्	आसनानि च शुभ्राणि सर्वेषाम् उपलक्षये  
०५,१४१।०२९अ	तव चापि मया कृष्ण स्वप्नान्ते रुधिराविला  
०५,१४१।०२९च्	आन्त्रेण पृथिवी दृष्टा परिक्षिप्ता जनार्दन  
०५,१४१।०३०अ	अस्थिसञ्चयम् आरूढश् चामितौजा युधिष्ठिरः  
०५,१४१।०३०च्	सुवर्णपात्र्यां संहृष्टो भुक्तवान् घृतपायसम्  
०५,१४१।०३१अ	युधिष्ठिरो मया दृष्टो ग्रसमानो वसुन्धराम्  
०५,१४१।०३१च्	त्वया दत्ताम् इमां व्यक्तं भोक्ष्यते स वसुन्धराम्  
०५,१४१।०३२अ	उच्चं पर्वतम् आरूढो भीमकर्मा वृकोदरः  
०५,१४१।०३२च्	गदापाणिर् नरव्याघ्रो वीक्षन्न् इव महीम् इमाम्  
०५,१४१।०३३अ	क्षपयिष्यति नः सर्वान् स सुव्यक्तं महारणे  
०५,१४१।०३३च्	विदितं मे हृषीकेश यतो धर्मस् ततो जयः  
०५,१४१।०३४अ	पाण्डुरं गजम् आरूढो गाण्डीवी स धनञ्जयः  
०५,१४१।०३४च्	त्वया सार्धं हृषीकेश श्रिया परमया ज्वलन्  
०५,१४१।०३५अ	यूयं सर्वान् वधिष्यध्वं तत्र मे नास्ति संशयः  
०५,१४१।०३५च्	पार्थिवान् समरे कृष्ण दुर्योधनपुरोगमान्  
०५,१४१।०३६अ	नकुलः सहदेवश् च सात्यकिश् च महारथः  
०५,१४१।०३६च्	शुद्धकेयूरकण्ठत्राः शुक्लमाल्याम्बरावृताः  
०५,१४१।०३७अ	अधिरूढा नरव्याघ्रा नरवाहनम् उत्तमम्  
०५,१४१।०३७च्	त्रय एते महामात्राः पाण्डुरच्छत्रवाससः  
०५,१४१।०३८अ	श्वेतोष्णीषाश् च दृश्यन्ते त्रय एव जनार्दन  
०५,१४१।०३८च्	धार्तराष्ट्रस्य सैन्येषु तान् विजानीहि केशव  
०५,१४१।०३९अ	अश्वत्थामा कृपश् चैव कृतवर्मा च सात्वतः  
०५,१४१।०३९च्	रक्तोष्णीषाश् च दृश्यन्ते सर्वे माधव पार्थिवाः  
०५,१४१।०४०अ	उष्ट्रयुक्तं समारूढौ भीष्मद्रोणौ जनार्दन  
०५,१४१।०४०च्	मया सार्धं महाबाहो धार्तराष्ट्रेण चाभिभो  
०५,१४१।०४१अ	अगस्त्यशास्तां च दिशं प्रयाताः स्म जनार्दन  
०५,१४१।०४१च्	अचिरेणैव कालेन प्राप्स्यामो यमसादनम्  
०५,१४१।०४२अ	अहं चान्ये च राजानो यच् च तत् क्षत्रमण्डलम्  
०५,१४१।०४२च्	गाण्डीवाग्निं प्रवेक्ष्याम इति मे नास्ति संशयः  
०५,१४१।०४३	कृष्ण उवाच  
०५,१४१।०४३अ	उपस्थितविनाशेयं नूनम् अद्य वसुन्धरा  
०५,१४१।०४३च्	तथा हि मे वचः कर्ण नोपैति हृदयं तव  
०५,१४१।०४४अ	सर्वेषां तात भूतानां विनाशे समुपस्थिते  
०५,१४१।०४४च्	अनयो नयसङ्काशो हृदयान् नापसर्पति  
०५,१४१।०४५	कर्ण उवाच  
०५,१४१।०४५अ	अपि त्वा कृष्ण पश्याम जीवन्तो ऽस्मान् महारणात्  
०५,१४१।०४५च्	समुत्तीर्णा महाबाहो वीरक्षयविनाशनात्  
०५,१४१।०४६अ	अथ वा सङ्गमः कृष्ण स्वर्गे नो भविता ध्रुवम्  
०५,१४१।०४६च्	तत्रेदानीं समेष्यामः पुनः सार्धं त्वयानघ  
०५,१४१।०४७	सञ्जय उवाच  
०५,१४१।०४७अ	इत्य् उक्त्वा माधवं कर्णः परिष्वज्य च पीडितम्  
०५,१४१।०४७च्	विसर्जितः केशवेन रथोपस्थाद् अवातरत्  
०५,१४१।०४८अ	ततः स्वरथम् आस्थाय जाम्बूनदविभूषितम्  
०५,१४१।०४८च्	सहास्माभिर् निववृते राधेयो दीनमानसः  
०५,१४१।०४९अ	ततः शीघ्रतरं प्रायात् केशवः सहसात्यकिः  
०५,१४१।०४९च्	पुनर् उच्चारयन् वाणीं याहि याहीति सारथिम्  
०५,१४२।००१	वैशम्पायन उवाच  
०५,१४२।००१अ	असिद्धानुनये कृष्णे कुरुभ्यः पाण्डवान् गते  
०५,१४२।००१च्	अभिगम्य पृथां क्षत्ता शनैः शोचन्न् इवाब्रवीत्  
०५,१४२।००२अ	जानासि मे जीवपुत्रे भावं नित्यम् अनुग्रहे  
०५,१४२।००२च्	क्रोशतो न च गृह्णीते वचनं मे सुयोधनः  
०५,१४२।००३अ	उपपन्नो ह्य् असौ राजा चेदिपाञ्चालकेकयैः  
०५,१४२।००३च्	भीमार्जुनाभ्यां कृष्णेन युयुधानयमैर् अपि  
०५,१४२।००४अ	उपप्लव्ये निविष्टो ऽपि धर्मम् एव युधिष्ठिरः  
०५,१४२।००४च्	काङ्क्षते ज्ञातिसौहार्दाद् बलवान् दुर्बलो यथा  
०५,१४२।००५अ	राजा तु धृतराष्ट्रो ऽयं वयोवृद्धो न शाम्यति  
०५,१४२।००५च्	मत्तः पुत्रमदेनैव विधर्मे पथि वर्तते  
०५,१४२।००६अ	जयद्रथस्य कर्णस्य तथा दुःशासनस्य च  
०५,१४२।००६च्	सौबलस्य च दुर्बुद्ध्या मिथोभेदः प्रवर्तते  
०५,१४२।००७अ	अधर्मेण हि धर्मिष्ठं हृतं वै राज्यम् ईदृशम्  
०५,१४२।००७च्	येषां तेषाम् अयं धर्मः सानुबन्धो भविष्यति  
०५,१४२।००८अ	ह्रियमाणे बलाद् धर्मे कुरुभिः को न सञ्ज्वरेत्  
०५,१४२।००८च्	असाम्ना केशवे याते समुद्योक्ष्यन्ति पाण्डवाः  
०५,१४२।००९अ	ततः कुरूणाम् अनयो भविता वीरनाशनः  
०५,१४२।००९च्	चिन्तयन् न लभे निद्राम् अहःसु च निशासु च  
०५,१४२।०१०अ	श्रुत्वा तु कुन्ती तद् वाक्यम् अर्थकामेन भाषितम्  
०५,१४२।०१०च्	अनिष्टनन्ती दुःखार्ता मनसा विममर्श ह  
०५,१४२।०११अ	धिग् अस्त्व् अर्थं यत्कृते ऽयं महाञ् ज्ञातिवधे क्षयः  
०५,१४२।०११च्	वर्त्स्यते सुहृदां ह्य् एषां युद्धे ऽस्मिन् वै पराभवः  
०५,१४२।०१२अ	पाण्डवाश् चेदिपाञ्चाला यादवाश् च समागताः  
०५,१४२।०१२च्	भारतैर् यदि योत्स्यन्ति किं नु दुःखम् अतः परम्  
०५,१४२।०१३अ	पश्ये दोषं ध्रुवं युद्धे तथा युद्धे पराभवम्  
०५,१४२।०१३च्	अधनस्य मृतं श्रेयो न हि ज्ञातिक्षये जयः  
०५,१४२।०१३द्*०५३१_०१	इति मे चिन्तयन्त्या वै हृदि दुःखं प्रवर्तते  
०५,१४२।०१४अ	पितामहः शान्तनव आचार्यश् च युधां पतिः  
०५,१४२।०१४च्	कर्णश् च धार्तराष्ट्रार्थं वर्धयन्ति भयं मम  
०५,१४२।०१५अ	नाचार्यः कामवाञ् शिष्यैर् द्रोणो युध्येत जातु चित्  
०५,१४२।०१५च्	पाण्डवेषु कथं हार्दं कुर्यान् न च पितामहः  
०५,१४२।०१६अ	अयं त्व् एको वृथादृष्टिर् धार्तराष्ट्रस्य दुर्मतेः  
०५,१४२।०१६च्	मोहानुवर्ती सततं पापो द्वेष्टि च पाण्डवान्  
०५,१४२।०१७अ	महत्य् अनर्थे निर्बन्धी बलवांश् च विशेषतः  
०५,१४२।०१७च्	कर्णः सदा पाण्डवानां तन् मे दहति साम्प्रतम्  
०५,१४२।०१८अ	आशंसे त्व् अद्य कर्णस्य मनो ऽहं पाण्डवान् प्रति  
०५,१४२।०१८च्	प्रसादयितुम् आसाद्य दर्शयन्ती यथातथम्  
०५,१४२।०१९अ	तोषितो भगवान् यत्र दुर्वासा मे वरं ददौ  
०५,१४२।०१९च्	आह्वानं देवसंयुक्तं वसन्त्याः पितृवेश्मनि  
०५,१४२।०२०अ	साहम् अन्तःपुरे राज्ञः कुन्तिभोजपुरस्कृता  
०५,१४२।०२०च्	चिन्तयन्ती बहुविधं हृदयेन विदूयता  
०५,१४२।०२१अ	बलाबलं च मन्त्राणां ब्राह्मणस्य च वाग्बलम्  
०५,१४२।०२१च्	स्त्रीभावाद् बालभावाच् च चिन्तयन्ती पुनः पुनः  
०५,१४२।०२२अ	धात्र्या विश्रब्धया गुप्ता सखीजनवृता तदा  
०५,१४२।०२२च्	दोषं परिहरन्ती च पितुश् चारित्ररक्षिणी  
०५,१४२।०२३अ	कथं नु सुकृतं मे स्यान् नापराधवती कथम्  
०५,१४२।०२३च्	भवेयम् इति सञ्चिन्त्य ब्राह्मणं तं नमस्य च  
०५,१४२।०२४अ	कौतूहलात् तु तं लब्ध्वा बालिश्याद् आचरं तदा  
०५,१४२।०२४च्	कन्या सती देवम् अर्कम् आसादयम् अहं ततः  
०५,१४२।०२५अ	यो ऽसौ कानीनगर्भो मे पुत्रवत् परिवर्तितः  
०५,१४२।०२५च्	कस्मान् न कुर्याद् वचनं पथ्यं भ्रातृहितं तथा  
०५,१४२।०२६अ	इति कुन्ती विनिश्चित्य कार्यं निश्चितम् उत्तमम्  
०५,१४२।०२६च्	कार्यार्थम् अभिनिर्याय ययौ भागीरथीं प्रति  
०५,१४२।०२७अ	आत्मजस्य ततस् तस्य घृणिनः सत्यसङ्गिनः  
०५,१४२।०२७ब्*०५३२_०१	गङ्गातीरे पृथापश्यद् उपस्थानगतं वृषम्  
०५,१४२।०२७च्	गङ्गातीरे पृथाशृण्वद् उपाध्ययननिस्वनम्  
०५,१४२।०२८अ	प्राङ्मुखस्योर्ध्वबाहोः सा पर्यतिष्ठत पृष्ठतः  
०५,१४२।०२८च्	जप्यावसानं कार्यार्थं प्रतीक्षन्ती तपस्विनी  
०५,१४२।०२९अ	अतिष्ठत् सूर्यतापार्ता कर्णस्योत्तरवाससि  
०५,१४२।०२९च्	कौरव्यपत्नी वार्ष्णेयी पद्ममालेव शुष्यती  
०५,१४२।०३०अ	आ पृष्ठतापाज् जप्त्वा स परिवृत्य यतव्रतः  
०५,१४२।०३०च्	दृष्ट्वा कुन्तीम् उपातिष्ठद् अभिवाद्य कृताञ्जलिः  
०५,१४२।०३०ए	यथान्यायं महातेजा मानी धर्मभृतां वरः  
०५,१४२।०३०ड़्*०५३३_०१	उत्स्मयन् प्रणतः प्राह कुन्तीं वैकर्तनो वृषः  
०५,१४३।००१	कर्ण उवाच  
०५,१४३।००१अ	राधेयो ऽहम् आधिरथिः कर्णस् त्वाम् अभिवादये  
०५,१४३।००१च्	प्राप्ता किमर्थं भवती ब्रूहि किं करवाणि ते  
०५,१४३।००२	कुन्त्य् उवाच  
०५,१४३।००२अ	कौन्तेयस् त्वं न राधेयो न तवाधिरथः पिता  
०५,१४३।००२च्	नासि सूतकुले जातः कर्ण तद् विद्धि मे वचः  
०५,१४३।००३अ	कानीनस् त्वं मया जातः पूर्वजः कुक्षिणा धृतः  
०५,१४३।००३च्	कुन्तिभोजस्य भवने पार्थस् त्वम् असि पुत्रक  
०५,१४३।००४अ	प्रकाशकर्मा तपनो यो ऽयं देवो विरोचनः  
०५,१४३।००४च्	अजीजनत् त्वां मय्य् एष कर्ण शस्त्रभृतां वरम्  
०५,१४३।००५अ	कुण्डली बद्धकवचो देवगर्भः श्रिया वृतः  
०५,१४३।००५च्	जातस् त्वम् असि दुर्धर्ष मया पुत्र पितुर् गृहे  
०५,१४३।००६अ	स त्वं भ्रातॄन् असम्बुद्ध्वा मोहाद् यद् उपसेवसे  
०५,१४३।००६च्	धार्तराष्ट्रान् न तद् युक्तं त्वयि पुत्र विशेषतः  
०५,१४३।००७अ	एतद् धर्मफलं पुत्र नराणां धर्मनिश्चये  
०५,१४३।००७च्	यत् तुष्यन्त्य् अस्य पितरो माता चाप्य् एकदर्शिनी  
०५,१४३।००८अ	अर्जुनेनार्जितां पूर्वं हृतां लोभाद् असाधुभिः  
०५,१४३।००८च्	आच्छिद्य धार्तराष्ट्रेभ्यो भुङ्क्ष्व यौधिष्ठिरीं श्रियम्  
०५,१४३।००९अ	अद्य पश्यन्तु कुरवः कर्णार्जुनसमागमम्  
०५,१४३।००९च्	सौभ्रात्रेण तद् आलक्ष्य सन्नमन्ताम् असाधवः  
०५,१४३।०१०अ	कर्णार्जुनौ वै भवतां यथा रामजनार्दनौ  
०५,१४३।०१०च्	असाध्यं किं नु लोके स्याद् युवयोः सहितात्मनोः  
०५,१४३।०११अ	कर्ण शोभिष्यसे नूनं पञ्चभिर् भ्रातृभिर् वृतः  
०५,१४३।०११च्	वेदैः परिवृतो ब्रह्मा यथा वेदाङ्गपञ्चमैः  
०५,१४३।०१२अ	उपपन्नो गुणैः श्रेष्ठो ज्येष्ठः श्रेष्ठेषु बन्धुषु  
०५,१४३।०१२च्	सूतपुत्रेति मा शब्दः पार्थस् त्वम् असि वीर्यवान्  
०५,१४४।००१	वैशम्पायन उवाच  
०५,१४४।००१अ	ततः सूर्यान् निश्चरितां कर्णः शुश्राव भारतीम्  
०५,१४४।००१च्	दुरत्ययां प्रणयिनीं पितृवद् भास्करेरिताम्  
०५,१४४।००२अ	सत्यम् आह पृथा वाक्यं कर्ण मातृवचः कुरु  
०५,१४४।००२च्	श्रेयस् ते स्यान् नरव्याघ्र सर्वम् आचरतस् तथा  
०५,१४४।००३अ	एवम् उक्तस्य मात्रा च स्वयं पित्रा च भानुना  
०५,१४४।००३च्	चचाल नैव कर्णस्य मतिः सत्यधृतेस् तदा  
०५,१४४।००४	कर्ण उवाच  
०५,१४४।००४अ	न ते न श्रद्दधे वाक्यं क्षत्रिये भाषितं त्वया  
०५,१४४।००४च्	धर्मद्वारं ममैतत् स्यान् नियोगकरणं तव  
०५,१४४।००५अ	अकरोन् मयि यत् पापं भवती सुमहात्ययम्  
०५,१४४।००५च्	अवकीर्णो ऽस्मि ते तेन तद् यशःकीर्तिनाशनम्  
०५,१४४।००६अ	अहं च क्षत्रियो जातो न प्राप्तः क्षत्रसत्क्रियाम्  
०५,१४४।००६च्	त्वत्कृते किं नु पापीयः शत्रुः कुर्यान् ममाहितम्  
०५,१४४।००७अ	क्रियाकाले त्व् अनुक्रोशम् अकृत्वा त्वम् इमं मम  
०५,१४४।००७च्	हीनसंस्कारसमयम् अद्य मां समचूचुदः  
०५,१४४।००८अ	न वै मम हितं पूर्वं मातृवच् चेष्टितं त्वया  
०५,१४४।००८च्	सा मां सम्बोधयस्य् अद्य केवलात्महितैषिणी  
०५,१४४।००९अ	कृष्णेन सहितात् को वै न व्यथेत धनञ्जयात्  
०५,१४४।००९च्	को ऽद्य भीतं न मां विद्यात् पार्थानां समितिं गतम्  
०५,१४४।०१०अ	अभ्राता विदितः पूर्वं युद्धकाले प्रकाशितः  
०५,१४४।०१०च्	पाण्डवान् यदि गच्छामि किं मां क्षत्रं वदिष्यति  
०५,१४४।०११अ	सर्वकामैः संविभक्तः पूजितश् च सदा भृशम्  
०५,१४४।०११च्	अहं वै धार्तराष्ट्राणां कुर्यां तद् अफलं कथम्  
०५,१४४।०१२अ	उपनह्य परैर् वैरं ये मां नित्यम् उपासते  
०५,१४४।०१२च्	नमस्कुर्वन्ति च सदा वसवो वासवं यथा  
०५,१४४।०१३अ	मम प्राणेन ये शत्रूञ् शक्ताः प्रतिसमासितुम्  
०५,१४४।०१३च्	मन्यन्ते ऽद्य कथं तेषाम् अहं भिन्द्यां मनोरथम्  
०५,१४४।०१४अ	मया प्लवेन सङ्ग्रामं तितीर्षन्ति दुरत्ययम्  
०५,१४४।०१४च्	अपारे पारकामा ये त्यजेयं तान् अहं कथम्  
०५,१४४।०१५अ	अयं हि कालः सम्प्राप्तो धार्तराष्ट्रोपजीविनाम्  
०५,१४४।०१५च्	निर्वेष्टव्यं मया तत्र प्राणान् अपरिरक्षता  
०५,१४४।०१६अ	कृतार्थाः सुभृता ये हि कृत्यकाल उपस्थिते  
०५,१४४।०१६च्	अनवेक्ष्य कृतं पापा विकुर्वन्त्य् अनवस्थिताः  
०५,१४४।०१७अ	राजकिल्बिषिणां तेषां भर्तृपिण्डापहारिणाम्  
०५,१४४।०१७च्	नैवायं न परो लोको विद्यते पापकर्मणाम्  
०५,१४४।०१८अ	धृतराष्ट्रस्य पुत्राणाम् अर्थे योत्स्यामि ते सुतैः  
०५,१४४।०१८च्	बलं च शक्तिं चास्थाय न वै त्वय्य् अनृतं वदे  
०५,१४४।०१९अ	आनृशंस्यम् अथो वृत्तं रक्षन् सत्पुरुषोचितम्  
०५,१४४।०१९च्	अतो ऽर्थकरम् अप्य् एतन् न करोम्य् अद्य ते वचः  
०५,१४४।०२०अ	न तु ते ऽयं समारम्भो मयि मोघो भविष्यति  
०५,१४४।०२०च्	वध्यान् विषह्यान् सङ्ग्रामे न हनिष्यामि ते सुतान्  
०५,१४४।०२०ए	युधिष्ठिरं च भीमं च यमौ चैवार्जुनाद् ऋते  
०५,१४४।०२१अ	अर्जुनेन समं युद्धं मम यौधिष्ठिरे बले  
०५,१४४।०२१च्	अर्जुनं हि निहत्याजौ सम्प्राप्तं स्यात् फलं मया  
०५,१४४।०२१ए	यशसा चापि युज्येयं निहतः सव्यसाचिना  
०५,१४४।०२२अ	न ते जातु नशिष्यन्ति पुत्राः पञ्च यशस्विनि  
०५,१४४।०२२च्	निरर्जुनाः सकर्णा वा सार्जुना वा हते मयि  
०५,१४४।०२३	वैशम्पायन उवाच  
०५,१४४।०२३अ	इति कर्णवचः श्रुत्वा कुन्ती दुःखात् प्रवेपती  
०५,१४४।०२३च्	उवाच पुत्रम् आश्लिष्य कर्णं धैर्याद् अकम्पितम्  
०५,१४४।०२४अ	एवं वै भाव्यम् एतेन क्षयं यास्यन्ति कौरवाः  
०५,१४४।०२४च्	यथा त्वं भाषसे कर्ण दैवं तु बलवत्तरम्  
०५,१४४।०२५अ	त्वया चतुर्णां भ्रातॄणाम् अभयं शत्रुकर्शन  
०५,१४४।०२५च्	दत्तं तत् प्रतिजानीहि सङ्गरप्रतिमोचनम्  
०५,१४४।०२६अ	अनामयं स्वस्ति चेति पृथाथो कर्णम् अब्रवीत्  
०५,१४४।०२६च्	तां कर्णो ऽभ्यवदत् प्रीतस् ततस् तौ जग्मतुः पृथक्  
०५,१४५।००१	वैशम्पायन उवाच  
०५,१४५।००१अ	आगम्य हास्तिनपुराद् उपप्लव्यम् अरिन्दमः  
०५,१४५।००१च्	पाण्डवानां यथावृत्तं केशवः सर्वम् उक्तवान्  
०५,१४५।००२अ	सम्भाष्य सुचिरं कालं मन्त्रयित्वा पुनः पुनः  
०५,१४५।००२च्	स्वम् एवावसथं शौरिर् विश्रामार्थं जगाम ह  
०५,१४५।००३अ	विसृज्य सर्वान् नृपतीन् विराटप्रमुखांस् तदा  
०५,१४५।००३च्	पाण्डवा भ्रातरः पञ्च भानाव् अस्तङ्गते सति  
०५,१४५।००४अ	सन्ध्याम् उपास्य ध्यायन्तस् तम् एव गतमानसाः  
०५,१४५।००४च्	आनाय्य कृष्णं दाशार्हं पुनर् मन्त्रम् अमन्त्रयन्  
०५,१४५।००५	युधिष्ठिर उवाच  
०५,१४५।००५अ	त्वया नागपुरं गत्वा सभायां धृतराष्ट्रजः  
०५,१४५।००५च्	किम् उक्तः पुण्डरीकाक्ष तन् नः शंसितुम् अर्हसि  
०५,१४५।००६	वासुदेव उवाच  
०५,१४५।००६अ	मया नागपुरं गत्वा सभायां धृतराष्ट्रजः  
०५,१४५।००६च्	तथ्यं पथ्यं हितं चोक्तो न च गृह्णाति दुर्मतिः  
०५,१४५।००७	युधिष्ठिर उवाच  
०५,१४५।००७अ	तस्मिन्न् उत्पथम् आपन्ने कुरुवृद्धः पितामहः  
०५,१४५।००७च्	किम् उक्तवान् हृषीकेश दुर्योधनम् अमर्षणम्  
०५,१४५।००७ए	आचार्यो वा महाबाहो भारद्वाजः किम् अब्रवीत्  
०५,१४५।००७ड़्*०५३४_०१	पिता वा धृतराष्ट्रस् तं गान्धारी वा किम् अब्रवीत्  
०५,१४५।००८अ	पिता यवीयान् अस्माकं क्षत्ता धर्मभृतां वरः  
०५,१४५।००८च्	पुत्रशोकाभिसन्तप्तः किम् आह धृतराष्ट्रजम्  
०५,१४५।००९अ	किं च सर्वे नृपतयः सभायां ये समासते  
०५,१४५।००९च्	उक्तवन्तो यथातत्त्वं तद् ब्रूहि त्वं जनार्दन  
०५,१४५।०१०अ	उक्तवान् हि भवान् सर्वं वचनं कुरुमुख्ययोः  
०५,१४५।०१०ब्*०५३५_०१	धार्तराष्ट्रस्य तेषां हि वचनं कुरुसंसदि  
०५,१४५।०१०ब्*०५३६_०१	प्रतिकूलम् अयुक्तं च हृदयं नोपसर्पति  
०५,१४५।०१०च्	कामलोभाभिभूतस्य मन्दस्य प्राज्ञमानिनः  
०५,१४५।०११अ	अप्रियं हृदये मह्यं तन् न तिष्ठति केशव  
०५,१४५।०११च्	तेषां वाक्यानि गोविन्द श्रोतुम् इच्छाम्य् अहं विभो  
०५,१४५।०१२अ	यथा च नाभिपद्येत कालस् तात तथा कुरु  
०५,१४५।०१२च्	भवान् हि नो गतिः कृष्ण भवान् नाथो भवान् गुरुः  
०५,१४५।०१३	वासुदेव उवाच  
०५,१४५।०१३अ	शृणु राजन् यथा वाक्यम् उक्तो राजा सुयोधनः  
०५,१४५।०१३च्	मध्ये कुरूणां राजेन्द्र सभायां तन् निबोध मे  
०५,१४५।०१४अ	मया वै श्राविते वाक्ये जहास धृतराष्ट्रजः  
०५,१४५।०१४च्	अथ भीष्मः सुसङ्क्रुद्ध इदं वचनम् अब्रवीत्  
०५,१४५।०१५अ	दुर्योधन निबोधेदं कुलार्थे यद् ब्रवीमि ते  
०५,१४५।०१५च्	तच् छ्रुत्वा राजशार्दूल स्वकुलस्य हितं कुरु  
०५,१४५।०१६अ	मम तात पिता राजञ् शन्तनुर् लोकविश्रुतः  
०५,१४५।०१६च्	तस्याहम् एक एवासं पुत्रः पुत्रवतां वरः  
०५,१४५।०१७अ	तस्य बुद्धिः समुत्पन्ना द्वितीयः स्यात् कथं सुतः  
०५,१४५।०१७च्	एकपुत्रम् अपुत्रं वै प्रवदन्ति मनीषिणः  
०५,१४५।०१८अ	न चोच्छेदं कुलं यायाद् विस्तीर्येत कथं यशः  
०५,१४५।०१८च्	तस्याहम् ईप्सितं बुद्ध्वा कालीं मातरम् आवहम्  
०५,१४५।०१९अ	प्रतिज्ञां दुष्करां कृत्वा पितुर् अर्थे कुलस्य च  
०५,१४५।०१९च्	अराजा चोर्ध्वरेताश् च यथा सुविदितं तव  
०५,१४५।०१९ए	प्रतीतो निवसाम्य् एष प्रतिज्ञाम् अनुपालयन्  
०५,१४५।०२०अ	तस्यां जज्ञे महाबाहुः श्रीमान् कुरुकुलोद्वहः  
०५,१४५।०२०च्	विचित्रवीर्यो धर्मात्मा कनीयान् मम पार्थिवः  
०५,१४५।०२१अ	स्वर्याते ऽहं पितरि तं स्वराज्ये सन्न्यवेशयम्  
०५,१४५।०२१च्	विचित्रवीर्यं राजानं भृत्यो भूत्वा ह्य् अधश्चरः  
०५,१४५।०२२अ	तस्याहं सदृशान् दारान् राजेन्द्र समुदावहम्  
०५,१४५।०२२च्	जित्वा पार्थिवसङ्घातम् अपि ते बहुशः श्रुतम्  
०५,१४५।०२३अ	ततो रामेण समरे द्वन्द्वयुद्धम् उपागमम्  
०५,१४५।०२३च्	स हि रामभयाद् एभिर् नागरैर् विप्रवासितः  
०५,१४५।०२३ए	दारेष्व् अतिप्रसक्तश् च यक्ष्माणं समपद्यत  
०५,१४५।०२४अ	यदा त्व् अराजके राष्ट्रे न ववर्ष सुरेश्वरः  
०५,१४५।०२४च्	तदाभ्यधावन् माम् एव प्रजाः क्षुद्भयपीडिताः  
०५,१४५।०२५	प्रजा ऊचुः  
०५,१४५।०२५अ	उपक्षीणाः प्रजाः सर्वा राजा भव भवाय नः  
०५,१४५।०२५च्	ईतयो नुद भद्रं ते शन्तनोः कुलवर्धन  
०५,१४५।०२६अ	पीड्यन्ते ते प्रजाः सर्वा व्याधिभिर् भृशदारुणैः  
०५,१४५।०२६च्	अल्पावशिष्टा गाङ्गेय ताः परित्रातुम् अर्हसि  
०५,१४५।०२७अ	व्याधीन् प्रणुद्य वीर त्वं प्रजा धर्मेण पालय  
०५,१४५।०२७च्	त्वयि जीवति मा राष्ट्रं विनाशम् उपगच्छतु  
०५,१४५।०२८	भीष्म उवाच  
०५,१४५।०२८अ	प्रजानां क्रोशतीनां वै नैवाक्षुभ्यत मे मनः  
०५,१४५।०२८च्	प्रतिज्ञां रक्षमाणस्य सद्वृत्तं स्मरतस् तथा  
०५,१४५।०२९अ	ततः पौरा महाराज माता काली च मे शुभा  
०५,१४५।०२९च्	भृत्याः पुरोहिताचार्या ब्राह्मणाश् च बहुश्रुताः  
०५,१४५।०२९ए	माम् ऊचुर् भृशसन्तप्ता भव राजेति सन्ततम्  
०५,१४५।०३०अ	प्रतीपरक्षितं राष्ट्रं त्वां प्राप्य विनशिष्यति  
०५,१४५।०३०च्	स त्वम् अस्मद्धितार्थं वै राजा भव महामते  
०५,१४५।०३१अ	इत्य् उक्तः प्राञ्जलिर् भूत्वा दुःखितो भृशम् आतुरः  
०५,१४५।०३१च्	तेभ्यो न्यवेदयं पुत्र प्रतिज्ञां पितृगौरवात्  
०५,१४५।०३१ए	ऊर्ध्वरेता ह्य् अराजा च कुलस्यार्थे पुनः पुनः  
०५,१४५।०३२अ	ततो ऽहं प्राञ्जलिर् भूत्वा मातरं सम्प्रसादयम्  
०५,१४५।०३२च्	नाम्ब शन्तनुना जातः कौरवं वंशम् उद्वहन्  
०५,१४५।०३२ए	प्रतिज्ञां वितथां कुर्याम् इति राजन् पुनः पुनः  
०५,१४५।०३३अ	विशेषतस् त्वदर्थं च धुरि मा मां नियोजय  
०५,१४५।०३३च्	अहं प्रेष्यश् च दासश् च तवाम्ब सुतवत्सले  
०५,१४५।०३४अ	एवं ताम् अनुनीयाहं मातरं जनम् एव च  
०५,१४५।०३४च्	अयाचं भ्रातृदारेषु तदा व्यासं महामुनिम्  
०५,१४५।०३५अ	सह मात्रा महाराज प्रसाद्य तम् ऋषिं तदा  
०५,१४५।०३५च्	अपत्यार्थम् अयाचं वै प्रसादं कृतवांश् च सः  
०५,१४५।०३५ए	त्रीन् स पुत्रान् अजनयत् तदा भरतसत्तम  
०५,१४५।०३६अ	अन्धः करणहीनेति न वै राजा पिता तव  
०५,१४५।०३६च्	राजा तु पाण्डुर् अभवन् महात्मा लोकविश्रुतः  
०५,१४५।०३७अ	स राजा तस्य ते पुत्राः पितुर् दायाद्यहारिणः  
०५,१४५।०३७च्	मा तात कलहं कार्षी राज्यस्यार्धं प्रदीयताम्  
०५,१४५।०३८अ	मयि जीवति राज्यं कः सम्प्रशासेत् पुमान् इह  
०५,१४५।०३८च्	मावमंस्था वचो मह्यं शमम् इच्छामि वः सदा  
०५,१४५।०३९अ	न विशेषो ऽस्ति मे पुत्र त्वयि तेषु च पार्थिव  
०५,१४५।०३९च्	मतम् एतत् पितुस् तुभ्यं गान्धार्या विदुरस्य च  
०५,१४५।०४०अ	श्रोतव्यं यदि वृद्धानां मातिशङ्कीर् वचो मम  
०५,१४५।०४०च्	नाशयिष्यसि मा सर्वम् आत्मानं पृथिवीं तथा  
०५,१४६।००१	वासुदेव उवाच  
०५,१४६।००१अ	भीष्मेणोक्ते ततो द्रोणो दुर्योधनम् अभाषत  
०५,१४६।००१च्	मध्ये नृपाणां भद्रं ते वचनं वचनक्षमः  
०५,१४६।००२अ	प्रातीपः शन्तनुस् तात कुलस्यार्थे यथोत्थितः  
०५,१४६।००२च्	तथा देवव्रतो भीष्मः कुलस्यार्थे स्थितो ऽभवत्  
०५,१४६।००३अ	ततः पाण्डुर् नरपतिः सत्यसन्धो जितेन्द्रियः  
०५,१४६।००३च्	राजा कुरूणां धर्मात्मा सुव्रतः सुसमाहितः  
०५,१४६।००४अ	ज्येष्ठाय राज्यम् अददाद् धृतराष्ट्राय धीमते  
०५,१४६।००४च्	यवीयसस् तथा क्षत्तुः कुरुवंशविवर्धनः  
०५,१४६।००५अ	ततः सिंहासने राजन् स्थापयित्वैनम् अच्युतम्  
०५,१४६।००५च्	वनं जगाम कौरव्यो भार्याभ्यां सहितो ऽनघ  
०५,१४६।००६अ	नीचैः स्थित्वा तु विदुर उपास्ते स्म विनीतवत्  
०५,१४६।००६च्	प्रेष्यवत् पुरुषव्याघ्रो वालव्यजनम् उत्क्षिपन्  
०५,१४६।००७अ	ततः सर्वाः प्रजास् तात धृतराष्ट्रं जनेश्वरम्  
०५,१४६।००७च्	अन्वपद्यन्त विधिवद् यथा पाण्डुं नराधिपम्  
०५,१४६।००८अ	विसृज्य धृतराष्ट्राय राज्यं स विदुराय च  
०५,१४६।००८च्	चचार पृथिवीं पाण्डुः सर्वां परपुरञ्जयः  
०५,१४६।००९अ	कोशसञ्जनने दाने भृत्यानां चान्ववेक्षणे  
०५,१४६।००९च्	भरणे चैव सर्वस्य विदुरः सत्यसङ्गरः  
०५,१४६।०१०अ	सन्धिविग्रहसंयुक्तो राज्ञः संवाहनक्रियाः  
०५,१४६।०१०च्	अवैक्षत महातेजा भीष्मः परपुरञ्जयः  
०५,१४६।०११अ	सिंहासनस्थो नृपतिर् धृतराष्ट्रो महाबलः  
०५,१४६।०११च्	अन्वास्यमानः सततं विदुरेण महात्मना  
०५,१४६।०१२अ	कथं तस्य कुले जातः कुलभेदं व्यवस्यसि  
०५,१४६।०१२च्	सम्भूय भ्रातृभिः सार्धं भुङ्क्ष्व भोगाञ् जनाधिप  
०५,१४६।०१३अ	ब्रवीम्य् अहं न कार्पण्यान् नार्थहेतोः कथं चन  
०५,१४६।०१३च्	भीष्मेण दत्तम् अश्नामि न त्वया राजसत्तम  
०५,१४६।०१४अ	नाहं त्वत्तो ऽभिकाङ्क्षिष्ये वृत्त्युपायं जनाधिप  
०५,१४६।०१४च्	यतो भीष्मस् ततो द्रोणो यद् भीष्मस् त्व् आह तत् कुरु  
०५,१४६।०१५अ	दीयतां पाण्डुपुत्रेभ्यो राज्यार्धम् अरिकर्शन  
०५,१४६।०१५च्	समम् आचार्यकं तात तव तेषां च मे सदा  
०५,१४६।०१६अ	अश्वत्थामा यथा मह्यं तथा श्वेतहयो मम  
०५,१४६।०१६च्	बहुना किं प्रलापेन यतो धर्मस् ततो जयः  
०५,१४६।०१७अ	एवम् उक्ते महाराज द्रोणेनामिततेजसा  
०५,१४६।०१७च्	व्याजहार ततो वाक्यं विदुरः सत्यसङ्गरः  
०५,१४६।०१७ए	पितुर् वदनम् अन्वीक्ष्य परिवृत्य च धर्मवित्  
०५,१४६।०१८अ	देवव्रत निबोधेदं वचनं मम भाषतः  
०५,१४६।०१८च्	प्रनष्टः कौरवो वंशस् त्वयायं पुनर् उद्धृतः  
०५,१४६।०१९अ	तन् मे विलपमानस्य वचनं समुपेक्षसे  
०५,१४६।०१९च्	को ऽयं दुर्योधनो नाम कुले ऽस्मिन् कुलपांसनः  
०५,१४६।०२०अ	यस्य लोभाभिभूतस्य मतिं समनुवर्तसे  
०५,१४६।०२०च्	अनार्यस्याकृतज्ञस्य लोभोपहतचेतसः  
०५,१४६।०२०ए	अतिक्रामति यः शास्त्रं पितुर् धर्मार्थदर्शिनः  
०५,१४६।०२१अ	एते नश्यन्ति कुरवो दुर्योधनकृतेन वै  
०५,१४६।०२१च्	यथा ते न प्रणश्येयुर् महाराज तथा कुरु  
०५,१४६।०२२अ	मां चैव धृतराष्ट्रं च पूर्वम् एव महाद्युते  
०५,१४६।०२२च्	चित्रकार इवालेख्यं कृत्वा मा स्म विनाशय  
०५,१४६।०२२ए	प्रजापतिः प्रजाः सृष्ट्वा यथा संहरते तथा  
०५,१४६।०२३अ	नोपेक्षस्व महाबाहो पश्यमानः कुलक्षयम्  
०५,१४६।०२३च्	अथ ते ऽद्य मतिर् नष्टा विनाशे प्रत्युपस्थिते  
०५,१४६।०२३ए	वनं गच्छ मया सार्धं धृतराष्ट्रेण चैव ह  
०५,१४६।०२४अ	बद्ध्वा वा निकृतिप्रज्ञं धार्तराष्ट्रं सुदुर्मतिम्  
०५,१४६।०२४च्	साध्व् इदं राज्यम् अद्यास्तु पाण्डवैर् अभिरक्षितम्  
०५,१४६।०२५अ	प्रसीद राजशार्दूल विनाशो दृश्यते महान्  
०५,१४६।०२५च्	पाण्डवानां कुरूणां च राज्ञां चामिततेजसाम्  
०५,१४६।०२६अ	विररामैवम् उक्त्वा तु विदुरो दीनमानसः  
०५,१४६।०२६च्	प्रध्यायमानः स तदा निःश्वसंश् च पुनः पुनः  
०५,१४६।०२७अ	ततो ऽथ राज्ञः सुबलस्य पुत्री; धर्मार्थयुक्तं कुलनाशभीता  
०५,१४६।०२७च्	दुर्योधनं पापमतिं नृशंसं; राज्ञां समक्षं सुतम् आह कोपात्  
०५,१४६।०२८अ	ये पार्थिवा राजसभां प्रविष्टा; ब्रह्मर्षयो ये च सभासदो ऽन्ये  
०५,१४६।०२८च्	शृण्वन्तु वक्ष्यामि तवापराधं; पापस्य सामात्यपरिच्छदस्य  
०५,१४६।०२९अ	राज्यं कुरूणाम् अनुपूर्वभोग्यं; क्रमागतो नः कुलधर्म एषः  
०५,१४६।०२९च्	त्वं पापबुद्धे ऽतिनृशंसकर्मन्; राज्यं कुरूणाम् अनयाद् विहंसि  
०५,१४६।०३०अ	राज्ये स्थितो धृतराष्ट्रो मनीषी; तस्यानुजो विदुरो दीर्घदर्शी  
०५,१४६।०३०च्	एताव् अतिक्रम्य कथं नृपत्वं; दुर्योधन प्रार्थयसे ऽद्य मोहात्  
०५,१४६।०३१अ	राजा च क्षत्ता च महानुभावौ; भीष्मे स्थिते परवन्तौ भवेताम्  
०५,१४६।०३१च्	अयं तु धर्मज्ञतया महात्मा; न राज्यकामो नृवरो नदीजः  
०५,१४६।०३२अ	राज्यं तु पाण्डोर् इदम् अप्रधृष्यं; तस्याद्य पुत्राः प्रभवन्ति नान्ये  
०५,१४६।०३२च्	राज्यं तद् एतन् निखिलं पाण्डवानां; पैतामहं पुत्रपौत्रानुगामि  
०५,१४६।०३३अ	यद् वै ब्रूते कुरुमुख्यो महात्मा; देवव्रतः सत्यसन्धो मनीषी  
०५,१४६।०३३च्	सर्वं तद् अस्माभिर् अहत्य धर्मं; ग्राह्यं स्वधर्मं परिपालयद्भिः  
०५,१४६।०३४अ	अनुज्ञया चाथ महाव्रतस्य; ब्रूयान् नृपो यद् विदुरस् तथैव  
०५,१४६।०३४च्	कार्यं भवेत् तत् सुहृद्भिर् नियुज्य; धर्मं पुरस्कृत्य सुदीर्घकालम्  
०५,१४६।०३५अ	न्यायागतं राज्यम् इदं कुरूणां; युधिष्ठिरः शास्तु वै धर्मपुत्रः  
०५,१४६।०३५च्	प्रचोदितो धृतराष्ट्रेण राज्ञा; पुरस्कृतः शान्तनवेन चैव  
०५,१४७।००१	वासुदेव उवाच  
०५,१४७।००१अ	एवम् उक्ते तु गान्धार्या धृतराष्ट्रो जनेश्वरः  
०५,१४७।००१च्	दुर्योधनम् उवाचेदं नृपमध्ये जनाधिप  
०५,१४७।००२अ	दुर्योधन निबोधेदं यत् त्वां वक्ष्यामि पुत्रक  
०५,१४७।००२च्	तथा तत् कुरु भद्रं ते यद्य् अस्ति पितृगौरवम्  
०५,१४७।००३अ	सोमः प्रजापतिः पूर्वं कुरूणां वंशवर्धनः  
०५,१४७।००३च्	सोमाद् बभूव षष्ठो वै ययातिर् नहुषात्मजः  
०५,१४७।००४अ	तस्य पुत्रा बभूवुश् च पञ्च राजर्षिसत्तमाः  
०५,१४७।००४च्	तेषां यदुर् महातेजा ज्येष्ठः समभवत् प्रभुः  
०५,१४७।००४द्*०५३७_०१	तस्याभवंस् त्रयः पुत्रा द्रुह्यो ऽनुः पूरुर् एव च  
०५,१४७।००५अ	पूरुर् यवीयांश् च ततो यो ऽस्माकं वंशवर्धनः  
०५,१४७।००५च्	शर्मिष्ठायाः सम्प्रसूतो दुहितुर् वृषपर्वणः  
०५,१४७।००६अ	यदुश् च भरतश्रेष्ठ देवयान्याः सुतो ऽभवत्  
०५,१४७।००६च्	दौहित्रस् तात शुक्रस्य काव्यस्यामिततेजसः  
०५,१४७।००७अ	यादवानां कुलकरो बलवान् वीर्यसम्मतः  
०५,१४७।००७च्	अवमेने स तु क्षत्रं दर्पपूर्णः सुमन्दधीः  
०५,१४७।००८अ	न चातिष्ठत् पितुः शास्त्रे बलदर्पविमोहितः  
०५,१४७।००८ब्*०५३८_०१	कुलक्षयं चकारासौ राज्यलोभाद् अकारणात्  
०५,१४७।००८च्	अवमेने च पितरं भ्रातॄंश् चाप्य् अपराजितः  
०५,१४७।००९अ	पृथिव्यां चतुरन्तायां यदुर् एवाभवद् बली  
०५,१४७।००९च्	वशे कृत्वा स नृपतीन् अवसन् नागसाह्वये  
०५,१४७।०१०अ	तं पिता परमक्रुद्धो ययातिर् नहुषात्मजः  
०५,१४७।०१०च्	शशाप पुत्रं गान्धारे राज्याच् च व्यपरोपयत्  
०५,१४७।०११अ	य चैनम् अन्ववर्तन्त भ्रातरो बलदर्पितम्  
०५,१४७।०११च्	शशाप तान् अपि क्रुद्धो ययातिस् तनयान् अथ  
०५,१४७।०१२अ	यवीयांसं ततः पूरुं पुत्रं स्ववशवर्तिनम्  
०५,१४७।०१२च्	राज्ये निवेशयाम् आस विधेयं नृपसत्तमः  
०५,१४७।०१३अ	एवं ज्येष्ठो ऽप्य् अथोत्सिक्तो न राज्यम् अभिजायते  
०५,१४७।०१३च्	यवीयांसो ऽभिजायन्ते राज्यं वृद्धोपसेवया  
०५,१४७।०१४अ	तथैव सर्वधर्मज्ञः पितुर् मम पितामहः  
०५,१४७।०१४च्	प्रतीपः पृथिवीपालस् त्रिषु लोकेषु विश्रुतः  
०५,१४७।०१५अ	तस्य पार्थिवसिंहस्य राज्यं धर्मेण शासतः  
०५,१४७।०१५च्	त्रयः प्रजज्ञिरे पुत्रा देवकल्पा यशस्विनः  
०५,१४७।०१६अ	देवापिर् अभवज् ज्येष्ठो बाह्लीकस् तदनन्तरम्  
०५,१४७।०१६च्	तृतीयः शन्तनुस् तात धृतिमान् मे पितामहः  
०५,१४७।०१७अ	देवापिस् तु महातेजास् त्वग्दोषी राजसत्तमः  
०५,१४७।०१७च्	धार्मिकः सत्यवादी च पितुः शुश्रूषणे रतः  
०५,१४७।०१८अ	पौरजानपदानां च सम्मतः साधुसत्कृतः  
०५,१४७।०१८च्	सर्वेषां बालवृद्धानां देवापिर् हृदयङ्गमः  
०५,१४७।०१९अ	प्राज्ञश् च सत्यसन्धश् च सर्वभूतहिते रतः  
०५,१४७।०१९च्	वर्तमानः पितुः शास्त्रे ब्राह्मणानां तथैव च  
०५,१४७।०२०अ	बाह्लीकस्य प्रियो भ्राता शन्तनोश् च महात्मनः  
०५,१४७।०२०च्	सौभ्रात्रं च परं तेषां सहितानां महात्मनाम्  
०५,१४७।०२१अ	अथ कालस्य पर्याये वृद्धो नृपतिसत्तमः  
०५,१४७।०२१च्	सम्भारान् अभिषेकार्थं कारयाम् आस शास्त्रतः  
०५,१४७।०२१ए	मङ्गलानि च सर्वाणि कारयाम् आस चाभिभूः  
०५,१४७।०२२अ	तं ब्राह्मणाश् च वृद्धाश् च पौरजानपदैः सह  
०५,१४७।०२२च्	सर्वे निवारयाम् आसुर् देवापेर् अभिषेचनम्  
०५,१४७।०२३अ	स तच् छ्रुत्वा तु नृपतिर् अभिषेकनिवारणम्  
०५,१४७।०२३च्	अश्रुकण्ठो ऽभवद् राजा पर्यशोचत चात्मजम्  
०५,१४७।०२४अ	एवं वदान्यो धर्मज्ञः सत्यसन्धश् च सो ऽभवत्  
०५,१४७।०२४च्	प्रियः प्रजानाम् अपि संस् त्वग्दोषेण प्रदूषितः  
०५,१४७।०२५अ	हीनाङ्गं पृथिवीपालं नाभिनन्दन्ति देवताः  
०५,१४७।०२५च्	इति कृत्वा नृपश्रेष्ठं प्रत्यषेधन् द्विजर्षभाः  
०५,१४७।०२६अ	ततः प्रव्यथितात्मासौ पुत्रशोकसमन्वितः  
०५,१४७।०२६च्	ममार तं मृतं दृष्ट्वा देवापिः संश्रितो वनम्  
०५,१४७।०२७अ	बाह्लीको मातुलकुले त्यक्त्वा राज्यं व्यवस्थितः  
०५,१४७।०२७च्	पितृभ्रातॄन् परित्यज्य प्राप्तवान् पुरम् ऋद्धिमत्  
०५,१४७।०२८अ	बाह्लीकेन त्व् अनुज्ञातः शन्तनुर् लोकविश्रुतः  
०५,१४७।०२८च्	पितर्य् उपरते राजन् राजा राज्यम् अकारयत्  
०५,१४७।०२९अ	तथैवाहं मतिमता परिचिन्त्येह पाण्डुना  
०५,१४७।०२९च्	ज्येष्ठः प्रभ्रंशितो राज्याद् धीनाङ्ग इति भारत  
०५,१४७।०३०अ	पाण्डुस् तु राज्यं सम्प्राप्तः कनीयान् अपि सन् नृपः  
०५,१४७।०३०च्	विनाशे तस्य पुत्राणाम् इदं राज्यम् अरिन्दम  
०५,१४७।०३०ए	मय्य् अभागिनि राज्याय कथं त्वं राज्यम् इच्छसि  
०५,१४७।०३०ड़्*०५३९_०१	अराजपुत्रो ह्य् अस्वामी पारक्यं हर्तुम् इच्छसि  
०५,१४७।०३१अ	युधिष्ठिरो राजपुत्रो महात्मा; न्यायागतं राज्यम् इदं च तस्य  
०५,१४७।०३१च्	स कौरवस्यास्य जनस्य भर्ता; प्रशासिता चैव महानुभावः  
०५,१४७।०३२अ	स सत्यसन्धः सतताप्रमत्तः; शास्त्रे स्थितो बन्धुजनस्य साधुः  
०५,१४७।०३२च्	प्रियः प्रजानां सुहृदानुकम्पी; जितेन्द्रियः साधुजनस्य भर्ता  
०५,१४७।०३३अ	क्षमा तितिक्षा दम आर्जवं च; सत्यव्रतत्वं श्रुतम् अप्रमादः  
०५,१४७।०३३च्	भूतानुकम्पा ह्य् अनुशासनं च; युधिष्ठिरे राजगुणाः समस्ताः  
०५,१४७।०३४अ	अराजपुत्रस् त्वम् अनार्यवृत्तो; लुब्धस् तथा बन्धुषु पापबुद्धिः  
०५,१४७।०३४च्	क्रमागतं राज्यम् इदं परेषां; हर्तुं कथं शक्ष्यसि दुर्विनीतः  
०५,१४७।०३५अ	प्रयच्छ राज्यार्धम् अपेतमोहः; सवाहनं त्वं सपरिच्छदं च  
०५,१४७।०३५च्	ततो ऽवशेषं तव जीवितस्य; सहानुजस्यैव भवेन् नरेन्द्र  
०५,१४८।००१	वासुदेव उवाच  
०५,१४८।००१अ	एवम् उक्ते तु भीष्मेण द्रोणेन विदुरेण च  
०५,१४८।००१च्	गान्धार्या धृतराष्ट्रेण न च मन्दो ऽन्वबुध्यत  
०५,१४८।००२अ	अवधूयोत्थितः क्रुद्धो रोषात् संरक्तलोचनः  
०५,१४८।००२च्	अन्वद्रवन्त तं पश्चाद् राजानस् त्यक्तजीविताः  
०५,१४८।००३अ	अज्ञापयच् च राज्ञस् तान् पार्थिवान् दुष्टचेतसः  
०५,१४८।००३च्	प्रयाध्वं वै कुरुक्षेत्रं पुष्यो ऽद्येति पुनः पुनः  
०५,१४८।००४अ	ततस् ते पृथिवीपालाः प्रययुः सहसैनिकाः  
०५,१४८।००४च्	भीष्मं सेनापतिं कृत्वा संहृष्टाः कालचोदिताः  
०५,१४८।००५अ	अक्षौहिण्यो दशैका च पार्थिवानां समागताः  
०५,१४८।००५च्	तासां प्रमुखतो भीष्मस् तालकेतुर् व्यरोचत  
०५,१४८।००५ए	यद् अत्र युक्तं प्राप्तं च तद् विधत्स्व विशां पते  
०५,१४८।००६अ	उक्तं भीष्मेण यद् वाक्यं द्रोणेन विदुरेण च  
०५,१४८।००६च्	गान्धार्या धृतराष्ट्रेण समक्षं मम भारत  
०५,१४८।००६ए	एतत् ते कथितं राजन् यद्वृत्तं कुरुसंसदि  
०५,१४८।००७अ	साम आदौ प्रयुक्तं मे राजन् सौभ्रात्रम् इच्छता  
०५,१४८।००७च्	अभेदात् कुरुवंशस्य प्रजानां च विवृद्धये  
०५,१४८।००८अ	पुनर् भेदश् च मे युक्तो यदा साम न गृह्यते  
०५,१४८।००८च्	कर्मानुकीर्तनं चैव देवमानुषसंहितम्  
०५,१४८।००९अ	यदा नाद्रियते वाक्यं सामपूर्वं सुयोधनः  
०५,१४८।००९च्	तदा मया समानीय भेदिताः सर्वपार्थिवाः  
०५,१४८।०१०अ	अद्भुतानि च घोराणि दारुणानि च भारत  
०५,१४८।०१०च्	अमानुषाणि कर्माणि दर्शितानि च मे विभो  
०५,१४८।०११अ	भर्त्सयित्वा तु राज्ञस् तांस् तृणीकृत्य सुयोधनम्  
०५,१४८।०११च्	राधेयं भीषयित्वा च सौबलं च पुनः पुनः  
०५,१४८।०१२अ	न्यूनतां धार्तराष्ट्राणां निन्दां चैव पुनः पुनः  
०५,१४८।०१२च्	भेदयित्वा नृपान् सर्वान् वाग्भिर् मन्त्रेण चासकृत्  
०५,१४८।०१३अ	पुनः सामाभिसंयुक्तं सम्प्रदानम् अथाब्रुवम्  
०५,१४८।०१३च्	अभेदात् कुरुवंशस्य कार्ययोगात् तथैव च  
०५,१४८।०१४अ	ते बाला धृतराष्ट्रस्य भीष्मस्य विदुरस्य च  
०५,१४८।०१४च्	तिष्ठेयुः पाण्डवाः सर्वे हित्वा मानम् अधश्चराः  
०५,१४८।०१५अ	प्रयच्छन्तु च ते राज्यम् अनीशास् ते भवन्तु च  
०५,१४८।०१५च्	यथाह राजा गाङ्गेयो विदुरश् च तथास्तु तत्  
०५,१४८।०१६अ	सर्वं भवतु ते राज्यं पञ्च ग्रामान् विसर्जय  
०५,१४८।०१६च्	अवश्यं भरणीया हि पितुस् ते राजसत्तम  
०५,१४८।०१७अ	एवम् उक्तस् तु दुष्टात्मा नैव भावं व्यमुञ्चत  
०५,१४८।०१७च्	दण्डं चतुर्थं पश्यामि तेषु पापेषु नान्यथा  
०५,१४८।०१८अ	निर्याताश् च विनाशाय कुरुक्षेत्रं नराधिपाः  
०५,१४८।०१८च्	एतत् ते कथितं सर्वं यद्वृत्तं कुरुसंसदि  
०५,१४८।०१९अ	न ते राज्यं प्रयच्छन्ति विना युद्धेन पाण्डव  
०५,१४८।०१९च्	विनाशहेतवः सर्वे प्रत्युपस्थितमृत्यवः  
०५,१४९।००१	वैशम्पायन उवाच  
०५,१४९।००१अ	जनार्दनवचः श्रुत्वा धर्मराजो युधिष्ठिरः  
०५,१४९।००१च्	भ्रातॄन् उवाच धर्मात्मा समक्षं केशवस्य ह  
०५,१४९।००२अ	श्रुतं भवद्भिर् यद्वृत्तं सभायां कुरुसंसदि  
०५,१४९।००२च्	केशवस्यापि यद् वाक्यं तत् सर्वम् अवधारितम्  
०५,१४९।००३अ	तस्मात् सेनाविभागं मे कुरुध्वं नरसत्तमाः  
०५,१४९।००३च्	अक्षौहिण्यस् तु सप्तैताः समेता विजयाय वै  
०५,१४९।००४अ	तासां मे पतयः सप्त विख्यातास् तान् निबोधत  
०५,१४९।००४च्	द्रुपदश् च विराटश् च धृष्टद्युम्नशिखण्डिनौ  
०५,१४९।००५अ	सात्यकिश् चेकितानश् च भीमसेनश् च वीर्यवान्  
०५,१४९।००५च्	एते सेनाप्रणेतारो वीराः सर्वे तनुत्यजः  
०५,१४९।००६अ	सर्वे वेदविदः शूराः सर्वे सुचरितव्रताः  
०५,१४९।००६च्	ह्रीमन्तो नीतिमन्तश् च सर्वे युद्धविशारदाः  
०५,१४९।००६ए	इष्वस्त्रकुशलाश् चैव तथा सर्वास्त्रयोधिनः  
०५,१४९।००७अ	सप्तानाम् अपि यो नेता सेनानां प्रविभागवित्  
०५,१४९।००७च्	यः सहेत रणे भीष्मं शरार्चिःपावकोपमम्  
०५,१४९।००८अ	त्वं तावत् सहदेवात्र प्रब्रूहि कुरुनन्दन  
०५,१४९।००८च्	स्वमतं पुरुषव्याघ्र को नः सेनापतिः क्षमः  
०५,१४९।००९	सहदेव उवाच  
०५,१४९।००९अ	संयुक्त एकदुःखश् च वीर्यवांश् च महीपतिः  
०५,१४९।००९च्	यं समाश्रित्य धर्मज्ञं स्वम् अंशम् अनुयुञ्ज्महे  
०५,१४९।०१०अ	मत्स्यो विराटो बलवान् कृतास्त्रो युद्धदुर्मदः  
०५,१४९।०१०च्	प्रसहिष्यति सङ्ग्रामे भीष्मं तांश् च महारथान्  
०५,१४९।०११	वैशम्पायन उवाच  
०५,१४९।०११अ	तथोक्ते सहदेवेन वाक्ये वाक्यविशारदः  
०५,१४९।०११च्	नकुलो ऽनन्तरं तस्माद् इदं वचनम् आददे  
०५,१४९।०१२अ	वयसा शास्त्रतो धैर्यात् कुलेनाभिजनेन च  
०५,१४९।०१२च्	ह्रीमान् कुलान्वितः श्रीमान् सर्वशास्त्रविशारदः  
०५,१४९।०१३अ	वेद चास्त्रं भरद्वाजाद् दुर्धर्षः सत्यसङ्गरः  
०५,१४९।०१३च्	यो नित्यं स्पर्धते द्रोणं भीष्मं चैव महाबलम्  
०५,१४९।०१४अ	श्लाघ्यः पार्थिवसङ्घस्य प्रमुखे वाहिनीपतिः  
०५,१४९।०१४च्	पुत्रपौत्रैः परिवृतः शतशाख इव द्रुमः  
०५,१४९।०१५अ	यस् तताप तपो घोरं सदारः पृथिवीपतिः  
०५,१४९।०१५च्	रोषाद् द्रोणविनाशाय वीरः समितिशोभनः  
०५,१४९।०१६अ	पितेवास्मान् समाधत्ते यः सदा पार्थिवर्षभः  
०५,१४९।०१६च्	श्वशुरो द्रुपदो ऽस्माकं सेनाम् अग्रे प्रकर्षतु  
०५,१४९।०१७अ	स द्रोणभीष्माव् आयान्तौ सहेद् इति मतिर् मम  
०५,१४९।०१७च्	स हि दिव्यास्त्रविद् राजा सखा चाङ्गिरसो नृपः  
०५,१४९।०१८अ	माद्रीसुताभ्याम् उक्ते तु स्वमते कुरुनन्दनः  
०५,१४९।०१८च्	वासविर् वासवसमः सव्यसाच्य् अब्रवीद् वचः  
०५,१४९।०१९अ	यो ऽयं तपःप्रभावेन ऋषिसन्तोषणेन च  
०५,१४९।०१९च्	दिव्यः पुरुष उत्पन्नो ज्वालावर्णो महाबलः  
०५,१४९।०२०अ	धनुष्मान् कवची खड्गी रथम् आरुह्य दंशितः  
०५,१४९।०२०च्	दिव्यैर् हयवरैर् युक्तम् अग्निकुण्डात् समुत्थितः  
०५,१४९।०२१अ	गर्जन्न् इव महामेघो रथघोषेण वीर्यवान्  
०५,१४९।०२१च्	सिंहसंहननो वीरः सिंहविक्रान्तविक्रमः  
०५,१४९।०२२अ	सिंहोरस्को महाबाहुः सिंहवक्षा महाबलः  
०५,१४९।०२२च्	सिंहप्रगर्जनो वीरः सिंहस्कन्धो महाद्युतिः  
०५,१४९।०२३अ	सुभ्रूः सुदंष्ट्रः सुहनुः सुबाहुः सुमुखो ऽकृशः  
०५,१४९।०२३च्	सुजत्रुः सुविशालाक्षः सुपादः सुप्रतिष्ठितः  
०५,१४९।०२४अ	अभेद्यः सर्वशस्त्राणां प्रभिन्न इव वारणः  
०५,१४९।०२४च्	जज्ञे द्रोणविनाशाय सत्यवादी जितेन्द्रियः  
०५,१४९।०२५अ	धृष्टद्युम्नम् अहं मन्ये सहेद् भीष्मस्य सायकान्  
०५,१४९।०२५च्	वज्राशनिसमस्पर्शान् दीप्तास्यान् उरगान् इव  
०५,१४९।०२६अ	यमदूतसमान् वेगे निपाते पावकोपमान्  
०५,१४९।०२६च्	रामेणाजौ विषहितान् वज्रनिष्पेषदारुणान्  
०५,१४९।०२७अ	पुरुषं तं न पश्यामि यः सहेत महाव्रतम्  
०५,१४९।०२७च्	धृष्टद्युम्नम् ऋते राजन्न् इति मे धीयते मतिः  
०५,१४९।०२८अ	क्षिप्रहस्तश् चित्रयोधी मतः सेनापतिर् मम  
०५,१४९।०२८च्	अभेद्यकवचः श्रीमान् मातङ्ग इव यूथपः  
०५,१४९।०२८द्*०५४०_०१	अर्जुनेनैवम् उक्ते तु भीमो वाक्यं समाददे  
०५,१४९।०२९	भीम उवाच  
०५,१४९।०२९अ	वधार्थं यः समुत्पन्नः शिखण्डी द्रुपदात्मजः  
०५,१४९।०२९च्	वदन्ति सिद्धा राजेन्द्र ऋषयश् च समागताः  
०५,१४९।०३०अ	यस्य सङ्ग्राममध्येषु दिव्यम् अस्त्रं विकुर्वतः  
०५,१४९।०३०च्	रूपं द्रक्ष्यन्ति पुरुषा रामस्येव महात्मनः  
०५,१४९।०३१अ	न तं युद्धेषु पश्यामि यो विभिन्द्याच् छिखण्डिनम्  
०५,१४९।०३१च्	शस्त्रेण समरे राजन् सन्नद्धं स्यन्दने स्थितम्  
०५,१४९।०३२अ	द्वैरथे विषहेन् नान्यो भीष्मं राजन् महाव्रतम्  
०५,१४९।०३२च्	शिखण्डिनम् ऋते वीरं स मे सेनापतिर् मतः  
०५,१४९।०३३	युधिष्ठिर उवाच  
०५,१४९।०३३अ	सर्वस्य जगतस् तात सारासारं बलाबलम्  
०५,१४९।०३३च्	सर्वं जानाति धर्मात्मा गतम् एष्यच् च केशवः  
०५,१४९।०३४अ	यम् आह कृष्णो दाशार्हः सो ऽस्तु नो वाहिनीपतिः  
०५,१४९।०३४च्	कृतास्त्रो ह्य् अकृतास्त्रो वा वृद्धो वा यदि वा युवा  
०५,१४९।०३५अ	एष नो विजये मूलम् एष तात विपर्यये  
०५,१४९।०३५च्	अत्र प्राणाश् च राज्यं च भावाभावौ सुखासुखे  
०५,१४९।०३६अ	एष धाता विधाता च सिद्धिर् अत्र प्रतिष्ठिता  
०५,१४९।०३६च्	यम् आह कृष्णो दाशार्हः स नः सेनापतिः क्षमः  
०५,१४९।०३६ए	ब्रवीतु वदतां श्रेष्ठो निशा समतिवर्तते  
०५,१४९।०३७अ	ततः सेनापतिं कृत्वा कृष्णस्य वशवर्तिनम्  
०५,१४९।०३७च्	रात्रिशेषे व्यतिक्रान्ते प्रयास्यामो रणाजिरम्  
०५,१४९।०३७ए	अधिवासितशस्त्राश् च कृतकौतुकमङ्गलाः  
०५,१४९।०३८	वैशम्पायन उवाच  
०५,१४९।०३८अ	तस्य तद् वचनं श्रुत्वा धर्मराजस्य धीमतः  
०५,१४९।०३८च्	अब्रवीत् पुण्डरीकाक्षो धनञ्जयम् अवेक्ष्य ह  
०५,१४९।०३९अ	ममाप्य् एते महाराज भवद्भिर् य उदाहृताः  
०५,१४९।०३९च्	नेतारस् तव सेनायाः शूरा विक्रान्तयोधिनः  
०५,१४९।०३९ए	सर्व एते समर्था हि तव शत्रून् प्रमर्दितुम्  
०५,१४९।०४०अ	इन्द्रस्यापि भयं ह्य् एते जनयेयुर् महाहवे  
०५,१४९।०४०च्	किं पुनर् धार्तराष्ट्राणां लुब्धानां पापचेतसाम्  
०५,१४९।०४१अ	मयापि हि महाबाहो त्वत्प्रियार्थम् अरिन्दम  
०५,१४९।०४१च्	कृतो यत्नो महांस् तत्र शमः स्याद् इति भारत  
०५,१४९।०४१ए	धर्मस्य गतम् आनृण्यं न स्म वाच्या विवक्षताम्  
०५,१४९।०४२अ	कृतार्थं मन्यते बालः सो ऽऽत्मानम् अविचक्षणः  
०५,१४९।०४२च्	धार्तराष्ट्रो बलस्थं च मन्यते ऽऽत्मानम् आतुरः  
०५,१४९।०४३अ	युज्यतां वाहिनी साधु वधसाध्या हि ते मताः  
०५,१४९।०४३च्	न धार्तराष्ट्राः शक्ष्यन्ति स्थातुं दृष्ट्वा धनञ्जयम्  
०५,१४९।०४४अ	भीमसेनं च सङ्क्रुद्धं यमौ चापि यमोपमौ  
०५,१४९।०४४च्	युयुधानद्वितीयं च धृष्टद्युम्नम् अमर्षणम्  
०५,१४९।०४५अ	अभिमन्युं द्रौपदेयान् विराटद्रुपदाव् अपि  
०५,१४९।०४५च्	अक्षौहिणीपतींश् चान्यान् नरेन्द्रान् दृढविक्रमान्  
०५,१४९।०४६अ	सारवद् बलम् अस्माकं दुष्प्रधर्षं दुरासदम्  
०५,१४९।०४६च्	धार्तराष्ट्रबलं सङ्ख्ये वधिष्यति न संशयः  
०५,१४९।०४६द्*०५४१_०१	धृष्टद्युम्नम् अहं मन्ये सेनापतिम् अरिन्दम  
०५,१४९।०४७अ	एवम् उक्ते तु कृष्णेन सम्प्रहृष्यन् नरोत्तमाः  
०५,१४९।०४७च्	तेषां प्रहृष्टमनसां नादः समभवन् महान्  
०५,१४९।०४८अ	योग इत्य् अथ सैन्यानां त्वरतां सम्प्रधावताम्  
०५,१४९।०४८च्	हयवारणशब्दश् च नेमिघोषश् च सर्वशः  
०५,१४९।०४८ए	शङ्खदुन्दुभिनिर्घोषस् तुमुलः सर्वतो ऽभवत्  
०५,१४९।०४८ड़्*०५४२_०१	तद् उग्रं सागरनिभं क्षुब्धं बलसमागमम्  
०५,१४९।०४८ड़्*०५४२_०२	रथपत्तिगजोदग्रं महोर्मिभिर् इवाकुलम्  
०५,१४९।०४८ड़्*०५४२_०३	धावताम् आह्वयानानां तनुत्राणि च बध्नताम्  
०५,१४९।०४९अ	प्रयास्यतां पाण्डवानां ससैन्यानां समन्ततः  
०५,१४९।०४९च्	गङ्गेव पूर्णा दुर्धर्षा समदृश्यत वाहिनी  
०५,१४९।०५०अ	अग्रानीके भीमसेनो माद्रीपुत्रौ च दंशितौ  
०५,१४९।०५०च्	सौभद्रो द्रौपदेयाश् च धृष्टद्युम्नश् च पार्षतः  
०५,१४९।०५०ए	प्रभद्रकाश् च पाञ्चाला भीमसेनमुखा ययुः  
०५,१४९।०५१अ	ततः शब्दः समभवत् समुद्रस्येव पर्वणि  
०५,१४९।०५१च्	हृष्टानां सम्प्रयातानां घोषो दिवम् इवास्पृशत्  
०५,१४९।०५२अ	प्रहृष्टा दंशिता योधाः परानीकविदारणाः  
०५,१४९।०५२च्	तेषां मध्ये ययौ राजा कुन्तीपुत्रो युधिष्ठिरः  
०५,१४९।०५३अ	शकटापणवेशाश् च यानयुग्यं च सर्वशः  
०५,१४९।०५३च्	कोशयन्त्रायुधं चैव ये च वैद्याश् चिकित्सकाः  
०५,१४९।०५४अ	फल्गु यच् च बलं किं चित् तथैव कृशदुर्बलम्  
०५,१४९।०५४च्	तत् सङ्गृह्य ययौ राजा ये चापि परिचारकाः  
०५,१४९।०५५अ	उपप्लव्ये तु पाञ्चाली द्रौपदी सत्यवादिनी  
०५,१४९।०५५च्	सह स्त्रीभिर् निववृते दासीदाससमावृता  
०५,१४९।०५६अ	कृत्वा मूलप्रतीकारान् गुल्मैः स्थावरजङ्गमैः  
०५,१४९।०५६च्	स्कन्धावारेण महता प्रययुः पाण्डुनन्दनाः  
०५,१४९।०५७अ	ददतो गां हिरण्यं च ब्राह्मणैर् अभिसंवृताः  
०५,१४९।०५७च्	स्तूयमाना ययू राजन् रथैर् मणिविभूषितैः  
०५,१४९।०५८अ	केकया धृष्टकेतुश् च पुत्रः काश्यस्य चाभिभूः  
०५,१४९।०५८च्	श्रेणिमान् वसुदानश् च शिखण्डी चापराजितः  
०५,१४९।०५९अ	हृष्टास् तुष्टाः कवचिनः सशस्त्राः समलङ्कृताः  
०५,१४९।०५९च्	राजानम् अन्वयुः सर्वे परिवार्य युधिष्ठिरम्  
०५,१४९।०६०अ	जघनार्धे विराटश् च यज्ञसेनश् च सोमकिः  
०५,१४९।०६०च्	सुधर्मा कुन्तिभोजश् च धृष्टद्युम्नस्य चात्मजाः  
०५,१४९।०६१अ	रथायुतानि चत्वारि हयाः पञ्चगुणास् ततः  
०५,१४९।०६१च्	पत्तिसैन्यं दशगुणं सादिनाम् अयुतानि षट्  
०५,१४९।०६२अ	अनाधृष्टिश् चेकितानश् चेदिराजो ऽथ सात्यकिः  
०५,१४९।०६२च्	परिवार्य ययुः सर्वे वासुदेवधनञ्जयौ  
०५,१४९।०६३अ	आसाद्य तु कुरुक्षेत्रं व्यूढानीकाः प्रहारिणः  
०५,१४९।०६३च्	पाण्डवाः समदृश्यन्त नर्दन्तो वृषभा इव  
०५,१४९।०६४अ	ते ऽवगाह्य कुरुक्षेत्रं शङ्खान् दध्मुर् अरिन्दमाः  
०५,१४९।०६४च्	तथैव दध्मतुः शङ्खौ वासुदेवधनञ्जयौ  
०५,१४९।०६५अ	पाञ्चजन्यस्य निर्घोषं विस्फूर्जितम् इवाशनेः  
०५,१४९।०६५च्	निशम्य सर्वसैन्यानि समहृष्यन्त सर्वशः  
०५,१४९।०६६अ	शङ्खदुन्दुभिसंसृष्टः सिंहनादस् तरस्विनाम्  
०५,१४९।०६६च्	पृथिवीं चान्तरिक्षं च सागरांश् चान्वनादयत्  
०५,१४९।०६७अ	ततो देशे समे स्निग्धे प्रभूतयवसेन्धने  
०५,१४९।०६७च्	निवेशयाम् आस तदा सेनां राजा युधिष्ठिरः  
०५,१४९।०६८अ	परिहृत्य श्मशानानि देवतायतनानि च  
०५,१४९।०६८च्	आश्रमांश् च महर्षीणां तीर्थान्य् आयतनानि च  
०५,१४९।०६९अ	मधुरानूषरे देशे शिवे पुण्ये महीपतिः  
०५,१४९।०६९च्	निवेशं कारयाम् आस कुन्तीपुत्रो युधिष्ठिरः  
०५,१४९।०७०अ	ततश् च पुनर् उत्थाय सुखी विश्रान्तवाहनः  
०५,१४९।०७०च्	प्रययौ पृथिवीपालैर् वृतः शतसहस्रशः  
०५,१४९।०७१अ	विद्राव्य शतशो गुल्मान् धार्तराष्ट्रस्य सैनिकान्  
०५,१४९।०७१च्	पर्यक्रामत् समन्ताच् च पार्थेन सह केशवः  
०५,१४९।०७२अ	शिबिरं मापयाम् आस धृष्टद्युम्नश् च पार्षतः  
०५,१४९।०७२च्	सात्यकिश् च रथोदारो युयुधानः प्रतापवान्  
०५,१४९।०७३अ	आसाद्य सरितं पुण्यां कुरुक्षेत्रे हिरण्वतीम्  
०५,१४९।०७३च्	सूपतीर्थां शुचिजलां शर्करापङ्कवर्जिताम्  
०५,१४९।०७४अ	खानयाम् आस परिखां केशवस् तत्र भारत  
०५,१४९।०७४च्	गुप्त्यर्थम् अपि चादिश्य बलं तत्र न्यवेशयत्  
०५,१४९।०७५अ	विधिर् यः शिबिरस्यासीत् पाण्डवानां महात्मनाम्  
०५,१४९।०७५च्	तद्विधानि नरेन्द्राणां कारयाम् आस केशवः  
०५,१४९।०७६अ	प्रभूतजलकाष्ठानि दुराधर्षतराणि च  
०५,१४९।०७६च्	भक्ष्यभोज्योपपन्नानि शतशो ऽथ सहस्रशः  
०५,१४९।०७७अ	शिबिराणि महार्हाणि राज्ञां तत्र पृथक् पृथक्  
०५,१४९।०७७च्	विमानानीव राजेन्द्र निविष्टानि महीतले  
०५,१४९।०७८अ	तत्रासञ् शिल्पिनः प्राज्ञाः शतशो दत्तवेतनाः  
०५,१४९।०७८च्	सर्वोपकरणैर् युक्ता वैद्याश् च सुविशारदाः  
०५,१४९।०७९अ	ज्याधनुर्वर्मशस्त्राणां तथैव मधुसर्पिषोः  
०५,१४९।०७९च्	ससर्ज रसपांसूनां राशयः पर्वतोपमाः  
०५,१४९।०८०अ	बहूदकं सुयवसं तुषाङ्गारसमन्वितम्  
०५,१४९।०८०च्	शिबिरे शिबिरे राजा सञ्चकार युधिष्ठिरः  
०५,१४९।०८१अ	महायन्त्राणि नाराचास् तोमरर्ष्टिपरश्वधाः  
०५,१४९।०८१च्	धनूंषि कवचादीनि हृद्य् अभूवन् नृणां तदा  
०५,१४९।०८२अ	गजाः कङ्कटसन्नाहा लोहवर्मोत्तरच्छदाः  
०५,१४९।०८२च्	अदृश्यंस् तत्र गिर्याभाः सहस्रशतयोधिनः  
०५,१४९।०८३अ	निविष्टान् पाण्डवांस् तत्र ज्ञात्वा मित्राणि भारत  
०५,१४९।०८३च्	अभिसस्रुर् यथोद्देशं सबलाः सहवाहनाः  
०५,१४९।०८४अ	चरितब्रह्मचर्यास् ते सोमपा भूरिदक्षिणाः  
०५,१४९।०८४च्	जयाय पाण्डुपुत्राणां समाजग्मुर् महीक्षितः  
०५,१५०।००१	जनमेजय उवाच  
०५,१५०।००१अ	युधिष्ठिरं सहानीकम् उपयान्तं युयुत्सया  
०५,१५०।००१च्	सन्निविष्टं कुरुक्षेत्रे वासुदेवेन पालितम्  
०५,१५०।००२अ	विराटद्रुपदाभ्यां च सपुत्राभ्यां समन्वितम्  
०५,१५०।००२च्	केकयैर् वृष्णिभिश् चैव पार्थिवैः शतशो वृतम्  
०५,१५०।००३अ	महेन्द्रम् इव चादित्यैर् अभिगुप्तं महारथैः  
०५,१५०।००३च्	श्रुत्वा दुर्योधनो राजा किं कार्यं प्रत्यपद्यत  
०५,१५०।००४अ	एतद् इच्छाम्य् अहं श्रोतुं विस्तरेण तपोधन  
०५,१५०।००४च्	सम्भ्रमे तुमुले तस्मिन् यदासीत् कुरुजाङ्गले  
०५,१५०।००५अ	व्यथयेयुर् हि देवानां सेनाम् अपि समागमे  
०५,१५०।००५च्	पाण्डवा वासुदेवश् च विराटद्रुपदौ तथा  
०५,१५०।००६अ	धृष्टद्युम्नश् च पाञ्चाल्यः शिखण्डी च महारथः  
०५,१५०।००६च्	युयुधानश् च विक्रान्तो देवैर् अपि दुरासदः  
०५,१५०।००७अ	एतद् इच्छाम्य् अहं श्रोतुं विस्तरेण तपोधन  
०५,१५०।००७च्	कुरूणां पाण्डवानां च यद् यद् आसीद् विचेष्टितम्  
०५,१५०।००८	वैशम्पायन उवाच  
०५,१५०।००८अ	प्रतियाते तु दाशार्हे राजा दुर्योधनस् तदा  
०५,१५०।००८च्	कर्णं दुःशासनं चैव शकुनिं चाब्रवीद् इदम्  
०५,१५०।००९अ	अकृतेनैव कार्येण गतः पार्थान् अधोक्षजः  
०५,१५०।००९च्	स एनान् मन्युनाविष्टो ध्रुवं वक्ष्यत्य् असंशयम्  
०५,१५०।०१०अ	इष्टो हि वासुदेवस्य पाण्डवैर् मम विग्रहः  
०५,१५०।०१०च्	भीमसेनार्जुनौ चैव दाशार्हस्य मते स्थितौ  
०५,१५०।०११अ	अजातशत्रुर् अप्य् अद्य भीमार्जुनवशानुगः  
०५,१५०।०११च्	निकृतश् च मया पूर्वं सह सर्वैः सहोदरैः  
०५,१५०।०१२अ	विराटद्रुपदौ चैव कृतवैरौ मया सह  
०५,१५०।०१२च्	तौ च सेनाप्रणेतारौ वासुदेववशानुगौ  
०५,१५०।०१३अ	भविता विग्रहः सो ऽयं तुमुलो लोमहर्षणः  
०५,१५०।०१३च्	तस्मात् साङ्ग्रामिकं सर्वं कारयध्वम् अतन्द्रिताः  
०५,१५०।०१४अ	शिबिराणि कुरुक्षेत्रे क्रियन्तां वसुधाधिपाः  
०५,१५०।०१४च्	सुपर्याप्तावकाशानि दुरादेयानि शत्रुभिः  
०५,१५०।०१५अ	आसन्नजलकाष्ठानि शतशो ऽथ सहस्रशः  
०५,१५०।०१५च्	अच्छेद्याहारमार्गाणि रत्नोच्चयचितानि च  
०५,१५०।०१५ए	विविधायुधपूर्णानि पताकाध्वजवन्ति च  
०५,१५०।०१६अ	समाश् च तेषां पन्थानः क्रियन्तां नगराद् बहिः  
०५,१५०।०१६च्	प्रयाणं घुष्यताम् अद्य श्वोभूत इति माचिरम्  
०५,१५०।०१७अ	ते तथेति प्रतिज्ञाय श्वोभूते चक्रिरे तथा  
०५,१५०।०१७च्	हृष्टरूपा महात्मानो विनाशाय महीक्षिताम्  
०५,१५०।०१८अ	ततस् ते पार्थिवाः सर्वे तच् छ्रुत्वा राजशासनम्  
०५,१५०।०१८च्	आसनेभ्यो महार्हेभ्य उदतिष्ठन्न् अमर्षिताः  
०५,१५०।०१९अ	बाहून् परिघसङ्काशान् संस्पृशन्तः शनैः शनैः  
०५,१५०।०१९च्	काञ्चनाङ्गददीप्तांश् च चन्दनागरुभूषितान्  
०५,१५०।०२०अ	उष्णीषाणि नियच्छन्तः पुण्डरीकनिभैः करैः  
०५,१५०।०२०च्	अन्तरीयोत्तरीयाणि भूषणानि च सर्वशः  
०५,१५०।०२१अ	ते रथान् रथिनः श्रेष्ठा हयांश् च हयकोविदाः  
०५,१५०।०२१च्	सज्जयन्ति स्म नागांश् च नागशिक्षासु निष्ठिताः  
०५,१५०।०२२अ	अथ वर्माणि चित्राणि काञ्चनानि बहूनि च  
०५,१५०।०२२च्	विविधानि च शस्त्राणि चक्रुः सज्जानि सर्वशः  
०५,१५०।०२३अ	पदातयश् च पुरुषाः शस्त्राणि विविधानि च  
०५,१५०।०२३च्	उपजह्रुः शरीरेषु हेमचित्राण्य् अनेकशः  
०५,१५०।०२४अ	तद् उत्सव इवोदग्रं सम्प्रहृष्टनरावृतम्  
०५,१५०।०२४च्	नगरं धार्तराष्ट्रस्य भारतासीत् समाकुलम्  
०५,१५०।०२५अ	जनौघसलिलावर्तो रथनागाश्वमीनवान्  
०५,१५०।०२५च्	शङ्खदुन्दुभिनिर्घोषः कोशसञ्चयरत्नवान्  
०५,१५०।०२६अ	चित्राभरणवर्मोर्मिः शस्त्रनिर्मलफेनवान्  
०५,१५०।०२६च्	प्रासादमालाद्रिवृतो रथ्यापणमहाह्रदः  
०५,१५०।०२७अ	योधचन्द्रोदयोद्भूतः कुरुराजमहार्णवः  
०५,१५०।०२७च्	अदृश्यत तदा राजंश् चन्द्रोदय इवार्णवः  
०५,१५१।००१	वैशम्पायन उवाच  
०५,१५१।००१अ	वासुदेवस्य तद् वाक्यम् अनुस्मृत्य युधिष्ठिरः  
०५,१५१।००१च्	पुनः पप्रच्छ वार्ष्णेयं कथं मन्दो ऽब्रवीद् इदम्  
०५,१५१।००२अ	अस्मिन्न् अभ्यागते काले किं च नः क्षमम् अच्युत  
०५,१५१।००२च्	कथं च वर्तमाना वै स्वधर्मान् न च्यवेमहि  
०५,१५१।००३अ	दुर्योधनस्य कर्णस्य शकुनेः सौबलस्य च  
०५,१५१।००३च्	वासुदेव मतज्ञो ऽसि मम सभ्रातृकस्य च  
०५,१५१।००४अ	विदुरस्यापि ते वाक्यं श्रुतं भीष्मस्य चोभयोः  
०५,१५१।००४च्	कुन्त्याश् च विपुलप्रज्ञ प्रज्ञा कार्त्स्न्येन ते श्रुता  
०५,१५१।००५अ	सर्वम् एतद् अतिक्रम्य विचार्य च पुनः पुनः  
०५,१५१।००५च्	यन् नः क्षमं महाबाहो तद् ब्रवीह्य् अविचारयन्  
०५,१५१।००६अ	श्रुत्वैतद् धर्मराजस्य धर्मार्थसहितं वचः  
०५,१५१।००६च्	मेघदुन्दुभिनिर्घोषः कृष्णो वचनम् अब्रवीत्  
०५,१५१।००७अ	उक्तवान् अस्मि यद् वाक्यं धर्मार्थसहितं हितम्  
०५,१५१।००७च्	न तु तन् निकृतिप्रज्ञे कौरव्ये प्रतितिष्ठति  
०५,१५१।००८अ	न च भीष्मस्य दुर्मेधाः शृणोति विदुरस्य वा  
०५,१५१।००८च्	मम वा भाषितं किं चित् सर्वम् एवातिवर्तते  
०५,१५१।००९अ	न स कामयते धर्मं न स कामयते यशः  
०५,१५१।००९च्	जितं स मन्यते सर्वं दुरात्मा कर्णम् आश्रितः  
०५,१५१।०१०अ	बन्धम् आज्ञापयाम् आस मम चापि सुयोधनः  
०५,१५१।०१०च्	न च तं लब्धवान् कामं दुरात्मा शासनातिगः  
०५,१५१।०११अ	न च भीष्मो न च द्रोणो युक्तं तत्राहतुर् वचः  
०५,१५१।०११च्	सर्वे तम् अनुवर्तन्ते ऋते विदुरम् अच्युत  
०५,१५१।०१२अ	शकुनिः सौबलश् चैव कर्णदुःशासनाव् अपि  
०५,१५१।०१२च्	त्वय्य् अयुक्तान्य् अभाषन्त मूढा मूढम् अमर्षणम्  
०५,१५१।०१३अ	किं च तेन मयोक्तेन यान्य् अभाषन्त कौरवाः  
०५,१५१।०१३च्	सङ्क्षेपेण दुरात्मासौ न युक्तं त्वयि वर्तते  
०५,१५१।०१४अ	न पार्थिवेषु सर्वेषु य इमे तव सैनिकाः  
०५,१५१।०१४च्	यत् पापं यन् न कल्याणं सर्वं तस्मिन् प्रतिष्ठितम्  
०५,१५१।०१५अ	न चापि वयम् अत्यर्थं परित्यागेन कर्हि चित्  
०५,१५१।०१५च्	कौरवैः शमम् इच्छामस् तत्र युद्धम् अनन्तरम्  
०५,१५१।०१६अ	तच् छ्रुत्वा पार्थिवाः सर्वे वासुदेवस्य भाषितम्  
०५,१५१।०१६च्	अब्रुवन्तो मुखं राज्ञः समुदैक्षन्त भारत  
०५,१५१।०१७अ	युधिष्ठिरस् त्व् अभिप्रायम् उपलभ्य महीक्षिताम्  
०५,१५१।०१७च्	योगम् आज्ञापयाम् आस भीमार्जुनयमैः सह  
०५,१५१।०१८अ	ततः किलकिलाभूतम् अनीकं पाण्डवस्य ह  
०५,१५१।०१८च्	आज्ञापिते तदा योगे समहृष्यन्त सैनिकाः  
०५,१५१।०१९अ	अवध्यानां वधं पश्यन् धर्मराजो युधिष्ठिरः  
०५,१५१।०१९च्	निष्टनन् भीमसेनं च विजयं चेदम् अब्रवीत्  
०५,१५१।०२०अ	यदर्थं वनवासश् च प्राप्तं दुःखं च यन् मया  
०५,१५१।०२०च्	सो ऽयम् अस्मान् उपैत्य् एव परो ऽनर्थः प्रयत्नतः  
०५,१५१।०२१अ	यस्मिन् यत्नः कृतो ऽस्माभिः स नो हीनः प्रयत्नतः  
०५,१५१।०२१च्	अकृते तु प्रयत्ने ऽस्मान् उपावृत्तः कलिर् महान्  
०५,१५१।०२२अ	कथं ह्य् अवध्यैः सङ्ग्रामः कार्यः सह भविष्यति  
०५,१५१।०२२च्	कथं हत्वा गुरून् वृद्धान् विजयो नो भविष्यति  
०५,१५१।०२३अ	तच् छ्रुत्वा धर्मराजस्य सव्यसाची परन्तपः  
०५,१५१।०२३च्	यद् उक्तं वासुदेवेन श्रावयाम् आस तद् वचः  
०५,१५१।०२४अ	उक्तवान् देवकीपुत्रः कुन्त्याश् च विदुरस्य च  
०५,१५१।०२४च्	वचनं तत् त्वया राजन् निखिलेनावधारितम्  
०५,१५१।०२५अ	न च तौ वक्ष्यतो ऽधर्मम् इति मे नैष्ठिकी मतिः  
०५,१५१।०२५च्	न चापि युक्तं कौन्तेय निवर्तितुम् अयुध्यतः  
०५,१५१।०२६अ	तच् छ्रुत्वा वासुदेवो ऽपि सव्यसाचिवचस् तदा  
०५,१५१।०२६च्	स्मयमानो ऽब्रवीत् पार्थम् एवम् एतद् इति ब्रुवन्  
०५,१५१।०२७अ	ततस् ते धृतसङ्कल्पा युद्धाय सहसैनिकाः  
०५,१५१।०२७च्	पाण्डवेया महाराज तां रात्रिं सुखम् आवसन्  
०५,१५२।००१	वैशम्पायन उवाच  
०५,१५२।००१अ	व्युषितायां रजन्यां तु राजा दुर्योधनस् ततः  
०५,१५२।००१च्	व्यभजत् तान्य् अनीकानि दश चैकं च भारत  
०५,१५२।००२अ	नरहस्तिरथाश्वानां सारं मध्यं च फल्गु च  
०५,१५२।००२च्	सर्वेष्व् एतेष्व् अनीकेषु सन्दिदेश महीपतिः  
०५,१५२।००३अ	सानुकर्षाः सतूणीराः सवरूथाः सतोमराः  
०५,१५२।००३च्	सोपासङ्गाः सशक्तीकाः सनिषङ्गाः सपोथिकाः  
०५,१५२।००४अ	सध्वजाः सपताकाश् च सशरासनतोमराः  
०५,१५२।००४च्	रज्जुभिश् च विचित्राभिः सपाशाः सपरिस्तराः  
०५,१५२।००५अ	सकचग्रहविक्षेपाः सतैलगुडवालुकाः  
०५,१५२।००५च्	साशीविषघटाः सर्वे ससर्जरसपांसवः  
०५,१५२।००६अ	सघण्टाफलकाः सर्वे वासीवृक्षादनान्विताः  
०५,१५२।००६अ*०५४३_०१	**** **** सायोगुडजलोपलाः  
०५,१५२।००६अ*०५४३_०२	सशालभिन्दिपालाश् च समधूच् छिष्टमुद्गराः  
०५,१५२।००६अ*०५४३_०३	सकाण्डदण्डकाः सर्वे ससीरविषतोमराः  
०५,१५२।००६अ*०५४३_०४	सशूर्पपिटकाः सर्वे सदात्राङ्कुशतोमराः  
०५,१५२।००६अ*०५४३_०५	सकीलक्रकचाः सर्वे  
०५,१५२।००६च्	व्याघ्रचर्मपरीवारा वृताश् च द्वीपिचर्मभिः  
०५,१५२।००७अ	सवस्तयः सशृङ्गाश् च सप्रासविविधायुधाः  
०५,१५२।००७च्	सकुठाराः सकुद्दालाः सतैलक्षौमसर्पिषः  
०५,१५२।००७द्*०५४४_०१	रुक्मजालप्रतिच्छन्ना नानामणिविभूषिताः  
०५,१५२।००७द्*०५४५_०१	व्याघ्रचर्मपरीधानाः सुवेषाः समलङ्कृताः  
०५,१५२।००८अ	चित्रानीकाः सुवपुषो ज्वलिता इव पावकाः  
०५,१५२।००८च्	तथा कवचिनः शूराः शस्त्रेषु कृतनिश्रमाः  
०५,१५२।००९अ	कुलीना हययोनिज्ञाः सारथ्ये विनिवेशिताः  
०५,१५२।००९च्	बद्धारिष्टा बद्धकक्ष्या बद्धध्वजपताकिनः  
०५,१५२।००९द्*०५४६_०१	बद्धाभरणनिर्व्यूहा बद्धचर्मासिपट्टिशाः  
०५,१५२।०१०अ	चतुर्युजो रथाः सर्वे सर्वे शस्त्रसमायुताः  
०५,१५२।०१०च्	संहृष्टवाहनाः सर्वे सर्वे शतशरासनाः  
०५,१५२।०११अ	धुर्ययोर् हययोर् एकस् तथान्यौ पार्ष्णिसारथी  
०५,१५२।०११च्	तौ चापि रथिनां श्रेष्ठौ रथी च हयवित् तथा  
०५,१५२।०१२अ	नगराणीव गुप्तानि दुरादेयानि शत्रुभिः  
०५,१५२।०१२च्	आसन् रथसहस्राणि हेममालीनि सर्वशः  
०५,१५२।०१३अ	यथा रथास् तथा नागा बद्धकक्ष्याः स्वलङ्कृताः  
०५,१५२।०१३च्	बभूवुः सप्त पुरुषा रत्नवन्त इवाद्रयः  
०५,१५२।०१४अ	द्वाव् अङ्कुशधरौ तेषु द्वाव् उत्तमधनुर्धरौ  
०५,१५२।०१४च्	द्वौ वरासिधरौ राजन्न् एकः शक्तिपताकधृक्  
०५,१५२।०१५अ	गजैर् मत्तैः समाकीर्णं सवर्मायुधकोशकैः  
०५,१५२।०१५च्	तद् बभूव बलं राजन् कौरव्यस्य सहस्रशः  
०५,१५२।०१६अ	विचित्रकवचामुक्तैः सपताकैः स्वलङ्कृतैः  
०५,१५२।०१६च्	सादिभिश् चोपसम्पन्ना आसन्न् अयुतशो हयाः  
०५,१५२।०१७अ	सुसङ्ग्राहाः सुसन्तोषा हेमभाण्डपरिच्छदाः  
०५,१५२।०१७च्	अनेकशतसाहस्रास् ते च सादिवशे स्थिताः  
०५,१५२।०१८अ	नानारूपविकाराश् च नानाकवचशस्त्रिणः  
०५,१५२।०१८च्	पदातिनो नरास् तत्र बभूवुर् हेममालिनः  
०५,१५२।०१९अ	रथस्यासन् दश गजा गजस्य दश वाजिनः  
०५,१५२।०१९च्	नरा दश हयस्यासन् पादरक्षाः समन्ततः  
०५,१५२।०२०अ	रथस्य नागाः पञ्चाशन् नागस्यासञ् शतं हयाः  
०५,१५२।०२०च्	हयस्य पुरुषाः सप्त भिन्नसन्धानकारिणः  
०५,१५२।०२१अ	सेना पञ्चशतं नागा रथास् तावन्त एव च  
०५,१५२।०२१ब्*०५४७_०१	पञ्चाशच् च शतं चाश्वा नराः पञ्चगुणास् ततः  
०५,१५२।०२१च्	दशसेना च पृतना पृतना दशवाहिनी  
०५,१५२।०२२अ	वाहिनी पृतना सेना ध्वजिनी सादिनी चमूः  
०५,१५२।०२२च्	अक्षौहिणीति पर्यायैर् निरुक्ताथ वरूथिनी  
०५,१५२।०२२ए	एवं व्यूढान्य् अनीकानि कौरवेयेण धीमता  
०५,१५२।०२३अ	अक्षौहिण्यो दशैका च सङ्ख्याताः सप्त चैव ह  
०५,१५२।०२३च्	अक्षौहिण्यस् तु सप्तैव पाण्डवानाम् अभूद् बलम्  
०५,१५२।०२३ए	अक्षौहिण्यो दशैका च कौरवाणाम् अभूद् बलम्  
०५,१५२।०२४अ	नराणां पञ्चपञ्चाशद् एषा पत्तिर् विधीयते  
०५,१५२।०२४च्	सेनामुखं च तिस्रस् ता गुल्म इत्य् अभिसञ्ज्ञितः  
०५,१५२।०२५अ	दश गुल्मा गणस् त्व् आसीद् गणास् त्व् अयुतशो ऽभवन्  
०५,१५२।०२५च्	दुर्योधनस्य सेनासु योत्स्यमानाः प्रहारिणः  
०५,१५२।०२६अ	तत्र दुर्योधनो राजा शूरान् बुद्धिमतो नरान्  
०५,१५२।०२६च्	प्रसमीक्ष्य महाबाहुश् चक्रे सेनापतींस् तदा  
०५,१५२।०२७अ	पृथग् अक्षौहिणीनां च प्रणेतॄन् नरसत्तमान्  
०५,१५२।०२७च्	विधिपूर्वं समानीय पार्थिवान् अभ्यषेचयत्  
०५,१५२।०२८अ	कृपं द्रोणं च शल्यं च सैन्धवं च महारथम्  
०५,१५२।०२८च्	सुदक्षिणं च काम्बोजं कृतवर्माणम् एव च  
०५,१५२।०२९अ	द्रोणपुत्रं च कर्णं च भूरिश्रवसम् एव च  
०५,१५२।०२९च्	शकुनिं सौबलं चैव बाह्लीकं च महारथम्  
०५,१५२।०३०अ	दिवसे दिवसे तेषां प्रतिवेलं च भारत  
०५,१५२।०३०च्	चक्रे स विविधाः सञ्ज्ञाः प्रत्यक्षं च पुनः पुनः  
०५,१५२।०३१अ	तथा विनियताः सर्वे ये च तेषां पदानुगाः  
०५,१५२।०३१ब्*०५४८_०१	हृष्टाः पुष्टाः सुसन्नद्धा विक्रमे दृढनिश्चयाः  
०५,१५२।०३१च्	बभूवुः सैनिका राजन् राज्ञः प्रियचिकीर्षवः  
०५,१५३।००१	वैशम्पायन उवाच  
०५,१५३।००१अ	ततः शान्तनवं भीष्मं प्राञ्जलिर् धृतराष्ट्रजः  
०५,१५३।००१च्	सह सर्वैर् महीपालैर् इदं वचनम् अब्रवीत्  
०५,१५३।००२अ	ऋते सेनाप्रणेतारं पृतना सुमहत्य् अपि  
०५,१५३।००२च्	दीर्यते युद्धम् आसाद्य पिपीलिकपुटं यथा  
०५,१५३।००३अ	न हि जातु द्वयोर् बुद्धिः समा भवति कर्हि चित्  
०५,१५३।००३च्	शौर्यं च नाम नेतॄणां स्पर्धते च परस्परम्  
०५,१५३।००४अ	श्रूयते च महाप्राज्ञ हैहयान् अमितौजसः  
०५,१५३।००४च्	अभ्ययुर् ब्राह्मणाः सर्वे समुच्छ्रितकुशध्वजाः  
०५,१५३।००५अ	तान् अन्वयुस् तदा वैश्याः शूद्राश् चैव पितामह  
०५,१५३।००५च्	एकतस् तु त्रयो वर्णा एकतः क्षत्रियर्षभाः  
०५,१५३।००६अ	ते स्म युद्धेष्व् अभज्यन्त त्रयो वर्णाः पुनः पुनः  
०५,१५३।००६ब्*०५४९_०१	तथापि नियताः सर्वे क्षत्रियास् तु जघन्यजाः  
०५,१५३।००६च्	क्षत्रियास् तु जयन्त्य् एव बहुलं चैकतो बलम्  
०५,१५३।००७अ	ततस् ते क्षत्रियान् एव पप्रच्छुर् द्विजसत्तमाः  
०५,१५३।००७च्	तेभ्यः शशंसुर् धर्मज्ञा याथातथ्यं पितामह  
०५,१५३।००८अ	वयम् एकस्य शृणुमो महाबुद्धिमतो रणे  
०५,१५३।००८च्	भवन्तस् तु पृथक् सर्वे स्वबुद्धिवशवर्तिनः  
०५,१५३।००९अ	ततस् ते ब्राह्मणाश् चक्रुर् एकं सेनापतिं द्विजम्  
०५,१५३।००९च्	नयेषु कुशलं शूरम् अजयन् क्षत्रियांस् ततः  
०५,१५३।०१०अ	एवं ये कुशलं शूरं हिते स्थितम् अकल्मषम्  
०५,१५३।०१०च्	सेनापतिं प्रकुर्वन्ति ते जयन्ति रणे रिपून्  
०५,१५३।०११अ	भवान् उशनसा तुल्यो हितैषी च सदा मम  
०५,१५३।०११च्	असंहार्यः स्थितो धर्मे स नः सेनापतिर् भव  
०५,१५३।०१२अ	रश्मीवताम् इवादित्यो वीरुधाम् इव चन्द्रमाः  
०५,१५३।०१२च्	कुबेर इव यक्षाणां मरुताम् इव वासवः  
०५,१५३।०१३अ	पर्वतानां यथा मेरुः सुपर्णः पतताम् इव  
०५,१५३।०१३च्	कुमार इव भूतानां वसूनाम् इव हव्यवाट्  
०५,१५३।०१४अ	भवता हि वयं गुप्ताः शक्रेणेव दिवौकसः  
०५,१५३।०१४च्	अनाधृष्या भविष्यामस् त्रिदशानाम् अपि ध्रुवम्  
०५,१५३।०१५अ	प्रयातु नो भवान् अग्रे देवानाम् इव पावकिः  
०५,१५३।०१५च्	वयं त्वाम् अनुयास्यामः सौरभेया इवर्षभम्  
०५,१५३।०१५द्*०५५०_०१	इत्य् उक्त्वा पादयोस् तस्य निपपात नराधिपः  
०५,१५३।०१५द्*०५५०_०२	रक्षास्मान् राजशार्दूल त्वाम् अहं शरणं गतः  
०५,१५३।०१६	भीष्म उवाच  
०५,१५३।०१६अ	एवम् एतन् महाबाहो यथा वदसि भारत  
०५,१५३।०१६च्	यथैव हि भवन्तो मे तथैव मम पाण्डवाः  
०५,१५३।०१७अ	अपि चैव मय श्रेयो वाच्यं तेषां नराधिप  
०५,१५३।०१७च्	योद्धव्यं तु तवार्थाय यथा स समयः कृतः  
०५,१५३।०१८अ	न तु पश्यामि योद्धारम् आत्मनः सदृशं भुवि  
०५,१५३।०१८च्	ऋते तस्मान् नरव्याघ्रात् कुन्तीपुत्राद् धनञ्जयात्  
०५,१५३।०१९अ	स हि वेद महाबाहुर् दिव्यान्य् अस्त्राणि सर्वशः  
०५,१५३।०१९च्	न तु मां विवृतो युद्धे जातु युध्येत पाण्डवः  
०५,१५३।०२०अ	अहं स च क्षणेनैव निर्मनुष्यम् इदं जगत्  
०५,१५३।०२०च्	कुर्यां शस्त्रबलेनैव ससुरासुरराक्षसम्  
०५,१५३।०२१अ	न त्व् एवोत्सादनीया मे पाण्डोः पुत्रा नराधिप  
०५,१५३।०२१च्	तस्माद् योधान् हनिष्यामि प्रयोगेणायुतं सदा  
०५,१५३।०२२अ	एवम् एषां करिष्यामि निधनं कुरुनन्दन  
०५,१५३।०२२च्	न चेत् ते मां हनिष्यन्ति पूर्वम् एव समागमे  
०५,१५३।०२३अ	सेनापतिस् त्व् अहं राजन् समयेनापरेण ते  
०५,१५३।०२३च्	भविष्यामि यथाकामं तन् मे श्रोतुम् इहार्हसि  
०५,१५३।०२४अ	कर्णो वा युध्यतां पूर्वम् अहं वा पृथिवीपते  
०५,१५३।०२४च्	स्पर्धते हि सदात्यर्थं सूतपुत्रो मया रणे  
०५,१५३।०२५	कर्ण उवाच  
०५,१५३।०२५अ	नाहं जीवति गाङ्गेये योत्स्ये राजन् कथं चन  
०५,१५३।०२५च्	हते भीष्मे तु योत्स्यामि सह गाण्डीवधन्वना  
०५,१५३।०२६	वैशम्पायन उवाच  
०५,१५३।०२६अ	ततः सेनापतिं चक्रे विधिवद् भूरिदक्षिणम्  
०५,१५३।०२६च्	धृतराष्ट्रात्मजो भीष्मं सो ऽभिषिक्तो व्यरोचत  
०५,१५३।०२७अ	ततो भेरीश् च शङ्खांश् च शतशश् चैव पुष्करान्  
०५,१५३।०२७च्	वादयाम् आसुर् अव्यग्राः पुरुषा राजशासनात्  
०५,१५३।०२८अ	सिंहनादाश् च विविधा वाहनानां च निस्वनाः  
०५,१५३।०२८च्	प्रादुरासन्न् अनभ्रे च वर्षं रुधिरकर्दमम्  
०५,१५३।०२९अ	निर्घाताः पृथिवीकम्पा गजबृंहितनिस्वनाः  
०५,१५३।०२९च्	आसंश् च सर्वयोधानां पातयन्तो मनांस्य् उत  
०५,१५३।०३०अ	वाचश् चाप्य् अशरीरिण्यो दिवश् चोल्काः प्रपेदिरे  
०५,१५३।०३०च्	शिवाश् च भयवेदिन्यो नेदुर् दीप्तस्वरा भृशम्  
०५,१५३।०३१अ	सेनापत्ये यदा राजा गाङ्गेयम् अभिषिक्तवान्  
०५,१५३।०३१च्	तदैतान्य् उग्ररूपाणि अभवञ् शतशो नृप  
०५,१५३।०३२अ	ततः सेनापतिं कृत्वा भीष्मं परबलार्दनम्  
०५,१५३।०३२च्	वाचयित्वा द्विजश्रेष्ठान् निष्कैर् गोभिश् च भूरिशः  
०५,१५३।०३३अ	वर्धमानो जयाशीर्भिर् निर्ययौ सैनिकैर् वृतः  
०५,१५३।०३३च्	आपगेयं पुरस्कृत्य भ्रातृभिः सहितस् तदा  
०५,१५३।०३३ए	स्कन्धावारेण महता कुरुक्षेत्रं जगाम ह  
०५,१५३।०३४अ	परिक्रम्य कुरुक्षेत्रं कर्णेन सह कौरवः  
०५,१५३।०३४च्	शिबिरं मापयाम् आस समे देशे नराधिपः  
०५,१५३।०३५अ	मधुरानूषरे देशे प्रभूतयवसेन्धने  
०५,१५३।०३५च्	यथैव हास्तिनपुरं तद्वच् छिबिरम् आबभौ  
०५,१५४।००१	जनमेजय उवाच  
०५,१५४।००१अ	आपगेयं महात्मानं भीष्मं शस्त्रभृतां वरम्  
०५,१५४।००१च्	पितामहं भारतानां ध्वजं सर्वमहीक्षिताम्  
०५,१५४।००२अ	बृहस्पतिसमं बुद्ध्या क्षमया पृथिवीसमम्  
०५,१५४।००२च्	समुद्रम् इव गाम्भीर्ये हिमवन्तम् इव स्थिरम्  
०५,१५४।००३अ	प्रजापतिम् इवौदार्ये तेजसा भास्करोपमम्  
०५,१५४।००३च्	महेन्द्रम् इव शत्रूणां ध्वंसनं शरवृष्टिभिः  
०५,१५४।००४अ	रणयज्ञे प्रतिभये स्वाभीले लोमहर्षणे  
०५,१५४।००४च्	दीक्षितं चिररात्राय श्रुत्वा राजा युधिष्ठिरः  
०५,१५४।००५अ	किम् अब्रवीन् महाबाहुः सर्वधर्मविशारदः  
०५,१५४।००५च्	भीमसेनार्जुनौ वापि कृष्णो वा प्रत्यपद्यत  
०५,१५४।००६	वैशम्पायन उवाच  
०५,१५४।००६अ	आपद्धर्मार्थकुशलो महाबुद्धिर् युधिष्ठिरः  
०५,१५४।००६च्	सर्वान् भ्रातॄन् समानीय वासुदेवं च सात्वतम्  
०५,१५४।००६ए	उवाच वदतां श्रेष्ठः सान्त्वपूर्वम् इदं वचः  
०५,१५४।००७अ	पर्याक्रामत सैन्यानि यत्तास् तिष्ठत दंशिताः  
०५,१५४।००७च्	पितामहेन वो युद्धं पूर्वम् एव भविष्यति  
०५,१५४।००७ए	तस्मात् सप्तसु सेनासु प्रणेतॄन् मम पश्यत  
०५,१५४।००८	वासुदेव उवाच  
०५,१५४।००८अ	यथार्हति भवान् वक्तुम् अस्मिन् काल उपस्थिते  
०५,१५४।००८च्	तथेदम् अर्थवद् वाक्यम् उक्तं ते भरतर्षभ  
०५,१५४।००९अ	रोचते मे महाबाहो क्रियतां यद् अनन्तरम्  
०५,१५४।००९च्	नायकास् तव सेनायाम् अभिषिच्यन्तु सप्त वै  
०५,१५४।०१०	वैशम्पायन उवाच  
०५,१५४।०१०अ	ततो द्रुपदम् आनाय्य विराटं शिनिपुङ्गवम्  
०५,१५४।०१०च्	धृष्टद्युम्नं च पाञ्चाल्यं धृष्टकेतुं च पार्थिवम्  
०५,१५४।०१०ए	शिखण्डिनं च पाञ्चाल्यं सहदेवं च मागधम्  
०५,१५४।०११अ	एतान् सप्त महेष्वासान् वीरान् युद्धाभिनन्दिनः  
०५,१५४।०११च्	सेनाप्रणेतॄन् विधिवद् अभ्यषिञ्चद् युधिष्ठिरः  
०५,१५४।०१२अ	सर्वसेनापतिं चात्र धृष्टद्युम्नम् उपादिशत्  
०५,१५४।०१२च्	द्रोणान्तहेतोर् उत्पन्नो य इद्धाञ् जातवेदसः  
०५,१५४।०१३अ	सर्वेषाम् एव तेषां तु समस्तानां महात्मनाम्  
०५,१५४।०१३च्	सेनापतिपतिं चक्रे गुडाकेशं धनञ्जयम्  
०५,१५४।०१४अ	अर्जुनस्यापि नेता च संयन्ता चैव वाजिनाम्  
०५,१५४।०१४च्	सङ्कर्षणानुजः श्रीमान् महाबुद्धिर् जनार्दनः  
०५,१५४।०१५अ	तद् दृष्ट्वोपस्थितं युद्धं समासन्नं महात्ययम्  
०५,१५४।०१५च्	प्राविशद् भवनं राज्ञः पाण्डवस्य हलायुधः  
०५,१५४।०१६अ	सहाक्रूरप्रभृतिभिर् गदसाम्बोल्मुकादिभिः  
०५,१५४।०१६च्	रौक्मिणेयाहुकसुतैश् चारुदेष्णपुरोगमैः  
०५,१५४।०१७अ	वृष्णिमुख्यैर् अभिगतैर् व्याघ्रैर् इव बलोत्कटैः  
०५,१५४।०१७च्	अभिगुप्तो महाबाहुर् मरुद्भिर् इव वासवः  
०५,१५४।०१८अ	नीलकौशेयवसनः कैलासशिखरोपमः  
०५,१५४।०१८च्	सिंहखेलगतिः श्रीमान् मदरक्तान्तलोचनः  
०५,१५४।०१९अ	तं दृष्ट्वा धर्मराजश् च केशवश् च महाद्युतिः  
०५,१५४।०१९च्	उदतिष्ठत् तदा पार्थो भीमकर्मा वृकोदरः  
०५,१५४।०२०अ	गाण्डीवधन्वा ये चान्ये राजानस् तत्र के चन  
०५,१५४।०२०च्	पूजयां चक्रुर् अभ्येत्य ते स्म सर्वे हलायुधम्  
०५,१५४।०२१अ	ततस् तं पाण्डवो राजा करे पस्पर्श पाणिना  
०५,१५४।०२१च्	वासुदेवपुरोगास् तु सर्व एवाभ्यवादयन्  
०५,१५४।०२२अ	विराटद्रुपदौ वृद्धाव् अभिवाद्य हलायुधः  
०५,१५४।०२२च्	युधिष्ठिरेण सहित उपाविशद् अरिन्दमः  
०५,१५४।०२३अ	ततस् तेषूपविष्टेषु पार्थिवेषु समन्ततः  
०५,१५४।०२३च्	वासुदेवम् अभिप्रेक्ष्य रौहिणेयो ऽभ्यभाषत  
०५,१५४।०२४अ	भवितायं महारौद्रो दारुणः पुरुषक्षयः  
०५,१५४।०२४च्	दिष्टम् एतद् ध्रुवं मन्ये न शक्यम् अतिवर्तितुम्  
०५,१५४।०२५अ	अस्माद् युद्धात् समुत्तीर्णान् अपि वः ससुहृज्जनान्  
०५,१५४।०२५च्	अरोगान् अक्षतैर् देहैः पश्येयम् इति मे मतिः  
०५,१५४।०२६अ	समेतं पार्थिवं क्षत्रं कालपक्वम् असंशयम्  
०५,१५४।०२६च्	विमर्दः सुमहान् भावी मांसशोणितकर्दमः  
०५,१५४।०२७अ	उक्तो मया वासुदेवः पुनः पुनर् उपह्वरे  
०५,१५४।०२७च्	सम्बन्धिषु समां वृत्तिं वर्तस्व मधुसूदन  
०५,१५४।०२८अ	पाण्डवा हि यथास्माकं तथा दुर्योधनो नृपः  
०५,१५४।०२८च्	तस्यापि क्रियतां युक्त्या सपर्येति पुनः पुनः  
०५,१५४।०२९अ	तच् च मे नाकरोद् वाक्यं त्वदर्थे मधुसूदनः  
०५,१५४।०२९च्	निविष्टः सर्वभावेन धनञ्जयम् अवेक्ष्य च  
०५,१५४।०३०अ	ध्रुवो जयः पाण्डवानाम् इति मे निश्चिता मतिः  
०५,१५४।०३०च्	तथा ह्य् अभिनिवेशो ऽयं वासुदेवस्य भारत  
०५,१५४।०३१अ	न चाहम् उत्सहे कृष्णम् ऋते लोकम् उदीक्षितुम्  
०५,१५४।०३१च्	ततो ऽहम् अनुवर्तामि केशवस्य चिकीर्षितम्  
०५,१५४।०३२अ	उभौ शिष्यौ हि मे वीरौ गदायुद्धविशारदौ  
०५,१५४।०३२च्	तुल्यस्नेहो ऽस्म्य् अतो भीमे तथा दुर्योधने नृपे  
०५,१५४।०३३अ	तस्माद् यास्यामि तीर्थानि सरस्वत्या निषेवितुम्  
०५,१५४।०३३च्	न हि शक्ष्यामि कौरव्यान् नश्यमानान् उपेक्षितुम्  
०५,१५४।०३४अ	एवम् उक्त्वा महाबाहुर् अनुज्ञातश् च पाण्डवैः  
०५,१५४।०३४च्	तीर्थयात्रां ययौ रामो निवर्त्य मधुसूदनम्  
०५,१५५।००१	वैशम्पायन उवाच  
०५,१५५।००१अ	एतस्मिन्न् एव काले तु भीष्मकस्य महात्मनः  
०५,१५५।००१च्	हिरण्यलोम्नो नृपतेः साक्षाद् इन्द्रसखस्य वै  
०५,१५५।००२अ	आहृतीनाम् अधिपतेर् भोजस्यातियशस्विनः  
०५,१५५।००२च्	दाक्षिणात्यपतेः पुत्रो दिक्षु रुक्मीति विश्रुतः  
०५,१५५।००३अ	यः किम्पुरुषसिंहस्य गन्धमादनवासिनः  
०५,१५५।००३च्	शिष्यः कृत्स्नं धनुर्वेदं चतुष्पादम् अवाप्तवान्  
०५,१५५।००४अ	यो माहेन्द्रं धनुर् लेभे तुल्यं गाण्डीवतेजसा  
०५,१५५।००४च्	शार्ङ्गेण च महाबाहुः सम्मितं दिव्यम् अक्षयम्  
०५,१५५।००५अ	त्रीण्य् एवैतानि दिव्यानि धनूंषि दिविचारिणाम्  
०५,१५५।००५च्	वारुणं गाण्डिवं तत्र माहेन्द्रं विजयं धनुः  
०५,१५५।००६अ	शार्ङ्गं तु वैष्णवं प्राहुर् दिव्यं तेजोमयं धनुः  
०५,१५५।००६च्	धारयाम् आस यत् कृष्णः परसेनाभयावहम्  
०५,१५५।००७अ	गाण्डीवं पावकाल् लेभे खाण्डवे पाकशासनिः  
०५,१५५।००७च्	द्रुमाद् रुक्मी महातेजा विजयं प्रत्यपद्यत  
०५,१५५।००८अ	सञ्छिद्य मौरवान् पाशान् निहत्य मुरम् ओजसा  
०५,१५५।००८च्	निर्जित्य नरकं भौमम् आहृत्य मणिकुण्डले  
०५,१५५।००९अ	षोडश स्त्रीसहस्राणि रत्नानि विविधानि च  
०५,१५५।००९च्	प्रतिपेदे हृषीकेशः शार्ङ्गं च धनुर् उत्तमम्  
०५,१५५।०१०अ	रुक्मी तु विजयं लब्ध्वा धनुर् मेघसमस्वनम्  
०५,१५५।०१०च्	विभीषयन्न् इव जगत् पाण्डवान् अभ्यवर्तत  
०५,१५५।०११अ	नामृष्यत पुरा यो ऽसौ स्वबाहुबलदर्पितः  
०५,१५५।०११च्	रुक्मिण्या हरणं वीरो वासुदेवेन धीमता  
०५,१५५।०१२अ	कृत्वा प्रतिज्ञां नाहत्वा निवर्तिष्यामि केशवम्  
०५,१५५।०१२च्	ततो ऽन्वधावद् वार्ष्णेयं सर्वशस्त्रभृतां वरम्  
०५,१५५।०१३अ	सेनया चतुरङ्गिण्या महत्या दूरपातया  
०५,१५५।०१३च्	विचित्रायुधवर्मिण्या गङ्गयेव प्रवृद्धया  
०५,१५५।०१४अ	स समासाद्य वार्ष्णेयं योगानाम् ईश्वरं प्रभुम्  
०५,१५५।०१४ब्*०५५१_०१	कृतप्रतिज्ञो राजासौ वासुदेवेन निर्जितः  
०५,१५५।०१४च्	व्यंसितो व्रीडितो राजन्न् आजगाम स कुण्डिनम्  
०५,१५५।०१५अ	यत्रैव कृष्णेन रणे निर्जितः परवीरहा  
०५,१५५।०१५च्	तत्र भोजकटं नाम चक्रे नगरम् उत्तमम्  
०५,१५५।०१६अ	सैन्येन महता तेन प्रभूतगजवाजिना  
०५,१५५।०१६च्	पुरं तद् भुवि विख्यातं नाम्ना भोजकटं नृप  
०५,१५५।०१७अ	स भोजराजः सैन्येन महता परिवारितः  
०५,१५५।०१७च्	अक्षौहिण्या महावीर्यः पाण्डवान् समुपागमत्  
०५,१५५।०१८अ	ततः स कवची खड्गी शरी धन्वी तली रथी  
०५,१५५।०१८च्	ध्वजेनादित्यवर्णेन प्रविवेश महाचमूम्  
०५,१५५।०१९अ	विदितः पाण्डवेयानां वासुदेवप्रियेप्सया  
०५,१५५।०१९च्	युधिष्ठिरस् तु तं राजा प्रत्युद्गम्याभ्यपूजयत्  
०५,१५५।०२०अ	स पूजितः पाण्डुसुतैर् यथान्यायं सुसत्कृतः  
०५,१५५।०२०च्	प्रतिपूज्य च तान् सर्वान् विश्रान्तः सहसैनिकः  
०५,१५५।०२०ए	उवाच मध्ये वीराणां कुन्तीपुत्रं धनञ्जयम्  
०५,१५५।०२१अ	सहायो ऽस्मि स्थितो युद्धे यदि भीतो ऽसि पाण्डव  
०५,१५५।०२१च्	करिष्यामि रणे साह्यम् असह्यं तव शत्रुभिः  
०५,१५५।०२२अ	न हि मे विक्रमे तुल्यः पुमान् अस्तीह कश् चन  
०५,१५५।०२२ब्*०५५२_०१	हनिष्यामि रणे भागं यन् मे दास्यसि पाण्डव  
०५,१५५।०२२ब्*०५५२_०२	अपि द्रोणकृपौ वीरौ भीष्मकर्णाव् अथो पुनः  
०५,१५५।०२२ब्*०५५२_०३	अथ वा सर्व एवैते तिष्ठन्तु वसुधाधिपाः  
०५,१५५।०२२च्	निहत्य समरे शत्रूंस् तव दास्यामि फल्गुन  
०५,१५५।०२३अ	इत्य् उक्तो धर्मराजस्य केशवस्य च सन्निधौ  
०५,१५५।०२३च्	शृण्वतां पार्थिवेन्द्राणाम् अन्येषां चैव सर्वशः  
०५,१५५।०२४अ	वासुदेवम् अभिप्रेक्ष्य धर्मराजं च पाण्डवम्  
०५,१५५।०२४च्	उवाच धीमान् कौन्तेयः प्रहस्य सखिपूर्वकम्  
०५,१५५।०२५अ	युध्यमानस्य मे वीर गन्धर्वैः सुमहाबलैः  
०५,१५५।०२५च्	सहायो घोषयात्रायां कस् तदासीत् सखा मम  
०५,१५५।०२६अ	तथा प्रतिभये तस्मिन् देवदानवसङ्कुले  
०५,१५५।०२६च्	खाण्डवे युध्यमानस्य कः सहायस् तदाभवत्  
०५,१५५।०२७अ	निवातकवचैर् युद्धे कालकेयैश् च दानवैः  
०५,१५५।०२७च्	तत्र मे युध्यमानस्य कः सहायस् तदाभवत्  
०५,१५५।०२८अ	तथा विराटनगरे कुरुभिः सह सङ्गरे  
०५,१५५।०२८च्	युध्यतो बहुभिस् तात कः सहायो ऽभवन् मम  
०५,१५५।०२९अ	उपजीव्य रणे रुद्रं शक्रं वैश्रवणं यमम्  
०५,१५५।०२९च्	वरुणं पावकं चैव कृपं द्रोणं च माधवम्  
०५,१५५।०३०अ	धारयन् गाण्डिवं दिव्यं धनुस् तेजोमयं दृढम्  
०५,१५५।०३०च्	अक्षय्यशरसंयुक्तो दिव्यास्त्रपरिबृंहितः  
०५,१५५।०३१अ	कौरवाणां कुले जातः पाण्डोः पुत्रो विशेषतः  
०५,१५५।०३१च्	द्रोणं व्यपदिशञ् शिष्यो वासुदेवसहायवान्  
०५,१५५।०३१द्*०५५३_०१	भीतो ऽस्मीति कथं ब्रूयां दधानो गाण्डिवं धनुः  
०५,१५५।०३२अ	कथम् अस्मद्विधो ब्रूयाद् भीतो ऽस्मीत्य् अयशस्करम्  
०५,१५५।०३२च्	वचनं नरशार्दूल वज्रायुधम् अपि स्वयम्  
०५,१५५।०३३अ	नास्मि भीतो महाबाहो सहायार्थश् च नास्ति मे  
०५,१५५।०३३च्	यथाकामं यथायोगं गच्छ वान्यत्र तिष्ठ वा  
०५,१५५।०३३द्*०५५४_०१	तच् छ्रुत्वा वचनं तस्य विजयस्य च धीमतः  
०५,१५५।०३४अ	विनिवर्त्य ततो रुक्मी सेनां सागरसन्निभाम्  
०५,१५५।०३४च्	दुर्योधनम् उपागच्छत् तथैव भरतर्षभ  
०५,१५५।०३५अ	तथैव चाभिगम्यैनम् उवाच स नराधिपः  
०५,१५५।०३५च्	प्रत्याख्यातश् च तेनापि स तदा शूरमानिना  
०५,१५५।०३६अ	द्वाव् एव तु महाराज तस्माद् युद्धाद् व्यपेयतुः  
०५,१५५।०३६च्	रौहिणेयश् च वार्ष्णेयो रुक्मी च वसुधाधिपः  
०५,१५५।०३७अ	गते रामे तीर्थयात्रां भीष्मकस्य सुते तथा  
०५,१५५।०३७च्	उपाविशन् पाण्डवेया मन्त्राय पुनर् एव हि  
०५,१५५।०३८अ	समितिर् धर्मराजस्य सा पार्थिवसमाकुला  
०५,१५५।०३८च्	शुशुभे तारकाचित्रा द्यौश् चन्द्रेणेव भारत  
०५,१५६।००१	जनमेजय उवाच  
०५,१५६।००१अ	तथा व्यूढेष्व् अनीकेषु कुरुक्षेत्रे द्विजर्षभ  
०५,१५६।००१च्	किम् अकुर्वन्त कुरवः कालेनाभिप्रचोदिताः  
०५,१५६।००२	वैशम्पायन उवाच  
०५,१५६।००२अ	तथा व्यूढेष्व् अनीकेषु यत् तेषु भरतर्षभ  
०५,१५६।००२च्	धृतराष्ट्रो महाराज सञ्जयं वाक्यम् अब्रवीत्  
०५,१५६।००३अ	एहि सञ्जय मे सर्वम् आचक्ष्वानवशेषतः  
०५,१५६।००३च्	सेनानिवेशे यद्वृत्तं कुरुपाण्डवसेनयोः  
०५,१५६।००४अ	दिष्टम् एव परं मन्ये पौरुषं चाप्य् अनर्थकम्  
०५,१५६।००४च्	यद् अहं जानमानो ऽपि युद्धदोषान् क्षयोदयान्  
०५,१५६।००५अ	तथापि निकृतिप्रज्ञं पुत्रं दुर्द्यूतदेविनम्  
०५,१५६।००५च्	न शक्नोमि नियन्तुं वा कर्तुं वा हितम् आत्मनः  
०५,१५६।००६अ	भवत्य् एव हि मे सूत बुद्धिर् दोषानुदर्शिनी  
०५,१५६।००६च्	दुर्योधनं समासाद्य पुनः सा परिवर्तते  
०५,१५६।००७अ	एवं गते वै यद् भावि तद् भविष्यति सञ्जय  
०५,१५६।००७च्	क्षत्रधर्मः किल रणे तनुत्यागो ऽभिपूजितः  
०५,१५६।००८	सञ्जय उवाच  
०५,१५६।००८अ	त्वद्युक्तो ऽयम् अनुप्रश्नो महाराज यथार्हसि  
०५,१५६।००८च्	न तु दुर्योधने दोषम् इमम् आसक्तुम् अर्हसि  
०५,१५६।००८ए	शृणुष्वानवशेषेण वदतो मम पार्थिव  
०५,१५६।००९अ	य आत्मनो दुश्चरिताद् अशुभं प्राप्नुयान् नरः  
०५,१५६।००९च्	एनसा न स दैवं वा कालं वा गन्तुम् अर्हति  
०५,१५६।०१०अ	महाराज मनुष्येषु निन्द्यं यः सर्वम् आचरेत्  
०५,१५६।०१०च्	स वध्यः सर्वलोकस्य निन्दितानि समाचरन्  
०५,१५६।०११अ	निकारा मनुजश्रेष्ठ पाण्डवैस् त्वत्प्रतीक्षया  
०५,१५६।०११च्	अनुभूताः सहामात्यैर् निकृतैर् अधिदेवने  
०५,१५६।०१२अ	हयानां च गजानां च राज्ञां चामिततेजसाम्  
०५,१५६।०१२च्	वैशसं समरे वृत्तं यत् तन् मे शृणु सर्वशः  
०५,१५६।०१३अ	स्थिरो भूत्वा महाराज सर्वलोकक्षयोदयम्  
०५,१५६।०१३च्	यथाभूतं महायुद्धे श्रुत्वा मा विमना भव  
०५,१५६।०१४अ	न ह्य् एव कर्ता पुरुषः कर्मणोः शुभपापयोः  
०५,१५६।०१४च्	अस्वतन्त्रो हि पुरुषः कार्यते दारुयन्त्रवत्  
०५,१५६।०१५अ	के चिद् ईश्वरनिर्दिष्टाः के चिद् एव यदृच्छया  
०५,१५६।०१५च्	पूर्वकर्मभिर् अप्य् अन्ये त्रैधम् एतद् विकृष्यते  
०५,१५६।०१५द्*०५५५_०१	तस्माद् अनर्थम् आपन्नः स्थिरो भूत्वा निशामय  
०५,१५७।००१	सञ्जय उवाच  
०५,१५७।००१अ	हिरण्वत्यां निविष्टेषु पाण्डवेषु महात्मसु  
०५,१५७।००१ब्*०५५६_०१	न्यविशन्त महाराज कौरवेया यथाविधि  
०५,१५७।००१ब्*०५५६_०२	तत्र दुर्योधनो राजा निवेश्य बलम् ओजसा  
०५,१५७।००१ब्*०५५६_०३	सम्मानयित्वा नृपतीन् न्यस्य गुल्मांस् तथैव च  
०५,१५७।००१ब्*०५५६_०४	आरक्षस्य विधिं कृत्वा योधानां तत्र भारत  
०५,१५७।००१ब्*०५५६_०५	कर्णं दुःशासनं चैव शकुनिं चापि सौबलम्  
०५,१५७।००१ब्*०५५६_०६	आनाय्य नृपतिस् तत्र मन्त्रयाम् आस भारत  
०५,१५७।००१च्	दुर्योधनो महाराज कर्णेन सह भारत  
०५,१५७।००१द्*०५५७_०१	सम्भाषित्वा च कर्णेन भ्रात्रा दुःशासनेन च  
०५,१५७।००२अ	सौबलेन च राजेन्द्र तथा दुःशासनेन च  
०५,१५७।००२च्	आहूयोपह्वरे राजन्न् उलूकम् इदम् अब्रवीत्  
०५,१५७।००३अ	उलूक गच्छ कैतव्य पाण्डवान् सहसोमकान्  
०५,१५७।००३च्	गत्वा मम वचो ब्रूहि वासुदेवस्य शृण्वतः  
०५,१५७।००४अ	इदं तत् समनुप्राप्तं वर्षपूगाभिचिन्तितम्  
०५,१५७।००४च्	पाण्डवानां कुरूणां च युद्धं लोकभयङ्करम्  
०५,१५७।००५अ	यद् एतत् कत्थनावाक्यं सञ्जयो महद् अब्रवीत्  
०५,१५७।००५ब्*०५५८_०१	वासुदेवसहायस्य गर्जतः सानुजस्य ते  
०५,१५७।००५च्	मध्ये कुरूणां कौन्तेय तस्य कालो ऽयम् आगतः  
०५,१५७।००५ए	यथा वः सम्प्रतिज्ञातं तत् सर्वं क्रियताम् इति  
०५,१५७।००५ड़्@००९_०००१	ज्येष्ठं तथैव कौन्तेयं ब्रूयास् त्वं वचनान् मम  
०५,१५७।००५ड़्@००९_०००२	भ्रातृभिः सहितः सर्वैः सोमकैश् च सकेकयैः  
०५,१५७।००५ड़्@००९_०००३	कथं वा धार्मिको भूत्वा त्वम् अधर्मे मनः कृथाः  
०५,१५७।००५ड़्@००९_०००४	य इच्छसि जगत् सर्वं नश्यमानं नृशंसवत्  
०५,१५७।००५ड़्@००९_०००५	अभयं सर्वभूतेभ्यो दाता त्वम् इति मे मतिः  
०५,१५७।००५ड़्@००९_०००६	श्रूयते हि पुरा गीतः श्लोको ऽयं भरतर्षभ  
०५,१५७।००५ड़्@००९_०००७	प्रह्लादेनाथ भद्रं ते हृते राज्ये तु दैवतैः  
०५,१५७।००५ड़्@००९_०००८	यस्य धर्मध्वजो नित्यं सुराध्वज इवोच्छ्रितः  
०५,१५७।००५ड़्@००९_०००९	प्रच्छन्नानि च पापानि बैडालं नाम तद् व्रतम्  
०५,१५७।००५ड़्@००९_००१०	अत्र ते वर्तयिष्यामि आख्यानम् इदम् उत्तमम्  
०५,१५७।००५ड़्@००९_००११	कथितं नारदेनेह पितुर् मम नराधिप  
०५,१५७।००५ड़्@००९_००१२	मार्जारः किल दुष्टात्मा निश्चेष्टः सर्वकर्मसु  
०५,१५७।००५ड़्@००९_००१३	ऊर्ध्वबाहुः स्थितो राजन् गङ्गातीरे कदा चन  
०५,१५७।००५ड़्@००९_००१४	स वै कृत्वा मनःशुद्धिं प्रत्ययार्थं शरीरिणाम्  
०५,१५७।००५ड़्@००९_००१५	करोमि धर्मम् इत्य् आह सर्वान् एव शरीरिणः  
०५,१५७।००५ड़्@००९_००१६	तस्य कालेन महता विश्रम्भं जग्मुर् अण्डजाः  
०५,१५७।००५ड़्@००९_००१७	समेत्य च प्रशंसन्ति मार्जारं तं विशां पते  
०५,१५७।००५ड़्@००९_००१८	पूज्यमानस् तु तैः सर्वैः पक्षिभिः पक्षिभोजनः  
०५,१५७।००५ड़्@००९_००१९	आत्मकार्यं कृतं मेने चर्यायाश् च कृतं फलम्  
०५,१५७।००५ड़्@००९_००२०	अथ दीर्घस्य कालस्य तं देशं मूषिका ययुः  
०५,१५७।००५ड़्@००९_००२१	ददृशुस् तं च ते तत्र धार्मिकं व्रतचारिणम्  
०५,१५७।००५ड़्@००९_००२२	कार्येण महता युक्तं दम्भयुक्तेन भारत  
०५,१५७।००५ड़्@००९_००२३	तेषां मतिर् इयं राजन्न् आसीत् तत्र विनिश्चये  
०५,१५७।००५ड़्@००९_००२४	बहुमित्रा वयं सर्वे तेषां नो मातुलो ह्य् अयम्  
०५,१५७।००५ड़्@००९_००२५	रक्षां करोतु सततं वृद्धबालस्य सर्वशः  
०५,१५७।००५ड़्@००९_००२६	उपगम्य तु ते सर्वे बिडालम् इदम् अब्रुवन्  
०५,१५७।००५ड़्@००९_००२७	भवत्प्रसादाद् इच्छामश् चर्तुं चैव यथासुखम्  
०५,१५७।००५ड़्@००९_००२८	भवान् नो गतिर् अव्यग्रा भवान् नः परमः सुहृत्  
०५,१५७।००५ड़्@००९_००२९	ते वयं सहिताः सर्वे भवन्तं शरणं गताः  
०५,१५७।००५ड़्@००९_००३०	भवान् धर्मपरो नित्यं भवान् धर्मे व्यवस्थितः  
०५,१५७।००५ड़्@००९_००३१	स नो रक्ष महाप्रज्ञ त्रिदशान् इव वज्रभृत्  
०५,१५७।००५ड़्@००९_००३२	एवम् उक्तस् तु तैः सर्वैर् मूषिकैः स विशां पते  
०५,१५७।००५ड़्@००९_००३३	प्रत्युवाच ततः सर्वान् मूषिकान् मूषिकान्तकृत्  
०५,१५७।००५ड़्@००९_००३४	द्वयोर् योगं न पश्यामि तपसो रक्षणस्य च  
०५,१५७।००५ड़्@००९_००३५	अवश्यं तु मया कार्यं वचनं भवतां हितम्  
०५,१५७।००५ड़्@००९_००३६	युष्माभिर् अपि कर्तव्यं वचनं मम नित्यशः  
०५,१५७।००५ड़्@००९_००३७	तपसास्मि परिश्रान्तो दृढं नियमम् आस्थितः  
०५,१५७।००५ड़्@००९_००३८	न चापि गमने शक्तिं कां चित् पश्यामि चिन्तयन्  
०५,१५७।००५ड़्@००९_००३९	सो ऽस्मि नेयः सदा ताता नदीकूलम् इतः सुखम्  
०५,१५७।००५ड़्@००९_००४०	तथेति तं प्रतिज्ञाय मूषिका भरतर्षभ  
०५,१५७।००५ड़्@००९_००४१	वृद्धबालम् अथो सर्वे मार्जाराय न्यवेदयन्  
०५,१५७।००५ड़्@००९_००४२	ततः स पापो दुष्टात्मा मूषिकान् अथ भक्षयन्  
०५,१५७।००५ड़्@००९_००४३	पीवरश् च सुवर्णश् च दृढबन्धश् च जायते  
०५,१५७।००५ड़्@००९_००४४	मूषिकाणां गणश् चात्र भृशं सङ्क्षीयते ऽथ सः  
०५,१५७।००५ड़्@००९_००४५	मार्जारो वर्धते चापि तेजोबलसमन्वितः  
०५,१५७।००५ड़्@००९_००४६	ततस् ते मूषिकाः सर्वे समेत्यान्योन्यम् अब्रुवन्  
०५,१५७।००५ड़्@००९_००४७	मातुलो वर्धते नित्यं वयं क्षीयामहे भृशम्  
०५,१५७।००५ड़्@००९_००४८	ततः प्राज्ञतमः कश् चिड् डिण्डिको नाम मूषिकः  
०५,१५७।००५ड़्@००९_००४९	अब्रवीद् वचनं राजन् मूषिकाणां महागणम्  
०५,१५७।००५ड़्@००९_००५०	गच्छतां वो नदीतीरं सहितानां विशेषतः  
०५,१५७।००५ड़्@००९_००५१	पृष्ठतो ऽहं गमिष्यामि सहैव मातुलेन तु  
०५,१५७।००५ड़्@००९_००५२	साधु साध्व् इति ते सर्वे पूजयां चक्रिरे तदा  
०५,१५७।००५ड़्@००९_००५३	चक्रुश् चैव यथान्यायं डिण्डिकस्य वचो ऽर्थवत्  
०५,१५७।००५ड़्@००९_००५४	अविज्ञानात् ततः सो ऽथ डिण्डिकं ह्य् उपभुक्तवान्  
०५,१५७।००५ड़्@००९_००५५	ततस् ते सहिताः सर्वे मन्त्रयाम् आसुर् अञ्जसा  
०५,१५७।००५ड़्@००९_००५६	तत्र वृद्धतमः कश् चित् कोलिको नाम मूषिकः  
०५,१५७।००५ड़्@००९_००५७	अब्रवीद् वचनं राजञ् ज्ञातिमध्ये यथातथम्  
०५,१५७।००५ड़्@००९_००५८	न मातुलो धर्मकामश् छद्ममात्रं कृता शिखा  
०५,१५७।००५ड़्@००९_००५९	न मूलफलभक्षस्य विष्ठा भवति लोमशा  
०५,१५७।००५ड़्@००९_००६०	अस्य गात्राणि वर्धन्ते गणश् च परिहीयते  
०५,१५७।००५ड़्@००९_००६१	अद्य सप्ताष्टदिवसान् डिण्डिको ऽपि न दृश्यते  
०५,१५७।००५ड़्@००९_००६२	एतच् छ्रुत्वा वचः सर्वे मूषिका विप्रदुद्रुवुः  
०५,१५७।००५ड़्@००९_००६३	बिडालो ऽपि स दुष्टात्मा जगामैव यथागतम्  
०५,१५७।००५ड़्@००९_००६४	तथा त्वम् अपि दुष्टात्मन् बैडालं व्रतम् आस्थितः  
०५,१५७।००५ड़्@००९_००६५	चरसि ज्ञातिषु सदा बिडालो मूषिकेष्व् इव  
०५,१५७।००५ड़्@००९_००६६	अन्यथा किल ते वाक्यम् अन्यथा कर्म दृश्यते  
०५,१५७।००५ड़्@००९_००६७	दम्भनार्थाय लोकस्य वेदाश् चोपशमश् च ते  
०५,१५७।००५ड़्@००९_००६८	त्यक्त्वा छद्म त्व् इदं राजन् क्षत्रधर्मं समाश्रितः  
०५,१५७।००५ड़्@००९_००६९	कुरु कार्याणि सर्वाणि धर्मिष्ठो ऽसि नरर्षभ  
०५,१५७।००५ड़्@००९_००७०	बाहुवीर्येण पृथिवीं लब्ध्वा भरतसत्तम  
०५,१५७।००५ड़्@००९_००७१	देहि दानं द्विजातिभ्यः पितृभ्यश् च यथोचितम्  
०५,१५७।००५ड़्@००९_००७२	क्लिष्टाया वर्षपूगांश् च मातुर् मातृहिते स्थितः  
०५,१५७।००५ड़्@००९_००७३	प्रमार्जाश्रु रणे जित्वा सम्मानं परम् आवह  
०५,१५७।००५ड़्@००९_००७४	पञ्च ग्रामा वृता यत्नान् नास्माभिर् अपवर्जिताः  
०५,१५७।००५ड़्@००९_००७५	युध्यामहे कथं सङ्ख्ये कोपयेम च पाण्डवान्  
०५,१५७।००५ड़्@००९_००७६	त्वत्कृते दुष्टभावस्य सन्त्यागो विदुरस्य च  
०५,१५७।००५ड़्@००९_००७७	जातुषे च गृहे दाहं स्मर तं पुरुषो भव  
०५,१५७।००५ड़्@००९_००७८	यच् च कृष्णम् अवोचस् त्वम् आयान्तं कुरुसंसदि  
०५,१५७।००५ड़्@००९_००७९	अयम् अस्मि स्थितो राजञ् शमाय समराय च  
०५,१५७।००५ड़्@००९_००८०	तस्यायम् आगतः कालः समरस्य नराधिप  
०५,१५७।००५ड़्@००९_००८१	एतद् अर्थं मया सर्वं कृतम् एतद् युधिष्ठिर  
०५,१५७।००५ड़्@००९_००८२	किं नु युद्धात् परं लाभं क्षत्रियो बहु मन्यते  
०५,१५७।००५ड़्@००९_००८३	किं च त्वं क्षत्रियकुले जातः सम्प्रथितो भुवि  
०५,१५७।००५ड़्@००९_००८४	द्रोणाद् अस्त्राणि सम्प्राप्य कृपाच् च भरतर्षभ  
०५,१५७।००५ड़्@००९_००८५	तुल्ययोनौ समबले वासुदेवं समाश्रितः  
०५,१५७।००५ड़्@००९_००८६	ब्रूयास् त्वं वासुदेवं च पाण्डवानां समीपतः  
०५,१५७।००५ड़्@००९_००८७	आत्मार्थं पाण्डवार्थं च यत्तो मां प्रतियोधय  
०५,१५७।००५ड़्@००९_००८८	सभामध्ये च यद् रूपं मायया कृतवान् असि  
०५,१५७।००५ड़्@००९_००८९	तत् तथैव पुनः कृत्वा सार्जुनो माम् अभिद्रव  
०५,१५७।००५ड़्@००९_००९०	इन्द्रजालं च मायां वै कुहका वापि भीषणा  
०५,१५७।००५ड़्@००९_००९१	आत्तशस्त्रस्य सङ्ग्रामे वहन्ति प्रतिगर्जनाः  
०५,१५७।००५ड़्@००९_००९२	वयम् अप्य् उत्सहेम द्यां खं च गच्छेम मायया  
०५,१५७।००५ड़्@००९_००९३	रसातलं विशा ऽमोपि ऐन्द्रं वा पुरम् एव तु  
०५,१५७।००५ड़्@००९_००९४	दर्शयेम च रूपाणि स्वशरीरे बहून्य् अपि  
०५,१५७।००५ड़्@००९_००९५	न तु पर्यायतः सिद्धिर् बुद्धिम् आप्नोति मानुषीम्  
०५,१५७।००५ड़्@००९_००९६	मनसैव हि भूतानि धातैव कुरुते वशे  
०५,१५७।००५ड़्@००९_००९७	यद् ब्रवीषि च वार्ष्णेय धार्तराष्ट्रान् अहं रणे  
०५,१५७।००५ड़्@००९_००९८	घातयित्वा प्रदास्यामि पार्थेभ्यो राज्यम् उत्तमम्  
०५,१५७।००५ड़्@००९_००९९	आचचक्षे च मे सर्वं सञ्जयस् तव भाषितम्  
०५,१५७।००५ड़्@००९_०१००	मद्द्वितीयेन पार्थेन वैरं वः सव्यसाचिना  
०५,१५७।००५ड़्@००९_०१०१	स सत्यसङ्गरो भूत्वा पाण्डवार्थे पराक्रमी  
०५,१५७।००५ड़्@००९_०१०२	युध्यस्वाद्य रणे यत्तः पश्यामः पुरुषो भव  
०५,१५७।००५ड़्@००९_०१०३	यस् तु शत्रुम् अभिज्ञाय शुद्धं पौरुषम् आस्थितः  
०५,१५७।००५ड़्@००९_०१०४	करोति द्विषतां शोकं स जीवति सुजीवितम्  
०५,१५७।००५ड़्@००९_०१०५	अकस्माच् चैव ते कृष्ण ख्यातं लोके महद् यशः  
०५,१५७।००५ड़्@००९_०१०६	अद्येदानीं विजानीमः सन्ति षण्ढाः सशृङ्गकाः  
०५,१५७।००५ड़्@००९_०१०७	मद्विधो नापि नृपतिस् त्वयि युक्तः कथं चन  
०५,१५७।००५ड़्@००९_०१०८	सन्नाहं संयुगे कर्तुं कंसभृत्ये विशेषतः  
०५,१५७।००६अ	अमर्षं राज्यहरणं वनवासं च पाण्डव  
०५,१५७।००६च्	द्रौपद्याश् च परिक्लेशं संस्मरन् पुरुषो भव  
०५,१५७।००७अ	यदर्थं क्षत्रिया सूते गर्भं तद् इदम् आगतम्  
०५,१५७।००७च्	बलं वीर्यं च शौर्यं च परं चाप्य् अस्त्रलाघवम्  
०५,१५७।००७ए	पौरुषं दर्शयन् युद्धे कोपस्य कुरु निष्कृतिम्  
०५,१५७।००८अ	परिक्लिष्टस्य दीनस्य दीर्घकालोषितस्य च  
०५,१५७।००८च्	न स्फुटेद् धृदयं कस्य ऐश्वर्याद् भ्रंशितस्य च  
०५,१५७।००९अ	कुले जातस्य शूरस्य परवित्तेषु गृध्यतः  
०५,१५७।००९च्	आच्छिन्नं राज्यम् आक्रम्य कोपं कस्य न दीपयेत्  
०५,१५७।०१०अ	यत् तद् उक्तं महद् वाक्यं कर्मणा तद् विभाव्यताम्  
०५,१५७।०१०च्	अकर्मणा कत्थितेन सन्तः कुपुरुषं विदुः  
०५,१५७।०११अ	अमित्राणां वशे स्थानं राज्यस्य च पुनर्भवः  
०५,१५७।०११च्	द्वाव् अर्थौ युध्यमानस्य तस्मात् कुरुत पौरुषम्  
०५,१५७।०१२अ	अस्मान् वा त्वं पराजित्य प्रशाधि पृथिवीम् इमाम्  
०५,१५७।०१२च्	अथ वा निहतो ऽस्माभिर् वीरलोकं गमिष्यसि  
०५,१५७।०१३अ	राष्ट्रात् प्रव्राजनं क्लेशं वनवासं च पाण्डव  
०५,१५७।०१३च्	कृष्णायाश् च परिक्लेशं संस्मरन् पुरुषो भव  
०५,१५७।०१४अ	अप्रियाणां च वचने प्रव्रजत्सु पुनः पुनः  
०५,१५७।०१४च्	अमर्षं दर्शयाद्य त्वम् अमर्षो ह्य् एव पौरुषम्  
०५,१५७।०१५अ	क्रोधो बलं तथा वीर्यं ज्ञानयोगो ऽस्त्रलाघवम्  
०५,१५७।०१५च्	इह ते पार्थ दृश्यन्तां सङ्ग्रामे पुरुषो भव  
०५,१५७।०१६अ	तं च तूबरकं मूढं बह्वाशिनम् अविद्यकम्  
०५,१५७।०१६च्	उलूक मद्वचो ब्रूया असकृद् भीमसेनकम्  
०५,१५७।०१६द्*०५५९_०१	विराटनगरे पार्थ यस् त्वं सूदो ह्य् अभूः पुरा  
०५,१५७।०१६द्*०५५९_०२	बल्लवो नाम विख्यातस् तन् ममैव हि पौरुषम्  
०५,१५७।०१७अ	अशक्तेनैव यच् छप्तं सभामध्ये वृकोदर  
०५,१५७।०१७च्	दुःशासनस्य रुधिरं पीयतां यदि शक्यते  
०५,१५७।०१७द्@०१०_०००१	यद् ब्रवीषि च कौन्तेय धार्तराष्ट्रान् अहं रणे  
०५,१५७।०१७द्@०१०_०००२	निहनिष्यामि तरसा तस्य कालो ऽयम् आगतः  
०५,१५७।०१७द्@०१०_०००३	त्वं हि भोज्ये पुरस्कार्यो भक्ष्ये पेये च भारत  
०५,१५७।०१७द्@०१०_०००४	क्व युद्धं क्व च भोक्तव्यं युध्यस्व पुरुषो भव  
०५,१५७।०१७द्@०१०_०००५	शयिष्यसे हतो भूमौ गदाम् आलिङ्ग्य भारत  
०५,१५७।०१७द्@०१०_०००६	तद् वृथा च सभामध्ये वल्गितं ते वृकोदर  
०५,१५७।०१७द्@०१०_०००७	उलूक नकुलं ब्रूहि वचनान् मम भारत  
०५,१५७।०१७द्@०१०_०००८	युध्यस्वाद्य स्थिरो भूत्व पश्यामस् तव पौरुषम्  
०५,१५७।०१७द्@०१०_०००९	युधिष्ठिरानुरागं च द्वेषं च मयि भारत  
०५,१५७।०१७द्@०१०_००१०	कृष्णायाश् च परिक्लेशं स्मरेदानीं यथातथम्  
०५,१५७।०१७द्@०१०_००११	ब्रूयास् त्वं सहदेवं च राजमध्ये वचो मम  
०५,१५७।०१७द्@०१०_००१२	युध्येदानीं रणे यत्तः क्लेशान् स्मर च पाण्डव  
०५,१५७।०१७द्@०१०_००१३	विराटद्रुपदौ चोभौ ब्रूयास् त्वं वचनान् मम  
०५,१५७।०१७द्@०१०_००१४	न दृष्टपूर्वा भर्तारो भृत्यैर् अपि महागुणैः  
०५,१५७।०१७द्@०१०_००१५	तथार्थपतिभिर् भृत्या यतः सृष्टाः प्रजास् ततः  
०५,१५७।०१७द्@०१०_००१६	अश्लाघ्यो ऽयं नरपतिर् युवयोर् इति चागतम्  
०५,१५७।०१७द्@०१०_००१७	ते यूयं संहता भूत्वा तद्वधार्थं ममापि च  
०५,१५७।०१७द्@०१०_००१८	आत्मार्थं पाण्डवार्थं च प्रयुध्यध्वं मया सह  
०५,१५७।०१७द्@०१०_००१९	धृष्टद्युम्नं च पाञ्चाल्यं ब्रूयास् त्वं वचनान् मम  
०५,१५७।०१७द्@०१०_००२०	एष ते समयः प्राप्तो लब्धव्यश् च त्वयापि सः  
०५,१५७।०१७द्@०१०_००२१	द्रोणम् आसाद्य समरे ज्ञास्यसे हितम् उत्तमम्  
०५,१५७।०१७द्@०१०_००२२	युध्यस्व ससुहृत् पापं कुरु कर्म सुदुष्करम्  
०५,१५७।०१७द्@०१०_००२३	शिखण्डिनम् अथो ब्रूहि उलूक वचनान् मम  
०५,१५७।०१७द्@०१०_००२४	स्त्रीति मत्वा महाबाहुर् न हनिष्यति कौरवः  
०५,१५७।०१७द्@०१०_००२५	गाङ्गेयो धन्विनां श्रेष्ठो युध्येदानीं सुनिर्भयम्  
०५,१५७।०१७द्@०१०_००२६	कुरु कर्म रणे यत्तः पश्यामः पौरुषं तव  
०५,१५७।०१७द्@०१०_००२७	एवम् उक्त्वा ततो राजा प्रहस्योलूकम् अब्रवीत्  
०५,१५७।०१७द्@०१०_००२८	धनञ्जयं पुनर् ब्रूहि वासुदेवस्य शृण्वतः  
०५,१५७।०१८अ	लोहाभिहारो निर्वृत्तः कुरुक्षेत्रम् अकर्दमम्  
०५,१५७।०१८च्	पुष्टास् ते ऽश्वा भृता योधाः श्वो युध्यस्व सकेशवः  
०५,१५७।०१८द्@०११_०००१	असमागम्य भीष्मेण संयुगे किं विकत्थसे  
०५,१५७।०१८द्@०११_०००२	आरुरुक्षुर् यथा मन्दः पर्वतं गन्धमादनम्  
०५,१५७।०१८द्@०११_०००३	एवं कत्थसि कौन्तेय अकत्थन् पुरुषो भव  
०५,१५७।०१८द्@०११_०००४	सूतपुत्रं सुदुर्धर्षं शल्यं च बलिनां वरम्  
०५,१५७।०१८द्@०११_०००५	द्रोणं च बलिनां श्रेष्ठं शचीपतिसमं युधि  
०५,१५७।०१८द्@०११_०००६	अजित्वा संयुगे पार्थ राज्यं कथम् इहेच्छसि  
०५,१५७।०१८द्@०११_०००७	ब्राह्मे धनुषि चाचार्यं वेदयोर् अन्तगं द्वयोः  
०५,१५७।०१८द्@०११_०००८	युधि धुर्यम् अविक्षोभ्यम् अनीकचरम् अच्युतम्  
०५,१५७।०१८द्@०११_०००९	द्रोणं महाद्युतिं पार्थ जेतुम् इच्छसि तन् मृषा  
०५,१५७।०१८द्@०११_००१०	न हि शुश्रुम वातेन मेरुम् उन्मथितं गिरिम्  
०५,१५७।०१८द्@०११_००११	अनिलो वा वहेन् मेरुं द्यौर् वापि निपतेन् महीम्  
०५,१५७।०१८द्@०११_००१२	युगं वा परिवर्तेत यद्य् एवं स्याद् यथात्थ माम्  
०५,१५७।०१८द्@०११_००१३	को ह्य् अस्ति जीविताकाङ्क्षी प्राप्येमम् अरिमर्दनम्  
०५,१५७।०१८द्@०११_००१४	पार्थो वा इतरो वापि को ऽन्यः स्वस्ति गृहान् व्रजेत्  
०५,१५७।०१८द्@०११_००१५	कथम् आभ्याम् अभिध्यातः संस्पृष्टो दारुणेन वा  
०५,१५७।०१८द्@०११_००१६	रणे जीवन् प्रमुच्येत पदा भूमिम् उपस्पृशन्  
०५,१५७।०१८द्@०११_००१७	किं दर्दुरः कूपशयो यथेमां  
०५,१५७।०१८द्@०११_००१८	न बुध्यसे राजचमूं समेताम्  
०५,१५७।०१८द्@०११_००१९	दुराधर्षां देवचमूप्रकाशां  
०५,१५७।०१८द्@०११_००२०	गुप्तां नरेन्द्रैस् त्रिदशैर् इव द्याम्  
०५,१५७।०१८द्@०११_००२१	प्राच्यैः प्रतीच्यैर् अथ दाक्षिणात्यैर्  
०५,१५७।०१८द्@०११_००२२	उदीच्यकाम्बोजशकैः खशैश् च  
०५,१५७।०१८द्@०११_००२३	शाल्वैः समत्स्यैः कुरुमध्यदेश्यैर्  
०५,१५७।०१८द्@०११_००२४	म्लेच्छैः पुलिन्दैर् द्रविडान्ध्रकाञ्च्यैः  
०५,१५७।०१८द्@०११_००२५	नानाजनौघं युधि सम्प्रवृद्धं  
०५,१५७।०१८द्@०११_००२६	गाङ्गं यथा वेगम् अपारणीयम्  
०५,१५७।०१८द्@०११_००२७	मां च स्थितं नागबलस्य मध्ये  
०५,१५७।०१८द्@०११_००२८	युयुत्ससे मन्द किम् अल्पबुद्धे  
०५,१५७।०१८द्@०११_००२९	अक्षय्याव् इषुधी चैव अग्निदत्तं च ते रथम्  
०५,१५७।०१८द्@०११_००३०	जानीमो हि रणे पार्थ केतुं दिव्यं च भारत  
०५,१५७।०१८द्@०११_००३१	अकत्थमानो युध्यस्व कत्थसे ऽर्जुन किं बहु  
०५,१५७।०१८द्@०११_००३२	पर्यायात् सिद्धिर् एतस्य नैतत् सिध्यति कत्थनात्  
०५,१५७।०१८द्@०११_००३३	यदीदं कत्थनाल् लोके सिध्येत् कर्म धनञ्जय  
०५,१५७।०१८द्@०११_००३४	सर्वे भवेयुः सिद्धार्थाः कत्थने को हि दुर्गतः  
०५,१५७।०१८द्@०११_००३५	जानामि ते वासुदेवं सहायं  
०५,१५७।०१८द्@०११_००३६	जानामि ते गाण्डिवं तालमात्रम्  
०५,१५७।०१८द्@०११_००३७	जानाम्य् अहं त्वादृशो नास्ति योद्धा  
०५,१५७।०१८द्@०११_००३८	जानानस् ते राज्यम् एतद् धरामि  
०५,१५७।०१८द्@०११_००३९	न तु पर्यायधर्मेण सिद्धिं प्राप्नोति मानवः  
०५,१५७।०१८द्@०११_००४०	मनसैवानुकूलानि धातैव कुरुते वशे  
०५,१५७।०१८द्@०११_००४१	त्रयोदश समा भुक्तं राज्यं विलपतस् तव  
०५,१५७।०१८द्@०११_००४२	भूयश् चैव प्रशासिष्ये त्वां निहत्य सबान्धवम्  
०५,१५७।०१८द्@०११_००४३	क्व तदा गाण्डिवं ते ऽभूद् यत् त्वं दासपणैर् जितः  
०५,१५७।०१८द्@०११_००४४	क्व तदा भीमसेनस्य बलम् आसीच् च फल्गुन  
०५,१५७।०१८द्@०११_००४५	सगदाद् भीमसेनाद् वा फाल्गुनाद् वा सगाण्डिवात्  
०५,१५७।०१८द्@०११_००४६	न वै मोक्षस् तदा यो ऽभूद् विना कृष्णाम् अनिन्दिताम्  
०५,१५७।०१८द्@०११_००४७	सा वो दास्ये समापन्नान् मोचयाम् आस पार्षती  
०५,१५७।०१८द्@०११_००४८	अमानुष्यं समापन्नान् दासकर्मण्य् अवस्थितान्  
०५,१५७।०१८द्@०११_००४९	अवोचं यत् षण्ढतिलान् अहं वस् तथ्यम् एव तत्  
०५,१५७।०१८द्@०११_००५०	धृता हि वेणी पार्थेन विराटनगरे तदा  
०५,१५७।०१८द्@०११_००५१	सूदकर्मणि विश्रान्तं विराटस्य महानसे  
०५,१५७।०१८द्@०११_००५२	भीमसेनेन कौन्तेय यत् तु तन् मम पौरुषम्  
०५,१५७।०१८द्@०११_००५३	एवम् एव सदा दण्डं क्षत्रियाः क्षत्रिये दधुः  
०५,१५७।०१८द्@०११_००५४	वेणीं कृत्वा षण्ढवेषः कन्यां नर्तितवान् असि  
०५,१५७।०१८द्@०११_००५५	न भयाद् वासुदेवस्य न चापि तव फाल्गुन  
०५,१५७।०१८द्@०११_००५६	राज्यं प्रतिप्रदास्यामि युध्यस्व सहकेशवः  
०५,१५७।०१८द्@०११_००५७	न माया हीन्द्रजालं वा कुहका वापि भीषणाः  
०५,१५७।०१८द्@०११_००५८	व्यात्तशस्त्रस्य सङ्ग्रामे वहन्ति प्रतिगर्जनाः  
०५,१५७।०१८द्@०११_००५९	वासुदेवसहस्रं वा फाल्गुनानां शतानि वा  
०५,१५७।०१८द्@०११_००६०	आसाद्य माम् अमोघेषुं द्रविष्यन्ति दिशो दश  
०५,१५७।०१८द्@०११_००६१	संयुगं गच्छ भीष्मेण भिन्धि वा शिरसा गिरिम्  
०५,१५७।०१८द्@०११_००६२	तरस्व वा महागाधं बाहुभ्यां पुरुषोदधिम्  
०५,१५७।०१८द्@०११_००६३	शारद्वतमहामीनं सौमदत्तितिमिङ्गिलम्  
०५,१५७।०१८द्@०११_००६४	भीष्मवेगम् अपर्यन्तं द्रोणग्राहदुरासदम्  
०५,१५७।०१८द्@०११_००६५	कर्णशल्यझषावर्तं काम्बोजवडवामुखम्  
०५,१५७।०१८द्@०११_००६६	दुःशासनौघं शलशल्यमत्स्यं  
०५,१५७।०१८द्@०११_००६७	सुषेणचित्रायुधनागनक्रम्  
०५,१५७।०१८द्@०११_००६८	जयद्रथाद्रिं पुरुमित्रगाधं  
०५,१५७।०१८द्@०११_००६९	दुर्मर्षणोदं शकुनिप्रपातम्  
०५,१५७।०१८द्@०११_००७०	शस्त्रौघम् अक्षय्यम् अभिप्रवृद्धं  
०५,१५७।०१८द्@०११_००७१	यदावगाह्य श्रमनष्टचेताः  
०५,१५७।०१८द्@०११_००७२	भविष्यसि त्वं हतसर्वबान्धवस्  
०५,१५७।०१८द्@०११_००७३	तदा मनस् ते परितापम् एष्यति  
०५,१५७।०१८द्@०११_००७४	तदा मनस् ते त्रिदिवादिवाशुचेर्  
०५,१५७।०१८द्@०११_००७५	निवर्तिता पार्थ महीप्रशासनात्  
०५,१५७।०१८द्@०११_००७६	प्रशाम्य राज्यं हि सुदुर्लभं त्वया  
०५,१५७।०१८द्@०११_००७७	बुभूषितः स्वर्ग इवातपस्विना  
०५,१५८।००१	सञ्जय उवाच  
०५,१५८।००१अ	सेनानिवेशं सम्प्राप्य कैतव्यः पाण्डवस्य ह  
०५,१५८।००१च्	समागतः पाण्डवेयैर् युधिष्ठिरम् अभाषत  
०५,१५८।००२अ	अभिज्ञो दूतवाक्यानां यथोक्तं ब्रुवतो मम  
०५,१५८।००२च्	दुर्योधनसमादेशं श्रुत्वा न क्रोद्धुम् अर्हसि  
०५,१५८।००३	युधिष्ठिर उवाच  
०५,१५८।००३अ	उलूक न भयं ते ऽस्ति ब्रूहि त्वं विगतज्वरः  
०५,१५८।००३च्	यन् मतं धार्तराष्ट्रस्य लुब्धस्यादीर्घदर्शिनः  
०५,१५८।००४	सञ्जय उवाच  
०५,१५८।००४अ	ततो द्युतिमतां मध्ये पाण्डवानां महात्मनाम्  
०५,१५८।००४च्	सृञ्जयानां च सर्वेषां कृष्णस्य च यशस्विनः  
०५,१५८।००५अ	द्रुपदस्य सपुत्रस्य विराटस्य च सन्निधौ  
०५,१५८।००५च्	भूमिपानां च सर्वेषां मध्ये वाक्यं जगाद ह  
०५,१५८।००६अ	इदं त्वाम् अब्रवीद् राजा धार्तराष्ट्रो महामनाः  
०५,१५८।००६च्	शृण्वतां कुरुवीराणां तन् निबोध नराधिप  
०५,१५८।००७अ	पराजितो ऽसि द्यूतेन कृष्णा चानायिता सभाम्  
०५,१५८।००७च्	शक्यो ऽमर्षो मनुष्येण कर्तुं पुरुषमानिना  
०५,१५८।००८अ	द्वादशैव तु वर्षाणि वने धिष्ण्याद् विवासिताः  
०५,१५८।००८च्	संवत्सरं विराटस्य दास्यम् आस्थाय चोषिताः  
०५,१५८।००९अ	अमर्षं राज्यहरणं वनवासं च पाण्डव  
०५,१५८।००९च्	द्रौपद्याश् च परिक्लेशं संस्मरन् पुरुषो भव  
०५,१५८।०१०अ	अशक्तेन च यच् छप्तं भीमसेनेन पाण्डव  
०५,१५८।०१०च्	दुःशासनस्य रुधिरं पीयतां यदि शक्यते  
०५,१५८।०११अ	लोहाभिहारो निर्वृत्तः कुरुक्षेत्रम् अकर्दमम्  
०५,१५८।०११च्	समः पन्था भृता योधाः श्वो युध्यस्व सकेशवः  
०५,१५८।०१२अ	असमागम्य भीष्मेण संयुगे किं विकत्थसे  
०५,१५८।०१२च्	आरुरुक्षुर् यथा मन्दः पर्वतं गन्धमादनम्  
०५,१५८।०१२द्*०५६०_०१	एवं कत्थसि कौन्तेय अकत्थन् कुरु पौरुषम्  
०५,१५८।०१२द्*०५६०_०२	सूतपुत्रं सुदुर्धर्षं शल्यं च बलिनां वरम्  
०५,१५८।०१३अ	द्रोणं च युध्यतां श्रेष्ठं शचीपतिसमं युधि  
०५,१५८।०१३च्	अजित्वा संयुगे पार्थ राज्यं कथम् इहेच्छसि  
०५,१५८।०१४अ	ब्राह्मे धनुषि चाचार्यं वेदयोर् अन्तरं द्वयोः  
०५,१५८।०१४च्	युधि धुर्यम् अविक्षोभ्यम् अनीकधरम् अच्युतम्  
०५,१५८।०१५अ	द्रोणं मोहाद् युधा पार्थ यज् जिगीषसि तन् मृषा  
०५,१५८।०१५च्	न हि शुश्रुम वातेन मेरुम् उन्मथितं गिरिम्  
०५,१५८।०१६अ	अनिलो वा वहेन् मेरुं द्यौर् वापि निपतेन् महीम्  
०५,१५८।०१६च्	युगं वा परिवर्तेत यद्य् एवं स्याद् यथात्थ माम्  
०५,१५८।०१७अ	को ह्य् आभ्यां जीविताकाङ्क्षी प्राप्यास्त्रम् अरिमर्दनम्  
०५,१५८।०१७च्	गजो वाजी नरो वापि पुनः स्वस्ति गृहान् व्रजेत्  
०५,१५८।०१८अ	कथम् आभ्याम् अभिध्यातः संसृष्टो दारुणेन वा  
०५,१५८।०१८च्	रणे जीवन् विमुच्येत पदा भूमिम् उपस्पृशन्  
०५,१५८।०१९अ	किं दर्दुरः कूपशयो यथेमां; न बुध्यसे राजचमूं समेताम्  
०५,१५८।०१९च्	दुराधर्षां देवचमूप्रकाशां; गुप्तां नरेन्द्रैस् त्रिदशैर् इव द्याम्  
०५,१५८।०२०अ	प्राच्यैः प्रतीच्यैर् अथ दाक्षिणात्यैर्; उदीच्यकाम्बोजशकैः खशैश् च  
०५,१५८।०२०च्	शाल्वैः समत्स्यैः कुरुमध्यदेशैर्; म्लेच्छैः पुलिन्दैर् द्रविडान्ध्रकाञ्च्यैः  
०५,१५८।०२१अ	नानाजनौघं युधि सम्प्रवृद्धं; गाङ्गं यथा वेगम् अवारणीयम्  
०५,१५८।०२१च्	मां च स्थितं नागबलस्य मध्ये; युयुत्ससे मन्द किम् अल्पबुद्धे  
०५,१५८।०२२अ	इत्य् एवम् उक्त्वा राजानं धर्मपुत्रं युधिष्ठिरम्  
०५,१५८।०२२च्	अभ्यावृत्य पुनर् जिष्णुम् उलूकः प्रत्यभाषत  
०५,१५८।०२३अ	अकत्थमानो युध्यस्व कत्थसे ऽर्जुन किं बहु  
०५,१५८।०२३च्	पर्यायात् सिद्धिर् एतस्य नैतत् सिध्यति कत्थनात्  
०५,१५८।०२४अ	यदीदं कत्थनात् सिध्येत् कर्म लोके धनञ्जय  
०५,१५८।०२४च्	सर्वे भवेयुः सिद्धार्था बहु कत्थेत दुर्गतः  
०५,१५८।०२५अ	जानामि ते वासुदेवं सहायं; जानामि ते गाण्डिवं तालमात्रम्  
०५,१५८।०२५च्	जानाम्य् एतत् त्वादृशो नास्ति योद्धा; राज्यं च ते जानमानो हरामि  
०५,१५८।०२६अ	न तु पर्यायधर्मेण सिद्धिं प्राप्नोति भूयसीम्  
०५,१५८।०२६च्	मनसैव हि भूतानि धाता प्रकुरुते वशे  
०५,१५८।०२७अ	त्रयोदश समा भुक्तं राज्यं विलपतस् तव  
०५,१५८।०२७च्	भूयश् चैव प्रशासिष्ये निहत्य त्वां सबान्धवम्  
०५,१५८।०२८अ	क्व तदा गाण्डिवं ते ऽभूद् यत् त्वं दासपणे जितः  
०५,१५८।०२८च्	क्व तदा भीमसेनस्य बलम् आसीच् च फल्गुन  
०५,१५८।०२९अ	सगदाद् भीमसेनाच् च पार्थाच् चैव सगाण्डिवात्  
०५,१५८।०२९च्	न वै मोक्षस् तदा वो ऽभूद् विना कृष्णाम् अनिन्दिताम्  
०५,१५८।०३०अ	सा वो दास्यं समापन्नान् मोक्षयाम् आस भामिनी  
०५,१५८।०३०च्	अमानुष्यसमायुक्तान् दास्यकर्मण्य् अवस्थितान्  
०५,१५८।०३१अ	अवोचं यत् षण्ढतिलान् अहं वस् तथ्यम् एव तत्  
०५,१५८।०३१च्	धृता हि वेणी पार्थेन विराटनगरे तदा  
०५,१५८।०३२अ	सूदकर्मणि च श्रान्तं विराटस्य महानसे  
०५,१५८।०३२च्	भीमसेनेन कौन्तेय यच् च तन् मम पौरुषम्  
०५,१५८।०३३अ	एवम् एव सदा दण्डं क्षत्रियाः क्षत्रिये दधुः  
०५,१५८।०३३च्	श्रेण्यां कक्ष्यां च वेण्यां च संयुगे यः पलायते  
०५,१५८।०३४अ	न भयाद् वासुदेवस्य न चापि तव फल्गुन  
०५,१५८।०३४च्	राज्यं प्रतिप्रदास्यामि युध्यस्व सहकेशवः  
०५,१५८।०३५अ	न माया हीन्द्रजालं वा कुहका वा विभीषणी  
०५,१५८।०३५च्	आत्तशस्त्रस्य मे युद्धे वहन्ति प्रतिगर्जनाः  
०५,१५८।०३६अ	वासुदेवसहस्रं वा फल्गुनानां शतानि वा  
०५,१५८।०३६च्	आसाद्य माम् अमोघेषुं द्रविष्यन्ति दिशो दश  
०५,१५८।०३७अ	संयुगं गच्छ भीष्मेण भिन्धि त्वं शिरसा गिरिम्  
०५,१५८।०३७च्	प्रतरेमं महागाधं बाहुभ्यां पुरुषोदधिम्  
०५,१५८।०३८अ	शारद्वतमहीमानं विविंशतिझषाकुलम्  
०५,१५८।०३८च्	बृहद्बलसमुच्चालं सौमदत्तितिमिङ्गिलम्  
०५,१५८।०३८द्*०५६१_०१	युयुत्सुतोयं भगदत्तमारुतं  
०५,१५८।०३८द्*०५६१_०२	शुशुगु(सिच्)हार्दिक्यमहासमुद्रम्  
०५,१५८।०३९अ	दुःशासनौघं शलशल्यमत्स्यं; सुषेणचित्रायुधनागनक्रम्  
०५,१५८।०३९ब्*०५६२_०१	भीष्मवेगम् अपर्यन्तं द्रोणग्राहदुरासदम्  
०५,१५८।०३९ब्*०५६२_०२	कर्णशल्यझषावर्तं काम्बोजवडवामुखम्  
०५,१५८।०३९च्	जयद्रथाद्रिं पुरुमित्रगाधं; दुर्मर्षणोदं शकुनिप्रपातम्  
०५,१५८।०४०अ	शस्त्रौघम् अक्षय्यम् अतिप्रवृद्धं; यदावगाह्य श्रमनष्टचेताः  
०५,१५८।०४०च्	भविष्यसि त्वं हतसर्वबान्धवस्; तदा मनस् ते परितापम् एष्यति  
०५,१५८।०४१अ	तदा मनस् ते त्रिदिवाद् इवाशुचेर्; निवर्ततां पार्थ महीप्रशासनात्  
०५,१५८।०४१च्	राज्यं प्रशास्तुं हि सुदुर्लभं त्वया; बुभूषता स्वर्ग इवातपस्विना  
०५,१५९।००१	सञ्जय उवाच  
०५,१५९।००१अ	उलूकस् त्व् अर्जुनं भूयो यथोक्तं वाक्यम् अब्रवीत्  
०५,१५९।००१च्	आशीविषम् इव क्रुद्धं तुदन् वाक्यशलाकया  
०५,१५९।००२अ	तस्य तद् वचनं श्रुत्वा रुषिताः पाण्डवा भृशम्  
०५,१५९।००२च्	प्राग् एव भृशसङ्क्रुद्धाः कैतव्येन प्रधर्षिताः  
०५,१५९।००३अ	नासनेष्व् अवतिष्ठन्त बाहूंश् चैव विचिक्षिपुः  
०५,१५९।००३च्	आशीविषा इव क्रुद्धा वीक्षां चक्रुः परस्परम्  
०५,१५९।००४अ	अवाक्शिरा भीमसेनः समुदैक्षत केशवम्  
०५,१५९।००४च्	नेत्राभ्यां लोहितान्ताभ्याम् आशीविष इव श्वसन्  
०५,१५९।००५अ	आर्तं वातात्मजं दृष्ट्वा क्रोधेनाभिहतं भृशम्  
०५,१५९।००५च्	उत्स्मयन्न् इव दाशार्हः कैतव्यं प्रत्यभाषत  
०५,१५९।००६अ	प्रयाहि शीघ्रं कैतव्य ब्रूयाश् चैव सुयोधनम्  
०५,१५९।००६च्	श्रुतं वाक्यं गृहीतो ऽर्थो मतं यत् ते तथास्तु तत्  
०५,१५९।००६द्@०१२_०००१	एवम् उक्त्वा महाबाहुः केशवो राजसत्तम  
०५,१५९।००६द्@०१२_०००२	पुनर् एव महाप्राज्ञं युधिष्ठिरम् उदैक्षत  
०५,१५९।००६द्@०१२_०००३	सृञ्जयानां च सर्वेषां कृष्णस्य च यशस्विनः  
०५,१५९।००६द्@०१२_०००४	द्रुपदस्य सपुत्रस्य विराटस्य च सन्निधौ  
०५,१५९।००६द्@०१२_०००५	भूमिपानां च सर्वेषां मध्ये वाक्यं जगाद ह  
०५,१५९।००६द्@०१२_०००६	उलूको ऽप्य् अर्जुनं भूयो यथोक्तं वाक्यम् अब्रवीत्  
०५,१५९।००६द्@०१२_०००७	आशीविषम् इव क्रुद्धं तुदन् वाक्यशलाकया  
०५,१५९।००६द्@०१२_०००८	कृष्णादींश् चैव तान् सर्वान् यथोक्तं वाक्यम् अब्रवीत्  
०५,१५९।००६द्@०१२_०००९	उलूकस्य तु तद् वाक्यं पापं दारुणम् ईरितम्  
०५,१५९।००६द्@०१२_००१०	श्रुत्वा विचुक्षुभे पार्थो ललाटं चाप्य् अमार्जयत्  
०५,१५९।००६द्@०१२_००११	तद् अवस्थं तदा दृष्ट्वा पार्थं सा समितिर् नृप  
०५,१५९।००६द्@०१२_००१२	नामृष्यन्त महाराज पाण्डवानां महारथाः  
०५,१५९।००६द्@०१२_००१३	अधिक्षेपेण कृष्णस्य पार्थस्य च महात्मनः  
०५,१५९।००६द्@०१२_००१४	श्रुत्वा ते पुरुषव्याघ्राः क्रोधाज् जज्वलुर् अच्युताः  
०५,१५९।००६द्@०१२_००१५	धृष्टद्युम्नः शिखण्डी च सात्यकिश् च महारथः  
०५,१५९।००६द्@०१२_००१६	केकया भ्रातरः पञ्च राक्षसश् च घटोत्कचः  
०५,१५९।००६द्@०१२_००१७	द्रौपदेयाभिमन्युश् च धृष्टकेतुश् च पार्थिवः  
०५,१५९।००६द्@०१२_००१८	भीमसेनश् च विक्रान्तो यमजौ च महारथौ  
०५,१५९।००६द्@०१२_००१९	उत्पेतुर् आसनात् सर्वे क्रोधसंरक्तलोचनाः  
०५,१५९।००६द्@०१२_००२०	बाहून् प्रगृह्य रुचिरान् रक्तचन्दनरूषितान्  
०५,१५९।००६द्@०१२_००२१	अङ्गदैः पारिहार्यैश् च केयूरैश् च विभूषितान्  
०५,१५९।००६द्@०१२_००२२	दन्तान् दन्तेषु निष्पिष्य सृक्किणी परिलेलिहन्  
०५,१५९।००६द्@०१२_००२३	तेषाम् आकारभावज्ञः कुन्तीपुत्रो वृकोदरः  
०५,१५९।००६द्@०१२_००२४	उदतिष्ठत् स वेगेन क्रोधेन प्रज्वलन्न् इव  
०५,१५९।००६द्@०१२_००२५	उद्वृत्य सहसा नेत्रे दन्तान् कटकटाय्य च  
०५,१५९।००६द्@०१२_००२६	हस्तं हस्तेन निष्पिष्य उलूकं वाक्यम् अब्रवीत्  
०५,१५९।००६द्@०१२_००२७	अशक्तानाम् इवास्माकं प्रोत्साहननिमित्तकम्  
०५,१५९।००६द्@०१२_००२८	श्रुतं ते वचनं मूर्ख यत् त्वां दुर्योधनो ऽब्रवीत्  
०५,१५९।००६द्@०१२_००२९	तन् मे कथयतो मन्द श्रुणु वाक्यं दुरासदम्  
०५,१५९।००६द्@०१२_००३०	सर्वक्षत्रस्य मध्ये त्वं यद् वक्ष्यसि सुयोधनम्  
०५,१५९।००६द्@०१२_००३१	शृण्वतः सूतपुत्रस्य पितुश् च त्वं दुरात्मनः  
०५,१५९।००६द्@०१२_००३२	अस्माभिः प्रीतिकामैस् तु भ्रातुर् ज्येष्ठस्य नित्यशः  
०५,१५९।००६द्@०१२_००३३	मर्षितं ते दुराचार तत् त्वं न बहु मन्यसे  
०५,१५९।००६द्@०१२_००३४	प्रेषितश् च हृषीकेशः शमाकाङ्क्षी कुरून् प्रति  
०५,१५९।००६द्@०१२_००३५	कुलस्य हितकामेन धर्मराजेन धीमता  
०५,१५९।००६द्@०१२_००३६	त्वं कालचोदितो नूनं गन्तुकामो यमक्षयम्  
०५,१५९।००६द्@०१२_००३७	गच्छस्वाहवम् अस्माभिस् तच् च श्वो भविता ध्रुवम्  
०५,१५९।००६द्@०१२_००३८	मयापि च प्रतिज्ञातो वधः सभ्रातृकस्य ते  
०५,१५९।००६द्@०१२_००३९	स तथा भविता पाप नात्र कार्या विचारणा  
०५,१५९।००६द्@०१२_००४०	वेलाम् अतिक्रमेत् सद्यः सागरो वरुणालयः  
०५,१५९।००६द्@०१२_००४१	पर्वताश् च विशीर्येयुर् मयोक्तं न मृषा भवेत्  
०५,१५९।००६द्@०१२_००४२	सहायस् ते यदि यमः कुबेरो रुद्र एव वा  
०५,१५९।००६द्@०१२_००४३	यथाप्रतिज्ञं दुर्बुद्धे प्रकरिष्यन्ति पाण्डवाः  
०५,१५९।००६द्@०१२_००४४	दुःशासनस्य रुधिरं पाता चास्मि यथेप्सितम्  
०५,१५९।००६द्@०१२_००४५	यश् चेह प्रतिसंरब्धः क्षत्रियो माभियास्यति  
०५,१५९।००६द्@०१२_००४६	अपि भीष्मं पुरस्कृत्य तं नेष्यामि यमक्षयम्  
०५,१५९।००६द्@०१२_००४७	यच् चैतद् उक्तं वचनं मया क्षत्रस्य संसदि  
०५,१५९।००६द्@०१२_००४८	यथैतद् भविता सत्यं तथैवात्मानम् आलभे  
०५,१५९।००६द्@०१२_००४९	भीमसेनवचः श्रुत्वा सहदेवो ऽप्य् अमर्षणः  
०५,१५९।००६द्@०१२_००५०	क्रोधसंरक्तनयनस् ततो वाक्यम् उवाच ह  
०५,१५९।००६द्@०१२_००५१	शौटीरशूरसदृशम् अनीकजनसंसदि  
०५,१५९।००६द्@०१२_००५२	शृणु पाप वचो मह्यं यद् वाच्यो हि पिता त्वया  
०५,१५९।००६द्@०१२_००५३	नास्माकं भविता भेदः कदा चित् कुरुभिः सह  
०५,१५९।००६द्@०१२_००५४	धृतराष्ट्रस्य सम्बन्धो यदि न स्यात् त्वया सह  
०५,१५९।००६द्@०१२_००५५	त्वं तु लोकविनाशाय धृतराष्ट्रकुलस्य च  
०५,१५९।००६द्@०१२_००५६	उत्पन्नो वैरपुरुषः स्वकुलघ्नश् च पापकृत्  
०५,१५९।००६द्@०१२_००५७	जन्मप्रभृति चास्माकं पिता ते पापपूरुषः  
०५,१५९।००६द्@०१२_००५८	अहितानि नृशंसानि नित्यशः कर्तुम् इच्छति  
०५,१५९।००६द्@०१२_००५९	तस्य वैरानुषङ्गस्य गन्तास्म्य् अन्तं सुदुर्गमम्  
०५,१५९।००६द्@०१२_००६०	अहम् आदौ निहत्य त्वां शकुनेः सम्प्रपश्यतः  
०५,१५९।००६द्@०१२_००६१	ततो ऽस्मि शकुनिं हन्ता मिषतां सर्वधन्विनाम्  
०५,१५९।००६द्@०१२_००६२	भीमस्य वचनं श्रुत्वा सहदेवस्य चोभयोः  
०५,१५९।००६द्@०१२_००६३	उवाच फाल्गुनो वाक्यं भीमसेनं स्मयन्न् इव  
०५,१५९।००६द्@०१२_००६४	भीमसेन न ते सन्ति येषां वैरं त्वया सह  
०५,१५९।००६द्@०१२_००६५	मन्दा गृहेषु सुखिनो मृत्युपाशवशं गताः  
०५,१५९।००६द्@०१२_००६६	उलूकश् च न ते वाच्यः परुषं पुरुषोत्तम  
०५,१५९।००६द्@०१२_००६७	दूताः किम् अपराध्यन्ते यथोक्तस्यानुभाषिणः  
०५,१५९।००६द्@०१२_००६८	एवम् उक्त्वा महाबाहुं भीमं भीमपराक्रमम्  
०५,१५९।००६द्@०१२_००६९	धृष्टद्युम्नमुखान् वीरान् सुहृदः समभाषत  
०५,१५९।००६द्@०१२_००७०	श्रुतं वस् तस्य पापस्य धार्तराष्ट्रस्य भाषितम्  
०५,१५९।००६द्@०१२_००७१	कुत्सना वासुदेवस्य मम चैव विशेषतः  
०५,१५९।००६द्@०१२_००७२	श्रुत्वा भवन्तः संरब्धा अस्माकं हितकाम्यया  
०५,१५९।००६द्@०१२_००७३	प्रभावाद् वासुदेवस्य भवतां च प्रयत्नतः  
०५,१५९।००६द्@०१२_००७४	समग्रं पार्थिवं क्षत्रं सर्वं न गणयाम्य् अहम्  
०५,१५९।००६द्@०१२_००७५	भवद्भिः समनुज्ञातो वाक्यम् अस्य यद् उत्तरम्  
०५,१५९।००६द्@०१२_००७६	उलूके प्रापयिष्यामि यद् वक्ष्यामि सुयोधनम्  
०५,१५९।००६द्@०१२_००७७	श्वोभूते कत्थितस्यास्य प्रतिवाक्यं चमूमुखे  
०५,१५९।००६द्@०१२_००७८	गाण्डीवेनाभिधास्यामि क्लीबा हि वचनोत्तराः  
०५,१५९।००६द्@०१२_००७९	ततस् ते पार्थिवाः सर्वे प्रशशंसुर् धनञ्जयम्  
०५,१५९।००६द्@०१२_००८०	तेन वाक्योपचारेण विस्मिता राजसत्तमाः  
०५,१५९।००६द्@०१२_००८१	अनुनीय च तान् सर्वान् यथामान्यं यथावयः  
०५,१५९।००६द्@०१२_००८२	धर्मराजस् तदा वाक्यं तत् प्राप्यं प्रत्यभाषत  
०५,१५९।००६द्@०१२_००८३	आत्मानम् अवमन्वानो न हि स्यात् पार्थिवोत्तमः  
०५,१५९।००६द्@०१२_००८४	तत्रोत्तरं प्रवक्ष्यामि तव शुश्रूषणे रतः  
०५,१५९।००६द्@०१२_००८५	उलूकं भरतश्रेष्ठ सामपूर्वम् अथोर्जितम्  
०५,१५९।००६द्@०१२_००८६	दुर्योधनस्य तद् वाक्यं निशम्य भरतर्षभ  
०५,१५९।००६द्@०१२_००८७	अतिलोहितनेत्राभ्याम् आशीविष इव श्वसन्  
०५,१५९।००६द्@०१२_००८८	स्मयमान इव क्रोधात् सृक्किणी परिसंलिहन्  
०५,१५९।००६द्@०१२_००८९	जनार्दनम् अभिप्रेक्ष्य भ्रातॄंश् चैवेदम् अब्रवीत्  
०५,१५९।००६द्@०१२_००९०	अभ्यभाषत कैतव्यं प्रगृह्य विपुलं भुजम्  
०५,१५९।००६द्@०१२_००९१	उलूक गच्छ कैतव्य ब्रूहि तात सुयोधनम्  
०५,१५९।००६द्@०१२_००९२	कृतघ्नं वैरपुरुषं दुर्मतिं कुलपांसनम्  
०५,१५९।००६द्@०१२_००९३	पाण्डवेषु सदा पाप नित्यं जिह्मं प्रवर्तसे  
०५,१५९।००६द्@०१२_००९४	स्ववीर्याद् यः पराक्रम्य पाप आह्वयते परान्  
०५,१५९।००६द्@०१२_००९५	अभीतः पूरयन् वाक्यम् एष वै क्षत्रियः पुमान्  
०५,१५९।००६द्@०१२_००९६	स पाप क्षत्रियो भूत्वा अस्मान् आहूय संयुगे  
०५,१५९।००६द्@०१२_००९७	मान्यामान्यान् पुरस्कृत्य युद्धं मा गाः कुलाधम  
०५,१५९।००६द्@०१२_००९८	आत्मवीर्यं समाश्रित्य भृत्यवीर्यं च कौरव  
०५,१५९।००६द्@०१२_००९९	आह्वयस्व रणे पार्थान् सर्वथा क्षत्रियो भव  
०५,१५९।००६द्@०१२_०१००	परवीर्यं समाश्रित्य यः समाह्वयते परान्  
०५,१५९।००६द्@०१२_०१०१	अशक्तः स्वयम् आदातुम् एतद् एव नपुंसकम्  
०५,१५९।००६द्@०१२_०१०२	यस् त्वं परेषां वीर्येण आत्मानं बहु मन्यसे  
०५,१५९।००६द्@०१२_०१०३	कथम् एवम् अशक्तस् त्वम् अस्मान् समभिगर्जसि  
०५,१५९।००७अ	मद्वचश् चापि भूयस् ते वक्तव्यः स सुयोधनः  
०५,१५९।००७च्	श्व इदानीं प्रदृश्येथाः पुरुषो भव दुर्मते  
०५,१५९।००८अ	मन्यसे यच् च मूढ त्वं न योत्स्यति जनार्दनः  
०५,१५९।००८च्	सारथ्येन वृतः पार्थैर् इति त्वं न बिभेषि च  
०५,१५९।००९अ	जघन्यकालम् अप्य् एतद् भवेद् यत् सर्वपार्थिवान्  
०५,१५९।००९च्	निर्दहेयम् अहं क्रोधात् तृणानीव हुताशनः  
०५,१५९।०१०अ	युधिष्ठिरनियोगात् तु फल्गुनस्य महात्मनः  
०५,१५९।०१०च्	करिष्ये युध्यमानस्य सारथ्यं विदितात्मनः  
०५,१५९।०११अ	यद्य् उत्पतसि लोकांस् त्रीन् यद्य् आविशसि भूतलम्  
०५,१५९।०११च्	तत्र तत्रार्जुनरथं प्रभाते द्रक्ष्यसे ऽग्रतः  
०५,१५९।०१२अ	यच् चापि भीमसेनस्य मन्यसे मोघगर्जितम्  
०५,१५९।०१२च्	दुःशासनस्य रुधिरं पीतम् इत्य् अवधार्यताम्  
०५,१५९।०१३अ	न त्वां समीक्षते पार्थो नापि राजा युधिष्ठिरः  
०५,१५९।०१३च्	न भीमसेनो न यमौ प्रतिकूलप्रभाषिणम्  
०५,१६०।००१	सञ्जय उवाच  
०५,१६०।००१अ	दुर्योधनस्य तद् वाक्यं निशम्य भरतर्षभः  
०५,१६०।००१च्	नेत्राभ्याम् अतिताम्राभ्यां कैतव्यं समुदैक्षत  
०५,१६०।००२अ	स केशवम् अभिप्रेक्ष्य गुडाकेशो महायशाः  
०५,१६०।००२च्	अभ्यभाषत कैतव्यं प्रगृह्य विपुलं भुजम्  
०५,१६०।००३अ	स्ववीर्यं यः समाश्रित्य समाह्वयति वै परान्  
०५,१६०।००३च्	अभीतः पूरयञ् शक्तिं स वै पुरुष उच्यते  
०५,१६०।००४अ	परवीर्यं समाश्रित्य यः समाह्वयते परान्  
०५,१६०।००४च्	क्षत्रबन्धुर् अशक्तत्वाल् लोके स पुरुषाधमः  
०५,१६०।००५अ	स त्वं परेषां वीर्येण मन्यसे वीर्यम् आत्मनः  
०५,१६०।००५च्	स्वयं कापुरुषो मूढः परांश् च क्षेप्तुम् इच्छसि  
०५,१६०।००६अ	यस् त्वं वृद्धं सर्वराज्ञां हितबुद्धिं जितेन्द्रियम्  
०५,१६०।००६च्	मरणाय महाबुद्धिं दीक्षयित्वा विकत्थसे  
०५,१६०।००७अ	भावस् ते विदितो ऽस्माभिर् दुर्बुद्धे कुलपांसन  
०५,१६०।००७च्	न हनिष्यन्ति गङ्गेयं पाण्डवा घृणयेति च  
०५,१६०।००८अ	यस्य वीर्यं समाश्रित्य धार्तराष्ट्र विकत्थसे  
०५,१६०।००८च्	हन्तास्मि प्रथमं भीष्मं मिषतां सर्वधन्विनाम्  
०५,१६०।००९अ	कैतव्य गत्वा भरतान् समेत्य; सुयोधनं धार्तराष्ट्रं ब्रवीहि  
०५,१६०।००९च्	तथेत्य् आह अर्जुनः सव्यसाची; निशाव्यपाये भविता विमर्दः  
०५,१६०।०१०अ	यद् वो ऽब्रवीद् वाक्यम् अदीनसत्त्वो; मध्ये कुरूणां हर्षयन् सत्यसन्धः  
०५,१६०।०१०च्	अहं हन्ता पाण्डवानाम् अनीकं; शाल्वेयकांश् चेति ममैष भारः  
०५,१६०।०११अ	हन्याम् अहं द्रोणम् ऋते हि लोकं; न ते भयं विद्यते पाण्डवेभ्यः  
०५,१६०।०११च्	ततो हि ते लब्धतमं च राज्यं; क्षयं गताः पाण्डवाश् चेति भावः  
०५,१६०।०१२अ	स दर्पपूर्णो न समीक्षसे त्वम्; अनर्थम् आत्मन्य् अपि वर्तमानम्  
०५,१६०।०१२च्	तस्माद् अहं ते प्रथमं समूहे; हन्ता समक्षं कुरुवृद्धम् एव  
०५,१६०।०१३अ	सूर्योदये युक्तसेनः प्रतीक्ष्य; ध्वजी रथी रक्ष च सत्यसन्धम्  
०५,१६०।०१३च्	अहं हि वः पश्यतां द्वीपम् एनं; रथाद् भीष्मं पातयितास्मि बाणैः  
०५,१६०।०१४अ	श्वोभूते कत्थनावाक्यं विज्ञास्यति सुयोधनः  
०५,१६०।०१४च्	अर्दितं शरजालेन मया दृष्ट्वा पितामहम्  
०५,१६०।०१५अ	यद् उक्तश् च सभामध्ये पुरुषो ह्रस्वदर्शनः  
०५,१६०।०१५च्	क्रुद्धेन भीमसेनेन भ्राता दुःशासनस् तव  
०५,१६०।०१६अ	अधर्मज्ञो नित्यवैरी पापबुद्धिर् नृशंसकृत्  
०५,१६०।०१६च्	सत्यां प्रतिज्ञां नचिराद् रक्ष्यसे तां सुयोधन  
०५,१६०।०१७अ	अभिमानस्य दर्पस्य क्रोधपारुष्ययोस् तथा  
०५,१६०।०१७च्	नैष्ठुर्यस्यावलेपस्य आत्मसम्भावनस्य च  
०५,१६०।०१८अ	नृशंसतायास् तैक्ष्ण्यस्य धर्मविद्वेषणस्य च  
०५,१६०।०१८च्	अधर्मस्यातिवादस्य वृद्धातिक्रमणस्य च  
०५,१६०।०१९अ	दर्शनस्य च वक्रस्य कृत्स्नस्यापनयस्य च  
०५,१६०।०१९च्	द्रक्ष्यसि त्वं फलं तीव्रम् अचिरेण सुयोधन  
०५,१६०।०२०अ	वासुदेवद्वितीये हि मयि क्रुद्धे नराधिप  
०५,१६०।०२०च्	आशा ते जीविते मूढ राज्ये वा केन हेतुना  
०५,१६०।०२१अ	शान्ते भीष्मे तथा द्रोणे सूतपुत्रे च पातिते  
०५,१६०।०२१च्	निराशो जीविते राज्ये पुत्रेषु च भविष्यसि  
०५,१६०।०२२अ	भ्रातॄणां निधनं दृष्ट्वा पुत्राणां च सुयोधन  
०५,१६०।०२२च्	भीमसेनेन निहतो दुष्कृतानि स्मरिष्यसि  
०५,१६०।०२३अ	न द्वितीयां प्रतिज्ञां हि प्रतिज्ञास्यति केशवः  
०५,१६०।०२३च्	सत्यं ब्रवीम्य् अहं ह्य् एतत् सर्वं सत्यं भविष्यति  
०५,१६०।०२३द्@०१३_०००१	युधिष्ठिरो ऽपि कैतव्यम् उलूकम् इदम् अब्रवीत्  
०५,१६०।०२३द्@०१३_०००२	उलूक मद्वचो ब्रूहि गत्वा तात सुयोधनम्  
०५,१६०।०२३द्@०१३_०००३	स्वेन वृत्तेन मे वृत्तं नाधिगन्तुं त्वम् अर्हसि  
०५,१६०।०२३द्@०१३_०००४	उभयोर् अन्तरं वेद सूनृतानृतयोर् अपि  
०५,१६०।०२३द्@०१३_०००५	न चाहं कामये पापम् अपि कीटपिपीलयोः  
०५,१६०।०२३द्@०१३_०००६	किं पुनर् ज्ञातिषु वधं कामयेयं कथं चन  
०५,१६०।०२३द्@०१३_०००७	एतदर्थं मया तात पञ्च ग्रामा वृताः पुरा  
०५,१६०।०२३द्@०१३_०००८	कथं तव सुदुर्बुद्धे न प्रेक्षे व्यसनं महत्  
०५,१६०।०२३द्@०१३_०००९	स त्वं कामपरीतात्मा मूढभावाच् च कत्थसे  
०५,१६०।०२३द्@०१३_००१०	तथैव वासुदेवस्य न गृह्णासि हितं वचः  
०५,१६०।०२३द्@०१३_००११	किं चेदानीं बहूक्तेन युध्यस्व सह बान्धवैः  
०५,१६०।०२३द्@०१३_००१२	मम विप्रियकर्तारं कैतव्य ब्रूहि कौरवम्  
०५,१६०।०२३द्@०१३_००१३	श्रुतं वाक्यं गृहीतो ऽर्थो मतं यत् ते तथास्तु तत्  
०५,१६०।०२३द्@०१३_००१४	भीमसेनस् ततो वाक्यं भूय आह नृपात्मजम्  
०५,१६०।०२३द्@०१३_००१५	उलूक मद्वचो ब्रूहि दुर्मतिं पापपूरुषम्  
०५,१६०।०२३द्@०१३_००१६	शठं नैकृतिकं पापं दुराचारं सुयोधनम्  
०५,१६०।०२३द्@०१३_००१७	गृध्रोदरे वा वस्तव्यं पुरे वा नागसाह्वये  
०५,१६०।०२३द्@०१३_००१८	प्रतिज्ञातं मया यच् च सभामध्ये नराधम  
०५,१६०।०२३द्@०१३_००१९	कर्ताहं तद् वचः सत्यं सत्येनैव शपामि ते  
०५,१६०।०२३द्@०१३_००२०	दुःशासनस्य रुधिरं हत्वा पास्याम्य् अहं मृधे  
०५,१६०।०२३द्@०१३_००२१	सक्थिनी तव भङ्क्त्वैव हत्वा हि तव सोदरान्  
०५,१६०।०२३द्@०१३_००२२	सर्वेषां धार्तराष्ट्राणाम् अहं मृत्युः सुयोधन  
०५,१६०।०२३द्@०१३_००२३	सर्वेषां राजपुत्राणाम् अभिमन्युर् असंशयम्  
०५,१६०।०२३द्@०१३_००२४	कर्मणा तोषयिष्यामि भूयश् चैव वचः शृणु  
०५,१६०।०२३द्@०१३_००२५	हत्वा सुयोधन त्वां वै सहितं सर्वसोदरैः  
०५,१६०।०२३द्@०१३_००२६	आक्रमिष्ये पदा मूर्ध्नि धर्मराजस्य पश्यतः  
०५,१६०।०२३द्@०१३_००२७	नकुलस् तु ततो वाक्यम् इदम् आह महीपते  
०५,१६०।०२३द्@०१३_००२८	उलूक ब्रूहि कौरव्यं धार्तराष्ट्रं सुयोधनम्  
०५,१६०।०२३द्@०१३_००२९	श्रुतं ते गदतो वाक्यं सर्वम् एव यथातथम्  
०५,१६०।०२३द्@०१३_००३०	तथा कर्तास्मि कौरव्य यथा त्वम् अनुशासि माम्  
०५,१६०।०२३द्@०१३_००३१	सहदेवो ऽपि नृपते इदम् आह वचो ऽर्थवत्  
०५,१६०।०२३द्@०१३_००३२	सुयोधन मतिर् या ते वृथैषा ते भविष्यति  
०५,१६०।०२३द्@०१३_००३३	शोचिष्यसे महाराज सपुत्रज्ञातिबान्धवः  
०५,१६०।०२३द्@०१३_००३४	इमं च क्लेशम् अस्माकं हृष्टो यत् त्वं निकत्थसे  
०५,१६०।०२३द्@०१३_००३५	विराटद्रुपदौ वृद्धाव् उलूकम् इदम् ऊचतुः  
०५,१६०।०२३द्@०१३_००३६	दासभावं नियच्छेव साधोर् इति मतिः सदा  
०५,१६०।०२३द्@०१३_००३७	तौ च दासाव् अदासौ वा पौरुषं यस्य यादृशम्  
०५,१६०।०२३द्@०१३_००३८	शिखण्डी तु ततो वाक्यम् उलूकम् इदम् अब्रवीत्  
०५,१६०।०२३द्@०१३_००३९	वक्तव्यो भवता राजा पापेष्व् अभिरतः सदा  
०५,१६०।०२३द्@०१३_००४०	पश्य त्वं मां रणे राजन् कुर्वाणं कर्म दारुणम्  
०५,१६०।०२३द्@०१३_००४१	यस्य वीर्यं समासाद्य मन्यसे विजयं युधि  
०५,१६०।०२३द्@०१३_००४२	तम् अहं पातयिष्यामि रथात् तव पितामहम्  
०५,१६०।०२३द्@०१३_००४३	अहं भीष्मवधात् सृष्टो नूनं धात्रा महात्मना  
०५,१६०।०२३द्@०१३_००४४	सो ऽहं भीष्मं हनिष्यामि मिषतां सर्वधन्विनाम्  
०५,१६०।०२३द्@०१३_००४५	धृष्टद्युम्नो ऽपि कैतव्यम् उलूकम् इदम् अब्रवीत्  
०५,१६०।०२३द्@०१३_००४६	सुयोधनो मम वचो वक्तव्यो नृपतेः सुतः  
०५,१६०।०२३द्@०१३_००४७	अहं द्रोणं हनिष्यामि सगणं सहबान्धवम्  
०५,१६०।०२३द्@०१३_००४८	कर्ता चाहं तथा कर्म यथा नान्यः करिष्यति  
०५,१६०।०२३द्@०१३_००४९	तम् अब्रवीद् धर्मराजः कारुण्यार्थं वचो महत्  
०५,१६०।०२३द्@०१३_००५०	नाहं ज्ञातिवधं राजन् कामयेयं कथं चन  
०५,१६०।०२३द्@०१३_००५१	तवैव दोषाद् दुर्बुद्धे सर्वम् एतत् त्व् अनावृतम्  
०५,१६०।०२३द्@०१३_००५२	अवश्यं च मया कार्यं सर्वेषां चरितं महत्  
०५,१६०।०२३द्@०१३_००५३	स गच्छ माचिरं तात उलूक यदि मन्यसे  
०५,१६०।०२३द्@०१३_००५४	इह वा तिष्ठ भद्रं ते वयं हि तव बान्धवाः  
०५,१६०।०२३द्@०१३_००५५	उलूकस् तु ततो राजन् धर्मपुत्रं युधिष्ठिरम्  
०५,१६०।०२३द्@०१३_००५६	आमन्त्र्य प्रययौ तत्र यत्र राजा सुयोधनः  
०५,१६०।०२३द्@०१३_००५७	उलूकस् तत आगम्य दुर्योधनम् अमर्षणम्  
०५,१६०।०२३द्@०१३_००५८	अर्जुनस्य समादेशं यथोक्तं सर्वम् अब्रवीत्  
०५,१६०।०२३द्@०१३_००५९	वासुदेवस्य भीमस्य धर्मराजस्य पौरुषम्  
०५,१६०।०२३द्@०१३_००६०	नकुलस्य विराटस्य द्रुपदस्य च भारत  
०५,१६०।०२३द्@०१३_००६१	सहदेवस्य च वचो धृष्टद्युम्नशिखण्डिनोः  
०५,१६०।०२४अ	इत्य् उक्तः कैतवो राजंस् तद् वाक्यम् उपधार्य च  
०५,१६०।०२४च्	अनुज्ञातो निववृते पुनर् एव यथागतम्  
०५,१६०।०२५अ	उपावृत्य तु पाण्डुभ्यः कैतव्यो धृतराष्ट्रजम्  
०५,१६०।०२५च्	गत्वा यथोक्तं तत् सर्वम् उवाच कुरुसंसदि  
०५,१६०।०२६अ	केशवार्जुनयोर् वाक्यं निशम्य भरतर्षभः  
०५,१६०।०२६अ*०५६३_०१	**** **** यथोक्तं सर्वम् अब्रवीत्  
०५,१६०।०२६अ*०५६३_०२	कैतव्यस्य तु तद् वाक्यं  
०५,१६०।०२६च्	दुःशासनं च कर्णं च शकुनिं चाभ्यभाषत  
०५,१६०।०२७अ	आज्ञापयत राज्ञश् च बलं मित्रबलं तथा  
०५,१६०।०२७च्	यथा प्राग् उदयात् सर्वा युक्ता तिष्ठत्य् अनीकिनी  
०५,१६०।०२८अ	ततः कर्णसमादिष्टा दूताः प्रत्वरिता रथैः  
०५,१६०।०२८च्	उष्ट्रवामीभिर् अप्य् अन्ये सदश्वैश् च महाजवैः  
०५,१६०।०२९अ	तूर्णं परिययुः सेनां कृत्स्नां कर्णस्य शासनात्  
०५,१६०।०२९च्	आज्ञापयन्तो राज्ञस् तान् योगः प्राग् उदयाद् इति  
०५,१६१।००१	सञ्जय उवाच  
०५,१६१।००१अ	उलूकस्य वचः श्रुत्वा कुन्तीपुत्रो युधिष्ठिरः  
०५,१६१।००१च्	सेनां निर्यापयाम् आस धृष्टद्युम्नपुरोगमाम्  
०५,१६१।००२अ	पदातिनीं नागवतीं रथिनीम् अश्ववृन्दिनीम्  
०५,१६१।००२च्	चतुर्विधबलां भीमाम् अकम्प्यां पृथिवीम् इव  
०५,१६१।००३अ	भीमसेनादिभिर् गुप्तां सार्जुनैश् च महारथैः  
०५,१६१।००३च्	धृष्टद्युम्नवशां दुर्गां सागरस्तिमितोपमाम्  
०५,१६१।००४अ	तस्यास् त्व् अग्रे महेष्वासः पाञ्चाल्यो युद्धदुर्मदः  
०५,१६१।००४च्	द्रोणप्रेप्सुर् अनीकानि धृष्टद्युम्नः प्रकर्षति  
०५,१६१।००५अ	यथाबलं यथोत्साहं रथिनः समुपादिशत्  
०५,१६१।००५च्	अर्जुनं सूतपुत्राय भीमं दुर्योधनाय च  
०५,१६१।००६अ	अश्वत्थाम्ने च नकुलं शैब्यं च कृतवर्मणे  
०५,१६१।००६च्	सैन्धवाय च वार्ष्णेयं युयुधानम् उपादिशत्  
०५,१६१।००७अ	शिखण्डिनं च भीष्माय प्रमुखे समकल्पयत्  
०५,१६१।००७च्	सहदेवं शकुनये चेकितानं शलाय च  
०५,१६१।००८अ	धृष्टकेतुं च शल्याय गौतमायोत्तमौजसम्  
०५,१६१।००८च्	द्रौपदेयांश् च पञ्चभ्यस् त्रिगर्तेभ्यः समादिशत्  
०५,१६१।००९अ	वृषसेनाय सौभद्रं शेषाणां च महीक्षिताम्  
०५,१६१।००९च्	समर्थं तं हि मेने वै पार्थाद् अभ्यधिकं रणे  
०५,१६१।०१०अ	एवं विभज्य योधांस् तान् पृथक् च सह चैव ह  
०५,१६१।०१०च्	ज्वालावर्णो महेष्वासो द्रोणम् अंशम् अकल्पयत्  
०५,१६१।०११अ	धृष्टद्युम्नो महेष्वासः सेनापतिपतिस् ततः  
०५,१६१।०११च्	विधिवद् व्यूह्य मेधावी युद्धाय धृतमानसः  
०५,१६१।०१२अ	यथादिष्टान्य् अनीकानि पाण्डवानाम् अयोजयत्  
०५,१६१।०१२च्	जयाय पाण्डुपुत्राणां यत्तस् तस्थौ रणाजिरे  
०५,१६२।००१	धृतराष्ट्र उवाच  
०५,१६२।००१अ	प्रतिज्ञाते फल्गुनेन वधे भीष्मस्य सञ्जय  
०५,१६२।००१च्	किम् अकुर्वन्त मे मन्दाः पुत्रा दुर्योधनादयः  
०५,१६२।००२अ	हतम् एव हि पश्यामि गाङ्गेयं पितरं रणे  
०५,१६२।००२च्	वासुदेवसहायेन पार्थेन दृढधन्वना  
०५,१६२।००३अ	स चापरिमितप्रज्ञस् तच् छ्रुत्वा पार्थभाषितम्  
०५,१६२।००३च्	किम् उक्तवान् महेष्वासो भीष्मः प्रहरतां वरः  
०५,१६२।००४अ	सेनापत्यं च सम्प्राप्य कौरवाणां धुरन्धरः  
०५,१६२।००४च्	किम् अचेष्टत गाङ्गेयो महाबुद्धिपराक्रमः  
०५,१६२।००५	वैशम्पायन उवाच  
०५,१६२।००५अ	ततस् तत् सञ्जयस् तस्मै सर्वम् एव न्यवेदयत्  
०५,१६२।००५च्	यथोक्तं कुरुवृद्धेन भीष्मेणामिततेजसा  
०५,१६२।००६	सञ्जय उवाच  
०५,१६२।००६अ	सेनापत्यम् अनुप्राप्य भीष्मः शान्तनवो नृप  
०५,१६२।००६च्	दुर्योधनम् उवाचेदं वचनं हर्षयन्न् इव  
०५,१६२।००७अ	नमस्कृत्वा कुमाराय सेनान्ये शक्तिपाणये  
०५,१६२।००७च्	अहं सेनापतिस् ते ऽद्य भविष्यामि न संशयः  
०५,१६२।००८अ	सेनाकर्मण्य् अभिज्ञो ऽस्मि व्यूहेषु विविधेषु च  
०५,१६२।००८च्	कर्म कारयितुं चैव भृतान् अप्य् अभृतांस् तथा  
०५,१६२।००९अ	यात्रायानेषु युद्धेषु लब्धप्रशमनेषु च  
०५,१६२।००९च्	भृशं वेद महाराज यथा वेद बृहस्पतिः  
०५,१६२।०१०अ	व्यूहान् अपि महारम्भान् दैवगान्धर्वमानुषान्  
०५,१६२।०१०च्	तैर् अहं मोहयिष्यामि पाण्डवान् व्येतु ते ज्वरः  
०५,१६२।०११अ	सो ऽहं योत्स्यामि तत्त्वेन पालयंस् तव वाहिनीम्  
०५,१६२।०११च्	यथावच् छास्त्रतो राजन् व्येतु ते मानसो ज्वरः  
०५,१६२।०१२	दुर्योधन उवाच  
०५,१६२।०१२अ	न विद्यते मे गाङ्गेय भयं देवासुरेष्व् अपि  
०५,१६२।०१२च्	समस्तेषु महाबाहो सत्यम् एतद् ब्रवीमि ते  
०५,१६२।०१३अ	किं पुनस् त्वयि दुर्धर्षे सेनापत्ये व्यवस्थिते  
०५,१६२।०१३च्	द्रोणे च पुरुषव्याघ्रे स्थिते युद्धाभिनन्दिनि  
०५,१६२।०१४अ	भवद्भ्यां पुरुषाग्र्याभ्यां स्थिताभ्यां विजयो मम  
०५,१६२।०१४च्	न दुर्लभं कुरुश्रेष्ठ देवराज्यम् अपि ध्रुवम्  
०५,१६२।०१५अ	रथसङ्ख्यां तु कार्त्स्न्येन परेषाम् आत्मनस् तथा  
०५,१६२।०१५च्	तथैवातिरथानां च वेत्तुम् इच्छामि कौरव  
०५,१६२।०१६अ	पितामहो हि कुशलः परेषाम् आत्मनस् तथा  
०५,१६२।०१६च्	श्रोतुम् इच्छाम्य् अहं सर्वैः सहैभिर् वसुधाधिपैः  
०५,१६२।०१७	भीष्म उवाच  
०५,१६२।०१७अ	गान्धारे शृणु राजेन्द्र रथसङ्ख्यां स्वके बले  
०५,१६२।०१७च्	ये रथाः पृथिवीपाल तथैवातिरथाश् च ये  
०५,१६२।०१८अ	बहूनीह सहस्राणि प्रयुतान्य् अर्बुदानि च  
०५,१६२।०१८च्	रथानां तव सेनायां यथामुख्यं तु मे शृणु  
०५,१६२।०१९अ	भवान् अग्रे रथोदारः सह सर्वैः सहोदरैः  
०५,१६२।०१९च्	दुःशासनप्रभृतिभिर् भ्रातृभिः शतसम्मितैः  
०५,१६२।०२०अ	सर्वे कृतप्रहरणाश् छेद्यभेद्यविशारदाः  
०५,१६२।०२०च्	रथोपस्थे गजस्कन्धे गदायुद्धे ऽसिचर्मणि  
०५,१६२।०२१अ	संयन्तारः प्रहर्तारः कृतास्त्रा भारसाधनाः  
०५,१६२।०२१च्	इष्वस्त्रे द्रोणशिष्याश् च कृपस्य च शरद्वतः  
०५,१६२।०२२अ	एते हनिष्यन्ति रणे पाञ्चालान् युद्धदुर्मदान्  
०५,१६२।०२२च्	कृतकिल्बिषाः पाण्डवेयैर् धार्तराष्ट्रा मनस्विनः  
०५,१६२।०२३अ	ततो ऽहं भरतश्रेष्ठ सर्वसेनापतिस् तव  
०५,१६२।०२३च्	शत्रून् विध्वंसयिष्यामि कदर्थीकृत्य पाण्डवान्  
०५,१६२।०२३ए	न त्व् आत्मनो गुणान् वक्तुम् अर्हामि विदितो ऽस्मि ते  
०५,१६२।०२४अ	कृतवर्मा त्व् अतिरथो भोजः प्रहरतां वरः  
०५,१६२।०२४च्	अर्थसिद्धिं तव रणे करिष्यति न संशयः  
०५,१६२।०२५अ	अस्त्रविद्भिर् अनाधृष्यो दूरपाती दृढायुधः  
०५,१६२।०२५च्	हनिष्यति रिपूंस् तुभ्यं महेन्द्रो दानवान् इव  
०५,१६२।०२६अ	मद्रराजो महेष्वासः शल्यो मे ऽतिरथो मतः  
०५,१६२।०२६च्	स्पर्धते वासुदेवेन यो वै नित्यं रणे रणे  
०५,१६२।०२७अ	भागिनेयान् निजांस् त्यक्त्वा शल्यस् ते रथसत्तमः  
०५,१६२।०२७च्	एष योत्स्यति सङ्ग्रामे कृष्णं चक्रगदाधरम्  
०५,१६२।०२८अ	सागरोर्मिसमैर् वेगैः प्लावयन्न् इव शात्रवान्  
०५,१६२।०२८च्	भूरिश्रवाः कृतास्त्रश् च तव चापि हितः सुहृत्  
०५,१६२।०२९अ	सौमदत्तिर् महेष्वासो रथयूथपयूथपः  
०५,१६२।०२९च्	बलक्षयम् अमित्राणां सुमहान्तं करिष्यति  
०५,१६२।०३०अ	सिन्धुराजो महाराज मतो मे द्विगुणो रथः  
०५,१६२।०३०च्	योत्स्यते समरे राजन् विक्रान्तो रथसत्तमः  
०५,१६२।०३१अ	द्रौपदीहरणे पूर्वं परिक्लिष्टः स पाण्डवैः  
०५,१६२।०३१च्	संस्मरंस् तं परिक्लेशं योत्स्यते परवीरहा  
०५,१६२।०३२अ	एतेन हि तदा राजंस् तप आस्थाय दारुणम्  
०५,१६२।०३२च्	सुदुर्लभो वरो लब्धः पाण्डवान् योद्धुम् आहवे  
०५,१६२।०३३अ	स एष रथशार्दूलस् तद् वैरं संस्मरन् रणे  
०५,१६२।०३३च्	योत्स्यते पाण्डवांस् तात प्राणांस् त्यक्त्वा सुदुस्त्यजान्  
०५,१६३।००१	भीष्म उवाच  
०५,१६३।००१अ	सुदक्षिणस् तु काम्बोजो रथ एकगुणो मतः  
०५,१६३।००१च्	तवार्थसिद्धिम् आकाङ्क्षन् योत्स्यते समरे परैः  
०५,१६३।००२अ	एतस्य रथसिंहस्य तवार्थे राजसत्तम  
०५,१६३।००२च्	पराक्रमं यथेन्द्रस्य द्रक्ष्यन्ति कुरवो युधि  
०५,१६३।००३अ	एतस्य रथवंशो हि तिग्मवेगप्रहारिणाम्  
०५,१६३।००३च्	काम्बोजानां महाराज शलभानाम् इवायतिः  
०५,१६३।००४अ	नीलो माहिष्मतीवासी नीलवर्मधरस् तव  
०५,१६३।००४च्	रथवंशेन शत्रूणां कदनं वै करिष्यति  
०५,१६३।००५अ	कृतवैरः पुरा चैव सहदेवेन पार्थिवः  
०५,१६३।००५च्	योत्स्यते सततं राजंस् तवार्थे कुरुसत्तम  
०५,१६३।००६अ	विन्दानुविन्दाव् आवन्त्यौ समेतौ रथसत्तमौ  
०५,१६३।००६च्	कृतिनौ समरे तात दृढवीर्यपराक्रमौ  
०५,१६३।००७अ	एतौ तौ पुरुषव्याघ्रौ रिपुसैन्यं प्रधक्ष्यतः  
०५,१६३।००७च्	गदाप्रासासिनाराचैस् तोमरैश् च भुजच्युतैः  
०५,१६३।००८अ	युद्धाभिकामौ समरे क्रीडन्ताव् इव यूथपौ  
०५,१६३।००८च्	यूथमध्ये महाराज विचरन्तौ कृतान्तवत्  
०५,१६३।००९अ	त्रिगर्ता भ्रातरः पञ्च रथोदारा मता मम  
०५,१६३।००९च्	कृतवैराश् च पार्थेन विराटनगरे तदा  
०५,१६३।०१०अ	मकरा इव राजेन्द्र समुद्धततरङ्गिणीम्  
०५,१६३।०१०च्	गङ्गां विक्षोभयिष्यन्ति पार्थानां युधि वाहिनीम्  
०५,१६३।०११अ	ते रथाः पञ्च राजेन्द्र येषां सत्यरथो मुखम्  
०५,१६३।०११च्	एते योत्स्यन्ति समरे संस्मरन्तः पुरा कृतम्  
०५,१६३।०१२अ	व्यलीकं पाण्डवेयेन भीमसेनानुजेन ह  
०५,१६३।०१२च्	दिशो विजयता राजञ् श्वेतवाहेन भारत  
०५,१६३।०१२द्*०५६४_०१	कदर्थीकृत्य सङ्ग्रामे दापिताः करम् उत्तमम्  
०५,१६३।०१३अ	ते हनिष्यन्ति पार्थानां समासाद्य महारथान्  
०५,१६३।०१३च्	वरान् वरान् महेष्वासान् क्षत्रियाणां धुरन्धराः  
०५,१६३।०१४अ	लक्ष्मणस् तव पुत्रस् तु तथा दुःशासनस्य च  
०५,१६३।०१४च्	उभौ तौ पुरुषव्याघ्रौ सङ्ग्रामेष्व् अनिवर्तिनौ  
०५,१६३।०१५अ	तरुणौ सुकुमारौ च राजपुत्रौ तरस्विनौ  
०५,१६३।०१५च्	युद्धानां च विशेषज्ञौ प्रणेतारौ च सर्वशः  
०५,१६३।०१६अ	रथौ तौ रथशार्दूल मतौ मे रथसत्तमौ  
०५,१६३।०१६च्	क्षत्रधर्मरतौ वीरौ महत् कर्म करिष्यतः  
०५,१६३।०१७अ	दण्डधारो महाराज रथ एको नरर्षभः  
०५,१६३।०१७च्	योत्स्यते समरं प्राप्य स्वेन सैन्येन पालितः  
०५,१६३।०१८अ	बृहद्बलस् तथा राजा कौसल्यो रथसत्तमः  
०५,१६३।०१८च्	रथो मम मतस् तात दृढवेगपराक्रमः  
०५,१६३।०१९अ	एष योत्स्यति सङ्ग्रामे स्वां चमूं सम्प्रहर्षयन्  
०५,१६३।०१९च्	उग्रायुधो महेष्वासो धार्तराष्ट्रहिते रतः  
०५,१६३।०१९द्*०५६५_०१	एष योत्स्यति सङ्ग्रामे रथ एकगुणो मतः  
०५,१६३।०२०अ	कृपः शारद्वतो राजन् रथयूथपयूथपः  
०५,१६३।०२०च्	प्रियान् प्राणान् परित्यज्य प्रधक्ष्यति रिपूंस् तव  
०५,१६३।०२१अ	गौतमस्य महर्षेर् य आचार्यस्य शरद्वतः  
०५,१६३।०२१च्	कार्त्तिकेय इवाजेयः शरस्तम्बात् सुतो ऽभवत्  
०५,१६३।०२२अ	एष सेनां बहुविधां विविधायुधकार्मुकाम्  
०५,१६३।०२२च्	अग्निवत् समरे तात चरिष्यति विमर्दयन्  
०५,१६४।००१	भीष्म उवाच  
०५,१६४।००१अ	शकुनिर् मातुलस् ते ऽसौ रथ एको नराधिप  
०५,१६४।००१च्	प्रसज्य पाण्डवैर् वैरं योत्स्यते नात्र संशयः  
०५,१६४।००२अ	एतस्य सैन्या दुर्धर्षाः समरे ऽप्रतियायिनः  
०५,१६४।००२च्	विकृतायुधभूयिष्ठा वायुवेगसमा जवे  
०५,१६४।००३अ	द्रोणपुत्रो महेष्वासः सर्वेषाम् अति धन्विनाम्  
०५,१६४।००३च्	समरे चित्रयोधी च दृढास्त्रश् च महारथः  
०५,१६४।००४अ	एतस्य हि महाराज यथा गाण्डीवधन्वनः  
०५,१६४।००४च्	शरासनाद् विनिर्मुक्ताः संसक्ता यान्ति सायकाः  
०५,१६४।००५अ	नैष शक्यो मया वीरः सङ्ख्यातुं रथसत्तमः  
०५,१६४।००५च्	निर्दहेद् अपि लोकांस् त्रीन् इच्छन्न् एष महायशाः  
०५,१६४।००६अ	क्रोधस् तेजश् च तपसा सम्भृतो ऽऽश्रमवासिना  
०५,१६४।००६च्	द्रोणेनानुगृहीतश् च दिव्यैर् अस्त्रैर् उदारधीः  
०५,१६४।००७अ	दोषस् त्व् अस्य महान् एको येनैष भरतर्षभ  
०५,१६४।००७च्	न मे रथो नातिरथो मतः पार्थिवसत्तम  
०५,१६४।००८अ	जीवितं प्रियम् अत्यर्थम् आयुष्कामः सदा द्विजः  
०५,१६४।००८च्	न ह्य् अस्य सदृशः कश् चिद् उभयोः सेनयोर् अपि  
०५,१६४।००९अ	हन्याद् एकरथेनैव देवानाम् अपि वाहिनीम्  
०५,१६४।००९च्	वपुष्मांस् तलघोषेण स्फोटयेद् अपि पर्वतान्  
०५,१६४।०१०अ	असङ्ख्येयगुणो वीरः प्रहर्ता दारुणद्युतिः  
०५,१६४।०१०च्	दण्डपाणिर् इवासह्यः कालवत् प्रचरिष्यति  
०५,१६४।०११अ	युगान्ताग्निसमः क्रोधे सिंहग्रीवो महामतिः  
०५,१६४।०११च्	एष भारत युद्धस्य पृष्ठं संशमयिष्यति  
०५,१६४।०१२अ	पिता त्व् अस्य महातेजा वृद्धो ऽपि युवभिर् वरः  
०५,१६४।०१२च्	रणे कर्म महत् कर्ता तत्र मे नास्ति संशयः  
०५,१६४।०१२द्*०५६६_०१	पितास्य तु रणे कर्म महत् कर्ता न संशयः  
०५,१६४।०१३अ	अस्त्रवेगानिलोद्धूतः सेनाकक्षेन्धनोत्थितः  
०५,१६४।०१३च्	पाण्डुपुत्रस्य सैन्यानि प्रधक्ष्यति जये धृतः  
०५,१६४।०१४अ	रथयूथपयूथानां यूथपः स नरर्षभः  
०५,१६४।०१४च्	भारद्वाजात्मजः कर्ता कर्म तीव्रं हिताय वः  
०५,१६४।०१५अ	सर्वमूर्धाभिषिक्तानाम् आचार्यः स्थविरो गुरुः  
०५,१६४।०१५च्	गच्छेद् अन्तं सृञ्जयानां प्रियस् त्व् अस्य धनञ्जयः  
०५,१६४।०१६अ	नैष जातु महेष्वासः पार्थम् अक्लिष्टकारिणम्  
०५,१६४।०१६च्	हन्याद् आचार्यकं दीप्तं संस्मृत्य गुणनिर्जितम्  
०५,१६४।०१७अ	श्लाघत्य् एष सदा वीरः पार्थस्य गुणविस्तरैः  
०५,१६४।०१७च्	पुत्राद् अभ्यधिकं चैव भारद्वाजो ऽनुपश्यति  
०५,१६४।०१८अ	हन्याद् एकरथेनैव देवगन्धर्वदानवान्  
०५,१६४।०१८च्	एकीभूतान् अपि रणे दिव्यैर् अस्त्रैः प्रतापवान्  
०५,१६४।०१९अ	पौरवो राजशार्दूलस् तव राजन् महारथः  
०५,१६४।०१९च्	मतो मम रथो वीर परवीररथारुजः  
०५,१६४।०२०अ	स्वेन सैन्येन सहितः प्रतपञ् शत्रुवाहिनीम्  
०५,१६४।०२०च्	प्रधक्ष्यति स पाञ्चालान् कक्षं कृष्णगतिर् यथा  
०५,१६४।०२१अ	सत्यव्रतो रथवरो राजपुत्रो महारथः  
०५,१६४।०२१च्	तव राजन् रिपुबले कालवत् प्रचरिष्यति  
०५,१६४।०२२अ	एतस्य योधा राजेन्द्र विचित्रकवचायुधाः  
०५,१६४।०२२च्	विचरिष्यन्ति सङ्ग्रामे निघ्नन्तः शात्रवांस् तव  
०५,१६४।०२३अ	वृषसेनो रथाग्र्यस् ते कर्णपुत्रो महारथः  
०५,१६४।०२३च्	प्रधक्ष्यति रिपूणां ते बलानि बलिनां वरः  
०५,१६४।०२४अ	जलसन्धो महातेजा राजन् रथवरस् तव  
०५,१६४।०२४च्	त्यक्ष्यते समरे प्राणान् मागधः परवीरहा  
०५,१६४।०२५अ	एष योत्स्यति सङ्ग्रामे गजस्कन्धविशारदः  
०५,१६४।०२५च्	रथेन वा महाबाहुः क्षपयञ् शत्रुवाहिनीम्  
०५,१६४।०२६अ	रथ एष महाराज मतो मम नरर्षभः  
०५,१६४।०२६च्	त्वदर्थे त्यक्ष्यति प्राणान् सह सैन्यो महारणे  
०५,१६४।०२७अ	एष विक्रान्तयोधी च चित्रयोधी च सङ्गरे  
०५,१६४।०२७च्	वीतभीश् चापि ते राजञ् शात्रवैः सह योत्स्यते  
०५,१६४।०२८अ	बाह्लीको ऽतिरथश् चैव समरे चानिवर्तिता  
०५,१६४।०२८च्	मम राजन् मतो युद्धे शूरो वैवस्वतोपमः  
०५,१६४।०२९अ	न ह्य् एष समरं प्राप्य निवर्तेत कथं चन  
०५,१६४।०२९च्	यथा सततगो राजन् नाभिहत्य परान् रणे  
०५,१६४।०३०अ	सेनापतिर् महाराज सत्यवांस् ते महारथः  
०५,१६४।०३०च्	रणेष्व् अद्भुतकर्मा च रथः पररथारुजः  
०५,१६४।०३१अ	एतस्य समरं दृष्ट्वा न व्यथास्ति कथं चन  
०५,१६४।०३१च्	उत्स्मयन्न् अभ्युपैत्य् एष परान् रथपथे स्थितान्  
०५,१६४।०३२अ	एष चारिषु विक्रान्तः कर्म सत्पुरुषोचितम्  
०५,१६४।०३२च्	कर्ता विमर्दे सुमहत् त्वदर्थे पुरुषोत्तमः  
०५,१६४।०३३अ	अलायुधो राक्षसेन्द्रः क्रूरकर्मा महाबलः  
०५,१६४।०३३च्	हनिष्यति परान् राजन् पूर्ववैरम् अनुस्मरन्  
०५,१६४।०३४अ	एष राक्षससैन्यानां सर्वेषां रथसत्तमः  
०५,१६४।०३४च्	मायावी दृढवैरश् च समरे विचरिष्यति  
०५,१६४।०३५अ	प्राग्ज्योतिषाधिपो वीरो भगदत्तः प्रतापवान्  
०५,१६४।०३५च्	गजाङ्कुशधरश्रेष्ठो रथे चैव विशारदः  
०५,१६४।०३६अ	एतेन युद्धम् अभवत् पुरा गाण्डीवधन्वनः  
०५,१६४।०३६च्	दिवसान् सुबहून् राजन्न् उभयोर् जयगृद्धिनोः  
०५,१६४।०३७अ	ततः सखायं गान्धारे मानयन् पाकशासनम्  
०५,१६४।०३७च्	अकरोत् संविदं तेन पाण्डवेन महात्मना  
०५,१६४।०३८अ	एष योत्स्यति सङ्ग्रामे गजस्कन्धविशारदः  
०५,१६४।०३८च्	ऐरावतगतो राजा देवानाम् इव वासवः  
०५,१६५।००१	भीष्म उवाच  
०५,१६५।००१अ	अचलो वृषकश् चैव भ्रातरौ सहिताव् उभौ  
०५,१६५।००१च्	रथौ तव दुराधर्षौ शत्रून् विध्वंसयिष्यतः  
०५,१६५।००२अ	बलवन्तौ नरव्याघ्रौ दृढक्रोधौ प्रहारिणौ  
०५,१६५।००२च्	गान्धारमुख्यौ तरुणौ दर्शनीयौ महाबलौ  
०५,१६५।००३अ	सखा ते दयितो नित्यं य एष रणकर्कशः  
०५,१६५।००३च्	प्रोत्साहयति राजंस् त्वां विग्रहे पाण्डवैः सह  
०५,१६५।००४अ	परुषः कत्थनो नीचः कर्णो वैकर्तनस् तव  
०५,१६५।००४च्	मन्त्री नेता च बन्धुश् च मानी चात्यन्तम् उच्छ्रितः  
०५,१६५।००५अ	एष नैव रथः पूर्णो नाप्य् एवातिरथो नृप  
०५,१६५।००५च्	वियुक्तः कवचेनैष सहजेन विचेतनः  
०५,१६५।००५ए	कुण्डलाभ्यां च दिव्याभ्यां वियुक्तः सततं घृणी  
०५,१६५।००६अ	अभिशापाच् च रामस्य ब्राह्मणस्य च भाषणात्  
०५,१६५।००६च्	करणानां वियोगाच् च तेन मे ऽर्धरथो मतः  
०५,१६५।००६ए	नैष फल्गुनम् आसाद्य पुनर् जीवन् विमोक्ष्यते  
०५,१६५।००७	सञ्जय उवाच  
०५,१६५।००७अ	ततो ऽब्रवीन् महाबाहुर् द्रोणः शस्त्रभृतां वरः  
०५,१६५।००७च्	एवम् एतद् यथात्थ त्वं न मिथ्यास्तीति किं चन  
०५,१६५।००८अ	रणे रणे ऽतिमानी च विमुखश् चैव दृश्यते  
०५,१६५।००८च्	घृणी कर्णः प्रमादी च तेन मे ऽर्धरथो मतः  
०५,१६५।००९अ	एतच् छ्रुत्वा तु राधेयः क्रोधाद् उत्फुल्ललोचनः  
०५,१६५।००९च्	उवाच भीष्मं राजेन्द्र तुदन् वाग्भिः प्रतोदवत्  
०५,१६५।०१०अ	पितामह यथेष्टं मां वाक्शरैर् उपकृन्तसि  
०५,१६५।०१०च्	अनागसं सदा द्वेषाद् एवम् एव पदे पदे  
०५,१६५।०१०ए	मर्षयामि च तत् सर्वं दुर्योधनकृतेन वै  
०५,१६५।०११अ	त्वं तु मां मन्यसे ऽशक्तं यथा कापुरुषं तथा  
०५,१६५।०११च्	भवान् अर्धरथो मह्यं मतो नास्त्य् अत्र संशयः  
०५,१६५।०१२अ	सर्वस्य जगतश् चैव गाङ्गेय न मृषा वदे  
०५,१६५।०१२च्	कुरूणाम् अहितो नित्यं न च राजावबुध्यते  
०५,१६५।०१३अ	को हि नाम समानेषु राजसूदात्तकर्मसु  
०५,१६५।०१३च्	तेजोवधम् इमं कुर्याद् विभेदयिषुर् आहवे  
०५,१६५।०१३ए	यथा त्वं गुणनिर्देशाद् अपराधं चिकीर्षसि  
०५,१६५।०१४अ	न हायनैर् न पलितैर् न वित्तैर् न च बन्धुभिः  
०५,१६५।०१४च्	महारथत्वं सङ्ख्यातुं शक्यं क्षत्रस्य कौरव  
०५,१६५।०१५अ	बलज्येष्ठं स्मृतं क्षत्रं मन्त्रज्येष्ठा द्विजातयः  
०५,१६५।०१५च्	धनज्येष्ठाः स्मृता वैश्याः शूद्रास् तु वयसाधिकाः  
०५,१६५।०१६अ	यथेच्छकं स्वयङ्ग्राहाद् रथान् अतिरथांस् तथा  
०५,१६५।०१६च्	कामद्वेषसमायुक्तो मोहात् प्रकुरुते भवान्  
०५,१६५।०१७अ	दुर्योधन महाबाहो साधु सम्यग् अवेक्ष्यताम्  
०५,१६५।०१७च्	त्यज्यतां दुष्टभावो ऽयं भीष्मः किल्बिषकृत् तव  
०५,१६५।०१८अ	भिन्ना हि सेना नृपते दुःसन्धेया भवत्य् उत  
०५,१६५।०१८च्	मौलापि पुरुषव्याघ्र किम् उ नाना समुत्थिता  
०५,१६५।०१९अ	एषां द्वैधं समुत्पन्नं योधानां युधि भारत  
०५,१६५।०१९च्	तेजोवधो नः क्रियते प्रत्यक्षेण विशेषतः  
०५,१६५।०२०अ	रथानां क्व च विज्ञानं क्व च भीष्मो ऽल्पचेतनः  
०५,१६५।०२०च्	अहम् आवारयिष्यामि पाण्डवानाम् अनीकिनीम्  
०५,१६५।०२१अ	आसाद्य माम् अमोघेषुं गमिष्यन्ति दिशो दश  
०५,१६५।०२१च्	पाण्डवाः सहपञ्चालाः शार्दूलं वृषभा इव  
०५,१६५।०२२अ	क्व च युद्धविमर्दो वा मन्त्राः सुव्याहृतानि वा  
०५,१६५।०२२च्	क्व च भीष्मो गतवया मन्दात्मा कालमोहितः  
०५,१६५।०२३अ	स्पर्धते हि सदा नित्यं सर्वेण जगता सह  
०५,१६५।०२३च्	न चान्यं पुरुषं कं चिन् मन्यते मोघदर्शनः  
०५,१६५।०२४अ	श्रोतव्यं खलु वृद्धानाम् इति शास्त्रनिदर्शनम्  
०५,१६५।०२४च्	न त्व् एवाप्य् अतिवृद्धानां पुनर् बाला हि ते मताः  
०५,१६५।०२५अ	अहम् एको हनिष्यामि पाण्डवान् नात्र संशयः  
०५,१६५।०२५च्	सुयुद्धे राजशार्दूल यशो भीष्मं गमिष्यति  
०५,१६५।०२६अ	कृतः सेनापतिस् त्व् एष त्वया भीष्मो नराधिप  
०५,१६५।०२६च्	सेनापतिं गुणो गन्ता न तु योधान् कथं चन  
०५,१६५।०२७अ	नाहं जीवति गाङ्गेये योत्स्ये राजन् कथं चन  
०५,१६५।०२७च्	हते तु भीष्मे योधास्मि सर्वैर् एव महारथैः  
०५,१६६।००१	भीष्म उवाच  
०५,१६६।००१अ	समुद्यतो ऽयं भारो मे सुमहान् सागरोपमः  
०५,१६६।००१च्	धार्तराष्ट्रस्य सङ्ग्रामे वर्षपूगाभिचिन्तितः  
०५,१६६।००२अ	तस्मिन्न् अभ्यागते काले प्रतप्ते लोमहर्षणे  
०५,१६६।००२च्	मिथोभेदो न मे कार्यस् तेन जीवसि सूतज  
०५,१६६।००३अ	न ह्य् अहं नाद्य विक्रम्य स्थविरो ऽपि शिशोस् तव  
०५,१६६।००३च्	युद्धश्रद्धां रणे छिन्द्यां जीवितस्य च सूतज  
०५,१६६।००४अ	जामदग्न्येन रामेण महास्त्राणि प्रमुञ्चता  
०५,१६६।००४च्	न मे व्यथाभवत् का चित् त्वं तु मे किं करिष्यसि  
०५,१६६।००५अ	कामं नैतत् प्रशंसन्ति सन्तो ऽऽत्मबलसंस्तवम्  
०५,१६६।००५च्	वक्ष्यामि तु त्वां सन्तप्तो निहीन कुलपांसन  
०५,१६६।००६अ	समेतं पार्थिवं क्षत्रं काशिराज्ञः स्वयंवरे  
०५,१६६।००६च्	निर्जित्यैकरथेनैव यत् कन्यास् तरसा हृताः  
०५,१६६।००७अ	ईदृशानां सहस्राणि विशिष्टानाम् अथो पुनः  
०५,१६६।००७च्	मयैकेन निरस्तानि ससैन्यानि रणाजिरे  
०५,१६६।००८अ	त्वां प्राप्य वैरपुरुषं कुरूणाम् अनयो महान्  
०५,१६६।००८च्	उपस्थितो विनाशाय यतस्व पुरुषो भव  
०५,१६६।००९अ	युध्यस्व पार्थं समरे येन विस्पर्धसे सह  
०५,१६६।००९च्	द्रक्ष्यामि त्वां विनिर्मुक्तम् अस्माद् युद्धात् सुदुर्मते  
०५,१६६।०१०	सञ्जय उवाच  
०५,१६६।०१०अ	तम् उवाच ततो राजा धार्तराष्ट्रो महामनाः  
०५,१६६।०१०च्	माम् अवेक्षस्व गाङ्गेय कार्यं हि महद् उद्यतम्  
०५,१६६।०११अ	चिन्त्यताम् इदम् एवाग्रे मम निःश्रेयसं परम्  
०५,१६६।०११च्	उभाव् अपि भवन्तौ मे महत् कर्म करिष्यतः  
०५,१६६।०१२अ	भूयश् च श्रोतुम् इच्छामि परेषां रथसत्तमान्  
०५,१६६।०१२च्	ये चैवातिरथास् तत्र तथैव रथयूथपाः  
०५,१६६।०१३अ	बलाबलम् अमित्राणां श्रोतुम् इच्छामि कौरव  
०५,१६६।०१३च्	प्रभातायां रजन्यां वै इदं युद्धं भविष्यति  
०५,१६६।०१४	भीष्म उवाच  
०५,१६६।०१४अ	एते रथास् ते सङ्ख्यातास् तथैवातिरथा नृप  
०५,१६६।०१४च्	य चाप्य् अर्धरथा राजन् पाण्डवानाम् अतः शृणु  
०५,१६६।०१५अ	यदि कौतूहलं ते ऽद्य पाण्डवानां बले नृप  
०५,१६६।०१५च्	रथसङ्ख्यां महाबाहो सहैभिर् वसुधाधिपैः  
०५,१६६।०१६अ	स्वयं राजा रथोदारः पाण्डवः कुन्तिनन्दनः  
०५,१६६।०१६च्	अग्निवत् समरे तात चरिष्यति न संशयः  
०५,१६६।०१७अ	भीमसेनस् तु राजेन्द्र रथो ऽष्टगुणसम्मितः  
०५,१६६।०१७ब्*०५६७_०१	न तस्यास्ति समो युद्धे गदया सायकैर् अपि  
०५,१६६।०१७च्	नागायुतबलो मानी तेजसा न स मानुषः  
०५,१६६।०१८अ	माद्रीपुत्रौ तु रथिनौ द्वाव् एव पुरुषर्षभौ  
०५,१६६।०१८च्	अश्विनाव् इव रूपेण तेजसा च समन्वितौ  
०५,१६६।०१९अ	एते चमूमुखगताः स्मरन्तः क्लेशम् आत्मनः  
०५,१६६।०१९च्	रुद्रवत् प्रचरिष्यन्ति तत्र मे नास्ति संशयः  
०५,१६६।०२०अ	सर्व एव महात्मानः शालस्कन्धा इवोद्गताः  
०५,१६६।०२०च्	प्रादेशेनाधिकाः पुम्भिर् अन्यैस् ते च प्रमाणतः  
०५,१६६।०२१अ	सिंहसंहननाः सर्वे पाण्डुपुत्रा महाबलाः  
०५,१६६।०२१च्	चरितब्रह्मचर्याश् च सर्वे चातितपस्विनः  
०५,१६६।०२२अ	ह्रीमन्तः पुरुषव्याघ्रा व्याघ्रा इव बलोत्कटाः  
०५,१६६।०२२च्	जवे प्रहारे सम्मर्दे सर्व एवातिमानुषाः  
०५,१६६।०२२ए	सर्वे जितमहीपाला दिग्जये भरतर्षभ  
०५,१६६।०२३अ	न चैषां पुरुषाः के चिद् आयुधानि गदाः शरान्  
०५,१६६।०२३च्	विषहन्ति सदा कर्तुम् अधिज्यान्य् अपि कौरव  
०५,१६६।०२३ए	उद्यन्तुं वा गदां गुर्वीं शरान् वापि प्रकर्षितुम्  
०५,१६६।०२४अ	जवे लक्ष्यस्य हरणे भोज्ये पांसुविकर्षणे  
०५,१६६।०२४च्	बालैर् अपि भवन्तस् तैः सर्व एव विशेषिताः  
०५,१६६।०२५अ	ते ते सैन्यं समासाद्य व्याघ्रा इव बलोत्कटाः  
०५,१६६।०२५च्	विध्वंसयिष्यन्ति रणे मा स्म तैः सह सङ्गमः  
०५,१६६।०२६अ	एकैकशस् ते सङ्ग्रामे हन्युः सर्वान् महीक्षितः  
०५,१६६।०२६च्	प्रत्यक्षं तव राजेन्द्र राजसूये यथाभवत्  
०५,१६६।०२७अ	द्रौपद्याश् च परिक्लेशं द्यूते च परुषा गिरः  
०५,१६६।०२७च्	ते संस्मरन्तः सङ्ग्रामे विचरिष्यन्ति कालवत्  
०५,१६६।०२८अ	लोहिताक्षो गुडाकेशो नारायणसहायवान्  
०५,१६६।०२८च्	उभयोः सेनयोर् वीर रथो नास्तीह तादृशः  
०५,१६६।०२९अ	न हि देवेषु वा पूर्वं दानवेषूरगेषु वा  
०५,१६६।०२९च्	राक्षसेष्व् अथ यक्षेषु नरेषु कुत एव तु  
०५,१६६।०३०अ	भूतो ऽथ वा भविष्यो वा रथः कश् चिन् मया श्रुतः  
०५,१६६।०३०च्	समायुक्तो महाराज यथा पार्थस्य धीमतः  
०५,१६६।०३१अ	वासुदेवश् च संयन्ता योद्धा चैव धनञ्जयः  
०५,१६६।०३१च्	गाण्डीवं च धनुर् दिव्यं ते चाश्वा वातरंहसः  
०५,१६६।०३२अ	अभेद्यं कवचं दिव्यम् अक्षय्यौ च महेषुधी  
०५,१६६।०३२च्	अस्त्रग्रामश् च माहेन्द्रो रौद्रः कौबेर एव च  
०५,१६६।०३३अ	याम्यश् च वारुणश् चैव गदाश् चोग्रप्रदर्शनाः  
०५,१६६।०३३च्	वज्रादीनि च मुख्यानि नानाप्रहरणानि वै  
०५,१६६।०३४अ	दानवानां सहस्राणि हिरण्यपुरवासिनाम्  
०५,१६६।०३४च्	हतान्य् एकरथेनाजौ कस् तस्य सदृशो रथः  
०५,१६६।०३५अ	एष हन्याद् धि संरम्भी बलवान् सत्यविक्रमः  
०५,१६६।०३५च्	तव सेनां महाबाहुः स्वां चैव परिपालयन्  
०५,१६६।०३६अ	अहं चैनं प्रत्युदियाम् आचार्यो वा धनञ्जयम्  
०५,१६६।०३६च्	न तृतीयो ऽस्ति राजेन्द्र सेनयोर् उभयोर् अपि  
०५,१६६।०३६ए	य एनं शरवर्षाणि वर्षन्तम् उदियाद् रथी  
०५,१६६।०३७अ	जीमूत इव घर्मान्ते महावातसमीरितः  
०५,१६६।०३७च्	समायुक्तस् तु कौन्तेयो वासुदेवसहायवान्  
०५,१६६।०३७ए	तरुणश् च कृती चैव जीर्णाव् आवाम् उभाव् अपि  
०५,१६६।०३८	सञ्जय उवाच  
०५,१६६।०३८अ	एतच् छ्रुत्वा तु भीष्मस्य राज्ञां दध्वंसिरे तदा  
०५,१६६।०३८च्	काञ्चनाङ्गदिनः पीना भुजाश् चन्दनरूषिताः  
०५,१६६।०३९अ	मनोभिः सह सावेगैः संस्मृत्य च पुरातनम्  
०५,१६६।०३९च्	सामर्थ्यं पाण्डवेयानां यथाप्रत्यक्षदर्शनात्  
०५,१६७।००१	भीष्म उवाच  
०५,१६७।००१अ	द्रौपदेया महाराज सर्वे पञ्च महारथाः  
०५,१६७।००१च्	वैराटिर् उत्तरश् चैव रथो मम महान् मतः  
०५,१६७।००२अ	अभिमन्युर् महाराज रथयूथपयूथपः  
०५,१६७।००२च्	समः पार्थेन समरे वासुदेवेन वा भवेत्  
०५,१६७।००३अ	लघ्व् अस्त्रश् चित्रयोधी च मनस्वी दृढविक्रमः  
०५,१६७।००३च्	संस्मरन् वै परिक्लेशं स्वपितुर् विक्रमिष्यति  
०५,१६७।००४अ	सात्यकिर् माधवः शूरो रथयूथपयूथपः  
०५,१६७।००४च्	एष वृष्णिप्रवीराणाम् अमर्षी जितसाध्वसः  
०५,१६७।००५अ	उत्तमौजास् तथा राजन् रथो मम महान् मतः  
०५,१६७।००५च्	युधामन्युश् च विक्रान्तो रथोदारो नरर्षभः  
०५,१६७।००६अ	एतेषां बहुसाहस्रा रथा नागा हयास् तथा  
०५,१६७।००६च्	योत्स्यन्ते ते तनुं त्यक्त्वा कुन्तीपुत्रप्रियेप्सया  
०५,१६७।००७अ	पाण्डवैः सह राजेन्द्र तव सेनासु भारत  
०५,१६७।००७च्	अग्निमारुतवद् राजन्न् आह्वयन्तः परस्परम्  
०५,१६७।००८अ	अजेयौ समरे वृद्धौ विराटद्रुपदाव् उभौ  
०५,१६७।००८च्	महारथौ महावीर्यौ मतौ मे पुरुषर्षभौ  
०५,१६७।००९अ	वयोवृद्धाव् अपि तु तौ क्षत्रधर्मपरायणौ  
०५,१६७।००९च्	यतिष्येते परं शक्त्या स्थितौ वीरगते पथि  
०५,१६७।०१०अ	सम्बन्धकेन राजेन्द्र तौ तु वीर्यबलान्वयात्  
०५,१६७।०१०च्	आर्यवृत्तौ महेष्वासौ स्नेहपाशसिताव् उभौ  
०५,१६७।०११अ	कारणं प्राप्य तु नराः सर्व एव महाभुजाः  
०५,१६७।०११च्	शूरा वा कातरा वापि भवन्ति नरपुङ्गव  
०५,१६७।०१२अ	एकायनगताव् एतौ पार्थेन दृढभक्तिकौ  
०५,१६७।०१२च्	त्यक्त्वा प्राणान् परं शक्त्या घटितारौ नराधिप  
०५,१६७।०१३अ	पृथग् अक्षौहिणीभ्यां ताव् उभौ संयति दारुणौ  
०५,१६७।०१३च्	सम्बन्धिभावं रक्षन्तौ महत् कर्म करिष्यतः  
०५,१६७।०१४अ	लोकवीरौ महेष्वासौ त्यक्तात्मानौ च भारत  
०५,१६७।०१४च्	प्रत्ययं परिरक्षन्तौ महत् कर्म करिष्यतः  
०५,१६८।००१	भीष्म उवाच  
०५,१६८।००१अ	पाञ्चालराजस्य सुतो राजन् परपुरञ्जयः  
०५,१६८।००१च्	शिखण्डी रथमुख्यो मे मतः पार्थस्य भारत  
०५,१६८।००२अ	एष योत्स्यति सङ्ग्रामे नाशयन् पूर्वसंस्थितिम्  
०५,१६८।००२च्	परं यशो विप्रथयंस् तव सेनासु भारत  
०५,१६८।००३अ	एतस्य बहुलाः सेनाः पाञ्चालाश् च प्रभद्रकाः  
०५,१६८।००३च्	तेनासौ रथवंशेन महत् कर्म करिष्यति  
०५,१६८।००४अ	धृष्टद्युम्नश् च सेनानीः सर्वसेनासु भारत  
०५,१६८।००४च्	मतो मे ऽतिरथो राजन् द्रोणशिष्यो महारथः  
०५,१६८।००५अ	एष योत्स्यति सङ्ग्रामे सूदयन् वै परान् रणे  
०५,१६८।००५च्	भगवान् इव सङ्क्रुद्धः पिनाकी युगसङ्क्षये  
०५,१६८।००६अ	एतस्य तद्रथानीकं कथयन्ति रणप्रियाः  
०५,१६८।००६च्	बहुत्वात् सागरप्रख्यं देवानाम् इव संयुगे  
०५,१६८।००७अ	क्षत्रधर्मा तु राजेन्द्र मतो मे ऽर्धरथो नृप  
०५,१६८।००७च्	धृष्टद्युम्नस्य तनयो बाल्यान् नातिकृतश्रमः  
०५,१६८।००८अ	शिशुपालसुतो वीरश् चेदिराजो महारथः  
०५,१६८।००८च्	धृष्टकेतुर् महेष्वासः सम्बन्धी पाण्डवस्य ह  
०५,१६८।००९अ	एष चेदिपतिः शूरः सह पुत्रेण भारत  
०५,१६८।००९च्	महारथेनासुकरं महत् कर्म करिष्यति  
०५,१६८।०१०अ	क्षत्रधर्मरतो मह्यं मतः परपुरञ्जयः  
०५,१६८।०१०च्	क्षत्रदेवस् तु राजेन्द्र पाण्डवेषु रथोत्तमः  
०५,१६८।०१०ए	जयन्तश् चामितौजाश् च सत्यजिच् च महारथः  
०५,१६८।०११अ	महारथा महात्मानः सर्वे पाञ्चालसत्तमाः  
०५,१६८।०११च्	योत्स्यन्ते समरे तात संरब्धा इव कुञ्जराः  
०५,१६८।०१२अ	अजो भोजश् च विक्रान्तौ पाण्डवेषु महारथौ  
०५,१६८।०१२ब्*०५६८_०१	लोकवीरौ महेष्वासौ त्यक्तात्मानौ महारथौ  
०५,१६८।०१२च्	पाण्डवानां सहायार्थे परं शक्त्या यतिष्यतः  
०५,१६८।०१२ए	शीघ्रास्त्रौ चित्रयोद्धारौ कृतिनौ दृढविक्रमौ  
०५,१६८।०१३अ	केकयाः पञ्च राजेन्द्र भ्रातरो युद्धदुर्मदाः  
०५,१६८।०१३च्	सर्व एते रथोदाराः सर्वे लोहितकध्वजाः  
०५,१६८।०१४अ	काशिकः सुकुमारश् च नीलो यश् चापरो नृपः  
०५,१६८।०१४च्	सूर्यदत्तश् च शङ्खश् च मदिराश्वश् च नामतः  
०५,१६८।०१५अ	सर्व एते रथोदाराः सर्वे चाहवलक्षणाः  
०५,१६८।०१५च्	सर्वास्त्रविदुषः सर्वे महात्मानो मता मम  
०५,१६८।०१६अ	वार्धक्षेमिर् महाराज रथो मम महान् मतः  
०५,१६८।०१६च्	चित्रायुधश् च नृपतिर् मतो मे रथसत्तमः  
०५,१६८।०१६ए	स हि सङ्ग्रामशोभी च भक्तश् चापि किरीटिनः  
०५,१६८।०१७अ	चेकितानः सत्यधृतिः पाण्डवानां महारथौ  
०५,१६८।०१७च्	द्वाव् इमौ पुरुषव्याघ्रौ रथोदारौ मतौ मम  
०५,१६८।०१८अ	व्याघ्रदत्तश् च राजेन्द्र चन्द्रसेनश् च भारत  
०५,१६८।०१८च्	मतौ मम रथोदारौ पाण्डवानां न संशयः  
०५,१६८।०१९अ	सेनाबिन्दुश् च राजेन्द्र क्रोधहन्ता च नामतः  
०५,१६८।०१९च्	यः समो वासुदेवेन भीमसेनेन चाभिभूः  
०५,१६८।०१९ए	स योत्स्यतीह विक्रम्य समरे तव सैनिकैः  
०५,१६८।०२०अ	मां द्रोणं च कृपं चैव यथा सम्मन्यते भवान्  
०५,१६८।०२०च्	तथा स समरश्लाघी मन्तव्यो रथसत्तमः  
०५,१६८।०२१अ	काश्यः परमशीघ्रास्त्रः श्लाघनीयो रथोत्तमः  
०५,१६८।०२१च्	रथ एकगुणो मह्यं मतः परपुरञ्जयः  
०५,१६८।०२२अ	अयं च युधि विक्रान्तो मन्तव्यो ऽष्टगुणो रथः  
०५,१६८।०२२च्	सत्यजित् समरश्लाघी द्रुपदस्यात्मजो युवा  
०५,१६८।०२३अ	गतः सो ऽतिरथत्वं हि धृष्टद्युम्नेन सम्मितः  
०५,१६८।०२३च्	पाण्डवानां यशस्कामः परं कर्म करिष्यति  
०५,१६८।०२४अ	अनुरक्तश् च शूरश् च रथो ऽयम् अपरो महान्  
०५,१६८।०२४च्	पाण्ड्यराजो महावीर्यः पाण्डवानां धुरन्धरः  
०५,१६८।०२५अ	दृढधन्वा महेष्वासः पाण्डवानां रथोत्तमः  
०५,१६८।०२५च्	श्रेणिमान् कौरवश्रेष्ठ वसुदानश् च पार्थिवः  
०५,१६८।०२५ए	उभाव् एताव् अतिरथौ मतौ मम परन्तप  
०५,१६८।०२५ड़्*०५६९_०१	अन्यौ विराटस्य सुतौ शङ्खश्वेतौ महारथौ  
०५,१६८।०२५ड़्*०५६९_०२	पाण्डवानां सहायार्थे महत् कर्म करिष्यतः  
०५,१६९।००१	भीष्म उवाच  
०५,१६९।००१अ	रोचमानो महाराज पाण्डवानां महारथः  
०५,१६९।००१च्	योत्स्यते ऽमरवत् सङ्ख्ये परसैन्येषु भारत  
०५,१६९।००२अ	पुरुजित् कुन्तिभोजश् च महेष्वासो महाबलः  
०५,१६९।००२च्	मातुलो भीमसेनस्य स च मे ऽतिरथो मतः  
०५,१६९।००३अ	एष वीरो महेष्वासः कृती च निपुणश् च ह  
०५,१६९।००३च्	चित्रयोधी च शक्तश् च मतो मे रथपुङ्गवः  
०५,१६९।००४अ	स योत्स्यति हि विक्रम्य मघवान् इव दानवैः  
०५,१६९।००४च्	योधाश् चास्य परिख्याताः सर्वे युद्धविशारदाः  
०५,१६९।००५अ	भागिनेयकृते वीरः स करिष्यति सङ्गरे  
०५,१६९।००५च्	सुमहत् कर्म पाण्डूनां स्थितः प्रियहिते नृपः  
०५,१६९।००६अ	भैमसेनिर् महाराज हैडिम्बो राक्षसेश्वरः  
०५,१६९।००६च्	मतो मे बहुमायावी रथयूथपयूथपः  
०५,१६९।००७अ	योत्स्यते समरे तात मायाभिः समरप्रियः  
०५,१६९।००७च्	ये चास्य राक्षसाः शूराः सचिवा वशवर्तिनः  
०५,१६९।००८अ	एते चान्ये च बहवो नानाजनपदेश्वराः  
०५,१६९।००८च्	समेताः पाण्डवस्यार्थे वासुदेवपुरोगमाः  
०५,१६९।००९अ	एते प्राधान्यतो राजन् पाण्डवस्य महात्मनः  
०५,१६९।००९च्	रथाश् चातिरथाश् चैव ये चाप्य् अर्धरथा मताः  
०५,१६९।०१०अ	नेष्यन्ति समरे सेनां भीमां यौधिष्ठिरीं नृप  
०५,१६९।०१०च्	महेन्द्रेणेव वीरेण पाल्यमानां किरीटिना  
०५,१६९।०११अ	तैर् अहं समरे वीर त्वाम् आयद्भिर् जयैषिभिः  
०५,१६९।०११च्	योत्स्यामि जयम् आकाङ्क्षन्न् अथ वा निधनं रणे  
०५,१६९।०१२अ	पार्थं च वासुदेवं च चक्रगाण्डीवधारिणौ  
०५,१६९।०१२च्	सन्ध्यागताव् इवार्केन्दू समेष्ये पुरुषोत्तमौ  
०५,१६९।०१३अ	ये चैव ते रथोदाराः पाण्डुपुत्रस्य सैनिकाः  
०५,१६९।०१३च्	सहसैन्यान् अहं तांश् च प्रतीयां रणमूर्धनि  
०५,१६९।०१४अ	एते रथाश् चातिरथाश् च तुभ्यं; यथाप्रधानं नृप कीर्तिता मया  
०५,१६९।०१४च्	तथा राजन्न् अर्धरथाश् च के चित्; तथैव तेषाम् अपि कौरवेन्द्र  
०५,१६९।०१५अ	अर्जुनं वासुदेवं च ये चान्ये तत्र पार्थिवाः  
०५,१६९।०१५च्	सर्वान् आवारयिष्यामि यावद् द्रक्ष्यामि भारत  
०५,१६९।०१६अ	पाञ्चाल्यं तु महाबाहो नाहं हन्यां शिखण्डिनम्  
०५,१६९।०१६च्	उद्यतेषुम् अभिप्रेक्ष्य प्रतियुध्यन्तम् आहवे  
०५,१६९।०१७अ	लोकस् तद् वेद यद् अहं पितुः प्रियचिकीर्षया  
०५,१६९।०१७च्	प्राप्तं राज्यं परित्यज्य ब्रह्मचर्ये धृतव्रतः  
०५,१६९।०१८अ	चित्राङ्गदं कौरवाणाम् अहं राज्ये ऽभ्यषेचयम्  
०५,१६९।०१८च्	विचित्रवीर्यं च शिशुं यौवराज्ये ऽभ्यषेचयम्  
०५,१६९।०१९अ	देवव्रतत्वं विख्याप्य पृथिव्यां सर्वराजसु  
०५,१६९।०१९च्	नैव हन्यां स्त्रियं जातु न स्त्रीपूर्वं कथं चन  
०५,१६९।०२०अ	स हि स्त्रीपूर्वको राजञ् शिखण्डी यदि ते श्रुतः  
०५,१६९।०२०च्	कन्या भूत्वा पुमाञ् जातो न योत्स्ये तेन भारत  
०५,१६९।०२१अ	सर्वांस् त्व् अन्यान् हनिष्यामि पार्थिवान् भरतर्षभ  
०५,१६९।०२१च्	यान् समेष्यामि समरे न तु कुन्तीसुतान् नृप  
०५,१७०।००१	दुर्योधन उवाच  
०५,१७०।००१अ	किमर्थं भरतश्रेष्ठ न हन्यास् त्वं शिखण्डिनम्  
०५,१७०।००१च्	उद्यतेषुम् अथो दृष्ट्वा समरेष्व् आततायिनम्  
०५,१७०।००२अ	पूर्वम् उक्त्वा महाबाहो पाण्डवान् सह सोमकैः  
०५,१७०।००२च्	वधिष्यामीति गाङ्गेय तन् मे ब्रूहि पितामह  
०५,१७०।००३	भीष्म उवाच  
०५,१७०।००३अ	शृणु दुर्योधन कथां सहैभिर् वसुधाधिपैः  
०५,१७०।००३च्	यदर्थं युधि सम्प्रेक्ष्य नाहं हन्यां शिखण्डिनम्  
०५,१७०।००४अ	महाराजो मम पिता शन्तनुर् भरतर्षभः  
०५,१७०।००४च्	दिष्टान्तं प्राप धर्मात्मा समये पुरुषर्षभ  
०५,१७०।००५अ	ततो ऽहं भरतश्रेष्ठ प्रतिज्ञां परिपालयन्  
०५,१७०।००५च्	चित्राङ्गदं भ्रातरं वै महाराज्ये ऽभ्यषेचयम्  
०५,१७०।००६अ	तस्मिंश् च निधनं प्राप्ते सत्यवत्या मते स्थितः  
०५,१७०।००६च्	विचित्रवीर्यं राजानम् अभ्यषिञ्चं यथाविधि  
०५,१७०।००७अ	मयाभिषिक्तो राजेन्द्र यवीयान् अपि धर्मतः  
०५,१७०।००७च्	विचित्रवीर्यो धर्मात्मा माम् एव समुदैक्षत  
०५,१७०।००८अ	तस्य दारक्रियां तात चिकीर्षुर् अहम् अप्य् उत  
०५,१७०।००८च्	अनुरूपाद् इव कुलाद् इति चिन्त्य मनो दधे  
०५,१७०।००९अ	तथाश्रौषं महाबाहो तिस्रः कन्याः स्वयंवरे  
०५,१७०।००९च्	रूपेणाप्रतिमाः सर्वाः काशिराजसुतास् तदा  
०५,१७०।००९ए	अम्बा चैवाम्बिका चैव तथैवाम्बालिकापरा  
०५,१७०।०१०अ	राजानश् च समाहूताः पृथिव्यां भरतर्षभ  
०५,१७०।०१०च्	अम्बा ज्येष्ठाभवत् तासाम् अम्बिका त्व् अथ मध्यमा  
०५,१७०।०१०ए	अम्बालिका च राजेन्द्र राजकन्या यवीयसी  
०५,१७०।०११अ	सो ऽहम् एकरथेनैव गतः काशिपतेः पुरीम्  
०५,१७०।०११च्	अपश्यं ता महाबाहो तिस्रः कन्याः स्वलङ्कृताः  
०५,१७०।०११ए	राज्ञश् चैव समावृत्तान् पार्थिवान् पृथिवीपते  
०५,१७०।०१२अ	ततो ऽहं तान् नृपान् सर्वान् आहूय समरे स्थितान्  
०५,१७०।०१२च्	रथम् आरोपयां चक्रे कन्यास् ता भरतर्षभ  
०५,१७०।०१३अ	वीर्यशुल्काश् च ता ज्ञात्वा समारोप्य रथं तदा  
०५,१७०।०१३च्	अवोचं पार्थिवान् सर्वान् अहं तत्र समागतान्  
०५,१७०।०१३ए	भीष्मः शान्तनवः कन्या हरतीति पुनः पुनः  
०५,१७०।०१४अ	ते यतध्वं परं शक्त्या सर्वे मोक्षाय पार्थिवाः  
०५,१७०।०१४च्	प्रसह्य हि नयाम्य् एष मिषतां वो नराधिपाः  
०५,१७०।०१५अ	ततस् ते पृथिवीपालाः समुत्पेतुर् उदायुधाः  
०५,१७०।०१५च्	योगो योग इति क्रुद्धाः सारथींश् चाप्य् अचोदयन्  
०५,१७०।०१६अ	ते रथैर् मेघसङ्काशैर् गजैश् च गजयोधिनः  
०५,१७०।०१६च्	पृष्ठ्यैश् चाश्वैर् महीपालाः समुत्पेतुर् उदायुधाः  
०५,१७०।०१७अ	ततस् ते मां महीपालाः सर्व एव विशां पते  
०५,१७०।०१७च्	रथव्रातेन महता सर्वतः पर्यवारयन्  
०५,१७०।०१८अ	तान् अहं शरवर्षेण महता प्रत्यवारयम्  
०५,१७०।०१८च्	सर्वान् नृपांश् चाप्य् अजयं देवराड् इव दानवान्  
०५,१७०।०१९अ	तेषाम् आपततां चित्रान् ध्वजान् हेमपरिष्कृतान्  
०५,१७०।०१९च्	एकैकेन हि बाणेन भूमौ पातितवान् अहम्  
०५,१७०।०२०अ	हयांश् चैषां गजांश् चैव सारथींश् चाप्य् अहं रणे  
०५,१७०।०२०च्	अपातयं शरैर् दीप्तैः प्रहसन् पुरुषर्षभ  
०५,१७०।०२१अ	ते निवृत्ताश् च भग्नाश् च दृष्ट्वा तल् लाघवं मम  
०५,१७०।०२१ब्*०५७०_०१	प्रणिपेतुश् च सर्वे वै प्रशशंसुश् च पार्थिवाः  
०५,१७०।०२१ब्*०५७०_०२	तत आदाय ताः कन्या नृपतींश् च विसृज्य तान्  
०५,१७०।०२१च्	अथाहं हास्तिनपुरम् आयां जित्वा महीक्षितः  
०५,१७०।०२२अ	अतो ऽहं ताश् च कन्या वै भ्रातुर् अर्थाय भारत  
०५,१७०।०२२च्	तच् च कर्म महाबाहो सत्यवत्यै न्यवेदयम्  
०५,१७१।००१	भीष्म उवाच  
०५,१७१।००१अ	ततो ऽहं भरतश्रेष्ठ मातरं वीरमातरम्  
०५,१७१।००१च्	अभिगम्योपसङ्गृह्य दाशेयीम् इदम् अब्रुवम्  
०५,१७१।००२अ	इमाः काशिपतेः कन्या मया निर्जित्य पार्थिवान्  
०५,१७१।००२च्	विचित्रवीर्यस्य कृते वीर्यशुल्का उपार्जिताः  
०५,१७१।००३अ	ततो मूर्धन्य् उपाघ्राय पर्यश्रुनयना नृप  
०५,१७१।००३च्	आह सत्यवती हृष्टा दिष्ट्या पुत्र जितं त्वया  
०५,१७१।००४अ	सत्यवत्यास् त्व् अनुमते विवाहे समुपस्थिते  
०५,१७१।००४च्	उवाच वाक्यं सव्रीडा ज्येष्ठा काशिपतेः सुता  
०५,१७१।००५अ	भीष्म त्वम् असि धर्मज्ञः सर्वशास्त्रविशारदः  
०५,१७१।००५च्	श्रुत्वा च धर्म्यं वचनं मह्यं कर्तुम् इहार्हसि  
०५,१७१।००६अ	मया शाल्वपतिः पूर्वं मनसाभिवृतो वरः  
०५,१७१।००६च्	तेन चास्मि वृता पूर्वं रहस्य् अविदिते पितुः  
०५,१७१।००७अ	कथं माम् अन्यकामां त्वं राजञ् शास्त्रम् अधीत्य वै  
०५,१७१।००७च्	वासयेथा गृहे भीष्म कौरवः सन् विशेषतः  
०५,१७१।००८अ	एतद् बुद्ध्या विनिश्चित्य मनसा भरतर्षभ  
०५,१७१।००८च्	यत् क्षमं ते महाबाहो तद् इहारब्धुम् अर्हसि  
०५,१७१।००९अ	स मां प्रतीक्षते व्यक्तं शाल्वराजो विशां पते  
०५,१७१।००९ब्*०५७१_०१	तस्मान् मां त्वं कुरुश्रेष्ठ समनुज्ञातुम् अर्हसि  
०५,१७१।००९च्	कृपां कुरु महाबाहो मयि धर्मभृतां वर  
०५,१७१।००९ए	त्वं हि सत्यव्रतो वीर पृथिव्याम् इति नः श्रुतम्  
०५,१७२।००१	भीष्म उवाच  
०५,१७२।००१अ	ततो ऽहं समनुज्ञाप्य कालीं सत्यवतीं तदा  
०५,१७२।००१च्	मन्त्रिणश् च द्विजांश् चैव तथैव च पुरोहितान्  
०५,१७२।००१ए	समनुज्ञासिषं कन्यां ज्येष्ठाम् अम्बां नराधिप  
०५,१७२।००२अ	अनुज्ञाता ययौ सा तु कन्या शाल्वपतेः पुरम्  
०५,१७२।००२च्	वृद्धैर् द्विजातिभिर् गुप्ता धात्र्या चानुगता तदा  
०५,१७२।००२ए	अतीत्य च तम् अध्वानम् आससाद नराधिपम्  
०५,१७२।००३अ	सा तम् आसाद्य राजानं शाल्वं वचनम् अब्रवीत्  
०५,१७२।००३च्	आगताहं महाबाहो त्वाम् उद्दिश्य महाद्युते  
०५,१७२।००३द्*०५७२_०१	अभिनन्दस्व मां राजन् सदा प्रियहिते रताम्  
०५,१७२।००३द्*०५७२_०२	प्रतिपालय मां राजन् धर्मादींश् चर धर्मतः  
०५,१७२।००३द्*०५७२_०३	त्वं हि मे मनसा ध्यातस् त्वया चाप्य् उपमन्त्रिता  
०५,१७२।००४अ	ताम् अब्रवीच् छाल्वपतिः स्मयन्न् इव विशां पते  
०५,१७२।००४च्	त्वयान्यपूर्वया नाहं भार्यार्थी वरवर्णिनि  
०५,१७२।००५अ	गच्छ भद्रे पुनस् तत्र सकाशं भारतस्य वै  
०५,१७२।००५च्	नाहम् इच्छामि भीष्मेण गृहीतां त्वां प्रसह्य वै  
०५,१७२।००६अ	त्वं हि निर्जित्य भीष्मेण नीता प्रीतिमती तदा  
०५,१७२।००६च्	परामृश्य महायुद्धे निर्जित्य पृथिवीपतीन्  
०५,१७२।००६ए	नाहं त्वय्य् अन्यपूर्वायां भार्यार्थी वरवर्णिनि  
०५,१७२।००७अ	कथम् अस्मद्विधो राजा परपूर्वां प्रवेशयेत्  
०५,१७२।००७च्	नारीं विदितविज्ञानः परेषां धर्मम् आदिशन्  
०५,१७२।००७ए	यथेष्टं गम्यतां भद्रे मा ते कालो ऽत्यगाद् अयम्  
०५,१७२।००८अ	अम्बा तम् अब्रवीद् राजन्न् अनङ्गशरपीडिता  
०५,१७२।००८च्	मैवं वद महीपाल नैतद् एवं कथं चन  
०५,१७२।००९अ	नास्मि प्रीतिमती नीता भीष्मेणामित्रकर्शन  
०५,१७२।००९च्	बलान् नीतास्मि रुदती विद्राव्य पृथिवीपतीन्  
०५,१७२।०१०अ	भजस्व मां शाल्वपते भक्तां बालाम् अनागसम्  
०५,१७२।०१०च्	भक्तानां हि परित्यागो न धर्मेषु प्रशस्यते  
०५,१७२।०११अ	साहम् आमन्त्र्य गाङ्गेयं समरेष्व् अनिवर्तिनम्  
०५,१७२।०११च्	अनुज्ञाता च तेनैव तवैव गृहम् आगता  
०५,१७२।०१२अ	न स भीष्मो महाबाहुर् माम् इच्छति विशां पते  
०५,१७२।०१२च्	भ्रातृहेतोः समारम्भो भीष्मस्येति श्रुतं मया  
०५,१७२।०१३अ	भगिन्यौ मम ये नीते अम्बिकाम्बालिके नृप  
०५,१७२।०१३च्	प्रादाद् विचित्रवीर्याय गाङ्गेयो हि यवीयसे  
०५,१७२।०१४अ	यथा शाल्वपते नान्यं नरं ध्यामि कथं चन  
०५,१७२।०१४च्	त्वाम् ऋते पुरुषव्याघ्र तथा मूर्धानम् आलभे  
०५,१७२।०१५अ	न चान्यपूर्वा राजेन्द्र त्वाम् अहं समुपस्थिता  
०५,१७२।०१५च्	सत्यं ब्रवीमि शाल्वैतत् सत्येनात्मानम् आलभे  
०५,१७२।०१६अ	भजस्व मां विशालाक्ष स्वयं कन्याम् उपस्थिताम्  
०५,१७२।०१६च्	अनन्यपूर्वां राजेन्द्र त्वत्प्रसादाभिकाङ्क्षिणीम्  
०५,१७२।०१७अ	ताम् एवं भाषमाणां तु शाल्वः काशिपतेः सुताम्  
०५,१७२।०१७च्	अत्यजद् भरतश्रेष्ठ त्वचं जीर्णाम् इवोरगः  
०५,१७२।०१८अ	एवं बहुविधैर् वाक्यैर् याच्यमानस् तयानघ  
०५,१७२।०१८च्	नाश्रद्दधच् छाल्वपतिः कन्याया भरतर्षभ  
०५,१७२।०१९अ	ततः सा मन्युनाविष्टा ज्येष्ठा काशिपतेः सुता  
०५,१७२।०१९च्	अब्रवीत् साश्रुनयना बाष्पविह्वलया गिरा  
०५,१७२।०२०अ	त्वया त्यक्ता गमिष्यामि यत्र यत्र विशां पते  
०५,१७२।०२०च्	तत्र मे सन्तु गतयः सन्तः सत्यं यथाब्रुवम्  
०५,१७२।०२१अ	एवं सम्भाषमाणां तु नृशंसः शाल्वराट् तदा  
०५,१७२।०२१च्	पर्यत्यजत कौरव्य करुणं परिदेवतीम्  
०५,१७२।०२२अ	गच्छ गच्छेति तां शाल्वः पुनः पुनर् अभाषत  
०५,१७२।०२२च्	बिभेमि भीष्मात् सुश्रोणि त्वं च भीष्मपरिग्रहः  
०५,१७२।०२३अ	एवम् उक्ता तु सा तेन शाल्वेनादीर्घदर्शिना  
०५,१७२।०२३च्	निश्चक्राम पुराद् दीना रुदती कुररी यथा  
०५,१७३।००१	भीष्म उवाच  
०५,१७३।००१अ	सा निष्क्रमन्ती नगराच् चिन्तयाम् आस भारत  
०५,१७३।००१च्	पृथिव्यां नास्ति युवतिर् विषमस्थतरा मया  
०५,१७३।००१ए	बान्धवैर् विप्रहीनास्मि शाल्वेन च निराकृता  
०५,१७३।००२अ	न च शक्यं पुनर् गन्तुं मया वारणसाह्वयम्  
०५,१७३।००२च्	अनुज्ञातास्मि भीष्मेण शाल्वम् उद्दिश्य कारणम्  
०५,१७३।००३अ	किं नु गर्हाम्य् अथात्मानम् अथ भीष्मं दुरासदम्  
०५,१७३।००३च्	आहो स्वित् पितरं मूढं यो मे ऽकार्षीत् स्वयंवरम्  
०५,१७३।००४अ	ममायं स्वकृतो दोषो याहं भीष्मरथात् तदा  
०५,१७३।००४च्	प्रवृत्ते वैशसे युद्धे शाल्वार्थं नापतं पुरा  
०५,१७३।००४ए	तस्येयं फलनिर्वृत्तिर् यद् आपन्नास्मि मूढवत्  
०५,१७३।००५अ	धिग् भीष्मं धिक् च मे मन्दं पितरं मूढचेतसम्  
०५,१७३।००५च्	येनाहं वीर्यशुल्केन पण्यस्त्रीवत् प्रवेरिता  
०५,१७३।००६अ	धिङ् मां धिक् शाल्वराजानं धिग् धातारम् अथापि च  
०५,१७३।००६च्	येषां दुर्नीतभावेन प्राप्तास्म्य् आपदम् उत्तमाम्  
०५,१७३।००७अ	सर्वथा भागधेयानि स्वानि प्राप्नोति मानवः  
०५,१७३।००७च्	अनयस्यास्य तु मुखं भीष्मः शान्तनवो मम  
०५,१७३।००८अ	सा भीष्मे प्रतिकर्तव्यम् अहं पश्यामि साम्प्रतम्  
०५,१७३।००८च्	तपसा वा युधा वापि दुःखहेतुः स मे मतः  
०५,१७३।००८ए	को नु भीष्मं युधा जेतुम् उत्सहेत महीपतिः  
०५,१७३।००९अ	एवं सा परिनिश्चित्य जगाम नगराद् बहिः  
०५,१७३।००९च्	आश्रमं पुण्यशीलानां तापसानां महात्मनाम्  
०५,१७३।००९ए	ततस् ताम् अवसद् रात्रिं तापसैः परिवारिता  
०५,१७३।०१०अ	आचख्यौ च यथा वृत्तं सर्वम् आत्मनि भारत  
०५,१७३।०१०च्	विस्तरेण महाबाहो निखिलेन शुचिस्मिता  
०५,१७३।०१०ए	हरणं च विसर्गं च शाल्वेन च विसर्जनम्  
०५,१७३।०११अ	ततस् तत्र महान् आसीद् ब्राह्मणः संशितव्रतः  
०५,१७३।०११च्	शैखावत्यस् तपोवृद्धः शास्त्रे चारण्यके गुरुः  
०५,१७३।०१२अ	आर्तां ताम् आह स मुनिः शैखावत्यो महातपाः  
०५,१७३।०१२च्	निःश्वसन्तीं सतीं बालां दुःखशोकपरायणाम्  
०५,१७३।०१३अ	एवं गते किं नु भद्रे शक्यं कर्तुं तपस्विभिः  
०५,१७३।०१३च्	आश्रमस्थैर् महाभागैस् तपोनित्यैर् महात्मभिः  
०५,१७३।०१४अ	सा त्व् एनम् अब्रवीद् राजन् क्रियतां मदनुग्रहः  
०५,१७३।०१४च्	प्रव्राजितुम् इहेच्छामि तपस् तप्स्यामि दुश्चरम्  
०५,१७३।०१५अ	मयैवैतानि कर्माणि पूर्वदेहेषु मूढया  
०५,१७३।०१५च्	कृतानि नूनं पापानि तेषाम् एतत् फलं ध्रुवम्  
०५,१७३।०१६अ	नोत्सहेयं पुनर् गन्तुं स्वजनं प्रति तापसाः  
०५,१७३।०१६च्	प्रत्याख्याता निरानन्दा शाल्वेन च निराकृता  
०५,१७३।०१७अ	उपदिष्टम् इहेच्छामि तापस्यं वीतकल्मषाः  
०५,१७३।०१७च्	युष्माभिर् देवसङ्काशाः कृपा भवतु वो मयि  
०५,१७३।०१८अ	स ताम् आश्वासयत् कन्यां दृष्टान्तागमहेतुभिः  
०५,१७३।०१८च्	सान्त्वयाम् आस कार्यं च प्रतिजज्ञे द्विजैः सह  
०५,१७४।००१	भीष्म उवाच  
०५,१७४।००१अ	ततस् ते तापसाः सर्वे कार्यवन्तो ऽभवंस् तदा  
०५,१७४।००१च्	तां कन्यां चिन्तयन्तो वै किं कार्यम् इति धर्मिणः  
०५,१७४।००२अ	के चिद् आहुः पितुर् वेश्म नीयताम् इति तापसाः  
०५,१७४।००२च्	के चिद् अस्मदुपालम्भे मतिं चक्रुर् द्विजोत्तमाः  
०५,१७४।००३अ	के चिच् छाल्वपतिं गत्वा नियोज्यम् इति मेनिरे  
०५,१७४।००३च्	नेति के चिद् व्यवस्यन्ति प्रत्याख्याता हि तेन सा  
०५,१७४।००४अ	एवं गते किं नु शक्यं भद्रे कर्तुं मनीषिभिः  
०५,१७४।००४च्	पुनर् ऊचुश् च ते सर्वे तापसाः संशितव्रताः  
०५,१७४।००५अ	अलं प्रव्रजितेनेह भद्रे शृणु हितं वचः  
०५,१७४।००५च्	इतो गच्छस्व भद्रं ते पितुर् एव निवेशनम्  
०५,१७४।००६अ	प्रतिपत्स्यति राजा स पिता ते यद् अनन्तरम्  
०५,१७४।००६च्	तत्र वत्स्यसि कल्याणि सुखं सर्वगुणान्विता  
०५,१७४।००६ए	न च ते ऽन्या गतिर् न्याय्या भवेद् भद्रे यथा पिता  
०५,१७४।००७अ	पतिर् वापि गतिर् नार्याः पिता वा वरवर्णिनि  
०५,१७४।००७च्	गतिः पतिः समस्थाया विषमे तु पिता गतिः  
०५,१७४।००८अ	प्रव्रज्या हि सुदुःखेयं सुकुमार्या विशेषतः  
०५,१७४।००८च्	राजपुत्र्याः प्रकृत्या च कुमार्यास् तव भामिनि  
०५,१७४।००९अ	भद्रे दोषा हि विद्यन्ते बहवो वरवर्णिनि  
०५,१७४।००९च्	आश्रमे वै वसन्त्यास् ते न भवेयुः पितुर् गृहे  
०५,१७४।०१०अ	ततस् तु ते ऽब्रुवन् वाक्यं ब्राह्मणास् तां तपस्विनीम्  
०५,१७४।०१०च्	त्वाम् इहैकाकिनीं दृष्ट्वा निर्जने गहने वने  
०५,१७४।०१०ए	प्रार्थयिष्यन्ति राजेन्द्रास् तस्मान् मैवं मनः कृथाः  
०५,१७४।०११	अम्बोवाच  
०५,१७४।०११अ	न शक्यं काशिनगरीं पुनर् गन्तुं पितुर् गृहान्  
०५,१७४।०११च्	अवज्ञाता भविष्यामि बान्धवानां न संशयः  
०५,१७४।०१२अ	उषिता ह्य् अन्यथा बाल्ये पितुर् वेश्मनि तापसाः  
०५,१७४।०१२च्	नाहं गमिष्ये भद्रं वस् तत्र यत्र पिता मम  
०५,१७४।०१२ए	तपस् तप्तुम् अभीप्सामि तापसैः परिपालिता  
०५,१७४।०१३अ	यथा परे ऽपि मे लोके न स्याद् एवं महात्ययः  
०५,१७४।०१३च्	दौर्भाग्यं ब्राह्मणश्रेष्ठास् तस्मात् तप्स्याम्य् अहं तपः  
०५,१७४।०१४	भीष्म उवाच  
०५,१७४।०१४अ	इत्य् एवं तेषु विप्रेषु चिन्तयत्सु तथा तथा  
०५,१७४।०१४च्	राजर्षिस् तद् वनं प्राप्तस् तपस्वी होत्रवाहनः  
०५,१७४।०१४द्*०५७३_०१	तां तथा भामिनीं दृष्ट्वा श्रुत्वा चोद्विग्नमानसः  
०५,१७४।०१५अ	ततस् ते तापसाः सर्वे पूजयन्ति स्म तं नृपम्  
०५,१७४।०१५च्	पूजाभिः स्वागताद्याभिर् आसनेनोदकेन च  
०५,१७४।०१६अ	तस्योपविष्टस्य ततो विश्रान्तस्योपशृण्वतः  
०५,१७४।०१६च्	पुनर् एव कथां चक्रुः कन्यां प्रति वनौकसः  
०५,१७४।०१७अ	अम्बायास् तां कथां श्रुत्वा काशिराज्ञश् च भारत  
०५,१७४।०१७ब्*०५७४_०१	राजर्षिः स महातेजा बभूवोद्विग्नमानसः  
०५,१७४।०१७ब्*०५७४_०२	तां तथावादिनीं श्रुत्वा दृष्ट्वा च स महातपाः  
०५,१७४।०१७ब्*०५७४_०३	राजर्षिः कृपयाविष्टो महात्मा होत्रवाहनः  
०५,१७४।०१७च्	स वेपमान उत्थाय मातुर् अस्याः पिता तदा  
०५,१७४।०१७ए	तां कन्याम् अङ्कम् आरोप्य पर्याश्वासयत प्रभो  
०५,१७४।०१८अ	स ताम् अपृच्छत् कार्त्स्न्येन व्यसनोत्पत्तिम् आदितः  
०५,१७४।०१८च्	सा च तस्मै यथावृत्तं विस्तरेण न्यवेदयत्  
०५,१७४।०१९अ	ततः स राजर्षिर् अभूद् दुःखशोकसमन्वितः  
०५,१७४।०१९च्	कार्यं च प्रतिपेदे तन् मनसा सुमहातपाः  
०५,१७४।०२०अ	अब्रवीद् वेपमानश् च कन्याम् आर्तां सुदुःखितः  
०५,१७४।०२०च्	मा गाः पितृगृहं भद्रे मातुस् ते जनको ह्य् अहम्  
०५,१७४।०२१अ	दुःखं छेत्स्यामि ते ऽहं वै मयि वर्तस्व पुत्रिके  
०५,१७४।०२१च्	पर्याप्तं ते मनः पुत्रि यद् एवं परिशुष्यसि  
०५,१७४।०२२अ	गच्छ मद्वचनाद् रामं जामदग्न्यं तपस्विनम्  
०५,१७४।०२२च्	रामस् तव महद् दुःखं शोकं चापनयिष्यति  
०५,१७४।०२२ए	हनिष्यति रणे भीष्मं न करिष्यति चेद् वचः  
०५,१७४।०२३अ	तं गच्छ भार्गवश्रेष्ठं कालाग्निसमतेजसम्  
०५,१७४।०२३च्	प्रतिष्ठापयिता स त्वां समे पथि महातपाः  
०५,१७४।०२४अ	ततस् तु सस्वरं बाष्पम् उत्सृजन्ती पुनः पुनः  
०५,१७४।०२४च्	अब्रवीत् पितरं मातुः सा तदा होत्रवाहनम्  
०५,१७४।०२५अ	अभिवादयित्वा शिरसा गमिष्ये तव शासनात्  
०५,१७४।०२५च्	अपि नामाद्य पश्येयम् आर्यं तं लोकविश्रुतम्  
०५,१७४।०२६अ	कथं च तीव्रं दुःखं मे हनिष्यति स भार्गवः  
०५,१७४।०२६च्	एतद् इच्छाम्य् अहं श्रोतुम् अथ यास्यामि तत्र वै  
०५,१७५।००१	होत्रवाहन उवाच  
०५,१७५।००१अ	रामं द्रक्ष्यसि वत्से त्वं जामदग्न्यं महावने  
०५,१७५।००१च्	उग्रे तपसि वर्तन्तं सत्यसन्धं महाबलम्  
०५,१७५।००२अ	महेन्द्रे वै गिरिश्रेष्ठे रामं नित्यम् उपासते  
०५,१७५।००२च्	ऋषयो वेदविदुषो गन्धर्वाप्सरसस् तथा  
०५,१७५।००३अ	तत्र गच्छस्व भद्रं ते ब्रूयाश् चैनं वचो मम  
०५,१७५।००३च्	अभिवाद्य पूर्वं शिरसा तपोवृद्धं दृढव्रतम्  
०५,१७५।००४अ	ब्रूयाश् चैनं पुनर् भद्रे यत् ते कार्यं मनीषितम्  
०५,१७५।००४च्	मयि सङ्कीर्तिते रामः सर्वं तत् ते करिष्यति  
०५,१७५।००५अ	मम रामः सखा वत्से प्रीतियुक्तः सुहृच् च मे  
०५,१७५।००५च्	जमदग्निसुतो वीरः सर्वशस्त्रभृतां वरः  
०५,१७५।००६अ	एवं ब्रुवति कन्यां तु पार्थिवे होत्रवाहने  
०५,१७५।००६च्	अकृतव्रणः प्रादुरासीद् रामस्यानुचरः प्रियः  
०५,१७५।००७अ	ततस् ते मुनयः सर्वे समुत्तस्थुः सहस्रशः  
०५,१७५।००७च्	स च राजा वयोवृद्धः सृञ्जयो होत्रवाहनः  
०५,१७५।००८अ	ततः पृष्ट्वा यथान्यायम् अन्योन्यं ते वनौकसः  
०५,१७५।००८च्	सहिता भरतश्रेष्ठ निषेदुः परिवार्य तम्  
०५,१७५।००९अ	ततस् ते कथयाम् आसुः कथास् तास् ता मनोरमाः  
०५,१७५।००९च्	कान्ता दिव्याश् च राजेन्द्र प्रीतिहर्षमुदा युताः  
०५,१७५।०१०अ	ततः कथान्ते राजर्षिर् महात्मा होत्रवाहनः  
०५,१७५।०१०च्	रामं श्रेष्ठं महर्षीणाम् अपृच्छद् अकृतव्रणम्  
०५,१७५।०११अ	क्व सम्प्रति महाबाहो जामदग्न्यः प्रतापवान्  
०५,१७५।०११च्	अकृतव्रण शक्यो वै द्रष्टुं वेदविदां वरः  
०५,१७५।०१२	अकृतव्रण उवाच  
०५,१७५।०१२अ	भवन्तम् एव सततं रामः कीर्तयति प्रभो  
०५,१७५।०१२च्	सृञ्जयो मे प्रियसखो राजर्षिर् इति पार्थिव  
०५,१७५।०१३अ	इह रामः प्रभाते श्वो भवितेति मतिर् मम  
०५,१७५।०१३च्	द्रष्टास्य् एनम् इहायान्तं तव दर्शनकाङ्क्षया  
०५,१७५।०१४अ	इयं च कन्या राजर्षे किमर्थं वनम् आगता  
०५,१७५।०१४च्	कस्य चेयं तव च का भवतीच्छामि वेदितुम्  
०५,१७५।०१५	होत्रवाहन उवाच  
०५,१७५।०१५अ	दौहित्रीयं मम विभो काशिराजसुता शुभा  
०५,१७५।०१५च्	ज्येष्ठा स्वयंवरे तस्थौ भगिनीभ्यां सहानघ  
०५,१७५।०१६अ	इयम् अम्बेति विख्याता ज्येष्ठा काशिपतेः सुता  
०५,१७५।०१६च्	अम्बिकाम्बालिके त्व् अन्ये यवीयस्यौ तपोधन  
०५,१७५।०१७अ	समेतं पार्थिवं क्षत्रं काशिपुर्यां ततो ऽभवत्  
०५,१७५।०१७च्	कन्यानिमित्तं ब्रह्मर्षे तत्रासीद् उत्सवो महान्  
०५,१७५।०१८अ	ततः किल महावीर्यो भीष्मः शान्तनवो नृपान्  
०५,१७५।०१८च्	अवाक्षिप्य महातेजास् तिस्रः कन्या जहार ताः  
०५,१७५।०१९अ	निर्जित्य पृथिवीपालान् अथ भीष्मो गजाह्वयम्  
०५,१७५।०१९च्	आजगाम विशुद्धात्मा कन्याभिः सह भारत  
०५,१७५।०२०अ	सत्यवत्यै निवेद्याथ विवाहार्थम् अनन्तरम्  
०५,१७५।०२०च्	भ्रातुर् विचित्रवीर्यस्य समाज्ञापयत प्रभुः  
०५,१७५।०२१अ	ततो वैवाहिकं दृष्ट्वा कन्येयं समुपार्जितम्  
०५,१७५।०२१च्	अब्रवीत् तत्र गाङ्गेयं मन्त्रिमध्ये द्विजर्षभ  
०५,१७५।०२२अ	मया शाल्वपतिर् वीर मनसाभिवृतः पतिः  
०५,१७५।०२२च्	न माम् अर्हसि धर्मज्ञ परचित्तां प्रदापितुम्  
०५,१७५।०२३अ	तच् छ्रुत्वा वचनं भीष्मः सम्मन्त्र्य सह मन्त्रिभिः  
०५,१७५।०२३च्	निश्चित्य विससर्जेमां सत्यवत्या मते स्थितः  
०५,१७५।०२४अ	अनुज्ञाता तु भीष्मेण शाल्वं सौभपतिं ततः  
०५,१७५।०२४च्	कन्येयं मुदिता विप्र काले वचनम् अब्रवीत्  
०५,१७५।०२५अ	विसर्जितास्मि भीष्मेण धर्मं मां प्रतिपादय  
०५,१७५।०२५च्	मनसाभिवृतः पूर्वं मया त्वं पार्थिवर्षभ  
०५,१७५।०२६अ	प्रत्याचख्यौ च शाल्वो ऽपि चारित्रस्याभिशङ्कितः  
०५,१७५।०२६च्	सेयं तपोवनं प्राप्ता तापस्ये ऽभिरता भृशम्  
०५,१७५।०२७अ	मया च प्रत्यभिज्ञाता वंशस्य परिकीर्तनात्  
०५,१७५।०२७च्	अस्य दुःखस्य चोत्पत्तिं भीष्मम् एवेह मन्यते  
०५,१७५।०२७द्*०५७५_०१	एवं ब्रुवति वै राज्ञि कन्या वचनम् अब्रवीत्  
०५,१७५।०२८	अम्बोवाच  
०५,१७५।०२८अ	भगवन्न् एवम् एवैतद् यथाह पृथिवीपतिः  
०५,१७५।०२८च्	शरीरकर्ता मातुर् मे सृञ्जयो होत्रवाहनः  
०५,१७५।०२९अ	न ह्य् उत्सहे स्वनगरं प्रतियातुं तपोधन  
०५,१७५।०२९च्	अवमानभयाच् चैव व्रीडया च महामुने  
०५,१७५।०३०अ	यत् तु मां भगवान् रामो वक्ष्यति द्विजसत्तम  
०५,१७५।०३०च्	तन् मे कार्यतमं कार्यम् इति मे भगवन् मतिः  
०५,१७६।००१	अकृतव्रण उवाच  
०५,१७६।००१अ	दुःखद्वयम् इदं भद्रे कतरस्य चिकीर्षसि  
०५,१७६।००१च्	प्रतिकर्तव्यम् अबले तत् त्वं वत्से ब्रवीहि मे  
०५,१७६।००२अ	यदि सौभपतिर् भद्रे नियोक्तव्यो मते तव  
०५,१७६।००२च्	नियोक्ष्यति महात्मा तं रामस् त्वद्धितकाम्यया  
०५,१७६।००३अ	अथापगेयं भीष्मं तं रामेणेच्छसि धीमता  
०५,१७६।००३च्	रणे विनिर्जितं द्रष्टुं कुर्यात् तद् अपि भार्गवः  
०५,१७६।००४अ	सृञ्जयस्य वचः श्रुत्वा तव चैव शुचिस्मिते  
०५,१७६।००४च्	यद् अत्रानन्तरं कार्यं तद् अद्यैव विचिन्त्यताम्  
०५,१७६।००५	अम्बोवाच  
०५,१७६।००५अ	अपनीतास्मि भीष्मेण भगवन्न् अविजानता  
०५,१७६।००५च्	न हि जानाति मे भीष्मो ब्रह्मञ् शाल्वगतं मनः  
०५,१७६।००६अ	एतद् विचार्य मनसा भवान् एव विनिश्चयम्  
०५,१७६।००६च्	विचिनोतु यथान्यायं विधानं क्रियतां तथा  
०५,१७६।००७अ	भीष्मे वा कुरुशार्दूले शाल्वराजे ऽथ वा पुनः  
०५,१७६।००७च्	उभयोर् एव वा ब्रह्मन् यद् युक्तं तत् समाचर  
०५,१७६।००८अ	निवेदितं मया ह्य् एतद् दुःखमूलं यथातथम्  
०५,१७६।००८च्	विधानं तत्र भगवन् कर्तुम् अर्हसि युक्तितः  
०५,१७६।००९	अकृतव्रण उवाच  
०५,१७६।००९अ	उपपन्नम् इदं भद्रे यद् एवं वरवर्णिनि  
०५,१७६।००९च्	धर्मं प्रति वचो ब्रूयाः शृणु चेदं वचो मम  
०५,१७६।०१०अ	यदि त्वाम् आपगेयो वै न नयेद् गजसाह्वयम्  
०५,१७६।०१०च्	शाल्वस् त्वां शिरसा भीरु गृह्णीयाद् रामचोदितः  
०५,१७६।०११अ	तेन त्वं निर्जिता भद्रे यस्मान् नीतासि भामिनि  
०५,१७६।०११च्	संशयः शाल्वराजस्य तेन त्वयि सुमध्यमे  
०५,१७६।०१२अ	भीष्मः पुरुषमानी च जितकाशी तथैव च  
०५,१७६।०१२च्	तस्मात् प्रतिक्रिया युक्ता भीष्मे कारयितुं त्वया  
०५,१७६।०१३	अम्बोवाच  
०५,१७६।०१३अ	ममाप्य् एष महान् ब्रह्मन् हृदि कामो ऽभिवर्तते  
०५,१७६।०१३च्	घातयेयं यदि रणे भीष्मम् इत्य् एव नित्यदा  
०५,१७६।०१४अ	भीष्मं वा शाल्वराजं वा यं वा दोषेण गच्छसि  
०५,१७६।०१४च्	प्रशाधि तं महाबाहो यत्कृते ऽहं सुदुःखिता  
०५,१७६।०१५	भीष्म उवाच  
०५,१७६।०१५अ	एवं कथयताम् एव तेषां स दिवसो गतः  
०५,१७६।०१५च्	रात्रिश् च भरतश्रेष्ठ सुखशीतोष्णमारुता  
०५,१७६।०१६अ	ततो रामः प्रादुरासीत् प्रज्वलन्न् इव तेजसा  
०५,१७६।०१६च्	शिष्यैः परिवृतो राजञ् जटाचीरधरो मुनिः  
०५,१७६।०१७अ	धनुष्पाणिर् अदीनात्मा खड्गं बिभ्रत् परश्वधी  
०५,१७६।०१७च्	विरजा राजशार्दूल सो ऽभ्ययात् सृञ्जयं नृपम्  
०५,१७६।०१८अ	ततस् तं तापसा दृष्ट्वा स च राजा महातपाः  
०५,१७६।०१८च्	तस्थुः प्राञ्जलयः सर्वे सा च कन्या तपस्विनी  
०५,१७६।०१९अ	पूजयाम् आसुर् अव्यग्रा मधुपर्केण भार्गवम्  
०५,१७६।०१९च्	अर्चितश् च यथायोगं निषसाद सहैव तैः  
०५,१७६।०२०अ	ततः पूर्वव्यतीतानि कथयेते स्म ताव् उभौ  
०५,१७६।०२०च्	सृञ्जयश् च स राजर्षिर् जामदग्न्यश् च भारत  
०५,१७६।०२१अ	ततः कथान्ते राजर्षिर् भृगुश्रेष्ठं महाबलम्  
०५,१७६।०२१च्	उवाच मधुरं काले रामं वचनम् अर्थवत्  
०५,१७६।०२२अ	रामेयं मम दौहित्री काशिराजसुता प्रभो  
०५,१७६।०२२च्	अस्याः शृणु यथातत्त्वं कार्यं कार्यविशारद  
०५,१७६।०२३अ	परमं कथ्यतां चेति तां रामः प्रत्यभाषत  
०५,१७६।०२३च्	ततः साभ्यगमद् रामं ज्वलन्तम् इव पावकम्  
०५,१७६।०२४अ	सा चाभिवाद्य चरणौ रामस्य शिरसा शुभा  
०५,१७६।०२४च्	स्पृष्ट्वा पद्मदलाभाभ्यां पाणिभ्याम् अग्रतः स्थिता  
०५,१७६।०२५अ	रुरोद सा शोकवती बाष्पव्याकुललोचना  
०५,१७६।०२५च्	प्रपेदे शरणं चैव शरण्यं भृगुनन्दनम्  
०५,१७६।०२६	राम उवाच  
०५,१७६।०२६अ	यथासि सृञ्जयस्यास्य तथा मम नृपात्मजे  
०५,१७६।०२६च्	ब्रूहि यत् ते मनोदुःखं करिष्ये वचनं तव  
०५,१७६।०२७	अम्बोवाच  
०५,१७६।०२७अ	भगवञ् शरणं त्वाद्य प्रपन्नास्मि महाव्रत  
०५,१७६।०२७च्	शोकपङ्कार्णवाद् घोराद् उद्धरस्व च मां विभो  
०५,१७६।०२८	भीष्म उवाच  
०५,१७६।०२८अ	तस्याश् च दृष्ट्वा रूपं च वयश् चाभिनवं पुनः  
०५,१७६।०२८च्	सौकुमार्यं परं चैव रामश् चिन्तापरो ऽभवत्  
०५,१७६।०२९अ	किम् इयं वक्ष्यतीत्य् एवं विमृशन् भृगुसत्तमः  
०५,१७६।०२९च्	इति दध्यौ चिरं रामः कृपयाभिपरिप्लुतः  
०५,१७६।०३०अ	कथ्यताम् इति सा भूयो रामेणोक्ता शुचिस्मिता  
०५,१७६।०३०च्	सर्वम् एव यथातत्त्वं कथयाम् आस भार्गवे  
०५,१७६।०३१अ	तच् छ्रुत्वा जामदग्न्यस् तु राजपुत्र्या वचस् तदा  
०५,१७६।०३१च्	उवाच तां वरारोहां निश्चित्यार्थविनिश्चयम्  
०५,१७६।०३२अ	प्रेषयिष्यामि भीष्माय कुरुश्रेष्ठाय भामिनि  
०५,१७६।०३२च्	करिष्यति वचो धर्म्यं श्रुत्वा मे स नराधिपः  
०५,१७६।०३३अ	न चेत् करिष्यति वचो मयोक्तं जाह्नवीसुतः  
०५,१७६।०३३च्	धक्ष्याम्य् एनं रणे भद्रे सामात्यं शस्त्रतेजसा  
०५,१७६।०३४अ	अथ वा ते मतिस् तत्र राजपुत्रि निवर्तते  
०५,१७६।०३४च्	तावच् छाल्वपतिं वीरं योजयाम्य् अत्र कर्मणि  
०५,१७६।०३५	अम्बोवाच  
०५,१७६।०३५अ	विसर्जितास्मि भीष्मेण श्रुत्वैव भृगुनन्दन  
०५,१७६।०३५च्	शाल्वराजगतं चेतो मम पूर्वं मनीषितम्  
०५,१७६।०३६अ	सौभराजम् उपेत्याहम् अब्रुवं दुर्वचं वचः  
०५,१७६।०३६च्	न च मां प्रत्यगृह्णात् स चारित्रपरिशङ्कितः  
०५,१७६।०३७अ	एतत् सर्वं विनिश्चित्य स्वबुद्ध्या भृगुनन्दन  
०५,१७६।०३७च्	यद् अत्रौपयिकं कार्यं तच् चिन्तयितुम् अर्हसि  
०५,१७६।०३८अ	ममात्र व्यसनस्यास्य भीष्मो मूलं महाव्रतः  
०५,१७६।०३८च्	येनाहं वशम् आनीता समुत्क्षिप्य बलात् तदा  
०५,१७६।०३९अ	भीष्मं जहि महाबाहो यत्कृते दुःखम् ईदृशम्  
०५,१७६।०३९च्	प्राप्ताहं भृगुशार्दूल चराम्य् अप्रियम् उत्तमम्  
०५,१७६।०४०अ	स हि लुब्धश् च मानी च जितकाशी च भार्गव  
०५,१७६।०४०च्	तस्मात् प्रतिक्रिया कर्तुं युक्ता तस्मै त्वयानघ  
०५,१७६।०४१अ	एष मे ह्रियमाणाया भारतेन तदा विभो  
०५,१७६।०४१च्	अभवद् धृदि सङ्कल्पो घातयेयं महाव्रतम्  
०५,१७६।०४२अ	तस्मात् कामं ममाद्येमं राम संवर्तयानघ  
०५,१७६।०४२च्	जहि भीष्मं महाबाहो यथा वृत्रं पुरन्दरः  
०५,१७७।००१	भीष्म उवाच  
०५,१७७।००१अ	एवम् उक्तस् तदा रामो जहि भीष्मम् इति प्रभो  
०५,१७७।००१च्	उवाच रुदतीं कन्यां चोदयन्तीं पुनः पुनः  
०५,१७७।००२अ	काश्ये कामं न गृह्णामि शस्त्रं वै वरवर्णिनि  
०५,१७७।००२च्	ऋते ब्रह्मविदां हेतोः किम् अन्यत् करवाणि ते  
०५,१७७।००३अ	वाचा भीष्मश् च शाल्वश् च मम राज्ञि वशानुगौ  
०५,१७७।००३च्	भविष्यतो ऽनवद्याङ्गि तत् करिष्यामि मा शुचः  
०५,१७७।००४अ	न तु शस्त्रं ग्रहीष्यामि कथं चिद् अपि भामिनि  
०५,१७७।००४च्	ऋते नियोगाद् विप्राणाम् एष मे समयः कृतः  
०५,१७७।००५	अम्बोवाच  
०५,१७७।००५अ	मम दुःखं भगवता व्यपनेयं यतस् ततः  
०५,१७७।००५च्	तत् तु भीष्मप्रसूतं मे तं जहीश्वर माचिरम्  
०५,१७७।००६	राम उवाच  
०५,१७७।००६अ	काशिकन्ये पुनर् ब्रूहि भीष्मस् ते चरणाव् उभौ  
०५,१७७।००६च्	शिरसा वन्दनार्हो ऽपि ग्रहीष्यति गिरा मम  
०५,१७७।००७	अम्बोवाच  
०५,१७७।००७अ	जहि भीष्मं रणे राम मम चेद् इच्छसि प्रियम्  
०५,१७७।००७अ*०५७६_०१	**** **** गर्जन्तम् असुरं यथा  
०५,१७७।००७अ*०५७६_०२	समाहूतो रणे राम  
०५,१७७।००७च्	प्रतिश्रुतं च यदि तत् सत्यं कर्तुम् इहार्हसि  
०५,१७७।००८	भीष्म उवाच  
०५,१७७।००८अ	तयोः संवदतोर् एवं राजन् रामाम्बयोस् तदा  
०५,१७७।००८च्	अकृतव्रणो जामदग्न्यम् इदं वचनम् अब्रवीत्  
०५,१७७।००९अ	शरणागतां महाबाहो कन्यां न त्यक्तुम् अर्हसि  
०५,१७७।००९च्	जहि भीष्मं रणे राम गर्जन्तम् असुरं यथा  
०५,१७७।०१०अ	यदि भीष्मस् त्वयाहूतो रणे राम महामुने  
०५,१७७।०१०च्	निर्जितो ऽस्मीति वा ब्रूयात् कुर्याद् वा वचनं तव  
०५,१७७।०११अ	कृतम् अस्या भवेत् कार्यं कन्याया भृगुनन्दन  
०५,१७७।०११च्	वाक्यं सत्यं च ते वीर भविष्यति कृतं विभो  
०५,१७७।०१२अ	इयं चापि प्रतिज्ञा ते तदा राम महामुने  
०५,१७७।०१२च्	जित्वा वै क्षत्रियान् सर्वान् ब्राह्मणेषु प्रतिश्रुतम्  
०५,१७७।०१३अ	ब्राह्मणः क्षत्रियो वैश्यः शूद्रश् चैव रणे यदि  
०५,१७७।०१३च्	ब्रह्मद्विड् भविता तं वै हनिष्यामीति भार्गव  
०५,१७७।०१४अ	शरणं हि प्रपन्नानां भीतानां जीवितार्थिनाम्  
०५,१७७।०१४च्	न शक्ष्यामि परित्यागं कर्तुं जीवन् कथं चन  
०५,१७७।०१५अ	यश् च क्षत्रं रणे कृत्स्नं विजेष्यति समागतम्  
०५,१७७।०१५च्	दृप्तात्मानम् अहं तं च हनिष्यामीति भार्गव  
०५,१७७।०१६अ	स एवं विजयी राम भीष्मः कुरुकुलोद्वहः  
०५,१७७।०१६च्	तेन युध्यस्व सङ्ग्रामे समेत्य भृगुनन्दन  
०५,१७७।०१७	राम उवाच  
०५,१७७।०१७अ	स्मराम्य् अहं पूर्वकृतां प्रतिज्ञाम् ऋषिसत्तम  
०५,१७७।०१७च्	तथैव च करिष्यामि यथा साम्नैव लप्स्यते  
०५,१७७।०१८अ	कार्यम् एतन् महद् ब्रह्मन् काशिकन्यामनोगतम्  
०५,१७७।०१८च्	गमिष्यामि स्वयं तत्र कन्याम् आदाय यत्र सः  
०५,१७७।०१९अ	यदि भीष्मो रणश्लाघी न करिष्यति मे वचः  
०५,१७७।०१९च्	हनिष्याम्य् एनम् उद्रिक्तम् इति मे निश्चिता मतिः  
०५,१७७।०२०अ	न हि बाणा मयोत्सृष्टाः सज्जन्तीह शरीरिणाम्  
०५,१७७।०२०च्	कायेषु विदितं तुभ्यं पुरा क्षत्रियसङ्गरे  
०५,१७७।०२१	भीष्म उवाच  
०५,१७७।०२१अ	एवम् उक्त्वा ततो रामः सह तैर् ब्रह्मवादिभिः  
०५,१७७।०२१च्	प्रयाणाय मतिं कृत्वा समुत्तस्थौ महामनाः  
०५,१७७।०२२अ	ततस् ते ताम् उषित्वा तु रजनीं तत्र तापसाः  
०५,१७७।०२२च्	हुताग्नयो जप्तजप्याः प्रतस्थुर् मज्जिघांसया  
०५,१७७।०२३अ	अभ्यगच्छत् ततो रामः सह तैर् ब्राह्मणर्षभैः  
०५,१७७।०२३च्	कुरुक्षेत्रं महाराज कन्यया सह भारत  
०५,१७७।०२४अ	न्यविशन्त ततः सर्वे परिगृह्य सरस्वतीम्  
०५,१७७।०२४च्	तापसास् ते महात्मानो भृगुश्रेष्ठपुरस्कृताः  
०५,१७८।००१	भीष्म उवाच  
०५,१७८।००१अ	ततस् तृतीये दिवसे समे देशे व्यवस्थितः  
०५,१७८।००१च्	प्रेषयाम् आस मे राजन् प्राप्तो ऽस्मीति महाव्रतः  
०५,१७८।००२अ	तम् आगतम् अहं श्रुत्वा विषयान्तं महाबलम्  
०५,१७८।००२च्	अभ्यगच्छं जवेनाशु प्रीत्या तेजोनिधिं प्रभुम्  
०५,१७८।००३अ	गां पुरस्कृत्य राजेन्द्र ब्राह्मणैः परिवारितः  
०५,१७८।००३च्	ऋत्विग्भिर् देवकल्पैश् च तथैव च पुरोहितैः  
०५,१७८।००४अ	स माम् अभिगतं दृष्ट्वा जामदग्न्यः प्रतापवान्  
०५,१७८।००४च्	प्रतिजग्राह तां पूजां वचनं चेदम् अब्रवीत्  
०५,१७८।००५अ	भीष्म कां बुद्धिम् आस्थाय काशिराजसुता त्वया  
०५,१७८।००५च्	अकामेयम् इहानीता पुनश् चैव विसर्जिता  
०५,१७८।००६अ	विभ्रंशिता त्वया हीयं धर्मावाप्तेः परावरात्  
०५,१७८।००६च्	परामृष्टां त्वया हीमां को हि गन्तुम् इहार्हति  
०५,१७८।००७अ	प्रत्याख्याता हि शाल्वेन त्वया नीतेति भारत  
०५,१७८।००७च्	तस्माद् इमां मन्नियोगात् प्रतिगृह्णीष्व भारत  
०५,१७८।००८अ	स्वधर्मं पुरुषव्याघ्र राजपुत्री लभत्व् इयम्  
०५,१७८।००८च्	न युक्तम् अवमानो ऽयं कर्तुं राज्ञा त्वयानघ  
०५,१७८।००९अ	ततस् तं नातिमनसं समुदीक्ष्याहम् अब्रुवम्  
०५,१७८।००९च्	नाहम् एनां पुनर् दद्यां भ्रात्रे ब्रह्मन् कथं चन  
०५,१७८।०१०अ	शाल्वस्याहम् इति प्राह पुरा माम् इह भार्गव  
०५,१७८।०१०च्	मया चैवाभ्यनुज्ञाता गता सौभपुरं प्रति  
०५,१७८।०११अ	न भयान् नाप्य् अनुक्रोशान् न लोभान् नार्थकाम्यया  
०५,१७८।०११च्	क्षत्रधर्मम् अहं जह्याम् इति मे व्रतम् आहितम्  
०५,१७८।०१२अ	अथ माम् अब्रवीद् रामः क्रोधपर्याकुलेक्षणः  
०५,१७८।०१२च्	न करिष्यसि चेद् एतद् वाक्यं मे कुरुपुङ्गव  
०५,१७८।०१३अ	हनिष्यामि सहामात्यं त्वाम् अद्येति पुनः पुनः  
०५,१७८।०१३च्	संरम्भाद् अब्रवीद् रामः क्रोधपर्याकुलेक्षणः  
०५,१७८।०१४अ	तम् अहं गीर्भिर् इष्टाभिः पुनः पुनर् अरिन्दमम्  
०५,१७८।०१४च्	अयाचं भृगुशार्दूलं न चैव प्रशशाम सः  
०५,१७८।०१४द्*०५७७_०१	यदा प्रयाच्यमानो ऽपि प्रसादं न करोति मे  
०५,१७८।०१५अ	तम् अहं प्रणम्य शिरसा भूयो ब्राह्मणसत्तमम्  
०५,१७८।०१५च्	अब्रुवं कारणं किं तद् यत् त्वं योद्धुम् इहेच्छसि  
०५,१७८।०१६अ	इष्वस्त्रं मम बालस्य भवतैव चतुर्विधम्  
०५,१७८।०१६च्	उपदिष्टं महाबाहो शिष्यो ऽस्मि तव भार्गव  
०५,१७८।०१७अ	ततो माम् अब्रवीद् रामः क्रोधसंरक्तलोचनः  
०५,१७८।०१७च्	जानीषे मां गुरुं भीष्म न चेमां प्रतिगृह्णसे  
०५,१७८।०१७ए	सुतां काश्यस्य कौरव्य मत्प्रियार्थं महीपते  
०५,१७८।०१८अ	न हि ते विद्यते शान्तिर् अन्यथा कुरुनन्दन  
०५,१७८।०१८च्	गृहाणेमां महाबाहो रक्षस्व कुलम् आत्मनः  
०५,१७८।०१८ए	त्वया विभ्रंशिता हीयं भर्तारं नाभिगच्छति  
०५,१७८।०१९अ	तथा ब्रुवन्तं तम् अहं रामं परपुरञ्जयम्  
०५,१७८।०१९च्	नैतद् एवं पुनर् भावि ब्रह्मर्षे किं श्रमेण ते  
०५,१७८।०२०अ	गुरुत्वं त्वयि सम्प्रेक्ष्य जामदग्न्य पुरातनम्  
०५,१७८।०२०च्	प्रसादये त्वां भगवंस् त्यक्तैषा हि पुरा मया  
०५,१७८।०२१अ	को जातु परभावां हि नारीं व्यालीम् इव स्थिताम्  
०५,१७८।०२१च्	वासयेत गृहे जानन् स्त्रीणां दोषान् महात्ययान्  
०५,१७८।०२२अ	न भयाद् वासवस्यापि धर्मं जह्यां महाद्युते  
०५,१७८।०२२च्	प्रसीद मा वा यद् वा ते कार्यं तत् कुरु माचिरम्  
०५,१७८।०२३अ	अयं चापि विशुद्धात्मन् पुराणे श्रूयते विभो  
०५,१७८।०२३च्	मरुत्तेन महाबुद्धे गीतः श्लोको महात्मना  
०५,१७८।०२४अ	गुरोर् अप्य् अवलिप्तस्य कार्याकार्यम् अजानतः  
०५,१७८।०२४च्	उत्पथप्रतिपन्नस्य कार्यं भवति शासनम्  
०५,१७८।०२५अ	स त्वं गुरुर् इति प्रेम्णा मया सम्मानितो भृशम्  
०५,१७८।०२५च्	गुरुवृत्तं न जानीषे तस्माद् योत्स्याम्य् अहं त्वया  
०५,१७८।०२६अ	गुरुं न हन्यां समरे ब्राह्मणं च विशेषतः  
०५,१७८।०२६च्	विशेषतस् तपोवृद्धम् एवं क्षान्तं मया तव  
०५,१७८।०२७अ	उद्यतेषुम् अथो दृष्ट्वा ब्राह्मणं क्षत्रबन्धुवत्  
०५,१७८।०२७च्	यो हन्यात् समरे क्रुद्धो युध्यन्तम् अपलायिनम्  
०५,१७८।०२७ए	ब्रह्महत्या न तस्य स्याद् इति धर्मेषु निश्चयः  
०५,१७८।०२८अ	क्षत्रियाणां स्थितो धर्मे क्षत्रियो ऽस्मि तपोधन  
०५,१७८।०२८च्	यो यथा वर्तते यस्मिंस् तथा तस्मिन् प्रवर्तयन्  
०५,१७८।०२८ए	नाधर्मं समवाप्नोति नरः श्रेयश् च विन्दति  
०५,१७८।०२९अ	अर्थे वा यदि वा धर्मे समर्थो देशकालवित्  
०५,१७८।०२९च्	अनर्थसंशयापन्नः श्रेयान् निःसंशयेन च  
०५,१७८।०३०अ	यस्मात् संशयिते ऽर्थे ऽस्मिन् यथान्यायं प्रवर्तसे  
०५,१७८।०३०च्	तस्माद् योत्स्यामि सहितस् त्वया राम महाहवे  
०५,१७८।०३०ए	पश्य मे बाहुवीर्यं च विक्रमं चातिमानुषम्  
०५,१७८।०३१अ	एवं गते ऽपि तु मया यच् छक्यं भृगुनन्दन  
०५,१७८।०३१च्	तत् करिष्ये कुरुक्षेत्रे योत्स्ये विप्र त्वया सह  
०५,१७८।०३१ए	द्वन्द्वे राम यथेष्टं ते सज्जो भव महामुने  
०५,१७८।०३२अ	तत्र त्वं निहतो राम मया शरशताचितः  
०५,१७८।०३२च्	लप्स्यसे निर्जितांल् लोकाञ् शस्त्रपूतो महारणे  
०५,१७८।०३३अ	स गच्छ विनिवर्तस्व कुरुक्षेत्रं रणप्रिय  
०५,१७८।०३३ब्*०५७८_०१	समाह्वय महाबाहो युद्धाय त्वं तपोधन  
०५,१७८।०३३च्	तत्रैष्यामि महाबाहो युद्धाय त्वां तपोधन  
०५,१७८।०३४अ	अपि यत्र त्वया राम कृतं शौचं पुरा पितुः  
०५,१७८।०३४च्	तत्राहम् अपि हत्वा त्वां शौचं कर्तास्मि भार्गव  
०५,१७८।०३५अ	तत्र गच्छस्व राम त्वं त्वरितं युद्धदुर्मद  
०५,१७८।०३५च्	व्यपनेष्यामि ते दर्पं पौराणं ब्राह्मणब्रुव  
०५,१७८।०३६अ	यच् चापि कत्थसे राम बहुशः परिषत्सु वै  
०५,१७८।०३६च्	निर्जिताः क्षत्रिया लोके मयैकेनेति तच् छृणु  
०५,१७८।०३६द्*०५७९_०१	अधर्मः सुमहान् एष यच् छय्यामरणं गृहे  
०५,१७८।०३६द्*०५७९_०२	यदाजौ निधनं याति सो ऽस्य धर्मः सनातनः  
०५,१७८।०३७अ	न तदा जायते भीष्मो मद्विधः क्षत्रियो ऽपि वा  
०५,१७८।०३७ब्*०५८०_०१	पश्चाज् जातानि तेजांसि तृणेषु ज्वलितं त्वया  
०५,१७८।०३७च्	यस् ते युद्धमयं दर्पं कामं च व्यपनाशयेत्  
०५,१७८।०३८अ	सो ऽहं जातो महाबाहो भीष्मः परपुरञ्जयः  
०५,१७८।०३८च्	व्यपनेष्यामि ते दर्पं युद्धे राम न संशयः  
०५,१७९।००१	भीष्म उवाच  
०५,१७९।००१अ	ततो माम् अब्रवीद् रामः प्रहसन्न् इव भारत  
०५,१७९।००१च्	दिष्ट्या भीष्म मया सार्धं योद्धुम् इच्छसि सङ्गरे  
०५,१७९।००२अ	अयं गच्छामि कौरव्य कुरुक्षेत्रं त्वया सह  
०५,१७९।००२च्	भाषितं तत् करिष्यामि तत्रागच्छेः परन्तप  
०५,१७९।००३अ	तत्र त्वां निहतं माता मया शरशताचितम्  
०५,१७९।००३च्	जाह्नवी पश्यतां भीष्म गृध्रकङ्कबडाशनम्  
०५,१७९।००४अ	कृपणं त्वाम् अभिप्रेक्ष्य सिद्धचारणसेविता  
०५,१७९।००४च्	मया विनिहतं देवी रोदताम् अद्य पार्थिव  
०५,१७९।००५अ	अतदर्हा महाभागा भगीरथसुता नदी  
०५,१७९।००५च्	या त्वाम् अजीजनन् मन्दं युद्धकामुकम् आतुरम्  
०५,१७९।००६अ	एहि गच्छ मया भीष्म युद्धम् अद्यैव वर्तताम्  
०५,१७९।००६च्	गृहाण सर्वं कौरव्य रथादि भरतर्षभ  
०५,१७९।००७अ	इति ब्रुवाणं तम् अहं रामं परपुरञ्जयम्  
०५,१७९।००७च्	प्रणम्य शिरसा राजन्न् एवम् अस्त्व् इत्य् अथाब्रुवम्  
०५,१७९।००८अ	एवम् उक्त्वा ययौ रामः कुरुक्षेत्रं युयुत्सया  
०५,१७९।००८च्	प्रविश्य नगरं चाहं सत्यवत्यै न्यवेदयम्  
०५,१७९।००९अ	ततः कृतस्वस्त्ययनो मात्रा प्रत्यभिनन्दितः  
०५,१७९।००९च्	द्विजातीन् वाच्य पुण्याहं स्वस्ति चैव महाद्युते  
०५,१७९।०१०अ	रथम् आस्थाय रुचिरं राजतं पाण्डुरैर् हयैः  
०५,१७९।०१०च्	सूपस्करं स्वधिष्ठानं वैयाघ्रपरिवारणम्  
०५,१७९।०११अ	उपपन्नं महाशस्त्रैः सर्वोपकरणान्वितम्  
०५,१७९।०११च्	तत् कुलीनेन वीरेण हयशास्त्रविदा नृप  
०५,१७९।०१२अ	युक्तं सूतेन शिष्टेन बहुशो दृष्टकर्मणा  
०५,१७९।०१२च्	दंशितः पाण्डुरेणाहं कवचेन वपुष्मता  
०५,१७९।०१३अ	पाण्डुरं कार्मुकं गृह्य प्रायां भरतसत्तम  
०५,१७९।०१३च्	पाण्डुरेणातपत्रेण ध्रियमाणेन मूर्धनि  
०५,१७९।०१४अ	पाण्डुरैश् चामरैश् चापि वीज्यमानो नराधिप  
०५,१७९।०१४च्	शुक्लवासाः सितोष्णीषः सर्वशुक्लविभूषणः  
०५,१७९।०१५अ	स्तूयमानो जयाशीर्भिर् निष्क्रम्य गजसाह्वयात्  
०५,१७९।०१५च्	कुरुक्षेत्रं रणक्षेत्रम् उपायां भरतर्षभ  
०५,१७९।०१६अ	ते हयाश् चोदितास् तेन सूतेन परमाहवे  
०५,१७९।०१६च्	अवहन् मां भृशं राजन् मनोमारुतरंहसः  
०५,१७९।०१७अ	गत्वाहं तत् कुरुक्षेत्रं स च रामः प्रतापवान्  
०५,१७९।०१७च्	युद्धाय सहसा राजन् पराक्रान्तौ परस्परम्  
०५,१७९।०१८अ	ततः सन्दर्शने ऽतिष्ठं रामस्यातितपस्विनः  
०५,१७९।०१८च्	प्रगृह्य शङ्खप्रवरं ततः प्राधमम् उत्तमम्  
०५,१७९।०१९अ	ततस् तत्र द्विजा राजंस् तापसाश् च वनौकसः  
०५,१७९।०१९च्	अपश्यन्त रणं दिव्यं देवाः सर्षिगणास् तदा  
०५,१७९।०२०अ	ततो दिव्यानि माल्यानि प्रादुरासन् मुहुर् मुहुः  
०५,१७९।०२०च्	वादित्राणि च दिव्यानि मेघवृन्दानि चैव ह  
०५,१७९।०२१अ	ततस् ते तापसाः सर्वे भार्गवस्यानुयायिनः  
०५,१७९।०२१च्	प्रेक्षकाः समपद्यन्त परिवार्य रणाजिरम्  
०५,१७९।०२२अ	ततो माम् अब्रवीद् देवी सर्वभूतहितैषिणी  
०५,१७९।०२२च्	माता स्वरूपिणी राजन् किम् इदं ते चिकीर्षितम्  
०५,१७९।०२३अ	गत्वाहं जामदग्न्यं तं प्रयाचिष्ये कुरूद्वह  
०५,१७९।०२३च्	भीष्मेण सह मा योत्सीः शिष्येणेति पुनः पुनः  
०५,१७९।०२४अ	मा मैवं पुत्र निर्बन्धं कुरु विप्रेण पार्थिव  
०५,१७९।०२४च्	जामदग्न्येन समरे योद्धुम् इत्य् अवभर्त्सयत्  
०५,१७९।०२५अ	किं न वै क्षत्रियहरो हरतुल्यपराक्रमः  
०५,१७९।०२५च्	विदितः पुत्र रामस् ते यतस् त्वं योद्धुम् इच्छसि  
०५,१७९।०२६अ	ततो ऽहम् अब्रुवं देवीम् अभिवाद्य कृताञ्जलिः  
०५,१७९।०२६च्	सर्वं तद् भरतश्रेष्ठ यथावृत्तं स्वयंवरे  
०५,१७९।०२७अ	यथा च रामो राजेन्द्र मया पूर्वं प्रसादितः  
०५,१७९।०२७च्	काशिराजसुतायाश् च यथा कामः पुरातनः  
०५,१७९।०२८अ	ततः सा रामम् अभ्येत्य जननी मे महानदी  
०५,१७९।०२८च्	मदर्थं तम् ऋषिं देवी क्षमयाम् आस भार्गवम्  
०५,१७९।०२८ए	भीष्मेण सह मा योत्सीः शिष्येणेति वचो ऽब्रवीत्  
०५,१७९।०२९अ	स च ताम् आह याचन्तीं भीष्मम् एव निवर्तय  
०५,१७९।०२९च्	न हि मे कुरुते कामम् इत्य् अहं तम् उपागमम्  
०५,१७९।०३०	सञ्जय उवाच  
०५,१७९।०३०अ	ततो गङ्गा सुतस्नेहाद् भीष्मं पुनर् उपागमत्  
०५,१७९।०३०च्	न चास्याः सो ऽकरोद् वाक्यं क्रोधपर्याकुलेक्षणः  
०५,१७९।०३१अ	अथादृश्यत धर्मात्मा भृगुश्रेष्ठो महातपाः  
०५,१७९।०३१च्	आह्वयाम् आस च पुनर् युद्धाय द्विजसत्तमः  
०५,१८०।००१	भीष्म उवाच  
०५,१८०।००१अ	तम् अहं स्मयन्न् इव रणे प्रत्यभाषं व्यवस्थितम्  
०५,१८०।००१च्	भूमिष्ठं नोत्सहे योद्धुं भवन्तं रथम् आस्थितः  
०५,१८०।००२अ	आरोह स्यन्दनं वीर कवचं च महाभुज  
०५,१८०।००२च्	बधान समरे राम यदि योद्धुं मयेच्छसि  
०५,१८०।००३अ	ततो माम् अब्रवीद् रामः स्मयमानो रणाजिरे  
०५,१८०।००३च्	रथो मे मेदिनी भीष्म वाहा वेदाः सदश्ववत्  
०५,१८०।००४अ	सूतो मे मातरिश्वा वै कवचं वेदमातरः  
०५,१८०।००४च्	सुसंवीतो रणे ताभिर् योत्स्ये ऽहं कुरुनन्दन  
०५,१८०।००५अ	एवं ब्रुवाणो गान्धारे रामो मां सत्यविक्रमः  
०५,१८०।००५च्	शरव्रातेन महता सर्वतः पर्यवारयत्  
०५,१८०।००६अ	ततो ऽपश्यं जामदग्न्यं रथे दिव्ये व्यवस्थितम्  
०५,१८०।००६च्	सर्वायुधधरे श्रीमत्य् अद्भुतोपमदर्शने  
०५,१८०।००७अ	मनसा विहिते पुण्ये विस्तीर्णे नगरोपमे  
०५,१८०।००७च्	दिव्याश्वयुजि सन्नद्धे काञ्चनेन विभूषिते  
०५,१८०।००८अ	ध्वजेन च महाबाहो सोमालङ्कृतलक्ष्मणा  
०५,१८०।००८च्	धनुर्धरो बद्धतूणो बद्धगोधाङ्गुलित्रवान्  
०५,१८०।००९अ	सारथ्यं कृतवांस् तत्र युयुत्सोर् अकृतव्रणः  
०५,१८०।००९च्	सखा वेदविद् अत्यन्तं दयितो भार्गवस्य ह  
०५,१८०।०१०अ	आह्वयानः स मां युद्धे मनो हर्षयतीव मे  
०५,१८०।०१०च्	पुनः पुनर् अभिक्रोशन्न् अभियाहीति भार्गवः  
०५,१८०।०११अ	तम् आदित्यम् इवोद्यन्तम् अनाधृष्यं महाबलम्  
०५,१८०।०११च्	क्षत्रियान्तकरं रामम् एकम् एकः समासदम्  
०५,१८०।०१२अ	ततो ऽहं बाणपातेषु त्रिषु वाहान् निगृह्य वै  
०५,१८०।०१२च्	अवतीर्य धनुर् न्यस्य पदातिर् ऋषिसत्तमम्  
०५,१८०।०१३अ	अभ्यगच्छं तदा रामम् अर्चिष्यन् द्विजसत्तमम्  
०५,१८०।०१३च्	अभिवाद्य चैनं विधिवद् अब्रुवं वाक्यम् उत्तमम्  
०५,१८०।०१४अ	योत्स्ये त्वया रणे राम विशिष्टेनाधिकेन च  
०५,१८०।०१४च्	गुरुणा धर्मशीलेन जयम् आशास्स्व मे विभो  
०५,१८०।०१५	राम उवाच  
०५,१८०।०१५अ	एवम् एतत् कुरुश्रेष्ठ कर्तव्यं भूतिम् इच्छता  
०५,१८०।०१५च्	धर्मो ह्य् एष महाबाहो विशिष्टैः सह युध्यताम्  
०५,१८०।०१६अ	शपेयं त्वां न चेद् एवम् आगच्छेथा विशां पते  
०५,१८०।०१६च्	युध्यस्व त्वं रणे यत्तो धैर्यम् आलम्ब्य कौरव  
०५,१८०।०१७अ	न तु ते जयम् आशासे त्वां हि जेतुम् अहं स्थितः  
०५,१८०।०१७च्	गच्छ युध्यस्व धर्मेण प्रीतो ऽस्मि चरितेन ते  
०५,१८०।०१८	भीष्म उवाच  
०५,१८०।०१८अ	ततो ऽहं तं नमस्कृत्य रथम् आरुह्य सत्वरः  
०५,१८०।०१८च्	प्राध्मापयं रणे शङ्खं पुनर् हेमविभूषितम्  
०५,१८०।०१९अ	ततो युद्धं समभवन् मम तस्य च भारत  
०५,१८०।०१९च्	दिवसान् सुबहून् राजन् परस्परजिगीषया  
०५,१८०।०२०अ	स मे तस्मिन् रणे पूर्वं प्राहरत् कङ्कपत्रिभिः  
०५,१८०।०२०च्	षष्ट्या शतैश् च नवभिः शराणाम् अग्निवर्चसाम्  
०५,१८०।०२१अ	चत्वारस् तेन मे वाहाः सूतश् चैव विशां पते  
०५,१८०।०२१च्	प्रतिरुद्धास् तथैवाहं समरे दंशितः स्थितः  
०५,१८०।०२२अ	नमस्कृत्य च देवेभ्यो ब्राह्मणेभ्यश् च भारत  
०५,१८०।०२२च्	तम् अहं स्मयन्न् इव रणे प्रत्यभाषं व्यवस्थितम्  
०५,१८०।०२३अ	आचार्यता मानिता मे निर्मर्यादे ह्य् अपि त्वयि  
०५,१८०।०२३च्	भूयस् तु शृणु मे ब्रह्मन् सम्पदं धर्मसङ्ग्रहे  
०५,१८०।०२४अ	ये ते वेदाः शरीरस्था ब्राह्मण्यं यच् च ते महत्  
०५,१८०।०२४च्	तपश् च सुमहत् तप्तं न तेभ्यः प्रहराम्य् अहम्  
०५,१८०।०२५अ	प्रहरे क्षत्रधर्मस्य यं त्वं राम समास्थितः  
०५,१८०।०२५च्	ब्राह्मणः क्षत्रियत्वं हि याति शस्त्रसमुद्यमात्  
०५,१८०।०२६अ	पश्य मे धनुषो वीर्यं पश्य बाह्वोर् बलं च मे  
०५,१८०।०२६च्	एष ते कार्मुकं वीर द्विधा कुर्मि ससायकम्  
०५,१८०।०२७अ	तस्याहं निशितं भल्लं प्राहिण्वं भरतर्षभ  
०५,१८०।०२७च्	तेनास्य धनुषः कोटिश् छिन्ना भूमिम् अथागमत्  
०५,१८०।०२८अ	नव चापि पृषत्कानां शतानि नतपर्वणाम्  
०५,१८०।०२८च्	प्राहिण्वं कङ्कपत्राणां जामदग्न्यरथं प्रति  
०५,१८०।०२९अ	काये विषक्तास् तु तदा वायुनाभिसमीरिताः  
०५,१८०।०२९च्	चेलुः क्षरन्तो रुधिरं नागा इव च ते शराः  
०५,१८०।०३०अ	क्षतजोक्षितसर्वाङ्गः क्षरन् स रुधिरं व्रणैः  
०५,१८०।०३०च्	बभौ रामस् तदा राजन् मेरुर् धातून् इवोत्सृजन्  
०५,१८०।०३१अ	हेमन्तान्ते ऽशोक इव रक्तस्तबकमण्डितः  
०५,१८०।०३१च्	बभौ रामस् तदा राजन् क्व चित् किंशुकसन्निभः  
०५,१८०।०३२अ	ततो ऽन्यद् धनुर् आदाय रामः क्रोधसमन्वितः  
०५,१८०।०३२च्	हेमपुङ्खान् सुनिशिताञ् शरांस् तान् हि ववर्ष सः  
०५,१८०।०३३अ	ते समासाद्य मां रौद्रा बहुधा मर्मभेदिनः  
०५,१८०।०३३च्	अकम्पयन् महावेगाः सर्पानलविषोपमाः  
०५,१८०।०३४अ	ततो ऽहं समवष्टभ्य पुनर् आत्मानम् आहवे  
०५,१८०।०३४च्	शतसङ्ख्यैः शरैः क्रुद्धस् तदा रामम् अवाकिरम्  
०५,१८०।०३५अ	स तैर् अग्न्यर्कसङ्काशैः शरैर् आशीविषोपमैः  
०५,१८०।०३५च्	शितैर् अभ्यर्दितो रामो मन्दचेता इवाभवत्  
०५,१८०।०३६अ	ततो ऽहं कृपयाविष्टो विनिन्द्यात्मानम् आत्मना  
०५,१८०।०३६च्	धिग् धिग् इत्य् अब्रुवं युद्धं क्षत्रं च भरतर्षभ  
०५,१८०।०३७अ	असकृच् चाब्रुवं राजञ् शोकवेगपरिप्लुतः  
०५,१८०।०३७च्	अहो बत कृतं पापं मयेदं क्षत्रकर्मणा  
०५,१८०।०३८अ	गुरुर् द्विजातिर् धर्मात्मा यद् एवं पीडितः शरैः  
०५,१८०।०३८च्	ततो न प्राहरं भूयो जामदग्न्याय भारत  
०५,१८०।०३९अ	अथावताप्य पृथिवीं पूषा दिवससङ्क्षये  
०५,१८०।०३९च्	जगामास्तं सहस्रांशुस् ततो युद्धम् उपारमत्  
०५,१८१।००१	भीष्म उवाच  
०५,१८१।००१अ	आत्मनस् तु ततः सूतो हयानां च विशां पते  
०५,१८१।००१च्	मम चापनयाम् आस शल्यान् कुशलसम्मतः  
०५,१८१।००२अ	स्नातोपवृत्तैस् तुरगैर् लब्धतोयैर् अविह्वलैः  
०५,१८१।००२च्	प्रभात उदिते सूर्ये ततो युद्धम् अवर्तत  
०५,१८१।००३अ	दृष्ट्वा मां तूर्णम् आयान्तं दंशितं स्यन्दने स्थितम्  
०५,१८१।००३च्	अकरोद् रथम् अत्यर्थं रामः सज्जं प्रतापवान्  
०५,१८१।००४अ	ततो ऽहं रामम् आयान्तं दृष्ट्वा समरकाङ्क्षिणम्  
०५,१८१।००४च्	धनुःश्रेष्ठं समुत्सृज्य सहसावतरं रथात्  
०५,१८१।००५अ	अभिवाद्य तथैवाहं रथम् आरुह्य भारत  
०५,१८१।००५च्	युयुत्सुर् जामदग्न्यस्य प्रमुखे वीतभीः स्थितः  
०५,१८१।००६अ	ततो मां शरवर्षेण महता समवाकिरत्  
०५,१८१।००६च्	अहं च शरवर्षेण वर्षन्तं समवाकिरम्  
०५,१८१।००७अ	सङ्क्रुद्धो जामदग्न्यस् तु पुनर् एव पतत्रिणः  
०५,१८१।००७च्	प्रेषयाम् आस मे राजन् दीप्तास्यान् उरगान् इव  
०५,१८१।००८अ	तान् अहं निशितैर् भल्लैः शतशो ऽथ सहस्रशः  
०५,१८१।००८च्	अच्छिदं सहसा राजन्न् अन्तरिक्षे पुनः पुनः  
०५,१८१।००९अ	ततस् त्व् अस्त्राणि दिव्यानि जामदग्न्यः प्रतापवान्  
०५,१८१।००९च्	मयि प्रचोदयाम् आस तान्य् अहं प्रत्यषेधयम्  
०५,१८१।०१०अ	अस्त्रैर् एव महाबाहो चिकीर्षन्न् अधिकां क्रियाम्  
०५,१८१।०१०च्	ततो दिवि महान् नादः प्रादुरासीत् समन्ततः  
०५,१८१।०११अ	ततो ऽहम् अस्त्रं वायव्यं जामदग्न्ये प्रयुक्तवान्  
०५,१८१।०११च्	प्रत्याजघ्ने च तद् रामो गुह्यकास्त्रेण भारत  
०५,१८१।०१२अ	ततो ऽस्त्रम् अहम् आग्नेयम् अनुमन्त्र्य प्रयुक्तवान्  
०५,१८१।०१२च्	वारुणेनैव रामस् तद् वारयाम् आस मे विभुः  
०५,१८१।०१३अ	एवम् अस्त्राणि दिव्यानि रामस्याहम् अवारयम्  
०५,१८१।०१३च्	रामश् च मम तेजस्वी दिव्यास्त्रविद् अरिन्दमः  
०५,१८१।०१४अ	ततो मां सव्यतो राजन् रामः कुर्वन् द्विजोत्तमः  
०५,१८१।०१४च्	उरस्य् अविध्यत् सङ्क्रुद्धो जामदग्न्यो महाबलः  
०५,१८१।०१५अ	ततो ऽहं भरतश्रेष्ठ सन्न्यषीदं रथोत्तमे  
०५,१८१।०१५च्	अथ मां कश्मलाविष्टं सूतस् तूर्णम् अपावहत्  
०५,१८१।०१५ए	गोरुतं भरतश्रेष्ठ रामबाणप्रपीडितम्  
०५,१८१।०१६अ	ततो माम् अपयातं वै भृशं विद्धम् अचेतसम्  
०५,१८१।०१६च्	रामस्यानुचरा हृष्टाः सर्वे दृष्ट्वा प्रचुक्रुशुः  
०५,१८१।०१६ए	अकृतव्रणप्रभृतयः काशिकन्या च भारत  
०५,१८१।०१७अ	ततस् तु लब्धसञ्ज्ञो ऽहं ज्ञात्वा सूतम् अथाब्रुवम्  
०५,१८१।०१७च्	याहि सूत यतो रामः सज्जो ऽहं गतवेदनः  
०५,१८१।०१८अ	ततो माम् अवहत् सूतो हयैः परमशोभितैः  
०५,१८१।०१८च्	नृत्यद्भिर् इव कौरव्य मारुतप्रतिमैर् गतौ  
०५,१८१।०१९अ	ततो ऽहं रामम् आसाद्य बाणजालेन कौरव  
०५,१८१।०१९च्	अवाकिरं सुसंरब्धः संरब्धं विजिगीषया  
०५,१८१।०२०अ	तान् आपतत एवासौ रामो बाणान् अजिह्मगान्  
०५,१८१।०२०च्	बाणैर् एवाच्छिनत् तूर्णम् एकैकं त्रिभिर् आहवे  
०५,१८१।०२१अ	ततस् ते मृदिताः सर्वे मम बाणाः सुसंशिताः  
०५,१८१।०२१च्	रामबाणैर् द्विधा छिन्नाः शतशो ऽथ महाहवे  
०५,१८१।०२२अ	ततः पुनः शरं दीप्तं सुप्रभं कालसम्मितम्  
०५,१८१।०२२च्	असृजं जामदग्न्याय रामायाहं जिघांसया  
०५,१८१।०२३अ	तेन त्व् अभिहतो गाढं बाणच्छेदवशं गतः  
०५,१८१।०२३च्	मुमोह सहसा रामो भूमौ च निपपात ह  
०५,१८१।०२४अ	ततो हाहाकृतं सर्वं रामे भूतलम् आश्रिते  
०५,१८१।०२४च्	जगद् भारत संविग्नं यथार्कपतने ऽभवत्  
०५,१८१।०२५अ	तत एनं सुसंविग्नाः सर्व एवाभिदुद्रुवुः  
०५,१८१।०२५च्	तपोधनास् ते सहसा काश्या च भृगुनन्दनम्  
०५,१८१।०२६अ	त एनं सम्परिष्वज्य शनैर् आश्वासयंस् तदा  
०५,१८१।०२६च्	पाणिभिर् जलशीतैश् च जयाशीर्भिश् च कौरव  
०५,१८१।०२७अ	ततः स विह्वलो वाक्यं राम उत्थाय माब्रवीत्  
०५,१८१।०२७च्	तिष्ठ भीष्म हतो ऽसीति बाणं सन्धाय कार्मुके  
०५,१८१।०२८अ	स मुक्तो न्यपतत् तूर्णं पार्श्वे सव्ये महाहवे  
०५,१८१।०२८च्	येनाहं भृशसंविग्नो व्याघूर्णित इव द्रुमः  
०५,१८१।०२९अ	हत्वा हयांस् ततो राजञ् शीघ्रास्त्रेण महाहवे  
०५,१८१।०२९च्	अवाकिरन् मां विश्रब्धो बाणैस् तैर् लोमवाहिभिः  
०५,१८१।०३०अ	ततो ऽहम् अपि शीघ्रास्त्रं समरे ऽप्रतिवारणम्  
०५,१८१।०३०च्	अवासृजं महाबाहो ते ऽन्तराधिष्ठिताः शराः  
०५,१८१।०३०ए	रामस्य मम चैवाशु व्योमावृत्य समन्ततः  
०५,१८१।०३१अ	न स्म सूर्यः प्रतपति शरजालसमावृतः  
०५,१८१।०३१च्	मातरिश्वान्तरे तस्मिन् मेघरुद्ध इवानदत्  
०५,१८१।०३२अ	ततो वायोः प्रकम्पाच् च सूर्यस्य च मरीचिभिः  
०५,१८१।०३२च्	अभितापात् स्वभावाच् च पावकः समजायत  
०५,१८१।०३३अ	ते शराः स्वसमुत्थेन प्रदीप्ताश् चित्रभानुना  
०५,१८१।०३३च्	भूमौ सर्वे तदा राजन् भस्मभूताः प्रपेदिरे  
०५,१८१।०३४अ	तदा शतसहस्राणि प्रयुतान्य् अर्बुदानि च  
०५,१८१।०३४च्	अयुतान्य् अथ खर्वाणि निखर्वाणि च कौरव  
०५,१८१।०३४ए	रामः शराणां सङ्क्रुद्धो मयि तूर्णम् अपातयत्  
०५,१८१।०३५अ	ततो ऽहं तान् अपि रणे शरैर् आशीविषोपमैः  
०५,१८१।०३५च्	सञ्छिद्य भूमौ नृपते ऽपातयं पन्नगान् इव  
०५,१८१।०३६अ	एवं तद् अभवद् युद्धं तदा भरतसत्तम  
०५,१८१।०३६च्	सन्ध्याकाले व्यतीते तु व्यपायात् स च मे गुरुः  
०५,१८२।००१	भीष्म उवाच  
०५,१८२।००१अ	समागतस्य रामेण पुनर् एवातिदारुणम्  
०५,१८२।००१च्	अन्येद्युस् तुमुलं युद्धं तदा भरतसत्तम  
०५,१८२।००२अ	ततो दिव्यास्त्रविच् छूरो दिव्यान्य् अस्त्राण्य् अनेकशः  
०५,१८२।००२च्	अयोजयत धर्मात्मा दिवसे दिवसे विभुः  
०५,१८२।००३अ	तान्य् अहं तत्प्रतीघातैर् अस्त्रैर् अस्त्राणि भारत  
०५,१८२।००३च्	व्यधमं तुमुले युद्धे प्राणांस् त्यक्त्वा सुदुस्त्यजान्  
०५,१८२।००४अ	अस्त्रैर् अस्त्रेषु बहुधा हतेष्व् अथ च भार्गवः  
०५,१८२।००४च्	अक्रुध्यत महातेजास् त्यक्तप्राणः स संयुगे  
०५,१८२।००५अ	ततः शक्तिं प्राहिणोद् घोररूपाम्; अस्त्रै रुद्धो जामदग्न्यो महात्मा  
०५,१८२।००५च्	कालोत्सृष्टां प्रज्वलिताम् इवोल्कां; सन्दीप्ताग्रां तेजसावृत्य लोकान्  
०५,१८२।००६अ	ततो ऽहं ताम् इषुभिर् दीप्यमानैः; समायान्तीम् अन्तकालार्कदीप्ताम्  
०५,१८२।००६च्	छित्त्वा त्रिधा पातयाम् आस भूमौ; ततो ववौ पवनः पुण्यगन्धिः  
०५,१८२।००७अ	तस्यां छिन्नायां क्रोधदीप्तो ऽथ रामः; शक्तीर् घोराः प्राहिणोद् द्वादशान्याः  
०५,१८२।००७च्	तासां रूपं भारत नोत शक्यं; तेजस्वित्वाल् लाघवाच् चैव वक्तुम्  
०५,१८२।००८अ	किं त्व् एवाहं विह्वलः सम्प्रदृश्य; दिग्भ्यः सर्वास् ता महोल्का इवाग्नेः  
०५,१८२।००८च्	नानारूपास् तेजसोग्रेण दीप्ता; यथादित्या द्वादश लोकसङ्क्षये  
०५,१८२।००९अ	ततो जालं बाणमयं विवृत्य; सन्दृश्य भित्त्वा शरजालेन राजन्  
०५,१८२।००९च्	द्वादशेषून् प्राहिणवं रणे ऽहं; ततः शक्तीर् व्यधमं घोररूपाः  
०५,१८२।०१०अ	ततो ऽपरा जामदग्न्यो महात्मा; शक्तीर् घोराः प्राक्षिपद् धेमदण्डाः  
०५,१८२।०१०ब्*०५८१_०१	रूपं तासां पश्यति तत्र लोकः  
०५,१८२।०१०ब्*०५८१_०२	सर्वास् ता वै तीक्ष्णरूपा विकोशाः  
०५,१८२।०१०च्	विचित्रिताः काञ्चनपट्टनद्धा; यथा महोल्का ज्वलितास् तथा ताः  
०५,१८२।०११अ	ताश् चाप्य् उग्राश् चर्मणा वारयित्वा; खड्गेनाजौ पातिता मे नरेन्द्र  
०५,१८२।०११च्	बाणैर् दिव्यैर् जामदग्न्यस्य सङ्ख्ये; दिव्यांश् चाश्वान् अभ्यवर्षं ससूतान्  
०५,१८२।०१२अ	निर्मुक्तानां पन्नगानां सरूपा; दृष्ट्वा शक्तीर् हेमचित्रा निकृत्ताः  
०५,१८२।०१२च्	प्रादुश्चक्रे दिव्यम् अस्त्रं महात्मा; क्रोधाविष्टो हैहयेशप्रमाथी  
०५,१८२।०१३अ	ततः श्रेण्यः शलभानाम् इवोग्राः; समापेतुर् विशिखानां प्रदीप्ताः  
०५,१८२।०१३च्	समाचिनोच् चापि भृशं शरीरं; हयान् सूतं सरथं चैव मह्यम्  
०५,१८२।०१४अ	रथः शरैर् मे निचितः सर्वतो ऽभूत्; तथा हयाः सारथिश् चैव राजन्  
०५,१८२।०१४च्	युगं रथेषा च तथैव चक्रे; तथैवाक्षः शरकृत्तो ऽथ भग्नः  
०५,१८२।०१५अ	ततस् तस्मिन् बाणवर्षे व्यतीते; शरौघेण प्रत्यवर्षं गुरुं तम्  
०५,१८२।०१५च्	स विक्षतो मार्गणैर् ब्रह्मराशिर्; देहाद् अजस्रं मुमुचे भूरि रक्तम्  
०५,१८२।०१६अ	यथा रामो बाणजालाभितप्तस्; तथैवाहं सुभृशं गाढविद्धः  
०५,१८२।०१६च्	ततो युद्धं व्यरमच् चापराह्णे; भानाव् अस्तं प्रार्थयाने महीध्रम्  
०५,१८३।००१	भीष्म उवाच  
०५,१८३।००१अ	ततः प्रभाते राजेन्द्र सूर्ये विमल उद्गते  
०५,१८३।००१च्	भार्गवस्य मया सार्धं पुनर् युद्धम् अवर्तत  
०५,१८३।००२अ	ततो भ्रान्ते रथे तिष्ठन् रामः प्रहरतां वरः  
०५,१८३।००२च्	ववर्ष शरवर्षाणि मयि शक्र इवाचले  
०५,१८३।००३अ	तेन सूतो मम सुहृच् छरवर्षेण ताडितः  
०५,१८३।००३च्	निपपात रथोपस्थे मनो मम विषादयन्  
०५,१८३।००४अ	ततः सूतः स मे ऽत्यर्थं कश्मलं प्राविशन् महत्  
०५,१८३।००४च्	पृथिव्यां च शराघातान् निपपात मुमोह च  
०५,१८३।००५अ	ततः सूतो ऽजहात् प्राणान् रामबाणप्रपीडितः  
०५,१८३।००५च्	मुहूर्ताद् इव राजेन्द्र मां च भीर् आविशत् तदा  
०५,१८३।००६अ	ततः सूते हते राजन् क्षिपतस् तस्य मे शरान्  
०५,१८३।००६च्	प्रमत्तमनसो रामः प्राहिणोन् मृत्युसम्मितान्  
०५,१८३।००७अ	ततः सूतव्यसनिनं विप्लुतं मां स भार्गवः  
०५,१८३।००७च्	शरेणाभ्यहनद् गाढं विकृष्य बलवद् धनुः  
०५,१८३।००८अ	स मे जत्र्वन्तरे राजन् निपत्य रुधिराशनः  
०५,१८३।००८च्	मयैव सह राजेन्द्र जगाम वसुधातलम्  
०५,१८३।००९अ	मत्वा तु निहतं रामस् ततो मां भरतर्षभ  
०५,१८३।००९च्	मेघवद् व्यनदच् चोच्चैर् जहृषे च पुनः पुनः  
०५,१८३।०१०अ	तथा तु पतिते राजन् मयि रामो मुदा युतः  
०५,१८३।०१०च्	उदक्रोशन् महानादं सह तैर् अनुयायिभिः  
०५,१८३।०११अ	मम तत्राभवन् ये तु कौरवाः पार्श्वतः स्थिताः  
०५,१८३।०११च्	आगता ये च युद्धं तज् जनास् तत्र दिदृक्षवः  
०५,१८३।०११ए	आर्तिं परमिकां जग्मुस् ते तदा मयि पातिते  
०५,१८३।०१२अ	ततो ऽपश्यं पातितो राजसिंह; द्विजान् अष्टौ सूर्यहुताशनाभान्  
०५,१८३।०१२च्	ते मां समन्तात् परिवार्य तस्थुः; स्वबाहुभिः परिगृह्याजिमध्ये  
०५,१८३।०१३अ	रक्ष्यमाणश् च तैर् विप्रैर् नाहं भूमिम् उपास्पृशम्  
०५,१८३।०१३च्	अन्तरिक्षे स्थितो ह्य् अस्मि तैर् विप्रैर् बान्धवैर् इव  
०५,१८३।०१३ए	स्वपन्न् इवान्तरिक्षे च जलबिन्दुभिर् उक्षितः  
०५,१८३।०१४अ	ततस् ते ब्राह्मणा राजन्न् अब्रुवन् परिगृह्य माम्  
०५,१८३।०१४च्	मा भैर् इति समं सर्वे स्वस्ति ते ऽस्त्व् इति चासकृत्  
०५,१८३।०१५अ	ततस् तेषाम् अहं वाग्भिस् तर्पितः सहसोत्थितः  
०५,१८३।०१५च्	मातरं सरितां श्रेष्ठाम् अपश्यं रथम् आस्थिताम्  
०५,१८३।०१६अ	हयाश् च मे सङ्गृहीतास् तया वै; महानद्या संयति कौरवेन्द्र  
०५,१८३।०१६च्	पादौ जनन्याः प्रतिपूज्य चाहं; तथार्ष्टिषेणं रथम् अभ्यरोहम्  
०५,१८३।०१७अ	ररक्ष सा मम रथं हयांश् चोपस्कराणि च  
०५,१८३।०१७च्	ताम् अहं प्राञ्जलिर् भूत्वा पुनर् एव व्यसर्जयम्  
०५,१८३।०१८अ	ततो ऽहं स्वयम् उद्यम्य हयांस् तान् वातरंहसः  
०५,१८३।०१८च्	अयुध्यं जामदग्न्येन निवृत्ते ऽहनि भारत  
०५,१८३।०१९अ	ततो ऽहं भरतश्रेष्ठ वेगवन्तं महाबलम्  
०५,१८३।०१९च्	अमुञ्चं समरे बाणं रामाय हृदयच्छिदम्  
०५,१८३।०२०अ	ततो जगाम वसुधां बाणवेगप्रपीडितः  
०५,१८३।०२०च्	जानुभ्यां धनुर् उत्सृज्य रामो मोहवशं गतः  
०५,१८३।०२१अ	ततस् तस्मिन् निपतिते रामे भूरिसहस्रदे  
०५,१८३।०२१च्	आवव्रुर् जलदा व्योम क्षरन्तो रुधिरं बहु  
०५,१८३।०२२अ	उल्काश् च शतशः पेतुः सनिर्घाताः सकम्पनाः  
०५,१८३।०२२च्	अर्कं च सहसा दीप्तं स्वर्भानुर् अभिसंवृणोत्  
०५,१८३।०२३अ	ववुश् च वाताः परुषाश् चलिता च वसुन्धरा  
०५,१८३।०२३च्	गृध्रा बडाश् च कङ्काश् च परिपेतुर् मुदा युताः  
०५,१८३।०२४अ	दीप्तायां दिशि गोमायुर् दारुणं मुहुर् उन्नदत्  
०५,१८३।०२४च्	अनाहता दुन्दुभयो विनेदुर् भृशनिस्वनाः  
०५,१८३।०२५अ	एतद् औत्पातिकं घोरम् आसीद् भरतसत्तम  
०५,१८३।०२५च्	विसञ्ज्ञकल्पे धरणीं गते रामे महात्मनि  
०५,१८३।०२५द्*०५८२_०१	ततो वै सहसोत्थाय रामो माम् अभ्यवर्तत  
०५,१८३।०२५द्*०५८२_०२	पुनर् युद्धाय कौरव्य विह्वलः क्रोधमूर्च्छितः  
०५,१८३।०२५द्*०५८२_०३	आददानो महाबाहुः कार्मुकं तालसम्मितम्  
०५,१८३।०२५द्*०५८२_०४	शरं चाप्य् ऋषयो ऽथैनं मा रामेत्य् अब्रुवन् वचः  
०५,१८३।०२५द्*०५८२_०५	महर्षिमतम् आस्थाय क्रोधाविष्टो ऽपि भार्गवः  
०५,१८३।०२५द्*०५८२_०६	समाहरद् अमेयात्मा शरं कालान्तकोपमम्  
०५,१८३।०२६अ	ततो रविर् मन्दमरीचिमण्डलो; जगामास्तं पांसुपुञ्जावगाढः  
०५,१८३।०२६च्	निशा व्यगाहत् सुखशीतमारुता; ततो युद्धं प्रत्यवहारयावः  
०५,१८३।०२७अ	एवं राजन्न् अवहारो बभूव; ततः पुनर् विमले ऽभूत् सुघोरम्  
०५,१८३।०२७च्	काल्यं काल्यं विंशतिं वै दिनानि; तथैव चान्यानि दिनानि त्रीणि  
०५,१८४।००१	भीष्म उवाच  
०५,१८४।००१अ	ततो ऽहं निशि राजेन्द्र प्रणम्य शिरसा तदा  
०५,१८४।००१च्	ब्राह्मणानां पितॄणां च देवतानां च सर्वशः  
०५,१८४।००२अ	नक्तञ्चराणां भूतानां रजन्याश् च विशां पते  
०५,१८४।००२च्	शयनं प्राप्य रहिते मनसा समचिन्तयम्  
०५,१८४।००३अ	जामदग्न्येन मे युद्धम् इदं परमदारुणम्  
०५,१८४।००३च्	अहानि सुबहून्य् अद्य वर्तते सुमहात्ययम्  
०५,१८४।००४अ	न च रामं महावीर्यं शक्नोमि रणमूर्धनि  
०५,१८४।००४च्	विजेतुं समरे विप्रं जामदग्न्यं महाबलम्  
०५,१८४।००५अ	यदि शक्यो मया जेतुं जामदग्न्यः प्रतापवान्  
०५,१८४।००५च्	दैवतानि प्रसन्नानि दर्शयन्तु निशां मम  
०५,१८४।००६अ	ततो ऽहं निशि राजेन्द्र प्रसुप्तः शरविक्षतः  
०५,१८४।००६च्	दक्षिणेनैव पार्श्वेन प्रभातसमये इव  
०५,१८४।००७अ	ततो ऽहं विप्रमुख्यैस् तैर् यैर् अस्मि पतितो रथात्  
०५,१८४।००७च्	उत्थापितो धृतश् चैव मा भैर् इति च सान्त्वितः  
०५,१८४।००८अ	त एव मां महाराज स्वप्नदर्शनम् एत्य वै  
०५,१८४।००८च्	परिवार्याब्रुवन् वाक्यं तन् निबोध कुरूद्वह  
०५,१८४।००९अ	उत्तिष्ठ मा भैर् गाङ्गेय भयं ते नास्ति किं चन  
०५,१८४।००९च्	रक्षामहे नरव्याघ्र स्वशरीरं हि नो भवान्  
०५,१८४।०१०अ	न त्वां रामो रणे जेता जामदग्न्यः कथं चन  
०५,१८४।०१०च्	त्वम् एव समरे रामं विजेता भरतर्षभ  
०५,१८४।०११अ	इदम् अस्त्रं सुदयितं प्रत्यभिज्ञास्यते भवान्  
०५,१८४।०११ब्*०५८३_०१	उपस्थास्यति राजेन्द्र स्वयम् एव तवानघ  
०५,१८४।०११ब्*०५८३_०२	येन शत्रून् महावीर्यान् प्रशासिष्यसि कौरव  
०५,१८४।०११च्	विदितं हि तवाप्य् एतत् पूर्वस्मिन् देहधारणे  
०५,१८४।०१२अ	प्राजापत्यं विश्वकृतं प्रस्वापं नाम भारत  
०५,१८४।०१२च्	न हीदं वेद रामो ऽपि पृथिव्यां वा पुमान् क्व चित्  
०५,१८४।०१३अ	तत् स्मरस्व महाबाहो भृशं संयोजयस्व च  
०५,१८४।०१३च्	न च रामः क्षयं गन्ता तेनास्त्रेण नराधिप  
०५,१८४।०१४अ	एनसा च न योगं त्वं प्राप्स्यसे जातु मानद  
०५,१८४।०१४च्	स्वप्स्यते जामदग्न्यो ऽसौ त्वद्बाणबलपीडितः  
०५,१८४।०१५अ	ततो जित्वा त्वम् एवैनं पुनर् उत्थापयिष्यसि  
०५,१८४।०१५च्	अस्त्रेण दयितेनाजौ भीष्म सम्बोधनेन वै  
०५,१८४।०१६अ	एवं कुरुष्व कौरव्य प्रभाते रथम् आस्थितः  
०५,१८४।०१६च्	प्रसुप्तं वा मृतं वापि तुल्यं मन्यामहे वयम्  
०५,१८४।०१७अ	न च रामेण मर्तव्यं कदा चिद् अपि पार्थिव  
०५,१८४।०१७च्	ततः समुत्पन्नम् इदं प्रस्वापं युज्यताम् इति  
०५,१८४।०१८अ	इत्य् उक्त्वान्तर्हिता राजन् सर्व एव द्विजोत्तमाः  
०५,१८४।०१८च्	अष्टौ सदृशरूपास् ते सर्वे भास्वरमूर्तयः  
०५,१८५।००१	भीष्म उवाच  
०५,१८५।००१अ	ततो रात्र्यां व्यतीतायां प्रतिबुद्धो ऽस्मि भारत  
०५,१८५।००१च्	तं च सञ्चिन्त्य वै स्वप्नम् अवापं हर्षम् उत्तमम्  
०५,१८५।००२अ	ततः समभवद् युद्धं मम तस्य च भारत  
०५,१८५।००२च्	तुमुलं सर्वभूतानां लोमहर्षणम् अद्भुतम्  
०५,१८५।००३अ	ततो बाणमयं वर्षं ववर्ष मयि भार्गवः  
०५,१८५।००३च्	न्यवारयम् अहं तं च शरजालेन भारत  
०५,१८५।००४अ	ततः परमसङ्क्रुद्धः पुनर् एव महातपाः  
०५,१८५।००४च्	ह्यस्तनेनैव कोपेन शक्तिं वै प्राहिणोन् मयि  
०५,१८५।००५अ	इन्द्राशनिसमस्पर्शां यमदण्डोपमप्रभाम्  
०५,१८५।००५च्	ज्वलन्तीम् अग्निवत् सङ्ख्ये लेलिहानां समन्ततः  
०५,१८५।००६अ	ततो भरतशार्दूल धिष्ण्यम् आकाशगं यथा  
०५,१८५।००६च्	सा माम् अभ्यहनत् तूर्णम् अंसदेशे च भारत  
०५,१८५।००७अ	अथासृङ् मे ऽस्रवद् घोरं गिरेर् गैरिकधातुवत्  
०५,१८५।००७च्	रामेण सुमहाबाहो क्षतस्य क्षतजेक्षण  
०५,१८५।००८अ	ततो ऽहं जामदग्न्याय भृशं क्रोधसमन्वितः  
०५,१८५।००८च्	प्रेषयं मृत्युसङ्काशं बाणं सर्पविषोपमम्  
०५,१८५।००९अ	स तेनाभिहतो वीरो ललाटे द्विजसत्तमः  
०५,१८५।००९च्	अशोभत महाराज सशृङ्ग इव पर्वतः  
०५,१८५।०१०अ	स संरब्धः समावृत्य बाणं कालान्तकोपमम्  
०५,१८५।०१०च्	सन्दधे बलवत् कृष्य घोरं शत्रुनिबर्हणम्  
०५,१८५।०११अ	स वक्षसि पपातोग्रः शरो व्याल इव श्वसन्  
०५,१८५।०११च्	महीं राजंस् ततश् चाहम् अगच्छं रुधिराविलः  
०५,१८५।०१२अ	अवाप्य तु पुनः सञ्ज्ञां जामदग्न्याय धीमते  
०५,१८५।०१२च्	प्राहिण्वं विमलां शक्तिं ज्वलन्तीम् अशनीम् इव  
०५,१८५।०१३अ	सा तस्य द्विजमुख्यस्य निपपात भुजान्तरे  
०५,१८५।०१३च्	विह्वलश् चाभवद् राजन् वेपथुश् चैनम् आविशत्  
०५,१८५।०१४अ	तत एनं परिष्वज्य सखा विप्रो महातपाः  
०५,१८५।०१४च्	अकृतव्रणः शुभैर् वाक्यैर् आश्वासयद् अनेकधा  
०५,१८५।०१५अ	समाश्वस्तस् तदा रामः क्रोधामर्षसमन्वितः  
०५,१८५।०१५च्	प्रादुश्चक्रे तदा ब्राह्मं परमास्त्रं महाव्रतः  
०५,१८५।०१६अ	ततस् तत्प्रतिघातार्थं ब्राह्मम् एवास्त्रम् उत्तमम्  
०५,१८५।०१६च्	मया प्रयुक्तं जज्वाल युगान्तम् इव दर्शयत्  
०५,१८५।०१७अ	तयोर् ब्रह्मास्त्रयोर् आसीद् अन्तरा वै समागमः  
०५,१८५।०१७च्	असम्प्राप्यैव रामं च मां च भारतसत्तम  
०५,१८५।०१८अ	ततो व्योम्नि प्रादुरभूत् तेज एव हि केवलम्  
०५,१८५।०१८च्	भूतानि चैव सर्वाणि जग्मुर् आर्तिं विशां पते  
०५,१८५।०१९अ	ऋषयश् च सगन्धर्वा देवताश् चैव भारत  
०५,१८५।०१९च्	सन्तापं परमं जग्मुर् अस्त्रतेजोभिपीडिताः  
०५,१८५।०२०अ	ततश् चचाल पृथिवी सपर्वतवनद्रुमा  
०५,१८५।०२०च्	सन्तप्तानि च भूतानि विषादं जग्मुर् उत्तमम्  
०५,१८५।०२१अ	प्रजज्वाल नभो राजन् धूमायन्ते दिशो दश  
०५,१८५।०२१च्	न स्थातुम् अन्तरिक्षे च शेकुर् आकाशगास् तदा  
०५,१८५।०२२अ	ततो हाहाकृते लोके सदेवासुरराक्षसे  
०५,१८५।०२२च्	इदम् अन्तरम् इत्य् एव योक्तुकामो ऽस्मि भारत  
०५,१८५।०२३अ	प्रस्वापम् अस्त्रं दयितं वचनाद् ब्रह्मवादिनाम्  
०५,१८५।०२३च्	चिन्तितं च तद् अस्त्रं मे मनसि प्रत्यभात् तदा  
०५,१८६।००१	भीष्म उवाच  
०५,१८६।००१अ	ततो हलहलाशब्दो दिवि राजन् महान् अभूत्  
०५,१८६।००१च्	प्रस्वापं भीष्म मा स्राक्षीर् इति कौरवनन्दन  
०५,१८६।००२अ	अयुञ्जम् एव चैवाहं तद् अस्त्रं भृगुनन्दने  
०५,१८६।००२च्	प्रस्वापं मां प्रयुञ्जानं नारदो वाक्यम् अब्रवीत्  
०५,१८६।००३अ	एते वियति कौरव्य दिवि देवगणाः स्थिताः  
०५,१८६।००३च्	ते त्वां निवारयन्त्य् अद्य प्रस्वापं मा प्रयोजय  
०५,१८६।००४अ	रामस् तपस्वी ब्रह्मण्यो ब्राह्मणश् च गुरुश् च ते  
०५,१८६।००४च्	तस्यावमानं कौरव्य मा स्म कार्षीः कथं चन  
०५,१८६।००५अ	ततो ऽपश्यं दिविष्ठान् वै तान् अष्टौ ब्रह्मवादिनः  
०५,१८६।००५च्	ते मां स्मयन्तो राजेन्द्र शनकैर् इदम् अब्रुवन्  
०५,१८६।००६अ	यथाह भरतश्रेष्ठ नारदस् तत् तथा कुरु  
०५,१८६।००६च्	एतद् धि परमं श्रेयो लोकानां भरतर्षभ  
०५,१८६।००७अ	ततश् च प्रतिसंहृत्य तद् अस्त्रं स्वापनं मृधे  
०५,१८६।००७च्	ब्रह्मास्त्रं दीपयां चक्रे तस्मिन् युधि यथाविधि  
०५,१८६।००८अ	ततो रामो रुषितो राजपुत्र; दृष्ट्वा तद् अस्त्रं विनिवर्तितं वै  
०५,१८६।००८च्	जितो ऽस्मि भीष्मेण सुमन्दबुद्धिर्; इत्य् एव वाक्यं सहसा व्यमुञ्चत्  
०५,१८६।००९अ	ततो ऽपश्यत् पितरं जामदग्न्यः; पितुस् तथा पितरं तस्य चान्यम्  
०५,१८६।००९च्	त एवैनं सम्परिवार्य तस्थुर्; ऊचुश् चैनं सान्त्वपूर्वं तदानीम्  
०५,१८६।०१०अ	मा स्मैवं साहसं वत्स पुनः कार्षीः कथं चन  
०५,१८६।०१०च्	भीष्मेण संयुगं गन्तुं क्षत्रियेण विशेषतः  
०५,१८६।०११अ	क्षत्रियस्य तु धर्मो ऽयं यद् युद्धं भृगुनन्दन  
०५,१८६।०११च्	स्वाध्यायो व्रतचर्या च ब्राह्मणानां परं धनम्  
०५,१८६।०१२अ	इदं निमित्ते कस्मिंश् चिद् अस्माभिर् उपमन्त्रितम्  
०५,१८६।०१२च्	शस्त्रधारणम् अत्युग्रं तच् च कार्यं कृतं त्वया  
०५,१८६।०१३अ	वत्स पर्याप्तम् एतावद् भीष्मेण सह संयुगे  
०५,१८६।०१३च्	विमर्दस् ते महाबाहो व्यपयाहि रणाद् इतः  
०५,१८६।०१४अ	पर्याप्तम् एतद् भद्रं ते तव कार्मुकधारणम्  
०५,१८६।०१४च्	विसर्जयैतद् दुर्धर्ष तपस् तप्यस्व भार्गव  
०५,१८६।०१५अ	एष भीष्मः शान्तनवो देवैः सर्वैर् निवारितः  
०५,१८६।०१५च्	निवर्तस्व रणाद् अस्माद् इति चैव प्रचोदितः  
०५,१८६।०१६अ	रामेण सह मा योत्सीर् गुरुणेति पुनः पुनः  
०५,१८६।०१६च्	न हि रामो रणे जेतुं त्वया न्याय्यः कुरूद्वह  
०५,१८६।०१६ए	मानं कुरुष्व गाङ्गेय ब्राह्मणस्य रणाजिरे  
०५,१८६।०१७अ	वयं तु गुरवस् तुभ्यं ततस् त्वां वारयामहे  
०५,१८६।०१७च्	भीष्मो वसूनाम् अन्यतमो दिष्ट्या जीवसि पुत्रक  
०५,१८६।०१८अ	गाङ्गेयः शन्तनोः पुत्रो वसुर् एष महायशाः  
०५,१८६।०१८च्	कथं त्वया रणे जेतुं राम शक्यो निवर्त वै  
०५,१८६।०१९अ	अर्जुनः पाण्डवश्रेष्ठः पुरन्दरसुतो बली  
०५,१८६।०१९च्	नरः प्रजापतिर् वीरः पूर्वदेवः सनातनः  
०५,१८६।०२०अ	सव्यसाचीति विख्यातस् त्रिषु लोकेषु वीर्यवान्  
०५,१८६।०२०च्	भीष्ममृत्युर् यथाकालं विहितो वै स्वयम्भुवा  
०५,१८६।०२१अ	एवम् उक्तः स पितृभिः पितॄन् रामो ऽब्रवीद् इदम्  
०५,१८६।०२१च्	नाहं युधि निवर्तेयम् इति मे व्रतम् आहितम्  
०५,१८६।०२२अ	न निवर्तितपूर्वं च कदा चिद् रणमूर्धनि  
०५,१८६।०२२च्	निवर्त्यताम् आपगेयः कामं युद्धात् पितामहाः  
०५,१८६।०२२ए	न त्व् अहं विनिवर्तिष्ये युद्धाद् अस्मात् कथं चन  
०५,१८६।०२३अ	ततस् ते मुनयो राजन्न् ऋचीकप्रमुखास् तदा  
०५,१८६।०२३च्	नारदेनैव सहिताः समागम्येदम् अब्रुवन्  
०५,१८६।०२४अ	निवर्तस्व रणात् तात मानयस्व द्विजोत्तमान्  
०५,१८६।०२४च्	नेत्य् अवोचम् अहं तांश् च क्षत्रधर्मव्यपेक्षया  
०५,१८६।०२५अ	मम व्रतम् इदं लोके नाहं युद्धात् कथं चन  
०५,१८६।०२५च्	विमुखो विनिवर्तेयं पृष्ठतो ऽभ्याहतः शरैः  
०५,१८६।०२६अ	नाहं लोभान् न कार्पण्यान् न भयान् नार्थकारणात्  
०५,१८६।०२६च्	त्यजेयं शाश्वतं धर्मम् इति मे निश्चिता मतिः  
०५,१८६।०२७अ	ततस् ते मुनयः सर्वे नारदप्रमुखा नृप  
०५,१८६।०२७च्	भागीरथी च मे माता रणमध्यं प्रपेदिरे  
०५,१८६।०२८अ	तथैवात्तशरो धन्वी तथैव दृढनिश्चयः  
०५,१८६।०२८च्	स्थितो ऽहम् आहवे योद्धुं ततस् ते रामम् अब्रुवन्  
०५,१८६।०२८ए	समेत्य सहिता भूयः समरे भृगुनन्दनम्  
०५,१८६।०२९अ	नावनीतं हि हृदयं विप्राणां शाम्य भार्गव  
०५,१८६।०२९च्	राम राम निवर्तस्व युद्धाद् अस्माद् द्विजोत्तम  
०५,१८६।०२९ए	अवध्यो हि त्वया भीष्मस् त्वं च भीष्मस्य भार्गव  
०५,१८६।०३०अ	एवं ब्रुवन्तस् ते सर्वे प्रतिरुध्य रणाजिरम्  
०५,१८६।०३०च्	न्यासयां चक्रिरे शस्त्रं पितरो भृगुनन्दनम्  
०५,१८६।०३१अ	ततो ऽहं पुनर् एवाथ तान् अष्टौ ब्रह्मवादिनः  
०५,१८६।०३१च्	अद्राक्षं दीप्यमानान् वै ग्रहान् अष्टाव् इवोदितान्  
०५,१८६।०३२अ	ते मां सप्रणयं वाक्यम् अब्रुवन् समरे स्थितम्  
०५,१८६।०३२च्	प्रैहि रामं महाबाहो गुरुं लोकहितं कुरु  
०५,१८६।०३३अ	दृष्ट्वा निवर्तितं रामं सुहृद्वाक्येन तेन वै  
०५,१८६।०३३च्	लोकानां च हितं कुर्वन्न् अहम् अप्य् आददे वचः  
०५,१८६।०३४अ	ततो ऽहं रामम् आसाद्य ववन्दे भृशविक्षतः  
०५,१८६।०३४च्	रामश् चाभ्युत्स्मयन् प्रेम्णा माम् उवाच महातपाः  
०५,१८६।०३५अ	त्वत्समो नास्ति लोके ऽस्मिन् क्षत्रियः पृथिवीचरः  
०५,१८६।०३५च्	गम्यतां भीष्म युद्धे ऽस्मिंस् तोषितो ऽहं भृशं त्वया  
०५,१८६।०३६अ	मम चैव समक्षं तां कन्याम् आहूय भार्गवः  
०५,१८६।०३६च्	उवाच दीनया वाचा मध्ये तेषां तपस्विनाम्  
०५,१८७।००१	राम उवाच  
०५,१८७।००१अ	प्रत्यक्षम् एतल् लोकानां सर्वेषाम् एव भामिनि  
०५,१८७।००१च्	यथा मया परं शक्त्या कृतं वै पौरुषं महत्  
०५,१८७।००२अ	न चैव युधि शक्नोमि भीष्मं शस्त्रभृतां वरम्  
०५,१८७।००२च्	विशेषयितुम् अत्यर्थम् उत्तमास्त्राणि दर्शयन्  
०५,१८७।००३अ	एषा मे परमा शक्तिर् एतन् मे परमं बलम्  
०५,१८७।००३च्	यथेष्टं गम्यतां भद्रे किम् अन्यद् वा करोमि ते  
०५,१८७।००४अ	भीष्मम् एव प्रपद्यस्व न ते ऽन्या विद्यते गतिः  
०५,१८७।००४च्	निर्जितो ह्य् अस्मि भीष्मेण महास्त्राणि प्रमुञ्चता  
०५,१८७।००५	भीष्म उवाच  
०५,१८७।००५अ	एवम् उक्त्वा ततो रामो विनिःश्वस्य महामनाः  
०५,१८७।००५च्	तूष्णीम् आसीत् तदा कन्या प्रोवाच भृगुनन्दनम्  
०५,१८७।००६अ	भगवन्न् एवम् एवैतद् यथाह भगवांस् तथा  
०५,१८७।००६च्	अजेयो युधि भीष्मो ऽयम् अपि देवैर् उदारधीः  
०५,१८७।००७अ	यथाशक्ति यथोत्साहं मम कार्यं कृतं त्वया  
०५,१८७।००७च्	अनिधाय रणे वीर्यम् अस्त्राणि विविधानि च  
०५,१८७।००८अ	न चैष शक्यते युद्धे विशेषयितुम् अन्ततः  
०५,१८७।००८च्	न चाहम् एनं यास्यामि पुनर् भीष्मं कथं चन  
०५,१८७।००९अ	गमिष्यामि तु तत्राहं यत्र भीष्मं तपोधन  
०५,१८७।००९च्	समरे पातयिष्यामि स्वयम् एव भृगूद्वह  
०५,१८७।०१०अ	एवम् उक्त्वा ययौ कन्या रोषव्याकुललोचना  
०५,१८७।०१०च्	तपसे धृतसङ्कल्पा मम चिन्तयती वधम्  
०५,१८७।०११अ	ततो महेन्द्रं सह तैर् मुनिभिर् भृगुसत्तमः  
०५,१८७।०११च्	यथागतं ययौ रामो माम् उपामन्त्र्य भारत  
०५,१८७।०१२अ	ततो ऽहं रथम् आरुह्य स्तूयमानो द्विजातिभिः  
०५,१८७।०१२च्	प्रविश्य नगरं मात्रे सत्यवत्यै न्यवेदयम्  
०५,१८७।०१२ए	यथावृत्तं महाराज सा च मां प्रत्यनन्दत  
०५,१८७।०१३अ	पुरुषांश् चादिशं प्राज्ञान् कन्यावृत्तान्तकर्मणि  
०५,१८७।०१३च्	दिवसे दिवसे ह्य् अस्या गतजल्पितचेष्टितम्  
०५,१८७।०१३ए	प्रत्याहरंश् च मे युक्ताः स्थिताः प्रियहिते मम  
०५,१८७।०१४अ	यदैव हि वनं प्रायात् कन्या सा तपसे धृता  
०५,१८७।०१४च्	तदैव व्यथितो दीनो गतचेता इवाभवम्  
०५,१८७।०१५अ	न हि मां क्षत्रियः कश् चिद् वीर्येण विजयेद् युधि  
०५,१८७।०१५च्	ऋते ब्रह्मविदस् तात तपसा संशितव्रतात्  
०५,१८७।०१६अ	अपि चैतन् मया राजन् नारदे ऽपि निवेदितम्  
०५,१८७।०१६च्	व्यासे चैव भयात् कार्यं तौ चोभौ माम् अवोचताम्  
०५,१८७।०१७अ	न विषादस् त्वया कार्यो भीष्म काशिसुतां प्रति  
०५,१८७।०१७च्	दैवं पुरुषकारेण को निवर्तितुम् उत्सहेत्  
०५,१८७।०१८अ	सा तु कन्या महाराज प्रविश्याश्रममण्डलम्  
०५,१८७।०१८च्	यमुनातीरम् आश्रित्य तपस् तेपे ऽतिमानुषम्  
०५,१८७।०१९अ	निराहारा कृशा रूक्षा जटिला मलपङ्किनी  
०५,१८७।०१९च्	षण् मासान् वायुभक्षा च स्थाणुभूता तपोधना  
०५,१८७।०२०अ	यमुनातीरम् आसाद्य संवत्सरम् अथापरम्  
०५,१८७।०२०च्	उदवासं निराहारा पारयाम् आस भामिनी  
०५,१८७।०२१अ	शीर्णपर्णेन चैकेन पारयाम् आस चापरम्  
०५,१८७।०२१च्	संवत्सरं तीव्रकोपा पादाङ्गुष्ठाग्रधिष्ठिता  
०५,१८७।०२२अ	एवं द्वादश वर्षाणि तापयाम् आस रोदसी  
०५,१८७।०२२च्	निवर्त्यमानापि तु सा ज्ञातिभिर् नैव शक्यते  
०५,१८७।०२३अ	ततो ऽगमद् वत्सभूमिं सिद्धचारणसेविताम्  
०५,१८७।०२३च्	आश्रमं पुण्यशीलानां तापसानां महात्मनाम्  
०५,१८७।०२४अ	तत्र पुण्येषु देशेषु साप्लुताङ्गी दिवानिशम्  
०५,१८७।०२४च्	व्यचरत् काशिकन्या सा यथाकामविचारिणी  
०५,१८७।०२५अ	नन्दाश्रमे महाराज ततोलूकाश्रमे शुभे  
०५,१८७।०२५च्	च्यवनस्याश्रमे चैव ब्रह्मणः स्थान एव च  
०५,१८७।०२६अ	प्रयागे देवयजने देवारण्येषु चैव ह  
०५,१८७।०२६च्	भोगवत्यां तथा राजन् कौशिकस्याश्रमे तथा  
०५,१८७।०२७अ	माण्डव्यस्याश्रमे राजन् दिलीपस्याश्रमे तथा  
०५,१८७।०२७च्	रामह्रदे च कौरव्य पैलगार्ग्यस्य चाश्रमे  
०५,१८७।०२८अ	एतेषु तीर्थेषु तदा काशिकन्या विशां पते  
०५,१८७।०२८च्	आप्लावयत गात्राणि तीव्रम् आस्थाय वै तपः  
०५,१८७।०२९अ	ताम् अब्रवीत् कौरवेय मम माता जलोत्थिता  
०५,१८७।०२९च्	किमर्थं क्लिश्यसे भद्रे तथ्यम् एतद् ब्रवीहि मे  
०५,१८७।०३०अ	सैनाम् अथाब्रवीद् राजन् कृताञ्जलिर् अनिन्दिता  
०५,१८७।०३०च्	भीष्मो रामेण समरे न जितश् चारुलोचने  
०५,१८७।०३१अ	को ऽन्यस् तम् उत्सहेज् जेतुम् उद्यतेषुं महीपतिम्  
०५,१८७।०३१च्	साहं भीष्मविनाशाय तपस् तप्स्ये सुदारुणम्  
०५,१८७।०३२अ	चरामि पृथिवीं देवि यथा हन्याम् अहं नृपम्  
०५,१८७।०३२च्	एतद् व्रतफलं देहे परस्मिन् स्याद् यथा हि मे  
०५,१८७।०३३अ	ततो ऽब्रवीत् सागरगा जिह्मं चरसि भामिनि  
०५,१८७।०३३च्	नैष कामो ऽनवद्याङ्गि शक्यः प्राप्तुं त्वयाबले  
०५,१८७।०३४अ	यदि भीष्मविनाशाय काश्ये चरसि वै व्रतम्  
०५,१८७।०३४च्	व्रतस्था च शरीरं त्वं यदि नाम विमोक्ष्यसि  
०५,१८७।०३४ए	नदी भविष्यसि शुभे कुटिला वार्षिकोदका  
०५,१८७।०३५अ	दुस्तीर्था चानभिज्ञेया वार्षिकी नाष्टमासिकी  
०५,१८७।०३५च्	भीमग्राहवती घोरा सर्वभूतभयङ्करी  
०५,१८७।०३६अ	एवम् उक्त्वा ततो राजन् काशिकन्यां न्यवर्तत  
०५,१८७।०३६च्	माता मम महाभागा स्मयमानेव भामिनी  
०५,१८७।०३७अ	कदा चिद् अष्टमे मासि कदा चिद् दशमे तथा  
०५,१८७।०३७च्	न प्राश्नीतोदकम् अपि पुनः सा वरवर्णिनी  
०५,१८७।०३८अ	सा वत्सभूमिं कौरव्य तीर्थलोभात् ततस् ततः  
०५,१८७।०३८च्	पतिता परिधावन्ती पुनः काशिपतेः सुता  
०५,१८७।०३९अ	सा नदी वत्सभूम्यां तु प्रथिताम्बेति भारत  
०५,१८७।०३९च्	वार्षिकी ग्राहबहुला दुस्तीर्था कुटिला तथा  
०५,१८७।०४०अ	सा कन्या तपसा तेन भागार्धेन व्यजायत  
०५,१८७।०४०च्	नदी च राजन् वत्सेषु कन्या चैवाभवत् तदा  
०५,१८८।००१	भीष्म उवाच  
०५,१८८।००१अ	ततस् ते तापसाः सर्वे तपसे धृतनिश्चयाम्  
०५,१८८।००१च्	दृष्ट्वा न्यवर्तयंस् तात किं कार्यम् इति चाब्रुवन्  
०५,१८८।००२अ	तान् उवाच ततः कन्या तपोवृद्धान् ऋषींस् तदा  
०५,१८८।००२च्	निराकृतास्मि भीष्मेण भ्रंशिता पतिधर्मतः  
०५,१८८।००३अ	वधार्थं तस्य दीक्षा मे न लोकार्थं तपोधनाः  
०५,१८८।००३च्	निहत्य भीष्मं गच्छेयं शान्तिम् इत्य् एव निश्चयः  
०५,१८८।००४अ	यत्कृते दुःखवसतिम् इमां प्राप्तास्मि शाश्वतीम्  
०५,१८८।००४च्	पतिलोकाद् विहीना च नैव स्त्री न पुमान् इह  
०५,१८८।००५अ	नाहत्वा युधि गाङ्गेयं निवर्तेयं तपोधनाः  
०५,१८८।००५च्	एष मे हृदि सङ्कल्पो यदर्थम् इदम् उद्यतम्  
०५,१८८।००६अ	स्त्रीभावे परिनिर्विण्णा पुंस्त्वार्थे कृतनिश्चया  
०५,१८८।००६च्	भीष्मे प्रतिचिकीर्षामि नास्मि वार्येति वै पुनः  
०५,१८८।००७अ	तां देवो दर्शयाम् आस शूलपाणिर् उमापतिः  
०५,१८८।००७च्	मध्ये तेषां महर्षीणां स्वेन रूपेण भामिनीम्  
०५,१८८।००८अ	छन्द्यमाना वरेणाथ सा वव्रे मत्पराजयम्  
०५,१८८।००८च्	वधिष्यसीति तां देवः प्रत्युवाच मनस्विनीम्  
०५,१८८।००९अ	ततः सा पुनर् एवाथ कन्या रुद्रम् उवाच ह  
०५,१८८।००९च्	उपपद्येत् कथं देव स्त्रियो मम जयो युधि  
०५,१८८।००९ए	स्त्रीभावेन च मे गाढं मनः शान्तम् उमापते  
०५,१८८।०१०अ	प्रतिश्रुतश् च भूतेश त्वया भीष्मपराजयः  
०५,१८८।०१०च्	यथा स सत्यो भवति तथा कुरु वृषध्वज  
०५,१८८।०१०ए	यथा हन्यां समागम्य भीष्मं शान्तनवं युधि  
०५,१८८।०११अ	ताम् उवाच महादेवः कन्यां किल वृषध्वजः  
०५,१८८।०११च्	न मे वाग् अनृतं भद्रे प्राह सत्यं भविष्यति  
०५,१८८।०१२अ	वधिष्यसि रणे भीष्मं पुरुषत्वं च लप्स्यसे  
०५,१८८।०१२च्	स्मरिष्यसि च तत् सर्वं देहम् अन्यं गता सती  
०५,१८८।०१३अ	द्रुपदस्य कुले जाता भविष्यसि महारथः  
०५,१८८।०१३च्	शीघ्रास्त्रश् चित्रयोधी च भविष्यसि सुसम्मतः  
०५,१८८।०१४अ	यथोक्तम् एव कल्याणि सर्वम् एतद् भविष्यति  
०५,१८८।०१४च्	भविष्यसि पुमान् पश्चात् कस्माच् चित् कालपर्ययात्  
०५,१८८।०१५अ	एवम् उक्त्वा महातेजाः कपर्दी वृषभध्वजः  
०५,१८८।०१५च्	पश्यताम् एव विप्राणां तत्रैवान्तरधीयत  
०५,१८८।०१६अ	ततः सा पश्यतां तेषां महर्षीणाम् अनिन्दिता  
०५,१८८।०१६च्	समाहृत्य वनात् तस्मात् काष्ठानि वरवर्णिनी  
०५,१८८।०१७अ	चितां कृत्वा सुमहतीं प्रदाय च हुताशनम्  
०५,१८८।०१७च्	प्रदीप्ते ऽग्नौ महाराज रोषदीप्तेन चेतसा  
०५,१८८।०१८अ	उक्त्वा भीष्मवधायेति प्रविवेश हुताशनम्  
०५,१८८।०१८च्	ज्येष्ठा काशिसुता राजन् यमुनाम् अभितो नदीम्  
०५,१८९।००१	दुर्योधन उवाच  
०५,१८९।००१अ	कथं शिखण्डी गाङ्गेय कन्या भूत्वा सती तदा  
०५,१८९।००१च्	पुरुषो ऽभवद् युधि श्रेष्ठ तन् मे ब्रूहि पितामह  
०५,१८९।००२	भीष्म उवाच  
०५,१८९।००२अ	भार्या तु तस्य राजेन्द्र द्रुपदस्य महीपतेः  
०५,१८९।००२च्	महिषी दयिता ह्य् आसीद् अपुत्रा च विशां पते  
०५,१८९।००३अ	एतस्मिन्न् एव काले तु द्रुपदो वै महीपतिः  
०५,१८९।००३च्	अपत्यार्थं महाराज तोषयाम् आस शङ्करम्  
०५,१८९।००४अ	अस्मद्वधार्थं निश्चित्य तपो घोरं समास्थितः  
०५,१८९।००४च्	लेभे कन्यां महादेवात् पुत्रो मे स्याद् इति ब्रुवन्  
०५,१८९।००५अ	भगवन् पुत्रम् इच्छामि भीष्मं प्रतिचिकीर्षया  
०५,१८९।००५च्	इत्य् उक्तो देवदेवेन स्त्रीपुमांस् ते भविष्यति  
०५,१८९।००६अ	निवर्तस्व महीपाल नैतज् जात्व् अन्यथा भवेत्  
०५,१८९।००६च्	स तु गत्वा च नगरं भार्याम् इदम् उवाच ह  
०५,१८९।००७अ	कृतो यत्नो मया देवि पुत्रार्थे तपसा महान्  
०५,१८९।००७च्	कन्या भूत्वा पुमान् भावी इति चोक्तो ऽस्मि शम्भुना  
०५,१८९।००८अ	पुनः पुनर् याच्यमानो दिष्टम् इत्य् अब्रवीच् छिवः  
०५,१८९।००८च्	न तद् अन्यद् धि भविता भवितव्यं हि तत् तथा  
०५,१८९।००९अ	ततः सा नियता भूत्वा ऋतुकाले मनस्विनी  
०५,१८९।००९च्	पत्नी द्रुपदराजस्य द्रुपदं संविवेश ह  
०५,१८९।०१०अ	लेभे गर्भं यथाकालं विधिदृष्टेन हेतुना  
०५,१८९।०१०च्	पार्षतात् सा महीपाल यथा मां नारदो ऽब्रवीत्  
०५,१८९।०११अ	ततो दधार तं गर्भं देवी राजीवलोचना  
०५,१८९।०११च्	तां स राजा प्रियां भार्यां द्रुपदः कुरुनन्दन  
०५,१८९।०११ए	पुत्रस्नेहान् महाबाहुः सुखं पर्यचरत् तदा  
०५,१८९।०११ड़्*०५८४_०१	सर्वान् अभिप्रायकृतान् कामांल् लेभे च कौरव  
०५,१८९।०१२अ	अपुत्रस्य ततो राज्ञो द्रुपदस्य महीपतेः  
०५,१८९।०१२ब्*०५८५_०१	यथाकालं तु सा देवी महिषी द्रुपदस्य ह  
०५,१८९।०१२च्	कन्यां प्रवररूपां तां प्राजायत नराधिप  
०५,१८९।०१३अ	अपुत्रस्य तु राज्ञः सा द्रुपदस्य यशस्विनी  
०५,१८९।०१३च्	ख्यापयाम् आस राजेन्द्र पुत्रो जातो ममेति वै  
०५,१८९।०१४अ	ततः स राजा द्रुपदः प्रच्छन्नाया नराधिप  
०५,१८९।०१४च्	पुत्रवत् पुत्रकार्याणि सर्वाणि समकारयत्  
०५,१८९।०१५अ	रक्षणं चैव मन्त्रस्य महिषी द्रुपदस्य सा  
०५,१८९।०१५च्	चकार सर्वयत्नेन ब्रुवाणा पुत्र इत्य् उत  
०५,१८९।०१५ए	न हि तां वेद नगरे कश् चिद् अन्यत्र पार्षतात्  
०५,१८९।०१६अ	श्रद्दधानो हि तद् वाक्यं देवस्याद्भुततेजसः  
०५,१८९।०१६च्	छादयाम् आस तां कन्यां पुमान् इति च सो ऽब्रवीत्  
०५,१८९।०१७अ	जातकर्माणि सर्वाणि कारयाम् आस पार्थिवः  
०५,१८९।०१७च्	पुंवद् विधानयुक्तानि शिखण्डीति च तां विदुः  
०५,१८९।०१८अ	अहम् एकस् तु चारेण वचनान् नारदस्य च  
०५,१८९।०१८च्	ज्ञातवान् देववाक्येन अम्बायास् तपसा तथा  
०५,१९०।००१	भीष्म उवाच  
०५,१९०।००१अ	चकार यत्नं द्रुपदः सर्वस्मिन् स्वजने महत्  
०५,१९०।००१च्	ततो लेख्यादिषु तथा शिल्पेषु च परं गता  
०५,१९०।००१ए	इष्वस्त्रे चैव राजेन्द्र द्रोणशिष्यो बभूव ह  
०५,१९०।००२अ	तस्य माता महाराज राजानं वरवर्णिनी  
०५,१९०।००२च्	चोदयाम् आस भार्यार्थं कन्यायाः पुत्रवत् तदा  
०५,१९०।००३अ	ततस् तां पार्षतो दृष्ट्वा कन्यां सम्प्राप्तयौवनाम्  
०५,१९०।००३च्	स्त्रियं मत्वा तदा चिन्तां प्रपेदे सह भार्यया  
०५,१९०।००४	द्रुपद उवाच  
०५,१९०।००४अ	कन्या ममेयं सम्प्राप्ता यौवनं शोकवर्धिनी  
०५,१९०।००४च्	मया प्रच्छादिता चेयं वचनाच् छूलपाणिनः  
०५,१९०।००५अ	न तन् मिथ्या महाराज्ञि भविष्यति कथं चन  
०५,१९०।००५च्	त्रैलोक्यकर्ता कस्माद् धि तन् मृषा कर्तुम् अर्हति  
०५,१९०।००६	भार्योवाच  
०५,१९०।००६अ	यदि ते रोचते राजन् वक्ष्यामि शृणु मे वचः  
०५,१९०।००६च्	श्रुत्वेदानीं प्रपद्येथाः स्वकार्यं पृषतात्मज  
०५,१९०।००७अ	क्रियताम् अस्य नृपते विधिवद् दारसङ्ग्रहः  
०५,१९०।००७च्	सत्यं भवति तद् वाक्यम् इति मे निश्चिता मतिः  
०५,१९०।००८	भीष्म उवाच  
०५,१९०।००८अ	ततस् तौ निश्चयं कृत्वा तस्मिन् कार्ये ऽथ दम्पती  
०५,१९०।००८च्	वरयां चक्रतुः कन्यां दशार्णाधिपतेः सुताम्  
०५,१९०।००९अ	ततो राजा द्रुपदो राजसिंहः; सर्वान् राज्ञः कुलतः सन्निशाम्य  
०५,१९०।००९च्	दाशार्णकस्य नृपतेस् तनूजां; शिखण्डिने वरयाम् आस दारान्  
०५,१९०।०१०अ	हिरण्यवर्मेति नृपो यो ऽसौ दाशार्णकः स्मृतः  
०५,१९०।०१०च्	स च प्रादान् महीपालः कन्यां तस्मै शिखण्डिने  
०५,१९०।०११अ	स च राजा दशार्णेषु महान् आसीन् महीपतिः  
०५,१९०।०११च्	हिरण्यवर्मा दुर्धर्षो महासेनो महामनाः  
०५,१९०।०१२अ	कृते विवाहे तु तदा सा कन्या राजसत्तम  
०५,१९०।०१२च्	यौवनं समनुप्राप्ता सा च कन्या शिखण्डिनी  
०५,१९०।०१३अ	कृतदारः शिखण्डी तु काम्पिल्यं पुनर् आगमत्  
०५,१९०।०१३च्	न च सा वेद तां कन्यां कं चित् कालं स्त्रियं किल  
०५,१९०।०१४अ	हिरण्यवर्मणः कन्या ज्ञात्वा तां तु शिखण्डिनीम्  
०५,१९०।०१४च्	धात्रीणां च सखीनां च व्रीडमाना न्यवेदयत्  
०५,१९०।०१४ए	कन्यां पञ्चालराजस्य सुतां तां वै शिखण्डिनीम्  
०५,१९०।०१५अ	ततस् ता राजशार्दूल धात्र्यो दाशार्णिकास् तदा  
०५,१९०।०१५च्	जग्मुर् आर्तिं परां दुःखात् प्रेषयाम् आसुर् एव च  
०५,१९०।०१६अ	ततो दशार्णाधिपतेः प्रेष्याः सर्वं न्यवेदयन्  
०५,१९०।०१६च्	विप्रलम्भं यथावृत्तं स च चुक्रोध पार्थिवः  
०५,१९०।०१७अ	शिखण्ड्य् अपि महाराज पुंवद् राजकुले तदा  
०५,१९०।०१७च्	विजहार मुदा युक्तः स्त्रीत्वं नैवातिरोचयन्  
०५,१९०।०१८अ	ततः कतिपयाहस्य तच् छ्रुत्वा भरतर्षभ  
०५,१९०।०१८च्	हिरण्यवर्मा राजेन्द्र रोषाद् आर्तिं जगाम ह  
०५,१९०।०१९अ	ततो दाशार्णको राजा तीव्रकोपसमन्वितः  
०५,१९०।०१९च्	दूतं प्रस्थापयाम् आस द्रुपदस्य निवेशने  
०५,१९०।०२०अ	ततो द्रुपदम् आसाद्य दूतः काञ्चनवर्मणः  
०५,१९०।०२०च्	एक एकान्तम् उत्सार्य रहो वचनम् अब्रवीत्  
०५,१९०।०२१अ	दशार्णराजो राजंस् त्वाम् इदं वचनम् अब्रवीत्  
०५,१९०।०२१च्	अभिषङ्गात् प्रकुपितो विप्रलब्धस् त्वयानघ  
०५,१९०।०२२अ	अवमन्यसे मां नृपते नूनं दुर्मन्त्रितं तव  
०५,१९०।०२२च्	यन् मे कन्यां स्वकन्यार्थे मोहाद् याचितवान् असि  
०५,१९०।०२३अ	तस्याद्य विप्रलम्भस्य फलं प्राप्नुहि दुर्मते  
०५,१९०।०२३च्	एष त्वां सजनामात्यम् उद्धरामि स्थिरो भव  
०५,१९०।०२३द्*०५८६_०१	अवमत्य च वीर्यं मे कुलं चारित्रम् एव च  
०५,१९०।०२३द्*०५८६_०२	विप्रलम्भस् त्वयापूर्वो मनुष्येषु प्रवर्तितः  
०५,१९०।०२३द्*०५८६_०३	कुरु सर्वाणि कार्याणि भुङ्क्ष्व भोगान् अनुत्तमान्  
०५,१९०।०२३द्*०५८६_०४	अभियास्यामि शीघ्रं त्वां समुद्धर्तुं सबान्धवम्  
०५,१९१।००१	भीष्म उवाच  
०५,१९१।००१अ	एवम् उक्तस्य दूतेन द्रुपदस्य तदा नृप  
०५,१९१।००१च्	चोरस्येव गृहीतस्य न प्रावर्तत भारती  
०५,१९१।००२अ	स यत्नम् अकरोत् तीव्रं सम्बन्धैर् अनुसान्त्वनैः  
०५,१९१।००२च्	दूतैर् मधुरसम्भाषैर् नैतद् अस्तीति सन्दिशन्  
०५,१९१।००३अ	स राजा भूय एवाथ कृत्वा तत्त्वत आगमम्  
०५,१९१।००३च्	कन्येति पाञ्चालसुतां त्वरमाणो ऽभिनिर्ययौ  
०५,१९१।००४अ	ततः सम्प्रेषयाम् आस मित्राणाम् अमितौजसाम्  
०५,१९१।००४च्	दुहितुर् विप्रलम्भं तं धात्रीणां वचनात् तदा  
०५,१९१।००५अ	ततः समुदयं कृत्वा बलानां राजसत्तमः  
०५,१९१।००५च्	अभियाने मतिं चक्रे द्रुपदं प्रति भारत  
०५,१९१।००६अ	ततः सम्मन्त्रयाम् आस मित्रैः सह महीपतिः  
०५,१९१।००६च्	हिरण्यवर्मा राजेन्द्र पाञ्चाल्यं पार्थिवं प्रति  
०५,१९१।००७अ	तत्र वै निश्चितं तेषाम् अभूद् राज्ञां महात्मनाम्  
०५,१९१।००७च्	तथ्यं चेद् भवति ह्य् एतत् कन्या राजञ् शिखण्डिनी  
०५,१९१।००७ए	बद्ध्वा पाञ्चालराजानम् आनयिष्यामहे गृहान्  
०५,१९१।००८अ	अन्यं राजानम् आधाय पाञ्चालेषु नरेश्वरम्  
०५,१९१।००८च्	घातयिष्याम नृपतिं द्रुपदं सशिखण्डिनम्  
०५,१९१।००९अ	स तदा दूतम् आज्ञाय पुनः क्षत्तारम् ईश्वरः  
०५,१९१।००९च्	प्रास्थापयत् पार्षताय हन्मीति त्वां स्थिरो भव  
०५,१९१।०१०अ	स प्रकृत्या च वै भीरुः किल्बिषी च नराधिपः  
०५,१९१।०१०च्	भयं तीव्रम् अनुप्राप्तो द्रुपदः पृथिवीपतिः  
०५,१९१।०११अ	विसृज्य दूतं दाशार्णं द्रुपदः शोककर्शितः  
०५,१९१।०११च्	समेत्य भार्यां रहिते वाक्यम् आह नराधिपः  
०५,१९१।०१२अ	भयेन महताविष्टो हृदि शोकेन चाहतः  
०५,१९१।०१२च्	पाञ्चालराजो दयितां मातरं वै शिखण्डिनः  
०५,१९१।०१३अ	अभियास्यति मां कोपात् सम्बन्धी सुमहाबलः  
०५,१९१।०१३च्	हिरण्यवर्मा नृपतिः कर्षमाणो वरूथिनीम्  
०५,१९१।०१४अ	किम् इदानीं करिष्यामि मूढः कन्याम् इमां प्रति  
०५,१९१।०१४ब्*०५८७_०१	उपयास्यति हि क्षिप्रं सहामात्यैर् नराधिपः  
०५,१९१।०१४च्	शिखण्डी किल पुत्रस् ते कन्येति परिशङ्कितः  
०५,१९१।०१५अ	इति निश्चित्य तत्त्वेन समित्रः सबलानुगः  
०५,१९१।०१५च्	वञ्चितो ऽस्मीति मन्वानो मां किलोद्धर्तुम् इच्छति  
०५,१९१।०१६अ	किम् अत्र तथ्यं सुश्रोणि किं मिथ्या ब्रूहि शोभने  
०५,१९१।०१६च्	श्रुत्वा त्वत्तः शुभे वाक्यं संविधास्याम्य् अहं तथा  
०५,१९१।०१७अ	अहं हि संशयं प्राप्तो बाला चेयं शिखण्डिनी  
०५,१९१।०१७च्	त्वं च राज्ञि महत् कृच्छ्रं सम्प्राप्ता वरवर्णिनि  
०५,१९१।०१८अ	सा त्वं सर्वविमोक्षाय तत्त्वम् आख्याहि पृच्छतः  
०५,१९१।०१८च्	तथा विदध्यां सुश्रोणि कृत्यस्यास्य शुचिस्मिते  
०५,१९१।०१८ए	शिखण्डिनि च मा भैस् त्वं विधास्ये तत्र तत्त्वतः  
०५,१९१।०१९अ	क्रिययाहं वरारोहे वञ्चितः पुत्रधर्मतः  
०५,१९१।०१९च्	मया दाशार्णको राजा वञ्चितश् च महीपतिः  
०५,१९१।०१९ए	तद् आचक्ष्व महाभागे विधास्ये तत्र यद् धितम्  
०५,१९१।०२०अ	जानतापि नरेन्द्रेण ख्यापनार्थं परस्य वै  
०५,१९१।०२०च्	प्रकाशं चोदिता देवी प्रत्युवाच महीपतिम्  
०५,१९२।००१	भीष्म उवाच  
०५,१९२।००१अ	ततः शिखण्डिनो माता यथातत्त्वं नराधिप  
०५,१९२।००१च्	आचचक्षे महाबाहो भर्त्रे कन्यां शिखण्डिनीम्  
०५,१९२।००२अ	अपुत्रया मया राजन् सपत्नीनां भयाद् इदम्  
०५,१९२।००२च्	कन्या शिखण्डिनी जाता पुरुषो वै निवेदितः  
०५,१९२।००३अ	त्वया चैव नरश्रेष्ठ तन् मे प्रीत्यानुमोदितम्  
०५,१९२।००३च्	पुत्रकर्म कृतं चैव कन्यायाः पार्थिवर्षभ  
०५,१९२।००३ए	भार्या चोढा त्वया राजन् दशार्णाधिपतेः सुता  
०५,१९२।००४अ	त्वया च प्राग् अभिहितं देववाक्यार्थदर्शनात्  
०५,१९२।००४च्	कन्या भूत्वा पुमान् भावीत्य् एवं चैतद् उपेक्षितम्  
०५,१९२।००५अ	एतच् छ्रुत्वा द्रुपदो यज्ञसेनः; सर्वं तत्त्वं मन्त्रविद्भ्यो निवेद्य  
०५,१९२।००५च्	मन्त्रं राजा मन्त्रयाम् आस राजन्; यद् यद् युक्तं रक्षणे वै प्रजानाम्  
०५,१९२।००६अ	सम्बन्धकं चैव समर्थ्य तस्मिन्; दाशार्णके वै नृपतौ नरेन्द्र  
०५,१९२।००६च्	स्वयं कृत्वा विप्रलम्भं यथावन्; मन्त्रैकाग्रो निश्चयं वै जगाम  
०५,१९२।००७अ	स्वभावगुप्तं नगरम् आपत्काले तु भारत  
०५,१९२।००७च्	गोपयाम् आस राजेन्द्र सर्वतः समलङ्कृतम्  
०५,१९२।००८अ	आर्तिं च परमां राजा जगाम सह भार्यया  
०५,१९२।००८च्	दशार्णपतिना सार्धं विरोधे भरतर्षभ  
०५,१९२।००९अ	कथं सम्बन्धिना सार्धं न मे स्याद् विग्रहो महान्  
०५,१९२।००९च्	इति सञ्चिन्त्य मनसा दैवतान्य् अर्चयत् तदा  
०५,१९२।०१०अ	तं तु दृष्ट्वा तदा राजन् देवी देवपरं तथा  
०५,१९२।०१०च्	अर्चां प्रयुञ्जानम् अथो भार्या वचनम् अब्रवीत्  
०५,१९२।०११अ	देवानां प्रतिपत्तिश् च सत्या साधुमता सदा  
०५,१९२।०११च्	सा तु दुःखार्णवं प्राप्य नः स्याद् अर्चयतां भृशम्  
०५,१९२।०१२अ	दैवतानि च सर्वाणि पूज्यन्तां भूरिदक्षिणैः  
०५,१९२।०१२च्	अग्नयश् चापि हूयन्तां दाशार्णप्रतिषेधने  
०५,१९२।०१३अ	अयुद्धेन निवृत्तिं च मनसा चिन्तयाभिभो  
०५,१९२।०१३च्	देवतानां प्रसादेन सर्वम् एतद् भविष्यति  
०५,१९२।०१४अ	मन्त्रिभिर् मन्त्रितं सार्धं त्वया यत् पृथुलोचन  
०५,१९२।०१४च्	पुरस्यास्याविनाशाय तच् च राजंस् तथा कुरु  
०५,१९२।०१५अ	दैवं हि मानुषोपेतं भृशं सिध्यति पार्थिव  
०५,१९२।०१५च्	परस्परविरोधात् तु नानयोः सिद्धिर् अस्ति वै  
०५,१९२।०१६अ	तस्माद् विधाय नगरे विधानं सचिवैः सह  
०५,१९२।०१६च्	अर्चयस्व यथाकामं दैवतानि विशां पते  
०५,१९२।०१७अ	एवं सम्भाषमाणौ तौ दृष्ट्वा शोकपरायणौ  
०५,१९२।०१७च्	शिखण्डिनी तदा कन्या व्रीडितेव मनस्विनी  
०५,१९२।०१८अ	ततः सा चिन्तयाम् आस मत्कृते दुःखिताव् उभौ  
०५,१९२।०१८च्	इमाव् इति ततश् चक्रे मतिं प्राणविनाशने  
०५,१९२।०१९अ	एवं सा निश्चयं कृत्वा भृशं शोकपरायणा  
०५,१९२।०१९च्	जगाम भवनं त्यक्त्वा गहनं निर्जनं वनम्  
०५,१९२।०२०अ	यक्षेणर्द्धिमता राजन् स्थूणाकर्णेन पालितम्  
०५,१९२।०२०च्	तद्भयाद् एव च जनो विसर्जयति तद् वनम्  
०५,१९२।०२१अ	तत्र स्थूणस्य भवनं सुधामृत्तिकलेपनम्  
०५,१९२।०२१च्	लाजोल्लापिकधूमाढ्यम् उच्चप्राकारतोरणम्  
०५,१९२।०२२अ	तत् प्रविश्य शिखण्डी सा द्रुपदस्यात्मजा नृप  
०५,१९२।०२२च्	अनश्नती बहुतिथं शरीरम् उपशोषयत्  
०५,१९२।०२३अ	दर्शयाम् आस तां यक्षः स्थूणो मध्वक्षसंयुतः  
०५,१९२।०२३च्	किमर्थो ऽयं तवारम्भः करिष्ये ब्रूहि माचिरम्  
०५,१९२।०२४अ	अशक्यम् इति सा यक्षं पुनः पुनर् उवाच ह  
०५,१९२।०२४च्	करिष्यामीति चैनां स प्रत्युवाचाथ गुह्यकः  
०५,१९२।०२५अ	धनेश्वरस्यानुचरो वरदो ऽस्मि नृपात्मजे  
०५,१९२।०२५च्	अदेयम् अपि दास्यामि ब्रूहि यत् ते विवक्षितम्  
०५,१९२।०२६अ	ततः शिखण्डी तत् सर्वम् अखिलेन न्यवेदयत्  
०५,१९२।०२६च्	तस्मै यक्षप्रधानाय स्थूणाकर्णाय भारत  
०५,१९२।०२७अ	आपन्नो मे पिता यक्ष नचिराद् विनशिष्यति  
०५,१९२।०२७च्	अभियास्यति सङ्क्रुद्धो दशार्णाधिपतिर् हि तम्  
०५,१९२।०२८अ	महाबलो महोत्साहः स हेमकवचो नृपः  
०५,१९२।०२८च्	तस्माद् रक्षस्व मां यक्ष पितरं मातरं च मे  
०५,१९२।०२९अ	प्रतिज्ञातो हि भवता दुःखप्रतिनयो मम  
०५,१९२।०२९च्	भवेयं पुरुषो यक्ष त्वत्प्रसादाद् अनिन्दितः  
०५,१९२।०३०अ	यावद् एव स राजा वै नोपयाति पुरं मम  
०५,१९२।०३०च्	तावद् एव महायक्ष प्रसादं कुरु गुह्यक  
०५,१९३।००१	भीष्म उवाच  
०५,१९३।००१अ	शिखण्डिवाक्यं श्रुत्वाथ स यक्षो भरतर्षभ  
०५,१९३।००१च्	प्रोवाच मनसा चिन्त्य दैवेनोपनिपीडितः  
०५,१९३।००१ए	भवितव्यं तथा तद् धि मम दुःखाय कौरव  
०५,१९३।००२अ	भद्रे कामं करिष्यामि समयं तु निबोध मे  
०५,१९३।००२ब्*०५८८_०१	स्वं ते पुंस्त्वं प्रदास्यामि स्त्रीत्वं धारयितास्मि ते  
०५,१९३।००२च्	किं चित् कालान्तरं दास्ये पुंलिङ्गं स्वम् इदं तव  
०५,१९३।००२ए	आगन्तव्यं त्वया काले सत्यम् एतद् ब्रवीमि ते  
०५,१९३।००३अ	प्रभुः सङ्कल्पसिद्धो ऽस्मि कामरूपी विहङ्गमः  
०५,१९३।००३च्	मत्प्रसादात् पुरं चैव त्राहि बन्धूंश् च केवलान्  
०५,१९३।००४अ	स्त्रीलिङ्गं धारयिष्यामि त्वदीयं पार्थिवात्मजे  
०५,१९३।००४च्	सत्यं मे प्रतिजानीहि करिष्यामि प्रियं तव  
०५,१९३।००५	शिखण्ड्य् उवाच  
०५,१९३।००५अ	प्रतिदास्यामि भगवंल् लिङ्गं पुनर् इदं तव  
०५,१९३।००५च्	किं चित् कालान्तरं स्त्रीत्वं धारयस्व निशाचर  
०५,१९३।००६अ	प्रतिप्रयाते दाशार्णे पार्थिवे हेमवर्मणि  
०५,१९३।००६च्	कन्यैवाहं भविष्यामि पुरुषस् त्वं भविष्यसि  
०५,१९३।००७	भीष्म उवाच  
०५,१९३।००७अ	इत्य् उक्त्वा समयं तत्र चक्राते ताव् उभौ नृप  
०५,१९३।००७च्	अन्योन्यस्यानभिद्रोहे तौ सङ्क्रामयतां ततः  
०५,१९३।००८अ	स्त्रीलिङ्गं धारयाम् आस स्थूणो यक्षो नराधिप  
०५,१९३।००८च्	यक्षरूपं च तद् दीप्तं शिखण्डी प्रत्यपद्यत  
०५,१९३।००९अ	ततः शिखण्डी पाञ्चाल्यः पुंस्त्वम् आसाद्य पार्थिव  
०५,१९३।००९च्	विवेश नगरं हृष्टः पितरं च समासदत्  
०५,१९३।००९ए	यथावृत्तं तु तत् सर्वम् आचख्यौ द्रुपदस्य च  
०५,१९३।००९ड़्*०५८९_०१	मातुश् च रहिते राजन् प्रसादं यक्षजं तथा  
०५,१९३।०१०अ	द्रुपदस् तस्य तच् छ्रुत्वा हर्षम् आहारयत् परम्  
०५,१९३।०१०च्	सभार्यस् तच् च सस्मार महेश्वरवचस् तदा  
०५,१९३।०११अ	ततः सम्प्रेषयाम् आस दशार्णाधिपतेर् नृप  
०५,१९३।०११च्	पुरुषो ऽयं मम सुतः श्रद्धत्तां मे भवान् इति  
०५,१९३।०१२अ	अथ दाशार्णको राजा सहसाभ्यागमत् तदा  
०५,१९३।०१२च्	पाञ्चालराजं द्रुपदं दुःखामर्षसमन्वितः  
०५,१९३।०१३अ	ततः काम्पिल्यम् आसाद्य दशार्णाधिपतिस् तदा  
०५,१९३।०१३च्	प्रेषयाम् आस सत्कृत्य दूतं ब्रह्मविदां वरम्  
०५,१९३।०१४अ	ब्रूहि मद्वचनाद् दूत पाञ्चाल्यं तं नृपाधमम्  
०५,१९३।०१४च्	यद् वै कन्यां स्वकन्यार्थे वृतवान् असि दुर्मते  
०५,१९३।०१४ए	फलं तस्यावलेपस्य द्रक्ष्यस्य् अद्य न संशयः  
०५,१९३।०१५अ	एवम् उक्तस् तु तेनासौ ब्राह्मणो राजसत्तम  
०५,१९३।०१५च्	दूतः प्रयातो नगरं दाशार्णनृपचोदितः  
०५,१९३।०१६अ	तत आसादयाम् आस पुरोधा द्रुपदं पुरे  
०५,१९३।०१६च्	तस्मै पाञ्चालको राजा गाम् अर्घ्यं च सुसत्कृतम्  
०५,१९३।०१६ए	प्रापयाम् आस राजेन्द्र सह तेन शिखण्डिना  
०५,१९३।०१७अ	तां पूजां नाभ्यनन्दत् स वाक्यं चेदम् उवाच ह  
०५,१९३।०१७च्	यद् उक्तं तेन वीरेण राज्ञा काञ्चनवर्मणा  
०५,१९३।०१८अ	यत् ते ऽहम् अधमाचार दुहित्रर्थे ऽस्मि वञ्चितः  
०५,१९३।०१८च्	तस्य पापस्य करणात् फलं प्राप्नुहि दुर्मते  
०५,१९३।०१९अ	देहि युद्धं नरपते ममाद्य रणमूर्धनि  
०५,१९३।०१९च्	उद्धरिष्यामि ते सद्यः सामात्यसुतबान्धवम्  
०५,१९३।०२०अ	तद् उपालम्भसंयुक्तं श्रावितः किल पार्थिवः  
०५,१९३।०२०च्	दशार्णपतिदूतेन मन्त्रिमध्ये पुरोधसा  
०५,१९३।०२१अ	अब्रवीद् भरतश्रेष्ठ द्रुपदः प्रणयानतः  
०५,१९३।०२१च्	यद् आह मां भवान् ब्रह्मन् सम्बन्धिवचनाद् वचः  
०५,१९३।०२१ए	तस्योत्तरं प्रतिवचो दूत एव वदिष्यति  
०५,१९३।०२२अ	ततः सम्प्रेषयाम् आस द्रुपदो ऽपि महात्मने  
०५,१९३।०२२च्	हिरण्यवर्मणे दूतं ब्राह्मणं वेदपारगम्  
०५,१९३।०२३अ	समागम्य तु राज्ञा स दशार्णपतिना तदा  
०५,१९३।०२३च्	तद् वाक्यम् आददे राजन् यद् उक्तं द्रुपदेन ह  
०५,१९३।०२४अ	आगमः क्रियतां व्यक्तं कुमारो वै सुतो मम  
०५,१९३।०२४च्	मिथ्यैतद् उक्तं केनापि तन् न श्रद्धेयम् इत्य् उत  
०५,१९३।०२५अ	ततः स राजा द्रुपदस्य श्रुत्वा; विमर्शयुक्तो युवतीर् वरिष्ठाः  
०५,१९३।०२५च्	सम्प्रेषयाम् आस सुचारुरूपाः; शिखण्डिनं स्त्री पुमान् वेति वेत्तुम्  
०५,१९३।०२६अ	ताः प्रेषितास् तत्त्वभावं विदित्वा; प्रीत्या राज्ञे तच् छशंसुर् हि सर्वम्  
०५,१९३।०२६च्	शिखण्डिनं पुरुषं कौरवेन्द्र; दशार्णराजाय महानुभावम्  
०५,१९३।०२७अ	ततः कृत्वा तु राजा स आगमं प्रीतिमान् अथ  
०५,१९३।०२७च्	सम्बन्धिना समागम्य हृष्टो वासम् उवास ह  
०५,१९३।०२८अ	शिखण्डिने च मुदितः प्रादाद् वित्तं जनेश्वरः  
०५,१९३।०२८च्	हस्तिनो ऽश्वांश् च गाश् चैव दास्यो बहुशतास् तथा  
०५,१९३।०२८ए	पूजितश् च प्रतिययौ निवर्त्य तनयां किल  
०५,१९३।०२९अ	विनीतकिल्बिषे प्रीते हेमवर्मणि पार्थिवे  
०५,१९३।०२९च्	प्रतियाते तु दाशार्णे हृष्टरूपा शिखण्डिनी  
०५,१९३।०३०अ	कस्य चित् त्व् अथ कालस्य कुबेरो नरवाहनः  
०५,१९३।०३०च्	लोकानुयात्रां कुर्वाणः स्थूणस्यागान् निवेशनम्  
०५,१९३।०३१अ	स तद्गृहस्योपरि वर्तमान; आलोकयाम् आस धनाधिगोप्ता  
०५,१९३।०३१च्	स्थूणस्य यक्षस्य निशाम्य वेश्म; स्वलङ्कृतं माल्यगुणैर् विचित्रम्  
०५,१९३।०३२अ	लाजैश् च गन्धैश् च तथा वितानैर्; अभ्यर्चितं धूपनधूपितं च  
०५,१९३।०३२च्	ध्वजैः पताकाभिर् अलङ्कृतं च; भक्ष्यान्नपेयामिषदत्तहोमम्  
०५,१९३।०३३अ	तत् स्थानं तस्य दृष्ट्वा तु सर्वतः समलङ्कृतम्  
०५,१९३।०३३ब्*०५९०_०१	मणिरत्नसुवर्णानां मालाभिः परिपूरितम्  
०५,१९३।०३३ब्*०५९०_०२	नानाकुसुमगन्धाढ्यं सिक्तसम्मृष्टशोभितम्  
०५,१९३।०३३च्	अथाब्रवीद् यक्षपतिस् तान् यक्षान् अनुगांस् तदा  
०५,१९३।०३४अ	स्वलङ्कृतम् इदं वेश्म स्थूणस्यामितविक्रमाः  
०५,१९३।०३४च्	नोपसर्पति मां चापि कस्माद् अद्य सुमन्दधीः  
०५,१९३।०३५अ	यस्माज् जानन् सुमन्दात्मा माम् असौ नोपसर्पति  
०५,१९३।०३५च्	तस्मात् तस्मै महादण्डो धार्यः स्याद् इति मे मतिः  
०५,१९३।०३६	यक्षा ऊचुः  
०५,१९३।०३६अ	द्रुपदस्य सुता राजन् राज्ञो जाता शिखण्डिनी  
०५,१९३।०३६च्	तस्यै निमित्ते कस्मिंश् चित् प्रादात् पुरुषलक्षणम्  
०५,१९३।०३७अ	अग्रहील् लक्षणं स्त्रीणां स्त्रीभूतस् तिष्ठते गृहे  
०५,१९३।०३७च्	नोपसर्पति तेनासौ सव्रीडः स्त्रीस्वरूपवान्  
०५,१९३।०३८अ	एतस्मात् कारणाद् राजन् स्थूणो न त्वाद्य पश्यति  
०५,१९३।०३८च्	श्रुत्वा कुरु यथान्यायं विमानम् इह तिष्ठताम्  
०५,१९३।०३९	भीष्म उवाच  
०५,१९३।०३९अ	आनीयतां स्थूण इति ततो यक्षाधिपो ऽब्रवीत्  
०५,१९३।०३९च्	कर्तास्मि निग्रहं तस्येत्य् उवाच स पुनः पुनः  
०५,१९३।०४०अ	सो ऽभ्यगच्छत यक्षेन्द्रम् आहूतः पृथिवीपते  
०५,१९३।०४०च्	स्त्रीस्वरूपो महाराज तस्थौ व्रीडासमन्वितः  
०५,१९३।०४१अ	तं शशाप सुसङ्क्रुद्धो धनदः कुरुनन्दन  
०५,१९३।०४१च्	एवम् एव भवत्व् अस्य स्त्रीत्वं पापस्य गुह्यकाः  
०५,१९३।०४२अ	ततो ऽब्रवीद् यक्षपतिर् महात्मा; यस्माद् अदास् त्व् अवमन्येह यक्षान्  
०५,१९३।०४२च्	शिखण्डिने लक्षणं पापबुद्धे; स्त्रीलक्षणं चाग्रहीः पापकर्मन्  
०५,१९३।०४३अ	अप्रवृत्तं सुदुर्बुद्धे यस्माद् एतत् कृतं त्वया  
०५,१९३।०४३च्	तस्माद् अद्य प्रभृत्य् एव त्वं स्त्री स पुरुषस् तथा  
०५,१९३।०४४अ	ततः प्रसादयाम् आसुर् यक्षा वैश्रवणं किल  
०५,१९३।०४४च्	स्थूणस्यार्थे कुरुष्वान्तं शापस्येति पुनः पुनः  
०५,१९३।०४५अ	ततो महात्मा यक्षेन्द्रः प्रत्युवाचानुगामिनः  
०५,१९३।०४५च्	सर्वान् यक्षगणांस् तात शापस्यान्तचिकीर्षया  
०५,१९३।०४६अ	हते शिखण्डिनि रणे स्वरूपं प्रतिपत्स्यते  
०५,१९३।०४६च्	स्थूणो यक्षो निरुद्वेगो भवत्व् इति महामनाः  
०५,१९३।०४७अ	इत्य् उक्त्वा भगवान् देवो यक्षराक्षसपूजितः  
०५,१९३।०४७च्	प्रययौ सह तैः सर्वैर् निमेषान्तरचारिभिः  
०५,१९३।०४८अ	स्थूणस् तु शापं सम्प्राप्य तत्रैव न्यवसत् तदा  
०५,१९३।०४८च्	समये चागमत् तं वै शिखण्डी स क्षपाचरम्  
०५,१९३।०४९अ	सो ऽभिगम्याब्रवीद् वाक्यं प्राप्तो ऽस्मि भगवन्न् इति  
०५,१९३।०४९च्	तम् अब्रवीत् ततः स्थूणः प्रीतो ऽस्मीति पुनः पुनः  
०५,१९३।०५०अ	आर्जवेनागतं दृष्ट्वा राजपुत्रं शिखण्डिनम्  
०५,१९३।०५०च्	सर्वम् एव यथावृत्तम् आचचक्षे शिखण्डिने  
०५,१९३।०५१	यक्ष उवाच  
०५,१९३।०५१अ	शप्तो वैश्रवणेनास्मि त्वत्कृते पार्थिवात्मज  
०५,१९३।०५१च्	गच्छेदानीं यथाकामं चर लोकान् यथासुखम्  
०५,१९३।०५२अ	दिष्टम् एतत् पुरा मन्ये न शक्यम् अतिवर्तितुम्  
०५,१९३।०५२च्	गमनं तव चेतो हि पौलस्त्यस्य च दर्शनम्  
०५,१९३।०५३	भीष्म उवाच  
०५,१९३।०५३अ	एवम् उक्तः शिखण्डी तु स्थूणयक्षेण भारत  
०५,१९३।०५३च्	प्रत्याजगाम नगरं हर्षेण महतान्वितः  
०५,१९३।०५४अ	पूजयाम् आस विविधैर् गन्धमाल्यैर् महाधनैः  
०५,१९३।०५४च्	द्विजातीन् देवताश् चापि चैत्यान् अथ चतुष्पथान्  
०५,१९३।०५५अ	द्रुपदः सह पुत्रेण सिद्धार्थेन शिखण्डिना  
०५,१९३।०५५च्	मुदं च परमां लेभे पाञ्चाल्यः सह बान्धवैः  
०५,१९३।०५६अ	शिष्यार्थं प्रददौ चापि द्रोणाय कुरुपुङ्गव  
०५,१९३।०५६च्	शिखण्डिनं महाराज पुत्रं स्त्रीपूर्विणं तथा  
०५,१९३।०५७अ	प्रतिपेदे चतुष्पादं धनुर्वेदं नृपात्मजः  
०५,१९३।०५७च्	शिखण्डी सह युष्माभिर् धृष्टद्युम्नश् च पार्षतः  
०५,१९३।०५८अ	मम त्व् एतच् चरास् तात यथावत् प्रत्यवेदयन्  
०५,१९३।०५८च्	जडान्धबधिराकारा ये युक्ता द्रुपदे मया  
०५,१९३।०५९अ	एवम् एष महाराज स्त्रीपुमान् द्रुपदात्मजः  
०५,१९३।०५९च्	सम्भूतः कौरवश्रेष्ठ शिखण्डी रथसत्तमः  
०५,१९३।०६०अ	ज्येष्ठा काशिपतेः कन्या अम्बा नामेति विश्रुता  
०५,१९३।०६०च्	द्रुपदस्य कुले जाता शिखण्डी भरतर्षभ  
०५,१९३।०६१अ	नाहम् एनं धनुष्पाणिं युयुत्सुं समुपस्थितम्  
०५,१९३।०६१च्	मुहूर्तम् अपि पश्येयं प्रहरेयं न चाप्य् उत  
०५,१९३।०६२अ	व्रतम् एतन् मम सदा पृथिव्याम् अपि विश्रुतम्  
०५,१९३।०६२च्	स्त्रियां स्त्रीपूर्वके चापि स्त्रीनाम्नि स्त्रीस्वरूपिणि  
०५,१९३।०६३अ	न मुञ्चेयम् अहं बाणान् इति कौरवनन्दन  
०५,१९३।०६३च्	न हन्याम् अहम् एतेन कारणेन शिखण्डिनम्  
०५,१९३।०६४अ	एतत् तत्त्वम् अहं वेद जन्म तात शिखण्डिनः  
०५,१९३।०६४च्	ततो नैनं हनिष्यामि समरेष्व् आततायिनम्  
०५,१९३।०६५अ	यदि भीष्मः स्त्रियं हन्याद् धन्याद् आत्मानम् अप्य् उत  
०५,१९३।०६५च्	नैनं तस्माद् धनिष्यामि दृष्ट्वापि समरे स्थितम्  
०५,१९३।०६६	सञ्जय उवाच  
०५,१९३।०६६अ	एतच् छ्रुत्वा तु कौरव्यो राजा दुर्योधनस् तदा  
०५,१९३।०६६च्	मुहूर्तम् इव स ध्यात्वा भीष्मे युक्तम् अमन्यत  
०५,१९४।००१	सञ्जय उवाच  
०५,१९४।००१अ	प्रभातायां तु शर्वर्यां पुनर् एव सुतस् तव  
०५,१९४।००१च्	मध्ये सर्वस्य सैन्यस्य पितामहम् अपृच्छत  
०५,१९४।००२अ	पाण्डवेयस्य गाङ्गेय यद् एतत् सैन्यम् उत्तमम्  
०५,१९४।००२च्	प्रभूतनरनागाश्वं महारथसमाकुलम्  
०५,१९४।००३अ	भीमार्जुनप्रभृतिभिर् महेष्वासैर् महाबलैः  
०५,१९४।००३च्	लोकपालोपमैर् गुप्तं धृष्टद्युम्नपुरोगमैः  
०५,१९४।००४अ	अप्रधृष्यम् अनावार्यम् उद्वृत्तम् इव सागरम्  
०५,१९४।००४च्	सेनासागरम् अक्षोभ्यम् अपि देवैर् महाहवे  
०५,१९४।००५अ	केन कालेन गाङ्गेय क्षपयेथा महाद्युते  
०५,१९४।००५च्	आचार्यो वा महेष्वासः कृपो वा सुमहाबलः  
०५,१९४।००६अ	कर्णो वा समरश्लाघी द्रौणिर् वा द्विजसत्तमः  
०५,१९४।००६च्	दिव्यास्त्रविदुषः सर्वे भवन्तो हि बले मम  
०५,१९४।००७अ	एतद् इच्छाम्य् अहं ज्ञातुं परं कौतूहलं हि मे  
०५,१९४।००७च्	हृदि नित्यं महाबाहो वक्तुम् अर्हसि तन् मम  
०५,१९४।००८	भीष्म उवाच  
०५,१९४।००८अ	अनुरूपं कुरुश्रेष्ठ त्वय्य् एतत् पृथिवीपते  
०५,१९४।००८च्	बलाबलम् अमित्राणां स्वेषां च यदि पृच्छसि  
०५,१९४।००९अ	शृणु राजन् मम रणे या शक्तिः परमा भवेत्  
०५,१९४।००९च्	अस्त्रवीर्यं रणे यच् च भुजयोश् च महाभुज  
०५,१९४।०१०अ	आर्जवेनैव युद्धेन योद्धव्य इतरो जनः  
०५,१९४।०१०च्	मायायुद्धेन मायावी इत्य् एतद् धर्मनिश्चयः  
०५,१९४।०११अ	हन्याम् अहं महाबाहो पाण्डवानाम् अनीकिनीम्  
०५,१९४।०११च्	दिवसे दिवसे कृत्वा भागं प्रागाह्निकं मम  
०५,१९४।०१२अ	योधानां दशसाहस्रं कृत्वा भागं महाद्युते  
०५,१९४।०१२च्	सहस्रं रथिनाम् एकम् एष भागो मतो मम  
०५,१९४।०१३अ	अनेनाहं विधानेन सन्नद्धः सततोत्थितः  
०५,१९४।०१३च्	क्षपयेयं महत् सैन्यं कालेनानेन भारत  
०५,१९४।०१४अ	यदि त्व् अस्त्राणि मुञ्चेयं महान्ति समरे स्थितः  
०५,१९४।०१४च्	शतसाहस्रघातीनि हन्यां मासेन भारत  
०५,१९४।०१५	सञ्जय उवाच  
०५,१९४।०१५अ	श्रुत्वा भीष्मस्य तद् वाक्यं राजा दुर्योधनस् तदा  
०५,१९४।०१५च्	पर्यपृच्छत राजेन्द्र द्रोणम् अङ्गिरसां वरम्  
०५,१९४।०१६अ	आचार्य केन कालेन पाण्डुपुत्रस्य सैनिकान्  
०५,१९४।०१६च्	निहन्या इति तं द्रोणः प्रत्युवाच हसन्न् इव  
०५,१९४।०१७अ	स्थविरो ऽस्मि कुरुश्रेष्ठ मन्दप्राणविचेष्टितः  
०५,१९४।०१७च्	अस्त्राग्निना निर्दहेयं पाण्डवानाम् अनीकिनीम्  
०५,१९४।०१८अ	यथा भीष्मः शान्तनवो मासेनेति मतिर् मम  
०५,१९४।०१८च्	एषा मे परमा शक्तिर् एतन् मे परमं बलम्  
०५,१९४।०१९अ	द्वाभ्याम् एव तु मासाभ्यां कृपः शारद्वतो ऽब्रवीत्  
०५,१९४।०१९च्	द्रौणिस् तु दशरात्रेण प्रतिजज्ञे बलक्षयम्  
०५,१९४।०१९ए	कर्णस् तु पञ्चरात्रेण प्रतिजज्ञे महास्त्रवित्  
०५,१९४।०२०अ	तच् छ्रुत्वा सूतपुत्रस्य वाक्यं सागरगासुतः  
०५,१९४।०२०च्	जहास सस्वनं हासं वाक्यं चेदम् उवाच ह  
०५,१९४।०२१अ	न हि तावद् रणे पार्थं बाणखड्गधनुर्धरम्  
०५,१९४।०२१च्	वासुदेवसमायुक्तं रथेनोद्यन्तम् अच्युतम्  
०५,१९४।०२२अ	समागच्छसि राधेय तेनैवम् अभिमन्यसे  
०५,१९४।०२२च्	शक्यम् एवं च भूयश् च त्वया वक्तुं यथेष्टतः  
०५,१९५।००१	वैशम्पायन उवाच  
०५,१९५।००१अ	एतच् छ्रुत्वा तु कौन्तेयः सर्वान् भ्रातॄन् उपह्वरे  
०५,१९५।००१च्	आहूय भरतश्रेष्ठ इदं वचनम् अब्रवीत्  
०५,१९५।००२अ	धार्तराष्ट्रस्य सैन्येषु ये चारपुरुषा मम  
०५,१९५।००२च्	ते प्रवृत्तिं प्रयच्छन्ति ममेमां व्युषितां निशाम्  
०५,१९५।००३अ	दुर्योधनः किलापृच्छद् आपगेयं महाव्रतम्  
०५,१९५।००३च्	केन कालेन पाण्डूनां हन्याः सैन्यम् इति प्रभो  
०५,१९५।००४अ	मासेनेति च तेनोक्तो धार्तराष्ट्रः सुदुर्मतिः  
०५,१९५।००४च्	तावता चापि कालेन द्रोणो ऽपि प्रत्यजानत  
०५,१९५।००५अ	गौतमो द्विगुणं कालम् उक्तवान् इति नः श्रुतम्  
०५,१९५।००५च्	द्रौणिस् तु दशरात्रेण प्रतिजज्ञे महास्त्रवित्  
०५,१९५।००६अ	तथा दिव्यास्त्रवित् कर्णः सम्पृष्टः कुरुसंसदि  
०५,१९५।००६च्	पञ्चभिर् दिवसैर् हन्तुं स सैन्यं प्रतिजज्ञिवान्  
०५,१९५।००७अ	तस्माद् अहम् अपीच्छामि श्रोतुम् अर्जुन ते वचः  
०५,१९५।००७च्	कालेन कियता शत्रून् क्षपयेर् इति संयुगे  
०५,१९५।००८अ	एवम् उक्तो गुडाकेशः पार्थिवेन धनञ्जयः  
०५,१९५।००८च्	वासुदेवम् अवेक्ष्येदं वचनं प्रत्यभाषत  
०५,१९५।००९अ	सर्व एते महात्मानः कृतास्त्राश् चित्रयोधिनः  
०५,१९५।००९च्	असंशयं महाराज हन्युर् एव बलं तव  
०५,१९५।०१०अ	अपैतु ते मनस्तापो यथासत्यं ब्रवीम्य् अहम्  
०५,१९५।०१०च्	हन्याम् एकरथेनाहं वासुदेवसहायवान्  
०५,१९५।०११अ	सामरान् अपि लोकांस् त्रीन् सहस्थावरजङ्गमान्  
०५,१९५।०११च्	भूतं भव्यं भविष्यच् च निमेषाद् इति मे मतिः  
०५,१९५।०११द्*०५९१_०१	यावद् इच्छेद् धरिर् अयं तावद् अस्ति न चान्यथा  
०५,१९५।०१२अ	यत् तद् घोरं पशुपतिः प्रादाद् अस्त्रं महन् मम  
०५,१९५।०१२च्	कैराते द्वन्द्वयुद्धे वै तद् इदं मयि वर्तते  
०५,१९५।०१३अ	यद् युगान्ते पशुपतिः सर्वभूतानि संहरन्  
०५,१९५।०१३च्	प्रयुङ्क्ते पुरुषव्याघ्र तद् इदं मयि वर्तते  
०५,१९५।०१४अ	तन् न जानाति गाङ्गेयो न द्रोणो न च गौतमः  
०५,१९५।०१४च्	न च द्रोणसुतो राजन् कुत एव तु सूतजः  
०५,१९५।०१५अ	न तु युक्तं रणे हन्तुं दिव्यैर् अस्त्रैः पृथग्जनम्  
०५,१९५।०१५च्	आर्जवेनैव युद्धेन विजेष्यामो वयं परान्  
०५,१९५।०१६अ	तथेमे पुरुषव्याघ्राः सहायास् तव पार्थिव  
०५,१९५।०१६च्	सर्वे दिव्यास्त्रविदुषः सर्वे युद्धाभिनन्दिनः  
०५,१९५।०१६द्*०५९२_०१	वीरव्रतधराः सर्वे सर्वे सुचरितव्रताः  
०५,१९५।०१७अ	वेदान्तावभृथस्नाताः सर्व एते ऽपराजिताः  
०५,१९५।०१७च्	निहन्युः समरे सेनां देवानाम् अपि पाण्डव  
०५,१९५।०१८अ	शिखण्डी युयुधानश् च धृष्टद्युम्नश् च पार्षतः  
०५,१९५।०१८च्	भीमसेनो यमौ चोभौ युधामन्यूत्तमौजसौ  
०५,१९५।०१९अ	विराटद्रुपदौ चोभौ भीष्मद्रोणसमौ युधि  
०५,१९५।०१९ब्*०५९३_०१	शङ्खश् चैव महाबाहुर् हैडिम्बश् च महाबलः  
०५,१९५।०१९ब्*०५९३_०२	पुत्रो ऽस्याञ्जनपर्वा तु महाबलपराक्रमः  
०५,१९५।०१९ब्*०५९३_०३	शैनेयश् च महाबाहुः सहायो रणकोविदः  
०५,१९५।०१९ब्*०५९३_०४	अभिमन्युश् च बलवान् द्रौपद्याः पञ्च चात्मजाः  
०५,१९५।०१९च्	स्वयं चापि समर्थो ऽसि त्रैलोक्योत्सादने अपि  
०५,१९५।०२०अ	क्रोधाद् यं पुरुषं पश्येस् त्वं वासवसमद्युते  
०५,१९५।०२०च्	क्षिप्रं न स भवेद् व्यक्तम् इति त्वां वेद्मि कौरव  
०५,१९६।००१	वैशम्पायन उवाच  
०५,१९६।००१अ	ततः प्रभाते विमले धार्तराष्ट्रेण चोदिताः  
०५,१९६।००१च्	दुर्योधनेन राजानः प्रययुः पाण्डवान् प्रति  
०५,१९६।००२अ	आप्लाव्य शुचयः सर्वे स्रग्विणः शुक्लवाससः  
०५,१९६।००२च्	गृहीतशस्त्रा ध्वजिनः स्वस्ति वाच्य हुताग्नयः  
०५,१९६।००३अ	सर्वे वेदविदः शूराः सर्वे सुचरितव्रताः  
०५,१९६।००३च्	सर्वे कर्मकृतश् चैव सर्वे चाहवलक्षणाः  
०५,१९६।००४अ	आहवेषु परांल् लोकाञ् जिगीषन्तो महाबलाः  
०५,१९६।००४च्	एकाग्रमनसः सर्वे श्रद्दधानाः परस्य च  
०५,१९६।००५अ	विन्दानुविन्दाव् आवन्त्यौ केकया बाह्लिकैः सह  
०५,१९६।००५च्	प्रययुः सर्व एवैते भारद्वाजपुरोगमाः  
०५,१९६।००६अ	अश्वत्थामा शान्तनवः सैन्धवो ऽथ जयद्रथः  
०५,१९६।००६च्	दाक्षिणात्याः प्रतीच्याश् च पार्वतीयाश् च ये रथाः  
०५,१९६।००७अ	गान्धारराजः शकुनिः प्राच्योदीच्याश् च सर्वशः  
०५,१९६।००७च्	शकाः किराता यवनाः शिबयो ऽथ वसातयः  
०५,१९६।००८अ	स्वैः स्वैर् अनीकैः सहिताः परिवार्य महारथम्  
०५,१९६।००८च्	एते महारथाः सर्वे द्वितीये निर्ययुर् बले  
०५,१९६।००९अ	कृतवर्मा सहानीकस् त्रिगर्ताश् च महाबलाः  
०५,१९६।००९च्	दुर्योधनश् च नृपतिर् भ्रातृभिः परिवारितः  
०५,१९६।०१०अ	शलो भूरिश्रवाः शल्यः कौसल्यो ऽथ बृहद्बलः  
०५,१९६।०१०च्	एते पश्चाद् अवर्तन्त धार्तराष्ट्रपुरोगमाः  
०५,१९६।०११अ	ते समेन पथा यात्वा योत्स्यमाना महारथाः  
०५,१९६।०११च्	कुरुक्षेत्रस्य पश्चार्धे व्यवतिष्ठन्त दंशिताः  
०५,१९६।०१२अ	दुर्योधनस् तु शिबिरं कारयाम् आस भारत  
०५,१९६।०१२च्	यथैव हास्तिनपुरं द्वितीयं समलङ्कृतम्  
०५,१९६।०१३अ	न विशेषं विजानन्ति पुरस्य शिबिरस्य वा  
०५,१९६।०१३च्	कुशला अपि राजेन्द्र नरा नगरवासिनः  
०५,१९६।०१४अ	तादृशान्य् एव दुर्गाणि राज्ञाम् अपि महीपतिः  
०५,१९६।०१४च्	कारयाम् आस कौरव्यः शतशो ऽथ सहस्रशः  
०५,१९६।०१५अ	पञ्चयोजनम् उत्सृज्य मण्डलं तद् रणाजिरम्  
०५,१९६।०१५च्	सेनानिवेशास् ते राजन्न् आविशञ् शतसङ्घशः  
०५,१९६।०१६अ	तत्र ते पृथिवीपाला यथोत्साहं यथाबलम्  
०५,१९६।०१६च्	विविशुः शिबिराण्य् आशु द्रव्यवन्ति सहस्रशः  
०५,१९६।०१७अ	तेषां दुर्योधनो राजा ससैन्यानां महात्मनाम्  
०५,१९६।०१७च्	व्यादिदेश सबाह्यानां भक्ष्यभोज्यम् अनुत्तमम्  
०५,१९६।०१८अ	सगजाश्वमनुष्याणां ये च शिल्पोपजीविनः  
०५,१९६।०१८च्	ये चान्ये ऽनुगतास् तत्र सूतमागधबन्दिनः  
०५,१९६।०१९अ	वणिजो गणिका वारा ये चैव प्रेक्षका जनाः  
०५,१९६।०१९च्	सर्वांस् तान् कौरवो राजा विधिवत् प्रत्यवैक्षत  
०५,१९७।००१	वैशम्पायन उवाच  
०५,१९७।००१*०५९४_०१	सञ्जयेनैवम् उक्तस् तु धृतराष्ट्रः सुदुर्मनाः  
०५,१९७।००१*०५९४_०२	विपुलं चिन्तयंस् तथौ गान्धार्या विदुरेण च  
०५,१९७।००१अ	तथैव राजा कौन्तेयो धर्मपुत्रो युधिष्ठिरः  
०५,१९७।००१च्	धृष्टद्युम्नमुखान् वीरांश् चोदयाम् आस भारत  
०५,१९७।००२अ	चेदिकाशिकरूषाणां नेतारं दृढविक्रमम्  
०५,१९७।००२च्	सेनापतिम् अमित्रघ्नं धृष्टकेतुम् अथादिशत्  
०५,१९७।००३अ	विराटं द्रुपदं चैव युयुधानं शिखण्डिनम्  
०५,१९७।००३च्	पाञ्चाल्यौ च महेष्वासौ युधामन्यूत्तमौजसौ  
०५,१९७।००४अ	ते शूराश् चित्रवर्माणस् तप्तकुण्डलधारिणः  
०५,१९७।००४च्	आज्यावसिक्ता ज्वलिता धिष्ण्येष्व् इव हुताशनाः  
०५,१९७।००४ए	अशोभन्त महेष्वासा ग्रहाः प्रज्वलिता इव  
०५,१९७।००५अ	सो ऽथ सैन्यं यथायोगं पूजयित्वा नरर्षभः  
०५,१९७।००५च्	दिदेश तान्य् अनीकानि प्रयाणाय महीपतिः  
०५,१९७।००६अ	अभिमन्युं बृहन्तं च द्रौपदेयांश् च सर्वशः  
०५,१९७।००६च्	धृष्टद्युम्नमुखान् एतान् प्राहिणोत् पाण्डुनन्दनः  
०५,१९७।००७अ	भीमं च युयुधानं च पाण्डवं च धनञ्जयम्  
०५,१९७।००७च्	द्वितीयं प्रेषयाम् आस बलस्कन्धं युधिष्ठिरः  
०५,१९७।००८अ	भाण्डं समारोपयतां चरतां सम्प्रधावताम्  
०५,१९७।००८च्	हृष्टानां तत्र योधानां शब्दो दिवम् इवास्पृशत्  
०५,१९७।००९अ	स्वयम् एव ततः पश्चाद् विराटद्रुपदान्वितः  
०५,१९७।००९च्	तथान्यैः पृथिवीपालैः सह प्रायान् महीपतिः  
०५,१९७।०१०अ	भीमधन्वायनी सेना धृष्टद्युम्नपुरस्कृता  
०५,१९७।०१०च्	गङ्गेव पूर्णा स्तिमिता स्यन्दमाना व्यदृश्यत  
०५,१९७।०११अ	ततः पुनर् अनीकानि व्ययोजयत बुद्धिमान्  
०५,१९७।०११च्	मोहयन् धृतराष्ट्रस्य पुत्राणां बुद्धिनिस्रवम्  
०५,१९७।०१२अ	द्रौपदेयान् महेष्वासान् अभिमन्युं च पाण्डवः  
०५,१९७।०१२च्	नकुलं सहदेवं च सर्वांश् चैव प्रभद्रकान्  
०५,१९७।०१३अ	दश चाश्वसहस्राणि द्विसाहस्रं च दन्तिनः  
०५,१९७।०१३च्	अयुतं च पदातीनां रथाः पञ्चशतास् तथा  
०५,१९७।०१४अ	भीमसेनं च दुर्धर्षं प्रथमं प्रादिशद् बलम्  
०५,१९७।०१४च्	मध्यमे तु विराटं च जयत्सेनं च मागधम्  
०५,१९७।०१५अ	महारथौ च पाञ्चाल्यौ युधामन्यूत्तमौजसौ  
०५,१९७।०१५च्	वीर्यवन्तौ महात्मानौ गदाकार्मुकधारिणौ  
०५,१९७।०१५ए	अन्वयातां ततो मध्ये वासुदेवधनञ्जयौ  
०५,१९७।०१५ड़्*०५९५_०१	तौ दृष्ट्वा पृथिवीपालान् नष्टम् इत्य् एव मेनिरे  
०५,१९७।०१५ड़्*०५९५_०२	अन्तरिक्षगताः सर्वे देवाः सेन्द्रपुरोगमाः  
०५,१९७।०१६अ	बभूवुर् अतिसंरब्धाः कृतप्रहरणा नराः  
०५,१९७।०१६च्	तेषां विंशतिसाहस्रा ध्वजाः शूरैर् अधिष्ठिताः  
०५,१९७।०१७अ	पञ्च नागसहस्राणि रथवंशाश् च सर्वशः  
०५,१९७।०१७च्	पदातयश् च ये शूराः कार्मुकासिगदाधराः  
०५,१९७।०१७ए	सहस्रशो ऽन्वयुः पश्चाद् अग्रतश् च सहस्रशः  
०५,१९७।०१८अ	युधिष्ठिरो यत्र सैन्ये स्वयम् एव बलार्णवे  
०५,१९७।०१८च्	तत्र ते पृथिवीपाला भूयिष्ठं पर्यवस्थिताः  
०५,१९७।०१९अ	तत्र नागसहस्राणि हयानाम् अयुतानि च  
०५,१९७।०१९च्	तथा रथसहस्राणि पदातीनां च भारत  
०५,१९७।०१९द्@०१४_०००१	चेकितानः स्वसैन्येन महता पार्थिवर्षभ  
०५,१९७।०१९द्@०१४_०००२	धृष्टकेतुश् च चेदीनां प्रणेता पार्थिवो ययौ  
०५,१९७।०१९द्@०१४_०००३	सात्यकिश् च महेष्वासो वृष्णीनां प्रवरो रथः  
०५,१९७।०१९द्@०१४_०००४	वृतः शतसहस्रेण रथानां प्रणुदन् बली  
०५,१९७।०१९द्@०१४_०००५	क्षत्रदेवब्रह्मदेवौ रथस्थौ पुरुषर्षभौ  
०५,१९७।०१९द्@०१४_०००६	जघनं पालयन्तौ च पृष्ठतो ऽनुप्रजग्मतुः  
०५,१९७।०१९द्@०१४_०००७	शकटापणवेशाश् च यानं युग्यं च सर्वशः  
०५,१९७।०१९द्@०१४_०००८	तत्र नागसहस्राणि हयानाम् अयुतानि च  
०५,१९७।०१९द्@०१४_०००९	फल्गु सर्वं कलत्रं च यत् किं चित् कृशदुर्बलम्  
०५,१९७।०१९द्@०१४_००१०	कोशसञ्चयवाहांश् च कोष्ठागारं तथैव च  
०५,१९७।०१९द्@०१४_००११	गजानीकेन सङ्गृह्य शनैः प्रायाद् युधिष्ठिरः  
०५,१९७।०१९द्@०१४_००१२	तम् अन्वयात् सत्यधृतिः सौचित्तिर् युद्धदुर्मदः  
०५,१९७।०१९द्@०१४_००१३	श्रेणिमान् वसुदानश् च पुत्रः काश्यस्य वा विभुः  
०५,१९७।०१९द्@०१४_००१४	रथा विंशतिसाहस्रा ये तेषाम् अनुयायिनः  
०५,१९७।०१९द्@०१४_००१५	हयानां चैव कोट्यश् च महतां किङ्किणीकिनाम्  
०५,१९७।०१९द्@०१४_००१६	गजा विंशतिसाहस्रा ईषादन्ताः प्रहारिणः  
०५,१९७।०१९द्@०१४_००१७	कुलीना भिन्नकरटा मेघा इव विसर्पिणः  
०५,१९७।०१९द्@०१४_००१८	षष्टिर् नागसहस्राणि दशान्यानि च भारत  
०५,१९७।०१९द्@०१४_००१९	युधिष्ठिरस्य यान्य् आसन् युधि सेना महात्मनः  
०५,१९७।०१९द्@०१४_००२०	क्षरन्त इव जीमूताः प्रभिन्नकरटामुखाः  
०५,१९७।०१९द्@०१४_००२१	राजानम् अन्वयुः पश्चाच् चलन्त इव पर्वताः  
०५,१९७।०१९द्@०१४_००२२	एवं तस्य बलं भीमं कुन्तीपुत्रस्य धीमतः  
०५,१९७।०१९ए	यद् आश्रित्याभियुयुधे धार्तराष्ट्रं सुयोधनम्  
०५,१९७।०२०अ	ततो ऽन्ये शतशः पश्चात् सहस्रायुतशो नराः  
०५,१९७।०२०च्	नदन्तः प्रययुस् तेषाम् अनीकानि सहस्रशः  
०५,१९७।०२१अ	तत्र भेरीसहस्राणि शङ्खानाम् अयुतानि च  
०५,१९७।०२१च्	वादयन्ति स्म संहृष्टाः सहस्रायुतशो नराः  
  
  
  
  
