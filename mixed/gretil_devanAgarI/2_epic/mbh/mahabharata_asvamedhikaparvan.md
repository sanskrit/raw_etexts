---
title: 'Mahabharata: Asvamedhikaparvan'

---
## Intro
  
  
  
  
Mahabharata: Asvamedhikaparvan  
  
  
  
  
% Mahabharata: Asvamedhikaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  


## पाठः
  
  
  
  
  
  
  
१४,०००।०००*०००१_०१	नारायणं नमस्कृत्य नरं चैव नरोत्तमम्  
१४,०००।०००*०००१_०२	देवीं सरस्वतीं चैव ततो जयम् उदीरयेत्  
१४,०००।०००*०००२_०१	द्वैपायनोष्ठपुटनिःसृतम् अप्रमेयं  
१४,०००।०००*०००२_०२	पुण्यं पवित्रम् अथ पापहरं शिवं च  
१४,०००।०००*०००२_०३	यो भारतं समधिगच्छति वाच्यमानं  
१४,०००।०००*०००२_०४	किं तस्य पुष्करजलैर् अभिषेचनेन  
१४,००१।०००*०००३_०१	शुक्लाम्बरधरं विष्णुं शशिवर्णं चतुर्भुजम्  
१४,००१।०००*०००३_०२	प्रसन्नवदनं ध्यायेत् सर्वविघ्नोपशान्तये  
१४,००१।००१	वैशम्पायन उवाच  
१४,००१।००१अ	कृतोदकं तु राजानं धृतराष्ट्रं युधिष्ठिरः  
१४,००१।००१च्	पुरस्कृत्य महाबाहुर् उत्तताराकुलेन्द्रियः  
१४,००१।००२अ	उत्तीर्य च महीपालो बाष्पव्याकुललोचनः  
१४,००१।००२च्	पपात तीरे गङ्गाया व्याधविद्ध इव द्विपः  
१४,००१।००३अ	तं सीदमानं जग्राह भीमः कृष्णेन चोदितः  
१४,००१।००३च्	मैवम् इत्य् अब्रवीच् चैनं कृष्णः परबलार्दनः  
१४,००१।००४अ	तम् आर्तं पतितं भूमौ निश्वसन्तं पुनः पुनः  
१४,००१।००४च्	ददृशुः पाण्डवा राजन् धर्मात्मानं युधिष्ठिरम्  
१४,००१।००५अ	तं दृष्ट्वा दीनमनसं गतसत्त्वं जनेश्वरम्  
१४,००१।००५च्	भूयः शोकसमाविष्टाः पाण्डवाः समुपाविशन्  
१४,००१।००६अ	राजा च धृतराष्ट्रस् तम् उपासीनो महाभुजः  
१४,००१।००६च्	वाक्यम् आह महाप्राज्ञो महाशोकप्रपीडितम्  
१४,००१।००७अ	उत्तिष्ठ कुरुशार्दूल कुरु कार्यम् अनन्तरम्  
१४,००१।००७च्	क्षत्रधर्मेण कौरव्य जितेयम् अवनिस् त्वया  
१४,००१।००८अ	तां भुङ्क्ष्व भ्रातृभिः सार्धं सुहृद्भिश् च जनेश्वर  
१४,००१।००८च्	न शोचितव्यं पश्यामि त्वया धर्मभृतां वर  
१४,००१।००९अ	शोचितव्यं मया चैव गान्धार्या च विशां पते  
१४,००१।००९च्	पुत्रैर् विहीनो राज्येन स्वप्नलब्धधनो यथा  
१४,००१।०१०अ	अश्रुत्वा हितकामस्य विदुरस्य महात्मनः  
१४,००१।०१०च्	वाक्यानि सुमहार्थानि परितप्यामि दुर्मतिः  
१४,००१।०११अ	उक्तवान् एष मां पूर्वं धर्मात्मा दिव्यदर्शनः  
१४,००१।०११च्	दुर्योधनापराधेन कुलं ते विनशिष्यति  
१४,००१।०१२अ	स्वस्ति चेद् इच्छसे राजन् कुलस्यात्मन एव च  
१४,००१।०१२च्	वध्यताम् एष दुष्टात्मा मन्दो राजा सुयोधनः  
१४,००१।०१३अ	कर्णश् च शकुनिश् चैव मैनं पश्यतु कर्हि चित्  
१४,००१।०१३च्	द्यूतसम्पातम् अप्य् एषाम् अप्रमत्तो निवारय  
१४,००१।०१४अ	अभिषेचय राजानं धर्मात्मानं युधिष्ठिरम्  
१४,००१।०१४च्	स पालयिष्यति वशी धर्मेण पृथिवीम् इमाम्  
१४,००१।०१५अ	अथ नेच्छसि राजानं कुन्तीपुत्रं युधिष्ठिरम्  
१४,००१।०१५ब्*०००४_०१	विनाशम् उपयास्यन्ति तव पुत्रा न संशयः  
१४,००१।०१५च्	मेढीभूतः स्वयं राज्यं प्रतिगृह्णीष्व पार्थिव  
१४,००१।०१६अ	समं सर्वेषु भूतेषु वर्तमानं नराधिप  
१४,००१।०१६च्	अनुजीवन्तु सर्वे त्वां ज्ञातयो ज्ञातिवर्धन  
१४,००१।०१७अ	एवं ब्रुवति कौन्तेय विदुरे दीर्घदर्शिनि  
१४,००१।०१७च्	दुर्योधनम् अहं पापम् अन्ववर्तं वृथामतिः  
१४,००१।०१८अ	अश्रुत्वा ह्य् अस्य वीरस्य वाक्यानि मधुराण्य् अहम्  
१४,००१।०१८च्	फलं प्राप्य महद् दुःखं निमग्नः शोकसागरे  
१४,००१।०१९अ	वृद्धौ हि ते स्वः पितरौ पश्यावां दुःखितौ नृप  
१४,००१।०१९च्	न शोचितव्यं भवता पश्यामीह जनाधिप  
१४,००२।००१	वैशम्पायन उवाच  
१४,००२।००१अ	एवम् उक्तस् तु राज्ञा स धृतराष्ट्रेण धीमता  
१४,००२।००१च्	तूष्णीं बभूव मेधावी तम् उवाचाथ केशवः  
१४,००२।००२अ	अतीव मनसा शोकः क्रियमाणो जनाधिप  
१४,००२।००२च्	सन्तापयति वैतस्य पूर्वप्रेतान् पितामहान्  
१४,००२।००३अ	यजस्व विविधैर् यज्ञैर् बहुभिः स्वाप्तदक्षिणैः  
१४,००२।००३च्	देवांस् तर्पय सोमेन स्वधया च पितॄन् अपि  
१४,००२।००३द्*०००५_०१	अतिथीन् अन्नपानेन कामैर् अन्यैर् अकिञ्चनान्  
१४,००२।००४अ	त्वद्विधस्य महाबुद्धे नैतद् अद्योपपद्यते  
१४,००२।००४च्	विदितं वेदितव्यं ते कर्तव्यम् अपि ते कृतम्  
१४,००२।००५अ	श्रुताश् च राजधर्मास् ते भीष्माद् भागीरथीसुतात्  
१४,००२।००५च्	कृष्णद्वैपायनाच् चैव नारदाद् विदुरात् तथा  
१४,००२।००६अ	नेमाम् अर्हसि मूढानां वृत्तिं त्वम् अनुवर्तितुम्  
१४,००२।००६च्	पितृपैतामहीं वृत्तिम् आस्थाय धुरम् उद्वह  
१४,००२।००७अ	युक्तं हि यशसा क्षत्रं स्वर्गं प्राप्तुम् असंशयम्  
१४,००२।००७च्	न हि कश् चन शूराणां निहतो ऽत्र पराङ्मुखः  
१४,००२।००८अ	त्यज शोकं महाराज भवितव्यं हि तत् तथा  
१४,००२।००८च्	न शक्यास् ते पुनर् द्रष्टुं त्वया ह्य् अस्मिन् रणे हताः  
१४,००२।००९अ	एतावद् उक्त्वा गोविन्दो धर्मराजं युधिष्ठिरम्  
१४,००२।००९च्	विरराम महातेजास् तम् उवाच युधिष्ठिरः  
१४,००२।०१०अ	गोविन्द मयि या प्रीतिस् तव सा विदिता मम  
१४,००२।०१०च्	सौहृदेन तथा प्रेम्णा सदा माम् अनुकम्पसे  
१४,००२।०११अ	प्रियं तु मे स्यात् सुमहत् कृतं चक्रगदाधर  
१४,००२।०११च्	श्रीमन् प्रीतेन मनसा सर्वं यावदनन्दन  
१४,००२।०१२अ	यदि माम् अनुजानीयाद् भवान् गन्तुं तपोवनम्  
१४,००२।०१२ब्*०००६_०१	कृतकृत्यो भविष्यामि इति मे निश्चिता मतिः  
१४,००२।०१२च्	न हि शान्तिं प्रपश्यामि घातयित्वा पितामहम्  
१४,००२।०१२ए	कर्णं च पुरुषव्याघ्रं सङ्ग्रामेष्व् अपलायिनम्  
१४,००२।०१३अ	कर्मणा येन मुच्येयम् अस्मात् क्रूराद् अरिन्दम  
१४,००२।०१३च्	कर्मणस् तद् विधत्स्वेह येन शुध्यति मे मनः  
१४,००२।०१४अ	तम् एवंवादिनं व्यासस् ततः प्रोवाच धर्मवित्  
१४,००२।०१४च्	सान्त्वयन् सुमहातेजाः शुभं वचनम् अर्थवत्  
१४,००२।०१५अ	अकृता ते मतिस् तात पुनर् बाल्येन मुह्यसे  
१४,००२।०१५च्	किम् आकाशे वयं सर्वे प्रलपाम मुहुर् मुहुः  
१४,००२।०१६अ	विदिताः क्षत्रधर्मास् ते येषां युद्धेन जीविका  
१४,००२।०१६च्	यथा प्रवृत्तो नृपतिर् नाधिबन्धेन युज्यते  
१४,००२।०१७अ	मोक्षधर्माश् च निखिला याथातथ्येन ते श्रुताः  
१४,००२।०१७ब्*०००७_०१	यथा वै कामजां मायां परित्यक्तुं त्वम् अर्हसि  
१४,००२।०१७च्	असकृच् चैव सन्देहाश् छिन्नास् ते कामजा मया  
१४,००२।०१८अ	अश्रद्दधानो दुर्मेधा लुप्तस्मृतिर् असि ध्रुवम्  
१४,००२।०१८च्	मैवं भव न ते युक्तम् इदम् अज्ञानम् ईदृशम्  
१४,००२।०१९अ	प्रायश्चित्तानि सर्वाणि विदितानि च ते ऽनघ  
१४,००२।०१९च्	युद्धधर्माश् च ते सर्वे दानधर्माश् च ते श्रुताः  
१४,००२।०२०अ	स कथं सर्वधर्मज्ञः सर्वागमविशारदः  
१४,००२।०२०च्	परिमुह्यसि भूयस् त्वम् अज्ञानाद् इव भारत  
१४,००३।००१	व्यास उवाच  
१४,००३।००१अ	युधिष्ठिर तव प्रज्ञा न सम्यग् इति मे मतिः  
१४,००३।००१च्	न हि कश् चित् स्वयं मर्त्यः स्ववशः कुरुते क्रियाः  
१४,००३।००२अ	ईश्वरेण नियुक्तो ऽयं साध्व् असाधु च मानवः  
१४,००३।००२च्	करोति पुरुषः कर्म तत्र का परिदेवना  
१४,००३।००३अ	आत्मानं मन्यसे चाथ पापकर्माणम् अन्ततः  
१४,००३।००३च्	शृणु तत्र यथा पापम् अपकृष्येत भारत  
१४,००३।००४अ	तपोभिः क्रतुभिश् चैव दानेन च युधिष्ठिर  
१४,००३।००४ब्*०००८_०१	पूयन्ते तु नरा राजंस् तस्माद् यज्ञाः परायणम्  
१४,००३।००४च्	तरन्ति नित्यं पुरुषा ये स्म पापानि कुर्वते  
१४,००३।००५अ	यज्ञेन तपसा चैव दानेन च नराधिप  
१४,००३।००५च्	पूयन्ते राजशार्दूल नरा दुष्कृतकर्मिणः  
१४,००३।००६अ	असुराश् च सुराश् चैव पुण्यहेतोर् मखक्रियाम्  
१४,००३।००६च्	प्रयतन्ते महात्मानस् तस्माद् यज्ञाः परायणम्  
१४,००३।००७अ	यज्ञैर् एव महात्मानो बभूवुर् अधिकाः सुराः  
१४,००३।००७च्	ततो देवाः क्रियावन्तो दानवान् अभ्यधर्षयन्  
१४,००३।००८अ	राजसूयाश्वमेधौ च सर्वमेधं च भारत  
१४,००३।००८च्	नरमेधं च नृपते त्वम् आहर युधिष्ठिर  
१४,००३।००९अ	यजस्व वाजिमेधेन विधिवद् दक्षिणावता  
१४,००३।००९च्	बहुकामान्नवित्तेन रामो दाशरथिर् यथा  
१४,००३।०१०अ	यथा च भरतो राजा दौःषन्तिः पृथिवीपतिः  
१४,००३।०१०च्	शाकुन्तलो महावीर्यस् तव पूर्वपितामहः  
१४,००३।०११	युधिष्ठिर उवाच  
१४,००३।०११अ	असंशयं वाजिमेधः पावयेत् पृथिवीम् अपि  
१४,००३।०११च्	अभिप्रायस् तु मे कश् चित् तं त्वं श्रोतुम् इहार्हसि  
१४,००३।०१२अ	इमं ज्ञातिवधं कृत्वा सुमहान्तं द्विजोत्तम  
१४,००३।०१२च्	दानम् अल्पं न शक्यामि दातुं वित्तं च नास्ति मे  
१४,००३।०१३अ	न च बालान् इमान् दीनान् उत्सहे वसु याचितुम्  
१४,००३।०१३च्	तथैवार्द्रव्रणान् कृच्छ्रे वर्तमानान् नृपात्मजान्  
१४,००३।०१४अ	स्वयं विनाश्य पृथिवीं यज्ञार्थे द्विजसत्तम  
१४,००३।०१४च्	करम् आहारयिष्यामि कथं शोकपरायणान्  
१४,००३।०१५अ	दुर्योधनापराधेन वसुधा वसुधाधिपाः  
१४,००३।०१५च्	प्रनष्टा योजयित्वास्मान् अकीर्त्या मुनिसत्तम  
१४,००३।०१६अ	दुर्योधनेन पृथिवी क्षयिता वित्तकारणात्  
१४,००३।०१६च्	कोशश् चापि विशीर्णो ऽसौ धार्तराष्ट्रस्य दुर्मतेः  
१४,००३।०१७अ	पृथिवी दक्षिणा चात्र विधिः प्रथमकल्पिकः  
१४,००३।०१७च्	विद्वद्भिः परिदृष्टो ऽयं शिष्टो विधिविपर्ययः  
१४,००३।०१८अ	न च प्रतिनिधिं कर्तुं चिकीर्षामि तपोधन  
१४,००३।०१८च्	अत्र मे भगवन् सम्यक् साचिव्यं कर्तुम् अर्हसि  
१४,००३।०१९	वैशम्पायन उवाच  
१४,००३।०१९अ	एवम् उक्तस् तु पार्थेन कृष्णद्वैपायनस् तदा  
१४,००३।०१९च्	मुहूर्तम् अनुसञ्चिन्त्य धर्मराजानम् अब्रवीत्  
१४,००३।०१९द्*०००९_०१	कोशश् चापि विशीर्णो ऽयं परिपूर्णो भविष्यति  
१४,००३।०२०अ	विद्यते द्रविणं पार्थ गिरौ हिमवति स्थितम्  
१४,००३।०२०च्	उत्सृष्टं ब्राह्मणैर् यज्ञे मरुत्तस्य महीपतेः  
१४,००३।०२०ए	तद् आनयस्व कौन्तेय पर्याप्तं तद् भविष्यति  
१४,००३।०२१	युधिष्ठिर उवाच  
१४,००३।०२१अ	कथं यज्ञे मरुत्तस्य द्रविणं तत् समाचितम्  
१४,००३।०२१च्	कस्मिंश् च काले स नृपो बभूव वदतां वर  
१४,००३।०२२	व्यास उवाच  
१४,००३।०२२अ	यदि शुश्रूषसे पार्थ शृणु कारन्धमं नृपम्  
१४,००३।०२२च्	यस्मिन् काले महावीर्यः स राजासीन् महाधनः  
१४,००४।००१	युधिष्ठिर उवाच  
१४,००४।००१अ	शुश्रूषे तस्य धर्मज्ञ राजर्षेः परिकीर्तनम्  
१४,००४।००१च्	द्वैपायन मरुत्तस्य कथां प्रब्रूहि मे ऽनघ  
१४,००४।००२	व्यास उवाच  
१४,००४।००२अ	आसीत् कृतयुगे पूर्वं मनुर् दण्डधरः प्रभुः  
१४,००४।००२च्	तस्य पुत्रो महेष्वासः प्रजातिर् इति विश्रुतः  
१४,००४।००३अ	प्रजातेर् अभवत् पुत्रः क्षुप इत्य् अभिविश्रुतः  
१४,००४।००३च्	क्षुपस्य पुत्रस् त्व् इक्ष्वाकुर् महीपालो ऽभवत् प्रभुः  
१४,००४।००४अ	तस्य पुत्रशतं राजन्न् आसीत् परमधार्मिकम्  
१४,००४।००४च्	तांस् तु सर्वान् महीपालान् इक्ष्वाकुर् अकरोत् प्रभुः  
१४,००४।००५अ	तेषां ज्येष्ठस् तु विंशो ऽभूत् प्रतिमानं धनुष्मताम्  
१४,००४।००५च्	विंशस्य पुत्रः कल्याणो विविंशो नाम भारत  
१४,००४।००६अ	विविंशस्य सुता राजन् बभूवुर् दश पञ्च च  
१४,००४।००६च्	सर्वे धनुषि विक्रान्ता ब्रह्मण्याः सत्यवादिनः  
१४,००४।००७अ	दानधर्मरताः सन्तः सततं प्रियवादिनः  
१४,००४।००७च्	तेषां ज्येष्ठः खनीनेत्रः स तान् सर्वान् अपीडयत्  
१४,००४।००८अ	खनीनेत्रस् तु विक्रान्तो जित्वा राज्यम् अकण्टकम्  
१४,००४।००८च्	नाशक्नोद् रक्षितुं राज्यं नान्वरज्यन्त तं प्रजाः  
१४,००४।००९अ	तम् अपास्य च तद् राष्ट्रं तस्य पुत्रं सुवर्चसम्  
१४,००४।००९च्	अभ्यषिञ्चत राजेन्द्र मुदितं चाभवत् तदा  
१४,००४।०१०अ	स पितुर् विक्रियां दृष्ट्वा राज्यान् निरसनं तथा  
१४,००४।०१०च्	नियतो वर्तयाम् आस प्रजाहितचिकीर्षया  
१४,००४।०११अ	ब्रह्मण्यः सत्यवादी च शुचिः शमदमान्वितः  
१४,००४।०११च्	प्रजास् तं चान्वरज्यन्त धर्मनित्यं मनस्विनम्  
१४,००४।०१२अ	तस्य धर्मप्रवृत्तस्य व्यशीर्यत् कोशवाहनम्  
१४,००४।०१२च्	तं क्षीणकोशं सामन्ताः समन्तात् पर्यपीडयन्  
१४,००४।०१३अ	स पीड्यमानो बहुभिः क्षीणकोशस् त्व् अवाहनः  
१४,००४।०१३च्	आर्तिम् आर्छत् परां राजा सह भृत्यैः पुरेण च  
१४,००४।०१४अ	न चैनं परिहर्तुं ते ऽशक्नुवन् परिसङ्क्षये  
१४,००४।०१४च्	सम्यग्वृत्तो हि राजा स धर्मनित्यो युधिष्ठिर  
१४,००४।०१५अ	यदा तु परमाम् आर्तिं गतो ऽसौ सपुरो नृपः  
१४,००४।०१५च्	ततः प्रदध्मौ स करं प्रादुरासीत् ततो बलम्  
१४,००४।०१६अ	ततस् तान् अजयत् सर्वान् प्रातिसीमान् नराधिपान्  
१४,००४।०१६च्	एतस्मात् कारणाद् राजन् विश्रुतः स करन्धमः  
१४,००४।०१७अ	तस्य कारन्धमः पुत्रस् त्रेतायुगमुखे ऽभवत्  
१४,००४।०१७ब्*००१०_०१	पुत्रस् त्रेतायुगमुखे ऽभवद् आविक्षसञ्ज्ञकः  
१४,००४।०१७ब्*००११_०१	कारन्धम इति ख्यातो बभूव जगतीपतिः  
१४,००४।०१७च्	इन्द्राद् अनवरः श्रीमान् देवैर् अपि सुदुर्जयः  
१४,००४।०१८अ	तस्य सर्वे महीपाला वर्तन्ते स्म वशे तदा  
१४,००४।०१८च्	स हि सम्राड् अभूत् तेषां वृत्तेन च बलेन च  
१४,००४।०१९अ	अविक्षिन् नाम धर्मात्मा शौर्येणेन्द्रसमो ऽभवत्  
१४,००४।०१९च्	यज्ञशीलः कर्मरतिर् धृतिमान् संयतेन्द्रियः  
१४,००४।०२०अ	तेजसादित्यसदृशः क्षमया पृथिवीसमः  
१४,००४।०२०च्	बृहस्पतिसमो बुद्ध्या हिमवान् इव सुस्थिरः  
१४,००४।०२१अ	कर्मणा मनसा वाचा दमेन प्रशमेन च  
१४,००४।०२१च्	मनांस्य् आराधयाम् आस प्रजानां स महीपतिः  
१४,००४।०२२अ	य ईजे हयमेधानां शतेन विधिवत् प्रभुः  
१४,००४।०२२च्	याजयाम् आस यं विद्वान् स्वयम् एवाङ्गिराः प्रभुः  
१४,००४।०२३अ	तस्य पुत्रो ऽतिचक्राम पितरं गुणवत्तया  
१४,००४।०२३च्	मरुत्तो नाम धर्मज्ञश् चक्रवर्ती महायशाः  
१४,००४।०२४अ	नागायुतसमप्राणः साक्षाद् विष्णुर् इवापरः  
१४,००४।०२४च्	स यक्ष्यमाणो धर्मात्मा शातकुम्भमयान्य् उत  
१४,००४।०२४ए	कारयाम् आस शुभ्राणि भाजनानि सहस्रशः  
१४,००४।०२५अ	मेरुं पर्वतम् आसाद्य हिमवत्पार्श्व उत्तरे  
१४,००४।०२५च्	काञ्चनः सुमहान् पादस् तत्र कर्म चकार सः  
१४,००४।०२६अ	ततः कुण्डानि पात्रीश् च पिठराण्य् आसनानि च  
१४,००४।०२६च्	चक्रुः सुवर्णकर्तारो येषां सङ्ख्या न विद्यते  
१४,००४।०२७अ	तस्यैव च समीपे स यज्ञवाटो बभूव ह  
१४,००४।०२७च्	ईजे तत्र स धर्मात्मा विधिवत् पृथिवीपतिः  
१४,००४।०२७ए	मरुत्तः सहितैः सर्वैः प्रजापालैर् नराधिपः  
१४,००५।००१	युधिष्ठिर उवाच  
१४,००५।००१अ	कथंवीर्यः समभवत् स राजा वदतां वरः  
१४,००५।००१च्	कथं च जातरूपेण समयुज्यत स द्विज  
१४,००५।००२अ	क्व च तत् साम्प्रतं द्रव्यं भगवन्न् अवतिष्ठते  
१४,००५।००२च्	कथं च शक्यम् अस्माभिस् तद् अवाप्तुं तपोधन  
१४,००५।००३	व्यास उवाच  
१४,००५।००३अ	असुराश् चैव देवाश् च दक्षस्यासन् प्रजापतेः  
१४,००५।००३च्	अपत्यं बहुलं तात ते ऽस्पर्धन्त परस्परम्  
१४,००५।००४अ	तथैवाङ्गिरसः पुत्रौ व्रततुल्यौ बभूवतुः  
१४,००५।००४च्	बृहस्पतिर् बृहत्तेजाः संवर्तश् च तपोधनः  
१४,००५।००५अ	ताव् अपि स्पर्धिनौ राजन् पृथग् आस्तां परस्परम्  
१४,००५।००५च्	बृहस्पतिश् च संवर्तं बाधते स्म पुनः पुनः  
१४,००५।००६अ	स बाध्यमानः सततं भ्रात्रा ज्येष्ठेन भारत  
१४,००५।००६च्	अर्थान् उत्सृज्य दिग्वासा वनवासम् अरोचयत्  
१४,००५।००७अ	वासवो ऽप्य् असुरान् सर्वान् निर्जित्य च निहत्य च  
१४,००५।००७च्	इन्द्रत्वं प्राप्य लोकेषु ततो वव्रे पुरोहितम्  
१४,००५।००७ए	पुत्रम् अङ्गिरसो ज्येष्ठं विप्रश्रेष्ठं बृहस्पतिम्  
१४,००५।००८अ	याज्यस् त्व् अङ्गिरसः पूर्वम् आसीद् राजा करन्धमः  
१४,००५।००८च्	वीर्येणाप्रतिमो लोके वृत्तेन च बलेन च  
१४,००५।००८ए	शतक्रतुर् इवौजस्वी धर्मात्मा संशितव्रतः  
१४,००५।००९अ	वाहनं यस्य योधाश् च द्रव्याणि विविधानि च  
१४,००५।००९ब्*००१२_०१	शयनानि च मुख्यानि महार्हाणि च सर्वशः  
१४,००५।००९च्	ध्यानाद् एवाभवद् राजन् मुखवातेन सर्वशः  
१४,००५।०१०अ	स गुणैः पार्थिवान् सर्वान् वशे चक्रे नराधिपः  
१४,००५।०१०च्	सञ्जीव्य कालम् इष्टं च सशरीरो दिवं गतः  
१४,००५।०११अ	बभूव तस्य पुत्रस् तु ययातिर् इव धर्मवित्  
१४,००५।०११च्	अविक्षिन् नाम शत्रुक्षित् स वशे कृतवान् महीम्  
१४,००५।०११ए	विक्रमेण गुणैश् चैव पितेवासीत् स पार्थिवः  
१४,००५।०१२अ	तस्य वासवतुल्यो ऽभून् मरुत्तो नाम वीर्यवान्  
१४,००५।०१२च्	पुत्रस् तम् अनुरक्ताभूत् पृथिवी सागराम्बरा  
१४,००५।०१३अ	स्पर्धते सततं स स्म देवराजेन पार्थिवः  
१४,००५।०१३च्	वासवो ऽपि मरुत्तेन स्पर्धते पाण्डुनन्दन  
१४,००५।०१४अ	शुचिः स गुणवान् आसीन् मरुत्तः पृथिवीपतिः  
१४,००५।०१४च्	यतमानो ऽपि यं शक्रो न विशेषयति स्म ह  
१४,००५।०१५अ	सो ऽशक्नुवन् विशेषाय समाहूय बृहस्पतिम्  
१४,००५।०१५च्	उवाचेदं वचो देवैः सहितो हरिवाहनः  
१४,००५।०१६अ	बृहस्पते मरुत्तस्य मा स्म कार्षीः कथं चन  
१४,००५।०१६च्	दैवं कर्माथ वा पित्र्यं कर्तासि मम चेत् प्रियम्  
१४,००५।०१७अ	अहं हि त्रिषु लोकेषु सुराणां च बृहस्पते  
१४,००५।०१७च्	इन्द्रत्वं प्राप्तवान् एको मरुत्तस् तु महीपतिः  
१४,००५।०१८अ	कथं ह्य् अमर्त्यं ब्रह्मंस् त्वं याजयित्वा सुराधिपम्  
१४,००५।०१८च्	याजयेर् मृत्युसंयुक्तं मरुत्तम् अविशङ्कया  
१४,००५।०१९अ	मां वा वृणीष्व भद्रं ते मरुत्तं वा महीपतिम्  
१४,००५।०१९च्	परित्यज्य मरुत्तं वा यथाजोषं भजस्व माम्  
१४,००५।०२०अ	एवम् उक्तः स कौरव्य देवराज्ञा बृहस्पतिः  
१४,००५।०२०च्	मुहूर्तम् इव सञ्चिन्त्य देवराजानम् अब्रवीत्  
१४,००५।०२१अ	त्वं भूतानाम् अधिपतिस् त्वयि लोकाः प्रतिष्ठिताः  
१४,००५।०२१च्	नमुचेर् विश्वरूपस्य निहन्ता त्वं बलस्य च  
१४,००५।०२२अ	त्वम् आजहर्थ देवानाम् एको वीर श्रियं पराम्  
१४,००५।०२२च्	त्वं बिभर्षि भुवं द्यां च सदैव बलसूदन  
१४,००५।०२३अ	पौरोहित्यं कथं कृत्वा तव देवगणेश्वर  
१४,००५।०२३च्	याजयेयम् अहं मर्त्यं मरुत्तं पाकशासन  
१४,००५।०२४अ	समाश्वसिहि देवेश नाहं मर्त्याय कर्हि चित्  
१४,००५।०२४च्	ग्रहीष्यामि स्रुवं यज्ञे शृणु चेदं वचो मम  
१४,००५।०२५अ	हिरण्यरेतसो ऽम्भः स्यात् परिवर्तेत मेदिनी  
१४,००५।०२५च्	भासं च न रविः कुर्यान् मत्सत्यं विचलेद् यदि  
१४,००५।०२६अ	बृहस्पतिवचः श्रुत्वा शक्रो विगतमत्सरः  
१४,००५।०२६च्	प्रशस्यैनं विवेशाथ स्वम् एव भवनं तदा  
१४,००६।००१	व्यास उवाच  
१४,००६।००१अ	अत्राप्य् उदाहरन्तीमम् इतिहासं पुरातनम्  
१४,००६।००१च्	बृहस्पतेश् च संवादं मरुत्तस्य च भारत  
१४,००६।००२अ	देवराजस्य समयं कृतम् आङ्गिरसेन ह  
१४,००६।००२च्	श्रुत्वा मरुत्तो नृपतिर् मन्युम् आहारयत् तदा  
१४,००६।००३अ	सङ्कल्प्य मनसा यज्ञं करन्धमसुतात्मजः  
१४,००६।००३च्	बृहस्पतिम् उपागम्य वाग्मी वचनम् अब्रवीत्  
१४,००६।००४अ	भगवन् यन् मया पूर्वम् अभिगम्य तपोधन  
१४,००६।००४च्	कृतो ऽभिसन्धिर् यज्ञाय भवतो वचनाद् गुरो  
१४,००६।००५अ	तम् अहं यष्टुम् इच्छामि सम्भाराः सम्भृताश् च मे  
१४,००६।००५च्	याज्यो ऽस्मि भवतः साधो तत् प्राप्नुहि विधत्स्व च  
१४,००६।००६	बृहस्पतिर् उवाच  
१४,००६।००६अ	न कामये याजयितुं त्वाम् अहं पृथिवीपते  
१४,००६।००६च्	वृतो ऽस्मि देवराजेन प्रतिज्ञातं च तस्य मे  
१४,००६।००७	मरुत्त उवाच  
१४,००६।००७अ	पित्र्यम् अस्मि तव क्षेत्रं बहु मन्ये च ते भृशम्  
१४,००६।००७च्	न चास्म्य् अयाज्यतां प्राप्तो भजमानं भजस्व माम्  
१४,००६।००८	बृहस्पतिर् उवाच  
१४,००६।००८अ	अमर्त्यं याजयित्वाहं याजयिष्ये न मानुषम्  
१४,००६।००८च्	मरुत्त गच्छ वा मा वा निवृत्तो ऽस्म्य् अद्य याजनात्  
१४,००६।००९अ	न त्वां याजयितास्म्य् अद्य वृणु त्वं यम् इहेच्छसि  
१४,००६।००९च्	उपाध्यायं महाबाहो यस् ते यज्ञं करिष्यति  
१४,००६।०१०	व्यास उवाच  
१४,००६।०१०अ	एवम् उक्तस् तु नृपतिर् मरुत्तो व्रीडितो ऽभवत्  
१४,००६।०१०च्	प्रत्यागच्छच् च संविग्नो ददर्श पथि नारदम्  
१४,००६।०११अ	देवर्षिणा समागम्य नारदेन स पार्थिवः  
१४,००६।०११च्	विधिवत् प्राञ्जलिस् तस्थाव् अथैनं नारदो ऽब्रवीत्  
१४,००६।०१२अ	राजर्षे नातिहृष्टो ऽसि कच्चित् क्षेमं तवानघ  
१४,००६।०१२च्	क्व गतो ऽसि कुतो वेदम् अप्रीतिस्थानम् आगतम्  
१४,००६।०१३अ	श्रोतव्यं चेन् मया राजन् ब्रूहि मे पार्थिवर्षभ  
१४,००६।०१३च्	व्यपनेष्यामि ते मन्युं सर्वयत्नैर् नराधिप  
१४,००६।०१४अ	एवम् उक्तो मरुत्तस् तु नारदेन महर्षिणा  
१४,००६।०१४च्	विप्रलम्भम् उपाध्यायात् सर्वम् एव न्यवेदयत्  
१४,००६।०१५अ	गतो ऽस्म्य् अङ्गिरसः पुत्रं देवाचार्यं बृहस्पतिम्  
१४,००६।०१५च्	यज्ञार्थम् ऋत्विजं द्रष्टुं स च मां नाभ्यनन्दत  
१४,००६।०१६अ	प्रत्याख्यातश् च तेनाहं जीवितुं नाद्य कामये  
१४,००६।०१६च्	परित्यक्तश् च गुरुणा दूषितश् चास्मि नारद  
१४,००६।०१७अ	एवम् उक्तस् तु राज्ञा स नारदः प्रत्युवाच ह  
१४,००६।०१७च्	आविक्षितं महाराज वाचा सञ्जीवयन्न् इव  
१४,००६।०१८अ	राजन्न् अङ्गिरसः पुत्रः संवर्तो नाम धार्मिकः  
१४,००६।०१८च्	चङ्क्रमीति दिशः सर्वा दिग्वासा मोहयन् प्रजाः  
१४,००६।०१९अ	तं गच्छ यदि याज्यं त्वां न वाञ्छति बृहस्पतिः  
१४,००६।०१९च्	प्रसन्नस् त्वां महाराज संवर्तो याजयिष्यति  
१४,००६।०२०	मरुत्त उवाच  
१४,००६।०२०अ	सञ्जीवितो ऽहं भवता वाक्येनानेन नारद  
१४,००६।०२०च्	पश्येयं क्व नु संवर्तं शंस मे वदतां वर  
१४,००६।०२१अ	कथं च तस्मै वर्तेयं कथं मां न परित्यजेत्  
१४,००६।०२१च्	प्रत्याख्यातश् च तेनापि नाहं जीवितुम् उत्सहे  
१४,००६।०२२	नारद उवाच  
१४,००६।०२२अ	उन्मत्तवेषं बिभ्रत् स चङ्क्रमीति यथासुखम्  
१४,००६।०२२च्	वाराणसीं तु नगरीम् अभीक्ष्णम् उपसेवते  
१४,००६।०२२द्*००१३_०१	यत्र साक्षान् महादेवो देहान्ते परमेश्वरः  
१४,००६।०२२द्*००१३_०२	व्याचष्टे तारकज्ञानं जन्तूनाम् अपवर्गदम्  
१४,००६।०२३अ	तस्या द्वारं समासाद्य न्यसेथाः कुणपं क्व चित्  
१४,००६।०२३च्	तं दृष्ट्वा यो निवर्तेत स संवर्तो महीपते  
१४,००६।०२४अ	तं पृष्ठतो ऽनुगच्छेथा यत्र गच्छेत् स वीर्यवान्  
१४,००६।०२४च्	तम् एकान्ते समासाद्य प्राञ्जलिः शरणं व्रजेः  
१४,००६।०२५अ	पृच्छेत् त्वां यदि केनाहं तवाख्यात इति स्म ह  
१४,००६।०२५च्	ब्रूयास् त्वं नारदेनेति सन्तप्त इव शत्रुहन्  
१४,००६।०२६अ	स चेत् त्वाम् अनुयुञ्जीत ममाभिगमनेप्सया  
१४,००६।०२६च्	शंसेथा वह्निम् आरूढं माम् अपि त्वम् अशङ्कया  
१४,००६।०२७	व्यास उवाच  
१४,००६।०२७अ	स तथेति प्रतिश्रुत्य पूजयित्वा च नारदम्  
१४,००६।०२७च्	अभ्यनुज्ञाय राजर्षिर् ययौ वाराणसीं पुरीम्  
१४,००६।०२८अ	तत्र गत्वा यथोक्तं स पुर्या द्वारे महायशाः  
१४,००६।०२८च्	कुणपं स्थापयाम् आस नारदस्य वचः स्मरन्  
१४,००६।०२९अ	यौगपद्येन विप्रश् च स पुरीद्वारम् आविशत्  
१४,००६।०२९च्	ततः स कुणपं दृष्ट्वा सहसा स न्यवर्तत  
१४,००६।०३०अ	स तं निवृत्तम् आलक्ष्य प्राञ्जलिः पृष्ठतो ऽन्वगात्  
१४,००६।०३०च्	आविक्षितो महीपालः संवर्तम् उपशिक्षितुम्  
१४,००६।०३१अ	स एनं विजने दृष्ट्वा पांसुभिः कर्दमेन च  
१४,००६।०३१च्	श्लेष्मणा चापि राजानं ष्ठीवनैश् च समाकिरत्  
१४,००६।०३२अ	स तथा बाध्यमानो ऽपि संवर्तेन महीपतिः  
१४,००६।०३२च्	अन्वगाद् एव तम् ऋषिं प्राञ्जलिः सम्प्रसादयन्  
१४,००६।०३३अ	ततो निवृत्य संवर्तः परिश्रान्त उपाविशत्  
१४,००६।०३३च्	शीतलच्छायम् आसाद्य न्यग्रोधं बहुशाखिनम्  
१४,००७।००१	संवर्त उवाच  
१४,००७।००१अ	कथम् अस्मि त्वया ज्ञातः केन वा कथितो ऽस्मि ते  
१४,००७।००१च्	एतद् आचक्ष्व मे तत्त्वम् इच्छसे चेत् प्रियं मम  
१४,००७।००२अ	सत्यं ते ब्रुवतः सर्वे सम्पत्स्यन्ते मनोरथाः  
१४,००७।००२च्	मिथ्या तु ब्रुवतो मूर्धा सप्तधा ते फलिष्यति  
१४,००७।००३	मरुत्त उवाच  
१४,००७।००३अ	नारदेन भवान् मह्यम् आख्यातो ह्य् अटता पथि  
१४,००७।००३च्	गुरुपुत्रो ममेति त्वं ततो मे प्रीतिर् उत्तमा  
१४,००७।००४	संवर्त उवाच  
१४,००७।००४अ	सत्यम् एतद् भवान् आह स मां जानाति सत्रिणम्  
१४,००७।००४च्	कथयस्वैतद् एकं मे क्व नु सम्प्रति नारदः  
१४,००७।००५	मरुत्त उवाच  
१४,००७।००५अ	भवन्तं कथयित्वा तु मम देवर्षिसत्तमः  
१४,००७।००५च्	ततो माम् अभ्यनुज्ञाय प्रविष्टो हव्यवाहनम्  
१४,००७।००५द्*००१४_०१	योजनीयो ऽहम् अधुना भवता मुनिसत्तम  
१४,००७।००६	व्यास उवाच  
१४,००७।००६अ	श्रुत्वा तु पार्थिवस्यैतत् संवर्तः परया मुदा  
१४,००७।००६च्	एतावद् अहम् अप्य् एनं कुर्याम् इति तदाब्रवीत्  
१४,००७।००७अ	ततो मरुत्तम् उन्मत्तो वाचा निर्भर्त्सयन्न् इव  
१४,००७।००७च्	रूक्षया ब्राह्मणो राजन् पुनः पुनर् अथाब्रवीत्  
१४,००७।००८अ	वातप्रधानेन मया स्वचित्तवशवर्तिना  
१४,००७।००८च्	एवं विकृतरूपेण कथं याजितुम् इच्छसि  
१४,००७।००९अ	भ्राता मम समर्थश् च वासवेन च सत्कृतः  
१४,००७।००९च्	वर्तते याजने चैव तेन कर्माणि कारय  
१४,००७।०१०अ	गृहं स्वं चैव याज्याश् च सर्वा गृह्याश् च देवताः  
१४,००७।०१०च्	पूर्वजेन ममाक्षिप्तं शरीरं वर्जितं त्व् इदम्  
१४,००७।०११अ	नाहं तेनाननुज्ञातस् त्वाम् आविक्षित कर्हि चित्  
१४,००७।०११च्	याजयेयं कथं चिद् वै स हि पूज्यतमो मम  
१४,००७।०१२अ	स त्वं बृहस्पतिं गच्छ तम् अनुज्ञाप्य चाव्रज  
१४,००७।०१२च्	ततो ऽहं याजयिष्ये त्वां यदि यष्टुम् इहेच्छसि  
१४,००७।०१३	मरुत्त उवाच  
१४,००७।०१३अ	बृहस्पतिं गतः पूर्वम् अहं संवर्त तच् छृणु  
१४,००७।०१३च्	न मां कामयते याज्यम् असौ वासववारितः  
१४,००७।०१४अ	अमरं याज्यम् आसाद्य माम् ऋषे मा स्म मानुषम्  
१४,००७।०१४च्	याजयेथा मरुत्तं त्वं मर्त्यधर्माणम् आतुरम्  
१४,००७।०१४द्*००१५_०१	शक्रेण प्रतिषिद्धो ऽहं मरुत्तं मा स्म याजयेः  
१४,००७।०१४द्*००१६_०१	न मां रोचयते राज्यम् अयाज्यं माम् अमानुषम्  
१४,००७।०१५अ	स्पर्धते च मया विप्र सदा वै स हि पार्थिवः  
१४,००७।०१५च्	एवम् अस्त्व् इति चाप्य् उक्तो भ्रात्रा ते बलवृत्रहा  
१४,००७।०१६अ	स माम् अभिगतं प्रेम्णा याज्यवन् न बुभूषति  
१४,००७।०१६च्	देवराजम् उपाश्रित्य तद् विद्धि मुनिपुङ्गव  
१४,००७।०१७अ	सो ऽहम् इच्छामि भवता सर्वस्वेनापि याजितुम्  
१४,००७।०१७च्	कामये समतिक्रान्तुं वासवं त्वत्कृतैर् गुणैः  
१४,००७।०१८अ	न हि मे वर्तते बुद्धिर् गन्तुं ब्रह्मन् बृहस्पतिम्  
१४,००७।०१८च्	प्रत्याख्यातो हि तेनास्मि तथानपकृते सति  
१४,००७।०१९	संवर्त उवाच  
१४,००७।०१९अ	चिकीर्षसि यथाकामं सर्वम् एतत् त्वयि ध्रुवम्  
१४,००७।०१९च्	यदि सर्वान् अभिप्रायान् कर्तासि मम पार्थिव  
१४,००७।०२०अ	याज्यमानं मया हि त्वां बृहस्पतिपुरन्दरौ  
१४,००७।०२०च्	द्विषेतां समभिक्रुद्धाव् एतद् एकं समर्थय  
१४,००७।०२१अ	स्थैर्यम् अत्र कथं ते स्यात् स त्वं निःसंशयं कुरु  
१४,००७।०२१च्	कुपितस् त्वां न हीदानीं भस्म कुर्यां सबान्धवम्  
१४,००७।०२२	मरुत्त उवाच  
१४,००७।०२२अ	यावत् तपेत् सहस्रांशुस् तिष्ठेरंश् चापि पर्वताः  
१४,००७।०२२च्	तावल् लोकान् न लभेयं त्यजेयं सङ्गतं यदि  
१४,००७।०२३अ	मा चापि शुभबुद्धित्वं लभेयम् इह कर्हि चित्  
१४,००७।०२३च्	सम्यग् ज्ञाने वैषये वा त्यजेयं सङ्गतं यदि  
१४,००७।०२४	संवर्त उवाच  
१४,००७।०२४अ	आविक्षित शुभा बुद्धिर् धीयतां तव कर्मसु  
१४,००७।०२४च्	याजनं हि ममाप्य् एवं वर्तते त्वयि पार्थिव  
१४,००७।०२५अ	संविधास्ये च ते राजन्न् अक्षयं द्रव्यम् उत्तमम्  
१४,००७।०२५च्	येन देवान् सगन्धर्वाञ् शक्रं चाभिभविष्यसि  
१४,००७।०२६अ	न तु मे वर्तते बुद्धिर् धने याज्येषु वा पुनः  
१४,००७।०२६च्	विप्रियं तु चिकीर्षामि भ्रातुश् चेन्द्रस्य चोभयोः  
१४,००७।०२७अ	गमयिष्यामि चेन्द्रेण समताम् अपि ते ध्रुवम्  
१४,००७।०२७च्	प्रियं च ते करिष्यामि सत्यम् एतद् ब्रवीमि ते  
१४,००८।००१	संवर्त उवाच  
१४,००८।००१अ	गिरेर् हिमवतः पृष्ठे मुञ्जवान् नाम पर्वतः  
१४,००८।००१च्	तप्यते यत्र भगवांस् तपो नित्यम् उमापतिः  
१४,००८।००२अ	वनस्पतीनां मूलेषु टङ्केषु शिखरेषु च  
१४,००८।००२च्	गुहासु शैलराजस्य यथाकामं यथासुखम्  
१४,००८।००३अ	उमासहायो भगवान् यत्र नित्यं महेश्वरः  
१४,००८।००३च्	आस्ते शूली महातेजा नानाभूतगणावृतः  
१४,००८।००४अ	तत्र रुद्राश् च साध्याश् च विश्वे ऽथ वसवस् तथा  
१४,००८।००४च्	यमश् च वरुणश् चैव कुबेरश् च सहानुगः  
१४,००८।००५अ	भूतानि च पिशाचाश् च नासत्याव् अश्विनाव् अपि  
१४,००८।००५च्	गन्धर्वाप्सरसश् चैव यक्षा देवर्षयस् तथा  
१४,००८।००६अ	आदित्या मरुतश् चैव यातुधानाश् च सर्वशः  
१४,००८।००६ब्*००१७_०१	ब्रह्मादयश् च मरुतो मुनयो ऽध्यात्मचिन्तकाः  
१४,००८।००६च्	उपासन्ते महात्मानं बहुरूपम् उमापतिम्  
१४,००८।००७अ	रमते भगवांस् तत्र कुबेरानुचरैः सह  
१४,००८।००७च्	विकृतैर् विकृताकारैः क्रीडद्भिः पृथिवीपते  
१४,००८।००७ए	श्रिया ज्वलन् दृश्यते वै बालादित्यसमद्युतिः  
१४,००८।००८अ	न रूपं दृश्यते तस्य संस्थानं वा कथं चन  
१४,००८।००८च्	निर्देष्टुं प्राणिभिः कैश् चित् प्राकृतैर् मांसलोचनैः  
१४,००८।००९अ	नोष्णं न शिशिरं तत्र न वायुर् न च भास्करः  
१४,००८।००९च्	न जरा क्षुत्पिपासे वा न मृत्युर् न भयं नृप  
१४,००८।०१०अ	तस्य शैलस्य पार्श्वेषु सर्वेषु जयतां वर  
१४,००८।०१०च्	धातवो जातरूपस्य रश्मयः सवितुर् यथा  
१४,००८।०११अ	रक्ष्यन्ते ते कुबेरस्य सहायैर् उद्यतायुधैः  
१४,००८।०११च्	चिकीर्षद्भिः प्रियं राजन् कुबेरस्य महात्मनः  
१४,००८।०११द्*००१८_०१	तत्र गत्वा त्वम् अन्वास्य महायोगेश्वरं शिवम्  
१४,००८।०११द्*००१८_०२	कुरु प्रणामं राजर्षे भक्त्या परमया युतः  
१४,००८।०१२अ	तस्मै भगवते कृत्वा नमः शर्वाय वेधसे  
१४,००८।०१२ब्*००१९_०१	एभिस् त्वं नामभिर् देवं सर्वविद्याधिपं स्तुहि  
१४,००८।०१२च्	रुद्राय शितिकण्ठाय सुरूपाय सुवर्चसे  
१४,००८।०१३अ	कपर्दिने करालाय हर्यक्ष्णे वरदाय च  
१४,००८।०१३च्	त्र्यक्ष्णे पूष्णो दन्तभिदे वामनाय शिवाय च  
१४,००८।०१४अ	याम्यायाव्यक्तकेशाय सद्वृत्ते शङ्कराय च  
१४,००८।०१४च्	क्षेम्याय हरिनेत्राय स्थाणवे पुरुषाय च  
१४,००८।०१५अ	हरिकेशाय मुण्डाय कृशायोत्तारणाय च  
१४,००८।०१५च्	भास्कराय सुतीर्थाय देवदेवाय रंहसे  
१४,००८।०१५द्*००२०_०१	बहुरूपाय शर्वाय प्रियाय प्रियवाससे  
१४,००८।०१६अ	उष्णीषिणे सुवक्त्राय सहस्राक्षाय मीढुषे  
१४,००८।०१६च्	गिरिशाय प्रशान्ताय यतये चीरवाससे  
१४,००८।०१७अ	बिल्वदण्डाय सिद्धाय सर्वदण्डधराय च  
१४,००८।०१७च्	मृगव्याधाय महते धन्विने ऽथ भवाय च  
१४,००८।०१८अ	वराय सौम्यवक्त्राय पशुहस्ताय वर्षिणे  
१४,००८।०१८च्	हिरण्यबाहवे राजन्न् उग्राय पतये दिशाम्  
१४,००८।०१८द्*००२१_०१	लेलिहानाय गोत्राय सिद्धमन्त्राय वृष्णये  
१४,००८।०१९अ	पशूनां पतये चैव भूतानां पतये तथा  
१४,००८।०१९च्	वृषाय मातृभक्ताय सेनान्ये मध्यमाय च  
१४,००८।०२०अ	स्रुवहस्ताय पतये धन्विने भार्गवाय च  
१४,००८।०२०च्	अजाय कृष्णनेत्राय विरूपाक्षाय चैव ह  
१४,००८।०२१अ	तीक्ष्णदंष्ट्राय तीक्ष्णाय वैश्वानरमुखाय च  
१४,००८।०२१च्	महाद्युतये ऽनङ्गाय सर्वाङ्गाय प्रजावते  
१४,००८।०२१द्*००२२_०१	विलोहिताय दीप्ताय दीप्ताक्षाय महौजसे  
१४,००८।०२२अ	तथा शुक्राधिपतये पृथवे कृत्तिवाससे  
१४,००८।०२२च्	कपालमालिने नित्यं सुवर्णमुकुटाय च  
१४,००८।०२३अ	महादेवाय कृष्णाय त्र्यम्बकायानघाय च  
१४,००८।०२३च्	क्रोधनाय नृशंसाय मृदवे बाहुशालिने  
१४,००८।०२४अ	दण्डिने तप्ततपसे तथैव क्रूरकर्मणे  
१४,००८।०२४च्	सहस्रशिरसे चैव सहस्रचरणाय च  
१४,००८।०२४ए	नमः स्वधास्वरूपाय बहुरूपाय दंष्ट्रिणे  
१४,००८।०२५अ	पिनाकिनं महादेवं महायोगिनम् अव्ययम्  
१४,००८।०२५च्	त्रिशूलपाणिं वरदं त्र्यम्बकं भुवनेश्वरम्  
१४,००८।०२६अ	त्रिपुरघ्नं त्रिनयनं त्रिलोकेशं महौजसम्  
१४,००८।०२६च्	प्रभवं सर्वभूतानां धारणं धरणीधरम्  
१४,००८।०२७अ	ईशानं शङ्करं सर्वं शिवं विश्वेश्वरं भवम्  
१४,००८।०२७च्	उमापतिं पशुपतिं विश्वरूपं महेश्वरम्  
१४,००८।०२८अ	विरूपाक्षं दशभुजं तिष्यगोवृषभध्वजम्  
१४,००८।०२८ब्*००२३_०१	अनन्तं शाश्वतं देवं त्रिशृङ्गं वृषभेक्षणम्  
१४,००८।०२८च्	उग्रं स्थाणुं शिवं घोरं शर्वं गौरीशम् ईश्वरम्  
१४,००८।०२९अ	शितिकण्ठम् अजं शुक्रं पृथुं पृथुहरं हरम्  
१४,००८।०२९च्	विश्वरूपं विरूपाक्षं बहुरूपम् उमापतिम्  
१४,००८।०३०अ	प्रणम्य शिरसा देवम् अनङ्गाङ्गहरं हरम्  
१४,००८।०३०च्	शरण्यं शरणं याहि महादेवं चतुर्मुखम्  
१४,००८।०३०द्*००२४_०१	विरोचमानं वपुषा दिव्याभरणभूषितम्  
१४,००८।०३०द्*००२४_०२	अनाद्यन्तम् अजं शम्भुं सर्वव्यापिनम् ईश्वरम्  
१४,००८।०३०द्*००२४_०३	निस्त्रैगुण्यं निरुद्वेगं निर्मलं निधिम् ओजसाम्  
१४,००८।०३०द्*००२४_०४	प्रणम्य प्राञ्जलिः शर्वं प्रयामि शरणं हरम्  
१४,००८।०३०द्*००२४_०५	सामान्यं निश्चलं नित्यम् अकारणम् अलेपनम्  
१४,००८।०३०द्*००२४_०६	अध्यात्मवेदम् आसाद्य प्रयामि शरणं मुहुः  
१४,००८।०३०द्*००२४_०७	यस्य नित्यं विदुः स्थानं मोक्षम् अध्यात्मचिन्तकाः  
१४,००८।०३०द्*००२४_०८	योगिनस् तत्त्वमार्गस्थाः कैवल्यं पदम् अक्षरम्  
१४,००८।०३०द्*००२४_०९	यं विदुः सङ्गनिर्मुक्ताः सामान्यं समदर्शिनः  
१४,००८।०३०द्*००२४_१०	तं प्रपद्ये जगद्योनिम् अयोनिं निर्गुणात्मकम्  
१४,००८।०३०द्*००२४_११	असृजद् यस् तु भूतादीन् सप्त लोकान् सनातनान्  
१४,००८।०३०द्*००२४_१२	स्थितः सत्योपरि स्थाणुस् तं प्रपद्ये सनातनम्  
१४,००८।०३०द्*००२४_१३	भक्तानां सुलभं तं हि दुर्लभं दूरपातिनाम्  
१४,००८।०३०द्*००२४_१४	अदूरस्थम् अजं देवं प्रकृतेः परतः स्थितम्  
१४,००८।०३०द्*००२४_१५	नमामि सर्वलोकस्थं व्रजामि शरणं शिवम्  
१४,००८।०३१अ	एवं कृत्वा नमस् तस्मै महादेवाय रंहसे  
१४,००८।०३१च्	महात्मने क्षितिपते तत् सुवर्णम् अवाप्स्यसि  
१४,००८।०३१द्*००२५_०१	लभन्ते गाणपत्यं च तदेकाग्रा हि मानवाः  
१४,००८।०३१द्*००२५_०२	किं पुनः स्वर्णभाण्डानि तस्मात् त्वं गच्छ मा चिरम्  
१४,००८।०३१द्*००२५_०३	महत्तरं हि ते लाभं हस्त्यश्वोष्ट्रादिभिः सह  
१४,००८।०३१ए	सुवर्णम् आहरिष्यन्तस् तत्र गच्छन्तु ते नराः  
१४,००८।०३२	व्यास उवाच  
१४,००८।०३२अ	इत्य् उक्तः स वचस् तस्य चक्रे कारन्धमात्मजः  
१४,००८।०३२ब्*००२६_०१	गङ्गाधरं नमस्कृत्य लब्धवान् धनम् उत्तमम्  
१४,००८।०३२ब्*००२६_०२	कुबेर इव तत् प्राप्य महादेवप्रसादतः  
१४,००८।०३२च्	ततो ऽतिमानुषं सर्वं चक्रे यज्ञस्य संविधिम्  
१४,००८।०३२ए	सौवर्णानि च भाण्डानि सञ्चक्रुस् तत्र शिल्पिनः  
१४,००८।०३२ड़्*००२७_०१	शालाश् च सर्वसम्भारान् क्रतोः संवर्तशासनात्  
१४,००८।०३३अ	बृहस्पतिस् तु तां श्रुत्वा मरुत्तस्य महीपतेः  
१४,००८।०३३च्	समृद्धिम् अति देवेभ्यः सन्तापम् अकरोद् भृशम्  
१४,००८।०३४अ	स तप्यमानो वैवर्ण्यं कृशत्वं चागमत् परम्  
१४,००८।०३४च्	भविष्यति हि मे शत्रुः संवर्तो वसुमान् इति  
१४,००८।०३५अ	तं श्रुत्वा भृशसन्तप्तं देवराजो बृहस्पतिम्  
१४,००८।०३५च्	अभिगम्यामरवृतः प्रोवाचेदं वचस् तदा  
१४,००९।००१	इन्द्र उवाच  
१४,००९।००१अ	कच्चित् सुखं स्वपिषि त्वं बृहस्पते; कच्चिन् मनोज्ञाः परिचारकास् ते  
१४,००९।००१च्	कच्चिद् देवानां सुखकामो ऽसि विप्र; कच्चिद् देवास् त्वां परिपालयन्ति  
१४,००९।००२	बृहस्पतिर् उवाच  
१४,००९।००२अ	सुखं शये ऽहं शयने महेन्द्र; तथा मनोज्ञाः परिचारका मे  
१४,००९।००२च्	तथा देवानां सुखकामो ऽस्मि शक्र; देवाश् च मां सुभृशं पालयन्ति  
१४,००९।००३	इन्द्र उवाच  
१४,००९।००३अ	कुतो दुःखं मानसं देहजं वा; पाण्डुर् विवर्णश् च कुतस् त्वम् अद्य  
१४,००९।००३च्	आचक्ष्व मे तद् द्विज यावद् एतान्; निहन्मि सर्वांस् तव दुःखकर्तॄन्  
१४,००९।००४	बृहस्पतिर् उवाच  
१४,००९।००४अ	मरुत्तम् आहुर् मघवन् यक्ष्यमाणं; महायज्ञेनोत्तमदक्षिणेन  
१४,००९।००४च्	तं संवर्तो याजयितेति मे श्रुतं; तद् इच्छामि न स तं याजयेत  
१४,००९।००५	इन्द्र उवाच  
१४,००९।००५अ	सर्वान् कामान् अनुजातो ऽसि विप्र; यस् त्वं देवानां मन्त्रयसे पुरोधाः  
१४,००९।००५च्	उभौ च ते जन्ममृत्यू व्यतीतौ; किं संवर्तस् तव कर्ताद्य विप्र  
१४,००९।००६	बृहस्पतिर् उवाच  
१४,००९।००६अ	देवैः सह त्वम् असुरान् सम्प्रणुद्य; जिघांससे ऽद्याप्य् उत सानुबन्धान्  
१४,००९।००६च्	यं यं समृद्धं पश्यसि तत्र तत्र; दुःखं सपत्नेषु समृद्धभावः  
१४,००९।००७अ	अतो ऽस्मि देवेन्द्र विवर्णरूपः; सपत्नो मे वर्धते तन् निशम्य  
१४,००९।००७च्	सर्वोपायैर् मघवन् सन्नियच्छ; संवर्तं वा पार्थिवं वा मरुत्तम्  
१४,००९।००८	इन्द्र उवाच  
१४,००९।००८अ	एहि गच्छ प्रहितो जातवेदो; बृहस्पतिं परिदातुं मरुत्ते  
१४,००९।००८च्	अयं वै त्वा याजयिता बृहस्पतिस्; तथामरं चैव करिष्यतीति  
१४,००९।००९	अग्निर् उवाच  
१४,००९।००९अ	अयं गच्छामि तव शक्राद्य दूतो; बृहस्पतिं परिदातुं मरुत्ते  
१४,००९।००९च्	वाचं सत्यां पुरुहूतस्य कर्तुं; बृहस्पतेश् चापचितिं चिकीर्षुः  
१४,००९।०१०	व्यास उवाच  
१४,००९।०१०अ	ततः प्रायाद् धूमकेतुर् महात्मा; वनस्पतीन् वीरुधश् चावमृद्नन्  
१४,००९।०१०च्	कामाद् धिमान्ते परिवर्तमानः; काष्ठातिगो मातरिश्वेव नर्दन्  
१४,००९।०११	मरुत्त उवाच  
१४,००९।०११अ	आश्चर्यम् अद्य पश्यामि रूपिणं वह्निम् आगतम्  
१४,००९।०११च्	आसनं सलिलं पाद्यं गां चोपानय वै मुने  
१४,००९।०१२	अग्निर् उवाच  
१४,००९।०१२अ	आसनं सलिलं पाद्यं प्रतिनन्दामि ते ऽनघ  
१४,००९।०१२च्	इन्द्रेण तु समादिष्टं विद्धि मां दूतम् आगतम्  
१४,००९।०१३	मरुत्त उवाच  
१४,००९।०१३अ	कच्चिच् छ्रीमान् देवराजः सुखी च; कच्चिच् चास्मान् प्रीयते धूमकेतो  
१४,००९।०१३च्	कच्चिद् देवाश् चास्य वशे यथावत्; तद् ब्रूहि त्वं मम कार्त्स्न्येन देव  
१४,००९।०१४	अग्निर् उवाच  
१४,००९।०१४अ	शक्रो भृशं सुसुखी पार्थिवेन्द्र; प्रीतिं चेच्छत्य् अजरां वै त्वया सः  
१४,००९।०१४च्	देवाश् च सर्वे वशगास् तस्य राजन्; सन्देशं त्वं शृणु मे देवराज्ञः  
१४,००९।०१५अ	यदर्थं मां प्राहिणोत् त्वत्सकाशं; बृहस्पतिं परिदातुं मरुत्ते  
१४,००९।०१५च्	अयं गुरुर् याजयिता नृप त्वां; मर्त्यं सन्तम् अमरं त्वां करोतु  
१४,००९।०१६	मरुत्त उवाच  
१४,००९।०१६अ	संवर्तो ऽयं याजयिता द्विजो मे; बृहस्पतेर् अञ्जलिर् एष तस्य  
१४,००९।०१६च्	नासौ देवं याजयित्वा महेन्द्रं; मर्त्यं सन्तं याजयन्न् अद्य शोभेत्  
१४,००९।०१७	अग्निर् उवाच  
१४,००९।०१७अ	ये वै लोका देवलोके महान्तः; सम्प्राप्स्यसे तान् देवराजप्रसादात्  
१४,००९।०१७च्	त्वां चेद् असौ याजयेद् वै बृहस्पतिर्; नूनं स्वर्गं त्वं जयेः कीर्तियुक्तः  
१४,००९।०१८अ	तथा लोका मानुषा ये च दिव्याः; प्रजापतेश् चापि ये वै महान्तः  
१४,००९।०१८च्	ते ते जिता देवराज्यं च कृत्स्नं; बृहस्पतिश् चेद् याजयेत् त्वां नरेन्द्र  
१४,००९।०१९	संवर्त उवाच  
१४,००९।०१९अ	मास्मान् एवं त्वं पुनर् आगाः कथं चिद्; बृहस्पतिं परिदातुं मरुत्ते  
१४,००९।०१९च्	मा त्वां धक्ष्ये चक्षुषा दारुणेन; सङ्क्रुद्धो ऽहं पावक तन् निबोध  
१४,००९।०२०	व्यास उवाच  
१४,००९।०२०अ	ततो देवान् अगमद् धूमकेतुर्; दाहाद् भीतो व्यथितो ऽश्वत्थपर्णवत्  
१४,००९।०२०च्	तं वै दृष्ट्वा प्राह शक्रो महात्मा; बृहस्पतेः सन्निधौ हव्यवाहम्  
१४,००९।०२१अ	यत् त्वं गतः प्रहितो जातवेदो; बृहस्पतिं परिदातुं मरुत्ते  
१४,००९।०२१च्	तत् किं प्राह स नृपो यक्ष्यमाणः; कच्चिद् वचः प्रतिगृह्णाति तच् च  
१४,००९।०२२	अग्निर् उवाच  
१४,००९।०२२अ	न ते वाचं रोचयते मरुत्तो; बृहस्पतेर् अञ्जलिं प्राहिणोत् सः  
१४,००९।०२२च्	संवर्तो मां याजयितेत्य् अभीक्ष्णं; पुनः पुनः स मया प्रोच्यमानः  
१४,००९।०२३अ	उवाचेदं मानुषा ये च दिव्याः; प्रजापतेर् ये च लोका महान्तः  
१४,००९।०२३च्	तांश् चेल् लभेयं संविदं तेन कृत्वा; तथापि नेच्छेयम् इति प्रतीतः  
१४,००९।०२४	इन्द्र उवाच  
१४,००९।०२४अ	पुनर् भवान् पार्थिवं तं समेत्य; वाक्यं मदीयं प्रापय स्वार्थयुक्तम्  
१४,००९।०२४च्	पुनर् यद्य् उक्तो न करिष्यते वचस्; ततो वज्रं सम्प्रहर्तास्मि तस्मै  
१४,००९।०२५	अग्निर् उवाच  
१४,००९।०२५अ	गन्धर्वराड् यात्व् अयं तत्र दूतो; बिभेम्य् अहं वासव तत्र गन्तुम्  
१४,००९।०२५च्	संरब्धो माम् अब्रवीत् तीक्ष्णरोषः; संवर्तो वाक्यं चरितब्रह्मचर्यः  
१४,००९।०२६अ	यद्य् आगच्छेः पुनर् एवं कथं चिद्; बृहस्पतिं परिदातुं मरुत्ते  
१४,००९।०२६च्	दहेयं त्वां चक्षुषा दारुणेन; सङ्क्रुद्ध इत्य् एतद् अवैहि शक्र  
१४,००९।०२७	इन्द्र उवाच  
१४,००९।०२७अ	त्वम् एवान्यान् दहसे जातवेदो; न हि त्वद् अन्यो विद्यते भस्मकर्ता  
१४,००९।०२७च्	त्वत्संस्पर्शात् सर्वलोको बिभेत्य्; अश्रद्धेयं वदसे हव्यवाह  
१४,००९।०२८	अग्निर् उवाच  
१४,००९।०२८अ	दिवं देवेन्द्र पृथिवीं चैव सर्वां; संवेष्टयेस् त्वं स्वबलेनैव शक्र  
१४,००९।०२८च्	एवंविधस्येह सतस् तवासौ; कथं वृत्रस् त्रिदिवं प्राग् जहार  
१४,००९।०२९	इन्द्र उवाच  
१४,००९।०२९अ	न चण्डिका जङ्गमा नो करेणुर्; न वारिसोमं प्रपिबामि वह्ने  
१४,००९।०२९च्	न दुर्बले वै विसृजामि वज्रं; को मे ऽसुखाय प्रहरेन् मनुष्यः  
१४,००९।०३०अ	प्रव्राजयेयं कालकेयान् पृथिव्याम्; अपाकर्षं दानवान् अन्तरिक्षात्  
१४,००९।०३०च्	दिवः प्रह्रादम् अवसानम् आनयं; को मे ऽसुखाय प्रहरेत मर्त्यः  
१४,००९।०३१	अग्निर् उवाच  
१४,००९।०३१अ	यत्र शर्यातिं च्यवनो याजयिष्यन्; सहाश्विभ्यां सोमम् अगृह्णद् एकः  
१४,००९।०३१च्	तं त्वं क्रुद्धः प्रत्यषेधीः पुरस्ताच्; छर्यातियज्ञं स्मर तं महेन्द्र  
१४,००९।०३२अ	वज्रं गृहीत्वा च पुरन्दर त्वं; सम्प्राहार्षीश् च्यवनस्यातिघोरम्  
१४,००९।०३२च्	स ते विप्रः सह वज्रेण बाहुम्; अपागृह्णात् तपसा जातमन्युः  
१४,००९।०३३अ	ततो रोषात् सर्वतो घोररूपं; सपत्नं ते जनयाम् आस भूयः  
१४,००९।०३३च्	मदं नामासुरं विश्वरूपं; यं त्वं दृष्ट्वा चक्षुषी सन्न्यमीलः  
१४,००९।०३४अ	हनुर् एका जगतीस्था तथैका; दिवं गता महतो दानवस्य  
१४,००९।०३४च्	सहस्रं दन्तानां शतयोजनानां; सुतीक्ष्णानां घोररूपं बभूव  
१४,००९।०३५अ	वृत्ताः स्थूला रजतस्तम्भवर्णा; दंष्ट्राश् चतस्रो द्वे शते योजनानाम्  
१४,००९।०३५च्	स त्वां दन्तान् विदशन्न् अभ्यधावज्; जिघांसया शूलम् उद्यम्य घोरम्  
१४,००९।०३६अ	अपश्यस् त्वं तं तदा घोररूपं; सर्वे त्व् अन्ये ददृशुर् दर्शनीयम्  
१४,००९।०३६च्	यस्माद् भीतः प्राञ्जलिस् त्वं महर्षिम्; आगच्छेथाः शरणं दानवघ्न  
१४,००९।०३७अ	क्षत्राद् एवं ब्रह्मबलं गरीयो; न ब्रह्मतः किं चिद् अन्यद् गरीयः  
१४,००९।०३७च्	सो ऽहं जानन् ब्रह्मतेजो यथावन्; न संवर्तं गन्तुम् इच्छामि शक्र  
१४,०१०।००१	इन्द्र उवाच  
१४,०१०।००१अ	एवम् एतद् ब्रह्मबलं गरीयो; न ब्रह्मतः किं चिद् अन्यद् गरीयः  
१४,०१०।००१च्	आविक्षितस्य तु बलं न मृष्ये; वज्रम् अस्मै प्रहरिष्यामि घोरम्  
१४,०१०।००२अ	धृतराष्ट्र प्रहितो गच्छ मरुत्तं; संवर्तेन सहितं तं वदस्व  
१४,०१०।००२च्	बृहस्पतिं त्वम् उपशिक्षस्व राजन्; वज्रं वा ते प्रहरिष्यामि घोरम्  
१४,०१०।००३	व्यास उवाच  
१४,०१०।००३अ	ततो गत्वा धृतराष्ट्रो नरेन्द्रं; प्रोवाचेदं वचनं वासवस्य  
१४,०१०।००३च्	गन्धर्वं मां धृतराष्ट्रं निबोध; त्वाम् आगतं वक्तुकामं नरेन्द्र  
१४,०१०।००४अ	ऐन्द्रं वाक्यं शृणु मे राजसिंह; यत् प्राह लोकाधिपतिर् महात्मा  
१४,०१०।००४च्	बृहस्पतिं याजकं त्वं वृणीष्व; वज्रं वा ते प्रहरिष्यामि घोरम्  
१४,०१०।००४ए	वचश् चेद् एतन् न करिष्यसे मे; प्राहैतद् एतावद् अचिन्त्यकर्मा  
१४,०१०।००४ड़्*००२८_०१	बृहस्पतिं याजयितुं न चेच्छेद्  
१४,०१०।००४ड़्*००२८_०२	वज्रं तस्मै प्रहरिष्यामि घोरम्  
१४,०१०।००५	मरुत्त उवाच  
१४,०१०।००५अ	त्वं चैवैतद् वेत्थ पुरन्दरश् च; विश्वेदेवा वसवश् चाश्विनौ च  
१४,०१०।००५च्	मित्रद्रोहे निष्कृतिर् वै यथैव; नास्तीति लोकेषु सदैव वादः  
१४,०१०।००६अ	बृहस्पतिर् याजयिता महेन्द्रं; देवश्रेष्ठं वज्रभृतां वरिष्ठम्  
१४,०१०।००६च्	संवर्तो मां याजयिताद्य राजन्; न ते वाक्यं तस्य वा रोचयामि  
१४,०१०।००७	गन्धर्व उवाच  
१४,०१०।००७अ	घोरो नादः श्रूयते वासवस्य; नभस्तले गर्जतो राजसिंह  
१४,०१०।००७च्	व्यक्तं वज्रं मोक्ष्यते ते महेन्द्रः; क्षेमं राजंश् चिन्त्यताम् एष कालः  
१४,०१०।००८	व्यास उवाच  
१४,०१०।००८अ	इत्य् एवम् उक्तो धृतराष्ट्रेण राजा; श्रुत्वा नादं नदतो वासवस्य  
१४,०१०।००८च्	तपोनित्यं धर्मविदां वरिष्ठं; संवर्तं तं ज्ञापयाम् आस कार्यम्  
१४,०१०।००९	मरुत्त उवाच  
१४,०१०।००९अ	इमम् अश्मानं प्लवमानम् आराद्; अध्वा दूरं तेन न दृश्यते ऽद्य  
१४,०१०।००९च्	प्रपद्ये ऽहं शर्म विप्रेन्द्र त्वत्तः; प्रयच्छ तस्माद् अभयं विप्रमुख्य  
१४,०१०।०१०अ	अयम् आयाति वै वज्री दिशो विद्योतयन् दश  
१४,०१०।०१०च्	अमानुषेण घोरेण सदस्यास् त्रासिता हि नः  
१४,०१०।०११	संवर्त उवाच  
१४,०१०।०११अ	भयं शक्राद् व्येतु ते राजसिंह; प्रणोत्स्ये ऽहं भयम् एतत् सुघोरम्  
१४,०१०।०११च्	संस्तम्भिन्या विद्यया क्षिप्रम् एव; मा भैस् त्वम् अस्माद् भव चापि प्रतीतः  
१४,०१०।०१२अ	अहं संस्तम्भयिष्यामि मा भैस् त्वं शक्रतो नृप  
१४,०१०।०१२च्	सर्वेषाम् एव देवानां क्षपितान्य् आयुधानि मे  
१४,०१०।०१३अ	दिशो वज्रं व्रजतां वायुर् एतु; वर्षं भूत्वा निपततु काननेषु  
१४,०१०।०१३च्	आपः प्लवन्त्व् अन्तरिक्षे वृथा च; सौदामिनी दृश्यतां मा बिभस् त्वम्  
१४,०१०।०१४अ	अथो वह्निस् त्रातु वा सर्वतस् ते; कामं वर्षं वर्षतु वासवो वा  
१४,०१०।०१४च्	वज्रं तथा स्थापयतां च वायुर्; महाघोरं प्लवमानं जलौघैः  
१४,०१०।०१५	मरुत्त उवाच  
१४,०१०।०१५अ	घोरः शब्दः श्रूयते वै महास्वनो; वज्रस्यैष सहितो मारुतेन  
१४,०१०।०१५च्	आत्मा हि मे प्रव्यथते मुहुर् मुहुर्; न मे स्वास्थ्यं जायते चाद्य विप्र  
१४,०१०।०१६	संवर्त उवाच  
१४,०१०।०१६अ	वज्राद् उग्राद् व्येतु भयं तवाद्य; वातो भूत्वा हन्मि नरेन्द्र वज्रम्  
१४,०१०।०१६च्	भयं त्यक्त्वा वरम् अन्यं वृणीष्व; कं ते कामं तपसा साधयामि  
१४,०१०।०१७	मरुत्त उवाच  
१४,०१०।०१७अ	इन्द्रः साक्षात् सहसाभ्येतु विप्र; हविर् यज्ञे प्रतिगृह्णातु चैव  
१४,०१०।०१७च्	स्वं स्वं धिष्ण्यं चैव जुषन्तु देवाः; सुतं सोमं प्रतिगृह्णन्तु चैव  
१४,०१०।०१८	संवर्त उवाच  
१४,०१०।०१८अ	अयम् इन्द्रो हरिभिर् आयाति राजन्; देवैः सर्वैः सहितः सोमपीथी  
१४,०१०।०१८च्	मन्त्राहूतो यज्ञम् इमं मयाद्य; पश्यस्वैनं मन्त्रविस्रस्तकायम्  
१४,०१०।०१९	व्यास उवाच  
१४,०१०।०१९अ	ततो देवैः सहितो देवराजो; रथे युक्त्वा तान् हरीन् वाजिमुख्यान्  
१४,०१०।०१९च्	आयाद् यज्ञम् अधि राज्ञः पिपासुर्; आविक्षितस्याप्रमेयस्य सोमम्  
१४,०१०।०२०अ	तम् आयान्तं सहितं देवसङ्घैः; प्रत्युद्ययौ सपुरोधा मरुत्तः  
१४,०१०।०२०च्	चक्रे पूजां देवराजाय चाग्र्यां; यथाशास्त्रं विधिवत् प्रीयमाणः  
१४,०१०।०२१	संवर्त उवाच  
१४,०१०।०२१अ	स्वागतं ते पुरुहूतेह विद्वन्; यज्ञो ऽद्यायं सन्निहिते त्वयीन्द्र  
१४,०१०।०२१च्	शोशुभ्यते बलवृत्रघ्न भूयः; पिबस्व सोमं सुतम् उद्यतं मया  
१४,०१०।०२२	मरुत्त उवाच  
१४,०१०।०२२अ	शिवेन मां पश्य नमश् च ते ऽस्तु; प्राप्तो यज्ञः सफलं जीवितं मे  
१४,०१०।०२२च्	अयं यज्ञं कुरुते मे सुरेन्द्र; बृहस्पतेर् अवरो जन्मना यः  
१४,०१०।०२३	इन्द्र उवाच  
१४,०१०।०२३अ	जानामि ते गुरुम् एनं तपोधनं; बृहस्पतेर् अनुजं तिग्मतेजसम्  
१४,०१०।०२३च्	यस्याह्वानाद् आगतो ऽहं नरेन्द्र; प्रीतिर् मे ऽद्य त्वयि मनुः प्रनष्टः  
१४,०१०।०२४	संवर्त उवाच  
१४,०१०।०२४अ	यदि प्रीतस् त्वम् असि वै देवराज; तस्मात् स्वयं शाधि यज्ञे विधानम्  
१४,०१०।०२४च्	स्वयं सर्वान् कुरु मार्गान् सुरेन्द्र; जानात्व् अयं सर्वलोकश् च देव  
१४,०१०।०२५	व्यास उवाच  
१४,०१०।०२५अ	एवम् उक्तस् त्व् आङ्गिरसेन शक्रः; समादिदेश स्वयम् एव देवान्  
१४,०१०।०२५च्	सभाः क्रियन्ताम् आवसथाश् च मुख्याः; सहस्रशश् चित्रभौमाः समृद्धाः  
१४,०१०।०२६अ	कॢप्तस्थूणाः कुरुतारोहणानि; गन्धर्वाणाम् अप्सरसां च शीघ्रम्  
१४,०१०।०२६च्	येषु नृत्येरन्न् अप्सरसः सहस्रशः; स्वर्गोद्देशः क्रियतां यज्ञवाटः  
१४,०१०।०२७अ	इत्य् उक्तास् ते चक्रुर् आशु प्रतीता; दिवौकसः शक्रवाक्यान् नरेन्द्र  
१४,०१०।०२७च्	ततो वाक्यं प्राह राजानम् इन्द्रः; प्रीतो राजन् पूजयानो मरुत्तम्  
१४,०१०।०२८अ	एष त्वयाहम् इह राजन् समेत्य; ये चाप्य् अन्ये तव पूर्वे नरेन्द्राः  
१४,०१०।०२८च्	सर्वाश् चान्या देवताः प्रीयमाणा; हविस् तुभ्यं प्रतिगृह्णन्तु राजन्  
१४,०१०।०२९अ	आग्नेयं वै लोहितम् आलभन्तां; वैश्वदेवं बहुरूपं विराजन्  
१४,०१०।०२९च्	नीलं चोक्षाणं मेध्यम् अभ्यालभन्तां; चलच् छिश्नं मत्प्रदिष्टं द्विजेन्द्राः  
१४,०१०।०३०अ	ततो यज्ञो ववृधे तस्य राज्ञो; यत्र देवाः स्वयम् अन्नानि जह्रुः  
१४,०१०।०३०च्	यस्मिञ् शक्रो ब्राह्मणैः पूज्यमानः; सदस्यो ऽभूद् धरिमान् देवराजः  
१४,०१०।०३१अ	ततः संवर्तश् चित्यगतो महात्मा; यथा वह्निः प्रज्वलितो द्वितीयः  
१४,०१०।०३१च्	हवींष्य् उच्चैर् आह्वयन् देवसङ्घाञ्; जुहावाग्नौ मन्त्रवत् सुप्रतीतः  
१४,०१०।०३२अ	ततः पीत्वा बलभित् सोमम् अग्र्यं; ये चाप्य् अन्ये सोमपा वै दिवौकसः  
१४,०१०।०३२च्	सर्वे ऽनुज्ञाताः प्रययुः पार्थिवेन; यथाजोषं तर्पिताः प्रीतिमन्तः  
१४,०१०।०३३अ	ततो राजा जातरूपस्य राशीन्; पदे पदे कारयाम् आस हृष्टः  
१४,०१०।०३३च्	द्विजातिभ्यो विसृजन् भूरि वित्तं; रराज वित्तेश इवारिहन्ता  
१४,०१०।०३४अ	ततो वित्तं विविधं सन्निधाय; यथोत्साहं कारयित्वा च कोशम्  
१४,०१०।०३४च्	अनुज्ञातो गुरुणा सन्निवृत्य; शशास गाम् अखिलां सागरान्ताम्  
१४,०१०।०३५अ	एवङ्गुणः सम्बभूवेह राजा; यस्य क्रतौ तत् सुवर्णं प्रभूतम्  
१४,०१०।०३५च्	तत् त्वं समादाय नरेन्द्र वित्तं; यजस्व देवांस् तर्पयानो विधानैः  
१४,०१०।०३६	वैशम्पायन उवाच  
१४,०१०।०३६अ	ततो राजा पाण्डवो हृष्टरूपः; श्रुत्वा वाक्यं सत्यवत्याः सुतस्य  
१४,०१०।०३६च्	मनश् चक्रे तेन वित्तेन यष्टुं; ततो ऽमात्यैर् मन्त्रयाम् आस भूयः  
१४,०११।००१	वैशम्पायन उवाच  
१४,०११।००१अ	इत्य् उक्ते नृपतौ तस्मिन् व्यासेनाद्भुतकर्मणा  
१४,०११।००१च्	वासुदेवो महातेजास् ततो वचनम् आददे  
१४,०११।००२अ	तं नृपं दीनमनसं निहतज्ञातिबान्धवम्  
१४,०११।००२च्	उपप्लुतम् इवादित्यं सधूमम् इव पावकम्  
१४,०११।००३अ	निर्विण्णमनसं पार्थं ज्ञात्वा वृष्णिकुलोद्वहः  
१४,०११।००३च्	आश्वासयन् धर्मसुतं प्रवक्तुम् उपचक्रमे  
१४,०११।००४	वासुदेव उवाच  
१४,०११।००४अ	सर्वं जिह्मं मृत्युपदम् आर्जवं ब्रह्मणः पदम्  
१४,०११।००४च्	एतावाञ् ज्ञानविषयः किं प्रलापः करिष्यति  
१४,०११।००५अ	नैव ते निष्ठितं कर्म नैव ते शत्रवो जिताः  
१४,०११।००५च्	कथं शत्रुं शरीरस्थम् आत्मानं नावबुध्यसे  
१४,०११।००६अ	अत्र ते वर्तयिष्यामि यथाधर्मं यथाश्रुतम्  
१४,०११।००६च्	इन्द्रस्य सह वृत्रेण यथा युद्धम् अवर्तत  
१४,०११।००७अ	वृत्रेण पृथिवी व्याप्ता पुरा किल नराधिप  
१४,०११।००७च्	दृष्ट्वा स पृथिवीं व्याप्तां गन्धस्य विषये हृते  
१४,०११।००७ए	धराहरणदुर्गन्धो विषयः समपद्यत  
१४,०११।००८अ	शतक्रतुश् चुकोपाथ गन्धस्य विषये हृते  
१४,०११।००८च्	वृत्रस्य स ततः क्रुद्धो वज्रं घोरम् अवासृजत्  
१४,०११।००९अ	स वध्यमानो वज्रेण पृथिव्यां भूरितेजसा  
१४,०११।००९च्	विवेश सहसैवापो जग्राह विषयं ततः  
१४,०११।०१०अ	व्याप्तास्व् अथाप्सु वृत्रेण रसे च विषये हृते  
१४,०११।०१०च्	शतक्रतुर् अभिक्रुद्धस् तासु वज्रम् अवासृजत्  
१४,०११।०११अ	स वध्यमानो वज्रेण सलिले भूरितेजसा  
१४,०११।०११च्	विवेश सहसा ज्योतिर् जग्राह विषयं ततः  
१४,०११।०१२अ	व्याप्ते ज्योतिषि वृत्रेण रूपे ऽथ विषये हृते  
१४,०११।०१२च्	शतक्रतुर् अभिक्रुद्धस् तत्र वज्रम् अवासृजत्  
१४,०११।०१३अ	स वध्यमानो वज्रेण सुभृशं भूरितेजसा  
१४,०११।०१३च्	विवेश सहसा वायुं जग्राह विषयं ततः  
१४,०११।०१४अ	व्याप्ते वायौ तु वृत्रेण स्पर्शे ऽथ विषये हृते  
१४,०११।०१४च्	शतक्रतुर् अभिक्रुद्धस् तत्र वज्रम् अवासृजत्  
१४,०११।०१५अ	स वध्यमानो वज्रेण तस्मिन्न् अमिततेजसा  
१४,०११।०१५च्	आकाशम् अभिदुद्राव जग्राह विषयं ततः  
१४,०११।०१६अ	आकाशे वृत्रभूते च शब्दे च विषये हृते  
१४,०११।०१६च्	शतक्रतुर् अभिक्रुद्धस् तत्र वज्रम् अवासृजत्  
१४,०११।०१७अ	स वध्यमानो वज्रेण तस्मिन्न् अमिततेजसा  
१४,०११।०१७च्	विवेश सहसा शक्रं जग्राह विषयं ततः  
१४,०११।०१८अ	तस्य वृत्रगृहीतस्य मोहः समभवन् महान्  
१४,०११।०१८च्	रथन्तरेण तं तात वसिष्ठः प्रत्यबोधयत्  
१४,०११।०१९अ	ततो वृत्रं शरीरस्थं जघान भरतर्षभ  
१४,०११।०१९च्	शतक्रतुर् अदृश्येन वज्रेणेतीह नः श्रुतम्  
१४,०११।०२०अ	इदं धर्मरहस्यं च शक्रेणोक्तं महर्षिषु  
१४,०११।०२०च्	ऋषिभिश् च मम प्रोक्तं तन् निबोध नराधिप  
१४,०१२।००१	वासुदेव उवाच  
१४,०१२।००१अ	द्विविधो जायते व्याधिः शारीरो मानसस् तथा  
१४,०१२।००१च्	परस्परं तयोर् जन्म निर्द्वन्द्वं नोपलभ्यते  
१४,०१२।००२अ	शरीरे जायते व्याधिः शारीरो नात्र संशयः  
१४,०१२।००२च्	मानसो जायते व्याधिर् मनस्य् एवेति निश्चयः  
१४,०१२।००३अ	शीतोष्णे चैव वायुश् च गुणा राजञ् शरीरजाः  
१४,०१२।००३च्	तेषां गुणानां साम्यं चेत् तद् आहुः स्वस्थलक्षणम्  
१४,०१२।००३ए	उष्णेन बाध्यते शीतं शीतेनोष्णं च बाध्यते  
१४,०१२।००३ड़्*००२९_०१	उभाभ्यां बध्यते वायुर् विधानम् इदम् उच्यते  
१४,०१२।००४अ	सत्त्वं रजस् तमश् चेति त्रयस् त्व् आत्मगुणाः स्मृताः  
१४,०१२।००४च्	तेषां गुणानां साम्यं चेत् तद् आहुः स्वस्थलक्षणम्  
१४,०१२।००४ए	तेषाम् अन्यतमोत्सेके विधानम् उपदिश्यते  
१४,०१२।००५अ	हर्षेण बाध्यते शोको हर्षः शोकेन बाध्यते  
१४,०१२।००५ब्*००३०_०१	उभाभ्यां वध्यते मोहो विधानम् इदम् उच्यते  
१४,०१२।००५च्	कश् चिद् दुःखे वर्तमानः सुखस्य स्मर्तुम् इच्छति  
१४,०१२।००५ए	कश् चित् सुखे वर्तमानो दुःखस्य स्मर्तुम् इच्छति  
१४,०१२।००६अ	स त्वं न दुःखी दुःखस्य न सुखी सुसुखस्य वा  
१४,०१२।००६च्	स्मर्तुम् इच्छसि कौन्तेय दिष्टं हि बलवत्तरम्  
१४,०१२।००७अ	अथ वा ते स्वभावो ऽयं येन पार्थावकृष्यसे  
१४,०१२।००७च्	दृष्ट्वा सभागतां कृष्णाम् एकवस्त्रां रजस्वलाम्  
१४,०१२।००७ए	मिषतां पाण्डवेयानां न तत् संस्मर्तुम् इच्छसि  
१४,०१२।००८अ	प्रव्राजनं च नगराद् अजिनैश् च विवासनम्  
१४,०१२।००८च्	महारण्यनिवासश् च न तस्य स्मर्तुम् इच्छसि  
१४,०१२।००९अ	जटासुरात् परिक्लेशश् चित्रसेनेन चाहवः  
१४,०१२।००९च्	सैन्धवाच् च परिक्लेशो न तस्य स्मर्तुम् इच्छसि  
१४,०१२।०१०अ	पुनर् अज्ञातचर्यायां कीचकेन पदा वधः  
१४,०१२।०१०च्	याज्ञसेन्यास् तदा पार्थ न तस्य स्मर्तुम् इच्छसि  
१४,०१२।०११अ	यच् च ते द्रोणभीष्माभ्यां युद्धम् आसीद् अरिन्दम  
१४,०१२।०११च्	मनसैकेन योद्धव्यं तत् ते युद्धम् उपस्थितम्  
१४,०१२।०११ए	तस्माद् अभ्युपगन्तव्यं युद्धाय भरतर्षभ  
१४,०१२।०१२अ	परम् अव्यक्तरूपस्य परं मुक्त्वा स्वकर्मभिः  
१४,०१२।०१२च्	यत्र नैव शरैः कार्यं न भृत्यैर् न च बन्धुभिः  
१४,०१२।०१२ए	आत्मनैकेन योद्धव्यं तत् ते युद्धम् उपस्थितम्  
१४,०१२।०१३अ	तस्मिन्न् अनिर्जिते युद्धे काम् अवस्थां गमिष्यसि  
१४,०१२।०१३च्	एतज् ज्ञात्वा तु कौन्तेय कृतकृत्यो भविष्यसि  
१४,०१२।०१४अ	एतां बुद्धिं विनिश्चित्य भूतानाम् आगतिं गतिम्  
१४,०१२।०१४च्	पितृपैतामहे वृत्ते शाधि राज्यं यथोचितम्  
१४,०१३।००१	वासुदेव उवाच  
१४,०१३।००१अ	न बाह्यं द्रव्यम् उत्सृज्य सिद्धिर् भवति भारत  
१४,०१३।००१च्	शारीरं द्रव्यम् उत्सृज्य सिद्धिर् भवति वा न वा  
१४,०१३।००२अ	बाह्यद्रव्यविमुक्तस्य शारीरेषु च गृध्यतः  
१४,०१३।००२च्	यो धर्मो यत् सुखं चैव द्विषताम् अस्तु तत् तथा  
१४,०१३।००३अ	द्व्यक्षरस् तु भवेन् मृत्युस् त्र्यक्षरं ब्रह्म शाश्वतम्  
१४,०१३।००३च्	ममेति द्व्यक्षरो मृत्युर् न ममेति च शाश्वतम्  
१४,०१३।००४अ	ब्रह्म मृत्युश् च तौ राजन्न् आत्मन्य् एव व्यवस्थितौ  
१४,०१३।००४च्	अदृश्यमानौ भूतानि योधयेताम् असंशयम्  
१४,०१३।००५अ	अविनाशो ऽस्य सत्त्वस्य नियतो यदि भारत  
१४,०१३।००५च्	भित्त्वा शरीरं भूतानाम् अहिंसां प्रतिपद्यते  
१४,०१३।००६अ	लब्ध्वापि पृथिवीं सर्वां सहस्थावरजङ्गमाम्  
१४,०१३।००६च्	ममत्वं यस्य नैव स्यात् किं तया स करिष्यति  
१४,०१३।००७अ	अथ वा वसतः पार्थ वने वन्येन जीवतः  
१४,०१३।००७च्	ममता यस्य द्रव्येषु मृत्योर् आस्ये स वर्तते  
१४,०१३।००८अ	बाह्यान्तराणां शत्रूणां स्वभावं पश्य भारत  
१४,०१३।००८च्	यन् न पश्यति तद् भूतं मुच्यते स महाभयात्  
१४,०१३।००९अ	कामात्मानं न प्रशंसन्ति लोके; न चाकामात् का चिद् अस्ति प्रवृत्तिः  
१४,०१३।००९ब्*००३१_०१	सर्वे कामा मनसो ऽङ्गात् प्रसूता  
१४,०१३।००९ब्*००३१_०२	यान् पण्डितः संहरते विचिन्त्य  
१४,०१३।००९ब्*००३१_०३	भूयो भूयो जन्मनो ऽभ्यासयोगाद्  
१४,०१३।००९ब्*००३१_०४	योगी योगं सारमार्गं विचिन्त्य  
१४,०१३।००९च्	दानं हि वेदाध्ययनं तपश् च; कामेन कर्माणि च वैदिकानि  
१४,०१३।०१०अ	व्रतं यज्ञान् नियमान् ध्यानयोगान्; कामेन यो नारभते विदित्वा  
१४,०१३।०१०च्	यद् यद् ध्य् अयं कामयते स धर्मो; न यो धर्मो नियमस् तस्य मूलम्  
१४,०१३।०११अ	अत्र गाथाः कामगीताः कीर्तयन्ति पुराविदः  
१४,०१३।०११च्	शृणु सङ्कीर्त्यमानास् ता निखिलेन युधिष्ठिर  
१४,०१३।०१२अ	नाहं शक्यो ऽनुपायेन हन्तुं भूतेन केन चित्  
१४,०१३।०१२च्	यो मां प्रयतते हन्तुं ज्ञात्वा प्रहरणे बलम्  
१४,०१३।०१२ए	तस्य तस्मिन् प्रहरणे पुनः प्रादुर्भवाम्य् अहम्  
१४,०१३।०१३अ	यो मां प्रयतते हन्तुं यज्ञैर् विविधदक्षिणैः  
१४,०१३।०१३च्	जङ्गमेष्व् इव कर्मात्मा पुनः प्रादुर्भवाम्य् अहम्  
१४,०१३।०१४अ	यो मां प्रयतते हन्तुं वेदैर् वेदान्तसाधनैः  
१४,०१३।०१४च्	स्थावरेष्व् इव शान्तात्मा तस्य प्रादुर्भवाम्य् अहम्  
१४,०१३।०१५अ	यो मां प्रयतते हन्तुं धृत्या सत्यपराक्रमः  
१४,०१३।०१५च्	भावो भवामि तस्याहं स च मां नावबुध्यते  
१४,०१३।०१६अ	यो मां प्रयतते हन्तुं तपसा संशितव्रतः  
१४,०१३।०१६च्	ततस् तपसि तस्याथ पुनः प्रादुर्भवाम्य् अहम्  
१४,०१३।०१७अ	यो मां प्रयतते हन्तुं मोक्षम् आस्थाय पण्डितः  
१४,०१३।०१७च्	तस्य मोक्षरतिस्थस्य नृत्यामि च हसामि च  
१४,०१३।०१७ए	अवध्यः सर्वभूतानाम् अहम् एकः सनातनः  
१४,०१३।०१८अ	तस्मात् त्वम् अपि तं कामं यज्ञैर् विविधदक्षिणैः  
१४,०१३।०१८च्	धर्मं कुरु महाराज तत्र ते स भविष्यति  
१४,०१३।०१९अ	यजस्व वाजिमेधेन विधिवद् दक्षिणावता  
१४,०१३।०१९च्	अन्यैश् च विविधैर् यज्ञैः समृद्धैर् आप्तदक्षिणैः  
१४,०१३।०२०अ	मा ते व्यथास्तु निहतान् बन्धून् वीक्ष्य पुनः पुनः  
१४,०१३।०२०च्	न शक्यास् ते पुनर् द्रष्टुं ये हतास्मिन् रणाजिरे  
१४,०१३।०२१अ	स त्वम् इष्ट्वा महायज्ञैः समृद्धैर् आप्तदक्षिणैः  
१४,०१३।०२१च्	लोके कीर्तिं परां प्राप्य गतिम् अग्र्यां गमिष्यसि  
१४,०१४।००१	वैशम्पायन उवाच  
१४,०१४।००१अ	एवं बहुविधैर् वाक्यैर् मुनिभिस् तैस् तपोधनैः  
१४,०१४।००१च्	समाश्वस्यत राजर्षिर् हतबन्धुर् युधिष्ठिरः  
१४,०१४।००२अ	सो ऽनुनीतो भगवता विष्टरश्रवसा स्वयम्  
१४,०१४।००२च्	द्वैपायनेन कृष्णेन देवस्थानेन चाभिभूः  
१४,०१४।००३अ	नारदेनाथ भीमेन नकुलेन च पार्थिवः  
१४,०१४।००३च्	कृष्णया सहदेवेन विजयेन च धीमता  
१४,०१४।००४अ	अन्यैश् च पुरुषव्याघ्रैर् ब्राह्मणैः शास्त्रदृष्टिभिः  
१४,०१४।००४च्	व्यजहाच् छोकजं दुःखं सन्तापं चैव मानसम्  
१४,०१४।००५अ	अर्चयाम् आस देवांश् च ब्राह्मणांश् च युधिष्ठिरः  
१४,०१४।००५च्	कृत्वाथ प्रेतकार्याणि बन्धूनां स पुनर् नृपः  
१४,०१४।००५ए	अन्वशासत धर्मात्मा पृथिवीं सागराम्बराम्  
१४,०१४।००६अ	प्रशान्तचेताः कौरव्यः स्वराज्यं प्राप्य केवलम्  
१४,०१४।००६च्	व्यासं च नारदं चैव तांश् चान्यान् अब्रवीन् नृपः  
१४,०१४।००७अ	आश्वासितो ऽहं प्राग् वृद्धैर् भवद्भिर् मुनिपुङ्गवैः  
१४,०१४।००७च्	न सूक्ष्मम् अपि मे किं चिद् व्यलीकम् इह विद्यते  
१४,०१४।००८अ	अर्थश् च सुमहान् प्राप्तो येन यक्ष्यामि देवताः  
१४,०१४।००८च्	पुरस्कृत्येह भवतः समानेष्यामहे मखम्  
१४,०१४।००९अ	हिमवन्तं त्वया गुप्ता गमिष्यामः पितामह  
१४,०१४।००९ब्*००३२_०१	तथा विधत्स्व विप्रर्षे त्वय्यायत्तः स मे क्रतुः  
१४,०१४।००९च्	बह्वाश्चर्यो हि देशः स श्रूयते द्विजसत्तम  
१४,०१४।०१०अ	तथा भगवता चित्रं कल्याणं बहु भाषितम्  
१४,०१४।०१०च्	देवर्षिणा नारदेन देवस्थानेन चैव ह  
१४,०१४।०११अ	नाभागधेयः पुरुषः कश् चिद् एवंविधान् गुरून्  
१४,०१४।०११च्	लभते व्यसनं प्राप्य सुहृदः साधुसम्मतान्  
१४,०१४।०१२अ	एवम् उक्तास् तु ते राज्ञा सर्व एव महर्षयः  
१४,०१४।०१२च्	अभ्यनुज्ञाप्य राजानं तथोभौ कृष्णफल्गुनौ  
१४,०१४।०१२ए	पश्यताम् एव सर्वेषां तत्रैवादर्शनं ययुः  
१४,०१४।०१३अ	ततो धर्मसुतो राजा तत्रैवोपाविशत् प्रभुः  
१४,०१४।०१३च्	एवं नातिमहान् कालः स तेषाम् अभ्यवर्तत  
१४,०१४।०१४अ	कुर्वतां शौचकर्माणि भीष्मस्य निधने तदा  
१४,०१४।०१४च्	महादानानि विप्रेभ्यो ददताम् और्ध्वदैहिकम्  
१४,०१४।०१५अ	भीष्मकर्णपुरोगाणां कुरूणां कुरुनन्दन  
१४,०१४।०१५च्	सहितो धृतराष्ट्रेण प्रददाव् और्ध्वदैहिकम्  
१४,०१४।०१६अ	ततो दत्त्वा बहु धनं विप्रेभ्यः पाण्डवर्षभः  
१४,०१४।०१६च्	धृतराष्ट्रं पुरस्कृत्य विवेश गजसाह्वयम्  
१४,०१४।०१७अ	स समाश्वास्य पितरं प्रज्ञाचक्षुषम् ईश्वरम्  
१४,०१४।०१७च्	अन्वशाद् वै स धर्मात्मा पृथिवीं भ्रातृभिः सह  
१४,०१४।०१७द्@००१_०००१	यथा मनुर् महाराज रामो दाशरथिर् यथा  
१४,०१४।०१७द्@००१_०००२	तथा भरतसिंहो ऽपि पालयाम् आस मेदिनीम्  
१४,०१४।०१७द्@००१_०००३	नाधर्म्यम् अभवत् तत्र सर्वो धर्मरुचिर् जनः  
१४,०१४।०१७द्@००१_०००४	बभूव नरशार्दूल यथा कृतयुगं युगम्  
१४,०१४।०१७द्@००१_०००५	कलिम् आसन्नम् आविष्टं निवार्य नृपनन्दनः  
१४,०१४।०१७द्@००१_०००६	भ्रातृभिः सहितो धीमान् बभौ धर्मबलोद्धृतः  
१४,०१४।०१७द्@००१_०००७	ववर्ष भगवान् देवः काले देशे यथेप्सितम्  
१४,०१४।०१७द्@००१_०००८	निरामयं जगद् अभूत् क्षुत्पिपासे न किं चन  
१४,०१४।०१७द्@००१_०००९	आधिर् नास्ति मनुष्याणां व्यसने नाभवन् मतिः  
१४,०१४।०१७द्@००१_००१०	ब्राह्मणप्रमुखा वर्णास् ते स्वधर्मोत्तराः शिवाः  
१४,०१४।०१७द्@००१_००११	धर्मः सत्यप्रधानश् च सत्यं सद्विषयान्वितम्  
१४,०१४।०१७द्@००१_००१२	धर्मासनस्थः सद्भिः स स्त्रीबालातुरवृद्धकान्  
१४,०१४।०१७द्@००१_००१३	वर्णक्रमात् पूर्वकृतान् नाकालो रक्षणोद्यतः  
१४,०१४।०१७द्@००१_००१४	सुवृत्तिवृत्तिदानाद्यैर् यज्ञार्थैर् दापितैर् अपि  
१४,०१४।०१७द्@००१_००१५	आमुष्मिकं भयं नास्ति ऐहिकं कृतम् एव तु  
१४,०१४।०१७द्@००१_००१६	स्वर्गलोकोपमो लोकस् तदा तस्मिन् प्रशासति  
१४,०१४।०१७द्@००१_००१७	बभूव सुखम् एवात्र तद् विशिष्टतरं परम्  
१४,०१४।०१७द्@००१_००१८	नार्यः पतिव्रताः सर्वा रूपवत्यः स्वलङ्कृताः  
१४,०१४।०१७द्@००१_००१९	यथोक्तवृत्ताः स्वगुणैर् बभूवुः प्रीतिहेतवः  
१४,०१४।०१७द्@००१_००२०	पुमांसः पुण्यशीलाढ्याः स्वं स्वं धर्मम् अनुव्रताः  
१४,०१४।०१७द्@००१_००२१	सुखिनः सूक्ष्मम् अप्य् एनो नाकुर्वन्त कदा चन  
१४,०१४।०१७द्@००१_००२२	सर्वे नराश् च नार्यश् च सततं प्रियवादिनः  
१४,०१४।०१७द्@००१_००२३	अजिह्ममनसः शुक्ला बभूवुः श्रमवर्जिताः  
१४,०१४।०१७द्@००१_००२४	भूषिताः कुण्डलैर् हारैः कटकैः कटिसूत्रकैः  
१४,०१४।०१७द्@००१_००२५	सुवाससः सुगन्धाढ्याः प्रायशः पृथिवीतले  
१४,०१४।०१७द्@००१_००२६	सर्वे ब्रह्मविदः शान्ताः सर्वत्र परिनिष्ठिताः  
१४,०१४।०१७द्@००१_००२७	वलीपलितहीनास् तु सुखिनो दीर्घदर्शिनः  
१४,०१४।०१७द्@००१_००२८	इच्छा न जायते ऽन्यत्र वर्णेषु च न सङ्करः  
१४,०१४।०१७द्@००१_००२९	मनुष्याणां महाराज मर्यादासु व्यवस्थिताः  
१४,०१४।०१७द्@००१_००३०	तस्मिञ् शासति राजेन्द्र मृगव्यालसरीसृपाः  
१४,०१४।०१७द्@००१_००३१	अन्योन्यम् अपि चान्येषु न बाधन्ते वयांसि च  
१४,०१४।०१७द्@००१_००३२	गावश् च गुणभूयिष्ठाः सुवालधिमुखोदराः  
१४,०१४।०१७द्@००१_००३३	अपीडिताः कर्षणाद्यैर् हृतव्याधितवत्सराः  
१४,०१४।०१७द्@००१_००३४	अवध्यकाला मनुजाः पुरुषार्थेषु च क्रमात्  
१४,०१४।०१७द्@००१_००३५	विषयेष्व् अनिषिद्धेषु वेदशास्त्रेषु चोद्यताः  
१४,०१४।०१७द्@००१_००३६	सुवृत्ता वृषभाः पुष्टा भारसाहाः सुखोदयाः  
१४,०१४।०१७द्@००१_००३७	अतीव मधुरः शब्दः स्पर्शश् चातिसुखो रसः  
१४,०१४।०१७द्@००१_००३८	रूपं दृष्टिक्षमं रम्यं मनोज्ञं गन्धम् उद्बभौ  
१४,०१४।०१७द्@००१_००३९	धर्मार्थकामसंयुक्तं मोक्षाभ्युदयसाधनम्  
१४,०१४।०१७द्@००१_००४०	प्रह्लादजननं पुण्यं सम्बभूवाथ मानसम्  
१४,०१४।०१७द्@००१_००४१	स्थावरा बहुपुष्पाढ्याः फलच्छायावहास् तथा  
१४,०१४।०१७द्@००१_००४२	सुस्पर्शा विषहीनाश् च सुपत्रत्वक्प्ररोहिणः  
१४,०१४।०१७द्@००१_००४३	मनोनुकूलाः सर्वेषां चेष्टा भूत्वापवर्जिताः  
१४,०१४।०१७द्@००१_००४४	तथाविधो ऽपि राजर्षिस् तद् वृत्तम् अभवद् भुवि  
१४,०१४।०१७द्@००१_००४५	सर्वलक्षणसम्पन्नाः पाण्डवा धर्मचारिणः  
१४,०१४।०१७द्@००१_००४६	ज्येष्ठानुवर्तिनः सर्वे बभूवुः प्रियदर्शनाः  
१४,०१४।०१७द्@००१_००४७	सिंहोरस्का जितक्रोधास् तेजोबलसमन्विताः  
१४,०१४।०१७द्@००१_००४८	आजानुबाहवः सर्वे दानशीला जितेन्द्रियाः  
१४,०१४।०१७द्@००१_००४९	तेषु शासत्सु पृथिवीम् ऋतवः स्वगुणैर् बभुः  
१४,०१४।०१७द्@००१_००५०	सुखोदयाय वर्तन्ते ग्रहास् तारागणैः सह  
१४,०१४।०१७द्@००१_००५१	मही सस्यप्रबहुला सर्वरत्नगुणोदया  
१४,०१४।०१७द्@००१_००५२	कामधुग् धेनुवद् भोगान् फलति स्म सहस्रधा  
१४,०१४।०१७द्@००१_००५३	मन्वादिभिः कृताः पूर्वं मर्यादा मानवेषु याः  
१४,०१४।०१७द्@००१_००५४	अनतिक्रम्य ताः सर्वाः कुलेषु समयानि च  
१४,०१४।०१७द्@००१_००५५	अन्वशासन्त ते नित्यं धर्मपुत्रप्रियङ्कराः  
१४,०१४।०१७द्@००१_००५६	महाकुलानि धर्मिष्ठा वर्धयन्तो विशेषतः  
१४,०१४।०१७द्@००१_००५७	मनुप्रणीतया वृत्त्या ते ऽन्वशासन् वसुन्धराम्  
१४,०१४।०१७द्@००१_००५८	राजवृत्तिर् हि सा शश्वद् धर्मिष्ठाभून् महीतले  
१४,०१४।०१७द्@००१_००५९	प्रायो लोकमतिस् तात राजवृत्तानुगामिनी  
१४,०१४।०१७द्@००१_००६०	एवं भारतवर्षं स्वं राजा स्वर्गं सुरेन्द्रवत्  
१४,०१४।०१७द्@००१_००६१	शशास विष्णुना सार्धं गुप्तो गाण्डीवधन्वना  
१४,०१५।००१	जनमेजय उवाच  
१४,०१५।००१अ	विजिते पाण्डवेयैस् तु प्रशान्ते च द्विजोत्तम  
१४,०१५।००१च्	राष्ट्रे किं चक्रतुर् वीरौ वासुदेवधनञ्जयौ  
१४,०१५।००२	वैशम्पायन उवाच  
१४,०१५।००२अ	विजिते पाण्डवेयैस् तु प्रशान्ते च विशां पते  
१४,०१५।००२च्	राष्ट्रे बभूवतुर् हृष्टौ वासुदेवधनञ्जयौ  
१४,०१५।००३अ	विजह्राते मुदा युक्तौ दिवि देवेश्वराव् इव  
१४,०१५।००३च्	तौ वनेषु विचित्रेषु पर्वतानां च सानुषु  
१४,०१५।००४अ	शैलेषु रमणीयेषु पल्वलेषु नदीषु च  
१४,०१५।००४च्	चङ्क्रम्यमाणौ संहृष्टाव् अश्विनाव् इव नन्दने  
१४,०१५।००५अ	इन्द्रप्रस्थे महात्मानौ रेमाते कृष्णपाण्डवौ  
१४,०१५।००५च्	प्रविश्य तां सभां रम्यां विजह्राते च भारत  
१४,०१५।००६अ	तत्र युद्धकथाश् चित्राः परिक्लेशांश् च पार्थिव  
१४,०१५।००६च्	कथायोगे कथायोगे कथयाम् आसतुस् तदा  
१४,०१५।००६द्*००३३_०१	कथयाम् आस योगेन कथयाम् अनुपूर्वशः (सिच्)  
१४,०१५।००७अ	ऋषीणां देवतानां च वंशांस् ताव् आहतुस् तदा  
१४,०१५।००७च्	प्रीयमाणौ महात्मानौ पुराणाव् ऋषिसत्तमौ  
१४,०१५।००८अ	मधुरास् तु कथाश् चित्राश् चित्रार्थपदनिश्चयाः  
१४,०१५।००८च्	निश्चयज्ञः स पार्थाय कथयाम् आस केशवः  
१४,०१५।००९अ	पुत्रशोकाभिसन्तप्तं ज्ञातीनां च सहस्रशः  
१४,०१५।००९च्	कथाभिः शमयाम् आस पार्थं शौरिर् जनार्दनः  
१४,०१५।०१०अ	स तम् आश्वास्य विधिवद् विधानज्ञो महातपाः  
१४,०१५।०१०च्	अपहृत्यात्मनो भारं विशश्रामेव सात्वतः  
१४,०१५।०११अ	ततः कथान्ते गोविन्दो गुडाकेशम् उवाच ह  
१४,०१५।०११च्	सान्त्वयञ् श्लक्ष्णया वाचा हेतुयुक्तम् इदं वचः  
१४,०१५।०१२अ	विजितेयं धरा कृत्स्ना सव्यसाचिन् परन्तप  
१४,०१५।०१२च्	त्वद्बाहुबलम् आश्रित्य राज्ञा धर्मसुतेन ह  
१४,०१५।०१३अ	असपत्नां महीं भुङ्क्ते धर्मराजो युधिष्ठिरः  
१४,०१५।०१३च्	भीमसेनप्रभावेन यमयोश् च नरोत्तम  
१४,०१५।०१४अ	धर्मेण राज्ञा धर्मज्ञ प्राप्तं राज्यम् अकण्टकम्  
१४,०१५।०१४च्	धर्मेण निहतः सङ्ख्ये स च राजा सुयोधनः  
१४,०१५।०१५अ	अधर्मरुचयो लुब्धाः सदा चाप्रियवादिनः  
१४,०१५।०१५च्	धार्तराष्ट्रा दुरात्मानः सानुबन्धा निपातिताः  
१४,०१५।०१६अ	प्रशान्ताम् अखिलां पार्थ पृथिवीं पृथिवीपतिः  
१४,०१५।०१६च्	भुङ्क्ते धर्मसुतो राजा त्वया गुप्तः कुरूद्वह  
१४,०१५।०१७अ	रमे चाहं त्वया सार्धम् अरण्येष्व् अपि पाण्डव  
१४,०१५।०१७च्	किम् उ यत्र जनो ऽयं वै पृथा चामित्रकर्शन  
१४,०१५।०१८अ	यत्र धर्मसुतो राजा यत्र भीमो महाबलः  
१४,०१५।०१८च्	यत्र माद्रवतीपुत्रौ रतिस् तत्र परा मम  
१४,०१५।०१९अ	तथैव स्वर्गकल्पेषु सभोद्देशेषु भारत  
१४,०१५।०१९च्	रमणीयेषु पुण्येषु सहितस्य त्वयानघ  
१४,०१५।०२०अ	कालो महांस् त्व् अतीतो मे शूरपुत्रम् अपश्यतः  
१४,०१५।०२०च्	बलदेवं च कौरव्य तथान्यान् वृष्णिपुङ्गवान्  
१४,०१५।०२१अ	सो ऽहं गन्तुम् अभीप्सामि पुरीं द्वारवतीं प्रति  
१४,०१५।०२१च्	रोचतां गमनं मह्यं तवापि पुरुषर्षभ  
१४,०१५।०२२अ	उक्तो बहुविधं राजा तत्र तत्र युधिष्ठिरः  
१४,०१५।०२२च्	स ह भीष्मेण यद्य् उक्तम् अस्माभिः शोककारिते  
१४,०१५।०२३अ	शिष्टो युधिष्ठिरो ऽस्माभिः शास्ता सन्न् अपि पाण्डवः  
१४,०१५।०२३च्	तेन तच् च वचः सम्यग् गृहीतं सुमहात्मना  
१४,०१५।०२४अ	धर्मपुत्रे हि धर्मज्ञे कृतज्ञे सत्यवादिनि  
१४,०१५।०२४च्	सत्यं धर्मो मतिश् चाग्र्या स्थितिश् च सततं स्थिरा  
१४,०१५।०२५अ	तद् गत्वा तं महात्मानं यदि ते रोचते ऽर्जुन  
१४,०१५।०२५च्	अस्मद्गमनसंयुक्तं वचो ब्रूहि जनाधिपम्  
१४,०१५।०२६अ	न हि तस्याप्रियं कुर्यां प्राणत्यागे ऽप्य् उपस्थिते  
१४,०१५।०२६च्	कुतो गन्तुं महाबाहो पुरीं द्वारवतीं प्रति  
१४,०१५।०२७अ	सर्वं त्व् इदम् अहं पार्थ त्वत्प्रीतिहितकाम्यया  
१४,०१५।०२७च्	ब्रवीमि सत्यं कौरव्य न मिथ्यैतत् कथं चन  
१४,०१५।०२८अ	प्रयोजनं च निर्वृत्तम् इह वासे ममार्जुन  
१४,०१५।०२८च्	धार्तराष्ट्रो हतो राजा सबलः सपदानुगः  
१४,०१५।०२९अ	पृथिवी च वशे तात धर्मपुत्रस्य धीमतः  
१४,०१५।०२९च्	स्थिता समुद्रवसना सशैलवनकानना  
१४,०१५।०२९ए	चिता रत्नैर् बहुविधैः कुरुराजस्य पाण्डव  
१४,०१५।०३०अ	धर्मेण राजा धर्मज्ञः पातु सर्वां वसुन्धराम्  
१४,०१५।०३०च्	उपास्यमानो बहुभिः सिद्धैश् चापि महात्मभिः  
१४,०१५।०३०ए	स्तूयमानश् च सततं बन्दिभिर् भरतर्षभ  
१४,०१५।०३१अ	तन् मया सह गत्वाद्य राजानं कुरुवर्धनम्  
१४,०१५।०३१च्	आपृच्छ कुरुशार्दूल गमनं द्वारकां प्रति  
१४,०१५।०३२अ	इदं शरीरं वसु यच् च मे गृहे; निवेदितं पार्थ सदा युधिष्ठिरे  
१४,०१५।०३२च्	प्रियश् च मान्यश् च हि मे युधिष्ठिरः; सदा कुरूणाम् अधिपो महामतिः  
१४,०१५।०३३अ	प्रयोजनं चापि निवासकारणे; न विद्यते मे त्वद् ऋते महाभुज  
१४,०१५।०३३च्	स्थिता हि पृथ्वी तव पार्थ शासने; गुरोः सुवृत्तस्य युधिष्ठिरस्य ह  
१४,०१५।०३४अ	इतीदम् उक्तं स तदा महात्मना; जनार्दनेनामितविक्रमो ऽर्जुनः  
१४,०१५।०३४च्	तथेति कृच्छ्राद् इव वाचम् ईरयज्; जनार्दनं सम्प्रतिपूज्य पार्थिव  
१४,०१६।००१	जनमेजय उवाच  
१४,०१६।००१अ	सभायां वसतोस् तस्यां निहत्यारीन् महात्मनोः  
१४,०१६।००१च्	केशवार्जुनयोः का नु कथा समभवद् द्विज  
१४,०१६।००२	वैशम्पायन उवाच  
१४,०१६।००२अ	कृष्णेन सहितः पार्थः स्वराज्यं प्राप्य केवलम्  
१४,०१६।००२च्	तस्यां सभायां रम्यायां विजहार मुदा युतः  
१४,०१६।००३अ	ततः कं चित् सभोद्देशं स्वर्गोद्देशसमं नृप  
१४,०१६।००३च्	यदृच्छया तौ मुदितौ जग्मतुः स्वजनावृतौ  
१४,०१६।००४अ	ततः प्रतीतः कृष्णेन सहितः पाण्डवो ऽर्जुनः  
१४,०१६।००४च्	निरीक्ष्य तां सभां रम्याम् इदं वचनम् अब्रवीत्  
१४,०१६।००५अ	विदितं ते महाबाहो सङ्ग्रामे समुपस्थिते  
१४,०१६।००५च्	माहात्म्यं देवकीमातस् तच् च ते रूपम् ऐश्वरम्  
१४,०१६।००६अ	यत् तु तद् भवता प्रोक्तं तदा केशव सौहृदात्  
१४,०१६।००६च्	तत् सर्वं पुरुषव्याघ्र नष्टं मे नष्टचेतसः  
१४,०१६।००७अ	मम कौतूहलं त्व् अस्ति तेष्व् अर्थेषु पुनः प्रभो  
१४,०१६।००७च्	भवांश् च द्वारकां गन्ता नचिराद् इव माधव  
१४,०१६।००८अ	एवम् उक्तस् ततः कृष्णः फल्गुनं प्रत्यभाषत  
१४,०१६।००८च्	परिष्वज्य महातेजा वचनं वदतां वरः  
१४,०१६।००९अ	श्रावितस् त्वं मया गुह्यं ज्ञापितश् च सनातनम्  
१४,०१६।००९च्	धर्मं स्वरूपिणं पार्थ सर्वलोकांश् च शाश्वतान्  
१४,०१६।०१०अ	अबुद्ध्वा यन् न गृह्णीथास् तन् मे सुमहद् अप्रियम्  
१४,०१६।०१०ब्*००३४_०१	न च साद्य पुनर् भूयः स्मृतिर् मे सम्भविष्यति  
१४,०१६।०१०च्	नूनम् अश्रद्दधानो ऽसि दुर्मेधाश् चासि पाण्डव  
१४,०१६।०१०द्*००३५_०१	न च शक्यः पुनर् वक्तुम् अशेषेण धनञ्जय  
१४,०१६।०११अ	स हि धर्मः सुपर्याप्तो ब्रह्मणः पदवेदने  
१४,०१६।०११च्	न शक्यं तन् मया भूयस् तथा वक्तुम् अशेषतः  
१४,०१६।०१२अ	परं हि ब्रह्म कथितं योगयुक्तेन तन् मया  
१४,०१६।०१२च्	इतिहासं तु वक्ष्यामि तस्मिन्न् अर्थे पुरातनम्  
१४,०१६।०१३अ	यथा तां बुद्धिम् आस्थाय गतिम् अग्र्यां गमिष्यसि  
१४,०१६।०१३च्	शृणु धर्मभृतां श्रेष्ठ गदतः सर्वम् एव मे  
१४,०१६।०१४अ	आगच्छद् ब्राह्मणः कश् चित् स्वर्गलोकाद् अरिन्दम  
१४,०१६।०१४च्	ब्रह्मलोकाच् च दुर्धर्षः सो ऽस्माभिः पूजितो ऽभवत्  
१४,०१६।०१४द्*००३६_०१	परिपृष्टश् च स तदा यद् आह द्विजसत्तमः  
१४,०१६।०१५अ	अस्माभिः परिपृष्टश् च यद् आह भरतर्षभ  
१४,०१६।०१५च्	दिव्येन विधिना पार्थ तच् छृणुष्वाविचारयन्  
१४,०१६।०१६	ब्राह्मण उवाच  
१४,०१६।०१६अ	मोक्षधर्मं समाश्रित्य कृष्ण यन् मानुपृच्छसि  
१४,०१६।०१६च्	भूतानाम् अनुकम्पार्थं यन् मोहच्छेदनं प्रभो  
१४,०१६।०१७अ	तत् ते ऽहं सम्प्रवक्ष्यामि यथावन् मधुसूदन  
१४,०१६।०१७च्	शृणुष्वावहितो भूत्वा गदतो मम माधव  
१४,०१६।०१८अ	कश् चिद् विप्रस् तपोयुक्तः काश्यपो धर्मवित्तमः  
१४,०१६।०१८च्	आससाद द्विजं कं चिद् धर्माणाम् आगतागमम्  
१४,०१६।०१९अ	गतागते सुबहुशो ज्ञानविज्ञानपारगम्  
१४,०१६।०१९च्	लोकतत्त्वार्थकुशलं ज्ञातारं सुखदुःखयोः  
१४,०१६।०२०अ	जातीमरणतत्त्वज्ञं कोविदं पुण्यपापयोः  
१४,०१६।०२०च्	द्रष्टारम् उच्चनीचानां कर्मभिर् देहिनां गतिम्  
१४,०१६।०२१अ	चरन्तं मुक्तवत् सिद्धं प्रशान्तं संयतेन्द्रियम्  
१४,०१६।०२१च्	दीप्यमानं श्रिया ब्राह्म्या क्रममाणं च सर्वशः  
१४,०१६।०२२अ	अन्तर्धानगतिज्ञं च श्रुत्वा तत्त्वेन काश्यपः  
१४,०१६।०२२च्	तथैवान्तर्हितैः सिद्धैर् यान्तं चक्रधरैः सह  
१४,०१६।०२३अ	सम्भाषमाणम् एकान्ते समासीनं च तैः सह  
१४,०१६।०२३च्	यदृच्छया च गच्छन्तम् असक्तं पवनं यथा  
१४,०१६।०२४अ	तं समासाद्य मेधावी स तदा द्विजसत्तमः  
१४,०१६।०२४च्	चरणौ धर्मकामो वै तपस्वी सुसमाहितः  
१४,०१६।०२४ए	प्रतिपेदे यथान्यायं भक्त्या परमया युतः  
१४,०१६।०२५अ	विस्मितश् चाद्भुतं दृष्ट्वा काश्यपस् तं द्विजोत्तमम्  
१४,०१६।०२५च्	परिचारेण महता गुरुं वैद्यम् अतोषयत्  
१४,०१६।०२६अ	प्रीतात्मा चोपपन्नश् च श्रुतचारित्रसंयुतः  
१४,०१६।०२६च्	भावेन तोषयच् चैनं गुरुवृत्त्या परन्तपः  
१४,०१६।०२७अ	तस्मै तुष्टः स शिष्याय प्रसन्नो ऽथाब्रवीद् गुरुः  
१४,०१६।०२७च्	सिद्धिं पराम् अभिप्रेक्ष्य शृणु तन् मे जनार्दन  
१४,०१६।०२८अ	विविधैः कर्मभिस् तात पुण्ययोगैश् च केवलैः  
१४,०१६।०२८च्	गच्छन्तीह गतिं मर्त्या देवलोके ऽपि च स्थितिम्  
१४,०१६।०२९अ	न क्व चित् सुखम् अत्यन्तं न क्व चिच् छाश्वती स्थितिः  
१४,०१६।०२९च्	स्थानाच् च महतो भ्रंशो दुःखलब्धात् पुनः पुनः  
१४,०१६।०३०अ	अशुभा गतयः प्राप्ताः कष्टा मे पापसेवनात्  
१४,०१६।०३०च्	काममन्युपरीतेन तृष्णया मोहितेन च  
१४,०१६।०३१अ	पुनः पुनश् च मरणं जन्म चैव पुनः पुनः  
१४,०१६।०३१च्	आहारा विविधा भुक्ताः पीता नानाविधाः स्तनाः  
१४,०१६।०३२अ	मातरो विविधा दृष्टाः पितरश् च पृथग्विधाः  
१४,०१६।०३२च्	सुखानि च विचित्राणि दुःखानि च मयानघ  
१४,०१६।०३३अ	प्रियैर् विवासो बहुशः संवासश् चाप्रियैः सह  
१४,०१६।०३३च्	धननाशश् च सम्प्राप्तो लब्ध्वा दुःखेन तद् धनम्  
१४,०१६।०३४अ	अवमानाः सुकष्टाश् च परतः स्वजनात् तथा  
१४,०१६।०३४च्	शारीरा मानसाश् चापि वेदना भृशदारुणाः  
१४,०१६।०३५अ	प्राप्ता विमाननाश् चोग्रा वधबन्धाश् च दारुणाः  
१४,०१६।०३५च्	पतनं निरये चैव यातनाश् च यमक्षये  
१४,०१६।०३६अ	जरा रोगाश् च सततं वासनानि च भूरिशः  
१४,०१६।०३६च्	लोके ऽस्मिन्न् अनुभूतानि द्वन्द्वजानि भृशं मया  
१४,०१६।०३७अ	ततः कदा चिन् निर्वेदान् निकारान् निकृतेन च  
१४,०१६।०३७च्	लोकतन्त्रं परित्यक्तं दुःखार्तेन भृशं मया  
१४,०१६।०३७द्*००३७_०१	लोके ऽस्मिन्न् अनुभूयाहम् इमं मार्गम् अनुष्ठितः  
१४,०१६।०३७ए	ततः सिद्धिर् इयं प्राप्ता प्रसादाद् आत्मनो मया  
१४,०१६।०३८अ	नाहं पुनर् इहागन्ता लोकान् आलोकयाम्य् अहम्  
१४,०१६।०३८च्	आ सिद्धेर् आ प्रजासर्गाद् आत्मनो मे गतिः शुभा  
१४,०१६।०३९अ	उपलब्धा द्विजश्रेष्ठ तथेयं सिद्धिर् उत्तमा  
१४,०१६।०३९च्	इतः परं गमिष्यामि ततः परतरं पुनः  
१४,०१६।०३९ए	ब्रह्मणः पदम् अव्यग्रं मा ते भूद् अत्र संशयः  
१४,०१६।०४०अ	नाहं पुनर् इहागन्ता मर्त्यलोकं परन्तप  
१४,०१६।०४०च्	प्रीतो ऽस्मि ते महाप्राज्ञ ब्रूहि किं करवाणि ते  
१४,०१६।०४१अ	यदीप्सुर् उपपन्नस् त्वं तस्य कालो ऽयम् आगतः  
१४,०१६।०४१च्	अभिजाने च तद् अहं यदर्थं मा त्वम् आगतः  
१४,०१६।०४१ए	अचिरात् तु गमिष्यामि येनाहं त्वाम् अचूचुदम्  
१४,०१६।०४२अ	भृशं प्रीतो ऽस्मि भवतश् चारित्रेण विचक्षण  
१४,०१६।०४२च्	परिपृच्छ यावद् भवते भाषेयं यत् तवेप्सितम्  
१४,०१६।०४३अ	बहु मन्ये च ते बुद्धिं भृशं सम्पूजयामि च  
१४,०१६।०४३च्	येनाहं भवता बुद्धो मेधावी ह्य् असि काश्यप  
१४,०१७।००१	वासुदेव उवाच  
१४,०१७।००१अ	ततस् तस्योपसङ्गृह्य पादौ प्रश्नान् सुदुर्वचान्  
१४,०१७।००१च्	पप्रच्छ तांश् च सर्वान् स प्राह धर्मभृतां वरः  
१४,०१७।००२	काश्यप उवाच  
१४,०१७।००२अ	कथं शरीरं च्यवते कथं चैवोपपद्यते  
१४,०१७।००२च्	कथं कष्टाच् च संसारात् संसरन् परिमुच्यते  
१४,०१७।००३अ	आत्मानं वा कथं युक्त्वा तच् छरीरं विमुञ्चति  
१४,०१७।००३च्	शरीरतश् च निर्मुक्तः कथम् अन्यत् प्रपद्यते  
१४,०१७।००४अ	कथं शुभाशुभे चायं कर्मणी स्वकृते नरः  
१४,०१७।००४च्	उपभुङ्क्ते क्व वा कर्म विदेहस्योपतिष्ठति  
१४,०१७।००५	ब्राह्मण उवाच  
१४,०१७।००५अ	एवं सञ्चोदितः सिद्धः प्रश्नांस् तान् प्रत्यभाषत  
१४,०१७।००५च्	आनुपूर्व्येण वार्ष्णेय यथा तन् मे वचः शृणु  
१४,०१७।००५द्*००३८_००	सिद्धः  
१४,०१७।००५द्*००३८_०१	अस्मिन्न् एवाशुभफला आयुष्यास् तु क्रियाः स्मृताः  
१४,०१७।००६	सिद्ध उवाच  
१४,०१७।००६अ	आयुःकीर्तिकराणीह यानि कर्माणि सेवते  
१४,०१७।००६च्	शरीरग्रहणे ऽन्यस्मिंस् तेषु क्षीणेषु सर्वशः  
१४,०१७।००७अ	आयुःक्षयपरीतात्मा विपरीतानि सेवते  
१४,०१७।००७च्	बुद्धिर् व्यावर्तते चास्य विनाशे प्रत्युपस्थिते  
१४,०१७।००८अ	सत्त्वं बलं च कालं चाप्य् अविदित्वात्मनस् तथा  
१४,०१७।००८च्	अतिवेलम् उपाश्नाति तैर् विरुद्धान्य् अनात्मवान्  
१४,०१७।००९अ	यदायम् अतिकष्टानि सर्वाण्य् उपनिषेवते  
१४,०१७।००९च्	अत्यर्थम् अपि वा भुङ्क्ते न वा भुङ्क्ते कदा चन  
१४,०१७।०१०अ	दुष्टान्नं विषमान्नं च सो ऽन्योन्येन विरोधि च  
१४,०१७।०१०च्	गुरु वापि समं भुङ्क्ते नातिजीर्णे ऽपि वा पुनः  
१४,०१७।०११अ	व्यायामम् अतिमात्रं वा व्यवायं चोपसेवते  
१४,०१७।०११च्	सततं कर्मलोभाद् वा प्राप्तं वेगविधारणम्  
१४,०१७।०१२अ	रसातियुक्तम् अन्नं वा दिवास्वप्नं निषेवते  
१४,०१७।०१२च्	अपक्वानागते काले स्वयं दोषान् प्रकोपयन्  
१४,०१७।०१३अ	स्वदोषकोपनाद् रोगं लभते मरणान्तिकम्  
१४,०१७।०१३च्	अथ चोद्बन्धनादीनि परीतानि व्यवस्यति  
१४,०१७।०१४अ	तस्य तैः कारणैर् जन्तोः शरीराच् च्यवते यथा  
१४,०१७।०१४च्	जीवितं प्रोच्यमानं तद् यथावद् उपधारय  
१४,०१७।०१५अ	ऊष्मा प्रकुपितः काये तीव्रवायुसमीरितः  
१४,०१७।०१५च्	शरीरम् अनुपर्येति सर्वान् प्राणान् रुणद्धि वै  
१४,०१७।०१६अ	अत्यर्थं बलवान् ऊष्मा शरीरे परिकोपितः  
१४,०१७।०१६च्	भिनत्ति जीवस्थानानि तानि मर्माणि विद्धि च  
१४,०१७।०१७अ	ततः सवेदनः सद्यो जीवः प्रच्यवते क्षरन्  
१४,०१७।०१७च्	शरीरं त्यजते जन्तुश् छिद्यमानेषु मर्मसु  
१४,०१७।०१७ए	वेदनाभिः परीतात्मा तद् विद्धि द्विजसत्तम  
१४,०१७।०१८अ	जातीमरणसंविग्नाः सततं सर्वजन्तवः  
१४,०१७।०१८च्	दृश्यन्ते सन्त्यजन्तश् च शरीराणि द्विजर्षभ  
१४,०१७।०१९अ	गर्भसङ्क्रमणे चापि मर्मणाम् अतिसर्पणे  
१४,०१७।०१९च्	तादृशीम् एव लभते वेदनां मानवः पुनः  
१४,०१७।०२०अ	भिन्नसन्धिर् अथ क्लेदम् अद्भिः स लभते नरः  
१४,०१७।०२०च्	यथा पञ्चसु भूतेषु संश्रितत्वं निगच्छति  
१४,०१७।०२०ए	शैत्यात् प्रकुपितः काये तीव्रवायुसमीरितः  
१४,०१७।०२१अ	यः स पञ्चसु भूतेषु प्राणापाने व्यवस्थितः  
१४,०१७।०२१च्	स गच्छत्य् ऊर्ध्वगो वायुः कृच्छ्रान् मुक्त्वा शरीरिणम्  
१४,०१७।०२२अ	शरीरं च जहात्य् एव निरुच्छ्वासश् च दृश्यते  
१४,०१७।०२२च्	निरूष्मा स निरुच्छ्वासो निःश्रीको गतचेतनः  
१४,०१७।०२३अ	ब्रह्मणा सम्परित्यक्तो मृत इत्य् उच्यते नरः  
१४,०१७।०२३च्	स्रोतोभिर् यैर् विजानाति इन्द्रियार्थाञ् शरीरभृत्  
१४,०१७।०२३ए	तैर् एव न विजानाति प्राणम् आहारसम्भवम्  
१४,०१७।०२४अ	तत्रैव कुरुते काये यः स जीवः सनातनः  
१४,०१७।०२४च्	तेषां यद् यद् भवेद् युक्तं सन्निपाते क्व चित् क्व चित्  
१४,०१७।०२४ए	तत् तन् मर्म विजानीहि शास्त्रदृष्टं हि तत् तथा  
१४,०१७।०२५अ	तेषु मर्मसु भिन्नेषु ततः स समुदीरयन्  
१४,०१७।०२५च्	आविश्य हृदयं जन्तोः सत्त्वं चाशु रुणद्धि वै  
१४,०१७।०२५ए	ततः स चेतनो जन्तुर् नाभिजानाति किं चन  
१४,०१७।०२६अ	तमसा संवृतज्ञानः संवृतेष्व् अथ मर्मसु  
१४,०१७।०२६च्	स जीवो निरधिष्ठानश् चाव्यते मातरिश्वना  
१४,०१७।०२७अ	ततः स तं महोच्छ्वासं भृशम् उच्छ्वस्य दारुणम्  
१४,०१७।०२७च्	निष्क्रामन् कम्पयत्य् आशु तच् छरीरम् अचेतनम्  
१४,०१७।०२८अ	स जीवः प्रच्युतः कायात् कर्मभिः स्वैः समावृतः  
१४,०१७।०२८च्	अङ्कितः स्वैः शुभैः पुण्यैः पापैर् वाप्य् उपपद्यते  
१४,०१७।०२९अ	ब्राह्मणा ज्ञानसम्पन्ना यथावच् छ्रुतनिश्चयाः  
१४,०१७।०२९च्	इतरं कृतपुण्यं वा तं विजानन्ति लक्षणैः  
१४,०१७।०३०अ	यथान्धकारे खद्योतं लीयमानं ततस् ततः  
१४,०१७।०३०च्	चक्षुष्मन्तः प्रपश्यन्ति तथा तं ज्ञानचक्षुषः  
१४,०१७।०३१अ	पश्यन्त्य् एवंविधाः सिद्धा जीवं दिव्येन चक्षुषा  
१४,०१७।०३१च्	च्यवन्तं जायमानं च योनिं चानुप्रवेशितम्  
१४,०१७।०३२अ	तस्य स्थानानि दृष्टानि त्रिविधानीह शास्त्रतः  
१४,०१७।०३२च्	कर्मभूमिर् इयं भूमिर् यत्र तिष्ठन्ति जन्तवः  
१४,०१७।०३३अ	ततः शुभाशुभं कृत्वा लभन्ते सर्वदेहिनः  
१४,०१७।०३३च्	इहैवोच्चावचान् भोगान् प्राप्नुवन्ति स्वकर्मभिः  
१४,०१७।०३४अ	इहैवाशुभकर्मा तु कर्मभिर् निरयं गतः  
१४,०१७।०३४च्	अवाक् स निरये पापो मानवः पच्यते भृशम्  
१४,०१७।०३४द्*००३९_०१	अर्वाग् गतिर् इयं कष्टा यत्र पच्यन्ति मानवाः  
१४,०१७।०३४ए	तस्मात् सुदुर्लभो मोक्ष आत्मा रक्ष्यो भृशं ततः  
१४,०१७।०३५अ	ऊर्ध्वं तु जन्तवो गत्वा येषु स्थानेष्व् अवस्थिताः  
१४,०१७।०३५च्	कीर्त्यमानानि तानीह तत्त्वतः सन्निबोध मे  
१४,०१७।०३५ए	तच् छ्रुत्वा नैष्ठिकीं बुद्धिं बुध्येथाः कर्मनिश्चयात्  
१४,०१७।०३६अ	तारारूपाणि सर्वाणि यच् चैतच् चन्द्रमण्डलम्  
१४,०१७।०३६च्	यच् च विभ्राजते लोके स्वभासा सूर्यमण्डलम्  
१४,०१७।०३६ए	स्थानान्य् एतानि जानीहि नराणां पुण्यकर्मणाम्  
१४,०१७।०३७अ	कर्मक्षयाच् च ते सर्वे च्यवन्ते वै पुनः पुनः  
१४,०१७।०३७च्	तत्रापि च विशेषो ऽस्ति दिवि नीचोच्चमध्यमः  
१४,०१७।०३८अ	न तत्राप्य् अस्ति सन्तोषो दृष्ट्वा दीप्ततरां श्रियम्  
१४,०१७।०३८च्	इत्य् एता गतयः सर्वाः पृथक्त्वे समुदीरिताः  
१४,०१७।०३९अ	उपपत्तिं तु गर्भस्य वक्ष्याम्य् अहम् अतः परम्  
१४,०१७।०३९च्	यथावत् तां निगदतः शृणुष्वावहितो द्विज  
१४,०१८।००१	ब्राह्मण उवाच  
१४,०१८।००१अ	शुभानाम् अशुभानां च नेह नाशो ऽस्ति कर्मणाम्  
१४,०१८।००१च्	प्राप्य प्राप्य तु पच्यन्ते क्षेत्रं क्षेत्रं तथा तथा  
१४,०१८।००२अ	यथा प्रसूयमानस् तु फली दद्यात् फलं बहु  
१४,०१८।००२च्	तथा स्याद् विपुलं पुण्यं शुद्धेन मनसा कृतम्  
१४,०१८।००३अ	पापं चापि तथैव स्यात् पापेन मनसा कृतम्  
१४,०१८।००३च्	पुरोधाय मनो हीह कर्मण्य् आत्मा प्रवर्तते  
१४,०१८।००४अ	यथा कर्मसमादिष्टं काममन्युसमावृतः  
१४,०१८।००४च्	नरो गर्भं प्रविशति तच् चापि शृणु चोत्तरम्  
१४,०१८।००५अ	शुक्रं शोणितसंसृष्टं स्त्रिया गर्भाशयं गतम्  
१४,०१८।००५च्	क्षेत्रं कर्मजम् आप्नोति शुभं वा यदि वाशुभम्  
१४,०१८।००६अ	सौक्ष्म्याद् अव्यक्तभावाच् च न स क्व चन सज्जते  
१४,०१८।००६च्	सम्प्राप्य ब्रह्मणः कायं तस्मात् तद् ब्रह्म शाश्वतम्  
१४,०१८।००६ए	तद् बीजं सर्वभूतानां तेन जीवन्ति जन्तवः  
१४,०१८।००७अ	स जीवः सर्वगात्राणि गर्भस्याविश्य भागशः  
१४,०१८।००७च्	दधाति चेतसा सद्यः प्राणस्थानेष्व् अवस्थितः  
१४,०१८।००७ए	ततः स्पन्दयते ऽङ्गानि स गर्भश् चेतनान्वितः  
१४,०१८।००८अ	यथा हि लोहनिष्यन्दो निषिक्तो बिम्बविग्रहम्  
१४,०१८।००८च्	उपैति तद्वज् जानीहि गर्भे जीवप्रवेशनम्  
१४,०१८।००९अ	लोहपिण्डं यथा वह्निः प्रविशत्य् अभितापयन्  
१४,०१८।००९च्	तथा त्वम् अपि जानीहि गर्भे जीवोपपादनम्  
१४,०१८।०१०अ	यथा च दीपः शरणं दीप्यमानः प्रकाशयेत्  
१४,०१८।०१०च्	एवम् एव शरीराणि प्रकाशयति चेतना  
१४,०१८।०११अ	यद् यच् च कुरुते कर्म शुभं वा यदि वाशुभम्  
१४,०१८।०११च्	पूर्वदेहकृतं सर्वम् अवश्यम् उपभुज्यते  
१४,०१८।०१२अ	ततस् तत् क्षीयते चैव पुनश् चान्यत् प्रचीयते  
१४,०१८।०१२च्	यावत् तन् मोक्षयोगस्थं धर्मं नैवावबुध्यते  
१४,०१८।०१३अ	तत्र धर्मं प्रवक्ष्यामि सुखी भवति येन वै  
१४,०१८।०१३च्	आवर्तमानो जातीषु तथान्योन्यासु सत्तम  
१४,०१८।०१३द्*००४०_०१	शुभप्रदानि यान्य् आहुस् तानि कुर्याच् च बुद्धिमान्  
१४,०१८।०१४अ	दानं व्रतं ब्रह्मचर्यं यथोक्तव्रतधारणम्  
१४,०१८।०१४च्	दमः प्रशान्तता चैव भूतानां चानुकम्पनम्  
१४,०१८।०१५अ	संयमश् चानृशंस्यं च परस्वादानवर्जनम्  
१४,०१८।०१५च्	व्यलीकानाम् अकरणं भूतानां यत्र सा भुवि  
१४,०१८।०१६अ	मातापित्रोश् च शुश्रूषा देवतातिथिपूजनम्  
१४,०१८।०१६च्	गुरुपूजा घृणा शौचं नित्यम् इन्द्रियसंयमः  
१४,०१८।०१७अ	प्रवर्तनं शुभानां च तत् सतां वृत्तम् उच्यते  
१४,०१८।०१७ब्*००४१_०१	सद्भिर् आचरितो धर्मः सदाचारे प्रतिष्ठितः  
१४,०१८।०१७ब्*००४१_०२	उभयार्थो भवत्य् एव स्वर्गार्थो मोक्षदस् तथा  
१४,०१८।०१७च्	ततो धर्मः प्रभवति यः प्रजाः पाति शाश्वतीः  
१४,०१८।०१८अ	एवं सत्सु सदा पश्येत् तत्र ह्य् एषा ध्रुवा स्थितिः  
१४,०१८।०१८च्	आचारो धर्मम् आचष्टे यस्मिन् सन्तो व्यवस्थिताः  
१४,०१८।०१९अ	तेषु तद् धर्मनिक्षिप्तं यः स धर्मः सनातनः  
१४,०१८।०१९च्	यस् तं समभिपद्येत न स दुर्गतिम् आप्नुयात्  
१४,०१८।०२०अ	अतो नियम्यते लोकः प्रमुह्य धर्मवर्त्मसु  
१४,०१८।०२०च्	यस् तु योगी च मुक्तश् च स एतेभ्यो विशिष्यते  
१४,०१८।०२१अ	वर्तमानस्य धर्मेण पुरुषस्य यथा तथा  
१४,०१८।०२१च्	संसारतारणं ह्य् अस्य कालेन महता भवेत्  
१४,०१८।०२२अ	एवं पूर्वकृतं कर्म सर्वो जन्तुर् निषेवते  
१४,०१८।०२२च्	सर्वं तत् कारणं येन निकृतो ऽयम् इहागतः  
१४,०१८।०२३अ	शरीरग्रहणं चास्य केन पूर्वं प्रकल्पितम्  
१४,०१८।०२३च्	इत्य् एवं संशयो लोके तच् च वक्ष्याम्य् अतः परम्  
१४,०१८।०२४अ	शरीरम् आत्मनः कृत्वा सर्वभूतपितामहः  
१४,०१८।०२४च्	त्रैलोक्यम् असृजद् ब्रह्मा कृत्स्नं स्थावरजङ्गमम्  
१४,०१८।०२५अ	ततः प्रधानम् असृजच् चेतना सा शरीरिणाम्  
१४,०१८।०२५च्	यया सर्वम् इदं व्याप्तं यां लोके परमां विदुः  
१४,०१८।०२६अ	इह तत् क्षरम् इत्य् उक्तं परं त्व् अमृतम् अक्षरम्  
१४,०१८।०२६च्	त्रयाणां मिथुनं सर्वम् एकैकस्य पृथक् पृथक्  
१४,०१८।०२७अ	असृजत् सर्वभूतानि पूर्वसृष्टः प्रजापतिः  
१४,०१८।०२७च्	स्थावराणि च भूतानि इत्य् एषा पौर्विकी श्रुतिः  
१४,०१८।०२८अ	तस्य कालपरीमाणम् अकरोत् स पितामहः  
१४,०१८।०२८च्	भूतेषु परिवृत्तिं च पुनरावृत्तिम् एव च  
१४,०१८।०२९अ	यथात्र कश् चिन् मेधावी दृष्टात्मा पूर्वजन्मनि  
१४,०१८।०२९च्	यत् प्रवक्ष्यामि तत् सर्वं यथावद् उपपद्यते  
१४,०१८।०३०अ	सुखदुःखे सदा सम्यग् अनित्ये यः प्रपश्यति  
१४,०१८।०३०च्	कायं चामेध्यसङ्घातं विनाशं कर्मसंहितम्  
१४,०१८।०३१अ	यच् च किं चित् सुखं तच् च सर्वं दुःखम् इति स्मरन्  
१४,०१८।०३१च्	संसारसागरं घोरं तरिष्यति सुदुस्तरम्  
१४,०१८।०३२अ	जातीमरणरोगैश् च समाविष्टः प्रधानवित्  
१४,०१८।०३२च्	चेतनावत्सु चैतन्यं समं भूतेषु पश्यति  
१४,०१८।०३३अ	निर्विद्यते ततः कृत्स्नं मार्गमाणः परं पदम्  
१४,०१८।०३३च्	तस्योपदेशं वक्ष्यामि याथातथ्येन सत्तम  
१४,०१८।०३४अ	शाश्वतस्याव्ययस्याथ पदस्य ज्ञानम् उत्तमम्  
१४,०१८।०३४च्	प्रोच्यमानं मया विप्र निबोधेदम् अशेषतः  
१४,०१९।००१	ब्राह्मण उवाच  
१४,०१९।००१अ	यः स्याद् एकायने लीनस् तूष्णीं किं चिद् अचिन्तयन्  
१४,०१९।००१च्	पूर्वं पूर्वं परित्यज्य स निरारम्भको भवेत्  
१४,०१९।००२अ	सर्वमित्रः सर्वसहः समरक्तो जितेन्द्रियः  
१४,०१९।००२च्	व्यपेतभयमन्युश् च कामहा मुच्यते नरः  
१४,०१९।००३अ	आत्मवत् सर्वभूतेषु यश् चरेन् नियतः शुचिः  
१४,०१९।००३ब्*००४२_०१	नित्यम् एव यथान्यायं यश् चरेन् नियतेन्द्रियः  
१४,०१९।००३च्	अमानी निरभीमानः सर्वतो मुक्त एव सः  
१४,०१९।००४अ	जीवितं मरणं चोभे सुखदुःखे तथैव च  
१४,०१९।००४च्	लाभालाभे प्रियद्वेष्ये यः समः स च मुच्यते  
१४,०१९।००५अ	न कस्य चित् स्पृहयते नावजानाति किं चन  
१४,०१९।००५च्	निर्द्वन्द्वो वीतरागात्मा सर्वतो मुक्त एव सः  
१४,०१९।००६अ	अनमित्रो ऽथ निर्बन्धुर् अनपत्यश् च यः क्व चित्  
१४,०१९।००६च्	त्यक्तधर्मार्थकामश् च निराकाङ्क्षी स मुच्यते  
१४,०१९।००७अ	नैव धर्मी न चाधर्मी पूर्वोपचितहा च यः  
१४,०१९।००७च्	धातुक्षयप्रशान्तात्मा निर्द्वन्द्वः स विमुच्यते  
१४,०१९।००८अ	अकर्मा चाविकाङ्क्षश् च पश्यञ् जगद् अशाश्वतम्  
१४,०१९।००८च्	अस्वस्थम् अवशं नित्यं जन्मसंसारमोहितम्  
१४,०१९।००९अ	वैराग्यबुद्धिः सततं तापदोषव्यपेक्षकः  
१४,०१९।००९च्	आत्मबन्धविनिर्मोक्षं स करोत्य् अचिराद् इव  
१४,०१९।०१०अ	अगन्धरसम् अस्पर्शम् अशब्दम् अपरिग्रहम्  
१४,०१९।०१०च्	अरूपम् अनभिज्ञेयं दृष्ट्वात्मानं विमुच्यते  
१४,०१९।०११अ	पञ्चभूतगुणैर् हीनम् अमूर्तिमद् अलेपकम्  
१४,०१९।०११च्	अगुणं गुणभोक्तारं यः पश्यति स मुच्यते  
१४,०१९।०१२अ	विहाय सर्वसङ्कल्पान् बुद्ध्या शारीरमानसान्  
१४,०१९।०१२च्	शनैर् निर्वाणम् आप्नोति निरिन्धन इवानलः  
१४,०१९।०१२द्*००४३_०१	सर्वसंस्थाननिर्मुक्तो निर्ममो निष्परिग्रहः  
१४,०१९।०१२द्*००४३_०२	उपशाम्येन्द्रियग्रामं यश् चरेन् मुक्त एव सः  
१४,०१९।०१३अ	विमुक्तः सर्वसंस्कारैस् ततो ब्रह्म सनातनम्  
१४,०१९।०१३च्	परम् आप्नोति संशान्तम् अचलं दिव्यम् अक्षरम्  
१४,०१९।०१४अ	अतः परं प्रवक्ष्यामि योगशास्त्रम् अनुत्तमम्  
१४,०१९।०१४च्	यज् ज्ञात्वा सिद्धम् आत्मानं लोके पश्यन्ति योगिनः  
१४,०१९।०१५अ	तस्योपदेशं पश्यामि यथावत् तन् निबोध मे  
१४,०१९।०१५च्	यैर् द्वारैश् चारयन् नित्यं पश्यत्य् आत्मानम् आत्मनि  
१४,०१९।०१६अ	इन्द्रियाणि तु संहृत्य मन आत्मनि धारयेत्  
१४,०१९।०१६च्	तीव्रं तप्त्वा तपः पूर्वं ततो योक्तुम् उपक्रमेत्  
१४,०१९।०१७अ	तपस्वी त्यक्तसङ्कल्पो दम्भाहङ्कारवर्जितः  
१४,०१९।०१७च्	मनीषी मनसा विप्रः पश्यत्य् आत्मानम् आत्मनि  
१४,०१९।०१८अ	स चेच् छक्नोत्य् अयं साधुर् योक्तुम् आत्मानम् आत्मनि  
१४,०१९।०१८च्	तत एकान्तशीलः स पश्यत्य् आत्मानम् आत्मनि  
१४,०१९।०१९अ	संयतः सततं युक्त आत्मवान् विजितेन्द्रियः  
१४,०१९।०१९च्	तथायम् आत्मनात्मानं साधु युक्तः प्रपश्यति  
१४,०१९।०२०अ	यथा हि पुरुषः स्वप्ने दृष्ट्वा पश्यत्य् असाव् इति  
१४,०१९।०२०च्	तथारूपम् इवात्मानं साधु युक्तः प्रपश्यति  
१४,०१९।०२१अ	इषीकां वा यथा मुञ्जात् कश् चिन् निर्हृत्य दर्शयेत्  
१४,०१९।०२१च्	योगी निष्कृष्टम् आत्मानं तथा सम्पश्यते तनौ  
१४,०१९।०२२अ	मुञ्जं शरीरं तस्याहुर् इषीकाम् आत्मनि श्रिताम्  
१४,०१९।०२२च्	एतन् निदर्शनं प्रोक्तं योगविद्भिर् अनुत्तमम्  
१४,०१९।०२३अ	यदा हि युक्तम् आत्मानं सम्यक् पश्यति देहभृत्  
१४,०१९।०२३च्	तदास्य नेशते कश् चित् त्रैलोक्यस्यापि यः प्रभुः  
१४,०१९।०२४अ	अन्योन्याश् चैव तनवो यथेष्टं प्रतिपद्यते  
१४,०१९।०२४ब्*००४४_०१	सम्यग् युक्त्वा स आत्मानम् आत्मन्य् एवावतिष्ठते  
१४,०१९।०२४च्	विनिवृत्य जरामृत्यू न हृष्यति न शोचति  
१४,०१९।०२५अ	देवानाम् अपि देवत्वं युक्तः कारयते वशी  
१४,०१९।०२५च्	ब्रह्म चाव्ययम् आप्नोति हित्वा देहम् अशाश्वतम्  
१४,०१९।०२६अ	विनश्यत्स्व् अपि लोकेषु न भयं तस्य जायते  
१४,०१९।०२६च्	क्लिश्यमानेषु भूतेषु न स क्लिश्यति केन चित्  
१४,०१९।०२७अ	दुःखशोकमयैर् घोरैः सङ्गस्नेहसमुद्भवैः  
१४,०१९।०२७च्	न विचाल्येत युक्तात्मा निःस्पृहः शान्तमानसः  
१४,०१९।०२८अ	नैनं शस्त्राणि विध्यन्ते न मृत्युश् चास्य विद्यते  
१४,०१९।०२८च्	नातः सुखतरं किं चिल् लोके क्व चन विद्यते  
१४,०१९।०२८द्*००४५_०१	सदैव मुक्तसंसारो भवत्य् आत्मनि योगतः  
१४,०१९।०२९अ	सम्यग् युक्त्वा यदात्मानम् आत्मन्य् एव प्रपश्यति  
१४,०१९।०२९ब्*००४६_०१	विनिवृत्तजरादुःखः सुखं स्वपिति चापि सः  
१४,०१९।०२९ब्*००४७_०१	देहान् यथेष्टम् अभ्येति हित्वेमां मानुषीं तनुम्  
१४,०१९।०२९च्	तदैव न स्पृहयते साक्षाद् अपि शतक्रतोः  
१४,०१९।०३०अ	निर्वेदस् तु न गन्तव्यो युञ्जानेन कथं चन  
१४,०१९।०३०च्	योगम् एकान्तशीलस् तु यथा युञ्जीत तच् छृणु  
१४,०१९।०३१अ	दृष्टपूर्वां दिशं चिन्त्य यस्मिन् सन्निवसेत् पुरे  
१४,०१९।०३१च्	पुरस्याभ्यन्तरे तस्य मनश् चार्यं न बाह्यतः  
१४,०१९।०३२अ	पुरस्याभ्यन्तरे तिष्ठन् यस्मिन्न् आवसथे वसेत्  
१४,०१९।०३२च्	तस्मिन्न् आवसथे धार्यं सबाह्याभ्यन्तरं मनः  
१४,०१९।०३३अ	प्रचिन्त्यावसथं कृत्स्नं यस्मिन् काये ऽवतिष्ठते  
१४,०१९।०३३च्	तस्मिन् काये मनश् चार्यं न कथं चन बाह्यतः  
१४,०१९।०३४अ	सन्नियम्येन्द्रियग्रामं निर्घोषे निर्जने वने  
१४,०१९।०३४च्	कायम् अभ्यन्तरं कृत्स्नम् एकाग्रः परिचिन्तयेत्  
१४,०१९।०३५अ	दन्तांस् तालु च जिह्वां च गलं ग्रीवां तथैव च  
१४,०१९।०३५च्	हृदयं चिन्तयेच् चापि तथा हृदयबन्धनम्  
१४,०१९।०३६अ	इत्य् उक्तः स मया शिष्यो मेधावी मधुसूदन  
१४,०१९।०३६च्	पप्रच्छ पुनर् एवेमं मोक्षधर्मं सुदुर्वचम्  
१४,०१९।०३७अ	भुक्तं भुक्तं कथम् इदम् अन्नं कोष्ठे विपच्यते  
१४,०१९।०३७च्	कथं रसत्वं व्रजति शोणितं जायते कथम्  
१४,०१९।०३७ए	तथा मांसं च मेदश् च स्नाय्वस्थीनि च पोषति  
१४,०१९।०३८अ	कथम् एतानि सर्वाणि शरीराणि शरीरिणाम्  
१४,०१९।०३८च्	वर्धन्ते वर्धमानस्य वर्धते च कथं बलम्  
१४,०१९।०३८ए	निरोजसां निष्क्रमणं मलानां च पृथक् पृथक्  
१४,०१९।०३९अ	कुतो वायं प्रश्वसिति उच्छ्वसित्य् अपि वा पुनः  
१४,०१९।०३९च्	कं च देशम् अधिष्ठाय तिष्ठत्य् आत्मायम् आत्मनि  
१४,०१९।०४०अ	जीवः कायं वहति चेच् चेष्टयानः कलेवरम्  
१४,०१९।०४०च्	किंवर्णं कीदृशं चैव निवेशयति वै मनः  
१४,०१९।०४०ए	याथातथ्येन भगवन् वक्तुम् अर्हसि मे ऽनघ  
१४,०१९।०४१अ	इति सम्परिपृष्टो ऽहं तेन विप्रेण माधव  
१४,०१९।०४१च्	प्रत्यब्रुवं महाबाहो यथाश्रुतम् अरिन्दम  
१४,०१९।०४२अ	यथा स्वकोष्ठे प्रक्षिप्य कोष्ठं भाण्डमना भवेत्  
१४,०१९।०४२च्	तथा स्वकाये प्रक्षिप्य मनो द्वारैर् अनिश्चलैः  
१४,०१९।०४२ए	आत्मानं तत्र मार्गेत प्रमादं परिवर्जयेत्  
१४,०१९।०४३अ	एवं सततम् उद्युक्तः प्रीतात्मा नचिराद् इव  
१४,०१९।०४३च्	आसादयति तद् ब्रह्म यद् दृष्ट्वा स्यात् प्रधानवित्  
१४,०१९।०४४अ	न त्व् असौ चक्षुषा ग्राह्यो न च सर्वैर् अपीन्द्रियैः  
१४,०१९।०४४च्	मनसैव प्रदीपेन महान् आत्मनि दृश्यते  
१४,०१९।०४५अ	सर्वतःपाणिपादं तं सर्वतोक्षिशिरोमुखम्  
१४,०१९।०४५ब्*००४८_०१	सर्वतःश्रुतिमंल् लोके सर्वम् आवृत्य तिष्ठति  
१४,०१९।०४५च्	जीवो निष्क्रान्तम् आत्मानं शरीरात् सम्प्रपश्यति  
१४,०१९।०४६अ	स तद् उत्सृज्य देहं स्वं धारयन् ब्रह्म केवलम्  
१४,०१९।०४६च्	आत्मानम् आलोकयति मनसा प्रहसन्न् इव  
१४,०१९।०४६द्*००४९_०१	तद् एवम् आश्रयं कृत्वा मोक्षं याति ततो मयि  
१४,०१९।०४७अ	इदं सर्वरहस्यं ते मयोक्तं द्विजसत्तम  
१४,०१९।०४७च्	आपृच्छे साधयिष्यामि गच्छ शिष्य यथासुखम्  
१४,०१९।०४८अ	इत्य् उक्तः स तदा कृष्ण मया शिष्यो महातपाः  
१४,०१९।०४८च्	अगच्छत यथाकामं ब्राह्मणश् छिन्नसंशयः  
१४,०१९।०४९	वासुदेव उवाच  
१४,०१९।०४९अ	इत्य् उक्त्वा स तदा वाक्यं मां पार्थ द्विजपुङ्गवः  
१४,०१९।०४९च्	मोक्षधर्माश्रितः सम्यक् तत्रैवान्तरधीयत  
१४,०१९।०५०अ	कच्चिद् एतत् त्वया पार्थ श्रुतम् एकाग्रचेतसा  
१४,०१९।०५०च्	तदापि हि रथस्थस् त्वं श्रुतवान् एतद् एव हि  
१४,०१९।०५१अ	नैतत् पार्थ सुविज्ञेयं व्यामिश्रेणेति मे मतिः  
१४,०१९।०५१च्	नरेणाकृतसञ्ज्ञेन विदग्धेनाकृतात्मना  
१४,०१९।०५२अ	सुरहस्यम् इदं प्रोक्तं देवानां भरतर्षभ  
१४,०१९।०५२च्	कच्चिन् नेदं श्रुतं पार्थ मर्त्येनान्येन केन चित्  
१४,०१९।०५३अ	न ह्य् एतच् छ्रोतुम् अर्हो ऽन्यो मनुष्यस् त्वाम् ऋते ऽनघ  
१४,०१९।०५३च्	नैतद् अद्य सुविज्ञेयं व्यामिश्रेणान्तरात्मना  
१४,०१९।०५४अ	क्रियावद्भिर् हि कौन्तेय देवलोकः समावृतः  
१४,०१९।०५४च्	न चैतद् इष्टं देवानां मर्त्यै रूपनिवर्तनम्  
१४,०१९।०५५अ	परा हि सा गतिः पार्थ यत् तद् ब्रह्म सनातनम्  
१४,०१९।०५५च्	यत्रामृतत्वं प्राप्नोति त्यक्त्वा दुःखं सदा सुखी  
१४,०१९।०५६अ	एवं हि धर्मम् आस्थाय ये ऽपि स्युः पापयोनयः  
१४,०१९।०५६च्	स्त्रियो वैश्यास् तथा शूद्रास् ते ऽपि यान्ति परां गतिम्  
१४,०१९।०५७अ	किं पुनर् ब्राह्मणाः पार्थ क्षत्रिया वा बहुश्रुताः  
१४,०१९।०५७च्	स्वधर्मरतयो नित्यं ब्रह्मलोकपरायणाः  
१४,०१९।०५८अ	हेतुमच् चैतद् उद्दिष्टम् उपायाश् चास्य साधने  
१४,०१९।०५८च्	सिद्धेः फलं च मोक्षश् च दुःखस्य च विनिर्णयः  
१४,०१९।०५८ए	अतः परं सुखं त्व् अन्यत् किं नु स्याद् भरतर्षभ  
१४,०१९।०५९अ	श्रुतवाञ् श्रद्दधानश् च पराक्रान्तश् च पाण्डव  
१४,०१९।०५९च्	यः परित्यजते मर्त्यो लोकतन्त्रम् असारवत्  
१४,०१९।०५९ए	एतैर् उपायैः स क्षिप्रं परां गतिम् अवाप्नुयात्  
१४,०१९।०६०अ	एतावद् एव वक्तव्यं नातो भूयो ऽस्ति किं चन  
१४,०१९।०६०च्	षण्मासान् नित्ययुक्तस्य योगः पार्थ प्रवर्तते  
१४,०२०।००१	वासुदेव उवाच  
१४,०२०।००१अ	अत्राप्य् उदाहरन्तीमम् इतिहासं पुरातनम्  
१४,०२०।००१च्	दम्पत्योः पार्थ संवादम् अभयं नाम नामतः  
१४,०२०।००२अ	ब्राह्मणी ब्राह्मणं कं चिज् ज्ञानविज्ञानपारगम्  
१४,०२०।००२च्	दृष्ट्वा विविक्त आसीनं भार्या भर्तारम् अब्रवीत्  
१४,०२०।००३अ	कं नु लोकं गमिष्यामि त्वाम् अहं पतिम् आश्रिता  
१४,०२०।००३च्	न्यस्तकर्माणम् आसीनं कीनाशम् अविचक्षणम्  
१४,०२०।००४अ	भार्याः पतिकृतांल् लोकान् आप्नुवन्तीति नः श्रुतम्  
१४,०२०।००४च्	त्वाम् अहं पतिम् आसाद्य कां गमिष्यामि वै गतिम्  
१४,०२०।००५अ	एवम् उक्तः स शान्तात्मा ताम् उवाच हसन्न् इव  
१४,०२०।००५च्	सुभगे नाभ्यसूयामि वाक्यस्यास्य तवानघे  
१४,०२०।००६अ	ग्राह्यं दृश्यं च श्राव्यं च यद् इदं कर्म विद्यते  
१४,०२०।००६च्	एतद् एव व्यवस्यन्ति कर्म कर्मेति कर्मिणः  
१४,०२०।००७अ	मोहम् एव नियच्छन्ति कर्मणा ज्ञानवर्जिताः  
१४,०२०।००७च्	नैष्कर्म्यं न च लोके ऽस्मिन् मौर्तम् इत्य् उपलभ्यते  
१४,०२०।००८अ	कर्मणा मनसा वाचा शुभं वा यदि वाशुभम्  
१४,०२०।००८च्	जन्मादिमूर्तिभेदानां कर्म भूतेषु वर्तते  
१४,०२०।००९अ	रक्षोभिर् वध्यमानेषु दृश्यद्रव्येषु कर्मसु  
१४,०२०।००९च्	आत्मस्थम् आत्मना तेन दृष्टम् आयतनं मया  
१४,०२०।०१०अ	यत्र तद् ब्रह्म निर्द्वन्द्वं यत्र सोमः सहाग्निना  
१४,०२०।०१०च्	व्यवायं कुरुते नित्यं धीरो भूतानि धारयन्  
१४,०२०।०११अ	यत्र ब्रह्मादयो युक्तास् तद् अक्षरम् उपासते  
१४,०२०।०११च्	विद्वांसः सुव्रता यत्र शान्तात्मानो जितेन्द्रियाः  
१४,०२०।०१२अ	घ्राणेन न तद् आघ्रेयं न तद् आद्यं च जिह्वया  
१४,०२०।०१२च्	स्पर्शेन च न तत् स्पृश्यं मनसा त्व् एव गम्यते  
१४,०२०।०१३अ	चक्षुषा न विषह्यं च यत् किं चिच् छ्रवणात् परम्  
१४,०२०।०१३च्	अगन्धम् अरसस्पर्शम् अरूपाशब्दम् अव्ययम्  
१४,०२०।०१४अ	यतः प्रवर्तते तन्त्रं यत्र च प्रतितिष्ठति  
१४,०२०।०१४च्	प्राणो ऽपानः समानश् च व्यानश् चोदान एव च  
१४,०२०।०१५अ	तत एव प्रवर्तन्ते तम् एव प्रविशन्ति च  
१४,०२०।०१५च्	समानव्यानयोर् मध्ये प्राणापानौ विचेरतुः  
१४,०२०।०१६अ	तस्मिन् सुप्ते प्रलीयेते समानो व्यान एव च  
१४,०२०।०१६च्	अपानप्राणयोर् मध्ये उदानो व्याप्य तिष्ठति  
१४,०२०।०१६ए	तस्माच् छयानं पुरुषं प्राणापानौ न मुञ्चतः  
१४,०२०।०१७अ	प्राणान् आयम्यते येन तम् उदानं प्रचक्षते  
१४,०२०।०१७च्	तस्मात् तपो व्यवस्यन्ति तद्भवं ब्रह्मवादिनः  
१४,०२०।०१८अ	तेषाम् अन्योन्यभक्षाणां सर्वेषां देहचारिणाम्  
१४,०२०।०१८च्	अग्निर् वैश्वानरो मध्ये सप्तधा विहितो ऽन्तरा  
१४,०२०।०१९अ	घ्राणं जिह्वा च चक्षुश् च त्वक् च श्रोत्रं च पञ्चमम्  
१४,०२०।०१९च्	मनो बुद्धिश् च सप्तैता जिह्वा वैश्वानरार्चिषः  
१४,०२०।०२०अ	घ्रेयं पेयं च दृश्यं च स्पृश्यं श्रव्यं तथैव च  
१४,०२०।०२०च्	मन्तव्यम् अथ बोद्धव्यं ताः सप्त समिधो मम  
१४,०२०।०२१अ	घ्राता भक्षयिता द्रष्टा स्प्रष्टा श्रोता च पञ्चमः  
१४,०२०।०२१च्	मन्ता बोद्धा च सप्तैते भवन्ति परमर्त्विजः  
१४,०२०।०२२अ	घ्रेये पेये च दृश्ये च स्पृश्ये श्रव्ये तथैव च  
१४,०२०।०२२ब्*००५०_०१	मन्तव्ये ऽप्य् अथ बोद्धव्ये सुभगे पश्य सर्वदा  
१४,०२०।०२२च्	हवींष्य् अग्निषु होतारः सप्तधा सप्त सप्तसु  
१४,०२०।०२२ए	सम्यक् प्रक्षिप्य विद्वांसो जनयन्ति स्वयोनिषु  
१४,०२०।०२२ड़्*००५१_०१	करणं कर्म कर्ता च मोक्षम् इत्य् एव वादिनः  
१४,०२०।०२३अ	पृथिवी वायुर् आकाशम् आपो ज्योतिश् च पञ्चमम्  
१४,०२०।०२३च्	मनो बुद्धिश् च सप्तैते योनिर् इत्य् एव शब्दिताः  
१४,०२०।०२४अ	हविर्भूता गुणाः सर्वे प्रविशन्त्य् अग्निजं मुखम्  
१४,०२०।०२४च्	अन्तर्वासम् उषित्वा च जायन्ते स्वासु योनिषु  
१४,०२०।०२४ए	तत्रैव च निरुध्यन्ते प्रलये भूतभावने  
१४,०२०।०२५अ	ततः सञ्जायते गन्धस् ततः सञ्जायते रसः  
१४,०२०।०२५च्	ततः सञ्जायते रूपं ततः स्पर्शो ऽभिजायते  
१४,०२०।०२६अ	ततः सञ्जायते शब्दः संशयस् तत्र जायते  
१४,०२०।०२६च्	ततः सञ्जायते निष्ठा जन्मैतत् सप्तधा विदुः  
१४,०२०।०२७अ	अनेनैव प्रकारेण प्रगृहीतं पुरातनैः  
१४,०२०।०२७च्	पूर्णाहुतिभिर् आपूर्णास् ते ऽभिपूर्यन्ति तेजसा  
१४,०२१।००१	ब्राह्मण उवाच  
१४,०२१।००१अ	अत्राप्य् उदाहरन्तीमम् इतिहासं पुरातनम्  
१४,०२१।००१ब्*००५२_०१	इन्द्रियाणां च संवादं मनसश् चैव भामिनि  
१४,०२१।००१च्	निबोध दशहोतॄणां विधानम् इह यादृशम्  
१४,०२१।००१द्*००५३_०१	श्रोत्रं त्वक् चक्षुषी जिह्वा नासिका चरणौ करौ  
१४,०२१।००१द्*००५३_०२	उपस्थः पायुर् एतानि होतॄणि दश भामिनि  
१४,०२१।००१द्*००५३_०३	शब्दस्पर्शौ रूपरसौ गन्धो वाक्यं क्रिया गतिः  
१४,०२१।००१द्*००५३_०४	रेतोमूत्रपुरीषाणां त्यागो दश हवींषि च  
१४,०२१।००१द्*००५३_०५	दिशो वायू रविश् चन्द्रः पृथ्व्यग्नी विष्णुर् एव च  
१४,०२१।००१द्*००५३_०६	इन्द्रः प्रजापतिर् मित्रम् अग्नयो दश भामिनि  
१४,०२१।००१द्*००५३_०७	दशेन्द्रियाणि होतॄणि हवींषि दश भामिनि  
१४,०२१।००१द्*००५३_०८	विषया नाम समिधो हूयन्ते तु दशाग्निषु  
१४,०२१।००१द्*००५४_०१	चित्तं स्रुवं च वित्तं च पवित्रं ज्ञानम् उत्तमम्  
१४,०२१।००१द्*००५४_०२	सुविभक्तम् इदं सर्वं जगद् आसीद् इति श्रुतम्  
१४,०२१।००१द्*००५४_०३	ततो विविक्ता चिन्तासीत् सा चित्तं पर्यवेक्षते  
१४,०२१।००१द्*००५५_०१	श्रुत्वा चित्तं स्रुग् इत्य् एव मनश् चित्तं तद् उच्यते  
१४,०२१।००१द्*००५५_०२	तयोर् विविक्ता नागासीद् अचला शब्दलक्षणा  
१४,०२१।००१द्*००५५_०३	नग्नेव योषा सव्रीडा सा वासः पर्यवेक्षते  
१४,०२१।००१द्*००५५_०४	तस्मात् सञ्जज्ञिरे वर्णाः स्वरा मन्त्रास् तथैव च  
१४,०२१।००१द्*००५५_०५	एतच् च नः सरस्वत्याः प्रजापतिर् अथाब्रवीत्  
१४,०२१।००२अ	सर्वम् एवात्र विज्ञेयं चित्तं ज्ञानम् अवेक्षते  
१४,०२१।००२च्	रेतः शरीरभृत्काये विज्ञाता तु शरीरभृत्  
१४,०२१।००३अ	शरीरभृद् गार्हपत्यस् तस्माद् अन्यः प्रणीयते  
१४,०२१।००३च्	ततश् चाहवनीयस् तु तस्मिन् सङ्क्षिप्यते हविः  
१४,०२१।००४अ	ततो वाचस्पतिर् जज्ञे समानः पर्यवेक्षते  
१४,०२१।००४च्	रूपं भवति वै व्यक्तं तद् अनुद्रवते मनः  
१४,०२१।००५	ब्राह्मण्य् उवाच  
१४,०२१।००५अ	कस्माद् वाग् अभवत् पूर्वं कस्मात् पश्चान् मनो ऽभवत्  
१४,०२१।००५च्	मनसा चिन्तितं वाक्यं यदा समभिपद्यते  
१४,०२१।००६अ	केन विज्ञानयोगेन मतिश् चित्तं समास्थिता  
१४,०२१।००६च्	समुन्नीता नाध्यगच्छत् को वैनां प्रतिषेधति  
१४,०२१।००७	ब्राह्मण उवाच  
१४,०२१।००७अ	ताम् अपानः पतिर् भूत्वा तस्मात् प्रेष्यत्य् अपानताम्  
१४,०२१।००७च्	तां मतिं मनसः प्राहुर् मनस् तस्माद् अवेक्षते  
१४,०२१।००८अ	प्रश्नं तु वाङ्मनसोर् मां यस्मात् त्वम् अनुपृच्छसि  
१४,०२१।००८च्	तस्मात् ते वर्तयिष्यामि तयोर् एव समाह्वयम्  
१४,०२१।००९अ	उभे वाङ्मनसी गत्वा भूतात्मानम् अपृच्छताम्  
१४,०२१।००९च्	आवयोः श्रेष्ठम् आचक्ष्व छिन्धि नौ संशयं विभो  
१४,०२१।०१०अ	मन इत्य् एव भगवांस् तदा प्राह सरस्वतीम्  
१४,०२१।०१०च्	अहं वै कामधुक् तुभ्यम् इति तं प्राह वाग् अथ  
१४,०२१।०११अ	स्थावरं जङ्गमं चैव विद्ध्य् उभे मनसी मम  
१४,०२१।०११च्	स्थावरं मत्सकाशे वै जङ्गमं विषये तव  
१४,०२१।०१२अ	यस् तु ते विषयं गच्छेन् मन्त्रो वर्णः स्वरो ऽपि वा  
१४,०२१।०१२च्	तन् मनो जङ्गमं नाम तस्माद् असि गरीयसी  
१४,०२१।०१३अ	यस्माद् असि च मा वोचः स्वयम् अभ्येत्य शोभने  
१४,०२१।०१३च्	तस्माद् उच्छ्वासम् आसाद्य न वक्ष्यसि सरस्वति  
१४,०२१।०१४अ	प्राणापानान्तरे देवी वाग् वै नित्यं स्म तिष्ठति  
१४,०२१।०१४च्	प्रेर्यमाणा महाभागे विना प्राणम् अपानती  
१४,०२१।०१४ए	प्रजापतिम् उपाधावत् प्रसीद भगवन्न् इति  
१४,०२१।०१५अ	ततः प्राणः प्रादुरभूद् वाचम् आप्याययन् पुनः  
१४,०२१।०१५च्	तस्माद् उच्छ्वासम् आसाद्य न वाग् वदति कर्हि चित्  
१४,०२१।०१६अ	घोषिणी जातनिर्घोषा नित्यम् एव प्रवर्तते  
१४,०२१।०१६च्	तयोर् अपि च घोषिण्योर् निर्घोषैव गरीयसी  
१४,०२१।०१७अ	गौर् इव प्रस्रवत्य् एषा रसम् उत्तमशालिनी  
१४,०२१।०१७च्	सततं स्यन्दते ह्य् एषा शाश्वतं ब्रह्मवादिनी  
१४,०२१।०१८अ	दिव्यादिव्यप्रभावेन भारती गौः शुचिस्मिते  
१४,०२१।०१८च्	एतयोर् अन्तरं पश्य सूक्ष्मयोः स्यन्दमानयोः  
१४,०२१।०१९अ	अनुत्पन्नेषु वाक्येषु चोद्यमाना सिसृक्षया  
१४,०२१।०१९च्	किं नु पूर्वं ततो देवी व्याजहार सरस्वती  
१४,०२१।०२०अ	प्राणेन या सम्भवते शरीरे; प्राणाद् अपानं प्रतिपद्यते च  
१४,०२१।०२०च्	उदानभूता च विसृज्य देहं; व्यानेन सर्वं दिवम् आवृणोति  
१४,०२१।०२१अ	ततः समाने प्रतितिष्ठतीह; इत्य् एव पूर्वं प्रजजल्प चापि  
१४,०२१।०२१च्	तस्मान् मनः स्थावरत्वाद् विशिष्टं; तथा देवी जङ्गमत्वाद् विशिष्टा  
१४,०२२।००१	ब्राह्मण उवाच  
१४,०२२।००१अ	अत्राप्य् उदाहरन्तीमम् इतिहासं पुरातनम्  
१४,०२२।००१च्	सुभगे सप्तहोतॄणां विधानम् इह यादृशम्  
१४,०२२।००२अ	घ्राणं चक्षुश् च जिह्वा च त्वक् श्रोत्रं चैव पञ्चमम्  
१४,०२२।००२च्	मनो बुद्धिश् च सप्तैते होतारः पृथग् आश्रिताः  
१४,०२२।००३अ	सूक्ष्मे ऽवकाशे सन्तस् ते न पश्यन्तीतरेतरम्  
१४,०२२।००३च्	एतान् वै सप्तहोतॄंस् त्वं स्वभावाद् विद्धि शोभने  
१४,०२२।००४	ब्राह्मण्य् उवाच  
१४,०२२।००४अ	सूक्ष्मे ऽवकाशे सन्तस् ते कथं नान्योन्यदर्शिनः  
१४,०२२।००४च्	कथंस्वभावा भगवन्न् एतद् आचक्ष्व मे विभो  
१४,०२२।००५	ब्राह्मण उवाच  
१४,०२२।००५अ	गुणाज्ञानम् अविज्ञानं गुणिज्ञानम् अभिज्ञता  
१४,०२२।००५च्	परस्परगुणान् एते न विजानन्ति कर्हि चित्  
१४,०२२।००६अ	जिह्वा चक्षुस् तथा श्रोत्रं त्वङ् मनो बुद्धिर् एव च  
१४,०२२।००६च्	न गन्धान् अधिगच्छन्ति घ्राणस् तान् अधिगच्छति  
१४,०२२।००७अ	घ्राणं चक्षुस् तथा श्रोत्रं त्वङ् मनो बुद्धिर् एव च  
१४,०२२।००७च्	न रसान् अधिगच्छन्ति जिह्वा तान् अधिगच्छति  
१४,०२२।००८अ	घ्राणं जिह्वा तथा श्रोत्रं त्वङ् मनो बुद्धिर् एव च  
१४,०२२।००८च्	न रूपाण्य् अधिगच्छन्ति चक्षुस् तान्य् अधिगच्छति  
१४,०२२।००९अ	घ्राणं जिह्वा च चक्षुश् च श्रोत्रं बुद्धिर् मनस् तथा  
१४,०२२।००९च्	न स्पर्शान् अधिगच्छन्ति त्वक् च तान् अधिगच्छति  
१४,०२२।०१०अ	घ्राणं जिह्वा च चक्षुश् च त्वङ् मनो बुद्धिर् एव च  
१४,०२२।०१०च्	न शब्दान् अधिगच्छन्ति श्रोत्रं तान् अधिगच्छति  
१४,०२२।०१०द्*००५६_०१	घ्राणं चक्षुश् च श्रोत्रं च त्वग् जिह्वा बुद्धिर् एव च  
१४,०२२।०११अ	घ्राणं जिह्वा च चक्षुश् च त्वक् श्रोत्रं बुद्धिर् एव च  
१४,०२२।०११च्	संशयान् नाधिगच्छन्ति मनस् तान् अधिगच्छति  
१४,०२२।०१२अ	घ्राणं जिह्वा च चक्षुश् च त्वक् श्रोत्रं मन एव च  
१४,०२२।०१२च्	न निष्ठाम् अधिगच्छन्ति बुद्धिस् ताम् अधिगच्छति  
१४,०२२।०१३अ	अत्राप्य् उदाहरन्तीमम् इतिहासं पुरातनम्  
१४,०२२।०१३च्	इन्द्रियाणां च संवादं मनसश् चैव भामिनि  
१४,०२२।०१४	मन उवाच  
१४,०२२।०१४अ	न घ्राति माम् ऋते घ्राणं रसं जिह्वा न बुध्यते  
१४,०२२।०१४च्	रूपं चक्षुर् न गृह्णाति त्वक् स्पर्शं नावबुध्यते  
१४,०२२।०१५अ	न श्रोत्रं बुध्यते शब्दं मया हीनं कथं चन  
१४,०२२।०१५च्	प्रवरं सर्वभूतानाम् अहम् अस्मि सनातनम्  
१४,०२२।०१६अ	अगाराणीव शून्यानि शान्तार्चिष इवाग्नयः  
१४,०२२।०१६च्	इन्द्रियाणि न भासन्ते मया हीनानि नित्यशः  
१४,०२२।०१७अ	काष्ठानीवार्द्रशुष्काणि यतमानैर् अपीन्द्रियैः  
१४,०२२।०१७च्	गुणार्थान् नाधिगच्छन्ति माम् ऋते सर्वजन्तवः  
१४,०२२।०१८	इन्द्रियाण्य् ऊचुः  
१४,०२२।०१८अ	एवम् एतद् भवेत् सत्यं यथैतन् मन्यते भवान्  
१४,०२२।०१८च्	ऋते ऽस्मान् अस्मदर्थांस् तु भोगान् भुङ्क्ते भवान् यदि  
१४,०२२।०१९अ	यद्य् अस्मासु प्रलीनेषु तर्पणं प्राणधारणम्  
१४,०२२।०१९च्	भोगान् भुङ्क्षे रसान् भुङ्क्षे यथैतन् मन्यते तथा  
१४,०२२।०२०अ	अथ वास्मासु लीनेषु तिष्ठत्सु विषयेषु च  
१४,०२२।०२०च्	यदि सङ्कल्पमात्रेण भुङ्क्ते भोगान् यथार्थवत्  
१४,०२२।०२१अ	अथ चेन् मन्यसे सिद्धिम् अस्मदर्थेषु नित्यदा  
१४,०२२।०२१च्	घ्राणेन रूपम् आदत्स्व रसम् आदत्स्व चक्षुषा  
१४,०२२।०२२अ	श्रोत्रेण गन्धम् आदत्स्व निष्ठाम् आदत्स्व जिह्वया  
१४,०२२।०२२च्	त्वचा च शब्दम् आदत्स्व बुद्ध्या स्पर्शम् अथापि च  
१४,०२२।०२३अ	बलवन्तो ह्य् अनियमा नियमा दुर्बलीयसाम्  
१४,०२२।०२३च्	भोगान् अपूर्वान् आदत्स्व नोच्छिष्टं भोक्तुम् अर्हसि  
१४,०२२।०२४अ	यथा हि शिष्यः शास्तारं श्रुत्यर्थम् अभिधावति  
१४,०२२।०२४च्	ततः श्रुतम् उपादाय श्रुतार्थम् उपतिष्ठति  
१४,०२२।०२५अ	विषयान् एवम् अस्माभिर् दर्शितान् अभिमन्यसे  
१४,०२२।०२५च्	अनागतान् अतीतांश् च स्वप्ने जागरणे तथा  
१४,०२२।०२६अ	वैमनस्यं गतानां च जन्तूनाम् अल्पचेतसाम्  
१४,०२२।०२६च्	अस्मदर्थे कृते कार्ये दृश्यते प्राणधारणम्  
१४,०२२।०२७अ	बहून् अपि हि सङ्कल्पान् मत्वा स्वप्नान् उपास्य च  
१४,०२२।०२७च्	बुभुक्षया पीड्यमानो विषयान् एव धावसि  
१४,०२२।०२८अ	अगारम् अद्वारम् इव प्रविश्य; सङ्कल्पभोगो विषयान् अविन्दन्  
१४,०२२।०२८च्	प्राणक्षये शान्तिम् उपैति नित्यं; दारुक्षये ऽग्निर् ज्वलितो यथैव  
१४,०२२।०२९अ	कामं तु नः स्वेषु गुणेषु सङ्गः; कामं च नान्योन्यगुणोपलब्धिः  
१४,०२२।०२९च्	अस्मान् ऋते नास्ति तवोपलब्धिस्; त्वाम् अप्य् ऋते ऽस्मान् न भजेत हर्षः  
१४,०२३।००१	ब्राह्मण उवाच  
१४,०२३।००१अ	अत्राप्य् उदाहरन्तीमम् इतिहासं पुरातनम्  
१४,०२३।००१च्	सुभगे पञ्चहोतॄणां विधानम् इह यादृशम्  
१४,०२३।००२अ	प्राणापानाव् उदानश् च समानो व्यान एव च  
१४,०२३।००२च्	पञ्चहोतॄन् अथैतान् वै परं भावं विदुर् बुधाः  
१४,०२३।००३	ब्राह्मण्य् उवाच  
१४,०२३।००३अ	स्वभावात् सप्त होतार इति ते पूर्विका मतिः  
१४,०२३।००३च्	यथा वै पञ्च होतारः परो भावस् तथोच्यताम्  
१४,०२३।००४	ब्राह्मण उवाच  
१४,०२३।००४अ	प्राणेन सम्भृतो वायुर् अपानो जायते ततः  
१४,०२३।००४च्	अपाने सम्भृतो वायुस् ततो व्यानः प्रवर्तते  
१४,०२३।००५अ	व्यानेन सम्भृतो वायुस् ततोदानः प्रवर्तते  
१४,०२३।००५च्	उदाने सम्भृतो वायुः समानः सम्प्रवर्तते  
१४,०२३।००६अ	ते ऽपृच्छन्त पुरा गत्वा पूर्वजातं प्रजापतिम्  
१४,०२३।००६च्	यो नो ज्येष्ठस् तम् आचक्ष्व स नः श्रेष्ठो भविष्यति  
१४,०२३।००७	ब्रह्मोवाच  
१४,०२३।००७अ	यस्मिन् प्रलीने प्रलयं व्रजन्ति; सर्वे प्राणाः प्राणभृतां शरीरे  
१४,०२३।००७च्	यस्मिन् प्रचीर्णे च पुनश् चरन्ति; स वै श्रेष्ठो गच्छत यत्र कामः  
१४,०२३।००८	प्राण उवाच  
१४,०२३।००८अ	मयि प्रलीने प्रलयं व्रजन्ति; सर्वे प्राणाः प्राणभृतां शरीरे  
१४,०२३।००८च्	मयि प्रचीर्णे च पुनश् चरन्ति; श्रेष्ठो ह्य् अहं पश्यत मां प्रलीनम्  
१४,०२३।००९	ब्राह्मण उवाच  
१४,०२३।००९अ	प्राणः प्रलीयत ततः पुनश् च प्रचचार ह  
१४,०२३।००९च्	समानश् चाप्य् उदानश् च वचो ऽब्रूतां ततः शुभे  
१४,०२३।०१०अ	न त्वं सर्वम् इदं व्याप्य तिष्ठसीह यथा वयम्  
१४,०२३।०१०च्	न त्वं श्रेष्ठो ऽसि नः प्राण अपानो हि वशे तव  
१४,०२३।०१०ए	प्रचचार पुनः प्राणस् तम् अपानो ऽभ्यभाषत  
१४,०२३।०११अ	मयि प्रलीने प्रलयं व्रजन्ति; सर्वे प्राणाः प्राणभृतां शरीरे  
१४,०२३।०११च्	मयि प्रचीर्णे च पुनश् चरन्ति; श्रेष्ठो ह्य् अहं पश्यत मां प्रलीनम्  
१४,०२३।०११द्*००५७_०१	श्रेष्ठो ऽहम् अस्मि सर्वेषां श्रूयतां येन हेतुना  
१४,०२३।०१२अ	व्यानश् च तम् उदानश् च भाषमाणम् अथोचतुः  
१४,०२३।०१२च्	अपान न त्वं श्रेष्ठो ऽसि प्राणो हि वशगस् तव  
१४,०२३।०१३अ	अपानः प्रचचाराथ व्यानस् तं पुनर् अब्रवीत्  
१४,०२३।०१३च्	श्रेष्ठो ऽहम् अस्मि सर्वेषां श्रूयतां येन हेतुना  
१४,०२३।०१४अ	मयि प्रलीने प्रलयं व्रजन्ति; सर्वे प्राणाः प्राणभृतां शरीरे  
१४,०२३।०१४च्	मयि प्रचीर्णे च पुनश् चरन्ति; श्रेष्ठो ह्य् अहं पश्यत मां प्रलीनम्  
१४,०२३।०१५अ	प्रालीयत ततो व्यानः पुनश् च प्रचचार ह  
१४,०२३।०१५च्	प्राणापानाव् उदानश् च समानश् च तम् अब्रुवन्  
१४,०२३।०१५ए	न त्वं श्रेष्ठो ऽसि नो व्यान समानो हि वशे तव  
१४,०२३।०१६अ	प्रचचार पुनर् व्यानः समानः पुनर् अब्रवीत्  
१४,०२३।०१६च्	श्रेष्ठो ऽहम् अस्मि सर्वेषां श्रूयतां येन हेतुना  
१४,०२३।०१७अ	मयि प्रलीने प्रलयं व्रजन्ति; सर्वे प्राणाः प्राणभृतां शरीरे  
१४,०२३।०१७च्	मयि प्रचीर्णे च पुनश् चरन्ति; श्रेष्ठो ह्य् अहं पश्यत मां प्रलीनम्  
१४,०२३।०१८अ	ततः समानः प्रालिल्ये पुनश् च प्रचचार ह  
१४,०२३।०१८ब्*००५८_०१	ततो व्यानः समानं तु प्राणापानौ तथोचतुः  
१४,०२३।०१८च्	प्राणापानाव् उदानश् च व्यानश् चैव तम् अब्रुवन्  
१४,०२३।०१८ए	समान न त्वं श्रेष्ठो ऽसि व्यान एव वशे तव  
१४,०२३।०१८ड़्*००५९_०१	श्रेष्ठो ऽहम् अस्मि सर्वेषां श्रूयतां केन हेतुना  
१४,०२३।०१८ड़्*००६०_०१	ततोदानः प्रलीयाशु समानः पुनर् अब्रवीत्  
१४,०२३।०१९अ	समानः प्रचचाराथ उदानस् तम् उवाच ह  
१४,०२३।०१९च्	श्रेष्ठो ऽहम् अस्मि सर्वेषां श्रूयतां येन हेतुना  
१४,०२३।०२०अ	मयि प्रलीने प्रलयं व्रजन्ति; सर्वे प्राणाः प्राणभृतां शरीरे  
१४,०२३।०२०च्	मयि प्रचीर्णे च पुनश् चरन्ति; श्रेष्ठो ह्य् अहं पश्यत मां प्रलीनम्  
१४,०२३।०२१अ	ततः प्रालीयतोदानः पुनश् च प्रचचार ह  
१४,०२३।०२१च्	प्राणापानौ समानश् च व्यानश् चैव तम् अब्रुवन्  
१४,०२३।०२१ए	उदान न त्वं श्रेष्ठो ऽसि व्यान एव वशे तव  
१४,०२३।०२२अ	ततस् तान् अब्रवीद् ब्रह्मा समवेतान् प्रजापतिः  
१४,०२३।०२२च्	सर्वे श्रेष्ठा न वा श्रेष्ठाः सर्वे चान्योन्यधर्मिणः  
१४,०२३।०२२ए	सर्वे स्वविषये श्रेष्ठाः सर्वे चान्योन्यरक्षिणः  
१४,०२३।०२३अ	एकः स्थिरश् चास्थिरश् च विशेषात् पञ्च वायवः  
१४,०२३।०२३च्	एक एव ममैवात्मा बहुधाप्य् उपचीयते  
१४,०२३।०२४अ	परस्परस्य सुहृदो भावयन्तः परस्परम्  
१४,०२३।०२४च्	स्वस्ति व्रजत भद्रं वो धारयध्वं परस्परम्  
१४,०२४।००१	ब्राह्मण उवाच  
१४,०२४।००१अ	अत्राप्य् उदाहरन्तीमम् इतिहासं पुरातनम्  
१४,०२४।००१च्	नारदस्य च संवादम् ऋषेर् देवमतस्य च  
१४,०२४।००२	देवमत उवाच  
१४,०२४।००२अ	जन्तोः सञ्जायमानस्य किं नु पूर्वं प्रवर्तते  
१४,०२४।००२च्	प्राणो ऽपानः समानो वा व्यानो वोदान एव च  
१४,०२४।००३	नारद उवाच  
१४,०२४।००३अ	येनायं सृज्यते जन्तुस् ततो ऽन्यः पूर्वम् एति तम्  
१४,०२४।००३च्	प्राणद्वन्द्वं च विज्ञेयं तिर्यगं चोर्ध्वगं च यत्  
१४,०२४।००४	देवमत उवाच  
१४,०२४।००४अ	केनायं सृज्यते जन्तुः कश् चान्यः पूर्वम् एति तम्  
१४,०२४।००४च्	प्राणद्वन्द्वं च मे ब्रूहि तिर्यग् ऊर्ध्वं च निश्चयात्  
१४,०२४।००५	नारद उवाच  
१४,०२४।००५अ	सङ्कल्पाज् जायते हर्षः शब्दाद् अपि च जायते  
१४,०२४।००५च्	रसात् सञ्जायते चापि रूपाद् अपि च जायते  
१४,०२४।००६अ	स्पर्शात् सञ्जायते चापि गन्धाद् अपि च जायते  
१४,०२४।००६च्	एतद् रूपम् उदानस्य हर्षो मिथुनसम्भवः  
१४,०२४।००७अ	कामात् सञ्जायते शुक्रं कामात् सञ्जायते रसः  
१४,०२४।००७च्	समानव्यानजनिते सामान्ये शुक्रशोणिते  
१४,०२४।००८अ	शुक्राच् छोणितसंसृष्टात् पूर्वं प्राणः प्रवर्तते  
१४,०२४।००८च्	प्राणेन विकृते शुक्रे ततो ऽपानः प्रवर्तते  
१४,०२४।००९अ	प्राणापानाव् इदं द्वन्द्वम् अवाक् चोर्ध्वं च गच्छतः  
१४,०२४।००९च्	व्यानः समानश् चैवोभौ तिर्यग् द्वन्द्वत्वम् उच्यते  
१४,०२४।०१०अ	अग्निर् वै देवताः सर्वा इति वेदस्य शासनम्  
१४,०२४।०१०च्	सञ्जायते ब्राह्मणेषु ज्ञानं बुद्धिसमन्वितम्  
१४,०२४।०११अ	तस्य धूमस् तमोरूपं रजो भस्म सुरेतसः  
१४,०२४।०११च्	सत्त्वं सञ्जायते तस्य यत्र प्रक्षिप्यते हविः  
१४,०२४।०१२अ	आघारौ समानो व्यानश् च इति यज्ञविदो विदुः  
१४,०२४।०१२च्	प्राणापानाव् आज्यभागौ तयोर् मध्ये हुताशनः  
१४,०२४।०१२ए	एतद् रूपम् उदानस्य परमं ब्राह्मणा विदुः  
१४,०२४।०१३अ	निर्द्वन्द्वम् इति यत् त्व् एतत् तन् मे निगदतः शृणु  
१४,०२४।०१४अ	अहोरात्रम् इदं द्वन्द्वं तयोर् मध्ये हुताशनः  
१४,०२४।०१४च्	एतद् रूपम् उदानस्य परमं ब्राह्मणा विदुः  
१४,०२४।०१५अ	उभे चैवायने द्वन्द्वं तयोर् मध्ये हुताशनः  
१४,०२४।०१५च्	एतद् रूपम् उदानस्य परमं ब्राह्मणा विदुः  
१४,०२४।०१६अ	उभे सत्यानृते द्वन्द्वं तयोर् मध्ये हुताशनः  
१४,०२४।०१६च्	एतद् रूपम् उदानस्य परमं ब्राह्मणा विदुः  
१४,०२४।०१७अ	उभे शुभाशुभे द्वन्द्वं तयोर् मध्ये हुताशनः  
१४,०२४।०१७च्	एतद् रूपम् उदानस्य परमं ब्राह्मणा विदुः  
१४,०२४।०१८अ	सच् चासच् चैव तद् द्वन्द्वं तयोर् मध्ये हुताशनः  
१४,०२४।०१८च्	एतद् रूपम् उदानस्य परमं ब्राह्मणा विदुः  
१४,०२४।०१९अ	प्रथमं समानो व्यानो व्यस्यते कर्म तेन तत्  
१४,०२४।०१९च्	तृतीयं तु समानेन पुनर् एव व्यवस्यते  
१४,०२४।०२०अ	शान्त्यर्थं वामदेवं च शान्तिर् ब्रह्म सनातनम्  
१४,०२४।०२०च्	एतद् रूपम् उदानस्य परमं ब्राह्मणा विदुः  
१४,०२४।०२०द्@००२_०००१	यावद् द्रव्यगुणस् तावत् प्रदीपः सम्प्रकाशयेत्  
१४,०२४।०२०द्@००२_०००२	क्षीणे द्रव्यगुणे ज्योतिर् अन्तर्धानाय गच्छति  
१४,०२४।०२०द्@००२_०००३	व्यक्तः सत्त्वगुणे ह्य् एष पुरुषो व्यक्तिर् ईशते  
१४,०२४।०२०द्@००२_०००४	एतद् विप्र विजानीष्व हन्त भूयो ब्रवीमि ते  
१४,०२४।०२०द्@००२_०००५	सहस्रेणापि दुर्मेधा बुद्धिमान् सुखम् एधते  
१४,०२४।०२०द्@००२_०००६	एवं धर्मस्य विज्ञेयं संसाधनम् उपायतः  
१४,०२४।०२०द्@००२_०००७	उपायज्ञो हि मेधावी सुखम् अत्यन्तम् अश्नुते  
१४,०२४।०२०द्@००२_०००८	यथाध्वानम् अपाथेयः प्रपन्नो मानवः क्व चित्  
१४,०२४।०२०द्@००२_०००९	क्लेशेन याति महता विनश्यत्य् अन्तरापि वा  
१४,०२४।०२०द्@००२_००१०	तथा कर्मसु विज्ञेयं फलं भवति मानव  
१४,०२४।०२०द्@००२_००११	पुरुषस्यात्मनिःश्रेयः शुभाशुभनिदर्शनः  
१४,०२४।०२०द्@००२_००१२	यथा च दीर्घम् अध्वानं पद्भ्याम् एव प्रपद्यते  
१४,०२४।०२०द्@००२_००१३	अदृष्टपूर्वं सहसा तत्त्वदर्शनवक्रितः  
१४,०२४।०२०द्@००२_००१४	प्राप्नुवन्तो यथाध्वानं रथेनेहाशुगामिना  
१४,०२४।०२०द्@००२_००१५	यायाद् अश्वप्रयुक्तेन तथा बुद्धिमतां गतिः  
१४,०२४।०२०द्@००२_००१६	उच्चपर्वतम् आरुह्य नन्व् अवेक्षेत भूगतम्  
१४,०२४।०२०द्@००२_००१७	रथेन रथिनं पश्येच् चैतन्येन च चेतनम्  
१४,०२४।०२०द्@००२_००१८	यावद् रथपथस् तावद् रथे समुपगच्छति  
१४,०२४।०२०द्@००२_००१९	क्षीणे रथपथे प्राज्ञो रथम् उत्सृज्य गच्छति  
१४,०२४।०२०द्@००२_००२०	एवं गच्छति मेधावी तत्त्वयोगविधानवित्  
१४,०२४।०२०द्@००२_००२१	समाज्ञाय महाबुद्धेर् उत्तराद् उत्तरोत्तरम्  
१४,०२४।०२०द्@००२_००२२	यथा महार्णवं घोरम् उद्भवः सम्प्रगाहते  
१४,०२४।०२०द्@००२_००२३	बाहुभ्याम् एव सम्मोहाद् वधं गच्छत्य् असंशयम्  
१४,०२४।०२०द्@००२_००२४	नावया च यथा प्राज्ञो विना प्रज्ञातरित्रया  
१४,०२४।०२०द्@००२_००२५	अक्रान्तसलिलं गाहे कॢप्तं सन्तरति स्वयम्  
१४,०२४।०२०द्@००२_००२६	तीर्णो गच्छेत् परं पारं नावम् उत्सृज्य निर्ममः  
१४,०२४।०२०द्@००२_००२७	व्याख्यातं पूर्वकल्पेन यथा रथपदातिनाम्  
१४,०२४।०२०द्@००२_००२८	मोहात् सम्मोहम् आपन्नो मा विनाशं यथा तथा  
१४,०२४।०२०द्@००२_००२९	ममत्वेनाभिभूतस्य तत्रैव परिदेवने  
१४,०२४।०२०द्@००२_००३०	नावं न शक्यम् आरुह्य स्थले ऽपि परिभावितुम्  
१४,०२४।०२०द्@००२_००३१	तथैव स्थलम् आरुह्य नाप्सु यातुं विधीयते  
१४,०२४।०२०द्@००२_००३२	एवं कर्म कृतं चित्तं विषमस्थं पृथक् पृथक्  
१४,०२४।०२०द्@००२_००३३	यथा कर्म कृतं लोके तथा तद् उपपद्यते  
१४,०२४।०२०द्@००२_००३४	यत्रैव गन्धो न रसो न रूपस्पर्शशब्दवत्  
१४,०२४।०२०द्@००२_००३५	मन्यते ऽथ मनो बुद्ध्या तत् प्रधानं प्रचक्षते  
१४,०२४।०२०द्@००२_००३६	यत् तत् प्रधानम् अव्यक्तम् अव्यक्तस्य गुणो महान्  
१४,०२४।०२०द्@००२_००३७	महतः प्रधानभूतस्य गुणाः * * * * स्मृताः  
१४,०२४।०२०द्@००२_००३८	बीजधर्मि यथा व्यक्तं तथैव प्रसवात्मकम्  
१४,०२४।०२०द्@००२_००३९	बीजधर्मा महान् आत्मा वसवश् चेति नः श्रुतम्  
१४,०२४।०२०द्@००२_००४०	बीजधर्मात् त्व् अहङ्कारः प्रसवत्वे पुनः पुनः  
१४,०२४।०२०द्@००२_००४१	बीजप्रसवधर्माणि महाभूतानि पञ्च वै  
१४,०२४।०२०द्@००२_००४२	बीजधर्मिणम् इत्य् आहुः प्रसवं नैव कुर्वते  
१४,०२४।०२०द्@००२_००४३	विशेषाः सर्वभूतानां तेषां चित्तं विशेषणम्  
१४,०२४।०२०द्@००२_००४४	एतद् रूपम् उदानस्य परमं ब्राह्मणा विदुः  
१४,०२५।००१	ब्राह्मण उवाच  
१४,०२५।००१अ	अत्राप्य् उदाहरन्तीमम् इतिहासं पुरातनम्  
१४,०२५।००१च्	चातुर्होत्रविधानस्य विधानम् इह यादृशम्  
१४,०२५।००२अ	तस्य सर्वस्य विधिवद् विधानम् उपदेक्ष्यते  
१४,०२५।००२च्	शृणु मे गदतो भद्रे रहस्यम् इदम् उत्तमम्  
१४,०२५।००३अ	करणं कर्म कर्ता च मोक्ष इत्य् एव भामिनि  
१४,०२५।००३च्	चत्वार एते होतारो यैर् इदं जगद् आवृतम्  
१४,०२५।००४अ	होतॄणां साधनं चैव शृणु सर्वम् अशेषतः  
१४,०२५।००४च्	घ्राणं जिह्वा च चक्षुश् च त्वक् च श्रोत्रं च पञ्चमम्  
१४,०२५।००४ए	मनो बुद्धिश् च सप्तैते विज्ञेया गुणहेतवः  
१४,०२५।००५अ	गन्धो रसश् च रूपं च शब्दः स्पर्शश् च पञ्चमः  
१४,०२५।००५च्	मन्तव्यम् अथ बोद्धव्यं सप्तैते कर्महेतवः  
१४,०२५।००६अ	घ्राता भक्षयिता द्रष्टा स्प्रष्टा श्रोता च पञ्चमः  
१४,०२५।००६च्	मन्ता बोद्धा च सप्तैते विज्ञेयाः कर्तृहेतवः  
१४,०२५।००७अ	स्वगुणं भक्षयन्त्य् एते गुणवन्तः शुभाशुभम्  
१४,०२५।००७च्	अहं च निर्गुणो ऽत्रेति सप्तैते मोक्षहेतवः  
१४,०२५।००८अ	विदुषां बुध्यमानानां स्वं स्वं स्थानं यथाविधि  
१४,०२५।००८च्	गुणास् ते देवताभूताः सततं भुञ्जते हविः  
१४,०२५।००९अ	अदन् ह्य् अविद्वान् अन्नानि ममत्वेनोपपद्यते  
१४,०२५।००९च्	आत्मार्थं पाचयन् नित्यं ममत्वेनोपहन्यते  
१४,०२५।०१०अ	अभक्ष्यभक्षणं चैव मद्यपानं च हन्ति तम्  
१४,०२५।०१०च्	स चान्नं हन्ति तच् चान्नं स हत्वा हन्यते बुधः  
१४,०२५।०११अ	अत्ता ह्य् अन्नम् इदं विद्वान् पुनर् जनयतीश्वरः  
१४,०२५।०११च्	स चान्नाज् जायते तस्मिन् सूक्ष्मो नाम व्यतिक्रमः  
१४,०२५।०१२अ	मनसा गम्यते यच् च यच् च वाचा निरुद्यते  
१४,०२५।०१२च्	श्रोत्रेण श्रूयते यच् च चक्षुषा यच् च दृश्यते  
१४,०२५।०१३अ	स्पर्शेन स्पृश्यते यच् च घ्राणेन घ्रायते च यत्  
१४,०२५।०१३च्	मनःषष्ठानि संयम्य हवींष्य् एतानि सर्वशः  
१४,०२५।०१४अ	गुणवत्पावको मह्यं दीप्यते हव्यवाहनः  
१४,०२५।०१४च्	योगयज्ञः प्रवृत्तो मे ज्ञानब्रह्ममनोद्भवः  
१४,०२५।०१४ए	प्राणस्तोत्रो ऽपानशस्त्रः सर्वत्यागसुदक्षिणः  
१४,०२५।०१५अ	कर्मानुमन्ता ब्रह्मा मे कर्ताध्वर्युः कृतस्तुतिः  
१४,०२५।०१५च्	कृतप्रशास्ता तच् छास्त्रम् अपवर्गो ऽस्य दक्षिणा  
१४,०२५।०१६अ	ऋचश् चाप्य् अत्र शंसन्ति नारायणविदो जनाः  
१४,०२५।०१६च्	नारायणाय देवाय यद् अबध्नन् पशून् पुरा  
१४,०२५।०१७अ	तत्र सामानि गायन्ति तानि चाहुर् निदर्शनम्  
१४,०२५।०१७च्	देवं नारायणं भीरु सर्वात्मानं निबोध मे  
१४,०२६।००१	ब्राह्मण उवाच  
१४,०२६।००१अ	एकः शास्ता न द्वितीयो ऽस्ति शास्ता; यथा नियुक्तो ऽस्मि तथा चरामि  
१४,०२६।००१अ*००६१_०१	यो हृच्छयस् तम् अहम् अनुब्रवीमि  
१४,०२६।००१च्	हृद्य् एष तिष्ठन् पुरुषः शास्ति शास्ता; तेनैव युक्तः प्रवणाद् इवोदकम्  
१४,०२६।००२अ	एको गुरुर् नास्ति ततो द्वितीयो; यो हृच्छयस् तम् अहम् अनुब्रवीमि  
१४,०२६।००२च्	तेनानुशिष्टा गुरुणा सदैव; पराभूता दानवाः सर्व एव  
१४,०२६।००३अ	एको बन्धुर् नास्ति ततो द्वितीयो; यो हृच्छयस् तम् अहम् अनुब्रवीमि  
१४,०२६।००३च्	तेनानुशिष्टा बान्धवा बन्धुमन्तः; सप्तर्षयः सप्त दिवि प्रभान्ति  
१४,०२६।००४अ	एकः श्रोता नास्ति ततो द्वितीयो; यो हृच्छयस् तम् अहम् अनुब्रवीमि  
१४,०२६।००४च्	तस्मिन् गुरौ गुरुवासं निरुष्य; शक्रो गतः सर्वलोकामरत्वम्  
१४,०२६।००५अ	एको द्वेष्टा नास्ति ततो द्वितीयो; यो हृच्छयस् तम् अहम् अनुब्रवीमि  
१४,०२६।००५च्	तेनानुशिष्टा गुरुणा सदैव; लोकद्विष्टाः पन्नगाः सर्व एव  
१४,०२६।००६अ	अत्राप्य् उदाहरन्तीमम् इतिहासं पुरातनम्  
१४,०२६।००६च्	प्रजापतौ पन्नगानां देवर्षीणां च संविदम्  
१४,०२६।००७अ	देवर्षयश् च नागाश् च असुराश् च प्रजापतिम्  
१४,०२६।००७च्	पर्यपृच्छन्न् उपासीनाः श्रेयो नः प्रोच्यताम् इति  
१४,०२६।००८अ	तेषां प्रोवाच भगवाञ् श्रेयः समनुपृच्छताम्  
१४,०२६।००८च्	ओम् इत्य् एकाक्षरं ब्रह्म ते श्रुत्वा प्राद्रवन् दिशः  
१४,०२६।००९अ	तेषां प्राद्रवमाणानाम् उपदेशार्थम् आत्मनः  
१४,०२६।००९च्	सर्पाणां दशने भावः प्रवृत्तः पूर्वम् एव तु  
१४,०२६।०१०अ	असुराणां प्रवृत्तस् तु दम्भभावः स्वभावजः  
१४,०२६।०१०च्	दानं देवा व्यवसिता दमम् एव महर्षयः  
१४,०२६।०११अ	एकं शास्तारम् आसाद्य शब्देनैकेन संस्कृताः  
१४,०२६।०११च्	नाना व्यवसिताः सर्वे सर्पदेवर्षिदानवाः  
१४,०२६।०१२अ	शृणोत्य् अयं प्रोच्यमानं गृह्णाति च यथातथम्  
१४,०२६।०१२च्	पृच्छतस् तावतो भूयो गुरुर् अन्यो ऽनुमन्यते  
१४,०२६।०१३अ	तस्य चानुमते कर्म ततः पश्चात् प्रवर्तते  
१४,०२६।०१३च्	गुरुर् बोद्धा च शत्रुश् च द्वेष्टा च हृदि संश्रितः  
१४,०२६।०१४अ	पापेन विचरंल् लोके पापचारी भवत्य् अयम्  
१४,०२६।०१४च्	शुभेन विचरंल् लोके शुभचारी भवत्य् उत  
१४,०२६।०१५अ	कामचारी तु कामेन य इन्द्रियसुखे रतः  
१४,०२६।०१५च्	व्रतवारी सदैवैष य इन्द्रियजये रतः  
१४,०२६।०१६अ	अपेतव्रतकर्मा तु केवलं ब्रह्मणि श्रितः  
१४,०२६।०१६च्	ब्रह्मभूतश् चरंल् लोके ब्रह्मचारी भवत्य् अयम्  
१४,०२६।०१७अ	ब्रह्मैव समिधस् तस्य ब्रह्माग्निर् ब्रह्मसंस्तरः  
१४,०२६।०१७च्	आपो ब्रह्म गुरुर् ब्रह्म स ब्रह्मणि समाहितः  
१४,०२६।०१८अ	एतद् एतादृशं सूक्ष्मं ब्रह्मचर्यं विदुर् बुधाः  
१४,०२६।०१८च्	विदित्वा चान्वपद्यन्त क्षेत्रज्ञेनानुदर्शिनः  
१४,०२७।००१	ब्राह्मण उवाच  
१४,०२७।००१अ	सङ्कल्पदंशमशकं शोकहर्षहिमातपम्  
१४,०२७।००१च्	मोहान्धकारतिमिरं लोभव्यालसरीसृपम्  
१४,०२७।००२अ	विषयैकात्ययाध्वानं कामक्रोधविरोधकम्  
१४,०२७।००२च्	तद् अतीत्य महादुर्गं प्रविष्टो ऽस्मि महद् वनम्  
१४,०२७।००३	ब्राह्मण्य् उवाच  
१४,०२७।००३अ	क्व तद् वनं महाप्राज्ञ के वृक्षाः सरितश् च काः  
१४,०२७।००३च्	गिरयः पर्वताश् चैव कियत्य् अध्वनि तद् वनम्  
१४,०२७।००४	ब्राह्मण उवाच  
१४,०२७।००४अ	न तद् अस्ति पृथग्भावे किं चिद् अन्यत् ततः समम्  
१४,०२७।००४च्	न तद् अस्त्य् अपृथग्भावे किं चिद् दूरतरं ततः  
१४,०२७।००५अ	तस्माद् ध्रस्वतरं नास्ति न ततो ऽस्ति बृहत्तरम्  
१४,०२७।००५च्	नास्ति तस्माद् दुःखतरं नास्त्य् अन्यत् तत्समं सुखम्  
१४,०२७।००६अ	न तत् प्रविश्य शोचन्ति न प्रहृष्यन्ति च द्विजाः  
१४,०२७।००६च्	न च बिभ्यति केषां चित् तेभ्यो बिभ्यति के च न  
१४,०२७।००७अ	तस्मिन् वने सप्त महाद्रुमाश् च; फलानि सप्तातिथयश् च सप्त  
१४,०२७।००७च्	सप्ताश्रमाः सप्त समाधयश् च; दीक्षाश् च सप्तैतद् अरण्यरूपम्  
१४,०२७।००८अ	पञ्चवर्णानि दिव्यानि पुष्पाणि च फलानि च  
१४,०२७।००८च्	सृजन्तः पादपास् तत्र व्याप्य तिष्ठन्ति तद् वनम्  
१४,०२७।००९अ	सुवर्णानि द्विवर्णानि पुष्पाणि च फलानि च  
१४,०२७।००९च्	सृजन्तः पादपास् तत्र व्याप्य तिष्ठन्ति तद् वनम्  
१४,०२७।०१०अ	चतुर्वर्णानि दिव्यानि पुष्पाणि च फलानि च  
१४,०२७।०१०च्	सृजन्तः पादपास् तत्र व्याप्य तिष्ठन्ति तद् वनम्  
१४,०२७।०११अ	शङ्कराणि त्रिवर्णानि पुष्पाणि च फलानि च  
१४,०२७।०११च्	सृजन्तः पादपास् तत्र व्याप्य तिष्ठन्ति तद् वनम्  
१४,०२७।०१२अ	सुरभीण्य् एकवर्णानि पुष्पाणि च फलानि च  
१४,०२७।०१२च्	सृजन्तः पादपास् तत्र व्याप्य तिष्ठन्ति तद् वनम्  
१४,०२७।०१३अ	बहून्य् अव्यक्तवर्णानि पुष्पाणि च फलानि च  
१४,०२७।०१३च्	विसृजन्तौ महावृक्षौ तद् वनं व्याप्य तिष्ठतः  
१४,०२७।०१३द्*००६२_०१	विसृजन्तो महावृक्षा व्याप्य तिष्ठन्ति तद् वनम्  
१४,०२७।०१४अ	एको ह्य् अग्निः सुमना ब्राह्मणो ऽत्र; पञ्चेन्द्रियाणि समिधश् चात्र सन्ति  
१४,०२७।०१४च्	तेभ्यो मोक्षाः सप्त भवन्ति दीक्षा; गुणाः फलान्य् अतिथयः फलाशाः  
१४,०२७।०१५अ	आतिथ्यं प्रतिगृह्णन्ति तत्र सप्त महर्षयः  
१४,०२७।०१५च्	अर्चितेषु प्रलीनेषु तेष्व् अन्यद् रोचते वनम्  
१४,०२७।०१६अ	प्रतिज्ञावृक्षम् अफलं शान्तिच्छायासमन्वितम्  
१४,०२७।०१६च्	ज्ञानाश्रयं तृप्तितोयम् अन्तःक्षेत्रज्ञभास्करम्  
१४,०२७।०१७अ	ये ऽधिगच्छन्ति तत् सन्तस् तेषां नास्ति भयं पुनः  
१४,०२७।०१७च्	ऊर्ध्वं चावाक् च तिर्यक् च तस्य नान्तो ऽधिगम्यते  
१४,०२७।०१८अ	सप्त स्त्रियस् तत्र वसन्ति सद्यो; अवाङ्मुखा भानुमत्यो जनित्र्यः  
१४,०२७।०१८च्	ऊर्ध्वं रसानां ददते प्रजाभ्यः; सर्वान् यथा सर्वम् अनित्यतां च  
१४,०२७।०१९अ	तत्रैव प्रतितिष्ठन्ति पुनस् तत्रोदयन्ति च  
१४,०२७।०१९च्	सप्त सप्तर्षयः सिद्धा वसिष्ठप्रमुखाः सह  
१४,०२७।०२०अ	यशो वर्चो भगश् चैव विजयः सिद्धितेजसी  
१४,०२७।०२०च्	एवम् एवानुवर्तन्ते सप्त ज्योतींषि भास्करम्  
१४,०२७।०२१अ	गिरयः पर्वताश् चैव सन्ति तत्र समासतः  
१४,०२७।०२१च्	नद्यश् च सरितो वारि वहन्त्यो ब्रह्मसम्भवम्  
१४,०२७।०२२अ	नदीनां सङ्गमस् तत्र वैतानः समुपह्वरे  
१४,०२७।०२२च्	स्वात्मतृप्ता यतो यान्ति साक्षाद् दान्ताः पितामहम्  
१४,०२७।०२३अ	कृशाशाः सुव्रताशाश् च तपसा दग्धकिल्बिषाः  
१४,०२७।०२३च्	आत्मन्य् आत्मानम् आवेश्य ब्रह्माणं समुपासते  
१४,०२७।०२४अ	ऋचम् अप्य् अत्र शंसन्ति विद्यारण्यविदो जनाः  
१४,०२७।०२४च्	तद् अरण्यम् अभिप्रेत्य यथाधीरम् अजायत  
१४,०२७।०२५अ	एतद् एतादृशं दिव्यम् अरण्यं ब्राह्मणा विदुः  
१४,०२७।०२५च्	विदित्वा चान्वतिष्ठन्त क्षेत्रज्ञेनानुदर्शितम्  
१४,०२८।००१	ब्राह्मण उवाच  
१४,०२८।००१अ	गन्धान् न जिघ्रामि रसान् न वेद्मि; रूपं न पश्यामि न च स्पृशामि  
१४,०२८।००१च्	न चापि शब्दान् विविधाञ् शृणोमि; न चापि सङ्कल्पम् उपैमि किं चित्  
१४,०२८।००२अ	अर्थान् इष्टान् कामयते स्वभावः; सर्वान् द्वेष्यान् प्रद्विषते स्वभावः  
१४,०२८।००२च्	कामद्वेषाव् उद्भवतः स्वभावात्; प्राणापानौ जन्तुदेहान् निवेश्य  
१४,०२८।००३अ	तेभ्यश् चान्यांस् तेष्व् अनित्यांश् च भावान्; भूतात्मानं लक्षयेयं शरीरे  
१४,०२८।००३च्	तस्मिंस् तिष्ठन् नास्मि शक्यः कथं चित्; कामक्रोधाभ्यां जरया मृत्युना च  
१४,०२८।००४अ	अकामयानस्य च सर्वकामान्; अविद्विषाणस्य च सर्वदोषान्  
१४,०२८।००४च्	न मे स्वभावेषु भवन्ति लेपास्; तोयस्य बिन्दोर् इव पुष्करेषु  
१४,०२८।००४च्*००६३_०१	नौजं तु देहानि तथा समेत्य (सिच्)  
१४,०२८।००५अ	नित्यस्य चैतस्य भवन्ति नित्या; निरीक्षमाणस्य बहून् स्वभावान्  
१४,०२८।००५च्	न सज्जते कर्मसु भोगजालं; दिवीव सूर्यस्य मयूखजालम्  
१४,०२८।००६अ	अत्राप्य् उदाहरन्तीमम् इतिहासं पुरातनम्  
१४,०२८।००६च्	अध्वर्युयतिसंवादं तं निबोध यशस्विनि  
१४,०२८।००७अ	प्रोक्ष्यमाणं पशुं दृष्ट्वा यज्ञकर्मण्य् अथाब्रवीत्  
१४,०२८।००७च्	यतिर् अध्वर्युम् आसीनो हिंसेयम् इति कुत्सयन्  
१४,०२८।००८अ	तम् अध्वर्युः प्रत्युवाच नायं छागो विनश्यति  
१४,०२८।००८च्	श्रेयसा योक्ष्यते जन्तुर् यदि श्रुतिर् इयं तथा  
१४,०२८।००९अ	यो ह्य् अस्य पार्थिवो भागः पृथिवीं स गमिष्यति  
१४,०२८।००९च्	यद् अस्य वारिजं किं चिद् अपस् तत् प्रतिपद्यते  
१४,०२८।०१०अ	सूर्यं चक्षुर् दिशः श्रोत्रे प्राणो ऽस्य दिवम् एव च  
१४,०२८।०१०च्	आगमे वर्तमानस्य न मे दोषो ऽस्ति कश् चन  
१४,०२८।०११	यतिर् उवाच  
१४,०२८।०११अ	प्राणैर् वियोगे छागस्य यदि श्रेयः प्रपश्यसि  
१४,०२८।०११च्	छागार्थे वर्तते यज्ञो भवतः किं प्रयोजनम्  
१४,०२८।०१२अ	अनु त्वा मन्यतां माता पिता भ्राता सखापि च  
१४,०२८।०१२च्	मन्त्रयस्वैनम् उन्नीय परवन्तं विशेषतः  
१४,०२८।०१३अ	य एवम् अनुमन्येरंस् तान् भवान् प्रष्टुम् अर्हति  
१४,०२८।०१३च्	तेषाम् अनुमतं श्रुत्वा शक्या कर्तुं विचारणा  
१४,०२८।०१४अ	प्राणा अप्य् अस्य छागस्य प्रापितास् ते स्वयोनिषु  
१४,०२८।०१४च्	शरीरं केवलं शिष्टं निश्चेष्टम् इति मे मतिः  
१४,०२८।०१५अ	इन्धनस्य तु तुल्येन शरीरेण विचेतसा  
१४,०२८।०१५च्	हिंसा निर्वेष्टुकामानाम् इन्धनं पशुसञ्ज्ञितम्  
१४,०२८।०१६अ	अहिंसा सर्वधर्माणाम् इति वृद्धानुशासनम्  
१४,०२८।०१६च्	यद् अहिंस्रं भवेत् कर्म तत् कार्यम् इति विद्महे  
१४,०२८।०१७अ	अहिंसेति प्रतिज्ञेयं यदि वक्ष्याम्य् अतः परम्  
१४,०२८।०१७च्	शक्यं बहुविधं वक्तुं भवतः कार्यदूषणम्  
१४,०२८।०१८अ	अहिंसा सर्वभूतानां नित्यम् अस्मासु रोचते  
१४,०२८।०१८च्	प्रत्यक्षतः साधयामो न परोक्षम् उपास्महे  
१४,०२८।०१९	अध्वर्युर् उवाच  
१४,०२८।०१९अ	भूमेर् गन्धगुणान् भुङ्क्षे पिबस्य् आपोमयान् रसान्  
१४,०२८।०१९च्	ज्योतिषां पश्यसे रूपं स्पृशस्य् अनिलजान् गुणान्  
१४,०२८।०२०अ	शृणोष्य् आकाशजं शब्दं मनसा मन्यसे मतिम्  
१४,०२८।०२०च्	सर्वाण्य् एतानि भूतानि प्राणा इति च मन्यसे  
१४,०२८।०२१अ	प्राणादाने च नित्यो ऽसि हिंसायां वर्तते भवान्  
१४,०२८।०२१च्	नास्ति चेष्टा विना हिंसां किं वा त्वं मन्यसे द्विज  
१४,०२८।०२२	यतिर् उवाच  
१४,०२८।०२२अ	अक्षरं च क्षरं चैव द्वैधीभावो ऽयम् आत्मनः  
१४,०२८।०२२च्	अक्षरं तत्र सद्भावः स्वभावः क्षर उच्यते  
१४,०२८।०२३अ	प्राणो जिह्वा मनः सत्त्वं स्वभावो रजसा सह  
१४,०२८।०२३च्	भावैर् एतैर् विमुक्तस्य निर्द्वन्द्वस्य निराशिषः  
१४,०२८।०२४अ	समस्य सर्वभूतेषु निर्ममस्य जितात्मनः  
१४,०२८।०२४च्	समन्तात् परिमुक्तस्य न भयं विद्यते क्व चित्  
१४,०२८।०२५	अध्वर्युर् उवाच  
१४,०२८।०२५अ	सद्भिर् एवेह संवासः कार्यो मतिमतां वर  
१४,०२८।०२५च्	भवतो हि मतं श्रुत्वा प्रतिभाति मतिर् मम  
१४,०२८।०२६अ	भगवन् भगवद्बुद्ध्या प्रतिबुद्धो ब्रवीम्य् अहम्  
१४,०२८।०२६च्	मतं मन्तुं क्रतुं कर्तुं नापराधो ऽस्ति मे द्विज  
१४,०२८।०२७	ब्राह्मण उवाच  
१४,०२८।०२७अ	उपपत्त्या यतिस् तूष्णीं वर्तमानस् ततः परम्  
१४,०२८।०२७च्	अध्वर्युर् अपि निर्मोहः प्रचचार महामखे  
१४,०२८।०२८अ	एवम् एतादृशं मोक्षं सुसूक्ष्मं ब्राह्मणा विदुः  
१४,०२८।०२८च्	विदित्वा चानुतिष्ठन्ति क्षेत्रज्ञेनानुदर्शिना  
१४,०२९।००१	ब्राह्मण उवाच  
१४,०२९।००१अ	अत्राप्य् उदाहरन्तीमम् इतिहासं पुरातनम्  
१४,०२९।००१च्	कार्तवीर्यस्य संवादं समुद्रस्य च भामिनि  
१४,०२९।००२अ	कार्तवीर्यार्जुनो नाम राजा बाहुसहस्रवान्  
१४,०२९।००२च्	येन सागरपर्यन्ता धनुषा निर्जिता मही  
१४,०२९।००३अ	स कदा चित् समुद्रान्ते विचरन् बलदर्पितः  
१४,०२९।००३च्	अवाकिरच् छरशतैः समुद्रम् इति नः श्रुतम्  
१४,०२९।००४अ	तं समुद्रो नमस्कृत्य कृताञ्जलिर् उवाच ह  
१४,०२९।००४च्	मा मुञ्च वीर नाराचान् ब्रूहि किं करवाणि ते  
१४,०२९।००५अ	मदाश्रयाणि भूतानि त्वद्विसृष्टैर् महेषुभिः  
१४,०२९।००५च्	वध्यन्ते राजशार्दूल तेभ्यो देह्य् अभयं विभो  
१४,०२९।००६	अर्जुन उवाच  
१४,०२९।००६अ	मत्समो यदि सङ्ग्रामे शरासनधरः क्व चित्  
१४,०२९।००६च्	विद्यते तं ममाचक्ष्व यः समासीत मां मृधे  
१४,०२९।००७	समुद्र उवाच  
१४,०२९।००७अ	महर्षिर् जमदग्निस् ते यदि राजन् परिश्रुतः  
१४,०२९।००७च्	तस्य पुत्रस् तवातिथ्यं यथावत् कर्तुम् अर्हति  
१४,०२९।००८अ	ततः स राजा प्रययौ क्रोधेन महता वृतः  
१४,०२९।००८च्	स तम् आश्रमम् आगम्य रामम् एवान्वपद्यत  
१४,०२९।००९अ	स रामप्रतिकूलानि चकार सह बन्धुभिः  
१४,०२९।००९च्	आयासं जनयाम् आस रामस्य च महात्मनः  
१४,०२९।०१०अ	ततस् तेजः प्रजज्वाल रामस्यामिततेजसः  
१४,०२९।०१०च्	प्रदहद् रिपुसैन्यानि तदा कमललोचने  
१४,०२९।०११अ	ततः परशुम् आदाय स तं बाहुसहस्रिणम्  
१४,०२९।०११च्	चिच्छेद सहसा रामो बाहुशाखम् इव द्रुमम्  
१४,०२९।०१२अ	तं हतं पतितं दृष्ट्वा समेताः सर्वबान्धवाः  
१४,०२९।०१२च्	असीन् आदाय शक्तीश् च भार्गवं पर्यवारयन्  
१४,०२९।०१३अ	रामो ऽपि धनुर् आदाय रथम् आरुह्य सत्वरः  
१४,०२९।०१३च्	विसृजञ् शरवर्षाणि व्यधमत् पार्थिवं बलम्  
१४,०२९।०१४अ	ततस् तु क्षत्रियाः के चिज् जमदग्निं निहत्य च  
१४,०२९।०१४च्	विविशुर् गिरिदुर्गाणि मृगाः सिंहार्दिता इव  
१४,०२९।०१५अ	तेषां स्वविहितं कर्म तद्भयान् नानुतिष्ठताम्  
१४,०२९।०१५च्	प्रजा वृषलतां प्राप्ता ब्राह्मणानाम् अदर्शनात्  
१४,०२९।०१६अ	त एते द्रमिडाः काशाः पुण्ड्राश् च शबरैः सह  
१४,०२९।०१६च्	वृषलत्वं परिगता व्युत्थानात् क्षत्रधर्मतः  
१४,०२९।०१७अ	ततस् तु हतवीरासु क्षत्रियासु पुनः पुनः  
१४,०२९।०१७च्	द्विजैर् उत्पादितं क्षत्रं जामदग्न्यो न्यकृन्तत  
१४,०२९।०१८अ	एकविंशतिमेधान्ते रामं वाग् अशरीरिणी  
१४,०२९।०१८च्	दिव्या प्रोवाच मधुरा सर्वलोकपरिश्रुता  
१४,०२९।०१९अ	राम राम निवर्तस्व कं गुणं तात पश्यसि  
१४,०२९।०१९च्	क्षत्रबन्धून् इमान् प्राणैर् विप्रयोज्य पुनः पुनः  
१४,०२९।०२०अ	तथैव तं महात्मानम् ऋचीकप्रमुखास् तदा  
१४,०२९।०२०च्	पितामहा महाभाग निवर्तस्वेत्य् अथाब्रुवन्  
१४,०२९।०२१अ	पितुर् वधम् अमृष्यंस् तु रामः प्रोवाच तान् ऋषीन्  
१४,०२९।०२१च्	नार्हन्तीह भवन्तो मां निवारयितुम् इत्य् उत  
१४,०२९।०२२	पितर ऊचुः  
१४,०२९।०२२अ	नार्हसे क्षत्रबन्धूंस् त्वं निहन्तुं जयतां वर  
१४,०२९।०२२च्	न हि युक्तं त्वया हन्तुं ब्राह्मणेन सता नृपान्  
१४,०३०।००१	पितर ऊचुः  
१४,०३०।००१अ	अत्राप्य् उदाहरन्तीमम् इतिहासं पुरातनम्  
१४,०३०।००१च्	श्रुत्वा च तत् तथा कार्यं भवता द्विजसत्तम  
१४,०३०।००२अ	अलर्को नाम राजर्षिर् अभवत् सुमहातपाः  
१४,०३०।००२च्	धर्मज्ञः सत्यसन्धश् च महात्मा सुमहाव्रतः  
१४,०३०।००३अ	स सागरान्तां धनुषा विनिर्जित्य महीम् इमाम्  
१४,०३०।००३च्	कृत्वा सुदुष्करं कर्म मनः सूक्ष्मे समादधे  
१४,०३०।००४अ	स्थितस्य वृक्षमूले ऽथ तस्य चिन्ता बभूव ह  
१४,०३०।००४च्	उत्सृज्य सुमहद् राज्यं सूक्ष्मं प्रति महामते  
१४,०३०।००५	अलर्क उवाच  
१४,०३०।००५अ	मनसो मे बलं जातं मनो जित्वा ध्रुवो जयः  
१४,०३०।००५च्	अन्यत्र बाणान् अस्यामि शत्रुभिः परिवारितः  
१४,०३०।००६अ	यद् इदं चापलान् मूर्तेः सर्वम् एतच् चिकीर्षति  
१४,०३०।००६च्	मनः प्रति सुतीक्ष्णाग्रान् अहं मोक्ष्यामि सायकान्  
१४,०३०।००७	मन उवाच  
१४,०३०।००७अ	नेमे बाणास् तरिष्यन्ति माम् अलर्क कथं चन  
१४,०३०।००७च्	तवैव मर्म भेत्स्यन्ति भिन्नमर्मा मरिष्यसि  
१४,०३०।००८अ	अन्यान् बाणान् समीक्षस्व यैस् त्वं मां सूदयिष्यसि  
१४,०३०।००८च्	तच् छ्रुत्वा स विचिन्त्याथ ततो वचनम् अब्रवीत्  
१४,०३०।००८द्*००६४_०१	इन्द्रियार्थेषु सर्वेषु बुद्धिस् तेष्व् इह गृध्यति  
१४,०३०।००८द्*००६४_०२	तस्माद् बुद्धिं प्रति शरान् अतिमोक्ष्याम्य् अहं शितान्  
१४,०३०।००९	अलर्क उवाच  
१४,०३०।००९अ	आघ्राय सुबहून् गन्धांस् तान् एव प्रतिगृध्यति  
१४,०३०।००९च्	तस्माद् घ्राणं प्रति शरान् प्रतिमोक्ष्याम्य् अहं शितान्  
१४,०३०।०१०	घ्राण उवाच  
१४,०३०।०१०अ	नेमे बाणास् तरिष्यन्ति माम् अलर्क कथं चन  
१४,०३०।०१०च्	तवैव मर्म भेत्स्यन्ति भिन्नमर्मा मरिष्यसि  
१४,०३०।०११अ	अन्यान् बाणान् समीक्षस्व यैस् त्वं मां सूदयिष्यसि  
१४,०३०।०११च्	तच् छ्रुत्वा स विचिन्त्याथ ततो वचनम् अब्रवीत्  
१४,०३०।०१२	अलर्क उवाच  
१४,०३०।०१२अ	इयं स्वादून् रसान् भुक्त्वा तान् एव प्रतिगृध्यति  
१४,०३०।०१२च्	तस्माज् जिह्वां प्रति शरान् प्रतिमोक्ष्याम्य् अहं शितान्  
१४,०३०।०१३	जिह्वोवाच  
१४,०३०।०१३अ	नेमे बाणास् तरिष्यन्ति माम् अलर्क कथं चन  
१४,०३०।०१३च्	तवैव मर्म भेत्स्यन्ति भिन्नमर्मा मरिष्यसि  
१४,०३०।०१४अ	अन्यान् बाणान् समीक्षस्व यैस् त्वं मां सूदयिष्यसि  
१४,०३०।०१४च्	तच् छ्रुत्वा स विचिन्त्याथ ततो वचनम् अब्रवीत्  
१४,०३०।०१५	अलर्क उवाच  
१४,०३०।०१५अ	स्पृष्ट्वा त्वग् विविधान् स्पर्शांस् तान् एव प्रतिगृध्यति  
१४,०३०।०१५च्	तस्मात् त्वचं पाटयिष्ये विविधैः कङ्कपत्रिभिः  
१४,०३०।०१६	त्वग् उवाच  
१४,०३०।०१६अ	नेमे बाणास् तरिष्यन्ति माम् अलर्क कथं चन  
१४,०३०।०१६च्	तवैव मर्म भेत्स्यन्ति भिन्नमर्मा मरिष्यसि  
१४,०३०।०१७अ	अन्यान् बाणान् समीक्षस्व यैस् त्वं मां सूदयिष्यसि  
१४,०३०।०१७च्	तच् छ्रुत्वा स विचिन्त्याथ ततो वचनम् अब्रवीत्  
१४,०३०।०१८	अलर्क उवाच  
१४,०३०।०१८अ	श्रुत्वा वै विविधाञ् शब्दांस् तान् एव प्रतिगृध्यति  
१४,०३०।०१८च्	तस्माच् छ्रोत्रं प्रति शरान् प्रतिमोक्ष्याम्य् अहं शितान्  
१४,०३०।०१९	श्रोत्र उवाच  
१४,०३०।०१९अ	नेमे बाणास् तरिष्यन्ति माम् अलर्क कथं चन  
१४,०३०।०१९च्	तवैव मर्म भेत्स्यन्ति ततो हास्यसि जीवितम्  
१४,०३०।०२०अ	अन्यान् बाणान् समीक्षस्व यैस् त्वं मां सूदयिष्यसि  
१४,०३०।०२०च्	तच् छ्रुत्वा स विचिन्त्याथ ततो वचनम् अब्रवीत्  
१४,०३०।०२१	अलर्क उवाच  
१४,०३०।०२१अ	दृष्ट्वा वै विविधान् भावांस् तान् एव प्रतिगृध्यति  
१४,०३०।०२१च्	तस्माच् चक्षुः प्रति शरान् प्रतिमोक्ष्याम्य् अहं शितान्  
१४,०३०।०२२	चक्षुर् उवाच  
१४,०३०।०२२अ	नेमे बाणास् तरिष्यन्ति माम् अलर्क कथं चन  
१४,०३०।०२२च्	तवैव मर्म भेत्स्यन्ति भिन्नमर्मा मरिष्यसि  
१४,०३०।०२३अ	अन्यान् बाणान् समीक्षस्व यैस् त्वं मां सूदयिष्यसि  
१४,०३०।०२३च्	तच् छ्रुत्वा स विचिन्त्याथ ततो वचनम् अब्रवीत्  
१४,०३०।०२४	अलर्क उवाच  
१४,०३०।०२४अ	इयं निष्ठा बहुविधा प्रज्ञया त्व् अध्यवस्यति  
१४,०३०।०२४च्	तस्माद् बुद्धिं प्रति शरान् प्रतिमोक्ष्याम्य् अहं शितान्  
१४,०३०।०२५	बुद्धिर् उवाच  
१४,०३०।०२५अ	नेमे बाणास् तरिष्यन्ति माम् अलर्क कथं चन  
१४,०३०।०२५च्	तवैव मर्म भेत्स्यन्ति भिन्नमर्मा मरिष्यसि  
१४,०३०।०२५द्*००६५_०१	अन्यान् बाणान् समीक्षस्व यैस् त्वं मां सूदयिष्यसि  
१४,०३०।०२६	पितर ऊचुः  
१४,०३०।०२६अ	ततो ऽलर्कस् तपो घोरम् आस्थायाथ सुदुष्करम्  
१४,०३०।०२६च्	नाध्यगच्छत् परं शक्त्या बाणम् एतेषु सप्तसु  
१४,०३०।०२६ए	सुसमाहितचेतास् तु ततो ऽचिन्तयत प्रभुः  
१४,०३०।०२७अ	स विचिन्त्य चिरं कालम् अलर्को द्विजसत्तम  
१४,०३०।०२७च्	नाध्यगच्छत् परं श्रेयो योगान् मतिमतां वरः  
१४,०३०।०२८अ	स एकाग्रं मनः कृत्वा निश्चलो योगम् आस्थितः  
१४,०३०।०२८च्	इन्द्रियाणि जघानाशु बाणेनैकेन वीर्यवान्  
१४,०३०।०२८ए	योगेनात्मानम् आविश्य संसिद्धिं परमां ययौ  
१४,०३०।०२९अ	विस्मितश् चापि राजर्षिर् इमां गाथां जगाद ह  
१४,०३०।०२९च्	अहो कष्टं यद् अस्माभिः पूर्वं राज्यम् अनुष्ठितम्  
१४,०३०।०२९द्*००६६_०१	भोगतृष्णासमायुक्तैः पूर्वं राज्यम् उपासितम्  
१४,०३०।०२९ए	इति पश्चान् मया ज्ञातं योगान् नास्ति परं सुखम्  
१४,०३०।०३०अ	इति त्वम् अपि जानीहि राम मा क्षत्रियाञ् जहि  
१४,०३०।०३०च्	तपो घोरम् उपातिष्ठ ततः श्रेयो ऽभिपत्स्यसे  
१४,०३०।०३१	ब्राह्मण उवाच  
१४,०३०।०३१अ	इत्य् उक्तः स तपो घोरं जामदग्न्यः पितामहैः  
१४,०३०।०३१च्	आस्थितः सुमहाभागो ययौ सिद्धिं च दुर्गमाम्  
१४,०३०।०३१द्*००६७_०१	इत्य् उक्तः पितृभिः सो ऽथ तपो घोरं समास्थितः  
१४,०३०।०३१द्*००६७_०२	जामदग्न्यो महाभागः सिद्धिं च परमां गतः  
१४,०३१।००१	ब्राह्मण उवाच  
१४,०३१।००१अ	त्रयो वै रिपवो लोके नव वै गुणतः स्मृताः  
१४,०३१।००१च्	हर्षः स्तम्भो ऽभिमानश् च त्रयस् ते सात्त्विका गुणाः  
१४,०३१।००२अ	शोकः क्रोधो ऽतिसंरम्भो राजसास् ते गुणाः स्मृताः  
१४,०३१।००२च्	स्वप्नस् तन्द्री च मोहश् च त्रयस् ते तामसा गुणाः  
१४,०३१।००३अ	एतान् निकृत्य धृतिमान् बाणसङ्घैर् अतन्द्रितः  
१४,०३१।००३च्	जेतुं परान् उत्सहते प्रशान्तात्मा जितेन्द्रियः  
१४,०३१।००४अ	अत्र गाथाः कीर्तयन्ति पुराकल्पविदो जनाः  
१४,०३१।००४च्	अम्बरीषेण या गीता राज्ञा राज्यं प्रशासता  
१४,०३१।००५अ	समुदीर्णेषु दोषेषु वध्यमानेषु साधुषु  
१४,०३१।००५च्	जग्राह तरसा राज्यम् अम्बरीष इति श्रुतिः  
१४,०३१।००६अ	स निगृह्य महादोषान् साधून् समभिपूज्य च  
१४,०३१।००६च्	जगाम महतीं सिद्धिं गाथां चेमां जगाद ह  
१४,०३१।००७अ	भूयिष्ठं मे जिता दोषा निहताः सर्वशत्रवः  
१४,०३१।००७च्	एको दोषो ऽवशिष्टस् तु वध्यः स न हतो मया  
१४,०३१।००८अ	येन युक्तो जन्तुर् अयं वैतृष्ण्यं नाधिगच्छति  
१४,०३१।००८च्	तृष्णार्त इव निम्नानि धावमानो न बुध्यते  
१४,०३१।००९अ	अकार्यम् अपि येनेह प्रयुक्तः सेवते नरः  
१४,०३१।००९च्	तं लोभम् असिभिस् तीक्ष्णैर् निकृन्तन्तं निकृन्तत  
१४,०३१।०१०अ	लोभाद् धि जायते तृष्णा ततश् चिन्ता प्रसज्यते  
१४,०३१।०१०च्	स लिप्समानो लभते भूयिष्ठं राजसान् गुणान्  
१४,०३१।०१०द्*००६८_०१	तद् अवाप्तौ तु लभते भूयिष्ठं तामसान् गुणान्  
१४,०३१।०१०द्*००६९_०१	एतैर् दोषैः पुनर् देही बध्यमानः पुनः पुनः  
१४,०३१।०१०द्*००६९_०२	भुक्त्वा वै राजसान् भोगाञ् जायते कर्म चेहते  
१४,०३१।०११अ	स तैर् गुणैः संहतदेहबन्धनः; पुनः पुनर् जायति कर्म चेहते  
१४,०३१।०११च्	जन्मक्षये भिन्नविकीर्णदेहः; पुनर् मृत्युं गच्छति जन्मनि स्वे  
१४,०३१।०१२अ	तस्माद् एनं सम्यग् अवेक्ष्य लोभं; निगृह्य धृत्यात्मनि राज्यम् इच्छेत्  
१४,०३१।०१२च्	एतद् राज्यं नान्यद् अस्तीति विद्याद्; यस् त्व् अत्र राजा विजितो ममैकः  
१४,०३१।०१३अ	इति राज्ञाम्बरीषेण गाथा गीता यशस्विना  
१४,०३१।०१३च्	आधिराज्यं पुरस्कृत्य लोभम् एकं निकृन्तता  
१४,०३२।००१	ब्राह्मण उवाच  
१४,०३२।००१अ	अत्राप्य् उदाहरन्तीमम् इतिहासं पुरातनम्  
१४,०३२।००१च्	ब्राह्मणस्य च संवादं जनकस्य च भामिनि  
१४,०३२।००२अ	ब्राह्मणं जनको राजा सन्नं कस्मिंश् चिद् आगमे  
१४,०३२।००२च्	विषये मे न वस्तव्यम् इति शिष्ट्यर्थम् अब्रवीत्  
१४,०३२।००३अ	इत्य् उक्तः प्रत्युवाचाथ ब्राह्मणो राजसत्तमम्  
१४,०३२।००३च्	आचक्ष्व विषयं राजन् यावांस् तव वशे स्थितः  
१४,०३२।००४अ	सो ऽन्यस्य विषये राज्ञो वस्तुम् इच्छाम्य् अहं विभो  
१४,०३२।००४च्	वचस् ते कर्तुम् इच्छामि यथाशास्त्रं महीपते  
१४,०३२।००५अ	इत्य् उक्तः स तदा राजा ब्राह्मणेन यशस्विना  
१४,०३२।००५च्	मुहुर् उष्णं च निःश्वस्य न स तं प्रत्यभाषत  
१४,०३२।००६अ	तम् आसीनं ध्यायमानं राजानम् अमितौजसम्  
१४,०३२।००६च्	कश्मलं सहसागच्छद् भानुमन्तम् इव ग्रहः  
१४,०३२।००७अ	समाश्वास्य ततो राजा व्यपेते कश्मले तदा  
१४,०३२।००७च्	ततो मुहूर्ताद् इव तं ब्राह्मणं वाक्यम् अब्रवीत्  
१४,०३२।००८अ	पितृपैतामहे राज्ये वश्ये जनपदे सति  
१४,०३२।००८च्	विषयं नाधिगच्छामि विचिन्वन् पृथिवीम् इमाम्  
१४,०३२।००९अ	नाध्यगच्छं यदा पृथ्व्यां मिथिला मार्गिता मया  
१४,०३२।००९च्	नाध्यगच्छं यदा तस्यां स्वप्रजा मार्गिता मया  
१४,०३२।०१०अ	नाध्यगच्छं यदा तासु तदा मे कश्मलो ऽभवत्  
१४,०३२।०१०च्	ततो मे कश्मलस्यान्ते मतिः पुनर् उपस्थिता  
१४,०३२।०११अ	तया न विषयं मन्ये सर्वो वा विषयो मम  
१४,०३२।०११च्	आत्मापि चायं न मम सर्वा वा पृथिवी मम  
१४,०३२।०११द्*००७०_०१	यथा मम तथान्येषाम् इति मन्ये द्विजोत्तम  
१४,०३२।०११ए	उष्यतां यावद् उत्साहो भुज्यतां यावद् इष्यते  
१४,०३२।०१२अ	पितृपैतामहे राज्ये वश्ये जनपदे सति  
१४,०३२।०१२च्	ब्रूहि कां बुद्धिम् आस्थाय ममत्वं वर्जितं त्वया  
१४,०३२।०१३अ	कां वा बुद्धिं विनिश्चित्य सर्वो वै विषयस् तव  
१४,०३२।०१३च्	नावैषि विषयं येन सर्वो वा विषयस् तव  
१४,०३२।०१४	जनक उवाच  
१४,०३२।०१४अ	अन्तवन्त इहारम्भा विदिताः सर्वकर्मसु  
१४,०३२।०१४च्	नाध्यगच्छम् अहं यस्मान् ममेदम् इति यद् भवेत्  
१४,०३२।०१५अ	कस्येदम् इति कस्य स्वम् इति वेदवचस् तथा  
१४,०३२।०१५च्	नाध्यगच्छम् अहं बुद्ध्या ममेदम् इति यद् भवेत्  
१४,०३२।०१६अ	एतां बुद्धिं विनिश्चित्य ममत्वं वर्जितं मया  
१४,०३२।०१६च्	शृणु बुद्धिं तु यां ज्ञात्वा सर्वत्र विषयो मम  
१४,०३२।०१७अ	नाहम् आत्मार्थम् इच्छामि गन्धान् घ्राणगतान् अपि  
१४,०३२।०१७च्	तस्मान् मे निर्जिता भूमिर् वशे तिष्ठति नित्यदा  
१४,०३२।०१८अ	नाहम् आत्मार्थम् इच्छामि रसान् आस्ये ऽपि वर्ततः  
१४,०३२।०१८च्	आपो मे निर्जितास् तस्माद् वशे तिष्ठन्ति नित्यदा  
१४,०३२।०१९अ	नाहम् आत्मार्थम् इच्छामि रूपं ज्योतिश् च चक्षुषा  
१४,०३२।०१९च्	तस्मान् मे निर्जितं ज्योतिर् वशे तिष्ठति नित्यदा  
१४,०३२।०२०अ	नाहम् आत्मार्थम् इच्छामि स्पर्शांस् त्वचि गताश् च ये  
१४,०३२।०२०च्	तस्मान् मे निर्जितो वायुर् वशे तिष्ठति नित्यदा  
१४,०३२।०२१अ	नाहम् आत्मार्थम् इच्छामि शब्दाञ् श्रोत्रगतान् अपि  
१४,०३२।०२१च्	तस्मान् मे निर्जिताः शब्दा वशे तिष्ठन्ति नित्यदा  
१४,०३२।०२२अ	नाहम् आत्मार्थम् इच्छामि मनो नित्यं मनोन्तरे  
१४,०३२।०२२च्	मनो मे निर्जितं तस्माद् वशे तिष्ठति नित्यदा  
१४,०३२।०२३अ	देवेभ्यश् च पितृभ्यश् च भूतेभ्यो ऽतिथिभिः सह  
१४,०३२।०२३च्	इत्यर्थं सर्व एवेमे समारम्भा भवन्ति वै  
१४,०३२।०२४अ	ततः प्रहस्य जनकं ब्राह्मणः पुनर् अब्रवीत्  
१४,०३२।०२४च्	त्वज्जिज्ञासार्थम् अद्येह विद्धि मां धर्मम् आगतम्  
१४,०३२।०२५अ	त्वम् अस्य ब्रह्मनाभस्य बुद्ध्यारस्यानिवर्तिनः  
१४,०३२।०२५च्	सत्त्वनेमिनिरुद्धस्य चक्रस्यैकः प्रवर्तकः  
१४,०३३।००१	ब्राह्मण उवाच  
१४,०३३।००१अ	नाहं तथा भीरु चरामि लोके; तथा त्वं मां तर्कयसे स्वबुद्ध्या  
१४,०३३।००१च्	विप्रो ऽस्मि मुक्तो ऽस्मि वनेचरो ऽस्मि; गृहस्थधर्मा ब्रह्मचारी तथास्मि  
१४,०३३।००२अ	नाहम् अस्मि यथा मां त्वं पश्यसे चक्षुषा शुभे  
१४,०३३।००२च्	मया व्याप्तम् इदं सर्वं यत् किं चिज् जगतीगतम्  
१४,०३३।००३अ	ये के चिज् जन्तवो लोके जङ्गमाः स्थावराश् च ह  
१४,०३३।००३च्	तेषां माम् अन्तकं विद्धि दारूणाम् इव पावकम्  
१४,०३३।००४अ	राज्यं पृथिव्यां सर्वस्याम् अथ वापि त्रिविष्टपे  
१४,०३३।००४च्	तथा बुद्धिर् इयं वेत्ति बुद्धिर् एव धनं मम  
१४,०३३।००५अ	एकः पन्था ब्राह्मणानां येन गच्छन्ति तद्विदः  
१४,०३३।००५च्	गृहेषु वनवासेषु गुरुवासेषु भिक्षुषु  
१४,०३३।००५ए	लिङ्गैर् बहुभिर् अव्यग्रैर् एका बुद्धिर् उपास्यते  
१४,०३३।००६अ	नानालिङ्गाश्रमस्थानां येषां बुद्धिः शमात्मिका  
१४,०३३।००६च्	ते भावम् एकम् आयान्ति सरितः सागरं यथा  
१४,०३३।००७अ	बुद्ध्यायं गम्यते मार्गः शरीरेण न गम्यते  
१४,०३३।००७च्	आद्यन्तवन्ति कर्माणि शरीरं कर्मबन्धनम्  
१४,०३३।००८अ	तस्मात् ते सुभगे नास्ति परलोककृतं भयम्  
१४,०३३।००८च्	मद्भावभावनिरता ममैवात्मानम् एष्यसि  
१४,०३४।००१	ब्राह्मण्य् उवाच  
१४,०३४।००१अ	नेदम् अल्पात्मना शक्यं वेदितुं नाकृतात्मना  
१४,०३४।००१च्	बहु चाल्पं च सङ्क्षिप्तं विप्लुतं च मतं मम  
१४,०३४।००२अ	उपायं तु मम ब्रूहि येनैषा लभ्यते मतिः  
१४,०३४।००२च्	तन् मन्ये कारणतमं यत एषा प्रवर्तते  
१४,०३४।००३	ब्राह्मण उवाच  
१४,०३४।००३अ	अरणीं ब्राह्मणीं विद्धि गुरुर् अस्योत्तरारणिः  
१४,०३४।००३च्	तपःश्रुते ऽभिमथ्नीतो ज्ञानाग्निर् जायते ततः  
१४,०३४।००४	ब्राह्मण्य् उवाच  
१४,०३४।००४अ	यद् इदं ब्रह्मणो लिङ्गं क्षेत्रज्ञम् इति सञ्ज्ञितम्  
१४,०३४।००४च्	ग्रहीतुं येन तच् छक्यं लक्षणं तस्य तत् क्व नु  
१४,०३४।००५	ब्राह्मण उवाच  
१४,०३४।००५अ	अलिङ्गो निर्गुणश् चैव कारणं नास्य विद्यते  
१४,०३४।००५च्	उपायम् एव वक्ष्यामि येन गृह्येत वा न वा  
१४,०३४।००६अ	सम्यग् अप्य् उपदिष्टश् च भ्रमरैर् इव लक्ष्यते  
१४,०३४।००६च्	कर्मबुद्धिर् अबुद्धित्वाज् ज्ञानलिङ्गैर् इवाश्रितम्  
१४,०३४।००७अ	इदं कार्यम् इदं नेति न मोक्षेषूपदिश्यते  
१४,०३४।००७च्	पश्यतः शृण्वतो बुद्धिर् आत्मनो येषु जायते  
१४,०३४।००८अ	यावन्त इह शक्येरंस् तावतो ऽंशान् प्रकल्पयेत्  
१४,०३४।००८च्	व्यक्तान् अव्यक्तरूपांश् च शतशो ऽथ सहस्रशः  
१४,०३४।००९अ	सर्वान् नानात्वयुक्तांश् च सर्वान् प्रत्यक्षहेतुकान्  
१४,०३४।००९च्	यतः परं न विद्येत ततो ऽभ्यासे भविष्यति  
१४,०३४।०१०	वासुदेव उवाच  
१४,०३४।०१०अ	ततस् तु तस्या ब्राह्मण्या मतिः क्षेत्रज्ञसङ्क्षये  
१४,०३४।०१०च्	क्षेत्रज्ञाद् एव परतः क्षेत्रज्ञो ऽन्यः प्रवर्तते  
१४,०३४।०११	अर्जुन उवाच  
१४,०३४।०११अ	क्व नु सा ब्राह्मणी कृष्ण क्व चासौ ब्राह्मणर्षभः  
१४,०३४।०११च्	याभ्यां सिद्धिर् इयं प्राप्ता ताव् उभौ वद मे ऽच्युत  
१४,०३४।०१२	वासुदेव उवाच  
१४,०३४।०१२अ	मनो मे ब्राह्मणं विद्धि बुद्धिं मे विद्धि ब्राह्मणीम्  
१४,०३४।०१२च्	क्षेत्रज्ञ इति यश् चोक्तः सो ऽहम् एव धनञ्जय  
१४,०३५।००१	अर्जुन उवाच  
१४,०३५।००१अ	ब्रह्म यत् परमं वेद्यं तन् मे व्याख्यातुम् अर्हसि  
१४,०३५।००१च्	भवतो हि प्रसादेन सूक्ष्मे मे रमते मतिः  
१४,०३५।००२	वासुदेव उवाच  
१४,०३५।००२अ	अत्राप्य् उदाहरन्तीमम् इतिहासं पुरातनम्  
१४,०३५।००२च्	संवादं मोक्षसंयुक्तं शिष्यस्य गुरुणा सह  
१४,०३५।००३अ	कश् चिद् ब्राह्मणम् आसीनम् आचार्यं संशितव्रतम्  
१४,०३५।००३च्	शिष्यः पप्रच्छ मेधावी किं स्विच् छ्रेयः परन्तप  
१४,०३५।००४अ	भगवन्तं प्रपन्नो ऽहं निःश्रेयसपरायणः  
१४,०३५।००४च्	याचे त्वां शिरसा विप्र यद् ब्रूयां तद् विचक्ष्व मे  
१४,०३५।००५अ	तम् एवंवादिनं पार्थ शिष्यं गुरुर् उवाच ह  
१४,०३५।००५च्	कथयस्व प्रवक्ष्यामि यत्र ते संशयो द्विज  
१४,०३५।००६अ	इत्य् उक्तः स कुरुश्रेष्ठ गुरुणा गुरुवत्सलः  
१४,०३५।००६च्	प्राञ्जलिः परिपप्रच्छ यत् तच् छृणु महामते  
१४,०३५।००७	शिष्य उवाच  
१४,०३५।००७अ	कुतश् चाहं कुतश् च त्वं तत् सत्यं ब्रूहि यत् परम्  
१४,०३५।००७च्	कुतो जातानि भूतानि स्थावराणि चराणि च  
१४,०३५।००८अ	केन जीवन्ति भूतानि तेषाम् आयुः किम् आत्मकम्  
१४,०३५।००८च्	किं सत्यं किं तपो विप्र के गुणाः सद्भिर् ईरिताः  
१४,०३५।००८ए	के पन्थानः शिवाः सन्ति किं सुखं किं च दुष्कृतम्  
१४,०३५।००९अ	एतान् मे भगवन् प्रश्नान् याथातथ्येन सत्तम  
१४,०३५।००९च्	वक्तुम् अर्हसि विप्रर्षे यथावद् इह तत्त्वतः  
१४,०३५।००९द्*००७१_०१	त्वद् अन्यः कश् च न प्रश्नान् एतान् वक्तुम् इहार्हति  
१४,०३५।००९द्*००७१_०२	ब्रूहि धर्मविदां श्रेष्ठ परं कौतूहलं मम  
१४,०३५।००९द्*००७१_०३	मोक्षधर्मार्थकुशलो भवांल् लोकेषु गीयते  
१४,०३५।००९द्*००७१_०४	सर्वसंशयसञ्छेत्ता त्वद् अन्यो न च विद्यते  
१४,०३५।००९द्*००७१_०५	संसारभीरवश् चैव मोक्षकामास् तथा वयम्  
१४,०३५।०१०	वासुदेव उवाच  
१४,०३५।०१०अ	तस्मै सम्प्रतिपन्नाय यथावत् परिपृच्छते  
१४,०३५।०१०च्	शिष्याय गुणयुक्ताय शान्ताय गुरुवर्तिने  
१४,०३५।०१०ए	छायाभूताय दान्ताय यतये ब्रह्मचारिणे  
१४,०३५।०१०ए*००७२_०१	कुलीनाय सुशीलाय भक्ताय ब्रह्मवादिने  
१४,०३५।०११अ	तान् प्रश्नान् अब्रवीत् पार्थ मेधावी स धृतव्रतः  
१४,०३५।०११च्	गुरुः कुरुकुलश्रेष्ठ सम्यक् सर्वान् अरिन्दम  
१४,०३५।०१२अ	ब्रह्मप्रोक्तम् इदं धर्मम् ऋषिप्रवरसेवितम्  
१४,०३५।०१२च्	वेदविद्यासमावाप्यं तत्त्वभूतार्थभावनम्  
१४,०३५।०१२द्@००३_०००१	ज्ञानं त्व् एव परं विद्मः सन्न्यासं तप उत्तमम्  
१४,०३५।०१२द्@००३_०००२	यस् तु वेद निराबाधं ज्ञानतत्त्वं विनिश्चयात्  
१४,०३५।०१२द्@००३_०००३	सर्वभूतस्थम् आत्मानं स सर्वगतिर् इष्यते  
१४,०३५।०१२द्@००३_०००४	यो विद्वान् सहवासं च विवासं चैव पश्यति  
१४,०३५।०१२द्@००३_०००५	तथैवैकत्वनानात्वे स दुःखात् परिमुच्यते  
१४,०३५।०१२द्@००३_०००६	यो न कामयते किं चिन् न किं चिद् अभिमन्यते  
१४,०३५।०१२द्@००३_०००७	इहलोकस्थ एवैष ब्रह्मभूयाय कल्पते  
१४,०३५।०१२द्@००३_०००८	प्रधानगुणतत्त्वज्ञः सर्वभूतविधानवित्  
१४,०३५।०१२द्@००३_०००९	निर्ममो निरहङ्कारो मुच्यते नात्र संशयः  
१४,०३५।०१२द्@००३_००१०	अव्यक्तबीजप्रभवो बुद्धिस्कन्धमयो महान्  
१४,०३५।०१२द्@००३_००११	महाहङ्कारविटप इन्द्रियाङ्कुरकोटरः  
१४,०३५।०१२द्@००३_००१२	महाभूतविशेषश् च विशेषप्रतिशाखवान्  
१४,०३५।०१२द्@००३_००१३	सदापर्णः सदापुष्पः सदाशुभफलोदयः  
१४,०३५।०१२द्@००३_००१४	आजीवः सर्वभूतानां ब्रह्मबीजः सनातनः  
१४,०३५।०१२द्@००३_००१५	एतज् ज्ञात्वा च तत्त्वेन ज्ञानेन परामासिना  
१४,०३५।०१२द्@००३_००१६	छित्त्वा चामरतां प्राप्य जहाति मृत्युजन्मनी  
१४,०३५।०१३अ	भूतभव्यभविष्यादिधर्मकामार्थनिश्चयम्  
१४,०३५।०१३च्	सिद्धसङ्घपरिज्ञातं पुराकल्पं सनातनम्  
१४,०३५।०१४अ	प्रवक्ष्ये ऽहं महाप्राज्ञ पदम् उत्तमम् अद्य ते  
१४,०३५।०१४च्	बुद्ध्वा यद् इह संसिद्धा भवन्तीह मनीषिणः  
१४,०३५।०१५अ	उपगम्यर्षयः पूर्वं जिज्ञासन्तः परस्परम्  
१४,०३५।०१५च्	बृहस्पतिभरद्वाजौ गौतमो भार्गवस् तथा  
१४,०३५।०१६अ	वसिष्ठः काश्यपश् चैव विश्वामित्रो ऽत्रिर् एव च  
१४,०३५।०१६च्	मार्गान् सर्वान् परिक्रम्य परिश्रान्ताः स्वकर्मभिः  
१४,०३५।०१७अ	ऋषिम् आङ्गिरसं वृद्धं पुरस्कृत्य तु ते द्विजाः  
१४,०३५।०१७च्	ददृशुर् ब्रह्मभवने ब्रह्माणं वीतकल्मषम्  
१४,०३५।०१८अ	तं प्रणम्य महात्मानं सुखासीनं महर्षयः  
१४,०३५।०१८च्	पप्रच्छुर् विनयोपेता निःश्रेयसम् इदं परम्  
१४,०३५।०१९अ	कथं कर्म क्रियात् साधु कथं मुच्येत किल्बिषात्  
१४,०३५।०१९च्	के नो मार्गाः शिवाश् च स्युः किं सत्यं किं च दुष्कृतम्  
१४,०३५।०२०अ	केनोभौ कर्मपन्थानौ महत्त्वं केन विन्दति  
१४,०३५।०२०च्	प्रलयं चापवर्गं च भूतानां प्रभवाप्ययौ  
१४,०३५।०२१अ	इत्य् उक्तः स मुनिश्रेष्ठैर् यद् आह प्रपितामहः  
१४,०३५।०२१च्	तत् ते ऽहं सम्प्रवक्ष्यामि शृणु शिष्य यथागमम्  
१४,०३५।०२२	ब्रह्मोवाच  
१४,०३५।०२२अ	सत्याद् भूतानि जातानि स्थावराणि चराणि च  
१४,०३५।०२२च्	तपसा तानि जीवन्ति इति तद् वित्त सुव्रताः  
१४,०३५।०२३अ	स्वां योनिं पुनर् आगम्य वर्तन्ते स्वेन कर्मणा  
१४,०३५।०२३च्	सत्यं हि गुणसंयुक्तं नियतं पञ्चलक्षणम्  
१४,०३५।०२४अ	ब्रह्म सत्यं तपः सत्यं सत्यं चैव प्रजापतिः  
१४,०३५।०२४च्	सत्याद् भूतानि जातानि भूतं सत्यमयं महत्  
१४,०३५।०२५अ	तस्मात् सत्याश्रया विप्रा नित्यं योगपरायणाः  
१४,०३५।०२५च्	अतीतक्रोधसन्तापा नियता धर्मसेतवः  
१४,०३५।०२६अ	अन्योन्यनियतान् वैद्यान् धर्मसेतुप्रवर्तकान्  
१४,०३५।०२६च्	तान् अहं सम्प्रवक्ष्यामि शाश्वतान् लोकभावनान्  
१४,०३५।०२७अ	चातुर्विद्यं तथा वर्णांश् चतुरश् चाश्रमान् पृथक्  
१४,०३५।०२७च्	धर्मम् एकं चतुष्पादं नित्यम् आहुर् मनीषिणः  
१४,०३५।०२८अ	पन्थानं वः प्रवक्ष्यामि शिवं क्षेमकरं द्विजाः  
१४,०३५।०२८च्	नियतं ब्रह्मभावाय यातं पूर्वं मनीषिभिः  
१४,०३५।०२९अ	गदतस् तं ममाद्येह पन्थानं दुर्विदं परम्  
१४,०३५।०२९च्	निबोधत महाभागा निखिलेन परं पदम्  
१४,०३५।०३०अ	ब्रह्मचारिकम् एवाहुर् आश्रमं प्रथमं पदम्  
१४,०३५।०३०च्	गार्हस्थ्यं तु द्वितीयं स्याद् वानप्रस्थम् अतः परम्  
१४,०३५।०३०ए	ततः परं तु विज्ञेयम् अध्यात्मं परमं पदम्  
१४,०३५।०३१अ	ज्योतिर् आकाशम् आदित्यो वायुर् इन्द्रः प्रजापतिः  
१४,०३५।०३१च्	नोपैति यावद् अध्यात्मं तावद् एतान् न पश्यति  
१४,०३५।०३१ए	तस्योपायं प्रवक्ष्यामि पुरस्तात् तं निबोधत  
१४,०३५।०३२अ	फलमूलानिलभुजां मुनीनां वसतां वने  
१४,०३५।०३२च्	वानप्रस्थं द्विजातीनां त्रयाणाम् उपदिश्यते  
१४,०३५।०३३अ	सर्वेषाम् एव वर्णानां गार्हस्थ्यं तद् विधीयते  
१४,०३५।०३३च्	श्रद्धालक्षणम् इत्य् एवं धर्मं धीराः प्रचक्षते  
१४,०३५।०३३द्*००७३_०१	नैष्ठिको ऽथ यतिर् वापि विभक्तो ब्रह्मचारिणः  
१४,०३५।०३४अ	इत्य् एते देवयाना वः पन्थानः परिकीर्तिताः  
१४,०३५।०३४च्	सद्भिर् अध्यासिता धीरैः कर्मभिर् धर्मसेतवः  
१४,०३५।०३५अ	एतेषां पृथग् अध्यास्ते यो धर्मं संशितव्रतः  
१४,०३५।०३५च्	कालात् पश्यति भूतानां सदैव प्रभवाप्ययौ  
१४,०३५।०३६अ	अतस् तत्त्वानि वक्ष्यामि याथातथ्येन हेतुना  
१४,०३५।०३६च्	विषयस्थानि सर्वाणि वर्तमानानि भागशः  
१४,०३५।०३७अ	महान् आत्मा तथाव्यक्तम् अहङ्कारस् तथैव च  
१४,०३५।०३७च्	इन्द्रियाणि दशैकं च महाभूतानि पञ्च च  
१४,०३५।०३८अ	विशेषाः पञ्चभूतानाम् इत्य् एषा वैदिकी श्रुतिः  
१४,०३५।०३८च्	चतुर्विंशतिर् एषा वस् तत्त्वानां सम्प्रकीर्तिता  
१४,०३५।०३९अ	तत्त्वानाम् अथ यो वेद सर्वेषां प्रभवाप्ययौ  
१४,०३५।०३९च्	स धीरः सर्वभूतेषु न मोहम् अधिगच्छति  
१४,०३५।०४०अ	तत्त्वानि यो वेदयते यथातथं; गुणांश् च सर्वान् अखिलाश् च देवताः  
१४,०३५।०४०च्	विधूतपाप्मा प्रविमुच्य बन्धनं; स सर्वलोकान् अमलान् समश्नुते  
१४,०३६।००१	ब्रह्मोवाच  
१४,०३६।००१अ	तद् अव्यक्तम् अनुद्रिक्तं सर्वव्यापि ध्रुवं स्थिरम्  
१४,०३६।००१च्	नवद्वारं पुरं विद्यात् त्रिगुणं पञ्चधातुकम्  
१४,०३६।००२अ	एकादशपरिक्षेपं मनो व्याकरणात्मकम्  
१४,०३६।००२च्	बुद्धिस्वामिकम् इत्य् एतत् परम् एकादशं भवेत्  
१४,०३६।००३अ	त्रीणि स्रोतांसि यान्य् अस्मिन्न् आप्यायन्ते पुनः पुनः  
१४,०३६।००३च्	प्रणाड्यस् तिस्र एवैताः प्रवर्तन्ते गुणात्मिकाः  
१४,०३६।००४अ	तमो रजस् तथा सत्त्वं गुणान् एतान् प्रचक्षते  
१४,०३६।००४च्	अन्योन्यमिथुनाः सर्वे तथान्योन्यानुजीविनः  
१४,०३६।००५अ	अन्योन्यापाश्रयाश् चैव तथान्योन्यानुवर्तिनः  
१४,०३६।००५च्	अन्योन्यव्यतिषक्ताश् च त्रिगुणाः पञ्च धातवः  
१४,०३६।००६अ	तमसो मिथुनं सत्त्वं सत्त्वस्य मिथुनं रजः  
१४,०३६।००६च्	रजसश् चापि सत्त्वं स्यात् सत्त्वस्य मिथुनं तमः  
१४,०३६।००७अ	नियम्यते तमो यत्र रजस् तत्र प्रवर्तते  
१४,०३६।००७च्	नियम्यते रजो यत्र सत्त्वं तत्र प्रवर्तते  
१४,०३६।००८अ	नैशात्मकं तमो विद्यात् त्रिगुणं मोहसञ्ज्ञितम्  
१४,०३६।००८च्	अधर्मलक्षणं चैव नियतं पापकर्मसु  
१४,०३६।००८द्*००७४_०१	तामसं रूपम् एतत् तु दृश्यते चापि सङ्गतम्  
१४,०३६।००९अ	प्रवृत्त्यात्मकम् एवाहू रजः पर्यायकारकम्  
१४,०३६।००९च्	प्रवृत्तं सर्वभूतेषु दृश्यतोत्पत्तिलक्षणम्  
१४,०३६।०१०अ	प्रकाशं सर्वभूतेषु लाघवं श्रद्दधानता  
१४,०३६।०१०च्	सात्त्विकं रूपम् एवं तु लाघवं साधुसम्मितम्  
१४,०३६।०११अ	एतेषां गुणतत्त्वं हि वक्ष्यते हेत्वहेतुभिः  
१४,०३६।०११च्	समासव्यासयुक्तानि तत्त्वतस् तानि वित्त मे  
१४,०३६।०१२अ	सम्मोहो ऽज्ञानम् अत्यागः कर्मणाम् अविनिर्णयः  
१४,०३६।०१२च्	स्वप्नः स्तम्भो भयं लोभः शोकः सुकृतदूषणम्  
१४,०३६।०१३अ	अस्मृतिश् चाविपाकश् च नास्तिक्यं भिन्नवृत्तिता  
१४,०३६।०१३च्	निर्विशेषत्वम् अन्धत्वं जघन्यगुणवृत्तिता  
१४,०३६।०१४अ	अकृते कृतमानित्वम् अज्ञाने ज्ञानमानिता  
१४,०३६।०१४च्	अमैत्री विकृतो भावो अश्रद्धा मूढभावना  
१४,०३६।०१५अ	अनार्जवम् असञ्ज्ञत्वं कर्म पापम् अचेतना  
१४,०३६।०१५च्	गुरुत्वं सन्नभावत्वम् असितत्वम् अवाग् गतिः  
१४,०३६।०१६अ	सर्व एते गुणा विप्रास् तामसाः सम्प्रकीर्तिताः  
१४,०३६।०१६च्	ये चान्ये नियता भावा लोके ऽस्मिन् मोहसञ्ज्ञिताः  
१४,०३६।०१७अ	तत्र तत्र नियम्यन्ते सर्वे ते तामसा गुणाः  
१४,०३६।०१७च्	परिवादकथा नित्यं देवब्राह्मणवैदिकाः  
१४,०३६।०१८अ	अत्यागश् चाभिमानश् च मोहो मन्युस् तथाक्षमा  
१४,०३६।०१८च्	मत्सरश् चैव भूतेषु तामसं वृत्तम् इष्यते  
१४,०३६।०१९अ	वृथारम्भाश् च ये के चिद् वृथादानानि यानि च  
१४,०३६।०१९च्	वृथाभक्षणम् इत्य् एतत् तामसं वृत्तम् इष्यते  
१४,०३६।०२०अ	अतिवादो ऽतितिक्षा च मात्सर्यम् अतिमानिता  
१४,०३६।०२०च्	अश्रद्दधानता चैव तामसं वृत्तम् इष्यते  
१४,०३६।०२१अ	एवंविधास् तु ये के चिल् लोके ऽस्मिन् पापकर्मिणः  
१४,०३६।०२१च्	मनुष्या भिन्नमर्यादाः सर्वे ते तामसा जनाः  
१४,०३६।०२२अ	तेषां योनिं प्रवक्ष्यामि नियतां पापकर्मणाम्  
१४,०३६।०२२च्	अवाङ्निरयभावाय तिर्यङ्निरयगामिनः  
१४,०३६।०२३अ	स्थावराणि च भूतानि पशवो वाहनानि च  
१४,०३६।०२३च्	क्रव्यादा दन्दशूकाश् च कृमिकीटविहङ्गमाः  
१४,०३६।०२४अ	अण्डजा जन्तवो ये च सर्वे चापि चतुष्पदाः  
१४,०३६।०२४च्	उन्मत्ता बधिरा मूका ये चान्ये पापरोगिणः  
१४,०३६।०२५अ	मग्नास् तमसि दुर्वृत्ताः स्वकर्मकृतलक्षणाः  
१४,०३६।०२५च्	अवाक्स्रोतस इत्य् एते मग्नास् तमसि तामसाः  
१४,०३६।०२६अ	तेषाम् उत्कर्षम् उद्रेकं वक्ष्याम्य् अहम् अतः परम्  
१४,०३६।०२६च्	यथा ते सुकृतांल् लोकांल् लभन्ते पुण्यकर्मिणः  
१४,०३६।०२७अ	अन्यथा प्रतिपन्नास् तु विवृद्धा ये च कर्मसु  
१४,०३६।०२७च्	स्वकर्मनिरतानां च ब्राह्मणानां शुभैषिणाम्  
१४,०३६।०२८अ	संस्कारेणोर्ध्वम् आयान्ति यतमानाः सलोकताम्  
१४,०३६।०२८च्	स्वर्गं गच्छन्ति देवानाम् इत्य् एषा वैदिकी श्रुतिः  
१४,०३६।०२९अ	अन्यथा प्रतिपन्नास् तु विवृद्धाः स्वेषु कर्मसु  
१४,०३६।०२९च्	पुनरावृत्तिधर्माणस् ते भवन्तीह मानुषाः  
१४,०३६।०३०अ	पापयोनिं समापन्नाश् चण्डाला मूकचूचुकाः  
१४,०३६।०३०च्	वर्णान् पर्यायशश् चापि प्राप्नुवन्त्य् उत्तरोत्तरम्  
१४,०३६।०३१अ	शूद्रयोनिम् अतिक्रम्य ये चान्ये तामसा गुणाः  
१४,०३६।०३१च्	स्रोतोमध्ये समागम्य वर्तन्ते तामसे गुणे  
१४,०३६।०३२अ	अभिषङ्गस् तु कामेषु महामोह इति स्मृतः  
१४,०३६।०३२च्	ऋषयो मुनयो देवा मुह्यन्त्य् अत्र सुखेप्सवः  
१४,०३६।०३३अ	तमो मोहो महामोहस् तामिस्रः क्रोधसञ्ज्ञितः  
१४,०३६।०३३च्	मरणं त्व् अन्धतामिस्रं तामिस्रं क्रोध उच्यते  
१४,०३६।०३४अ	भावतो गुणतश् चैव योनितश् चैव तत्त्वतः  
१४,०३६।०३४च्	सर्वम् एतत् तमो विप्राः कीर्तितं वो यथाविधि  
१४,०३६।०३५अ	को न्व् एतद् बुध्यते साधु को न्व् एतत् साधु पश्यति  
१४,०३६।०३५च्	अतत्त्वे तत्त्वदर्शी यस् तमसस् तत्त्वलक्षणम्  
१४,०३६।०३६अ	तमोगुणा वो बहुधा प्रकीर्तिता; यथावद् उक्तं च तमः परावरम्  
१४,०३६।०३६च्	नरो हि यो वेद गुणान् इमान् सदा; स तामसैः सर्वगुणैः प्रमुच्यते  
१४,०३७।००१	ब्रह्मोवाच  
१४,०३७।००१अ	रजो ऽहं वः प्रवक्ष्यामि याथातथ्येन सत्तमाः  
१४,०३७।००१च्	निबोधत महाभागा गुणवृत्तं च सर्वशः  
१४,०३७।००२अ	सङ्घातो रूपम् आयासः सुखदुःखे हिमातपौ  
१४,०३७।००२च्	ऐश्वर्यं विग्रहः सन्धिर् हेतुवादो ऽरतिः क्षमा  
१४,०३७।००३अ	बलं शौर्यं मदो रोषो व्यायामकलहाव् अपि  
१४,०३७।००३च्	ईर्ष्येप्सा पैशुनं युद्धं ममत्वं परिपालनम्  
१४,०३७।००४अ	वधबन्धपरिक्लेशाः क्रयो विक्रय एव च  
१४,०३७।००४च्	निकृन्त छिन्धि भिन्धीति परमर्मावकर्तनम्  
१४,०३७।००५अ	उग्रं दारुणम् आक्रोशः परवित्तानुशासनम्  
१४,०३७।००५च्	लोकचिन्ता विचिन्ता च मत्सरः परिभाषणम्  
१४,०३७।००६अ	मृषावादो मृषादानं विकल्पः परिभाषणम्  
१४,०३७।००६च्	निन्दा स्तुतिः प्रशंसा च प्रतापः परितर्पणम्  
१४,०३७।००७अ	परिचर्या च शुश्रूषा सेवा तृष्णा व्यपाश्रयः  
१४,०३७।००७च्	व्यूहो ऽनयः प्रमादश् च परितापः परिग्रहः  
१४,०३७।००८अ	संस्कारा ये च लोके ऽस्मिन् प्रवर्तन्ते पृथक् पृथक्  
१४,०३७।००८च्	नृषु नारीषु भूतेषु द्रव्येषु शरणेषु च  
१४,०३७।००९अ	सन्तापो ऽप्रत्ययश् चैव व्रतानि नियमाश् च ये  
१४,०३७।००९च्	प्रदानम् आशीर्युक्तं च सततं मे भवत्व् इति  
१४,०३७।००९द्*००७५_०१	आशीर्युक्तानि कर्माणि पौर्तानि विविधानि च  
१४,०३७।०१०अ	स्वधाकारो नमस्कारः स्वाहाकारो वषट्क्रिया  
१४,०३७।०१०च्	याजनाध्यापने चोभे तथैवाहुः परिग्रहम्  
१४,०३७।०१०द्*००७६_०१	दानं प्रतिग्रहश् चैव प्रायश्चित्तानि मङ्गलम्  
१४,०३७।०११अ	इदं मे स्याद् इदं मे स्यात् स्नेहो गुणसमुद्भवः  
१४,०३७।०११च्	अभिद्रोहस् तथा माया निकृतिर् मान एव च  
१४,०३७।०१२अ	स्तैन्यं हिंसा परीवादः परितापः प्रजागरः  
१४,०३७।०१२च्	स्तम्भो दम्भो ऽथ रागश् च भक्तिः प्रीतिः प्रमोदनम्  
१४,०३७।०१३अ	द्यूतं च जनवादश् च सम्बन्धाः स्त्रीकृताश् च ये  
१४,०३७।०१३च्	नृत्तवादित्रगीतानि प्रसङ्गा ये च के चन  
१४,०३७।०१३ए	सर्व एते गुणा विप्रा राजसाः सम्प्रकीर्तिताः  
१४,०३७।०१४अ	भूतभव्यभविष्याणां भावानां भुवि भावनाः  
१४,०३७।०१४च्	त्रिवर्गनिरता नित्यं धर्मो ऽर्थः काम इत्य् अपि  
१४,०३७।०१५अ	कामवृत्ताः प्रमोदन्ते सर्वकामसमृद्धिभिः  
१४,०३७।०१५च्	अर्वाक्स्रोतस इत्य् एते तैजसा रजसावृताः  
१४,०३७।०१६अ	अस्मिंल् लोके प्रमोदन्ते जायमानाः पुनः पुनः  
१४,०३७।०१६च्	प्रेत्यभाविकम् ईहन्त इह लौकिकम् एव च  
१४,०३७।०१६द्*००७७_०१	प्रेत्यभावकरीं सिद्धिम् ईहन्ते राजसा जनाः  
१४,०३७।०१६ए	ददति प्रतिगृह्णन्ति जपन्त्य् अथ च जुह्वति  
१४,०३७।०१७अ	रजोगुणा वो बहुधानुकीर्तिता; यथावद् उक्तं गुणवृत्तम् एव च  
१४,०३७।०१७च्	नरो हि यो वेद गुणान् इमान् सदा; स राजसैः सर्वगुणैर् विमुच्यते  
१४,०३८।००१	ब्रह्मोवाच  
१४,०३८।००१अ	अतः परं प्रवक्ष्यामि तृतीयं गुणम् उत्तमम्  
१४,०३८।००१च्	सर्वभूतहितं लोके सतां धर्मम् अनिन्दितम्  
१४,०३८।००२अ	आनन्दः प्रीतिर् उद्रेकः प्राकाश्यं सुखम् एव च  
१४,०३८।००२च्	अकार्पण्यम् असंरम्भः सन्तोषः श्रद्दधानता  
१४,०३८।००३अ	क्षमा धृतिर् अहिंसा च समता सत्यम् आर्जवम्  
१४,०३८।००३च्	अक्रोधश् चानसूया च शौचं दाक्ष्यं पराक्रमः  
१४,०३८।००४अ	मुधा ज्ञानं मुधा वृत्तं मुधा सेवा मुधा श्रमः  
१४,०३८।००४च्	एवं यो युक्तधर्मः स्यात् सो ऽमुत्रानन्त्यम् अश्नुते  
१४,०३८।००५अ	निर्ममो निरहङ्कारो निराशीः सर्वतः समः  
१४,०३८।००५च्	अकामहत इत्य् एष सतां धर्मः सनातनः  
१४,०३८।००६अ	विश्रम्भो ह्रीस् तितिक्षा च त्यागः शौचम् अतन्द्रिता  
१४,०३८।००६च्	आनृशंस्यम् असम्मोहो दया भूतेष्व् अपैशुनम्  
१४,०३८।००७अ	हर्षस् तुष्टिर् विस्मयश् च विनयः साधुवृत्तता  
१४,०३८।००७च्	शान्तिकर्म विशुद्धिश् च शुभा बुद्धिर् विमोचनम्  
१४,०३८।००८अ	उपेक्षा ब्रह्मचर्यं च परित्यागश् च सर्वशः  
१४,०३८।००८च्	निर्ममत्वम् अनाशीस्त्वम् अपरिक्रीतधर्मता  
१४,०३८।००९अ	मुधा दानं मुधा यज्ञो मुधाधीतं मुधा व्रतम्  
१४,०३८।००९च्	मुधा प्रतिग्रहश् चैव मुधा धर्मो मुधा तपः  
१४,०३८।०१०अ	एवंवृत्तास् तु ये के चिल् लोके ऽस्मिन् सत्त्वसंश्रयाः  
१४,०३८।०१०च्	ब्राह्मणा ब्रह्मयोनिस्थास् ते धीराः साधुदर्शिनः  
१४,०३८।०११अ	हित्वा सर्वाणि पापानि निःशोका ह्य् अजरामराः  
१४,०३८।०११च्	दिवं प्राप्य तु ते धीराः कुर्वते वै ततस् ततः  
१४,०३८।०१२अ	ईशित्वं च वशित्वं च लघुत्वं मनसश् च ते  
१४,०३८।०१२च्	विकुर्वते महात्मानो देवास् त्रिदिवगा इव  
१४,०३८।०१३अ	ऊर्ध्वस्रोतस इत्य् एते देवा वैकारिकाः स्मृताः  
१४,०३८।०१३च्	विकुर्वते प्रकृत्या वै दिवं प्राप्तास् ततस् ततः  
१४,०३८।०१३ए	यद् यद् इच्छन्ति तत् सर्वं भजन्ते विभजन्ति च  
१४,०३८।०१४अ	इत्य् एतत् सात्त्विकं वृत्तं कथितं वो द्विजर्षभाः  
१४,०३८।०१४च्	एतद् विज्ञाय विधिवल् लभते यद् यद् इच्छति  
१४,०३८।०१५अ	प्रकीर्तिताः सत्त्वगुणा विशेषतो; यथावद् उक्तं गुणवृत्तम् एव च  
१४,०३८।०१५च्	नरस् तु यो वेद गुणान् इमान् सदा; गुणान् स भुङ्क्ते न गुणैः स भुज्यते  
१४,०३९।००१	ब्रह्मोवाच  
१४,०३९।००१अ	नैव शक्या गुणा वक्तुं पृथक्त्वेनेह सर्वशः  
१४,०३९।००१च्	अविच्छिन्नानि दृश्यन्ते रजः सत्त्वं तमस् तथा  
१४,०३९।००२अ	अन्योन्यम् अनुषज्जन्ते अन्योन्यं चानुजीविनः  
१४,०३९।००२च्	अन्योन्यापाश्रयाः सर्वे तथान्योन्यानुवर्तिनः  
१४,०३९।००३अ	यावत् सत्त्वं तमस् तावद् वर्तते नात्र संशयः  
१४,०३९।००३च्	यावत् तमश् च सत्त्वं च रजस् तावद् इहोच्यते  
१४,०३९।००४अ	संहत्य कुर्वते यात्रां सहिताः सङ्घचारिणः  
१४,०३९।००४च्	सङ्घातवृत्तयो ह्य् एते वर्तन्ते हेत्वहेतुभिः  
१४,०३९।००५अ	उद्रेकव्यतिरेकाणां तेषाम् अन्योन्यवर्तिनाम्  
१४,०३९।००५च्	वर्तते तद् यथान्यूनं व्यतिरिक्तं च सर्वशः  
१४,०३९।००६अ	व्यतिरिक्तं तमो यत्र तिर्यग्भावगतं भवेत्  
१४,०३९।००६च्	अल्पं तत्र रजो ज्ञेयं सत्त्वं चाल्पतरं ततः  
१४,०३९।००७अ	उद्रिक्तं च रजो यत्र मध्यस्रोतोगतं भवेत्  
१४,०३९।००७च्	अल्पं तत्र तमो ज्ञेयं सत्त्वं चाल्पतरं ततः  
१४,०३९।००८अ	उद्रिक्तं च यदा सत्त्वम् ऊर्ध्वस्रोतोगतं भवेत्  
१४,०३९।००८च्	अल्पं तत्र रजो ज्ञेयं तमश् चाल्पतरं ततः  
१४,०३९।००९अ	सत्त्वं वैकारिकं योनिर् इन्द्रियाणां प्रकाशिका  
१४,०३९।००९च्	न हि सत्त्वात् परो भावः कश् चिद् अन्यो विधीयते  
१४,०३९।०१०अ	ऊर्ध्वं गच्छन्ति सत्त्वस्था मध्ये तिष्ठन्ति राजसाः  
१४,०३९।०१०च्	जघन्यगुणसंयुक्ता यान्त्य् अधस् तामसा जनाः  
१४,०३९।०११अ	तमः शूद्रे रजः क्षत्रे ब्राह्मणे सत्त्वम् उत्तमम्  
१४,०३९।०११च्	इत्य् एवं त्रिषु वर्णेषु विवर्तन्ते गुणास् त्रयः  
१४,०३९।०१२अ	दूराद् अपि हि दृश्यन्ते सहिताः सङ्घचारिणः  
१४,०३९।०१२च्	तमः सत्त्वं रजश् चैव पृथक्त्वं नानुशुश्रुम  
१४,०३९।०१३अ	दृष्ट्वा चादित्यम् उद्यन्तं कुचोराणां भयं भवेत्  
१४,०३९।०१३च्	अध्वगाः परितप्येरंस् तृष्णार्ता दुःखभागिनः  
१४,०३९।०१४अ	आदित्यः सत्त्वम् उद्दिष्टं कुचोरास् तु यथा तमः  
१४,०३९।०१४च्	परितापो ऽध्वगानां च राजसो गुण उच्यते  
१४,०३९।०१५अ	प्राकाश्यं सत्त्वम् आदित्ये सन्तापो राजसो गुणः  
१४,०३९।०१५च्	उपप्लवस् तु विज्ञेयस् तामसस् तस्य पर्वसु  
१४,०३९।०१६अ	एवं ज्योतिःषु सर्वेषु विवर्तन्ते गुणास् त्रयः  
१४,०३९।०१६च्	पर्यायेण च वर्तन्ते तत्र तत्र तथा तथा  
१४,०३९।०१७अ	स्थावरेषु च भूतेषु तिर्यग्भावगतं तमः  
१४,०३९।०१७च्	राजसास् तु विवर्तन्ते स्नेहभावस् तु सात्त्विकः  
१४,०३९।०१८अ	अहस् त्रिधा तु विज्ञेयं त्रिधा रात्रिर् विधीयते  
१४,०३९।०१८च्	मासार्धमासवर्षाणि ऋतवः सन्धयस् तथा  
१४,०३९।०१९अ	त्रिधा दानानि दीयन्ते त्रिधा यज्ञः प्रवर्तते  
१४,०३९।०१९च्	त्रिधा लोकास् त्रिधा वेदास् त्रिधा विद्यास् त्रिधा गतिः  
१४,०३९।०२०अ	भूतं भव्यं भविष्यच् च धर्मो ऽर्थः काम इत्य् अपि  
१४,०३९।०२०च्	प्राणापानाव् उदानश् चाप्य् एत एव त्रयो गुणाः  
१४,०३९।०२१अ	यत् किं चिद् इह वै लोके सर्वम् एष्व् एव तत् त्रिषु  
१४,०३९।०२१च्	त्रयो गुणाः प्रवर्तन्ते अव्यक्ता नित्यम् एव तु  
१४,०३९।०२१ए	सत्त्वं रजस् तमश् चैव गुणसर्गः सनातनः  
१४,०३९।०२२अ	तमो ऽव्यक्तं शिवं नित्यम् अजं योनिः सनातनः  
१४,०३९।०२२च्	प्रकृतिर् विकारः प्रलयः प्रधानं प्रभवाप्ययौ  
१४,०३९।०२३अ	अनुद्रिक्तम् अनूनं च ह्य् अकम्पम् अचलं ध्रुवम्  
१४,०३९।०२३च्	सद् असच् चैव तत् सर्वम् अव्यक्तं त्रिगुणं स्मृतम्  
१४,०३९।०२३ए	ज्ञेयानि नामधेयानि नरैर् अध्यात्मचिन्तकैः  
१४,०३९।०२४अ	अव्यक्तनामानि गुणांश् च तत्त्वतो; यो वेद सर्वाणि गतीश् च केवलाः  
१४,०३९।०२४च्	विमुक्तदेहः प्रविभागतत्त्ववित्; स मुच्यते सर्वगुणैर् निरामयः  
१४,०४०।००१	ब्रह्मोवाच  
१४,०४०।००१अ	अव्यक्तात् पूर्वम् उत्पन्नो महान् आत्मा महामतिः  
१४,०४०।००१च्	आदिर् गुणानां सर्वेषां प्रथमः सर्ग उच्यते  
१४,०४०।००२अ	महान् आत्मा मतिर् विष्णुर् विश्वः शम्भुश् च वीर्यवान्  
१४,०४०।००२च्	बुद्धिः प्रज्ञोपलब्धिश् च तथा ख्यातिर् धृतिः स्मृतिः  
१४,०४०।००३अ	पर्यायवाचकैः शब्दैर् महान् आत्मा विभाव्यते  
१४,०४०।००३च्	तं जानन् ब्राह्मणो विद्वान् न प्रमोहं निगच्छति  
१४,०४०।००४अ	सर्वतःपाणिपादश् च सर्वतोक्षिशिरोमुखः  
१४,०४०।००४च्	सर्वतःश्रुतिमांल् लोके सर्वं व्याप्य स तिष्ठति  
१४,०४०।००५अ	महाप्रभार्चिः पुरुषः सर्वस्य हृदि निश्रितः  
१४,०४०।००५च्	अणिमा लघिमा प्राप्तिर् ईशानो ज्योतिर् अव्ययः  
१४,०४०।००६अ	तत्र बुद्धिमतां लोकाः सन्न्यासनिरताश् च ये  
१४,०४०।००६च्	ध्यानिनो नित्ययोगाश् च सत्यसन्धा जितेन्द्रियाः  
१४,०४०।००७अ	ज्ञानवन्तश् च ये के चिद् अलुब्धा जितमन्यवः  
१४,०४०।००७च्	प्रसन्नमनसो धीरा निर्ममा निरहङ्कृताः  
१४,०४०।००७ए	विमुक्ताः सर्व एवैते महत्त्वम् उपयान्ति वै  
१४,०४०।००८अ	आत्मनो महतो वेद यः पुण्यां गतिम् उत्तमाम्  
१४,०४०।००८च्	स धीरः सर्वलोकेषु न मोहम् अधिगच्छति  
१४,०४०।००८ए	विष्णुर् एवादिसर्गेषु स्वयम्भूर् भवति प्रभुः  
१४,०४०।००९अ	एवं हि यो वेद गुहाशयं प्रभुं; नरः पुराणं पुरुषं विश्वरूपम्  
१४,०४०।००९च्	हिरण्मयं बुद्धिमतां परां गतिं; स बुद्धिमान् बुद्धिम् अतीत्य तिष्ठति  
१४,०४१।००१	ब्रह्मोवाच  
१४,०४१।००१अ	य उत्पन्नो महान् पूर्वम् अहङ्कारः स उच्यते  
१४,०४१।००१च्	अहम् इत्य् एव सम्भूतो द्वितीयः सर्ग उच्यते  
१४,०४१।००२अ	अहङ्कारश् च भूतादिर् वैकारिक इति स्मृतः  
१४,०४१।००२च्	तेजसश् चेतना धातुः प्रजासर्गः प्रजापतिः  
१४,०४१।००३अ	देवानां प्रभवो देवो मनसश् च त्रिलोककृत्  
१४,०४१।००३च्	अहम् इत्य् एव तत् सर्वम् अभिमन्ता स उच्यते  
१४,०४१।००४अ	अध्यात्मज्ञाननित्यानां मुनीनां भावितात्मनाम्  
१४,०४१।००४च्	स्वाध्यायक्रतुसिद्धानाम् एष लोकः सनातनः  
१४,०४१।००५अ	अहङ्कारेणाहरतो गुणान् इमान्; भूतादिर् एवं सृजते स भूतकृत्  
१४,०४१।००५च्	वैकारिकः सर्वम् इदं विचेष्टते; स्वतेजसा रञ्जयते जगत् तथा  
१४,०४२।००१	ब्रह्मोवाच  
१४,०४२।००१अ	अहङ्कारात् प्रसूतानि महाभूतानि पञ्च वै  
१४,०४२।००१च्	पृथिवी वायुर् आकाशम् आपो ज्योतिश् च पञ्चमम्  
१४,०४२।००२अ	तेषु भूतानि मुह्यन्ते महाभूतेषु पञ्चसु  
१४,०४२।००२च्	शब्दस्पर्शनरूपेषु रसगन्धक्रियासु च  
१४,०४२।००३अ	महाभूतविनाशान्ते प्रलये प्रत्युपस्थिते  
१४,०४२।००३च्	सर्वप्राणभृतां धीरा महद् उत्पद्यते भयम्  
१४,०४२।००४अ	यद्य् अस्माज् जायते भूतं तत्र तत् प्रविलीयते  
१४,०४२।००४च्	लीयन्ते प्रतिलोमानि जायन्ते चोत्तरोत्तरम्  
१४,०४२।००५अ	ततः प्रलीने सर्वस्मिन् भूते स्थावरजङ्गमे  
१४,०४२।००५च्	स्मृतिमन्तस् तदा धीरा न लीयन्ते कदा चन  
१४,०४२।००६अ	शब्दः स्पर्शस् तथा रूपं रसो गन्धश् च पञ्चमः  
१४,०४२।००६च्	क्रियाकारणयुक्ताः स्युर् अनित्या मोहसञ्ज्ञिताः  
१४,०४२।००७अ	लोभप्रजनसंयुक्ता निर्विशेषा ह्य् अकिञ्चनाः  
१४,०४२।००७च्	मांसशोणितसङ्घाता अन्योन्यस्योपजीविनः  
१४,०४२।००८अ	बहिर् आत्मान इत्य् एते दीनाः कृपणवृत्तयः  
१४,०४२।००८च्	प्राणापानाव् उदानश् च समानो व्यान एव च  
१४,०४२।००९अ	अन्तरात्मेति चाप्य् एते नियताः पञ्च वायवः  
१४,०४२।००९च्	वाङ्मनोबुद्धिर् इत्य् एभिः सार्धम् अष्टात्मकं जगत्  
१४,०४२।०१०अ	त्वग्घ्राणश्रोत्रचक्षूंषि रसनं वाक् च संयता  
१४,०४२।०१०च्	विशुद्धं च मनो यस्य बुद्धिश् चाव्यभिचारिणी  
१४,०४२।०११अ	अष्टौ यस्याग्नयो ह्य् एते न दहन्ते मनः सदा  
१४,०४२।०११च्	स तद् ब्रह्म शुभं याति यस्माद् भूयो न विद्यते  
१४,०४२।०१२अ	एकादश च यान्य् आहुर् इन्द्रियाणि विशेषतः  
१४,०४२।०१२च्	अहङ्कारप्रसूतानि तानि वक्ष्याम्य् अहं द्विजाः  
१४,०४२।०१३अ	श्रोत्रं त्वक् चक्षुषी जिह्वा नासिका चैव पञ्चमी  
१४,०४२।०१३च्	पादौ पायुर् उपस्थं च हस्तौ वाग् दशमी भवेत्  
१४,०४२।०१४अ	इन्द्रियग्राम इत्य् एष मन एकादशं भवेत्  
१४,०४२।०१४च्	एतं ग्रामं जयेत् पूर्वं ततो ब्रह्म प्रकाशते  
१४,०४२।०१५अ	बुद्धीन्द्रियाणि पञ्चाहुः पञ्च कर्मेन्द्रियाणि च  
१४,०४२।०१५च्	श्रोत्रादीन्य् अपि पञ्चाहुर् बुद्धियुक्तानि तत्त्वतः  
१४,०४२।०१६अ	अविशेषाणि चान्यानि कर्मयुक्तानि तानि तु  
१४,०४२।०१६च्	उभयत्र मनो ज्ञेयं बुद्धिर् द्वादशमी भवेत्  
१४,०४२।०१७अ	इत्य् उक्तानीन्द्रियाणीमान्य् एकादश मया क्रमात्  
१४,०४२।०१७च्	मन्यन्ते कृतम् इत्य् एव विदित्वैतानि पण्डिताः  
१४,०४२।०१७द्*००७८_०१	अतः परं प्रवक्ष्यामि सर्वं विविधम् इन्द्रियम्  
१४,०४२।०१८अ	त्रीणि स्थानानि भूतानां चतुर्थं नोपपद्यते  
१४,०४२।०१८च्	स्थलम् आपस् तथाकाशं जन्म चापि चतुर्विधम्  
१४,०४२।०१९अ	अण्डजोद्भिज्जसंस्वेदजरायुजम् अथापि च  
१४,०४२।०१९च्	चतुर्धा जन्म इत्य् एतद् भूतग्रामस्य लक्ष्यते  
१४,०४२।०२०अ	अचराण्य् अपि भूतानि खेचराणि तथैव च  
१४,०४२।०२०च्	अण्डजानि विजानीयात् सर्वांश् चैव सरीसृपान्  
१४,०४२।०२१अ	संस्वेदाः कृमयः प्रोक्ता जन्तवश् च तथाविधाः  
१४,०४२।०२१च्	जन्म द्वितीयम् इत्य् एतज् जघन्यतरम् उच्यते  
१४,०४२।०२२अ	भित्त्वा तु पृथिवीं यानि जायन्ते कालपर्ययात्  
१४,०४२।०२२च्	उद्भिज्जानीति तान्य् आहुर् भूतानि द्विजसत्तमाः  
१४,०४२।०२३अ	द्विपादबहुपादानि तिर्यग्गतिमतीनि च  
१४,०४२।०२३च्	जरायुजानि भूतानि वित्त तान्य् अपि सत्तमाः  
१४,०४२।०२४अ	द्विविधापीह विज्ञेया ब्रह्मयोनिः सनातना  
१४,०४२।०२४च्	तपः कर्म च यत् पुण्यम् इत्य् एष विदुषां नयः  
१४,०४२।०२५अ	द्विविधं कर्म विज्ञेयम् इज्या दानं च यन् मखे  
१४,०४२।०२५च्	जातस्याध्ययनं पुण्यम् इति वृद्धानुशासनम्  
१४,०४२।०२६अ	एतद् यो वेद विधिवत् स मुक्तः स्याद् द्विजर्षभाः  
१४,०४२।०२६च्	विमुक्तः सर्वपापेभ्य इति चैव निबोधत  
१४,०४२।०२७अ	आकाशं प्रथमं भूतं श्रोत्रम् अध्यात्मम् उच्यते  
१४,०४२।०२७च्	अधिभूतं तथा शब्दो दिशस् तत्राधिदैवतम्  
१४,०४२।०२८अ	द्वितीयं मारुतो भूतं त्वग् अध्यात्मं च विश्रुतम्  
१४,०४२।०२८च्	स्प्रष्टव्यम् अधिभूतं च विद्युत् तत्राधिदैवतम्  
१४,०४२।०२९अ	तृतीयं ज्योतिर् इत्य् आहुश् चक्षुर् अध्यात्मम् उच्यते  
१४,०४२।०२९च्	अधिभूतं ततो रूपं सूर्यस् तत्राधिदैवतम्  
१४,०४२।०३०अ	चतुर्थम् आपो विज्ञेयं जिह्वा चाध्यात्मम् इष्यते  
१४,०४२।०३०ब्*००७९_०१	रसो ऽधिभूतं विज्ञेयम् आपस् तत्राधिदैवतम्  
१४,०४२।०३०च्	अधिभूतं रसश् चात्र सोमस् तत्राधिदैवतम्  
१४,०४२।०३१अ	पृथिवी पञ्चमं भूतं घ्राणश् चाध्यात्मम् इष्यते  
१४,०४२।०३१च्	अधिभूतं तथा गन्धो वायुस् तत्राधिदैवतम्  
१४,०४२।०३२अ	एष पञ्चसु भूतेषु चतुष्टयविधिः स्मृतः  
१४,०४२।०३२च्	अतः परं प्रवक्ष्यामि सर्वं त्रिविधम् इन्द्रियम्  
१४,०४२।०३३अ	पादाव् अध्यात्मम् इत्य् आहुर् ब्राह्मणास् तत्त्वदर्शिनः  
१४,०४२।०३३च्	अधिभूतं तु गन्तव्यं विष्णुस् तत्राधिदैवतम्  
१४,०४२।०३४अ	अवाग्गतिर् अपानश् च पायुर् अध्यात्मम् इष्यते  
१४,०४२।०३४च्	अधिभूतं विसर्गश् च मित्रस् तत्राधिदैवतम्  
१४,०४२।०३५अ	प्रजनः सर्वभूतानाम् उपस्थो ऽध्यात्मम् उच्यते  
१४,०४२।०३५च्	अधिभूतं तथा शुक्रं दैवतं च प्रजापतिः  
१४,०४२।०३६अ	हस्ताव् अध्यात्मम् इत्य् आहुर् अध्यात्मविदुषो जनाः  
१४,०४२।०३६च्	अधिभूतं तु कर्माणि शक्रस् तत्राधिदैवतम्  
१४,०४२।०३७अ	वैश्वदेवी मनःपूर्वा वाग् अध्यात्मम् इहोच्यते  
१४,०४२।०३७च्	वक्तव्यम् अधिभूतं च वह्निस् तत्राधिदैवतम्  
१४,०४२।०३८अ	अध्यात्मं मन इत्य् आहुः पञ्चभूतानुचारकम्  
१४,०४२।०३८च्	अधिभूतं च मन्तव्यं चन्द्रमाश् चाधिदैवतम्  
१४,०४२।०३८द्*००८०_०१	अहङ्कारस् तथाध्यात्मं सर्वसंसारकारकम्  
१४,०४२।०३८द्*००८०_०२	अभिमानो ऽधिभूतं च रुद्रस् तत्राधिदैवतम्  
१४,०४२।०३९अ	अध्यात्मं बुद्धिर् इत्य् आहुः षडिन्द्रियविचारिणी  
१४,०४२।०३९च्	अधिभूतं तु विज्ञेयं ब्रह्मा तत्राधिदैवतम्  
१४,०४२।०४०अ	यथावद् अध्यात्मविधिर् एष वः कीर्तितो मया  
१४,०४२।०४०च्	ज्ञानम् अस्य हि धर्मज्ञाः प्राप्तं बुद्धिमताम् इह  
१४,०४२।०४१अ	इन्द्रियाणीन्द्रियार्थाश् च महाभूतानि पञ्च च  
१४,०४२।०४१च्	सर्वाण्य् एतानि सन्धाय मनसा सम्प्रधारयेत्  
१४,०४२।०४२अ	क्षीणे मनसि सर्वस्मिन् न जन्मसुखम् इष्यते  
१४,०४२।०४२च्	ज्ञानसम्पन्नसत्त्वानां तत् सुखं विदुषां मतम्  
१४,०४२।०४३अ	अतः परं प्रवक्ष्यामि सूक्ष्मभावकरीं शिवाम्  
१४,०४२।०४३च्	निवृत्तिं सर्वभूतेषु मृदुना दारुणेन वा  
१४,०४२।०४४अ	गुणागुणम् अनासङ्गम् एकचर्यम् अनन्तरम्  
१४,०४२।०४४च्	एतद् ब्राह्मणतो वृत्तम् आहुर् एकपदं सुखम्  
१४,०४२।०४५अ	विद्वान् कूर्म इवाङ्गानि कामान् संहृत्य सर्वशः  
१४,०४२।०४५च्	विरजाः सर्वतो मुक्तो यो नरः स सुखी सदा  
१४,०४२।०४६अ	कामान् आत्मनि संयम्य क्षीणतृष्णः समाहितः  
१४,०४२।०४६च्	सर्वभूतसुहृन् मैत्रो ब्रह्मभूयं स गच्छति  
१४,०४२।०४७अ	इन्द्रियाणां निरोधेन सर्वेषां विषयैषिणाम्  
१४,०४२।०४७च्	मुनेर् जनपदत्यागाद् अध्यात्माग्निः समिध्यते  
१४,०४२।०४८अ	यथाग्निर् इन्धनैर् इद्धो महाज्योतिः प्रकाशते  
१४,०४२।०४८च्	तथेन्द्रियनिरोधेन महान् आत्मा प्रकाशते  
१४,०४२।०४९अ	यदा पश्यति भूतानि प्रसन्नात्मात्मनो हृदि  
१४,०४२।०४९ब्*००८१_०१	एतद् एव हि लोके ऽस्मिन् मनो हृदि समाश्रितम्  
१४,०४२।०४९च्	स्वयंयोनिस् तदा सूक्ष्मात् सूक्ष्मम् आप्नोत्य् अनुत्तमम्  
१४,०४२।०५०अ	अग्नी रूपं पयः स्रोतो वायुः स्पर्शनम् एव च  
१४,०४२।०५०च्	मही पङ्कधरं घोरम् आकाशं श्रवणं तथा  
१४,०४२।०५०द्*००८२_०१	दृश्यम् आदित्यम् एवाहुर् अध्यात्मविदुषो जनाः  
१४,०४२।०५१अ	रागशोकसमाविष्टं पञ्चस्रोतःसमावृतम्  
१४,०४२।०५१च्	पञ्चभूतसमायुक्तं नवद्वारं द्विदैवतम्  
१४,०४२।०५२अ	रजस्वलम् अथादृश्यं त्रिगुणं च त्रिधातुकम्  
१४,०४२।०५२च्	संसर्गाभिरतं मूढं शरीरम् इति धारणा  
१४,०४२।०५३अ	दुश्चरं जीवलोके ऽस्मिन् सत्त्वं प्रति समाश्रितम्  
१४,०४२।०५३च्	एतद् एव हि लोके ऽस्मिन् कालचक्रं प्रवर्तते  
१४,०४२।०५४अ	एतन् महार्णवं घोरम् अगाधं मोहसञ्ज्ञितम्  
१४,०४२।०५४च्	विसृजेत् सङ्क्षिपेच् चैव बोधयेत् सामरं जगत्  
१४,०४२।०५५अ	कामक्रोधौ भयं मोहम् अभिद्रोहम् अथानृतम्  
१४,०४२।०५५च्	इन्द्रियाणां निरोधेन स तांस् त्यजति दुस्त्यजान्  
१४,०४२।०५६अ	यस्यैते निर्जिता लोके त्रिगुणाः पञ्च धातवः  
१४,०४२।०५६च्	व्योम्नि तस्य परं स्थानम् अनन्तम् अथ लक्ष्यते  
१४,०४२।०५७अ	कामकूलाम् अपारान्तां मनःस्रोतोभयावहाम्  
१४,०४२।०५७ब्*००८३_०१	पञ्चेन्द्रियमहाकूलां मनोवेगमहोदकाम्  
१४,०४२।०५७च्	नदीं दुर्गह्रदां तीर्णः कामक्रोधाव् उभौ जयेत्  
१४,०४२।०५८अ	स सर्वदोषनिर्मुक्तस् ततः पश्यति यत् परम्  
१४,०४२।०५८च्	मनो मनसि सन्धाय पश्यत्य् आत्मानम् आत्मनि  
१४,०४२।०५९अ	सर्ववित् सर्वभूतेषु वीक्षत्य् आत्मानम् आत्मनि  
१४,०४२।०५९च्	एकधा बहुधा चैव विकुर्वाणस् ततस् ततः  
१४,०४२।०६०अ	ध्रुवं पश्यति रूपाणि दीपाद् दीपशतं यथा  
१४,०४२।०६०च्	स वै विष्णुश् च मित्रश् च वरुणो ऽग्निः प्रजापतिः  
१४,०४२।०६१अ	स हि धाता विधाता च स प्रभुः सर्वतोमुखः  
१४,०४२।०६१च्	हृदयं सर्वभूतानां महान् आत्मा प्रकाशते  
१४,०४२।०६२अ	तं विप्रसङ्घाश् च सुरासुराश् च; यक्षाः पिशाचाः पितरो वयांसि  
१४,०४२।०६२च्	रक्षोगणा भूतगणाश् च सर्वे; महर्षयश् चैव सदा स्तुवन्ति  
१४,०४३।००१	ब्रह्मोवाच  
१४,०४३।००१अ	मनुष्याणां तु राजन्यः क्षत्रियो मध्यमो गुणः  
१४,०४३।००१च्	कुञ्जरो वाहनानां च सिंहश् चारण्यवासिनाम्  
१४,०४३।००२अ	अविः पशूनां सर्वेषाम् आखुश् च बिलवासिनाम्  
१४,०४३।००२च्	गवां गोवृषभश् चैव स्त्रीणां पुरुष एव च  
१४,०४३।००३अ	न्यग्रोधो जम्बुवृक्षश् च पिप्पलः शाल्मलिस् तथा  
१४,०४३।००३च्	शिंशपा मेषशृङ्गश् च तथा कीचकवेणवः  
१४,०४३।००३ए	एते द्रुमाणां राजानो लोके ऽस्मिन् नात्र संशयः  
१४,०४३।००४अ	हिमवान् पारियात्रश् च सह्यो विन्ध्यस् त्रिकूटवान्  
१४,०४३।००४च्	श्वेतो नीलश् च भासश् च काष्ठवांश् चैव पर्वतः  
१४,०४३।००५अ	शुभस्कन्धो महेन्द्रश् च माल्यवान् पर्वतस् तथा  
१४,०४३।००५च्	एते पर्वतराजानो गणानां मरुतस् तथा  
१४,०४३।००६अ	सूर्यो ग्रहाणाम् अधिपो नक्षत्राणां च चन्द्रमाः  
१४,०४३।००६च्	यमः पितॄणाम् अधिपः सरिताम् अथ सागरः  
१४,०४३।००७अ	अम्भसां वरुणो राजा सत्त्वानां मित्र उच्यते  
१४,०४३।००७च्	अर्को ऽधिपतिर् उष्णानां ज्योतिषाम् इन्दुर् उच्यते  
१४,०४३।००८अ	अग्निर् भूतपतिर् नित्यं ब्राह्मणानां बृहस्पतिः  
१४,०४३।००८च्	ओषधीनां पतिः सोमो विष्णुर् बलवतां वरः  
१४,०४३।००९अ	त्वष्टाधिराजो रूपाणां पशूनाम् ईश्वरः शिवः  
१४,०४३।००९च्	दक्षिणानां तथा यज्ञो वेदानाम् ऋषयस् तथा  
१४,०४३।०१०अ	दिशाम् उदीची विप्राणां सोमो राजा प्रतापवान्  
१४,०४३।०१०च्	कुबेरः सर्वयक्षाणां देवतानां पुरन्दरः  
१४,०४३।०१०ए	एष भूतादिकः सर्गः प्रजानां च प्रजापतिः  
१४,०४३।०११अ	सर्वेषाम् एव भूतानाम् अहं ब्रह्ममयो महान्  
१४,०४३।०११च्	भूतं परतरं मत्तो विष्णोर् वापि न विद्यते  
१४,०४३।०१२अ	राजाधिराजः सर्वासां विष्णुर् ब्रह्ममयो महान्  
१४,०४३।०१२च्	ईश्वरं तं विजानीमः स विभुः स प्रजापतिः  
१४,०४३।०१३अ	नरकिन्नरयक्षाणां गन्धर्वोरगरक्षसाम्  
१४,०४३।०१३च्	देवदानवनागानां सर्वेषाम् ईश्वरो हि सः  
१४,०४३।०१४अ	भगदेवानुयातानां सर्वासां वामलोचना  
१४,०४३।०१४च्	माहेश्वरी महादेवी प्रोच्यते पार्वतीति या  
१४,०४३।०१५अ	उमां देवीं विजानीत नारीणाम् उत्तमां शुभाम्  
१४,०४३।०१५च्	रतीनां वसुमत्यस् तु स्त्रीणाम् अप्सरसस् तथा  
१४,०४३।०१६अ	धर्मकामाश् च राजानो ब्राह्मणा धर्मलक्षणाः  
१४,०४३।०१६च्	तस्माद् राजा द्विजातीनां प्रयतेतेह रक्षणे  
१४,०४३।०१७अ	राज्ञां हि विषये येषाम् अवसीदन्ति साधवः  
१४,०४३।०१७च्	हीनास् ते स्वगुणैः सर्वैः प्रेत्यावाङ्मार्गगामिनः  
१४,०४३।०१८अ	राज्ञां तु विषये येषां साधवः परिरक्षिताः  
१४,०४३।०१८च्	ते ऽस्मिंल् लोके प्रमोदन्ते प्रेत्य चानन्त्यम् एव च  
१४,०४३।०१८ए	प्राप्नुवन्ति महात्मान इति वित्त द्विजर्षभाः  
१४,०४३।०१९अ	अत ऊर्ध्वं प्रवक्ष्यामि नियतं धर्मलक्षणम्  
१४,०४३।०१९च्	अहिंसालक्षणो धर्मो हिंसा चाधर्मलक्षणा  
१४,०४३।०२०अ	प्रकाशलक्षणा देवा मनुष्याः कर्मलक्षणाः  
१४,०४३।०२०च्	शब्दलक्षणम् आकाशं वायुस् तु स्पर्शलक्षणः  
१४,०४३।०२१अ	ज्योतिषां लक्षणं रूपम् आपश् च रसलक्षणाः  
१४,०४३।०२१च्	धरणी सर्वभूतानां पृथिवी गन्धलक्षणा  
१४,०४३।०२२अ	स्वरव्यञ्जनसंस्कारा भारती सत्यलक्षणा  
१४,०४३।०२२च्	मनसो लक्षणं चिन्ता तथोक्ता बुद्धिर् अन्वयात्  
१४,०४३।०२३अ	मनसा चिन्तयानो ऽर्थान् बुद्ध्या चैव व्यवस्यति  
१४,०४३।०२३च्	बुद्धिर् हि व्यवसायेन लक्ष्यते नात्र संशयः  
१४,०४३।०२४अ	लक्षणं महतो ध्यानम् अव्यक्तं साधुलक्षणम्  
१४,०४३।०२४च्	प्रवृत्तिलक्षणो योगो ज्ञानं सन्न्यासलक्षणम्  
१४,०४३।०२५अ	तस्माज् ज्ञानं पुरस्कृत्य सन्न्यसेद् इह बुद्धिमान्  
१४,०४३।०२५च्	सन्न्यासी ज्ञानसंयुक्तः प्राप्नोति परमां गतिम्  
१४,०४३।०२५ए	अतीतो ऽद्वन्द्वम् अभ्येति तमोमृत्युजरातिगम्  
१४,०४३।०२६अ	धर्मलक्षणसंयुक्तम् उक्तं वो विधिवन् मया  
१४,०४३।०२६च्	गुणानां ग्रहणं सम्यग् वक्ष्याम्य् अहम् अतः परम्  
१४,०४३।०२७अ	पार्थिवो यस् तु गन्धो वै घ्राणेनेह स गृह्यते  
१४,०४३।०२७च्	घ्राणस्थश् च तथा वायुर् गन्धज्ञाने विधीयते  
१४,०४३।०२८अ	अपां धातुरसो नित्यं जिह्वया स तु गृह्यते  
१४,०४३।०२८च्	जिह्वास्थश् च तथा सोमो रसज्ञाने विधीयते  
१४,०४३।०२९अ	ज्योतिषश् च गुणो रूपं चक्षुषा तच् च गृह्यते  
१४,०४३।०२९च्	चक्षुःस्थश् च तथादित्यो रूपज्ञाने विधीयते  
१४,०४३।०३०अ	वायव्यस् तु तथा स्पर्शस् त्वचा प्रज्ञायते च सः  
१४,०४३।०३०च्	त्वक्स्थश् चैव तथा वायुः स्पर्शज्ञाने विधीयते  
१४,०४३।०३१अ	आकाशस्य गुणो घोषः श्रोत्रेण स तु गृह्यते  
१४,०४३।०३१च्	श्रोत्रस्थाश् च दिशः सर्वाः शब्दज्ञाने प्रकीर्तिताः  
१४,०४३।०३२अ	मनसस् तु गुणश् चिन्ता प्रज्ञया स तु गृह्यते  
१४,०४३।०३२च्	हृदिस्थचेतनाधातुर् मनोज्ञाने विधीयते  
१४,०४३।०३३अ	बुद्धिर् अध्यवसायेन ध्यानेन च महांस् तथा  
१४,०४३।०३३च्	निश्चित्य ग्रहणं नित्यम् अव्यक्तं नात्र संशयः  
१४,०४३।०३४अ	अलिङ्गग्रहणो नित्यः क्षेत्रज्ञो निर्गुणात्मकः  
१४,०४३।०३४च्	तस्माद् अलिङ्गः क्षेत्रज्ञः केवलं ज्ञानलक्षणः  
१४,०४३।०३५अ	अव्यक्तं क्षेत्रम् उद्दिष्टं गुणानां प्रभवाप्ययम्  
१४,०४३।०३५च्	सदा पश्याम्य् अहं लीनं विजानामि शृणोमि च  
१४,०४३।०३६अ	पुरुषस् तद् विजानीते तस्मात् क्षेत्रज्ञ उच्यते  
१४,०४३।०३६च्	गुणवृत्तं तथा कृत्स्नं क्षेत्रज्ञः परिपश्यति  
१४,०४३।०३७अ	आदिमध्यावसानान्तं सृज्यमानम् अचेतनम्  
१४,०४३।०३७च्	न गुणा विदुर् आत्मानं सृज्यमानं पुनः पुनः  
१४,०४३।०३८अ	न सत्यं वेद वै कश् चित् क्षेत्रज्ञस् त्व् एव विन्दति  
१४,०४३।०३८च्	गुणानां गुणभूतानां यत् परं परतो महत्  
१४,०४३।०३९अ	तस्माद् गुणांश् च तत्त्वं च परित्यज्येह तत्त्ववित्  
१४,०४३।०३९च्	क्षीणदोषो गुणान् हित्वा क्षेत्रज्ञं प्रविशत्य् अथ  
१४,०४३।०४०अ	निर्द्वन्द्वो निर्नमस्कारो निःस्वधाकार एव च  
१४,०४३।०४०च्	अचलश् चानिकेतश् च क्षेत्रज्ञः स परो विभुः  
१४,०४४।००१	ब्रह्मोवाच  
१४,०४४।००१अ	यद् आदिमध्यपर्यन्तं ग्रहणोपायम् एव च  
१४,०४४।००१च्	नामलक्षणसंयुक्तं सर्वं वक्ष्यामि तत्त्वतः  
१४,०४४।००२अ	अहः पूर्वं ततो रात्रिर् मासाः शुक्लादयः स्मृताः  
१४,०४४।००२च्	श्रविष्ठादीनि ऋक्षाणि ऋतवः शिशिरादयः  
१४,०४४।००३अ	भूमिर् आदिस् तु गन्धानां रसानाम् आप एव च  
१४,०४४।००३च्	रूपाणां ज्योतिर् आदिस् तु स्पर्शादिर् वायुर् उच्यते  
१४,०४४।००३ए	शब्दस्यादिस् तथाकाशम् एष भूतकृतो गुणः  
१४,०४४।००४अ	अतः परं प्रवक्ष्यामि भूतानाम् आदिम् उत्तमम्  
१४,०४४।००४च्	आदित्यो ज्योतिषाम् आदिर् अग्निर् भूतादिर् इष्यते  
१४,०४४।००५अ	सावित्री सर्वविद्यानां देवतानां प्रजापतिः  
१४,०४४।००५च्	ॐकारः सर्ववेदानां वचसां प्राण एव च  
१४,०४४।००५ए	यद्य् अस्मिन् नियतं लोके सर्वं सावित्रम् उच्यते  
१४,०४४।००६अ	गायत्री छन्दसाम् आदिः पशूनाम् अज उच्यते  
१४,०४४।००६च्	गावश् चतुष्पदाम् आदिर् मनुष्याणां द्विजातयः  
१४,०४४।००७अ	श्येनः पतत्रिणाम् आदिर् यज्ञानां हुतम् उत्तमम्  
१४,०४४।००७च्	परिसर्पिणां तु सर्वेषां ज्येष्ठः सर्पो द्विजोत्तमाः  
१४,०४४।००८अ	कृतम् आदिर् युगानां च सर्वेषां नात्र संशयः  
१४,०४४।००८च्	हिरण्यं सर्वरत्नानाम् ओषधीनां यवास् तथा  
१४,०४४।००९अ	सर्वेषां भक्ष्यभोज्यानाम् अन्नं परमम् उच्यते  
१४,०४४।००९च्	द्रवाणां चैव सर्वेषां पेयानाम् आप उत्तमाः  
१४,०४४।०१०अ	स्थावराणां च भूतानां सर्वेषाम् अविशेषतः  
१४,०४४।०१०च्	ब्रह्मक्षेत्रं सदा पुण्यं प्लक्षः प्रथमजः स्मृतः  
१४,०४४।०११अ	अहं प्रजापतीनां च सर्वेषां नात्र संशयः  
१४,०४४।०११च्	मम विष्णुर् अचिन्त्यात्मा स्वयम्भूर् इति स स्मृतः  
१४,०४४।०१२अ	पर्वतानां महामेरुः सर्वेषाम् अग्रजः स्मृतः  
१४,०४४।०१२च्	दिशां च प्रदिशां चोर्ध्वा दिग्जाता प्रथमं तथा  
१४,०४४।०१३अ	तथा त्रिपथगा गङ्गा नदीनाम् अग्रजा स्मृता  
१४,०४४।०१३च्	तथा सरोदपानानां सर्वेषां सागरो ऽग्रजः  
१४,०४४।०१४अ	देवदानवभूतानां पिशाचोरगरक्षसाम्  
१४,०४४।०१४च्	नरकिन्नरयक्षाणां सर्वेषाम् ईश्वरः प्रभुः  
१४,०४४।०१५अ	आदिर् विश्वस्य जगतो विष्णुर् ब्रह्ममयो महान्  
१४,०४४।०१५च्	भूतं परतरं तस्मात् त्रैलोक्ये नेह विद्यते  
१४,०४४।०१६अ	आश्रमाणां च गार्हस्थ्यं सर्वेषां नात्र संशयः  
१४,०४४।०१६च्	लोकानाम् आदिर् अव्यक्तं सर्वस्यान्तस् तद् एव च  
१४,०४४।०१७अ	अहान्य् अस्तमयान्तानि उदयान्ता च शर्वरी  
१४,०४४।०१७च्	सुखस्यान्तः सदा दुःखं दुःखस्यान्तः सदा सुखम्  
१४,०४४।०१८अ	सर्वे क्षयान्ता निचयाः पतनान्ताः समुच्छ्रयाः  
१४,०४४।०१८च्	संयोगा विप्रयोगान्ता मरणान्तं हि जीवितम्  
१४,०४४।०१९अ	सर्वं कृतं विनाशान्तं जातस्य मरणं ध्रुवम्  
१४,०४४।०१९च्	अशाश्वतं हि लोके ऽस्मिन् सर्वं स्थावरजङ्गमम्  
१४,०४४।०२०अ	इष्टं दत्तं तपो ऽधीतं व्रतानि नियमाश् च ये  
१४,०४४।०२०च्	सर्वम् एतद् विनाशान्तं ज्ञानस्यान्तो न विद्यते  
१४,०४४।०२१अ	तस्माज् ज्ञानेन शुद्धेन प्रसन्नात्मा समाहितः  
१४,०४४।०२१च्	निर्ममो निरहङ्कारो मुच्यते सर्वपाप्मभिः  
१४,०४५।००१	ब्रह्मोवाच  
१४,०४५।००१अ	बुद्धिसारं मनस्तम्भम् इन्द्रियग्रामबन्धनम्  
१४,०४५।००१च्	महाभूतारविष्कम्भं निमेषपरिवेष्टनम्  
१४,०४५।००२अ	जराशोकसमाविष्टं व्याधिव्यसनसञ्चरम्  
१४,०४५।००२च्	देशकालविचारीदं श्रमव्यायामनिस्वनम्  
१४,०४५।००३अ	अहोरात्रपरिक्षेपं शीतोष्णपरिमण्डलम्  
१४,०४५।००३च्	सुखदुःखान्तसङ्क्लेशं क्षुत्पिपासावकीलनम्  
१४,०४५।००४अ	छायातपविलेखं च निमेषोन्मेषविह्वलम्  
१४,०४५।००४च्	घोरमोहजनाकीर्णं वर्तमानम् अचेतनम्  
१४,०४५।००५अ	मासार्धमासगणितं विषमं लोकसञ्चरम्  
१४,०४५।००५च्	तमोनिचयपङ्कं च रजोवेगप्रवर्तकम्  
१४,०४५।००६अ	सत्त्वालङ्कारदीप्तं च गुणसङ्घातमण्डलम्  
१४,०४५।००६च्	स्वरविग्रहनाभीकं शोकसङ्घातवर्तनम्  
१४,०४५।००७अ	क्रियाकारणसंयुक्तं रागविस्तारम् आयतम्  
१४,०४५।००७च्	लोभेप्सापरिसङ्ख्यातं विविक्तज्ञानसम्भवम्  
१४,०४५।००८अ	भयमोहपरीवारं भूतसम्मोहकारकम्  
१४,०४५।००८च्	आनन्दप्रीतिधारं च कामक्रोधपरिग्रहम्  
१४,०४५।००९अ	महदादिविशेषान्तम् असक्तप्रभवाव्ययम्  
१४,०४५।००९च्	मनोजवनम् अश्रान्तं कालचक्रं प्रवर्तते  
१४,०४५।०१०अ	एतद् द्वन्द्वसमायुक्तं कालचक्रम् अचेतनम्  
१४,०४५।०१०च्	विसृजेत् सङ्क्षिपेच् चापि बोधयेत् सामरं जगत्  
१४,०४५।०११अ	कालचक्रप्रवृत्तिं च निवृत्तिं चैव तत्त्वतः  
१४,०४५।०११च्	यस् तु वेद नरो नित्यं न स भूतेषु मुह्यति  
१४,०४५।०१२अ	विमुक्तः सर्वसङ्क्लेशैः सर्वद्वन्द्वातिगो मुनिः  
१४,०४५।०१२च्	विमुक्तः सर्वपापेभ्यः प्राप्नोति परमां गतिम्  
१४,०४५।०१३अ	गृहस्थो ब्रह्मचारी च वानप्रस्थो ऽथ भिक्षुकः  
१४,०४५।०१३च्	चत्वार आश्रमाः प्रोक्ताः सर्वे गार्हस्थ्यमूलकाः  
१४,०४५।०१४अ	यः कश् चिद् इह लोके च ह्य् आगमः सम्प्रकीर्तितः  
१४,०४५।०१४च्	तस्यान्तगमनं श्रेयः कीर्तिर् एषा सनातनी  
१४,०४५।०१५अ	संस्कारैः संस्कृतः पूर्वं यथावच् चरितव्रतः  
१४,०४५।०१५च्	जातौ गुणविशिष्टायां समावर्तेत वेदवित्  
१४,०४५।०१६अ	स्वदारनिरतो दान्तः शिष्टाचारो जितेन्द्रियः  
१४,०४५।०१६च्	पञ्चभिश् च महायज्ञैः श्रद्दधानो यजेत ह  
१४,०४५।०१७अ	देवतातिथिशिष्टाशी निरतो वेदकर्मसु  
१४,०४५।०१७च्	इज्याप्रदानयुक्तश् च यथाशक्ति यथाविधि  
१४,०४५।०१८अ	न पाणिपादचपलो न नेत्रचपलो मुनिः  
१४,०४५।०१८च्	न च वागङ्गचपल इति शिष्टस्य गोचरः  
१४,०४५।०१९अ	नित्ययज्ञोपवीती स्याच् छुक्लवासाः शुचिव्रतः  
१४,०४५।०१९च्	नियतो दमदानाभ्यां सदा शिष्टैश् च संविशेत्  
१४,०४५।०२०अ	जितशिश्नोदरो मैत्रः शिष्टाचारसमाहितः  
१४,०४५।०२०च्	वैणवीं धारयेद् यष्टिं सोदकं च कमण्डलुम्  
१४,०४५।०२०द्*००८४_०१	त्रीणि धारयते नित्यं कमण्डलुम् अतन्द्रितः  
१४,०४५।०२०द्*००८४_०२	एकम् आचमनार्थाय एकं वै पादधावनम्  
१४,०४५।०२०द्*००८४_०३	एकं शौचविधानार्थम् इत्य् एतत् त्रितयं तथा  
१४,०४५।०२१अ	अधीत्याध्यापनं कुर्यात् तथा यजनयाजने  
१४,०४५।०२१च्	दानं प्रतिग्रहं चैव षड्गुणां वृत्तिम् आचरेत्  
१४,०४५।०२२अ	त्रीणि कर्माणि यानीह ब्राह्मणानां तु जीविका  
१४,०४५।०२२च्	याजनाध्यापने चोभे शुद्धाच् चापि प्रतिग्रहः  
१४,०४५।०२३अ	अवशेषाणि चान्यानि त्रीणि कर्माणि यानि तु  
१४,०४५।०२३च्	दानम् अध्ययनं यज्ञो धर्मयुक्तानि तानि तु  
१४,०४५।०२४अ	तेष्व् अप्रमादं कुर्वीत त्रिषु कर्मसु धर्मवित्  
१४,०४५।०२४च्	दान्तो मैत्रः क्षमायुक्तः सर्वभूतसमो मुनिः  
१४,०४५।०२५अ	सर्वम् एतद् यथाशक्ति विप्रो निर्वर्तयञ् शुचिः  
१४,०४५।०२५च्	एवं युक्तो जयेत् स्वर्गं गृहस्थः संशितव्रतः  
१४,०४६।००१	ब्रह्मोवाच  
१४,०४६।००१अ	एवम् एतेन मार्गेण पूर्वोक्तेन यथाविधि  
१४,०४६।००१च्	अधीतवान् यथाशक्ति तथैव ब्रह्मचर्यवान्  
१४,०४६।००२अ	स्वधर्मनिरतो विद्वान् सर्वेन्द्रिययतो मुनिः  
१४,०४६।००२च्	गुरोः प्रियहिते युक्तः सत्यधर्मपरः शुचिः  
१४,०४६।००३अ	गुरुणा समनुज्ञातो भुञ्जीतान्नम् अकुत्सयन्  
१४,०४६।००३च्	हविष्यभैक्ष्यभुक् चापि स्थानासनविहारवान्  
१४,०४६।००४अ	द्विकालम् अग्निं जुह्वानः शुचिर् भूत्वा समाहितः  
१४,०४६।००४च्	धारयीत सदा दण्डं बैल्वं पालाशम् एव वा  
१४,०४६।००५अ	क्षौमं कार्पासिकं वापि मृगाजिनम् अथापि वा  
१४,०४६।००५च्	सर्वं काषायरक्तं स्याद् वासो वापि द्विजस्य ह  
१४,०४६।००६अ	मेखला च भवेन् मौञ्जी जटी नित्योदकस् तथा  
१४,०४६।००६च्	यज्ञोपवीती स्वाध्यायी अलुप्तनियतव्रतः  
१४,०४६।००७अ	पूताभिश् च तथैवाद्भिः सदा दैवततर्पणम्  
१४,०४६।००७च्	भावेन नियतः कुर्वन् ब्रह्मचारी प्रशस्यते  
१४,०४६।००८अ	एवं युक्तो जयेत् स्वर्गम् ऊर्ध्वरेताः समाहितः  
१४,०४६।००८च्	न संसरति जातीषु परमं स्थानम् आश्रितः  
१४,०४६।००९अ	संस्कृतः सर्वसंस्कारैस् तथैव ब्रह्मचर्यवान्  
१४,०४६।००९च्	ग्रामान् निष्क्रम्य चारण्यं मुनिः प्रव्रजितो वसेत्  
१४,०४६।०१०अ	चर्मवल्कलसंवीतः स्वयं प्रातर् उपस्पृशेत्  
१४,०४६।०१०च्	अरण्यगोचरो नित्यं न ग्रामं प्रविशेत् पुनः  
१४,०४६।०११अ	अर्चयन्न् अतिथीन् काले दद्याच् चापि प्रतिश्रयम्  
१४,०४६।०११च्	फलपत्रावरैर् मूलैः श्यामाकेन च वर्तयन्  
१४,०४६।०१२अ	प्रवृत्तम् उदकं वायुं सर्वं वानेयम् आ तृणात्  
१४,०४६।०१२च्	प्राश्नीयाद् आनुपूर्व्येण यथादीक्षम् अतन्द्रितः  
१४,०४६।०१३अ	आमूलफलभिक्षाभिर् अर्चेद् अतिथिम् आगतम्  
१४,०४६।०१३च्	यद्भक्षः स्यात् ततो दद्याद् भिक्षां नित्यम् अतन्द्रितः  
१४,०४६।०१४अ	देवतातिथिपूर्वं च सदा भुञ्जीत वाग्यतः  
१४,०४६।०१४च्	अस्कन्दितमनाश् चैव लघ्वाशी देवताश्रयः  
१४,०४६।०१५अ	दान्तो मैत्रः क्षमायुक्तः केशश्मश्रु च धारयन्  
१४,०४६।०१५च्	जुह्वन् स्वाध्यायशीलश् च सत्यधर्मपरायणः  
१४,०४६।०१६अ	त्यक्तदेहः सदा दक्षो वननित्यः समाहितः  
१४,०४६।०१६च्	एवं युक्तो जयेत् स्वर्गं वानप्रस्थो जितेन्द्रियः  
१४,०४६।०१७अ	गृहस्थो ब्रह्मचारी च वानप्रस्थो ऽथ वा पुनः  
१४,०४६।०१७च्	य इच्छेन् मोक्षम् आस्थातुम् उत्तमां वृत्तिम् आश्रयेत्  
१४,०४६।०१८अ	अभयं सर्वभूतेभ्यो दत्त्वा नैष्कर्म्यम् आचरेत्  
१४,०४६।०१८च्	सर्वभूतहितो मैत्रः सर्वेन्द्रिययतो मुनिः  
१४,०४६।०१९अ	अयाचितम् असङ्कॢप्तम् उपपन्नं यदृच्छया  
१४,०४६।०१९च्	जोषयेत सदा भोज्यं ग्रासम् आगतम् अस्पृहः  
१४,०४६।०२०अ	यात्रामात्रं च भुञ्जीत केवलं प्राणयात्रिकम्  
१४,०४६।०२०च्	धर्मलब्धं तथाश्नीयान् न कामम् अनुवर्तयेत्  
१४,०४६।०२१अ	ग्रासाद् आच्छादनाच् चान्यन् न गृह्णीयात् कथं चन  
१४,०४६।०२१च्	यावद् आहारयेत् तावत् प्रतिगृह्णीत नान्यथा  
१४,०४६।०२२अ	परेभ्यो न प्रतिग्राह्यं न च देयं कदा चन  
१४,०४६।०२२च्	दैन्यभावाच् च भूतानां संविभज्य सदा बुधः  
१४,०४६।०२३अ	नाददीत परस्वानि न गृह्णीयाद् अयाचितम्  
१४,०४६।०२३च्	न किं चिद् विषयं भुक्त्वा स्पृहयेत् तस्य वै पुनः  
१४,०४६।०२४अ	मृदम् आपस् तथाश्मानं पत्रपुष्पफलानि च  
१४,०४६।०२४च्	असंवृतानि गृह्णीयात् प्रवृत्तानीह कार्यवान्  
१४,०४६।०२५अ	न शिल्पजीविकां जीवेद् द्विरन्नं नोत कामयेत्  
१४,०४६।०२५च्	न द्वेष्टा नोपदेष्टा च भवेत निरुपस्कृतः  
१४,०४६।०२५ए	श्रद्धापूतानि भुञ्जीत निमित्तानि विवर्जयेत्  
१४,०४६।०२६अ	मुधावृत्तिर् असक्तश् च सर्वभूतैर् असंविदम्  
१४,०४६।०२६च्	कृत्वा वह्निं चरेद् भैक्ष्यं विधूमे भुक्तवज्जने  
१४,०४६।०२७अ	वृत्ते शरावसम्पाते भैक्ष्यं लिप्सेत मोक्षवित्  
१४,०४६।०२७च्	लाभे न च प्रहृष्येत नालाभे विमना भवेत्  
१४,०४६।०२७द्*००८५_०१	न चातिभिक्षां भिक्षेत केवलं प्राणयात्रिकः  
१४,०४६।०२८अ	मात्राशी कालम् आकाङ्क्षंश् चरेद् भैक्ष्यं समाहितः  
१४,०४६।०२८च्	लाभं साधारणं नेच्छेन् न भुञ्जीताभिपूजितः  
१४,०४६।०२८ए	अभिपूजितलाभाद् धि विजुगुप्सेत भिक्षुकः  
१४,०४६।०२९अ	शुक्तान्य् अम्लानि तिक्तानि कषायकटुकानि च  
१४,०४६।०२९च्	नास्वादयीत भुञ्जानो रसांश् च मधुरांस् तथा  
१४,०४६।०२९ए	यात्रामात्रं च भुञ्जीत केवलं प्राणयात्रिकम्  
१४,०४६।०३०अ	असंरोधेन भूतानां वृत्तिं लिप्सेत मोक्षवित्  
१४,०४६।०३०च्	न चान्यम् अनुभिक्षेत भिक्षमाणः कथं चन  
१४,०४६।०३१अ	न सन्निकाशयेद् धर्मं विविक्ते विरजाश् चरेत्  
१४,०४६।०३१च्	शून्यागारम् अरण्यं वा वृक्षमूलं नदीं तथा  
१४,०४६।०३१ए	प्रतिश्रयार्थं सेवेत पार्वतीं वा पुनर् गुहाम्  
१४,०४६।०३२अ	ग्रामैकरात्रिको ग्रीष्मे वर्षास्व् एकत्र वा वसेत्  
१४,०४६।०३२च्	अध्वा सूर्येण निर्दिष्टः कीटवच् च चरेन् महीम्  
१४,०४६।०३३अ	दयार्थं चैव भूतानां समीक्ष्य पृथिवीं चरेत्  
१४,०४६।०३३च्	सञ्चयांश् च न कुर्वीत स्नेहवासं च वर्जयेत्  
१४,०४६।०३४अ	पूतेन चाम्भसा नित्यं कार्यं कुर्वीत मोक्षवित्  
१४,०४६।०३४च्	उपस्पृशेद् उद्धृताभिर् अद्भिश् च पुरुषः सदा  
१४,०४६।०३५अ	अहिंसा ब्रह्मचर्यं च सत्यम् आर्जवम् एव च  
१४,०४६।०३५च्	अक्रोधश् चानसूया च दमो नित्यम् अपैशुनम्  
१४,०४६।०३६अ	अष्टास्व् एतेषु युक्तः स्याद् व्रतेषु नियतेन्द्रियः  
१४,०४६।०३६च्	अपापम् अशठं वृत्तम् अजिह्मं नित्यम् आचरेत्  
१४,०४६।०३७अ	आशीर्युक्तानि कर्माणि हिंसायुक्तानि यानि च  
१४,०४६।०३७च्	लोकसङ्ग्रहधर्मं च नैव कुर्यान् न कारयेत्  
१४,०४६।०३८अ	सर्वभावान् अतिक्रम्य लघुमात्रः परिव्रजेत्  
१४,०४६।०३८च्	समः सर्वेषु भूतेषु स्थावरेषु चरेषु च  
१४,०४६।०३९अ	परं नोद्वेजयेत् कं चिन् न च कस्य चिद् उद्विजेत्  
१४,०४६।०३९च्	विश्वास्यः सर्वभूतानाम् अग्र्यो मोक्षविद् उच्यते  
१४,०४६।०४०अ	अनागतं च न ध्यायेन् नातीतम् अनुचिन्तयेत्  
१४,०४६।०४०च्	वर्तमानम् उपेक्षेत कालाकाङ्क्षी समाहितः  
१४,०४६।०४१अ	न चक्षुषा न मनसा न वाचा दूषयेत् क्व चित्  
१४,०४६।०४१च्	न प्रत्यक्षं परोक्षं वा किं चिद् दुष्टं समाचरेत्  
१४,०४६।०४२अ	इन्द्रियाण्य् उपसंहृत्य कूर्मो ऽङ्गानीव सर्वशः  
१४,०४६।०४२च्	क्षीणेन्द्रियमनोबुद्धिर् निरीक्षेत निरिन्द्रियः  
१४,०४६।०४३अ	निर्द्वन्द्वो निर्नमस्कारो निःस्वाहाकार एव च  
१४,०४६।०४३च्	निर्ममो निरहङ्कारो निर्योगक्षेम एव च  
१४,०४६।०४४अ	निराशीः सर्वभूतेषु निरासङ्गो निराश्रयः  
१४,०४६।०४४च्	सर्वज्ञः सर्वतो मुक्तो मुच्यते नात्र संशयः  
१४,०४६।०४५अ	अपाणिपादपृष्ठं तम् अशिरस्कम् अनूदरम्  
१४,०४६।०४५च्	प्रहीणगुणकर्माणं केवलं विमलं स्थिरम्  
१४,०४६।०४६अ	अगन्धरसम् अस्पर्शम् अरूपाशब्दम् एव च  
१४,०४६।०४६च्	अत्वगस्थ्य् अथ वामज्जम् अमांसम् अपि चैव ह  
१४,०४६।०४७अ	निश्चिन्तम् अव्ययं नित्यं हृदिस्थम् अपि नित्यदा  
१४,०४६।०४७च्	सर्वभूतस्थम् आत्मानं ये पश्यन्ति न ते मृताः  
१४,०४६।०४८अ	न तत्र क्रमते बुद्धिर् नेन्द्रियाणि न देवताः  
१४,०४६।०४८च्	वेदा यज्ञाश् च लोकाश् च न तपो न पराक्रमः  
१४,०४६।०४८ए	यत्र ज्ञानवतां प्राप्तिर् अलिङ्गग्रहणा स्मृता  
१४,०४६।०४९अ	तस्माद् अलिङ्गो धर्मज्ञो धर्मव्रतम् अनुव्रतः  
१४,०४६।०४९च्	गूढधर्माश्रितो विद्वान् अज्ञातचरितं चरेत्  
१४,०४६।०५०अ	अमूढो मूढरूपेण चरेद् धर्मम् अदूषयन्  
१४,०४६।०५०च्	यथैनम् अवमन्येरन् परे सततम् एव हि  
१४,०४६।०५१अ	तथावृत्तश् चरेद् धर्मं सतां वर्त्माविदूषयन्  
१४,०४६।०५१च्	यो ह्य् एवं वृत्तसम्पन्नः स मुनिः श्रेष्ठ उच्यते  
१४,०४६।०५२अ	इन्द्रियाणीन्द्रियार्थांश् च महाभूतानि पञ्च च  
१४,०४६।०५२च्	मनोबुद्धिर् अथात्मानम् अव्यक्तं पुरुषं तथा  
१४,०४६।०५३अ	सर्वम् एतत् प्रसङ्ख्याय सम्यक् सन्त्यज्य निर्मलः  
१४,०४६।०५३च्	ततः स्वर्गम् अवाप्नोति विमुक्तः सर्वबन्धनैः  
१४,०४६।०५४अ	एतद् एवान्तवेलायां परिसङ्ख्याय तत्त्ववित्  
१४,०४६।०५४च्	ध्यायेद् एकान्तम् आस्थाय मुच्यते ऽथ निराश्रयः  
१४,०४६।०५५अ	निर्मुक्तः सर्वसङ्गेभ्यो वायुर् आकाशगो यथा  
१४,०४६।०५५च्	क्षीणकोशो निरातङ्कः प्राप्नोति परमं पदम्  
१४,०४७।००१	ब्रह्मोवाच  
१४,०४७।००१अ	सन्न्यासं तप इत्य् आहुर् वृद्धा निश्चितदर्शिनः  
१४,०४७।००१च्	ब्राह्मणा ब्रह्मयोनिस्था ज्ञानं ब्रह्म परं विदुः  
१४,०४७।००२अ	अविदूरात् परं ब्रह्म वेदविद्याव्यपाश्रयम्  
१४,०४७।००२च्	निर्द्वन्द्वं निर्गुणं नित्यम् अचिन्त्यं गुह्यम् उत्तमम्  
१४,०४७।००३अ	ज्ञानेन तपसा चैव धीराः पश्यन्ति तत् पदम्  
१४,०४७।००३च्	निर्णिक्ततमसः पूता व्युत्क्रान्तरजसो ऽमलाः  
१४,०४७।००४अ	तपसा क्षेमम् अध्वानं गच्छन्ति परमैषिणः  
१४,०४७।००४च्	सन्न्यासनिरता नित्यं ये ब्रह्मविदुषो जनाः  
१४,०४७।००५अ	तपः प्रदीप इत्य् आहुर् आचारो धर्मसाधकः  
१४,०४७।००५च्	ज्ञानं त्व् एव परं विद्म सन्न्यासस् तप उत्तमम्  
१४,०४७।००६अ	यस् तु वेद निराबाधं ज्ञानं तत्त्वविनिश्चयात्  
१४,०४७।००६च्	सर्वभूतस्थम् आत्मानं स सर्वगतिर् इष्यते  
१४,०४७।००७अ	यो विद्वान् सहवासं च विवासं चैव पश्यति  
१४,०४७।००७च्	तथैवैकत्वनानात्वे स दुःखात् परिमुच्यते  
१४,०४७।००८अ	यो न कामयते किं चिन् न किं चिद् अवमन्यते  
१४,०४७।००८च्	इहलोकस्थ एवैष ब्रह्मभूयाय कल्पते  
१४,०४७।००९अ	प्रधानगुणतत्त्वज्ञः सर्वभूतविधानवित्  
१४,०४७।००९च्	निर्ममो निरहङ्कारो मुच्यते नात्र संशयः  
१४,०४७।०१०अ	निर्द्वन्द्वो निर्नमस्कारो निःस्वधाकार एव च  
१४,०४७।०१०च्	निर्गुणं नित्यम् अद्वन्द्वं प्रशमेनैव गच्छति  
१४,०४७।०११अ	हित्वा गुणमयं सर्वं कर्म जन्तुः शुभाशुभम्  
१४,०४७।०११च्	उभे सत्यानृते हित्वा मुच्यते नात्र संशयः  
१४,०४७।०१२अ	अव्यक्तबीजप्रभवो बुद्धिस्कन्धमयो महान्  
१४,०४७।०१२च्	महाहङ्कारविटप इन्द्रियान्तरकोटरः  
१४,०४७।०१३अ	महाभूतविशाखश् च विशेषप्रतिशाखवान्  
१४,०४७।०१३च्	सदापर्णः सदापुष्पः शुभाशुभफलोदयः  
१४,०४७।०१३ए	आजीवः सर्वभूतानां ब्रह्मवृक्षः सनातनः  
१४,०४७।०१४अ	एतच् छित्त्वा च भित्त्वा च ज्ञानेन परमासिना  
१४,०४७।०१४च्	हित्वा चामरतां प्राप्य जह्याद् वै मृत्युजन्मनी  
१४,०४७।०१४द्*००८६_०१	**** **** तत्त्वज्ञानासिना बुधः  
१४,०४७।०१४द्*००८६_०२	हित्वा सङ्गमयान् पाशान् मृत्युजन्मजरोदयान्  
१४,०४७।०१४ए	निर्ममो निरहङ्कारो मुच्यते नात्र संशयः  
१४,०४७।०१५अ	द्वाव् एतौ पक्षिणौ नित्यौ सखायौ चाप्य् अचेतनौ  
१४,०४७।०१५च्	एताभ्यां तु परो यस्य चेतनावान् इति स्मृतः  
१४,०४७।०१६अ	अचेतनः सत्त्वसङ्घातयुक्तः; सत्त्वात् परं चेतयते ऽन्तरात्मा  
१४,०४७।०१६च्	स क्षेत्रज्ञः सत्त्वसङ्घातबुद्धिर्; गुणातिगो मुच्यते मृत्युपाशात्  
१४,०४८।००१	ब्रह्मोवाच  
१४,०४८।००१अ	के चिद् ब्रह्ममयं वृक्षं के चिद् ब्रह्ममयं महत्  
१४,०४८।००१च्	के चित् पुरुषम् अव्यक्तं के चित् परम् अनामयम्  
१४,०४८।००१ए	मन्यन्ते सर्वम् अप्य् एतद् अव्यक्तप्रभवाव्ययम्  
१४,०४८।००२अ	उच्छ्वासमात्रम् अपि चेद् यो ऽन्तकाले समो भवेत्  
१४,०४८।००२च्	आत्मानम् उपसङ्गम्य सो ऽमृतत्वाय कल्पते  
१४,०४८।००३अ	निमेषमात्रम् अपि चेत् संयम्यात्मानम् आत्मनि  
१४,०४८।००३च्	गच्छत्य् आत्मप्रसादेन विदुषां प्राप्तिम् अव्ययाम्  
१४,०४८।००४अ	प्राणायामैर् अथ प्राणान् संयम्य स पुनः पुनः  
१४,०४८।००४च्	दशद्वादशभिर् वापि चतुर्विंशात् परं ततः  
१४,०४८।००५अ	एवं पूर्वं प्रसन्नात्मा लभते यद् यद् इच्छति  
१४,०४८।००५च्	अव्यक्तात् सत्त्वम् उद्रिक्तम् अमृतत्वाय कल्पते  
१४,०४८।००६अ	सत्त्वात् परतरं नान्यत् प्रशंसन्तीह तद्विदः  
१४,०४८।००६च्	अनुमानाद् विजानीमः पुरुषं सत्त्वसंश्रयम्  
१४,०४८।००६ए	न शक्यम् अन्यथा गन्तुं पुरुषं तम् अथो द्विजाः  
१४,०४८।००७अ	क्षमा धृतिर् अहिंसा च समता सत्यम् आर्जवम्  
१४,०४८।००७च्	ज्ञानं त्यागो ऽथ सन्न्यासः सात्त्विकं वृत्तम् इष्यते  
१४,०४८।००८अ	एतेनैवानुमानेन मन्यन्ते ऽथ मनीषिणः  
१४,०४८।००८च्	सत्त्वं च पुरुषश् चैकस् तत्र नास्ति विचारणा  
१४,०४८।००९अ	आहुर् एके च विद्वांसो ये ज्ञाने सुप्रतिष्ठिताः  
१४,०४८।००९च्	क्षेत्रज्ञसत्त्वयोर् ऐक्यम् इत्य् एतन् नोपपद्यते  
१४,०४८।०१०अ	पृथग्भूतस् ततो नित्यम् इत्य् एतद् अविचारितम्  
१४,०४८।०१०च्	पृथग्भावश् च विज्ञेयः सहजश् चापि तत्त्वतः  
१४,०४८।०११अ	तथैवैकत्वनानात्वम् इष्यते विदुषां नयः  
१४,०४८।०११च्	मशकोदुम्बरे त्व् ऐक्यं पृथक्त्वम् अपि दृश्यते  
१४,०४८।०१२अ	मत्स्यो यथान्यः स्याद् अप्सु सम्प्रयोगस् तथानयोः  
१४,०४८।०१२च्	सम्बन्धस् तोयबिन्दूनां पर्णे कोकनदस्य च  
१४,०४८।०१३	गुरुर् उवाच  
१४,०४८।०१३अ	इत्य् उक्तवन्तं ते विप्रास् तदा लोकपितामहम्  
१४,०४८।०१३च्	पुनः संशयम् आपन्नाः पप्रच्छुर् द्विजसत्तमाः  
१४,०४८।०१४	ऋषय ऊचुः  
१४,०४८।०१४अ	किं स्विद् एवेह धर्माणाम् अनुष्ठेयतमं स्मृतम्  
१४,०४८।०१४च्	व्याहताम् इव पश्यामो धर्मस्य विविधां गतिम्  
१४,०४८।०१५अ	ऊर्ध्वं देहाद् वदन्त्य् एके नैतद् अस्तीति चापरे  
१४,०४८।०१५च्	के चित् संशयितं सर्वं निःसंशयम् अथापरे  
१४,०४८।०१६अ	अनित्यं नित्यम् इत्य् एके नास्त्य् अस्तीत्य् अपि चापरे  
१४,०४८।०१६च्	एकरूपं द्विधेत्य् एके व्यामिश्रम् इति चापरे  
१४,०४८।०१६ए	एकम् एके पृथक् चान्ये बहुत्वम् इति चापरे  
१४,०४८।०१७अ	मन्यन्ते ब्राह्मणा एवं प्राज्ञास् तत्त्वार्थदर्शिनः  
१४,०४८।०१७च्	जटाजिनधराश् चान्ये मुण्डाः के चिद् असंवृताः  
१४,०४८।०१८अ	अस्नानं के चिद् इच्छन्ति स्नानम् इत्य् अपि चापरे  
१४,०४८।०१८च्	आहारं के चिद् इच्छन्ति के चिच् चानशने रताः  
१४,०४८।०१९अ	कर्म के चित् प्रशंसन्ति प्रशान्तिम् अपि चापरे  
१४,०४८।०१९च्	देशकालाव् उभौ के चिन् नैतद् अस्तीति चापरे  
१४,०४८।०१९ए	के चिन् मोक्षं प्रशंसन्ति के चिद् भोगान् पृथग्विधान्  
१४,०४८।०२०अ	धनानि के चिद् इच्छन्ति निर्धनत्वं तथापरे  
१४,०४८।०२०च्	उपास्यसाधनं त्व् एके नैतद् अस्तीति चापरे  
१४,०४८।०२१अ	अहिंसानिरताश् चान्ये के चिद् धिंसापरायणाः  
१४,०४८।०२१च्	पुण्येन यशसेत्य् एके नैतद् अस्तीति चापरे  
१४,०४८।०२२अ	सद्भावनिरताश् चान्ये के चित् संशयिते स्थिताः  
१४,०४८।०२२च्	दुःखाद् अन्ये सुखाद् अन्ये ध्यानम् इत्य् अपरे स्थिताः  
१४,०४८।०२३अ	यज्ञम् इत्य् अपरे धीराः प्रदानम् इति चापरे  
१४,०४८।०२३च्	सर्वम् एके प्रशंसन्ति न सर्वम् इति चापरे  
१४,०४८।०२४अ	तपस् त्व् अन्ये प्रशंसन्ति स्वाध्यायम् अपरे जनाः  
१४,०४८।०२४च्	ज्ञानं सन्न्यासम् इत्य् एके स्वभावं भूतचिन्तकाः  
१४,०४८।०२५अ	एवं व्युत्थापिते धर्मे बहुधा विप्रधावति  
१४,०४८।०२५च्	निश्चयं नाधिगच्छामः सम्मूढाः सुरसत्तम  
१४,०४८।०२६अ	इदं श्रेय इदं श्रेय इत्य् एवं प्रस्थितो जनः  
१४,०४८।०२६च्	यो हि यस्मिन् रतो धर्मे स तं पूजयते सदा  
१४,०४८।०२७अ	तत्र नो विहता प्रज्ञा मनश् च बहुलीकृतम्  
१४,०४८।०२७च्	एतद् आख्यातुम् इच्छामः श्रेयः किम् इति सत्तम  
१४,०४८।०२८अ	अतः परं च यद् गुह्यं तद् भवान् वक्तुम् अर्हति  
१४,०४८।०२८च्	सत्त्वक्षेत्रज्ञयोश् चैव सम्बन्धः केन हेतुना  
१४,०४८।०२९अ	एवम् उक्तः स तैर् विप्रैर् भगवांल् लोकभावनः  
१४,०४८।०२९च्	तेभ्यः शशंस धर्मात्मा याथातथ्येन बुद्धिमान्  
१४,०४९।००१	ब्रह्मोवाच  
१४,०४९।००१अ	हन्त वः सम्प्रवक्ष्यामि यन् मां पृच्छथ सत्तमाः  
१४,०४९।००१ब्*००८७_०१	गुरुणा शिष्यम् आसाद्य यद् उक्तं तन् निबोधत  
१४,०४९।००१च्	समस्तम् इह तच् छ्रुत्वा सम्यग् एवावधार्यताम्  
१४,०४९।००२अ	अहिंसा सर्वभूतानाम् एतत् कृत्यतमं मतम्  
१४,०४९।००२च्	एतत् पदम् अनुद्विग्नं वरिष्ठं धर्मलक्षणम्  
१४,०४९।००३अ	ज्ञानं निःश्रेय इत्य् आहुर् वृद्धा निश्चयदर्शिनः  
१४,०४९।००३च्	तस्माज् ज्ञानेन शुद्धेन मुच्यते सर्वपातकैः  
१४,०४९।००४अ	हिंसापराश् च ये लोके ये च नास्तिकवृत्तयः  
१४,०४९।००४च्	लोभमोहसमायुक्तास् ते वै निरयगामिनः  
१४,०४९।००५अ	आशीर्युक्तानि कर्माणि कुर्वते ये त्व् अतन्द्रिताः  
१४,०४९।००५च्	ते ऽस्मिंल् लोके प्रमोदन्ते जायमानाः पुनः पुनः  
१४,०४९।००६अ	कुर्वते ये तु कर्माणि श्रद्दधाना विपश्चितः  
१४,०४९।००६च्	अनाशीर्योगसंयुक्तास् ते धीराः साधुदर्शिनः  
१४,०४९।००७अ	अतः परं प्रवक्ष्यामि सत्त्वक्षेत्रज्ञयोर् यथा  
१४,०४९।००७च्	संयोगो विप्रयोगश् च तन् निबोधत सत्तमाः  
१४,०४९।००८अ	विषयो विषयित्वं च सम्बन्धो ऽयम् इहोच्यते  
१४,०४९।००८च्	विषयी पुरुषो नित्यं सत्त्वं च विषयः स्मृतः  
१४,०४९।००९अ	व्याख्यातं पूर्वकल्पेन मशकोदुम्बरं यथा  
१४,०४९।००९च्	भुज्यमानं न जानीते नित्यं सत्त्वम् अचेतनम्  
१४,०४९।००९ए	यस् त्व् एव तु विजानीते यो भुङ्क्ते यश् च भुज्यते  
१४,०४९।०१०अ	अनित्यं द्वन्द्वसंयुक्तं सत्त्वम् आहुर् गुणात्मकम्  
१४,०४९।०१०च्	निर्द्वन्द्वो निष्कलो नित्यः क्षेत्रज्ञो निर्गुणात्मकः  
१४,०४९।०११अ	समः सञ्ज्ञागतस् त्व् एवं यदा सर्वत्र दृश्यते  
१४,०४९।०११च्	उपभुङ्क्ते सदा सत्त्वम् आपः पुष्करपर्णवत्  
१४,०४९।०१२अ	सर्वैर् अपि गुणैर् विद्वान् व्यतिषक्तो न लिप्यते  
१४,०४९।०१२च्	जलबिन्दुर् यथा लोलः पद्मिनीपत्रसंस्थितः  
१४,०४९।०१२ए	एवम् एवाप्य् असंसक्तः पुरुषः स्यान् न संशयः  
१४,०४९।०१३अ	द्रव्यमात्रम् अभूत् सत्त्वं पुरुषस्येति निश्चयः  
१४,०४९।०१३च्	यथा द्रव्यं च कर्ता च संयोगो ऽप्य् अनयोस् तथा  
१४,०४९।०१४अ	यथा प्रदीपम् आदाय कश् चित् तमसि गच्छति  
१४,०४९।०१४च्	तथा सत्त्वप्रदीपेन गच्छन्ति परमैषिणः  
१४,०४९।०१५अ	यावद् द्रव्यगुणस् तावत् प्रदीपः सम्प्रकाशते  
१४,०४९।०१५च्	क्षीणद्रव्यगुणं ज्योतिर् अन्तर्धानाय गच्छति  
१४,०४९।०१६अ	व्यक्तः सत्त्वगुणस् त्व् एवं पुरुषो ऽव्यक्त इष्यते  
१४,०४९।०१६च्	एतद् विप्रा विजानीत हन्त भूयो ब्रवीमि वः  
१४,०४९।०१७अ	सहस्रेणापि दुर्मेधा न वृद्धिम् अधिगच्छति  
१४,०४९।०१७ब्*००८८_०१	तत् पदं समनुप्राप्तं यत्र गत्वा न शोचति  
१४,०४९।०१७ब्*००८८_०२	त्वम् अप्य् एतन् महाभाग यथोक्तं ब्रह्मवर्चसा  
१४,०४९।०१७ब्*००८८_०३	व्यक्तः सत्त्वगुणस् त्व् एवं बुद्धिमान् सुखम् एधते  
१४,०४९।०१७च्	चतुर्थेनाप्य् अथांशेन बुद्धिमान् सुखम् एधते  
१४,०४९।०१८अ	एवं धर्मस्य विज्ञेयं संसाधनम् उपायतः  
१४,०४९।०१८च्	उपायज्ञो हि मेधावी सुखम् अत्यन्तम् अश्नुते  
१४,०४९।०१९अ	यथाध्वानम् अपाथेयः प्रपन्नो मानवः क्व चित्  
१४,०४९।०१९च्	क्लेशेन याति महता विनश्यत्य् अन्तरापि वा  
१४,०४९।०२०अ	तथा कर्मसु विज्ञेयं फलं भवति वा न वा  
१४,०४९।०२०च्	पुरुषस्यात्मनिःश्रेयः शुभाशुभनिदर्शनम्  
१४,०४९।०२१अ	यथा च दीर्घम् अध्वानं पद्भ्याम् एव प्रपद्यते  
१४,०४९।०२१च्	अदृष्टपूर्वं सहसा तत्त्वदर्शनवर्जितः  
१४,०४९।०२२अ	तम् एव च यथाध्वानं रथेनेहाशुगामिना  
१४,०४९।०२२च्	यायाद् अश्वप्रयुक्तेन तथा बुद्धिमतां गतिः  
१४,०४९।०२३अ	उच्चं पर्वतम् आरुह्य नान्ववेक्षेत भूगतम्  
१४,०४९।०२३च्	रथेन रथिनं पश्येत् क्लिश्यमानम् अचेतनम्  
१४,०४९।०२४अ	यावद् रथपथस् तावद् रथेन स तु गच्छति  
१४,०४९।०२४च्	क्षीणे रथपथे प्राज्ञो रथम् उत्सृज्य गच्छति  
१४,०४९।०२५अ	एवं गच्छति मेधावी तत्त्वयोगविधानवित्  
१४,०४९।०२५च्	समाज्ञाय महाबुद्धिर् उत्तराद् उत्तरोत्तरम्  
१४,०४९।०२६अ	यथा महार्णवं घोरम् अप्लवः सम्प्रगाहते  
१४,०४९।०२६च्	बाहुभ्याम् एव सम्मोहाद् वधं चर्च्छत्य् असंशयम्  
१४,०४९।०२७अ	नावा चापि यथा प्राज्ञो विभागज्ञस् तरित्रया  
१४,०४९।०२७च्	अक्लान्तः सलिलं गाहेत् क्षिप्रं सन्तरति ध्रुवम्  
१४,०४९।०२८अ	तीर्णो गच्छेत् परं पारं नावम् उत्सृज्य निर्ममः  
१४,०४९।०२८च्	व्याख्यातं पूर्वकल्पेन यथा रथिपदातिनौ  
१४,०४९।०२९अ	स्नेहात् सम्मोहम् आपन्नो नावि दाशो यथा तथा  
१४,०४९।०२९च्	ममत्वेनाभिभूतः स तत्रैव परिवर्तते  
१४,०४९।०३०अ	नावं न शक्यम् आरुह्य स्थले विपरिवर्तितुम्  
१४,०४९।०३०च्	तथैव रथम् आरुह्य नाप्सु चर्या विधीयते  
१४,०४९।०३१अ	एवं कर्म कृतं चित्रं विषयस्थं पृथक् पृथक्  
१४,०४९।०३१च्	यथा कर्म कृतं लोके तथा तद् उपपद्यते  
१४,०४९।०३२अ	यन् नैव गन्धिनो रस्यं न रूपस्पर्शशब्दवत्  
१४,०४९।०३२च्	मन्यन्ते मुनयो बुद्ध्या तत् प्रधानं प्रचक्षते  
१४,०४९।०३२च्*००८९_०१	रसनं रूपसंस्पर्शं शब्दवन् मन्यते मनः  
१४,०४९।०३२च्*००८९_०२	यत् परश् च ततो बुद्ध्या  
१४,०४९।०३३अ	तत्र प्रधानम् अव्यक्तम् अव्यक्तस्य गुणो महान्  
१४,०४९।०३३च्	महतः प्रधानभूतस्य गुणो ऽहङ्कार एव च  
१४,०४९।०३४अ	अहङ्कारप्रधानस्य महाभूतकृतो गुणः  
१४,०४९।०३४च्	पृथक्त्वेन हि भूतानां विषया वै गुणाः स्मृताः  
१४,०४९।०३५अ	बीजधर्मं यथाव्यक्तं तथैव प्रसवात्मकम्  
१४,०४९।०३५च्	बीजधर्मा महान् आत्मा प्रसवश् चेति नः श्रुतम्  
१४,०४९।०३६अ	बीजधर्मा त्व् अहङ्कारः प्रसवश् च पुनः पुनः  
१४,०४९।०३६च्	बीजप्रसवधर्माणि महाभूतानि पञ्च वै  
१४,०४९।०३७अ	बीजधर्मिण इत्य् आहुः प्रसवं च न कुर्वते  
१४,०४९।०३७च्	विशेषाः पञ्चभूतानां तेषां वित्तं विशेषणम्  
१४,०४९।०३८अ	तत्रैकगुणम् आकाशं द्विगुणो वायुर् उच्यते  
१४,०४९।०३८च्	त्रिगुणं ज्योतिर् इत्य् आहुर् आपश् चापि चतुर्गुणाः  
१४,०४९।०३९अ	पृथ्वी पञ्चगुणा ज्ञेया त्रसस्थावरसङ्कुला  
१४,०४९।०३९च्	सर्वभूतकरी देवी शुभाशुभनिदर्शना  
१४,०४९।०४०अ	शब्दः स्पर्शस् तथा रूपं रसो गन्धश् च पञ्चमः  
१४,०४९।०४०च्	एते पञ्च गुणा भूमेर् विज्ञेया द्विजसत्तमाः  
१४,०४९।०४१अ	पार्थिवश् च सदा गन्धो गन्धश् च बहुधा स्मृतः  
१४,०४९।०४१च्	तस्य गन्धस्य वक्ष्यामि विस्तरेण बहून् गुणान्  
१४,०४९।०४२अ	इष्टश् चानिष्टगन्धश् च मधुरो ऽम्लः कटुस् तथा  
१४,०४९।०४२च्	निर्हारी संहतः स्निग्धो रूक्षो विशद एव च  
१४,०४९।०४२ए	एवं दशविधो ज्ञेयः पार्थिवो गन्ध इत्य् उत  
१४,०४९।०४३अ	शब्दः स्पर्शस् तथा रूपं रसश् चापां गुणाः स्मृताः  
१४,०४९।०४३च्	रसज्ञानं तु वक्ष्यामि रसस् तु बहुधा स्मृतः  
१४,०४९।०४४अ	मधुरो ऽम्लः कटुस् तिक्तः कषायो लवणस् तथा  
१४,०४९।०४४च्	एवं षड्विधविस्तारो रसो वारिमयः स्मृतः  
१४,०४९।०४५अ	शब्दः स्पर्शस् तथा रूपं त्रिगुणं ज्योतिर् उच्यते  
१४,०४९।०४५च्	ज्योतिषश् च गुणो रूपं रूपं च बहुधा स्मृतम्  
१४,०४९।०४६अ	शुक्लं कृष्णं तथा रक्तं नीलं पीतारुणं तथा  
१४,०४९।०४६च्	ह्रस्वं दीर्घं तथा स्थूलं चतुरस्राणु वृत्तकम्  
१४,०४९।०४७अ	एवं द्वादशविस्तारं तेजसो रूपम् उच्यते  
१४,०४९।०४७च्	विज्ञेयं ब्राह्मणैर् नित्यं धर्मज्ञैः सत्यवादिभिः  
१४,०४९।०४८अ	शब्दस्पर्शौ च विज्ञेयौ द्विगुणो वायुर् उच्यते  
१४,०४९।०४८च्	वायोश् चापि गुणः स्पर्शः स्पर्शश् च बहुधा स्मृतः  
१४,०४९।०४९अ	उष्णः शीतः सुखो दुःखः स्निग्धो विशद एव च  
१४,०४९।०४९च्	कठिनश् चिक्कणः श्लक्ष्णः पिच्छिलो दारुणो मृदुः  
१४,०४९।०५०अ	एवं द्वादशविस्तारो वायव्यो गुण उच्यते  
१४,०४९।०५०च्	विधिवद् ब्रह्मणैः सिद्धैर् धर्मज्ञैस् तत्त्वदर्शिभिः  
१४,०४९।०५१अ	तत्रैकगुणम् आकाशं शब्द इत्य् एव च स्मृतः  
१४,०४९।०५१च्	तस्य शब्दस्य वक्ष्यामि विस्तरेण बहून् गुणान्  
१४,०४९।०५२अ	षड्जर्षभौ च गान्धारो मध्यमः पञ्चमस् तथा  
१४,०४९।०५२च्	अतः परं तु विज्ञेयो निषादो धैवतस् तथा  
१४,०४९।०५३अ	इष्टो ऽनिष्टश् च शब्दस् तु संहतः प्रविभागवान्  
१४,०४९।०५३च्	एवं बहुविधो ज्ञेयः शब्द आकाशसम्भवः  
१४,०४९।०५४अ	आकाशम् उत्तमं भूतम् अहङ्कारस् ततः परम्  
१४,०४९।०५४च्	अहङ्कारात् परा बुद्धिर् बुद्धेर् आत्मा ततः परः  
१४,०४९।०५५अ	तस्मात् तु परम् अव्यक्तम् अव्यक्तात् पुरुषः परः  
१४,०४९।०५५च्	परावरज्ञो भूतानां यं प्राप्यानन्त्यम् अश्नुते  
१४,०४९।०५५द्*००९०_०१	सर्वभूतात्मभूतात्मा गच्छत्य् आत्मानम् अक्षरम्  
१४,०५०।००१	ब्रह्मोवाच  
१४,०५०।००१अ	भूतानाम् अथ पञ्चानां यथैषाम् ईश्वरं मनः  
१४,०५०।००१च्	नियमे च विसर्गे च भूतात्मा मन एव च  
१४,०५०।००२अ	अधिष्ठाता मनो नित्यं भूतानां महतां तथा  
१४,०५०।००२च्	बुद्धिर् ऐश्वर्यम् आचष्टे क्षेत्रज्ञः सर्व उच्यते  
१४,०५०।००३अ	इन्द्रियाणि मनो युङ्क्ते सदश्वान् इव सारथिः  
१४,०५०।००३च्	इन्द्रियाणि मनो बुद्धिं क्षेत्रज्ञो युञ्जते सदा  
१४,०५०।००४अ	महाभूतसमायुक्तं बुद्धिसंयमनं रथम्  
१४,०५०।००४च्	तम् आरुह्य स भूतात्मा समन्तात् परिधावति  
१४,०५०।००५अ	इन्द्रियग्रामसंयुक्तो मनःसारथिर् एव च  
१४,०५०।००५च्	बुद्धिसंयमनो नित्यं महान् ब्रह्ममयो रथः  
१४,०५०।००६अ	एवं यो वेत्ति विद्वान् वै सदा ब्रह्ममयं रथम्  
१४,०५०।००६च्	स धीरः सर्वलोकेषु न मोहम् अधिगच्छति  
१४,०५०।००७अ	अव्यक्तादि विशेषान्तं त्रसस्थावरसङ्कुलम्  
१४,०५०।००७च्	चन्द्रसूर्यप्रभालोकं ग्रहनक्षत्रमण्डितम्  
१४,०५०।००८अ	नदीपर्वतजालैश् च सर्वतः परिभूषितम्  
१४,०५०।००८च्	विविधाभिस् तथाद्भिश् च सततं समलङ्कृतम्  
१४,०५०।००९अ	आजीवः सर्वभूतानां सर्वप्राणभृतां गतिः  
१४,०५०।००९च्	एतद् ब्रह्मवनं नित्यं यस्मिंश् चरति क्षेत्रवित्  
१४,०५०।०१०अ	लोके ऽस्मिन् यानि भूतानि स्थावराणि चराणि च  
१४,०५०।०१०च्	तान्य् एवाग्रे प्रलीयन्ते पश्चाद् भूतकृता गुणाः  
१४,०५०।०१०ए	गुणेभ्यः पञ्चभूतानि एष भूतसमुच्छ्रयः  
१४,०५०।०११अ	देवा मनुष्या गन्धर्वाः पिशाचासुरराक्षसाः  
१४,०५०।०११च्	सर्वे स्वभावतः सृष्टा न क्रियाभ्यो न कारणात्  
१४,०५०।०१२अ	एते विश्वकृतो विप्रा जायन्ते ह पुनः पुनः  
१४,०५०।०१२च्	तेभ्यः प्रसूतास् तेष्व् एव महाभूतेषु पञ्चसु  
१४,०५०।०१२ए	प्रलीयन्ते यथाकालम् ऊर्मयः सागरे यथा  
१४,०५०।०१३अ	विश्वसृग्भ्यस् तु भूतेभ्यो महाभूतानि गच्छति  
१४,०५०।०१३च्	भूतेभ्यश् चापि पञ्चभ्यो मुक्तो गच्छेत् प्रजापतिम्  
१४,०५०।०१४अ	प्रजापतिर् इदं सर्वं तपसैवासृजत् प्रभुः  
१४,०५०।०१४च्	तथैव वेदान् ऋषयस् तपसा प्रतिपेदिरे  
१४,०५०।०१५अ	तपसश् चानुपूर्व्येण फलमूलाशिनस् तथा  
१४,०५०।०१५च्	त्रैलोक्यं तपसा सिद्धाः पश्यन्तीह समाहिताः  
१४,०५०।०१६अ	ओषधान्य् अगदादीनी नानाविद्याश् च सर्वशः  
१४,०५०।०१६च्	तपसैव प्रसिध्यन्ति तपोमूलं हि साधनम्  
१४,०५०।०१७अ	यद् दुरापं दुराम्नायं दुराधर्षं दुरन्वयम्  
१४,०५०।०१७च्	तत् सर्वं तपसा साध्यं तपो हि दुरतिक्रमम्  
१४,०५०।०१८अ	सुरापो ब्रह्महा स्तेयी भ्रूणहा गुरुतल्पगः  
१४,०५०।०१८च्	तपसैव सुतप्तेन मुच्यन्ते किल्बिषात् ततः  
१४,०५०।०१९अ	मनुष्याः पितरो देवाः पशवो मृगपक्षिणः  
१४,०५०।०१९च्	यानि चान्यानि भूतानि त्रसानि स्थावराणि च  
१४,०५०।०२०अ	तपःपरायणा नित्यं सिध्यन्ते तपसा सदा  
१४,०५०।०२०च्	तथैव तपसा देवा महाभागा दिवं गताः  
१४,०५०।०२१अ	आशीर्युक्तानि कर्माणि कुर्वते ये त्व् अतन्द्रिताः  
१४,०५०।०२१च्	अहङ्कारसमायुक्तास् ते सकाशे प्रजापतेः  
१४,०५०।०२२अ	ध्यानयोगेन शुद्धेन निर्ममा निरहङ्कृताः  
१४,०५०।०२२च्	प्राप्नुवन्ति महात्मानो महान्तं लोकम् उत्तमम्  
१४,०५०।०२३अ	ध्यानयोगाद् उपागम्य प्रसन्नमतयः सदा  
१४,०५०।०२३च्	सुखोपचयम् अव्यक्तं प्रविशन्त्य् आत्मवत्तया  
१४,०५०।०२४अ	ध्यानयोगाद् उपागम्य निर्ममा निरहङ्कृताः  
१४,०५०।०२४च्	अव्यक्तं प्रविशन्तीह महान्तं लोकम् उत्तमम्  
१४,०५०।०२५अ	अव्यक्ताद् एव सम्भूतः समयज्ञो गतः पुनः  
१४,०५०।०२५च्	तमोरजोभ्यां निर्मुक्तः सत्त्वम् आस्थाय केवलम्  
१४,०५०।०२६अ	विमुक्तः सर्वपापेभ्यः सर्वं त्यजति निष्कलः  
१४,०५०।०२६च्	क्षेत्रज्ञ इति तं विद्याद् यस् तं वेद स वेदवित्  
१४,०५०।०२७अ	चित्तं चित्ताद् उपागम्य मुनिर् आसीत संयतः  
१४,०५०।०२७च्	यच्चित्तस् तन्मना भूत्वा गुह्यम् एतत् सनातनम्  
१४,०५०।०२८अ	अव्यक्तादि विशेषान्तम् अविद्यालक्षणं स्मृतम्  
१४,०५०।०२८च्	निबोधत यथा हीदं गुणैर् लक्षणम् इत्य् उत  
१४,०५०।०२९अ	द्व्यक्षरस् तु भवेन् मृत्युस् त्र्यक्षरं ब्रह्म शाश्वतम्  
१४,०५०।०२९च्	ममेति च भवेन् मृत्युर् न ममेति च शाश्वतम्  
१४,०५०।०३०अ	कर्म के चित् प्रशंसन्ति मन्दबुद्धितरा नराः  
१४,०५०।०३०च्	ये तु बुद्धा महात्मानो न प्रशंसन्ति कर्म ते  
१४,०५०।०३१अ	कर्मणा जायते जन्तुर् मूर्तिमान् षोडशात्मकः  
१४,०५०।०३१च्	पुरुषं सृजते ऽविद्या अग्राह्यम् अमृताशिनम्  
१४,०५०।०३२अ	तस्मात् कर्मसु निःस्नेहा ये के चित् पारदर्शिनः  
१४,०५०।०३२च्	विद्यामयो ऽयं पुरुषो न तु कर्ममयः स्मृतः  
१४,०५०।०३२द्*००९१_०१	य एवम् अमृतं नित्यम् अग्राह्यं शश्वद् अक्षरम्  
१४,०५०।०३२द्*००९१_०२	वश्यात्मानम् असंश्लिष्टं यो वेद न मृतो भवेत्  
१४,०५०।०३३अ	अपूर्वम् अमृतं नित्यं य एनम् अविचारिणम्  
१४,०५०।०३३च्	य एनं विन्दते ऽऽत्मानम् अग्राह्यम् अमृताशिनम्  
१४,०५०।०३३ए	अग्राह्यो ऽमृतो भवति य एभिः कारणैर् ध्रुवः  
१४,०५०।०३४अ	अपोह्य सर्वसङ्कल्पान् संयम्यात्मानम् आत्मनि  
१४,०५०।०३४च्	स तद् ब्रह्म शुभं वेत्ति यस्माद् भूयो न विद्यते  
१४,०५०।०३५अ	प्रसादेनैव सत्त्वस्य प्रसादं समवाप्नुयात्  
१४,०५०।०३५च्	लक्षणं हि प्रसादस्य यथा स्यात् स्वप्नदर्शनम्  
१४,०५०।०३६अ	गतिर् एषा तु मुक्तानां ये ज्ञानपरिनिष्ठिताः  
१४,०५०।०३६च्	प्रवृत्तयश् च याः सर्वाः पश्यन्ति परिणामजाः  
१४,०५०।०३७अ	एषा गतिर् असक्तानाम् एष धर्मः सनातनः  
१४,०५०।०३७च्	एषा ज्ञानवतां प्राप्तिर् एतद् वृत्तम् अनिन्दितम्  
१४,०५०।०३७द्*००९२_०१	निःसङ्गेनैव तत् सर्वं निराशीपादलोपनात्  
१४,०५०।०३८अ	समेन सर्वभूतेषु निःस्पृहेण निराशिषा  
१४,०५०।०३८च्	शक्या गतिर् इयं गन्तुं सर्वत्र समदर्शिना  
१४,०५०।०३९अ	एतद् वः सर्वम् आख्यातं मया विप्रर्षिसत्तमाः  
१४,०५०।०३९च्	एवम् आचरत क्षिप्रं ततः सिद्धिम् अवाप्स्यथ  
१४,०५०।०४०	गुरुर् उवाच  
१४,०५०।०४०अ	इत्य् उक्तास् ते तु मुनयो ब्रह्मणा गुरुणा तथा  
१४,०५०।०४०च्	कृतवन्तो महात्मानस् ततो लोकान् अवाप्नुवन्  
१४,०५०।०४१अ	त्वम् अप्य् एतन् महाभाग यथोक्तं ब्रह्मणो वचः  
१४,०५०।०४१च्	सम्यग् आचर शुद्धात्मंस् ततः सिद्धिम् अवाप्स्यसि  
१४,०५०।०४२	वासुदेव उवाच  
१४,०५०।०४२अ	इत्य् उक्तः स तदा शिष्यो गुरुणा धर्मम् उत्तमम्  
१४,०५०।०४२च्	चकार सर्वं कौन्तेय ततो मोक्षम् अवाप्तवान्  
१४,०५०।०४३अ	कृतकृत्यश् च स तदा शिष्यः कुरुकुलोद्वह  
१४,०५०।०४३च्	तत् पदं समनुप्राप्तो यत्र गत्वा न शोचति  
१४,०५०।०४४	अर्जुन उवाच  
१४,०५०।०४४अ	को न्व् असौ ब्राह्मणः कृष्ण कश् च शिष्यो जनार्दन  
१४,०५०।०४४च्	श्रोतव्यं चेन् मयैतद् वै तत् त्वम् आचक्ष्व मे विभो  
१४,०५०।०४५	वासुदेव उवाच  
१४,०५०।०४५अ	अहं गुरुर् महाबाहो मनः शिष्यं च विद्धि मे  
१४,०५०।०४५च्	त्वत्प्रीत्या गुह्यम् एतच् च कथितं मे धनञ्जय  
१४,०५०।०४६अ	मयि चेद् अस्ति ते प्रीतिर् नित्यं कुरुकुलोद्वह  
१४,०५०।०४६च्	अध्यात्मम् एतच् छ्रुत्वा त्वं सम्यग् आचर सुव्रत  
१४,०५०।०४७अ	ततस् त्वं सम्यग् आचीर्णे धर्मे ऽस्मिन् कुरुनन्दन  
१४,०५०।०४७च्	सर्वपापविशुद्धात्मा मोक्षं प्राप्स्यसि केवलम्  
१४,०५०।०४८अ	पूर्वम् अप्य् एतद् एवोक्तं युद्धकाल उपस्थिते  
१४,०५०।०४८च्	मया तव महाबाहो तस्माद् अत्र मनः कुरु  
१४,०५०।०४९अ	मया तु भरतश्रेष्ठ चिरदृष्टः पिता विभो  
१४,०५०।०४९च्	तम् अहं द्रष्टुम् इच्छामि सम्मते तव फल्गुन  
१४,०५०।०५०	वैशम्पायन उवाच  
१४,०५०।०५०अ	इत्य् उक्तवचनं कृष्णं प्रत्युवाच धनञ्जयः  
१४,०५०।०५०ब्*००९३_०१	यद् इष्टं कुरु सर्वस्यापीश्वरो ऽस्मान् प्रपालय  
१४,०५०।०५०ब्*००९३_०२	नमस् ते सर्वलोकात्मन् नारायण परात्पर  
१४,०५०।०५०ब्*००९३_०३	मनोमलात् तपो ऽशक्यं कर्म चाविद्यया हतम्  
१४,०५०।०५०ब्*००९३_०४	दानम् अप्य् अर्थदोषेण नाम तस्मात् कलौ स्मरेत्  
१४,०५०।०५०ब्*००९३_०५	यदि गन्तुं कृता बुद्धिर् वासुदेव नमो ऽस्तु ते  
१४,०५०।०५०च्	गच्छावो नगरं कृष्ण गजसाह्वयम् अद्य वै  
१४,०५०।०५१अ	समेत्य तत्र राजानं धर्मात्मानं युधिष्ठिरम्  
१४,०५०।०५१च्	समनुज्ञाप्य दुर्धर्षं स्वां पुरीं यातुम् अर्हसि  
१४,०५१।००१	वैशम्पायन उवाच  
१४,०५१।००१अ	ततो ऽभ्यचोदयत् कृष्णो युज्यताम् इति दारुकम्  
१४,०५१।००१च्	मुहूर्ताद् इव चाचष्ट युक्तम् इत्य् एव दारुकः  
१४,०५१।००२अ	तथैव चानुयात्राणि चोदयाम् आस पाण्डवः  
१४,०५१।००२च्	सज्जयध्वं प्रयास्यामो नगरं गजसाह्वयम्  
१४,०५१।००३अ	इत्य् उक्ताः सैनिकास् ते तु सज्जीभूता विशां पते  
१४,०५१।००३च्	आचख्युः सज्जम् इत्य् एव पार्थायामिततेजसे  
१४,०५१।००४अ	ततस् तौ रथम् आस्थाय प्रयातौ कृष्णपाण्डवौ  
१४,०५१।००४च्	विकुर्वाणौ कथाश् चित्राः प्रीयमाणौ विशां पते  
१४,०५१।००५अ	रथस्थं तु महातेजा वासुदेवं धनञ्जयः  
१४,०५१।००५च्	पुनर् एवाब्रवीद् वाक्यम् इदं भरतसत्तम  
१४,०५१।००६अ	त्वत्प्रसादाज् जयः प्राप्तो राज्ञा वृष्णिकुलोद्वह  
१४,०५१।००६च्	निहताः शत्रवश् चापि प्राप्तं राज्यम् अकण्टकम्  
१४,०५१।००७अ	नाथवन्तश् च भवता पाण्डवा मधुसूदन  
१४,०५१।००७च्	भवन्तं प्लवम् आसाद्य तीर्णाः स्म कुरुसागरम्  
१४,०५१।००७द्*००९४_०१	भक्तांस् त्वम् आश्रितान् अस्मान् पालयामुत्र चेह च  
१४,०५१।००८अ	विश्वकर्मन् नमस् ते ऽस्तु विश्वात्मन् विश्वसम्भव  
१४,०५१।००८च्	यथाहं त्वा विजानामि यथा चाहं भवन्मनाः  
१४,०५१।००८द्*००९५_०१	भवामि सततं कृष्ण तथा कुरु महामते  
१४,०५१।००९अ	त्वत्तेजःसम्भवो नित्यं हुताशो मधुसूदन  
१४,०५१।००९च्	रतिः क्रीडामयी तुभ्यं माया ते रोदसी विभो  
१४,०५१।०१०अ	त्वयि सर्वम् इदं विश्वं यद् इदं स्थाणुजङ्गमम्  
१४,०५१।०१०च्	त्वं हि सर्वं विकुरुषे भूतग्रामं सनातनम्  
१४,०५१।०११अ	पृथिवीं चान्तरिक्षं च तथा स्थावरजङ्गमम्  
१४,०५१।०११च्	हसितं ते ऽमला ज्योत्स्ना ऋतवश् चेन्द्रियान्वयाः  
१४,०५१।०१२अ	प्राणो वायुः सततगः क्रोधो मृत्युः सनातनः  
१४,०५१।०१२च्	प्रसादे चापि पद्मा श्रीर् नित्यं त्वयि महामते  
१४,०५१।०१३अ	रतिस् तुष्टिर् धृतिः क्षान्तिस् त्वयि चेदं चराचरम्  
१४,०५१।०१३च्	त्वम् एवेह युगान्तेषु निधनं प्रोच्यसे ऽनघ  
१४,०५१।०१४अ	सुदीर्घेणापि कालेन न ते शक्या गुणा मया  
१४,०५१।०१४च्	आत्मा च परमो वक्तुं नमस् ते नलिनेक्षण  
१४,०५१।०१५अ	विदितो मे ऽसि दुर्धर्ष नारदाद् देवलात् तथा  
१४,०५१।०१५च्	कृष्णद्वैपायनाच् चैव तथा कुरुपितामहात्  
१४,०५१।०१६अ	त्वयि सर्वं समासक्तं त्वम् एवैको जनेश्वरः  
१४,०५१।०१६च्	यच् चानुग्रहसंयुक्तम् एतद् उक्तं त्वयानघ  
१४,०५१।०१७अ	एतत् सर्वम् अहं सम्यग् आचरिष्ये जनार्दन  
१४,०५१।०१७च्	इदं चाद्भुतम् अत्यर्थं कृतम् अस्मत्प्रियेप्सया  
१४,०५१।०१८अ	यत् पापो निहतः सङ्ख्ये कौरव्यो धृतराष्ट्रजः  
१४,०५१।०१८च्	त्वया दग्धं हि तत् सैन्यं मया विजितम् आहवे  
१४,०५१।०१९अ	भवता तत् कृतं कर्म येनावाप्तो जयो मया  
१४,०५१।०१९च्	दुर्योधनस्य सङ्ग्रामे तव बुद्धिपराक्रमैः  
१४,०५१।०२०अ	कर्णस्य च वधोपायो यथावत् सम्प्रदर्शितः  
१४,०५१।०२०च्	सैन्धवस्य च पापस्य भूरिश्रवस एव च  
१४,०५१।०२०द्*००९६_०१	तस्मात् त्वम् एव सञ्चिन्त्य हितं कुरु यथा तथा  
१४,०५१।०२१अ	अहं च प्रीयमाणेन त्वया देवकिनन्दन  
१४,०५१।०२१च्	यद् उक्तस् तत् करिष्यामि न हि मे ऽत्र विचारणा  
१४,०५१।०२२अ	राजानं च समासाद्य धर्मात्मानं युधिष्ठिरम्  
१४,०५१।०२२च्	चोदयिष्यामि धर्मज्ञ गमनार्थं तवानघ  
१४,०५१।०२३अ	रुचितं हि ममैतत् ते द्वारकागमनं प्रभो  
१४,०५१।०२३च्	अचिराच् चैव दृष्टा त्वं मातुलं मधुसूदन  
१४,०५१।०२३ए	बलदेवं च दुर्धर्षं तथान्यान् वृष्णिपुङ्गवान्  
१४,०५१।०२४अ	एवं सम्भाषमाणौ तौ प्राप्तौ वारणसाह्वयम्  
१४,०५१।०२४च्	तथा विविशतुश् चोभौ सम्प्रहृष्टनराकुलम्  
१४,०५१।०२५अ	तौ गत्वा धृतराष्ट्रस्य गृहं शक्रगृहोपमम्  
१४,०५१।०२५च्	ददृशाते महाराज धृतराष्ट्रं जनेश्वरम्  
१४,०५१।०२६अ	विदुरं च महाबुद्धिं राजानं च युधिष्ठिरम्  
१४,०५१।०२६च्	भीमसेनं च दुर्धर्षं माद्रीपुत्रौ च पाण्डवौ  
१४,०५१।०२६ए	धृतराष्ट्रम् उपासीनं युयुत्सुं चापराजितम्  
१४,०५१।०२७अ	गान्धारीं च महाप्राज्ञां पृथां कृष्णां च भामिनीम्  
१४,०५१।०२७च्	सुभद्राद्याश् च ताः सर्वा भरतानां स्त्रियस् तथा  
१४,०५१।०२७ए	ददृशाते स्थिताः सर्वा गान्धारीं परिवार्य वै  
१४,०५१।०२८अ	ततः समेत्य राजानं धृतराष्ट्रम् अरिन्दमौ  
१४,०५१।०२८च्	निवेद्य नामधेये स्वे तस्य पादाव् अगृह्णताम्  
१४,०५१।०२९अ	गान्धार्याश् च पृथायाश् च धर्मराज्ञस् तथैव च  
१४,०५१।०२९च्	भीमस्य च महात्मानौ तथा पादाव् अगृह्णताम्  
१४,०५१।०२९द्*००९७_०१	भीमस्य च ववन्दाते तथा पादौ महात्मनः  
१४,०५१।०२९द्*००९८_०१	महात्मानौ तथा पादौ ववन्दतुर् अरिन्दमौ  
१४,०५१।०२९द्*००९९_०१	महात्मानौ महावीर्यौ तथा पादौ ववन्दतुः  
१४,०५१।०३०अ	क्षत्तारं चापि सम्पूज्य पृष्ट्वा कुशलम् अव्ययम्  
१४,०५१।०३०ब्*०१००_०१	परिष्वज्य महात्मानं वैश्यापुत्रं महारथम्  
१४,०५१।०३०च्	तैः सार्धं नृपतिं वृद्धं ततस् तं पर्युपासताम्  
१४,०५१।०३१अ	ततो निशि महाराज धृतराष्ट्रः कुरूद्वहान्  
१४,०५१।०३१च्	जनार्दनं च मेधावी व्यसर्जयत वै गृहान्  
१४,०५१।०३२अ	ते ऽनुज्ञाता नृपतिना ययुः स्वं स्वं निवेशनम्  
१४,०५१।०३२च्	धनञ्जयगृहान् एव ययौ कृष्णस् तु वीर्यवान्  
१४,०५१।०३३अ	तत्रार्चितो यथान्यायं सर्वकामैर् उपस्थितः  
१४,०५१।०३३च्	कृष्णः सुष्वाप मेधावी धनञ्जयसहायवान्  
१४,०५१।०३४अ	प्रभातायां तु शर्वर्यां कृतपूर्वाह्णिकक्रियौ  
१४,०५१।०३४च्	धर्मराजस्य भवनं जग्मतुः परमार्चितौ  
१४,०५१।०३४ए	यत्रास्ते स सहामात्यो धर्मराजो महामनाः  
१४,०५१।०३५अ	ततस् तौ तत् प्रविश्याथ ददृशाते महाबलौ  
१४,०५१।०३५च्	धर्मराजानम् आसीनं देवराजम् इवाश्विनौ  
१४,०५१।०३६अ	तौ समासाद्य राजानं वार्ष्णेयकुरुपुङ्गवौ  
१४,०५१।०३६च्	निषीदतुर् अनुज्ञातौ प्रीयमाणेन तेन वै  
१४,०५१।०३७अ	ततः स राजा मेधावी विवक्षू प्रेक्ष्य ताव् उभौ  
१४,०५१।०३७च्	प्रोवाच वदतां श्रेष्ठो वचनं राजसत्तमः  
१४,०५१।०३८अ	विवक्षू हि युवां मन्ये वीरौ यदुकुरूद्वहौ  
१४,०५१।०३८च्	ब्रूत कर्तास्मि सर्वं वां न चिरान् मा विचार्यताम्  
१४,०५१।०३९अ	इत्य् उक्ते फल्गुनस् तत्र धर्मराजानम् अब्रवीत्  
१४,०५१।०३९ब्*०१०१_०१	इत्य् उक्ते धर्मराजेन फल्गुनः प्रत्यभाषत  
१४,०५१।०३९च्	विनीतवद् उपागम्य वाक्यं वाक्यविशारदः  
१४,०५१।०४०अ	अयं चिरोषितो राजन् वासुदेवः प्रतापवान्  
१४,०५१।०४०च्	भवन्तं समनुज्ञाप्य पितरं द्रष्टुम् इच्छति  
१४,०५१।०४१अ	स गच्छेद् अभ्यनुज्ञातो भवता यदि मन्यसे  
१४,०५१।०४१च्	आनर्तनगरीं वीरस् तद् अनुज्ञातुम् अर्हसि  
१४,०५१।०४२	युधिष्ठिर उवाच  
१४,०५१।०४२अ	पुण्डरीकाक्ष भद्रं ते गच्छ त्वं मधुसूदन  
१४,०५१।०४२च्	पुरीं द्वारवतीम् अद्य द्रष्टुं शूरसुतं प्रभुम्  
१४,०५१।०४३अ	रोचते मे महाबाहो गमनं तव केशव  
१४,०५१।०४३च्	मातुलश् चिरदृष्टो मे त्वया देवी च देवकी  
१४,०५१।०४४अ	मातुलं वसुदेवं त्वं बलदेवं च माधव  
१४,०५१।०४४च्	पूजयेथा महाप्राज्ञ मद्वाक्येन यथार्हतः  
१४,०५१।०४५अ	स्मरेथाश् चापि मां नित्यं भीमं च बलिनां वरम्  
१४,०५१।०४५च्	फल्गुनं नकुलं चैव सहदेवं च माधव  
१४,०५१।०४६अ	आनर्तान् अवलोक्य त्वं पितरं च महाभुज  
१४,०५१।०४६च्	वृष्णींश् च पुनर् आगच्छेर् हयमेधे ममानघ  
१४,०५१।०४७अ	स गच्छ रत्नान्य् आदाय विविधानि वसूनि च  
१४,०५१।०४७च्	यच् चाप्य् अन्यन् मनोज्ञं ते तद् अप्य् आदत्स्व सात्वत  
१४,०५१।०४८अ	इयं हि वसुधा सर्वा प्रसादात् तव माधव  
१४,०५१।०४८च्	अस्मान् उपगता वीर निहताश् चापि शत्रवः  
१४,०५१।०४८द्*०१०२_०१	स्वर्गापवर्गविषयं त्वद्भक्तानां न दुर्लभम्  
१४,०५१।०४८द्*०१०२_०२	संसारगहने त्व् अद्य पापाग्निं प्रशमाम्बुद  
१४,०५१।०४९अ	एवं ब्रुवति कौरव्ये धर्मराजे युधिष्ठिरे  
१४,०५१।०४९च्	वासुदेवो वरः पुंसाम् इदं वचनम् अब्रवीत्  
१४,०५१।०५०अ	तवैव रत्नानि धनं च केवलम्; धरा च कृत्स्ना तु महाभुजाद्य वै  
१४,०५१।०५०च्	यद् अस्ति चान्यद् द्रविणं गृहेषु मे; त्वम् एव तस्येश्वर नित्यम् ईश्वरः  
१४,०५१।०५१अ	तथेत्य् अथोक्तः प्रतिपूजितस् तदा; गदाग्रजो धर्मसुतेन वीर्यवान्  
१४,०५१।०५१च्	पितृष्वसाम् अभ्यवदद् यथाविधि; सम्पूजितश् चाप्य् अगमत् प्रदक्षिणम्  
१४,०५१।०५२अ	तया स सम्यक् प्रतिनन्दितस् तदा; तथैव सर्वैर् विदुरादिभिस् ततः  
१४,०५१।०५२च्	विनिर्ययौ नागपुराद् गदाग्रजो; रथेन दिव्येन चतुर्युजा हरिः  
१४,०५१।०५३अ	रथं सुभद्राम् अधिरोप्य भामिनीं; युधिष्ठिरस्यानुमते जनार्दनः  
१४,०५१।०५३च्	पितृष्वसायाश् च तथा महाभुजो; विनिर्ययौ पौरजनाभिसंवृतः  
१४,०५१।०५४अ	तम् अन्वगाद् वानरवर्यकेतनः; ससात्यकिर् माद्रवतीसुताव् अपि  
१४,०५१।०५४च्	अगाधबुद्धिर् विदुरश् च माधवं; स्वयं च भीमो गजराजविक्रमः  
१४,०५१।०५५अ	निवर्तयित्वा कुरुराष्ट्रवर्धनांस्; ततः स सर्वान् विदुरं च वीर्यवान्  
१४,०५१।०५५च्	जनार्दनो दारुकम् आह सत्वरः; प्रचोदयाश्वान् इति सात्यकिस् तदा  
१४,०५१।०५६अ	ततो ययौ शत्रुगणप्रमर्दनः; शिनिप्रवीरानुगतो जनार्दनः  
१४,०५१।०५६च्	यथा निहत्यारिगणाञ् शतक्रतुर्; दिवं तथानर्तपुरीं प्रतापवान्  
१४,०५२।००१	वैशम्पायन उवाच  
१४,०५२।००१अ	तथा प्रयान्तं वार्ष्णेयं द्वारकां भरतर्षभाः  
१४,०५२।००१च्	परिष्वज्य न्यवर्तन्त सानुयात्राः परन्तपाः  
१४,०५२।००२अ	पुनः पुनश् च वार्ष्णेयं पर्यष्वजत फल्गुनः  
१४,०५२।००२च्	आ चक्षुर्विषयाच् चैनं ददर्श च पुनः पुनः  
१४,०५२।००३अ	कृच्छ्रेणैव च तां पार्थो गोविन्दे विनिवेशिताम्  
१४,०५२।००३च्	सञ्जहार तदा दृष्टिं कृष्णश् चाप्य् अपराजितः  
१४,०५२।००४अ	तस्य प्रयाणे यान्य् आसन् निमित्तानि महात्मनः  
१४,०५२।००४च्	बहून्य् अद्भुतरूपाणि तानि मे गदतः शृणु  
१४,०५२।००५अ	वायुर् वेगेन महता रथस्य पुरतो ववौ  
१४,०५२।००५च्	कुर्वन् निःशर्करं मार्गं विरजस्कम् अकण्टकम्  
१४,०५२।००६अ	ववर्ष वासवश् चापि तोयं शुचि सुगन्धि च  
१४,०५२।००६च्	दिव्यानि चैव पुष्पाणि पुरतः शार्ङ्गधन्वनः  
१४,०५२।००७अ	स प्रयातो महाबाहुः समेषु मरुधन्वसु  
१४,०५२।००७च्	ददर्शाथ मुनिश्रेष्ठम् उत्तङ्कम् अमितौजसम्  
१४,०५२।००७द्*०१०३_०१	आगच्छन्तम् अपश्यद् वै उदङ्कं नाम नामतः  
१४,०५२।००७द्*०१०४_०१	महर्षिं सिद्धतपसं सर्वलोकान्तविश्रुतम्  
१४,०५२।००८अ	स तं सम्पूज्य तेजस्वी मुनिं पृथुललोचनः  
१४,०५२।००८च्	पूजितस् तेन च तदा पर्यपृच्छद् अनामयम्  
१४,०५२।००९अ	स पृष्टः कुशलं तेन सम्पूज्य मधुसूदनम्  
१४,०५२।००९च्	उत्तङ्को ब्राह्मणश्रेष्ठस् ततः पप्रच्छ माधवम्  
१४,०५२।०१०अ	कच्चिच् छौरे त्वया गत्वा कुरुपाण्डवसद्म तत्  
१४,०५२।०१०च्	कृतं सौभ्रात्रम् अचलं तन् मे व्याख्यातुम् अर्हसि  
१४,०५२।०११अ	अभिसन्धाय तान् वीरान् उपावृत्तो ऽसि केशव  
१४,०५२।०११च्	सम्बन्धिनः सुदयितान् सततं वृष्णिपुङ्गव  
१४,०५२।०१२अ	कच्चित् पाण्डुसुताः पञ्च धृतराष्ट्रस्य चात्मजाः  
१४,०५२।०१२च्	लोकेषु विहरिष्यन्ति त्वया सह परन्तप  
१४,०५२।०१३अ	स्वराष्ट्रेषु च राजानः कच्चित् प्राप्स्यन्ति वै सुखम्  
१४,०५२।०१३च्	कौरवेषु प्रशान्तेषु त्वया नाथेन माधव  
१४,०५२।०१४अ	या मे सम्भावना तात त्वयि नित्यम् अवर्तत  
१४,०५२।०१४च्	अपि सा सफला कृष्ण कृता ते भरतान् प्रति  
१४,०५२।०१५	वासुदेव उवाच  
१४,०५२।०१५अ	कृतो यत्नो मया ब्रह्मन् सौभ्रात्रे कौरवान् प्रति  
१४,०५२।०१५च्	न चाशक्यन्त सन्धातुं ते ऽधर्मरुचयो मया  
१४,०५२।०१५द्*०१०५_०१	नाशक्यन्त यदा साम्ये ते स्थापयितुम् अञ्जसा  
१४,०५२।०१६अ	ततस् ते निधनं प्राप्ताः सर्वे ससुतबान्धवाः  
१४,०५२।०१६च्	न दिष्टम् अभ्यतिक्रान्तुं शक्यं बुद्ध्या बलेन वा  
१४,०५२।०१६ए	महर्षे विदितं नूनं सर्वम् एतत् तवानघ  
१४,०५२।०१७अ	ते ऽत्यक्रामन् मतिं मह्यं भीष्मस्य विदुरस्य च  
१४,०५२।०१७ब्*०१०६_०१	यथा तु मिलितं सर्वं मह्यं भीष्मस्य सङ्गरम्  
१४,०५२।०१७च्	ततो यमक्षयं जग्मुः समासाद्येतरेतरम्  
१४,०५२।०१८अ	पञ्च वै पाण्डवाः शिष्टा हतमित्रा हतात्मजाः  
१४,०५२।०१८च्	धार्तराष्ट्राश् च निहताः सर्वे ससुतबान्धवाः  
१४,०५२।०१९अ	इत्य् उक्तवचने कृष्णे भृशं क्रोधसमन्वितः  
१४,०५२।०१९च्	उत्तङ्कः प्रत्युवाचैनं रोषाद् उत्फाल्य लोचने  
१४,०५२।०२०अ	यस्माच् छक्तेन ते कृष्ण न त्राताः कुरुपाण्डवाः  
१४,०५२।०२०च्	सम्बन्धिनः प्रियास् तस्माच् छप्स्ये ऽहं त्वाम् असंशयम्  
१४,०५२।०२१अ	न च ते प्रसभं यस्मात् ते निगृह्य निवर्तिताः  
१४,०५२।०२१च्	तस्मान् मन्युपरीतस् त्वां शप्स्यामि मधुसूदन  
१४,०५२।०२२अ	त्वया हि शक्तेन सता मिथ्याचारेण माधव  
१४,०५२।०२२च्	उपचीर्णाः कुरुश्रेष्ठा यस् त्व् एतान् समुपेक्षथाः  
१४,०५२।०२३	वासुदेव उवाच  
१४,०५२।०२३अ	शृणु मे विस्तरेणेदं यद् वक्ष्ये भृगुनन्दन  
१४,०५२।०२३च्	गृहाणानुनयं चापि तपस्वी ह्य् असि भार्गव  
१४,०५२।०२४अ	श्रुत्वा त्वम् एतद् अध्यात्मं मुञ्चेथाः शापम् अद्य वै  
१४,०५२।०२४च्	न च मां तपसाल्पेन शक्तो ऽभिभवितुं पुमान्  
१४,०५२।०२५अ	न च ते तपसो नाशम् इच्छामि जपतां वर  
१४,०५२।०२५च्	तपस् ते सुमहद् दीप्तं गुरवश् चापि तोषिताः  
१४,०५२।०२६अ	कौमारं ब्रह्मचर्यं ते जानामि द्विजसत्तम  
१४,०५२।०२६च्	दुःखार्जितस्य तपसस् तस्मान् नेच्छामि ते व्ययम्  
१४,०५३।००१	उत्तङ्क उवाच  
१४,०५३।००१अ	ब्रूहि केशव तत्त्वेन त्वम् अध्यात्मम् अनिन्दितम्  
१४,०५३।००१च्	श्रुत्वा श्रेयो ऽभिधास्यामि शापं वा ते जनार्दन  
१४,०५३।००२	वासुदेव उवाच  
१४,०५३।००२अ	तमो रजश् च सत्त्वं च विद्धि भावान् मदाश्रयान्  
१४,०५३।००२ब्*०१०७_०१	स्थितिसृष्टिलयाध्यक्षो विष्णुब्रह्मेशसञ्ज्ञितः  
१४,०५३।००२ब्*०१०७_०२	कदा चित् तमसा रुद्रो विष्णुः सत्त्वगुणे स्थितः  
१४,०५३।००२ब्*०१०७_०३	रजस्य् अपि तथा ब्रह्मा गुणाद् अन्यगुणानुगौ  
१४,०५३।००२ब्*०१०७_०४	प्रणवात्मा च शब्दादींस् त्रिगुणात्मा चराचरम्  
१४,०५३।००२च्	तथा रुद्रान् वसूंश् चापि विद्धि मत्प्रभवान् द्विज  
१४,०५३।००३अ	मयि सर्वाणि भूतानि सर्वभूतेषु चाप्य् अहम्  
१४,०५३।००३च्	स्थित इत्य् अभिजानीहि मा ते ऽभूद् अत्र संशयः  
१४,०५३।००४अ	तथा दैत्यगणान् सर्वान् यक्षराक्षसपन्नगान्  
१४,०५३।००४च्	गन्धर्वाप्सरसश् चैव विद्धि मत्प्रभवान् द्विज  
१४,०५३।००४च्*०१०८_०१	**** **** यक्षगन्धर्वराक्षसान्  
१४,०५३।००४च्*०१०८_०२	नागान् अप्सरसश् चैव  
१४,०५३।००५अ	सद् असच् चैव यत् प्राहुर् अव्यक्तं व्यक्तम् एव च  
१४,०५३।००५च्	अक्षरं च क्षरं चैव सर्वम् एतन् मदात्मकम्  
१४,०५३।००६अ	ये चाश्रमेषु वै धर्माश् चतुर्षु विहिता मुने  
१४,०५३।००६च्	दैवानि चैव कर्माणि विद्धि सर्वं मदात्मकम्  
१४,०५३।००७अ	असच् च सदसच् चैव यद् विश्वं सदसतः परम्  
१४,०५३।००७च्	ततः परं नास्ति चैव देवदेवात् सनातनात्  
१४,०५३।००८अ	ॐकारप्रभवान् वेदान् विद्धि मां त्वं भृगूद्वह  
१४,०५३।००८च्	यूपं सोमं तथैवेह त्रिदशाप्यायनं मखे  
१४,०५३।००९अ	होतारम् अपि हव्यं च विद्धि मां भृगुनन्दन  
१४,०५३।००९च्	अध्वर्युः कल्पकश् चापि हविः परमसंस्कृतम्  
१४,०५३।०१०अ	उद्गाता चापि मां स्तौति गीतघोषैर् महाध्वरे  
१४,०५३।०१०च्	प्रायश्चित्तेषु मां ब्रह्मञ् शान्तिमङ्गलवाचकाः  
१४,०५३।०१०ए	स्तुवन्ति विश्वकर्माणं सततं द्विजसत्तमाः  
१४,०५३।०११अ	विद्धि मह्यं सुतं धर्मम् अग्रजं द्विजसत्तम  
१४,०५३।०११च्	मानसं दयितं विप्र सर्वभूतदयात्मकम्  
१४,०५३।०१२अ	तत्राहं वर्तमानैश् च निवृत्तैश् चैव मानवैः  
१४,०५३।०१२च्	बह्वीः संसरमाणो वै योनीर् हि द्विजसत्तम  
१४,०५३।०१३अ	धर्मसंरक्षणार्थाय धर्मसंस्थापनाय च  
१४,०५३।०१३च्	तैस् तैर् वेषैश् च रूपैश् च त्रिषु लोकेषु भार्गव  
१४,०५३।०१४अ	अहं विष्णुर् अहं ब्रह्मा शक्रो ऽथ प्रभवाप्ययः  
१४,०५३।०१४च्	भूतग्रामस्य सर्वस्य स्रष्टा संहार एव च  
१४,०५३।०१५अ	अधर्मे वर्तमानानां सर्वेषाम् अहम् अप्य् उत  
१४,०५३।०१५च्	धर्मस्य सेतुं बध्नामि चलिते चलिते युगे  
१४,०५३।०१५ए	तास् ता योनीः प्रविश्याहं प्रजानां हितकाम्यया  
१४,०५३।०१६अ	यदा त्व् अहं देवयोनौ वर्तामि भृगुनन्दन  
१४,०५३।०१६च्	तदाहं देववत् सर्वम् आचरामि न संशयः  
१४,०५३।०१७अ	यदा गन्धर्वयोनौ तु वर्तामि भृगुनन्दन  
१४,०५३।०१७च्	तदा गन्धर्ववच् चेष्टाः सर्वाश् चेष्टामि भार्गव  
१४,०५३।०१८अ	नागयोनौ यदा चैव तदा वर्तामि नागवत्  
१४,०५३।०१८च्	यक्षराक्षसयोनीश् च यथावद् विचराम्य् अहम्  
१४,०५३।०१९अ	मानुष्ये वर्तमाने तु कृपणं याचिता मया  
१४,०५३।०१९च्	न च ते जातसम्मोहा वचो गृह्णन्ति मे हितम्  
१४,०५३।०२०अ	भयं च महद् उद्दिश्य त्रासिताः कुरवो मया  
१४,०५३।०२०च्	क्रुद्धेव भूत्वा च पुनर् यथावद् अनुदर्शिताः  
१४,०५३।०२१अ	ते ऽधर्मेणेह संयुक्ताः परीताः कालधर्मणा  
१४,०५३।०२१च्	धर्मेण निहता युद्धे गताः स्वर्गं न संशयः  
१४,०५३।०२२अ	लोकेषु पाण्डवाश् चैव गताः ख्यातिं द्विजोत्तम  
१४,०५३।०२२च्	एतत् ते सर्वम् आख्यातं यन् मां त्वं परिपृच्छसि  
१४,०५४।००१	उत्तङ्क उवाच  
१४,०५४।००१अ	अभिजानामि जगतः कर्तारं त्वां जनार्दन  
१४,०५४।००१च्	नूनं भवत्प्रसादो ऽयम् इति मे नास्ति संशयः  
१४,०५४।००२अ	चित्तं च सुप्रसन्नं मे त्वद्भावगतम् अच्युत  
१४,०५४।००२च्	विनिवृत्तश् च मे कोप इति विद्धि परन्तप  
१४,०५४।००३अ	यदि त्व् अनुग्रहं कं चित् त्वत्तो ऽर्हो ऽहं जनार्दन  
१४,०५४।००३च्	द्रष्टुम् इच्छामि ते रूपम् ऐश्वरं तन् निदर्शय  
१४,०५४।००४	वैशम्पायन उवाच  
१४,०५४।००४अ	ततः स तस्मै प्रीतात्मा दर्शयाम् आस तद् वपुः  
१४,०५४।००४च्	शाश्वतं वैष्णवं धीमान् ददृशे यद् धनञ्जयः  
१४,०५४।००५अ	स ददर्श महात्मानं विश्वरूपं महाभुजम्  
१४,०५४।००५अ*०१०९_०१	**** **** वैष्णवं रूपम् उत्तमम्  
१४,०५४।००५अ*०१०९_०२	सुमहत् तेजसा युक्तं  
१४,०५४।००५ब्*०११०_०१	सहस्रसूर्यप्रतिमं दीप्तिमत् पावकोपमम्  
१४,०५४।००५ब्*०११०_०२	सर्वम् आकाशम् आवृत्य तिष्ठन्तं विश्वतोमुखम्  
१४,०५४।००५ब्*०११०_०३	तद् दृष्ट्वा परमं रूपं विष्णोर् वैष्णवम् अद्भुतम्  
१४,०५४।००५च्	विस्मयं च ययौ विप्रस् तद् दृष्ट्वा रूपम् ऐश्वरम्  
१४,०५४।००६	उत्तङ्क उवाच  
१४,०५४।००६*०१११_०१	नमो नमस् ते सर्वात्मन् नारायण परात्पर  
१४,०५४।००६*०१११_०२	परमात्मन् पद्मनाभ पुण्डरीकाक्ष माधव  
१४,०५४।००६*०१११_०३	हिरण्यगर्भरूपाय संसारोत्तारणाय च  
१४,०५४।००६*०१११_०४	पुरुषाय पुराणाय चान्तर्यामाय ते नमः  
१४,०५४।००६*०१११_०५	अविद्यातिमिरादित्यं भवव्याधिमहौषधम्  
१४,०५४।००६*०१११_०६	संसारार्णवपारं त्वां प्रणमामि गतिर् भव  
१४,०५४।००६*०१११_०७	सर्ववेदैकवेद्याय सर्वदेवमयाय च  
१४,०५४।००६*०१११_०८	वासुदेवाय नित्याय नमो भक्तिप्रियाय ते  
१४,०५४।००६*०१११_०९	दयया दुःखमोहान् मां समुद्धर्तुम् इहार्हसि  
१४,०५४।००६*०१११_१०	कर्मभिर् बहुभिः पापैर् बद्धं पाहि जनार्दन  
१४,०५४।००६अ	विश्वकर्मन् नमस् ते ऽस्तु यस्य ते रूपम् ईदृशम्  
१४,०५४।००६च्	पद्भ्यां ते पृथिवी व्याप्ता शिरसा चावृतं नभः  
१४,०५४।००७अ	द्यावापृथिव्योर् यन् मध्यं जठरेण तद् आवृतम्  
१४,०५४।००७च्	भुजाभ्याम् आवृताश् चाशास् त्वम् इदं सर्वम् अच्युत  
१४,०५४।००८अ	संहरस्व पुनर् देव रूपम् अक्षय्यम् उत्तमम्  
१४,०५४।००८च्	पुनस् त्वां स्वेन रूपेण द्रष्टुम् इच्छामि शाश्वतम्  
१४,०५४।००९	वैशम्पायन उवाच  
१४,०५४।००९*०११२_०१	मुनिं वित्रस्तमनसं दृष्ट्वा कृष्णो महामनाः  
१४,०५४।००९*०११२_०२	मनसा सुप्रसन्नेन प्रीयमाणो जनार्दनः  
१४,०५४।००९अ	तम् उवाच प्रसन्नात्मा गोविन्दो जनमेजय  
१४,०५४।००९च्	वरं वृणीष्वेति तदा तम् उत्तङ्को ऽब्रवीद् इदम्  
१४,०५४।०१०अ	पर्याप्त एष एवाद्य वरस् त्वत्तो महाद्युते  
१४,०५४।०१०च्	यत् ते रूपम् इदं कृष्ण पश्यामि प्रभवाप्ययम्  
१४,०५४।०११अ	तम् अब्रवीत् पुनः कृष्णो मा त्वम् अत्र विचारय  
१४,०५४।०११च्	अवश्यम् एतत् कर्तव्यम् अमोघं दर्शनं मम  
१४,०५४।०१२	उत्तङ्क उवाच  
१४,०५४।०१२अ	अवश्यकरणीयं वै यद्य् एतन् मन्यसे विभो  
१४,०५४।०१२च्	तोयम् इच्छामि यत्रेष्टं मरुष्व् एतद् धि दुर्लभम्  
१४,०५४।०१३	वैशम्पायन उवाच  
१४,०५४।०१३अ	ततः संहृत्य तत् तेजः प्रोवाचोत्तङ्कम् ईश्वरः  
१४,०५४।०१३च्	एष्टव्ये सति चिन्त्यो ऽहम् इत्य् उक्त्वा द्वारकां ययौ  
१४,०५४।०१४अ	ततः कदा चिद् भगवान् उत्तङ्कस् तोयकाङ्क्षया  
१४,०५४।०१४च्	तृषितः परिचक्राम मरौ सस्मार चाच्युतम्  
१४,०५४।०१५अ	ततो दिग्वाससं धीमान् मातङ्गं मलपङ्किनम्  
१४,०५४।०१५च्	अपश्यत मरौ तस्मिञ् श्वयूथपरिवारितम्  
१४,०५४।०१६अ	भीषणं बद्धनिस्त्रिंशं बाणकार्मुकधारिणम्  
१४,०५४।०१६च्	तस्याधः स्रोतसो ऽपश्यद् वारि भूरि द्विजोत्तमः  
१४,०५४।०१७अ	स्मरन्न् एव च तं प्राह मातङ्गः प्रहसन्न् इव  
१४,०५४।०१७च्	एह्य् उत्तङ्क प्रतीच्छस्व मत्तो वारि भृगूद्वह  
१४,०५४।०१७ए	कृपा हि मे सुमहती त्वां दृष्ट्वा तृट्समाहतम्  
१४,०५४।०१८अ	इत्य् उक्तस् तेन स मुनिस् तत् तोयं नाभ्यनन्दत  
१४,०५४।०१८च्	चिक्षेप च स तं धीमान् वाग्भिर् उग्राभिर् अच्युतम्  
१४,०५४।०१९अ	पुनः पुनश् च मातङ्गः पिबस्वेति तम् अब्रवीत्  
१४,०५४।०१९च्	न चापिबत् स सक्रोधः क्षुभितेनान्तरात्मना  
१४,०५४।०२०अ	स तथा निश्चयात् तेन प्रत्याख्यातो महात्मना  
१४,०५४।०२०च्	श्वभिः सह महाराज तत्रैवान्तरधीयत  
१४,०५४।०२१अ	उत्तङ्कस् तं तथा दृष्ट्वा ततो व्रीडितमानसः  
१४,०५४।०२१च्	मेने प्रलब्धम् आत्मानं कृष्णेनामित्रघातिना  
१४,०५४।०२२अ	अथ तेनैव मार्गेण शङ्खचक्रगदाधरः  
१४,०५४।०२२च्	आजगाम महाबाहुर् उत्तङ्कश् चैनम् अब्रवीत्  
१४,०५४।०२३अ	न युक्तं तादृशं दातुं त्वया पुरुषसत्तम  
१४,०५४।०२३च्	सलिलं विप्रमुख्येभ्यो मातङ्गस्रोतसा विभो  
१४,०५४।०२४अ	इत्य् उक्तवचनं धीमान् महाबुद्धिर् जनार्दनः  
१४,०५४।०२४च्	उत्तङ्कं श्लक्ष्णया वाचा सान्त्वयन्न् इदम् अब्रवीत्  
१४,०५४।०२५अ	यादृशेनेह रूपेण योग्यं दातुं वृतेन वै  
१४,०५४।०२५च्	तादृशं खलु मे दत्तं त्वं तु तन् नावबुध्यसे  
१४,०५४।०२६अ	मया त्वदर्थम् उक्तो हि वज्रपाणिः पुरन्दरः  
१४,०५४।०२६च्	उत्तङ्कायामृतं देहि तोयरूपम् इति प्रभुः  
१४,०५४।०२७अ	स माम् उवाच देवेन्द्रो न मर्त्यो ऽमर्त्यतां व्रजेत्  
१४,०५४।०२७च्	अन्यम् अस्मै वरं देहीत्य् असकृद् भृगुनन्दन  
१४,०५४।०२८अ	अमृतं देयम् इत्य् एव मयोक्तः स शचीपतिः  
१४,०५४।०२८च्	स मां प्रसाद्य देवेन्द्रः पुनर् एवेदम् अब्रवीत्  
१४,०५४।०२९अ	यदि देयम् अवश्यं वै मातङ्गो ऽहं महाद्युते  
१४,०५४।०२९च्	भूत्वामृतं प्रदास्यामि भार्गवाय महात्मने  
१४,०५४।०३०अ	यद्य् एवं प्रतिगृह्णाति भार्गवो ऽमृतम् अद्य वै  
१४,०५४।०३०च्	प्रदातुम् एष गच्छामि भार्गवायामृतं प्रभो  
१४,०५४।०३०ए	प्रत्याख्यातस् त्व् अहं तेन न दद्याम् इति भार्गव  
१४,०५४।०३१अ	स तथा समयं कृत्वा तेन रूपेण वासवः  
१४,०५४।०३१ब्*०११३_०१	स तथा तेन रूपेण वासवस् त्वाम् उपागतः  
१४,०५४।०३१च्	उपस्थितस् त्वया चापि प्रत्याख्यातो ऽमृतं ददत्  
१४,०५४।०३१ए	चण्डालरूपी भगवान् सुमहांस् ते व्यतिक्रमः  
१४,०५४।०३२अ	यत् तु शक्यं मया कर्तुं भूय एव तवेप्सितम्  
१४,०५४।०३२च्	तोयेप्सां तव दुर्धर्ष करिष्ये सफलाम् अहम्  
१४,०५४।०३३अ	येष्व् अहःसु तव ब्रह्मन् सलिलेच्छा भविष्यति  
१४,०५४।०३३च्	तदा मरौ भविष्यन्ति जलपूर्णाः पयोधराः  
१४,०५४।०३४अ	रसवच् च प्रदास्यन्ति ते तोयं भृगुनन्दन  
१४,०५४।०३४च्	उत्तङ्कमेघा इत्य् उक्ताः ख्यातिं यास्यन्ति चापि ते  
१४,०५४।०३५अ	इत्य् उक्तः प्रीतिमान् विप्रः कृष्णेन स बभूव ह  
१४,०५४।०३५च्	अद्याप्य् उत्तङ्कमेघाश् च मरौ वर्षन्ति भारत  
१४,०५५।००१	जनमेजय उवाच  
१४,०५५।००१अ	उत्तङ्कः केन तपसा संयुक्तः सुमहातपाः  
१४,०५५।००१च्	यः शापं दातुकामो ऽभूद् विष्णवे प्रभविष्णवे  
१४,०५५।००२	वैशम्पायन उवाच  
१४,०५५।००२अ	उत्तङ्को महता युक्तस् तपसा जनमेजय  
१४,०५५।००२च्	गुरुभक्तः स तेजस्वी नान्यं कं चिद् अपूजयत्  
१४,०५५।००३अ	सर्वेषाम् ऋषिपुत्राणाम् एष चासीन् मनोरथः  
१४,०५५।००३च्	औत्तङ्कीं गुरुवृत्तिं वै प्राप्नुयाम् इति भारत  
१४,०५५।००४अ	गौतमस्य तु शिष्याणां बहूनां जनमेजय  
१४,०५५।००४च्	उत्तङ्के ऽभ्यधिका प्रीतिः स्नेहश् चैवाभवत् तदा  
१४,०५५।००५अ	स तस्य दमशौचाभ्यां विक्रान्तेन च कर्मणा  
१४,०५५।००५च्	सम्यक् चैवोपचारेण गौतमः प्रीतिमान् अभूत्  
१४,०५५।००६अ	अथ शिष्यसहस्राणि समनुज्ञाय गौतमः  
१४,०५५।००६च्	उत्तङ्कं परया प्रीत्या नाभ्यनुज्ञातुम् ऐच्छत  
१४,०५५।००७अ	तं क्रमेण जरा तात प्रतिपेदे महामुनिम्  
१४,०५५।००७च्	न चान्वबुध्यत तदा स मुनिर् गुरुवत्सलः  
१४,०५५।००८अ	ततः कदा चिद् राजेन्द्र काष्ठान्य् आनयितुं ययौ  
१४,०५५।००८च्	उत्तङ्कः काष्ठभारं च महान्तं समुपानयत्  
१४,०५५।००९अ	स तु भाराभिभूतात्मा काष्ठभारम् अरिन्दम  
१४,०५५।००९च्	निष्पिपेष क्षितौ राजन् परिश्रान्तो बुभुक्षितः  
१४,०५५।०१०अ	तस्य काष्ठे विलग्नाभूज् जटा रूप्यसमप्रभा  
१४,०५५।०१०च्	ततः काष्ठैः सह तदा पपात धरणीतले  
१४,०५५।०११अ	ततः स भारनिष्पिष्टः क्षुधाविष्टश् च भार्गवः  
१४,०५५।०११च्	दृष्ट्वा तां वयसो ऽवस्थां रुरोदार्तस्वरं तदा  
१४,०५५।०१२अ	ततो गुरुसुता तस्य पद्मपत्रनिभेक्षणा  
१४,०५५।०१२च्	जग्राहाश्रूणि सुश्रोणी करेण पृथुलोचना  
१४,०५५।०१२ए	पितुर् नियोगाद् धर्मज्ञा शिरसावनता तदा  
१४,०५५।०१३अ	तस्या निपेततुर् दग्धौ करौ तैर् अश्रुबिन्दुभिः  
१४,०५५।०१३च्	न हि तान् अश्रुपातान् वै शक्ता धारयितुं मही  
१४,०५५।०१४अ	गौतमस् त्व् अब्रवीद् विप्रम् उत्तङ्कं प्रीतमानसः  
१४,०५५।०१४च्	कस्मात् तात तवाद्येह शोकोत्तरम् इदं मनः  
१४,०५५।०१४ए	स स्वैरं ब्रूहि विप्रर्षे श्रोतुम् इच्छामि ते वचः  
१४,०५५।०१५	उत्तङ्क उवाच  
१४,०५५।०१५अ	भवद्गतेन मनसा भवत्प्रियचिकीर्षया  
१४,०५५।०१५च्	भवद्भक्तिगतेनेह भवद्भावानुगेन च  
१४,०५५।०१६अ	जरेयं नावबुद्धा मे नाभिज्ञातं सुखं च मे  
१४,०५५।०१६च्	शतवर्षोषितं हि त्वं न माम् अभ्यनुजानथाः  
१४,०५५।०१७अ	भवता ह्य् अभ्यनुज्ञाताः शिष्याः प्रत्यवरा मया  
१४,०५५।०१७च्	उपपन्ना द्विजश्रेष्ठ शतशो ऽथ सहस्रशः  
१४,०५५।०१८	गौतम उवाच  
१४,०५५।०१८अ	त्वत्प्रीतियुक्तेन मया गुरुशुश्रूषया तव  
१४,०५५।०१८च्	व्यतिक्रामन् महान् कालो नावबुद्धो द्विजर्षभ  
१४,०५५।०१९अ	किं त्व् अद्य यदि ते श्रद्धा गमनं प्रति भार्गव  
१४,०५५।०१९च्	अनुज्ञां गृह्य मत्तस् त्वं गृहान् गच्छस्व मा चिरम्  
१४,०५५।०२०	उत्तङ्क उवाच  
१४,०५५।०२०अ	गुर्वर्थं कं प्रयच्छामि ब्रूहि त्वं द्विजसत्तम  
१४,०५५।०२०च्	तम् उपाकृत्य गच्छेयम् अनुज्ञातस् त्वया विभो  
१४,०५५।०२१	गौतम उवाच  
१४,०५५।०२१अ	दक्षिणा परितोषो वै गुरूणां सद्भिर् उच्यते  
१४,०५५।०२१च्	तव ह्य् आचरतो ब्रह्मंस् तुष्टो ऽहं वै न संशयः  
१४,०५५।०२२अ	इत्थं च परितुष्टं मां विजानीहि भृगूद्वह  
१४,०५५।०२२च्	युवा षोडशवर्षो हि यद् अद्य भविता भवान्  
१४,०५५।०२३अ	ददामि पत्नीं कन्यां च स्वां ते दुहितरं द्विज  
१४,०५५।०२३च्	एताम् ऋते हि नान्या वै त्वत्तेजो ऽर्हति सेवितुम्  
१४,०५५।०२४अ	ततस् तां प्रतिजग्राह युवा भूत्वा यशस्विनीम्  
१४,०५५।०२४च्	गुरुणा चाभ्यनुज्ञातो गुरुपत्नीम् अथाब्रवीत्  
१४,०५५।०२५अ	किं भवत्यै प्रयच्छामि गुर्वर्थं विनियुङ्क्ष्व माम्  
१४,०५५।०२५च्	प्रियं हि तव काङ्क्षामि प्राणैर् अपि धनैर् अपि  
१४,०५५।०२६अ	यद् दुर्लभं हि लोके ऽस्मिन् रत्नम् अत्यद्भुतं भवेत्  
१४,०५५।०२६च्	तद् आनयेयं तपसा न हि मे ऽत्रास्ति संशयः  
१४,०५५।०२७	अहल्योवाच  
१४,०५५।०२७अ	परितुष्टास्मि ते पुत्र नित्यं भगवता सह  
१४,०५५।०२७च्	पर्याप्तये तद् भद्रं ते गच्छ तात यथेच्छकम्  
१४,०५५।०२८	वैशम्पायन उवाच  
१४,०५५।०२८अ	उत्तङ्कस् तु महाराज पुनर् एवाब्रवीद् वचः  
१४,०५५।०२८च्	आज्ञापयस्व मां मातः कर्तव्यं हि प्रियं तव  
१४,०५५।०२९	अहल्योवाच  
१४,०५५।०२९अ	सौदासपत्न्या विदिते दिव्ये वै मणिकुण्डले  
१४,०५५।०२९च्	ते समानय भद्रं ते गुर्वर्थः सुकृतो भवेत्  
१४,०५५।०३०अ	स तथेति प्रतिश्रुत्य जगाम जनमेजय  
१४,०५५।०३०च्	गुरुपत्नीप्रियार्थं वै ते समानयितुं तदा  
१४,०५५।०३१अ	स जगाम ततः शीघ्रम् उत्तङ्को ब्राह्मणर्षभः  
१४,०५५।०३१च्	सौदासं पुरुषादं वै भिक्षितुं मणिकुण्डले  
१४,०५५।०३२अ	गौतमस् त्व् अब्रवीत् पत्नीम् उत्तङ्को नाद्य दृश्यते  
१४,०५५।०३२च्	इति पृष्टा तम् आचष्ट कुण्डलार्थं गतं तु वै  
१४,०५५।०३३अ	ततः प्रोवाच पत्नीं स न ते सम्यग् इदं कृतम्  
१४,०५५।०३३च्	शप्तः स पार्थिवो नूनं ब्राह्मणं तं वधिष्यति  
१४,०५५।०३४	अहल्योवाच  
१४,०५५।०३४अ	अजानन्त्या नियुक्तः स भगवन् ब्राह्मणो ऽद्य मे  
१४,०५५।०३४च्	भवत्प्रसादान् न भयं किं चित् तस्य भविष्यति  
१४,०५५।०३५अ	इत्य् उक्तः प्राह तां पत्नीम् एवम् अस्त्व् इति गौतमः  
१४,०५५।०३५च्	उत्तङ्को ऽपि वने शून्ये राजानं तं ददर्श ह  
१४,०५६।००१	वैशम्पायन उवाच  
१४,०५६।००१अ	स तं दृष्ट्वा तथाभूतं राजानं घोरदर्शनम्  
१४,०५६।००१च्	दीर्घश्मश्रुधरं नॄणां शोणितेन समुक्षितम्  
१४,०५६।००२अ	चकार न व्यथां विप्रो राजा त्व् एनम् अथाब्रवीत्  
१४,०५६।००२च्	प्रत्युत्थाय महातेजा भयकर्ता यमोपमः  
१४,०५६।००३अ	दिष्ट्या त्वम् असि कल्याण षष्ठे काले ममान्तिकम्  
१४,०५६।००३च्	भक्षं मृगयमाणस्य सम्प्राप्तो द्विजसत्तम  
१४,०५६।००४	उत्तङ्क उवाच  
१४,०५६।००४अ	राजन् गुर्वर्थिनं विद्धि चरन्तं माम् इहागतम्  
१४,०५६।००४च्	न च गुर्वर्थम् उद्युक्तं हिंस्यम् आहुर् मनीषिणः  
१४,०५६।००५	राजोवाच  
१४,०५६।००५अ	षष्ठे काले ममाहारो विहितो द्विजसत्तम  
१४,०५६।००५च्	न च शक्यः समुत्स्रष्टुं क्षुधितेन मयाद्य वै  
१४,०५६।००६	उत्तङ्क उवाच  
१४,०५६।००६अ	एवम् अस्तु महाराज समयः क्रियतां तु मे  
१४,०५६।००६च्	गुर्वर्थम् अभिनिर्वर्त्य पुनर् एष्यामि ते वशम्  
१४,०५६।००७अ	संश्रुतश् च मया यो ऽर्थो गुरवे राजसत्तम  
१४,०५६।००७च्	त्वदधीनः स राजेन्द्र तं त्वा भिक्षे नरेश्वर  
१४,०५६।००८अ	ददासि विप्रमुख्येभ्यस् त्वं हि रत्नानि सर्वशः  
१४,०५६।००८च्	दाता त्वं च नरव्याघ्र पात्रभूतः क्षिताव् इह  
१४,०५६।००८ए	पात्रं प्रतिग्रहे चापि विद्धि मां नृपसत्तम  
१४,०५६।००९अ	उपाकृत्य गुरोर् अर्थं त्वदायत्तम् अरिन्दम  
१४,०५६।००९च्	समयेनेह राजेन्द्र पुनर् एष्यामि ते वशम्  
१४,०५६।०१०अ	सत्यं ते प्रतिजानामि नात्र मिथ्यास्ति किं चन  
१४,०५६।०१०च्	अनृतं नोक्तपूर्वं मे स्वैरेष्व् अपि कुतो ऽन्यथा  
१४,०५६।०११	सौदास उवाच  
१४,०५६।०११अ	यदि मत्तस् त्वदायत्तो गुर्वर्थः कृत एव सः  
१४,०५६।०११च्	यदि चास्मि प्रतिग्राह्यः साम्प्रतं तद् ब्रवीहि मे  
१४,०५६।०१२	उत्तङ्क उवाच  
१४,०५६।०१२अ	प्रतिग्राह्यो मतो मे त्वं सदैव पुरुषर्षभ  
१४,०५६।०१२च्	सो ऽहं त्वाम् अनुसम्प्राप्तो भिक्षितुं मणिकुण्डले  
१४,०५६।०१३	सौदास उवाच  
१४,०५६।०१३अ	पत्न्यास् ते मम विप्रर्षे रुचिरे मणिकुण्डले  
१४,०५६।०१३च्	वरयार्थं त्वम् अन्यं वै तं ते दास्यामि सुव्रत  
१४,०५६।०१४	उत्तङ्क उवाच  
१४,०५६।०१४अ	अलं ते व्यपदेशेन प्रमाणं यदि ते वयम्  
१४,०५६।०१४च्	प्रयच्छ कुण्डले मे त्वं सत्यवाग् भव पार्थिव  
१४,०५६।०१५	वैशम्पायन उवाच  
१४,०५६।०१५अ	इत्य् उक्तस् त्व् अब्रवीद् राजा तम् उत्तङ्कं पुनर् वचः  
१४,०५६।०१५च्	गच्छ मद्वचनाद् देवीं ब्रूहि देहीति सत्तम  
१४,०५६।०१६अ	सैवम् उक्ता त्वया नूनं मद्वाक्येन शुचिस्मिता  
१४,०५६।०१६च्	प्रदास्यति द्विजश्रेष्ठ कुण्डले ते न संशयः  
१४,०५६।०१७	उत्तङ्क उवाच  
१४,०५६।०१७अ	क्व पत्नी भवतः शक्या मया द्रष्टुं नरेश्वर  
१४,०५६।०१७च्	स्वयं वापि भवान् पत्नीं किमर्थं नोपसर्पति  
१४,०५६।०१८	सौदास उवाच  
१४,०५६।०१८अ	द्रक्ष्यते तां भवान् अद्य कस्मिंश् चिद् वननिर्झरे  
१४,०५६।०१८च्	षष्ठे काले न हि मया सा शक्या द्रष्टुम् अद्य वै  
१४,०५६।०१९अ	उत्तङ्कस् तु तथोक्तः स जगाम भरतर्षभ  
१४,०५६।०१९च्	मदयन्तीं च दृष्ट्वा सो ऽज्ञापयत् स्वं प्रयोजनम्  
१४,०५६।०२०अ	सौदासवचनं श्रुत्वा ततः सा पृथुलोचना  
१४,०५६।०२०च्	प्रत्युवाच महाबुद्धिम् उत्तङ्कं जनमेजय  
१४,०५६।०२१अ	एवम् एतन् महाब्रह्मन् नानृतं वदसे ऽनघ  
१४,०५६।०२१च्	अभिज्ञानं तु किं चित् त्वं समानेतुम् इहार्हसि  
१४,०५६।०२२अ	इमे हि दिव्ये मणिकुण्डले मे; देवाश् च यक्षाश् च महोरगाश् च  
१४,०५६।०२२च्	तैस् तैर् उपायैः परिहर्तुकामाश्; छिद्रेषु नित्यं परितर्कयन्ति  
१४,०५६।०२३अ	निक्षिप्तम् एतद् भुवि पन्नगास् तु; रत्नं समासाद्य परामृषेयुः  
१४,०५६।०२३च्	यक्षास् तथोच्छिष्टधृतं सुराश् च; निद्रावशं त्वा परिधर्षयेयुः  
१४,०५६।०२४अ	छिद्रेष्व् एतेषु हि सदा ह्य् अधृष्येषु द्विजर्षभ  
१४,०५६।०२४च्	देवराक्षसनागानाम् अप्रमत्तेन धार्यते  
१४,०५६।०२५अ	स्यन्देते हि दिवा रुक्मं रात्रौ च द्विजसत्तम  
१४,०५६।०२५च्	नक्तं नक्षत्रताराणां प्रभाम् आक्षिप्य वर्तते  
१४,०५६।०२६अ	एते ह्य् आमुच्य भगवन् क्षुत्पिपासाभयं कुतः  
१४,०५६।०२६च्	विषाग्निश्वापदेभ्यश् च भयं जातु न विद्यते  
१४,०५६।०२७अ	ह्रस्वेन चैते आमुक्ते भवतो ह्रस्वके तदा  
१४,०५६।०२७च्	अनुरूपेण चामुक्ते तत्प्रमाणे हि जायतः  
१४,०५६।०२८अ	एवंविधे ममैते वै कुण्डले परमार्चिते  
१४,०५६।०२८च्	त्रिषु लोकेषु विख्याते तद् अभिज्ञानम् आनय  
१४,०५७।००१	वैशम्पायन उवाच  
१४,०५७।००१अ	स मित्रसहम् आसाद्य त्व् अभिज्ञानम् अयाचत  
१४,०५७।००१च्	तस्मै ददाव् अभिज्ञानं स चेक्ष्वाकुवरस् तदा  
१४,०५७।००२	सौदास उवाच  
१४,०५७।००२अ	न चैवैषा गतिः क्षेम्या न चान्या विद्यते गतिः  
१४,०५७।००२च्	एतन् मे मतम् आज्ञाय प्रयच्छ मणिकुण्डले  
१४,०५७।००३	वैशम्पायन उवाच  
१४,०५७।००३अ	इत्य् उक्तस् ताम् उत्तङ्कस् तु भर्तुर् वाक्यम् अथाब्रवीत्  
१४,०५७।००३च्	श्रुत्वा च सा ततः प्रादात् तस्मै ते मणिकुण्डले  
१४,०५७।००४अ	अवाप्य कुण्डले ते तु राजानं पुनर् अब्रवीत्  
१४,०५७।००४च्	किम् एतद् गुह्यवचनं श्रोतुम् इच्छामि पार्थिव  
१४,०५७।००५	सौदास उवाच  
१४,०५७।००५अ	प्रजा निसर्गाद् विप्रान् वै क्षत्रियाः पूजयन्ति ह  
१४,०५७।००५च्	विप्रेभ्यश् चापि बहवो दोषाः प्रादुर्भवन्ति नः  
१४,०५७।००६अ	सो ऽहं द्विजेभ्यः प्रणतो विप्राद् दोषम् अवाप्तवान्  
१४,०५७।००६च्	गतिम् अन्यां न पश्यामि मदयन्तीसहायवान्  
१४,०५७।००६च्*०११४_०१	न चान्याम् अपि पश्यामि गतिं गतिमतां वर  
१४,०५७।००६ए	स्वर्गद्वारस्य गमने स्थाने चेह द्विजोत्तम  
१४,०५७।००७अ	न हि राज्ञा विशेषेण विरुद्धेन द्विजातिभिः  
१४,०५७।००७च्	शक्यं नृलोके संस्थातुं प्रेत्य वा सुखम् एधितुम्  
१४,०५७।००८अ	तद् इष्टे ते मयैवैते दत्ते स्वे मणिकुण्डले  
१४,०५७।००८च्	यः कृतस् ते ऽद्य समयः सफलं तं कुरुष्व मे  
१४,०५७।००९	उत्तङ्क उवाच  
१४,०५७।००९अ	राजंस् तथेह कर्तास्मि पुनर् एष्यामि ते वशम्  
१४,०५७।००९च्	प्रश्नं तु कं चित् प्रष्टुं त्वां व्यवसिष्ये परन्तप  
१४,०५७।०१०	सौदास उवाच  
१४,०५७।०१०अ	ब्रूहि विप्र यथाकामं प्रतिवक्तास्मि ते वचः  
१४,०५७।०१०च्	छेत्तास्मि संशयं ते ऽद्य न मे ऽत्रास्ति विचारणा  
१४,०५७।०११	उत्तङ्क उवाच  
१४,०५७।०११अ	प्राहुर् वाक्सङ्गतं मित्रं धर्मनैपुण्यदर्शिनः  
१४,०५७।०११च्	मित्रेषु यश् च विषमः स्तेन इत्य् एव तं विदुः  
१४,०५७।०१२अ	स भवान् मित्रताम् अद्य सम्प्राप्तो मम पार्थिव  
१४,०५७।०१२च्	स मे बुद्धिं प्रयच्छस्व समां बुद्धिमतां वर  
१४,०५७।०१३अ	अवाप्तार्थो ऽहम् अद्येह भवांश् च पुरुषादकः  
१४,०५७।०१३च्	भवत्सकाशम् आगन्तुं क्षमं मम न वेति वा  
१४,०५७।०१४	सौदास उवाच  
१४,०५७।०१४अ	क्षमं चेद् इह वक्तव्यं मया द्विजवरोत्तम  
१४,०५७।०१४च्	मत्समीपं द्विजश्रेष्ठ नागन्तव्यं कथं चन  
१४,०५७।०१५अ	एवं तव प्रपश्यामि श्रेयो भृगुकुलोद्वह  
१४,०५७।०१५च्	आगच्छतो हि ते विप्र भवेन् मृत्युर् असंशयम्  
१४,०५७।०१६	वैशम्पायन उवाच  
१४,०५७।०१६अ	इत्य् उक्तः स तदा राज्ञा क्षमं बुद्धिमता हितम्  
१४,०५७।०१६च्	समनुज्ञाप्य राजानम् अहल्यां प्रति जग्मिवान्  
१४,०५७।०१७अ	गृहीत्वा कुण्डले दिव्ये गुरुपत्न्याः प्रियङ्करः  
१४,०५७।०१७च्	जवेन महता प्रायाद् गौतमस्याश्रमं प्रति  
१४,०५७।०१८अ	यथा तयो रक्षणं च मदयन्त्याभिभाषितम्  
१४,०५७।०१८च्	तथा ते कुण्डले बद्ध्वा तथा कृष्णाजिने ऽनयत्  
१४,०५७।०१९अ	स कस्मिंश् चित् क्षुधाविष्टः फलभारसमन्वितम्  
१४,०५७।०१९च्	बिल्वं ददर्श कस्मिंश् चिद् आरुरोह क्षुधान्वितः  
१४,०५७।०२०अ	शाखास्व् आसज्य तस्यैव कृष्णाजिनम् अरिन्दम  
१४,०५७।०२०ब्*०११५_०१	पातयाम् आस बिल्वानि तदा स द्विजपुङ्गवः  
१४,०५७।०२०ब्*०११५_०२	अथ पातयमानस्य बिल्वापहृतचक्षुषः  
१४,०५७।०२०ब्*०११५_०३	न्यपतंस् तानि बिल्वानि तस्मिन्न् एवाजिने विभो  
१४,०५७।०२०च्	यस्मिंस् ते कुण्डले बद्धे तदा द्विजवरेण वै  
१४,०५७।०२०द्*०११६_०१	बिल्वप्रहारैस् तस्याथ व्यशीर्याद् बन्धनं तथा  
१४,०५७।०२०द्*०११६_०२	सकुण्डलं तद् अजिनं पपात सहसा तरोः  
१४,०५७।०२१अ	विशीर्णबन्धने तस्मिन् गते कृष्णाजिने महीम्  
१४,०५७।०२१च्	अपश्यद् भुजगः कश् चित् ते तत्र मणिकुण्डले  
१४,०५७।०२२अ	ऐरावतकुलोत्पन्नः शीघ्रो भूत्वा तदा स वै  
१४,०५७।०२२च्	विदश्यास्येन वल्मीकं विवेशाथ स कुण्डले  
१४,०५७।०२३अ	ह्रियमाणे तु दृष्ट्वा स कुण्डले भुजगेन ह  
१४,०५७।०२३च्	पपात वृक्षात् सोद्वेगो दुःखात् परमकोपनः  
१४,०५७।०२४अ	स दण्डकाष्ठम् आदाय वल्मीकम् अखनत् तदा  
१४,०५७।०२४ब्*०११७_०१	अहानि त्रिंशद् अव्यग्रः पञ्च चान्यानि भारत  
१४,०५७।०२४च्	क्रोधामर्षाभितप्ताङ्गस् ततो वै द्विजपुङ्गवः  
१४,०५७।०२५अ	तस्य वेगम् असह्यं तम् असहन्ती वसुन्धरा  
१४,०५७।०२५च्	दण्डकाष्ठाभिनुन्नाङ्गी चचाल भृशम् आतुरा  
१४,०५७।०२६अ	ततः खनत एवाथ विप्रर्षेर् धरणीतलम्  
१४,०५७।०२६च्	नागलोकस्य पन्थानं कर्तुकामस्य निश्चयात्  
१४,०५७।०२७अ	रथेन हरियुक्तेन तं देशम् उपजग्मिवान्  
१४,०५७।०२७च्	वज्रपाणिर् महातेजा ददर्श च द्विजोत्तमम्  
१४,०५७।०२८अ	स तु तं ब्राह्मणो भूत्वा तस्य दुःखेन दुःखितः  
१४,०५७।०२८च्	उत्तङ्कम् अब्रवीत् तात नैतच् छक्यं त्वयेति वै  
१४,०५७।०२९अ	इतो हि नागलोको वै योजनानि सहस्रशः  
१४,०५७।०२९ब्*०११८_०१	यत्र ते कुण्डले नीते भुजगेन द्विजोत्तम  
१४,०५७।०२९च्	न दण्डकाष्ठसाध्यं च मन्ये कार्यम् इदं तव  
१४,०५७।०३०	उत्तङ्क उवाच  
१४,०५७।०३०अ	नागलोके यदि ब्रह्मन् न शक्ये कुण्डले मया  
१४,०५७।०३०च्	प्राप्तुं प्राणान् विमोक्ष्यामि पश्यतस् ते द्विजोत्तम  
१४,०५७।०३१अ	यदा स नाशकत् तस्य निश्चयं कर्तुम् अन्यथा  
१४,०५७।०३१च्	वज्रपाणिस् तदा दण्डं वज्रास्त्रेण युयोज ह  
१४,०५७।०३२अ	ततो वज्रप्रहारैस् तैर् दार्यमाणा वसुन्धरा  
१४,०५७।०३२च्	नागलोकस्य पन्थानम् अकरोज् जनमेजय  
१४,०५७।०३३अ	स तेन मार्गेण तदा नागलोकं विवेश ह  
१४,०५७।०३३च्	ददर्श नागलोकं च योजनानि सहस्रशः  
१४,०५७।०३४अ	प्राकारनिचयैर् दिव्यैर् मणिमुक्ताभ्यलङ्कृतैः  
१४,०५७।०३४च्	उपपन्नं महाभाग शातकुम्भमयैस् तथा  
१४,०५७।०३५अ	वापीः स्फटिकसोपाना नदीश् च विमलोदकाः  
१४,०५७।०३५च्	ददर्श वृक्षांश् च बहून् नानाद्विजगणायुतान्  
१४,०५७।०३६अ	तस्य लोकस्य च द्वारं ददर्श स भृगूद्वहः  
१४,०५७।०३६च्	पञ्चयोजनविस्तारम् आयतं शतयोजनम्  
१४,०५७।०३७अ	नागलोकम् उत्तङ्कस् तु प्रेक्ष्य दीनो ऽभवत् तदा  
१४,०५७।०३७च्	निराशश् चाभवत् तात कुण्डलाहरणे पुनः  
१४,०५७।०३८अ	तत्र प्रोवाच तुरगस् तं कृष्णश्वेतवालधिः  
१४,०५७।०३८च्	ताम्रास्यनेत्रः कौरव्य प्रज्वलन्न् इव तेजसा  
१४,०५७।०३९अ	धमस्वापानम् एतन् मे ततस् त्वं विप्र लल्प्स्यसे  
१४,०५७।०३९च्	ऐरावतसुतेनेह तवानीते हि कुण्डले  
१४,०५७।०४०अ	मा जुगुप्सां कृथाः पुत्र त्वम् अत्रार्थे कथं चन  
१४,०५७।०४०च्	त्वयैतद् धि समाचीर्णं गौतमस्याश्रमे तदा  
१४,०५७।०४१	उत्तङ्क उवाच  
१४,०५७।०४१अ	कथं भवन्तं जानीयाम् उपाध्यायाश्रमं प्रति  
१४,०५७।०४१च्	यन् मया चीर्णपूर्वं च श्रोतुम् इच्छामि तद् ध्य् अहम्  
१४,०५७।०४२	अश्व उवाच  
१४,०५७।०४२अ	गुरोर् गुरुं मां जानीहि ज्वलितं जातवेदसम्  
१४,०५७।०४२च्	त्वया ह्य् अहं सदा वत्स गुरोर् अर्थे ऽभिपूजितः  
१४,०५७।०४३अ	सततं पूजितो विप्र शुचिना भृगुनन्दन  
१४,०५७।०४३च्	तस्माच् छ्रेयो विधास्यामि तवैवं कुरु मा चिरम्  
१४,०५७।०४४अ	इत्य् उक्तः स तथाकार्षीद् उत्तङ्कश् चित्रभानुना  
१४,०५७।०४४च्	घृतार्चिः प्रीतिमांश् चापि प्रजज्वाल दिधक्षया  
१४,०५७।०४५अ	ततो ऽस्य रोमकूपेभ्यो ध्मायमानस्य भारत  
१४,०५७।०४५च्	घनः प्रादुरभूद् धूमो नागलोकभयावहः  
१४,०५७।०४६अ	तेन धूमेन सहसा वर्धमानेन भारत  
१४,०५७।०४६च्	नागलोके महाराज न प्रज्ञायत किं चन  
१४,०५७।०४७अ	हाहाकृतम् अभूत् सर्वम् ऐरावतनिवेशनम्  
१४,०५७।०४७च्	वासुकिप्रमुखानां च नागानां जनमेजय  
१४,०५७।०४८अ	न प्रकाशन्त वेश्मानि धूमरुद्धानि भारत  
१४,०५७।०४८च्	नीहारसंवृतानीव वनानि गिरयस् तथा  
१४,०५७।०४९अ	ते धूमरक्तनयना वह्नितेजोभितापिताः  
१४,०५७।०४९च्	आजग्मुर् निश्चयं ज्ञातुं भार्गवस्यातितेजसः  
१४,०५७।०५०अ	श्रुत्वा च निश्चयं तस्य महर्षेस् तिग्मतेजसः  
१४,०५७।०५०च्	सम्भ्रान्तमनसः सर्वे पूजां चक्रुर् यथाविधि  
१४,०५७।०५१अ	सर्वे प्राञ्जलयो नागा वृद्धबालपुरोगमाः  
१४,०५७।०५१च्	शिरोभिः प्रणिपत्योचुः प्रसीद भगवन्न् इति  
१४,०५७।०५२अ	प्रसाद्य ब्राह्मणं ते तु पाद्यम् अर्घ्यं निवेद्य च  
१४,०५७।०५२च्	प्रायच्छन् कुण्डले दिव्ये पन्नगाः परमार्चिते  
१४,०५७।०५३अ	ततः सम्पूजितो नागैस् तत्रोत्तङ्कः प्रतापवान्  
१४,०५७।०५३च्	अग्निं प्रदक्षिणं कृत्वा जगाम गुरुसद्म तत्  
१४,०५७।०५४अ	स गत्वा त्वरितो राजन् गौतमस्य निवेशनम्  
१४,०५७।०५४च्	प्रायच्छत् कुण्डले दिव्ये गुरुपत्न्यै तदानघ  
१४,०५७।०५४द्*०११९_०१	वासुकिप्रमुखानां च नागानां जनमेजय  
१४,०५७।०५४द्*०११९_०२	सर्वं शशंस गुरवे यथावद् द्विजसत्तमः  
१४,०५७।०५५अ	एवं महात्मना तेन त्रींल् लोकाञ् जनमेजय  
१४,०५७।०५५च्	परिक्रम्याहृते दिव्ये ततस् ते मणिकुण्डले  
१४,०५७।०५६अ	एवम्प्रभावः स मुनिर् उत्तङ्को भरतर्षभ  
१४,०५७।०५६च्	परेण तपसा युक्तो यन् मां त्वं परिपृच्छसि  
१४,०५८।००१	जनमेजय उवाच  
१४,०५८।००१अ	उत्तङ्काय वरं दत्त्वा गोविन्दो द्विजसत्तम  
१४,०५८।००१च्	अत ऊर्ध्वं महाबाहुः किं चकार महायशाः  
१४,०५८।००२	वैशम्पायन उवाच  
१४,०५८।००२अ	दत्त्वा वरम् उत्तङ्काय प्रायात् सात्यकिना सह  
१४,०५८।००२च्	द्वारकाम् एव गोविन्दः शीघ्रवेगैर् महाहयैः  
१४,०५८।००३अ	सरांसि च नदीश् चैव वनानि विविधानि च  
१४,०५८।००३च्	अतिक्रम्य ससादाथ रम्यां द्वारवतीं पुरीम्  
१४,०५८।००४अ	वर्तमाने महाराज महे रैवतकस्य च  
१४,०५८।००४च्	उपायात् पुण्डरीकाक्षो युयुधानानुगस् तदा  
१४,०५८।००५अ	अलङ्कृतस् तु स गिरिर् नानारूपविचित्रितैः  
१४,०५८।००५च्	बभौ रुक्ममयैः काशैः सर्वतः पुरुषर्षभ  
१४,०५८।००६अ	काञ्चनस्रग्भिर् अग्र्याभिः सुमनोभिस् तथैव च  
१४,०५८।००६च्	वासोभिश् च महाशैलः कल्पवृक्षैश् च सर्वशः  
१४,०५८।००७अ	दीपवृक्षैश् च सौवर्णैर् अभीक्ष्णम् उपशोभितः  
१४,०५८।००७च्	गुहानिर्झरदेशेषु दिवाभूतो बभूव ह  
१४,०५८।००८अ	पताकाभिर् विचित्राभिः सघण्टाभिः समन्ततः  
१४,०५८।००८च्	पुम्भिः स्त्रीभिश् च सङ्घुष्टः प्रगीत इव चाभवत्  
१४,०५८।००८ए	अतीव प्रेक्षणीयो ऽभून् मेरुर् मुनिगणैर् इव  
१४,०५८।००९अ	मत्तानां हृष्टरूपाणां स्त्रीणां पुंसां च भारत  
१४,०५८।००९च्	गायतां पर्वतेन्द्रस्य दिवस्पृग् इव निस्वनः  
१४,०५८।०१०अ	प्रमत्तमत्तसम्मत्तक्ष्वेडितोत्कृष्टसङ्कुला  
१४,०५८।०१०च्	तथा किलकिलाशब्दैर् भूर् अभूत् सुमनोहरा  
१४,०५८।०११अ	विपणापणवान् रम्यो भक्ष्यभोज्यविहारवान्  
१४,०५८।०११च्	वस्त्रमाल्योत्करयुतो वीणावेणुमृदङ्गवान्  
१४,०५८।०११द्*०१२०_०१	माल्योत्करयुतो वीणावेणुशङ्खमृदङ्गवान्  
१४,०५८।०१२अ	सुरामैरेयमिश्रेण भक्ष्यभोज्येन चैव ह  
१४,०५८।०१२च्	दीनान्धकृपणादिभ्यो दीयमानेन चानिशम्  
१४,०५८।०१२ए	बभौ परमकल्याणो महस् तस्य महागिरेः  
१४,०५८।०१३अ	पुण्यावसथवान् वीर पुण्यकृद्भिर् निषेवितः  
१४,०५८।०१३च्	विहारो वृष्णिवीराणां महे रैवतकस्य ह  
१४,०५८।०१३ए	स नगो वेश्मसङ्कीर्णो देवलोक इवाबभौ  
१४,०५८।०१४अ	तदा च कृष्णसान्निध्यम् आसाद्य भरतर्षभ  
१४,०५८।०१४ब्*०१२१_०१	स्तुवन्त्य् अन्तर्हिता देवा गन्धर्वाश् च सहर्षिभिः  
१४,०५८।०१४ब्*०१२१_०२	साधकः सर्वधर्माणाम् असुराणां विनाशकः  
१४,०५८।०१४ब्*०१२१_०३	त्वं स्रष्टा सृज्यम् आधारं कारणं धर्मवेदवित्  
१४,०५८।०१४ब्*०१२१_०४	त्वया यत् क्रियते देव न जानीमो ऽत्र मायया  
१४,०५८।०१४ब्*०१२१_०५	केवलं त्व् अभिजानीमः शरणं परमेश्वरम्  
१४,०५८।०१४ब्*०१२१_०६	ब्रह्मादीनां च गोविन्द सन्निध्यं शरणं नमः  
१४,०५८।०१४ब्*०१२१_०७	इति स्तुते मानुषैश् च पूजिते देवकीसुते  
१४,०५८।०१४च्	शक्रसद्मप्रतीकाशो बभूव स हि शैलराट्  
१४,०५८।०१५अ	ततः सम्पूज्यमानः स विवेश भवनं शुभम्  
१४,०५८।०१५च्	गोविन्दः सात्यकिश् चैव जगाम भवनं स्वकम्  
१४,०५८।०१६अ	विवेश च स हृष्टात्मा चिरकालप्रवासकः  
१४,०५८।०१६च्	कृत्वा नसुकरं कर्म दानवेष्व् इव वासवः  
१४,०५८।०१७अ	उपयातं तु वार्ष्णेयं भोजवृष्ण्यन्धकास् तदा  
१४,०५८।०१७च्	अभ्यगच्छन् महात्मानं देवा इव शतक्रतुम्  
१४,०५८।०१८अ	स तान् अभ्यर्च्य मेधावी पृष्ट्वा च कुशलं तदा  
१४,०५८।०१८ब्*०१२२_०१	जहर्ष धीमान् धीमद्भिः प्रवृत्तः स मुदायुतः  
१४,०५८।०१८ब्*०१२३_०१	दृष्ट्वा समागतं कृष्णं स्नेहेन मुशलायुधः  
१४,०५८।०१८ब्*०१२३_०२	वनमाली हली रामः पर्यष्वजत केशवम्  
१४,०५८।०१८ब्*०१२३_०३	कृष्णो ऽपि भ्रातरं रामं यत्नात् समभिवाद्य च  
१४,०५८।०१८च्	अभ्यवादयत प्रीतः पितरं मातरं तथा  
१४,०५८।०१९अ	ताभ्यां च सम्परिष्वक्तः सान्त्वितश् च महाभुजः  
१४,०५८।०१९च्	उपोपविष्टस् तैः सर्वैर् वृष्णिभिः परिवारितः  
१४,०५८।०२०अ	स विश्रान्तो महातेजाः कृतपादावसेचनः  
१४,०५८।०२०च्	कथयाम् आस तं कृष्णः पृष्टः पित्रा महाहवम्  
१४,०५९।००१	वसुदेव उवाच  
१४,०५९।००१अ	श्रुतवान् अस्मि वार्ष्णेय सङ्ग्रामं परमाद्भुतम्  
१४,०५९।००१च्	नराणां वदतां पुत्र कथोद्घातेषु नित्यशः  
१४,०५९।००२अ	त्वं तु प्रत्यक्षदर्शी च कार्यज्ञश् च महाभुज  
१४,०५९।००२च्	तस्मात् प्रब्रूहि सङ्ग्रामं याथातथ्येन मे ऽनघ  
१४,०५९।००३अ	यथा तद् अभवद् युद्धं पाण्डवानां महात्मनाम्  
१४,०५९।००३च्	भीष्मकर्णकृपद्रोणशल्यादिभिर् अनुत्तमम्  
१४,०५९।००४अ	अन्येषां क्षत्रियाणां च कृतास्त्राणाम् अनेकशः  
१४,०५९।००४च्	नानावेषाकृतिमतां नानादेशनिवासिनाम्  
१४,०५९।००५अ	इत्य् उक्तः पुण्डरीकाक्षः पित्रा मातुस् तदन्तिके  
१४,०५९।००५च्	शशंस कुरुवीराणां सङ्ग्रामे निधनं यथा  
१४,०५९।००६	वासुदेव उवाच  
१४,०५९।००६अ	अत्यद्भुतानि कर्माणि क्षत्रियाणां महात्मनाम्  
१४,०५९।००६च्	बहुलत्वान् न सङ्ख्यातुं शक्यान्य् अब्दशतैर् अपि  
१४,०५९।००७अ	प्राधान्यतस् तु गदतः समासेनैव मे शृणु  
१४,०५९।००७च्	कर्माणि पृथिवीशानां यथावद् अमरद्युते  
१४,०५९।००८अ	भीष्मः सेनापतिर् अभूद् एकादशचमूपतिः  
१४,०५९।००८च्	कौरव्यः कौरवेयाणां देवानाम् इव वासवः  
१४,०५९।००९अ	शिखण्डी पाण्डुपुत्राणां नेता सप्तचमूपतिः  
१४,०५९।००९च्	बभूव रक्षितो धीमान् धीमता सव्यसाचिना  
१४,०५९।०१०अ	तेषां तद् अभवद् युद्धं दशाहानि महात्मनाम्  
१४,०५९।०१०च्	कुरूणां पाण्डवानां च सुमहद् रोमहर्षणम्  
१४,०५९।०११अ	ततः शिखण्डी गाङ्गेयम् अयुध्यन्तं महाहवे  
१४,०५९।०११ब्*०१२४_०१	अयुध्यमानं गाङ्गेयं शिखण्डी तं महाद्युतिम्  
१४,०५९।०११च्	जघान बहुभिर् बाणैः सह गाण्डीवधन्वना  
१४,०५९।०१२अ	अकरोत् स ततः कालं शरतल्पगतो मुनिः  
१४,०५९।०१२च्	अयनं दक्षिणं हित्वा सम्प्राप्ते चोत्तरायणे  
१४,०५९।०१३अ	ततः सेनापतिर् अभूद् द्रोणो ऽस्त्रविदुषां वरः  
१४,०५९।०१३च्	प्रवीरः कौरवेन्द्रस्य काव्यो दैत्यपतेर् इव  
१४,०५९।०१४अ	अक्षौहिणीभिः शिष्टाभिर् नवभिर् द्विजसत्तमः  
१४,०५९।०१४च्	संवृतः समरश्लाघी गुप्तः कृपवृषादिभिः  
१४,०५९।०१४द्*०१२५_०१	कृत्वा व्यूहं महायुद्धे पातयित्वा महारथान्  
१४,०५९।०१४द्*०१२५_०२	अन्तकप्रतिमश् चोग्रो रात्रियुद्धे दहन् प्रजाः  
१४,०५९।०१५अ	धृष्टद्युम्नस् त्व् अभून् नेता पाण्डवानां महास्त्रवित्  
१४,०५९।०१५च्	गुप्तो भीमेन तेजस्वी मित्रेण वरुणो यथा  
१४,०५९।०१६अ	पञ्चसेनापरिवृतो द्रोणप्रेप्सुर् महामनाः  
१४,०५९।०१६च्	पितुर् निकारान् संस्मृत्य रणे कर्माकरोन् महत्  
१४,०५९।०१७अ	तस्मिंस् ते पृथिवीपाला द्रोणपार्षतसङ्गरे  
१४,०५९।०१७च्	नानादिगागता वीराः प्रायशो निधनं गताः  
१४,०५९।०१८अ	दिनानि पञ्च तद् युद्धम् अभूत् परमदारुणम्  
१४,०५९।०१८च्	ततो द्रोणः परिश्रान्तो धृष्टद्युम्नवशं गतः  
१४,०५९।०१९अ	ततः सेनापतिर् अभूत् कर्णो दौर्योधने बले  
१४,०५९।०१९च्	अक्षौहिणीभिः शिष्टाभिर् वृतः पञ्चभिर् आहवे  
१४,०५९।०२०अ	तिस्रस् तु पाण्डुपुत्राणां चम्वो बीभत्सुपालिताः  
१४,०५९।०२०च्	हतप्रवीरभूयिष्ठा बभूवुः समवस्थिताः  
१४,०५९।०२१अ	ततः पार्थं समासाद्य पतङ्ग इव पावकम्  
१४,०५९।०२१च्	पञ्चत्वम् अगमत् सौतिर् द्वितीये ऽहनि दारुणे  
१४,०५९।०२१द्*०१२६_०१	द्वितीये ऽहनि स तदा फल्गुनेन निपातितः  
१४,०५९।०२१द्*०१२७_०१	प्रताप्य पाण्डवान् सर्वान् पाञ्चालान् अस्त्रतेजसा  
१४,०५९।०२१द्*०१२७_०२	सपुत्रः समरे कर्णः संशान्तः पार्थतेजसा  
१४,०५९।०२२अ	हते कर्णे तु कौरव्या निरुत्साहा हतौजसः  
१४,०५९।०२२च्	अक्षौहिणीभिस् तिसृभिर् मद्रेशं पर्यवारयन्  
१४,०५९।०२३अ	हतवाहनभूयिष्ठाः पाण्डवास् तु युधिष्ठिरम्  
१४,०५९।०२३च्	अक्षौहिण्या निरुत्साहाः शिष्टया पर्यवारयन्  
१४,०५९।०२४अ	अवधीन् मद्रराजानं कुरुराजो युधिष्ठिरः  
१४,०५९।०२४च्	तस्मिंस् तथार्धदिवसे कर्म कृत्वा सुदुष्करम्  
१४,०५९।०२५अ	हते शल्ये तु शकुनिं सहदेवो महामनाः  
१४,०५९।०२५च्	आहर्तारं कलेस् तस्य जघानामितविक्रमः  
१४,०५९।०२६अ	निहते शकुनौ राजा धार्तराष्ट्रः सुदुर्मनाः  
१४,०५९।०२६च्	अपाक्रामद् गदापाणिर् हतभूयिष्ठसैनिकः  
१४,०५९।०२७अ	तम् अन्वधावत् सङ्क्रुद्धो भीमसेनः प्रतापवान्  
१४,०५९।०२७च्	ह्रदे द्वैपायने चापि सलिलस्थं ददर्श तम्  
१४,०५९।०२८अ	ततः शिष्टेन सैन्येन समन्तात् परिवार्य तम्  
१४,०५९।०२८च्	उपोपविविशुर् हृष्टा ह्रदस्थं पञ्च पाण्डवाः  
१४,०५९।०२९अ	विगाह्य सलिलं त्व् आशु वाग्बाणैर् भृशविक्षतः  
१४,०५९।०२९च्	उत्थाय स गदापाणिर् युद्धाय समुपस्थितः  
१४,०५९।०३०अ	ततः स निहतो राजा धार्तराष्ट्रो महामृधे  
१४,०५९।०३०च्	भीमसेनेन विक्रम्य पश्यतां पृथिवीक्षिताम्  
१४,०५९।०३१अ	ततस् तत् पाण्डवं सैन्यं संसुप्तं शिबिरे निशि  
१४,०५९।०३१च्	निहतं द्रोणपुत्रेण पितुर् वधम् अमृष्यता  
१४,०५९।०३२अ	हतपुत्रा हतबला हतमित्रा मया सह  
१४,०५९।०३२च्	युयुधानद्वितीयेन पञ्च शिष्टाः स्म पाण्डवाः  
१४,०५९।०३३अ	सहैव कृपभोजाभ्यां द्रौणिर् युद्धाद् अमुच्यत  
१४,०५९।०३३च्	युयुत्सुश् चापि कौरव्यो मुक्तः पाण्डवसंश्रयात्  
१४,०५९।०३४अ	निहते कौरवेन्द्रे च सानुबन्धे सुयोधने  
१४,०५९।०३४च्	विदुरः सञ्जयश् चैव धर्मराजम् उपस्थितौ  
१४,०५९।०३५अ	एवं तद् अभवद् युद्धम् अहान्य् अष्टादश प्रभो  
१४,०५९।०३५च्	यत्र ते पृथिवीपाला निहताः स्वर्गम् आवसन्  
१४,०५९।०३६	वैशम्पायन उवाच  
१४,०५९।०३६अ	शृण्वतां तु महाराज कथां तां रोमहर्षणीम्  
१४,०५९।०३६च्	दुःखहर्षपरिक्लेशा वृष्णीनाम् अभवंस् तदा  
१४,०६०।००१	वैशम्पायन उवाच  
१४,०६०।००१अ	कथयन्न् एव तु तदा वासुदेवः प्रतापवान्  
१४,०६०।००१च्	महाभारतयुद्धं तत् कथान्ते पितुर् अग्रतः  
१४,०६०।००२अ	अभिमन्योर् वधं वीरः सो ऽत्यक्रामत भारत  
१४,०६०।००२च्	अप्रियं वसुदेवस्य मा भूद् इति महामनाः  
१४,०६०।००३अ	मा दौहित्रवधं श्रुत्वा वसुदेवो महात्ययम्  
१४,०६०।००३च्	दुःखशोकाभिसन्तप्तो भवेद् इति महामतिः  
१४,०६०।००४अ	सुभद्रा तु तम् उत्क्रान्तम् आत्मजस्य वधं रणे  
१४,०६०।००४च्	आचक्ष्व कृष्ण सौभद्रवधम् इत्य् अपतद् भुवि  
१४,०६०।००४द्*०१२८_०१	आख्यापयन् महत् तत्र ह्य् अभिमन्योर् वधं रणे  
१४,०६०।००५अ	ताम् अपश्यन् निपतितां वसुदेवः क्षितौ तदा  
१४,०६०।००५च्	दृष्ट्वैव च पपातोर्व्यां सो ऽपि दुःखेन मूर्छितः  
१४,०६०।००६अ	ततः स दौहित्रवधाद् दुःखशोकसमन्वितः  
१४,०६०।००६च्	वसुदेवो महाराज कृष्णं वाक्यम् अथाब्रवीत्  
१४,०६०।००७अ	ननु त्वं पुण्डरीकाक्ष सत्यवाग् भुवि विश्रुतः  
१४,०६०।००७च्	यद् दौहित्रवधं मे ऽद्य न ख्यापयसि शत्रुहन्  
१४,०६०।००८अ	तद् भागिनेयनिधनं तत्त्वेनाचक्ष्व मे विभो  
१४,०६०।००८च्	सदृशाक्षस् तव कथं शत्रुभिर् निहतो रणे  
१४,०६०।००९अ	दुर्मरं बत वार्ष्णेय काले ऽप्राप्ते नृभिः सदा  
१४,०६०।००९च्	यत्र मे हृदयं दुःखाच् छतधा न विदीर्यते  
१४,०६०।०१०अ	किम् अब्रवीत् त्वा सङ्ग्रामे सुभद्रां मातरं प्रति  
१४,०६०।०१०च्	मां चापि पुण्डरीकाक्ष चपलाक्षः प्रियो मम  
१४,०६०।०११अ	आहवं पृष्ठतः कृत्वा कच्चिन् न निहतः परैः  
१४,०६०।०११च्	कच्चिन् मुखं न गोविन्द तेनाजौ विकृतं कृतम्  
१४,०६०।०१२अ	स हि कृष्ण महातेजाः श्लाघन्न् इव ममाग्रतः  
१४,०६०।०१२च्	बालभावेन विजयम् आत्मनो ऽकथयत् प्रभुः  
१४,०६०।०१३अ	कच्चिन् न विकृतो बालो द्रोणकर्णकृपादिभिः  
१४,०६०।०१३च्	धरण्यां निहतः शेते तन् ममाचक्ष्व केशव  
१४,०६०।०१४अ	स हि द्रोणं च भीष्मं च कर्णं च रथिनां वरम्  
१४,०६०।०१४च्	स्पर्धते स्म रणे नित्यं दुहितुः पुत्रको मम  
१४,०६०।०१५अ	एवंविधं बहु तदा विलपन्तं सुदुःखितम्  
१४,०६०।०१५च्	पितरं दुःखिततरो गोविन्दो वाक्यम् अब्रवीत्  
१४,०६०।०१६अ	न तेन विकृतं वक्त्रं कृतं सङ्ग्राममूर्धनि  
१४,०६०।०१६च्	न पृष्ठतः कृतश् चापि सङ्ग्रामस् तेन दुस्तरः  
१४,०६०।०१७अ	निहत्य पृथिवीपालान् सहस्रशतसङ्घशः  
१४,०६०।०१७च्	खेदितो द्रोणकर्णाभ्यां दौःशासनिवशं गतः  
१४,०६०।०१८अ	एको ह्य् एकेन सततं युध्यमानो यदि प्रभो  
१४,०६०।०१८च्	न स शक्येत सङ्ग्रामे निहन्तुम् अपि वज्रिणा  
१४,०६०।०१९अ	समाहूते तु सङ्ग्रामे पार्थे संशप्तकैस् तदा  
१४,०६०।०१९च्	पर्यवार्यत सङ्क्रुद्धैः स द्रोणादिभिर् आहवे  
१४,०६०।०२०अ	ततः शत्रुक्षयं कृत्वा सुमहान्तं रणे पितुः  
१४,०६०।०२०च्	दौहित्रस् तव वार्ष्णेय दौःशासनिवशं गतः  
१४,०६०।०२१अ	नूनं च स गतः स्वर्गं जहि शोकं महामते  
१४,०६०।०२१च्	न हि व्यसनम् आसाद्य सीदन्ते सन्नराः क्व चित्  
१४,०६०।०२२अ	द्रोणकर्णप्रभृतयो येन प्रतिसमासिताः  
१४,०६०।०२२च्	रणे महेन्द्रप्रतिमाः स कथं नाप्नुयाद् दिवम्  
१४,०६०।०२३अ	स शोकं जहि दुर्धर्ष मा च मन्युवशं गमः  
१४,०६०।०२३च्	शस्त्रपूतां हि स गतिं गतः परपुरञ्जयः  
१४,०६०।०२४अ	तस्मिंस् तु निहते वीरे सुभद्रेयं स्वसा मम  
१४,०६०।०२४च्	दुःखार्ताथो पृथां प्राप्य कुररीव ननाद ह  
१४,०६०।०२५अ	द्रौपदीं च समासाद्य पर्यपृच्छत दुःखिता  
१४,०६०।०२५च्	आर्ये क्व दारकाः सर्वे द्रष्टुम् इच्छामि तान् अहम्  
१४,०६०।०२६अ	अस्यास् तु वचनं श्रुत्वा सर्वास् ताः कुरुयोषितः  
१४,०६०।०२६च्	भुजाभ्यां परिगृह्यैनां चुक्रुशुः परमार्तवत्  
१४,०६०।०२७अ	उत्तरां चाब्रवीद् भद्रा भद्रे भर्ता क्व ते गतः  
१४,०६०।०२७च्	क्षिप्रम् आगमनं मह्यं तस्मै त्वं वेदयस्व ह  
१४,०६०।०२८अ	ननु नाम स वैराटि श्रुत्वा मम गिरं पुरा  
१४,०६०।०२८च्	भवनान् निष्पतत्य् आशु कस्मान् नाभ्येति ते पतिः  
१४,०६०।०२९अ	अभिमन्यो कुशलिनो मातुलास् ते महारथाः  
१४,०६०।०२९च्	कुशलं चाब्रुवन् सर्वे त्वां युयुत्सुम् इहागतम्  
१४,०६०।०३०अ	आचक्ष्व मे ऽद्य सङ्ग्रामं यथापूर्वम् अरिन्दम  
१४,०६०।०३०च्	कस्माद् एव विलपतीं नाद्येह प्रतिभाषसे  
१४,०६०।०३१अ	एवमादि तु वार्ष्णेय्यास् तद् अस्याः परिदेवितम्  
१४,०६०।०३१च्	श्रुत्वा पृथा सुदुःखार्ता शनैर् वाक्यम् अथाब्रवीत्  
१४,०६०।०३२अ	सुभद्रे वासुदेवेन तथा सात्यकिना रणे  
१४,०६०।०३२ब्*०१२९_०१	एवं विलपतीं तां तु सात्यकिस् तु तदाब्रवीत्  
१४,०६०।०३२च्	पित्रा च पालितो बालः स हतः कालधर्मणा  
१४,०६०।०३३अ	ईदृशो मर्त्यधर्मो ऽयं मा शुचो यदुनन्दिनि  
१४,०६०।०३३च्	पुत्रो हि तव दुर्धर्षः सम्प्राप्तः परमां गतिम्  
१४,०६०।०३४अ	कुले महति जातासि क्षत्रियाणां महात्मनाम्  
१४,०६०।०३४च्	मा शुचश् चपलाक्षं त्वं पुण्डरीकनिभेक्षणे  
१४,०६०।०३५अ	उत्तरां त्वम् अवेक्षस्व गर्भिणीं मा शुचः शुभे  
१४,०६०।०३५च्	पुत्रम् एषा हि तस्याशु जनयिष्यति भामिनी  
१४,०६०।०३६अ	एवम् आश्वासयित्वैनां कुन्ती यदुकुलोद्वह  
१४,०६०।०३६च्	विहाय शोकं दुर्धर्षं श्राद्धम् अस्य ह्य् अकल्पयत्  
१४,०६०।०३७अ	समनुज्ञाप्य धर्मज्ञा राजानं भीमम् एव च  
१४,०६०।०३७च्	यमौ यमोपमौ चैव ददौ दानान्य् अनेकशः  
१४,०६०।०३८अ	ततः प्रदाय बह्वीर् गा ब्राह्मणेभ्यो यदूद्वह  
१४,०६०।०३८च्	समहृष्यत वार्ष्णेयी वैराटीं चाब्रवीद् इदम्  
१४,०६०।०३९अ	वैराटि नेह सन्तापस् त्वया कार्यो यशस्विनि  
१४,०६०।०३९च्	भर्तारं प्रति सुश्रोणि गर्भस्थं रक्ष मे शिशुम्  
१४,०६०।०४०अ	एवम् उक्त्वा ततः कुन्ती विरराम महाद्युते  
१४,०६०।०४०च्	ताम् अनुज्ञाप्य चैवेमां सुभद्रां समुपानयम्  
१४,०६०।०४१अ	एवं स निधनं प्राप्तो दौहित्रस् तव माधव  
१४,०६०।०४१च्	सन्तापं जहि दुर्धर्ष मा च शोके मनः कृथाः  
१४,०६१।००१	वैशम्पायन उवाच  
१४,०६१।००१अ	एतच् छ्रुत्वा तु पुत्रस्य वचः शूरात्मजस् तदा  
१४,०६१।००१च्	विहाय शोकं धर्मात्मा ददौ श्राद्धम् अनुत्तमम्  
१४,०६१।००२अ	तथैव वासुदेवो ऽपि स्वस्रीयस्य महात्मनः  
१४,०६१।००२च्	दयितस्य पितुर् नित्यम् अकरोद् और्ध्वदेहिकम्  
१४,०६१।००३अ	षष्टिं शतसहस्राणि ब्राह्मणानां महाभुजः  
१४,०६१।००३च्	विधिवद् भोजयाम् आस भोज्यं सर्वगुणान्वितम्  
१४,०६१।००४अ	आच्छाद्य च महाबाहुर् धनतृष्णाम् अपानुदत्  
१४,०६१।००४च्	ब्राह्मणानां तदा कृष्णस् तद् अभूद् रोमहर्षणम्  
१४,०६१।००५अ	सुवर्णं चैव गाश् चैव शयनाच्छादनं तथा  
१४,०६१।००५च्	दीयमानं तदा विप्राः प्रभूतम् इति चाब्रुवन्  
१४,०६१।००६अ	वासुदेवो ऽथ दाशार्हो बलदेवः ससात्यकिः  
१४,०६१।००६च्	अभिमन्योस् तदा श्राद्धम् अकुर्वन् सत्यकस् तदा  
१४,०६१।००६ए	अतीव दुःखसन्तप्ता न शमं चोपलेभिरे  
१४,०६१।००७अ	तथैव पाण्डवा वीरा नगरे नागसाह्वये  
१४,०६१।००७च्	नोपगच्छन्ति वै शान्तिम् अभिमन्युविनाकृताः  
१४,०६१।००८अ	सुबहूनि च राजेन्द्र दिवसानि विराटजा  
१४,०६१।००८च्	नाभुङ्क्त पतिशोकार्ता तद् अभूत् करुणं महत्  
१४,०६१।००८ए	कुक्षिस्थ एव तस्यास्तु स गर्भः सम्प्रलीयत  
१४,०६१।००८ड़्*०१३०_०१	ध्रियमाणे ऽथ तस्मिंस् तु गर्भे कुक्षिस्थ एव ह  
१४,०६१।००९अ	आजगाम ततो व्यासो ज्ञात्वा दिव्येन चक्षुषा  
१४,०६१।००९च्	आगम्य चाब्रवीद् धीमान् पृथां पृथुललोचनाम्  
१४,०६१।००९ए	उत्तरां च महातेजाः शोकः सन्त्यज्यताम् अयम्  
१४,०६१।०१०अ	जनिष्यति महातेजाः पुत्रस् तव यशस्विनि  
१४,०६१।०१०च्	प्रभावाद् वासुदेवस्य मम व्याहरणाद् अपि  
१४,०६१।०१०ए	पाण्डवानाम् अयं चान्ते पालयिष्यति मेदिनीम्  
१४,०६१।०११अ	धनञ्जयं च सम्प्रेक्ष्य धर्मराजस्य पश्यतः  
१४,०६१।०११च्	व्यासो वाक्यम् उवाचेदं हर्षयन्न् इव भारत  
१४,०६१।०१२अ	पौत्रस् तव महाबाहो जनिष्यति महामनाः  
१४,०६१।०१२च्	पृथ्वीं सागरपर्यन्तां पालयिष्यति चैव ह  
१४,०६१।०१३अ	तस्माच् छोकं कुरुश्रेष्ठ जहि त्वम् अरिकर्शन  
१४,०६१।०१३च्	विचार्यम् अत्र न हि ते सत्यम् एतद् भविष्यति  
१४,०६१।०१४अ	यच् चापि वृष्णिवीरेण कृष्णेन कुरुनन्दन  
१४,०६१।०१४च्	पुरोक्तं तत् तथा भावि मा ते ऽत्रास्तु विचारणा  
१४,०६१।०१५अ	विबुधानां गतो लोकान् अक्षयान् आत्मनिर्जितान्  
१४,०६१।०१५च्	न स शोच्यस् त्वया तात न चान्यैः कुरुभिस् तथा  
१४,०६१।०१६अ	एवं पितामहेनोक्तो धर्मात्मा स धनञ्जयः  
१४,०६१।०१६च्	त्यक्त्वा शोकं महाराज हृष्टरूपो ऽभवत् तदा  
१४,०६१।०१७अ	पितापि तव धर्मज्ञ गर्भे तस्मिन् महामते  
१४,०६१।०१७च्	अवर्धत यथाकालं शुक्लपक्षे यथा शशी  
१४,०६१।०१८अ	ततः सञ्चोदयाम् आस व्यासो धर्मात्मजं नृपम्  
१४,०६१।०१८च्	अश्वमेधं प्रति तदा ततः सो ऽन्तर्हितो ऽभवत्  
१४,०६१।०१९अ	धर्मराजो ऽपि मेधावी श्रुत्वा व्यासस्य तद् वचः  
१४,०६१।०१९च्	वित्तोपनयने तात चकार गमने मतिम्  
१४,०६२।००१	जनमेजय उवाच  
१४,०६२।००१अ	श्रुत्वैतद् वचनं ब्रह्मन् व्यासेनोक्तं महात्मना  
१४,०६२।००१च्	अश्वमेधं प्रति तदा किं नृपः प्रचकार ह  
१४,०६२।००२अ	रत्नं च यन् मरुत्तेन निहितं पृथिवीतले  
१४,०६२।००२च्	तद् अवाप कथं चेति तन् मे ब्रूहि द्विजोत्तम  
१४,०६२।००३	वैशम्पायन उवाच  
१४,०६२।००३अ	श्रुत्वा द्वैपायनवचो धर्मराजो युधिष्ठिरः  
१४,०६२।००३च्	भ्रातॄन् सर्वान् समानाय्य काले वचनम् अब्रवीत्  
१४,०६२।००३ए	अर्जुनं भीमसेनं च माद्रीपुत्रौ यमाव् अपि  
१४,०६२।००३ड़्*०१३१_०१	अर्जुनं नकुलं चापि सहदेवं वृकोदरम्  
१४,०६२।००४अ	श्रुतं वो वचनं वीराः सौहृदाद् यन् महात्मना  
१४,०६२।००४च्	कुरूणां हितकामेन प्रोक्तं कृष्णेन धीमता  
१४,०६२।००५अ	तपोवृद्धेन महता सुहृदां भूतिम् इच्छता  
१४,०६२।००५च्	गुरुणा धर्मशीलेन व्यासेनाद्भुतकर्मणा  
१४,०६२।००६अ	भीष्मेण च महाप्राज्ञ गोविन्देन च धीमता  
१४,०६२।००६च्	संस्मृत्य तद् अहं सम्यक् कर्तुम् इच्छामि पाण्डवाः  
१४,०६२।००७अ	आयत्यां च तदात्वे च सर्वेषां तद् धि नो हितम्  
१४,०६२।००७च्	अनुबन्धे च कल्याणं यद् वचो ब्रह्मवादिनः  
१४,०६२।००८अ	इयं हि वसुधा सर्वा क्षीणरत्ना कुरूद्वहाः  
१४,०६२।००८च्	तच् चाचष्ट बहु व्यासो मरुत्तस्य धनं नृपाः  
१४,०६२।००९अ	यद्य् एतद् वो बहुमतं मन्यध्वं वा क्षमं यदि  
१४,०६२।००९च्	तद् आनयामहे सर्वे कथं वा भीम मन्यसे  
१४,०६२।०१०अ	इत्य् उक्तवाक्ये नृपतौ तदा कुरुकुलोद्वह  
१४,०६२।०१०च्	भीमसेनो नृपश्रेष्ठं प्राञ्जलिर् वाक्यम् अब्रवीत्  
१४,०६२।०११अ	रोचते मे महाबाहो यद् इदं भाषितं त्वया  
१४,०६२।०११च्	व्यासाख्यातस्य वित्तस्य समुपानयनं प्रति  
१४,०६२।०१२अ	यदि तत् प्राप्नुयामेह धनम् आविक्षितं प्रभो  
१४,०६२।०१२च्	कृतम् एव महाराज भवेद् इति मतिर् मम  
१४,०६२।०१३अ	ते वयं प्रणिपातेन गिरीशस्य महात्मनः  
१४,०६२।०१३च्	तद् आनयाम भद्रं ते समभ्यर्च्य कपर्दिनम्  
१४,०६२।०१४अ	तं विभुं देवदेवेशं तस्यैवानुचरांश् च तान्  
१४,०६२।०१४अ*०१३२_०१	**** **** शूलपाणिं त्रिलोचनम्  
१४,०६२।०१४अ*०१३२_०२	अनादिनिधनं शम्भुं नमस्याम महेश्वरम्  
१४,०६२।०१४अ*०१३२_०३	लोकनाथं गणाध्यक्षं  
१४,०६२।०१४च्	प्रसाद्यार्थम् अवाप्स्यामो नूनं वाग्बुद्धिकर्मभिः  
१४,०६२।०१५अ	रक्षन्ते ये च तद् द्रव्यं किङ्करा रौद्रदर्शनाः  
१४,०६२।०१५च्	ते च वश्या भविष्यन्ति प्रसन्ने वृषभध्वजे  
१४,०६२।०१५द्*०१३३_०१	स हि देवः प्रसन्नात्मा भक्तानां परमेश्वरः  
१४,०६२।०१५द्*०१३३_०२	ददात्य् अमरतां चापि किं पुनः काञ्चनं प्रभुः  
१४,०६२।०१५द्*०१३३_०३	वनस्थस्य पुरा जिष्णोर् अस्त्रं पाशुपतं महत्  
१४,०६२।०१५द्*०१३३_०४	रौद्रं ब्रह्मशिरश् चादात् प्रसन्नः किं पुनर् धनम्  
१४,०६२।०१५द्*०१३३_०५	वयं सर्वे हि तद्भक्ताः स चास्माकं प्रसीदति  
१४,०६२।०१५द्*०१३३_०६	तत्प्रसादाद् वयं राज्यं प्राप्ताः कौरवनन्दन  
१४,०६२।०१५द्*०१३३_०७	अभिमन्योर् वधे वृत्ते प्रतिज्ञाते धनञ्जये  
१४,०६२।०१५द्*०१३३_०८	जयद्रथवधार्थाय स्वप्ने लोकगुरुर् निशि  
१४,०६२।०१५द्*०१३३_०९	प्रसाद्य लब्धवान् अस्त्रम् अर्जुनः सहकेशवः  
१४,०६२।०१५द्*०१३३_१०	ततः प्रभातां रजनीं फल्गुनस्याग्रतः प्रभुः  
१४,०६२।०१५द्*०१३३_११	जघान सैन्यं शूलेन प्रत्यक्षं सव्यसाचिनः  
१४,०६२।०१५द्*०१३३_१२	कस् तां सेनां तदा राजन् मनसापि प्रधर्षयेत्  
१४,०६२।०१५द्*०१३३_१३	द्रोणकर्णकृपैर् गुप्तां महेश्वासैः प्रहारिभिः  
१४,०६२।०१५द्*०१३३_१४	ऋते देवान् महेश्वासाद् बहुरूपान् महेश्वरात्  
१४,०६२।०१५द्*०१३३_१५	तस्यैव च प्रसादेन निहताः शत्रवस् तव  
१४,०६२।०१५द्*०१३३_१६	अश्वमेधस्य संसिद्धिं स तु सम्पादयिष्यति  
१४,०६२।०१६अ	श्रुत्वैवं वदतस् तस्य वाक्यं भीमस्य भारत  
१४,०६२।०१६च्	प्रीतो धर्मात्मजो राजा बभूवातीव भारत  
१४,०६२।०१६ए	अर्जुनप्रमुखाश् चापि तथेत्य् एवाब्रुवन् मुदा  
१४,०६२।०१७अ	कृत्वा तु पाण्डवाः सर्वे रत्नाहरणनिश्चयम्  
१४,०६२।०१७च्	सेनाम् आज्ञापयाम् आसुर् नक्षत्रे ऽहनि च ध्रुवे  
१४,०६२।०१८अ	ततो ययुः पाण्डुसुता ब्राह्मणान् स्वस्ति वाच्य च  
१४,०६२।०१८च्	अर्चयित्वा सुरश्रेष्ठं पूर्वम् एव महेश्वरम्  
१४,०६२।०१९अ	मोदकैः पायसेनाथ मांसापूपैस् तथैव च  
१४,०६२।०१९च्	आशास्य च महात्मानं प्रययुर् मुदिता भृशम्  
१४,०६२।०२०अ	तेषां प्रयास्यतां तत्र मङ्गलानि शुभान्य् अथ  
१४,०६२।०२०च्	प्राहुः प्रहृष्टमनसो द्विजाग्र्या नागराश् च ते  
१४,०६२।०२१अ	ततः प्रदक्षिणीकृत्य शिरोभिः प्रणिपत्य च  
१४,०६२।०२१च्	ब्राह्मणान् अग्निसहितान् प्रययुः पाण्डुनन्दनाः  
१४,०६२।०२२अ	समनुज्ञाप्य राजानं पुत्रशोकसमाहतम्  
१४,०६२।०२२च्	धृतराष्ट्रं सभार्यं वै पृथां पृथुललोचनाम्  
१४,०६२।०२३अ	मूले निक्षिप्य कौरव्यं युयुत्सुं धृतराष्ट्रजम्  
१४,०६२।०२३च्	सम्पूज्यमानाः पौरैश् च ब्राह्मणैश् च मनीषिभिः  
१४,०६२।०२३द्*०१३४_०१	प्रययुः पाण्डवा वीरा नियमस्थाः शुचिव्रताः  
१४,०६३।००१	वैशम्पायन उवाच  
१४,०६३।००१अ	ततस् ते प्रययुर् हृष्टाः प्रहृष्टनरवाहनाः  
१४,०६३।००१च्	रथघोषेण महता पूरयन्तो वसुन्धराम्  
१४,०६३।००२अ	संस्तूयमानाः स्तुतिभिः सूतमागधबन्दिभिः  
१४,०६३।००२च्	स्वेन सैन्येन संवीता यथादित्याः स्वरश्मिभिः  
१४,०६३।००३अ	पाण्डुरेणातपत्रेण ध्रियमाणेन मूर्धनि  
१४,०६३।००३च्	बभौ युधिष्ठिरस् तत्र पौर्णमास्याम् इवोडुराट्  
१४,०६३।००४अ	जयाशिषः प्रहृष्टानां नराणां पथि पाण्डवः  
१४,०६३।००४च्	प्रत्यगृह्णाद् यथान्यायं यथावत् पुरुषर्षभः  
१४,०६३।००५अ	तथैव सैनिका राजन् राजानम् अनुयान्ति ये  
१४,०६३।००५च्	तेषां हलहलाशब्दो दिवं स्तब्ध्वा व्यतिष्ठत  
१४,०६३।००६अ	स सरांसि नदीश् चैव वनान्य् उपवनानि च  
१४,०६३।००६च्	अत्यक्रामन् महाराजो गिरिं चैवान्वपद्यत  
१४,०६३।००७अ	तस्मिन् देशे च राजेन्द्र यत्र तद् द्रव्यम् उत्तमम्  
१४,०६३।००७च्	चक्रे निवेशनं राजा पाण्डवः सह सैनिकैः  
१४,०६३।००७ए	शिवे देशे समे चैव तदा भरतसत्तम  
१४,०६३।००८अ	अग्रतो ब्राह्मणान् कृत्वा तपोविद्यादमान्वितान्  
१४,०६३।००८च्	पुरोहितं च कौरव्य वेदवेदाङ्गपारगम्  
१४,०६३।००९अ	प्राङ् निवेशात् तु राजानं ब्राह्मणाः सपुरोधसः  
१४,०६३।००९च्	कृत्वा शान्तिं यथान्यायं सर्वतः पर्यवारयन्  
१४,०६३।०१०अ	कृत्वा च मध्ये राजानम् अमात्यांश् च यथाविधि  
१४,०६३।०१०च्	षट्पथं नवसंस्थानं निवेशं चक्रिरे द्विजाः  
१४,०६३।०११अ	मत्तानां वारणेन्द्राणां निवेशं च यथाविधि  
१४,०६३।०११च्	कारयित्वा स राजेन्द्रो ब्राह्मणान् इदम् अब्रवीत्  
१४,०६३।०१२अ	अस्मिन् कार्ये द्विजश्रेष्ठा नक्षत्रे दिवसे शुभे  
१४,०६३।०१२च्	यथा भवन्तो मन्यन्ते कर्तुम् अर्हथ तत् तथा  
१४,०६३।०१३अ	न नः कालात्ययो वै स्याद् इहैव परिलम्बताम्  
१४,०६३।०१३च्	इति निश्चित्य विप्रेन्द्राः क्रियतां यद् अनन्तरम्  
१४,०६३।०१४अ	श्रुत्वैतद् वचनं राज्ञो ब्राह्मणाः सपुरोधसः  
१४,०६३।०१४च्	इदम् ऊचुर् वचो हृष्टा धर्मराजप्रियेप्सवः  
१४,०६३।०१५अ	अद्यैव नक्षत्रम् अहश् च पुण्यं; यतामहे श्रेष्ठतमं क्रियासु  
१४,०६३।०१५च्	अम्भोभिर् अद्येह वसाम राजन्न्; उपोष्यतां चापि भवद्भिर् अद्य  
१४,०६३।०१६अ	श्रुत्वा तु तेषां द्विजसत्तमानां; कृतोपवासा रजनीं नरेन्द्राः  
१४,०६३।०१६च्	ऊषुः प्रतीताः कुशसंस्तरेषु; यथाध्वरेषु ज्वलिता हव्यवाहाः  
१४,०६३।०१७अ	ततो निशा सा व्यगमन् महात्मनां; संशृण्वतां विप्रसमीरिता गिरः  
१४,०६३।०१७च्	ततः प्रभाते विमले द्विजर्षभा; वचो ऽब्रुवन् धर्मसुतं नराधिपम्  
१४,०६४।००१	ब्राह्मणा ऊचुः  
१४,०६४।००१अ	क्रियताम् उपहारो ऽद्य त्र्यम्बकस्य महात्मनः  
१४,०६४।००१च्	कृत्वोपहारं नृपते ततः स्वार्थे यतामहे  
१४,०६४।००२	वैशम्पायन उवाच  
१४,०६४।००२अ	श्रुत्वा तु वचनं तेषां ब्राह्मणानां युधिष्ठिरः  
१४,०६४।००२च्	गिरीशस्य यथान्यायम् उपहारम् उपाहरत्  
१४,०६४।००३अ	आज्येन तर्पयित्वाग्निं विधिवत् संस्कृतेन ह  
१४,०६४।००३च्	मन्त्रसिद्धं चरुं कृत्वा पुरोधाः प्रययौ तदा  
१४,०६४।००४अ	स गृहीत्वा सुमनसो मन्त्रपूता जनाधिप  
१४,०६४।००४च्	मोदकैः पायसेनाथ मांसैश् चोपाहरद् बलिम्  
१४,०६४।००५अ	सुमनोभिश् च चित्राभिर् लाजैर् उच्चावचैर् अपि  
१४,०६४।००५च्	सर्वं स्विष्टकृतं कृत्वा विधिवद् वेदपारगः  
१४,०६४।००५ए	किङ्कराणां ततः पश्चाच् चकार बलिम् उत्तमम्  
१४,०६४।००६अ	यक्षेन्द्राय कुबेराय मणिभद्राय चैव ह  
१४,०६४।००६च्	तथान्येषां च यक्षाणां भूताधिपतयश् च ये  
१४,०६४।००७अ	कृसरेण समांसेन निवापैस् तिलसंयुतैः  
१४,०६४।००७ब्*०१३५_०१	ओदनं कुम्भशः कृत्वा पुरोधाः समुपाहरत्  
१४,०६४।००७ब्*०१३५_०२	ब्राह्मणेभ्यः सहस्राणि गवां दत्त्वा तु भूमिपः  
१४,०६४।००७ब्*०१३५_०३	नक्तञ्चराणां भूतानां व्यादिदेश बलिं तदा  
१४,०६४।००७ब्*०१३५_०४	धूपगन्धनिरुद्धं तत् सुमनोभिश् च संवृतम्  
१४,०६४।००७च्	शुशुभे स्थानम् अत्यर्थं देवदेवस्य पार्थिव  
१४,०६४।००८अ	कृत्वा तु पूजां रुद्रस्य गणानां चैव सर्वशः  
१४,०६४।००८च्	ययौ व्यासं पुरस्कृत्य नृपो रत्ननिधिं प्रति  
१४,०६४।००९अ	पूजयित्वा धनाध्यक्षं प्रणिपत्याभिवाद्य च  
१४,०६४।००९च्	सुमनोभिर् विचित्राभिर् अपूपैः कृसरेण च  
१४,०६४।०१०अ	शङ्खादींश् च निधीन् सर्वान् निधिपालांश् च सर्वशः  
१४,०६४।०१०च्	अर्चयित्वा द्विजाग्र्यान् स स्वस्ति वाच्य च वीर्यवान्  
१४,०६४।०११अ	तेषां पुण्याहघोषेण तेजसा समवस्थितः  
१४,०६४।०११च्	प्रीतिमान् स कुरुश्रेष्ठः खानयाम् आस तं निधिम्  
१४,०६४।०१२अ	ततः पात्र्यः सकरकाः साश्मन्तकमनोरमाः  
१४,०६४।०१२च्	भृङ्गाराणि कटाहानि कलशान् वर्धमानकान्  
१४,०६४।०१३अ	बहूनि च विचित्राणि भाजनानि सहस्रशः  
१४,०६४।०१३च्	उद्धारयाम् आस तदा धर्मराजो युधिष्ठिरः  
१४,०६४।०१४अ	तेषां लक्षणम् अप्य् आसीन् महान् करपुटस् तथा  
१४,०६४।०१४च्	त्रिलक्षं भाजनं राजंस् तुलार्धम् अभवन् नृप  
१४,०६४।०१५अ	वाहनं पाण्डुपुत्रस्य तत्रासीत् तु विशां पते  
१४,०६४।०१५च्	षष्टिर् उष्ट्रसहस्राणि शतानि द्विगुणा हयाः  
१४,०६४।०१६अ	वारणाश् च महाराज सहस्रशतसम्मिताः  
१४,०६४।०१६च्	शकटानि रथाश् चैव तावद् एव करेणवः  
१४,०६४।०१६ए	खराणां पुरुषाणां च परिसङ्ख्या न विद्यते  
१४,०६४।०१७अ	एतद् वित्तं तद् अभवद् यद् उद्दध्रे युधिष्ठिरः  
१४,०६४।०१७च्	षोडशाष्टौ चतुर्विंशत् सहस्रं भारलक्षणम्  
१४,०६४।०१८अ	एतेष्व् आधाय तद् द्रव्यं पुनर् अभ्यर्च्य पाण्डवः  
१४,०६४।०१८च्	महादेवं प्रति ययौ पुरं नागाह्वयं प्रति  
१४,०६४।०१९अ	द्वैपायनाभ्यनुज्ञातः पुरस्कृत्य पुरोहितम्  
१४,०६४।०१९च्	गोयुते गोयुते चैव न्यवसत् पुरुषर्षभः  
१४,०६४।०२०अ	सा पुराभिमुखी राजञ् जगाम महती चमूः  
१४,०६४।०२०च्	कृच्छ्राद् द्रविणभारार्ता हर्षयन्ती कुरूद्वहान्  
१४,०६५।००१	वैशम्पायन उवाच  
१४,०६५।००१अ	एतस्मिन्न् एव काले तु वासुदेवो ऽपि वीर्यवान्  
१४,०६५।००१च्	उपायाद् वृष्णिभिः सार्धं पुरं वारणसाह्वयम्  
१४,०६५।००२अ	समयं वाजिमेधस्य विदित्वा पुरुषर्षभः  
१४,०६५।००२च्	यथोक्तो धर्मपुत्रेण व्रजन् स स्वपुरीं प्रति  
१४,०६५।००३अ	रौक्मिणेयेन सहितो युयुधानेन चैव ह  
१४,०६५।००३च्	चारुदेष्णेन साम्बेन गदेन कृतवर्मणा  
१४,०६५।००४अ	सारणेन च वीरेण निशठेनोल्मुकेन च  
१४,०६५।००४च्	बलदेवं पुरस्कृत्य सुभद्रासहितस् तदा  
१४,०६५।००५अ	द्रौपदीम् उत्तरां चैव पृथां चाप्य् अवलोककः  
१४,०६५।००५च्	समाश्वासयितुं चापि क्षत्रिया निहतेश्वराः  
१४,०६५।००६अ	तान् आगतान् समीक्ष्यैव धृतराष्ट्रो महीपतिः  
१४,०६५।००६च्	प्रत्यगृह्णाद् यथान्यायं विदुरश् च महामनाः  
१४,०६५।००७अ	तत्रैव न्यवसत् कृष्णः स्वर्चितः पुरुषर्षभः  
१४,०६५।००७च्	विदुरेण महातेजास् तथैव च युयुत्सुना  
१४,०६५।००८अ	वसत्सु वृष्णिवीरेषु तत्राथ जनमेजय  
१४,०६५।००८च्	जज्ञे तव पिता राजन् परिक्षित् परवीरहा  
१४,०६५।००९अ	स तु राजा महाराज ब्रह्मास्त्रेणाभिपीडितः  
१४,०६५।००९च्	शवो बभूव निश्चेष्टो हर्षशोकविवर्धनः  
१४,०६५।०१०अ	हृष्टानां सिंहनादेन जनानां तत्र निस्वनः  
१४,०६५।०१०च्	आविश्य प्रदिशः सर्वाः पुनर् एव व्युपारमत्  
१४,०६५।०११अ	ततः सो ऽतित्वरः कृष्णो विवेशान्तःपुरं तदा  
१४,०६५।०११च्	युयुधानद्वितीयो वै व्यथितेन्द्रियमानसः  
१४,०६५।०१२अ	ततस् त्वरितम् आयान्तीं ददर्श स्वां पितृष्वसाम्  
१४,०६५।०१२च्	क्रोशन्तीम् अभिधावेति वासुदेवं पुनः पुनः  
१४,०६५।०१३अ	पृष्ठतो द्रौपदीं चैव सुभद्रां च यशस्विनीम्  
१४,०६५।०१३च्	सविक्रोशं सकरुणं बान्धवानां स्त्रियो नृप  
१४,०६५।०१४अ	ततः कृष्णं समासाद्य कुन्ती राजसुता तदा  
१४,०६५।०१४च्	प्रोवाच राजशार्दूल बाष्पगद्गदया गिरा  
१४,०६५।०१५अ	वासुदेव महाबाहो सुप्रजा देवकी त्वया  
१४,०६५।०१५च्	त्वं नो गतिः प्रतिष्ठा च त्वदायत्तम् इदं कुलम्  
१४,०६५।०१६अ	यदुप्रवीर यो ऽयं ते स्वस्रीयस्यात्मजः प्रभो  
१४,०६५।०१६च्	अश्वत्थाम्ना हतो जातस् तम् उज्जीवय केशव  
१४,०६५।०१७अ	त्वया ह्य् एतत् प्रतिज्ञातम् ऐषीके यदुनन्दन  
१४,०६५।०१७च्	अहं सञ्जीवयिष्यामि मृतं जातम् इति प्रभो  
१४,०६५।०१८अ	सो ऽयं जातो मृतस् तात पश्यैनं पुरुषर्षभ  
१४,०६५।०१८च्	उत्तरां च सुभद्रां च द्रौपदीं मां च माधव  
१४,०६५।०१९अ	धर्मपुत्रं च भीमं च फल्गुनं नकुलं तथा  
१४,०६५।०१९च्	सहदेवं च दुर्धर्ष सर्वान् नस् त्रातुम् अर्हसि  
१४,०६५।०२०अ	अस्मिन् प्राणाः समायत्ताः पाण्डवानां ममैव च  
१४,०६५।०२०च्	पाण्डोश् च पिण्डो दाशार्ह तथैव श्वशुरस्य मे  
१४,०६५।०२१अ	अभिमन्योश् च भद्रं ते प्रियस्य सदृशस्य च  
१४,०६५।०२१च्	प्रियम् उत्पादयाद्य त्वं प्रेतस्यापि जनार्दन  
१४,०६५।०२२अ	उत्तरा हि प्रियोक्तं वै कथयत्य् अरिसूदन  
१४,०६५।०२२च्	अभिमन्योर् वचः कृष्ण प्रियत्वात् ते न संशयः  
१४,०६५।०२३अ	अब्रवीत् किल दाशार्ह वैराटीम् आर्जुनिः पुरा  
१४,०६५।०२३च्	मातुलस्य कुलं भद्रे तव पुत्रो गमिष्यति  
१४,०६५।०२४अ	गत्वा वृष्ण्यन्धककुलं धनुर्वेदं ग्रहीष्यति  
१४,०६५।०२४च्	अस्त्राणि च विचित्राणि नीतिशास्त्रं च केवलम्  
१४,०६५।०२५अ	इत्य् एतत् प्रणयात् तात सौभद्रः परवीरहा  
१४,०६५।०२५च्	कथयाम् आस दुर्धर्षस् तथा चैतन् न संशयः  
१४,०६५।०२६अ	तास् त्वां वयं प्रणम्येह याचामो मधुसूदन  
१४,०६५।०२६च्	कुलस्यास्य हितार्थं त्वं कुरु कल्याणम् उत्तमम्  
१४,०६५।०२७अ	एवम् उक्त्वा तु वार्ष्णेयं पृथा पृथुललोचना  
१४,०६५।०२७च्	उच्छ्रित्य बाहू दुःखार्ता ताश् चान्याः प्रापतन् भुवि  
१४,०६५।०२८अ	अब्रुवंश् च महाराज सर्वाः सास्राविलेक्षणाः  
१४,०६५।०२८च्	स्वस्रीयो वासुदेवस्य मृतो जात इति प्रभो  
१४,०६५।०२९अ	एवम् उक्ते ततः कुन्तीं प्रत्यगृह्णाज् जनार्दनः  
१४,०६५।०२९च्	भूमौ निपतितां चैनां सान्त्वयाम् आस भारत  
१४,०६६।००१	वैशम्पायन उवाच  
१४,०६६।००१अ	उत्थितायां पृथायां तु सुभद्रा भ्रातरं तदा  
१४,०६६।००१च्	दृष्ट्वा चुक्रोश दुःखार्ता वचनं चेदम् अब्रवीत्  
१४,०६६।००२अ	पुण्डरीकाक्ष पश्यस्व पौत्रं पार्थस्य धीमतः  
१४,०६६।००२च्	परिक्षीणेषु कुरुषु परिक्षीणं गतायुषम्  
१४,०६६।००३अ	इषीका द्रोणपुत्रेण भीमसेनार्थम् उद्यता  
१४,०६६।००३च्	सोत्तरायां निपतिता विजये मयि चैव ह  
१४,०६६।००४अ	सेयं ज्वलन्ती हृदये मयि तिष्ठति केशव  
१४,०६६।००४च्	यन् न पश्यामि दुर्धर्ष मम पुत्रसुतं विभो  
१४,०६६।००५अ	किं नु वक्ष्यति धर्मात्मा धर्मराजो युधिष्ठिरः  
१४,०६६।००५च्	भीमसेनार्जुनौ चापि माद्रवत्याः सुतौ च तौ  
१४,०६६।००६अ	श्रुत्वाभिमन्योस् तनयं जातं च मृतम् एव च  
१४,०६६।००६च्	मुषिता इव वार्ष्णेय द्रोणपुत्रेण पाण्डवाः  
१४,०६६।००७अ	अभिमन्युः प्रियः कृष्ण पितॄणां नात्र संशयः  
१४,०६६।००७च्	ते श्रुत्वा किं नु वक्ष्यन्ति द्रोणपुत्रास्त्रनिर्जिताः  
१४,०६६।००८अ	भवितातः परं दुःखं किं नु मन्ये जनार्दन  
१४,०६६।००८च्	अभिमन्योः सुतात् कृष्ण मृताज् जाताद् अरिन्दम  
१४,०६६।००९अ	साहं प्रसादये कृष्ण त्वाम् अद्य शिरसा नता  
१४,०६६।००९च्	पृथेयं द्रौपदी चैव ताः पश्य पुरुषोत्तम  
१४,०६६।०१०अ	यदा द्रोणसुतो गर्भान् पाण्डूनां हन्ति माधव  
१४,०६६।०१०च्	तदा किल त्वया द्रौणिः क्रुद्धेनोक्तो ऽरिमर्दन  
१४,०६६।०११अ	अकामं त्वा करिष्यामि ब्रह्मबन्धो नराधम  
१४,०६६।०११च्	अहं सञ्जीवयिष्यामि किरीटितनयात्मजम्  
१४,०६६।०१२अ	इत्य् एतद् वचनं श्रुत्वा जानमाना बलं तव  
१४,०६६।०१२च्	प्रसादये त्वा दुर्धर्ष जीवताम् अभिमन्युजः  
१४,०६६।०१३अ	यद्य् एवं त्वं प्रतिश्रुत्य न करोषि वचः शुभम्  
१४,०६६।०१३च्	सफलं वृष्णिशार्दूल मृतां माम् उपधारय  
१४,०६६।०१४अ	अभिमन्योः सुतो वीर न सञ्जीवति यद्य् अयम्  
१४,०६६।०१४च्	जीवति त्वयि दुर्धर्ष किं करिष्याम्य् अहं त्वया  
१४,०६६।०१५अ	सञ्जीवयैनं दुर्धर्ष मृतं त्वम् अभिमन्युजम्  
१४,०६६।०१५च्	सदृशाक्षसुतं वीर सस्यं वर्षन्न् इवाम्बुदः  
१४,०६६।०१६अ	त्वं हि केशव धर्मात्मा सत्यवान् सत्यविक्रमः  
१४,०६६।०१६च्	स तां वाचम् ऋतां कर्तुम् अर्हसि त्वम् अरिन्दम  
१४,०६६।०१७अ	इच्छन्न् अपि हि लोकांस् त्रीञ् जीवयेथा मृतान् इमान्  
१४,०६६।०१७अ*०१३६_०१	**** **** जीवति त्वयि मानद  
१४,०६६।०१७अ*०१३६_०२	पाण्डवान् अपि सर्वांस् त्वं  
१४,०६६।०१७च्	किं पुनर् दयितं जातं स्वस्रीयस्यात्मजं मृतम्  
१४,०६६।०१८अ	प्रभावज्ञास्मि ते कृष्ण तस्माद् एतद् ब्रवीमि ते  
१४,०६६।०१८च्	कुरुष्व पाण्डुपुत्राणाम् इमं परम् अनुग्रहम्  
१४,०६६।०१९अ	स्वसेति वा महाबाहो हतपुत्रेति वा पुनः  
१४,०६६।०१९च्	प्रपन्ना माम् इयं वेति दयां कर्तुम् इहार्हसि  
१४,०६७।००१	वैशम्पायन उवाच  
१४,०६७।००१अ	एवम् उक्तस् तु राजेन्द्र केशिहा दुःखमूर्छितः  
१४,०६७।००१च्	तथेति व्याजहारोच्चैर् ह्लादयन्न् इव तं जनम्  
१४,०६७।००२अ	वाक्येन तेन हि तदा तं जनं पुरुषर्षभः  
१४,०६७।००२च्	ह्लादयाम् आस स विभुर् घर्मार्तं सलिलैर् इव  
१४,०६७।००३अ	ततः स प्राविशत् तूर्णं जन्मवेश्म पितुस् तव  
१४,०६७।००३च्	अर्चितं पुरुषव्याघ्र सितैर् माल्यैर् यथाविधि  
१४,०६७।००४अ	अपां कुम्भैः सुपूर्णैश् च विन्यस्तैः सर्वतोदिशम्  
१४,०६७।००४च्	घृतेन तिन्दुकालातैः सर्षपैश् च महाभुज  
१४,०६७।००५अ	शस्त्रैश् च विमलैर् न्यस्तैः पावकैश् च समन्ततः  
१४,०६७।००५च्	वृद्धाभिश् चाभिरामाभिः परिचारार्थम् अच्युतः  
१४,०६७।००६अ	दक्षैश् च परितो वीर भिषग्भिः कुशलैस् तथा  
१४,०६७।००६च्	ददर्श च स तेजस्वी रक्षोघ्नान्य् अपि सर्वशः  
१४,०६७।००६ए	द्रव्याणि स्थापितानि स्म विधिवत् कुशलैर् जनैः  
१४,०६७।००७अ	तथायुक्तं च तद् दृष्ट्वा जन्मवेश्म पितुस् तव  
१४,०६७।००७च्	हृष्टो ऽभवद् धृषीकेशः साधु साध्व् इति चाब्रवीत्  
१४,०६७।००८अ	तथा ब्रुवति वार्ष्णेये प्रहृष्टवदने तदा  
१४,०६७।००८च्	द्रौपदी त्वरिता गत्वा वैराटीं वाक्यम् अब्रवीत्  
१४,०६७।००९अ	अयम् आयाति ते भद्रे श्वशुरो मधुसूदनः  
१४,०६७।००९च्	पुराणर्षिर् अचिन्त्यात्मा समीपम् अपराजितः  
१४,०६७।०१०अ	सापि बाष्पकलां वाचं निगृह्याश्रूणि चैव ह  
१४,०६७।०१०च्	सुसंवीताभवद् देवी देववत् कृष्णम् ईक्षती  
१४,०६७।०११अ	सा तथा दूयमानेन हृदयेन तपस्विनी  
१४,०६७।०११च्	दृष्ट्वा गोविन्दम् आयान्तं कृपणं पर्यदेवयत्  
१४,०६७।०१२अ	पुण्डरीकाक्ष पश्यस्व बालाव् इह विनाकृतौ  
१४,०६७।०१२च्	अभिमन्युं च मां चैव हतौ तुल्यं जनार्दन  
१४,०६७।०१३अ	वार्ष्णेय मधुहन् वीर शिरसा त्वां प्रसादये  
१४,०६७।०१३च्	द्रोणपुत्रास्त्रनिर्दग्धं जीवयैनं ममात्मजम्  
१४,०६७।०१४अ	यदि स्म धर्मराज्ञा वा भीमसेनेन वा पुनः  
१४,०६७।०१४च्	त्वया वा पुण्डरीकाक्ष वाक्यम् उक्तम् इदं भवेत्  
१४,०६७।०१५अ	अजानतीम् इषीकेयं जनित्रीं हन्त्व् इति प्रभो  
१४,०६७।०१५च्	अहम् एव विनष्टा स्यां नेदम् एवङ्गतं भवेत्  
१४,०६७।०१६अ	गर्भस्थस्यास्य बालस्य ब्रह्मास्त्रेण निपातनम्  
१४,०६७।०१६ब्*०१३७_०१	ब्रह्मास्त्रेणास्य बालस्य गर्भस्थस्य निकृन्तनम्  
१४,०६७।०१६च्	कृत्वा नृशंसं दुर्बुद्धिर् द्रौणिः किं फलम् अश्नुते  
१४,०६७।०१७अ	सा त्वा प्रसाद्य शिरसा याचे शत्रुनिबर्हण  
१४,०६७।०१७च्	प्राणांस् त्यक्ष्यामि गोविन्द नायं सञ्जीवते यदि  
१४,०६७।०१८अ	अस्मिन् हि बहवः साधो ये ममासन् मनोरथाः  
१४,०६७।०१८च्	ते द्रोणपुत्रेण हताः किं नु जीवामि केशव  
१४,०६७।०१९अ	आसीन् मम मतिः कृष्ण पूर्णोत्सङ्गा जनार्दन  
१४,०६७।०१९च्	अभिवादयिष्ये दिष्ट्येति तद् इदं वितथीकृतम्  
१४,०६७।०२०अ	चपलाक्षस्य दायादे मृते ऽस्मिन् पुरुषर्षभ  
१४,०६७।०२०च्	विफला मे कृताः कृष्ण हृदि सर्वे मनोरथाः  
१४,०६७।०२१अ	चपलाक्षः किलातीव प्रियस् ते मधुसूदन  
१४,०६७।०२१च्	सुतं पश्यस्व तस्येमं ब्रह्मास्त्रेण निपातितम्  
१४,०६७।०२२अ	कृतघ्नो ऽयं नृशंसो ऽयं यथास्य जनकस् तथा  
१४,०६७।०२२च्	यः पाण्डवीं श्रियं त्यक्त्वा गतो ऽद्य यमसादनम्  
१४,०६७।०२३अ	मया चैतत् प्रतिज्ञातं रणमूर्धनि केशव  
१४,०६७।०२३च्	अभिमन्यौ हते वीर त्वाम् एष्याम्य् अचिराद् इति  
१४,०६७।०२४अ	तच् च नाकरवं कृष्ण नृशंसा जीवितप्रिया  
१४,०६७।०२४च्	इदानीम् आगतां तत्र किं नु वक्ष्यति फाल्गुनिः  
१४,०६८।००१	वैशम्पायन उवाच  
१४,०६८।००१अ	सैवं विलप्य करुणं सोन्मादेव तपस्विनी  
१४,०६८।००१च्	उत्तरा न्यपतद् भूमौ कृपणा पुत्रगृद्धिनी  
१४,०६८।००२अ	तां तु दृष्ट्वा निपतितां हतबन्धुपरिच्छदाम्  
१४,०६८।००२च्	चुक्रोश कुन्ती दुःखार्ता सर्वाश् च भरतस्त्रियः  
१४,०६८।००३अ	मुहूर्तम् इव तद् राजन् पाण्डवानां निवेशनम्  
१४,०६८।००३च्	अप्रेक्षणीयम् अभवद् आर्तस्वरनिनादितम्  
१४,०६८।००४अ	सा मुहूर्तं च राजेन्द्र पुत्रशोकाभिपीडिता  
१४,०६८।००४च्	कश्मलाभिहता वीर वैराटी त्व् अभवत् तदा  
१४,०६८।००५अ	प्रतिलभ्य तु सा सञ्ज्ञाम् उत्तरा भरतर्षभ  
१४,०६८।००५च्	अङ्कम् आरोप्य तं पुत्रम् इदं वचनम् अब्रवीत्  
१४,०६८।००६अ	धर्मज्ञस्य सुतः संस् त्वम् अधर्मम् अवबुध्यसे  
१४,०६८।००६च्	यस् त्वं वृष्णिप्रवीरस्य कुरुषे नाभिवादनम्  
१४,०६८।००७अ	पुत्र गत्वा मम वचो ब्रूयास् त्वं पितरं तव  
१४,०६८।००७च्	दुर्मरं प्राणिनां वीर काले प्राप्ते कथं चन  
१४,०६८।००८अ	याहं त्वया विहीनाद्य पत्या पुत्रेण चैव ह  
१४,०६८।००८च्	मर्तव्ये सति जीवामि हतस्वस्तिर् अकिञ्चना  
१४,०६८।००९अ	अथ वा धर्मराज्ञाहम् अनुज्ञाता महाभुज  
१४,०६८।००९च्	भक्षयिष्ये विषं तीक्ष्णं प्रवेक्ष्ये वा हुताशनम्  
१४,०६८।०१०अ	अथ वा दुर्मरं तात यद् इदं मे सहस्रधा  
१४,०६८।०१०च्	पतिपुत्रविहीनाया हृदयं न विदीर्यते  
१४,०६८।०११अ	उत्तिष्ठ पुत्र पश्येमां दुःखितां प्रपितामहीम्  
१४,०६८।०११च्	आर्ताम् उपप्लुतां दीनां निमग्नां शोकसागरे  
१४,०६८।०१२अ	आर्यां च पश्य पाञ्चालीं सात्वतीं च तपस्विनीम्  
१४,०६८।०१२च्	मां च पश्य सुदुःखार्तां व्याधविद्धां मृगीम् इव  
१४,०६८।०१३अ	उत्तिष्ठ पश्य वदनं लोकनाथस्य धीमतः  
१४,०६८।०१३च्	पुण्डरीकपलाशाक्षं पुरेव चपलेक्षणम्  
१४,०६८।०१४अ	एवं विप्रलपन्तीं तु दृष्ट्वा निपतितां पुनः  
१४,०६८।०१४च्	उत्तरां ताः स्त्रियः सर्वाः पुनर् उत्थापयन्त्य् उत  
१४,०६८।०१५अ	उत्थाय तु पुनर् धैर्यात् तदा मत्स्यपतेः सुता  
१४,०६८।०१५च्	प्राञ्जलिः पुण्डरीकाक्षं भूमाव् एवाभ्यवादयत्  
१४,०६८।०१६अ	श्रुत्वा स तस्या विपुलं विलापं पुरुषर्षभः  
१४,०६८।०१६च्	उपस्पृश्य ततः कृष्णो ब्रह्मास्त्रं सञ्जहार तत्  
१४,०६८।०१७अ	प्रतिजज्ञे च दाशार्हस् तस्य जीवितम् अच्युतः  
१४,०६८।०१७च्	अब्रवीच् च विशुद्धात्मा सर्वं विश्रावयञ् जगत्  
१४,०६८।०१८अ	न ब्रवीम्य् उत्तरे मिथ्या सत्यम् एतद् भविष्यति  
१४,०६८।०१८च्	एष सञ्जीवयाम्य् एनं पश्यतां सर्वदेहिनाम्  
१४,०६८।०१९अ	नोक्तपूर्वं मया मिथ्या स्वैरेष्व् अपि कदा चन  
१४,०६८।०१९च्	न च युद्धे परावृत्तस् तथा सञ्जीवताम् अयम्  
१४,०६८।०२०अ	यथा मे दयितो धर्मो ब्राह्मणाश् च विशेषतः  
१४,०६८।०२०च्	अभिमन्योः सुतो जातो मृतो जीवत्व् अयं तथा  
१४,०६८।०२१अ	यथाहं नाभिजानामि विजयेन कदा चन  
१४,०६८।०२१च्	विरोधं तेन सत्येन मृतो जीवत्व् अयं शिशुः  
१४,०६८।०२२अ	यथा सत्यं च धर्मश् च मयि नित्यं प्रतिष्ठितौ  
१४,०६८।०२२च्	तथा मृतः शिशुर् अयं जीवताम् अभिमन्युजः  
१४,०६८।०२३अ	यथा कंसश् च केशी च धर्मेण निहतौ मया  
१४,०६८।०२३च्	तेन सत्येन बालो ऽयं पुनर् उज्जीवताम् इह  
१४,०६८।०२३द्*०१३८_०१	यदि मे ब्रह्मचर्यं स्यात् सत्यं च मयि संस्थितम्  
१४,०६८।०२३द्*०१३८_०२	अव्याहतं ममैश्वर्यं तेन जीवतु बालकः  
१४,०६८।०२४अ	इत्य् उक्तो वासुदेवेन स बालो भरतर्षभ  
१४,०६८।०२४ब्*०१३९_०१	पादेन कमलाभेन ब्रह्मरुद्रार्चितेन च  
१४,०६८।०२४ब्*०१३९_०२	स स्पृष्ट्वा पुण्डरीकाक्ष आपादतलमस्तकम्  
१४,०६८।०२४ब्*०१३९_०३	स्पृष्टमात्रस् तु कृष्णेन स हि बालो ऽभिमन्युजः  
१४,०६८।०२४च्	शनैः शनैर् महाराज प्रास्पन्दत सचेतनः  
१४,०६९।००१	वैशम्पायन उवाच  
१४,०६९।००१अ	ब्रह्मास्त्रं तु यदा राजन् कृष्णेन प्रतिसंहृतम्  
१४,०६९।००१च्	तदा तद् वेश्म ते पित्रा तेजसाभिविदीपितम्  
१४,०६९।००२अ	ततो रक्षांसि सर्वाणि नेशुस् त्यक्त्वा गृहं तु तत्  
१४,०६९।००२च्	अन्तरिक्षे च वाग् आसीत् साधु केशव साध्व् इति  
१४,०६९।००३अ	तद् अस्त्रं ज्वलितं चापि पितामहम् अगात् तदा  
१४,०६९।००३च्	ततः प्राणान् पुनर् लेभे पिता तव जनेश्वर  
१४,०६९।००३ए	व्यचेष्टत च बालो ऽसौ यथोत्साहं यथाबलम्  
१४,०६९।००४अ	बभूवुर् मुदिता राजंस् ततस् ता भरतस्त्रियः  
१४,०६९।००४च्	ब्राह्मणान् वाचयाम् आसुर् गोविन्दस्य च शासनात्  
१४,०६९।००५अ	ततस् ता मुदिताः सर्वाः प्रशशंसुर् जनार्दनम्  
१४,०६९।००५च्	स्त्रियो भरतसिंहानां नावं लब्ध्वेव पारगाः  
१४,०६९।००६अ	कुन्ती द्रुपदपुत्री च सुभद्रा चोत्तरा तथा  
१४,०६९।००६च्	स्त्रियश् चान्या नृसिंहानां बभूवुर् हृष्टमानसाः  
१४,०६९।००७अ	तत्र मल्ला नटा झल्ला ग्रन्थिकाः सौखशायिकाः  
१४,०६९।००७च्	सूतमागधसङ्घाश् चाप्य् अस्तुवन् वै जनार्दनम्  
१४,०६९।००७ए	कुरुवंशस् तवाख्याभिर् आशीर्भिर् भरतर्षभ  
१४,०६९।००७ड़्*०१४०_०१	सभाजयत संहृष्टो महाराज महाजनः  
१४,०६९।००८अ	उत्थाय तु यथाकालम् उत्तरा यदुनन्दनम्  
१४,०६९।००८च्	अभ्यवादयत प्रीता सह पुत्रेण भारत  
१४,०६९।००८ए	ततस् तस्यै ददौ प्रीतो बहुरत्नं विशेषतः  
१४,०६९।००९अ	तथान्ये वृष्णिशार्दूला नाम चास्याकरोत् प्रभुः  
१४,०६९।००९च्	पितुस् तव महाराज सत्यसन्धो जनार्दनः  
१४,०६९।०१०अ	परिक्षीणे कुले यस्माज् जातो ऽयम् अभिमन्युजः  
१४,०६९।०१०च्	परिक्षिद् इति नामास्य भवत्व् इत्य् अब्रवीत् तदा  
१४,०६९।०११अ	सो ऽवर्धत यथाकालं पिता तव नराधिप  
१४,०६९।०११च्	मनःप्रह्लादनश् चासीत् सर्वलोकस्य भारत  
१४,०६९।०११द्*०१४१_०१	पितामहसमानो ऽयं परीक्षिद् भविता नृपः  
१४,०६९।०१२अ	मासजातस् तु ते वीर पिता भवति भारत  
१४,०६९।०१२च्	अथाजग्मुः सुबहुलं रत्नम् आदाय पाण्डवाः  
१४,०६९।०१२द्*०१४२_०१	मेरुकूटनिभान् भाण्डान् कलशान् भाजनानि च  
१४,०६९।०१२द्*०१४२_०२	कृताकृतं महद् धेमम् आदाय पुरुषोत्तमाः  
१४,०६९।०१२द्*०१४२_०३	भारार्तैर् वाहनैस् तत्र गोरुते गोरुते पथि  
१४,०६९।०१२द्*०१४२_०४	निवसन्तो ययुर् देवं स्मरन्तः परमेष्ठिनम्  
१४,०६९।०१२द्*०१४२_०५	नासीत् तत्र नरः कश् चिद् अभारार्तो नृपं विना  
१४,०६९।०१२द्*०१४२_०६	भीमादयो ऽपि यज्ञार्थं वहन्ते किं पुनर् जनाः  
१४,०६९।०१३अ	तान् समीपगताञ् श्रुत्वा निर्ययुर् वृष्णिपुङ्गवाः  
१४,०६९।०१३च्	अलञ्चक्रुश् च माल्यौघैः पुरुषा नागसाह्वयम्  
१४,०६९।०१४अ	पताकाभिर् विचित्राभिर् ध्वजैश् च विविधैर् अपि  
१४,०६९।०१४च्	वेश्मानि समलञ्चक्रुः पौराश् चापि जनाधिप  
१४,०६९।०१५अ	देवतायतनानां च पूजा बहुविधास् तथा  
१४,०६९।०१५च्	सन्दिदेशाथ विदुरः पाण्डुपुत्रप्रियेप्सया  
१४,०६९।०१६अ	राजमार्गाश् च तत्रासन् सुमनोभिर् अलङ्कृताः  
१४,०६९।०१६च्	शुशुभे तत् पुरं चापि समुद्रौघनिभस्वनम्  
१४,०६९।०१७अ	नर्तकैश् चापि नृत्यद्भिर् गायनानां च निस्वनैः  
१४,०६९।०१७च्	आसीद् वैश्रवणस्येव निवासस् तत् पुरं तदा  
१४,०६९।०१८अ	बन्दिभिश् च नरै राजन् स्त्रीसहायैः सहस्रशः  
१४,०६९।०१८च्	तत्र तत्र विविक्तेषु समन्ताद् उपशोभितम्  
१४,०६९।०१९अ	पताका धूयमानाश् च श्वसता मातरिश्वना  
१४,०६९।०१९च्	अदर्शयन्न् इव तदा कुरून् वै दक्षिणोत्तरान्  
१४,०६९।०२०अ	अघोषयत् तदा चापि पुरुषो राजधूर्गतः  
१४,०६९।०२०च्	सर्वरात्रिविहारो ऽद्य रत्नाभरणलक्षणः  
१४,०७०।००१	वैशम्पायन उवाच  
१४,०७०।००१अ	तान् समीपगताञ् श्रुत्वा पाण्डवाञ् शत्रुकर्शनः  
१४,०७०।००१च्	वासुदेवः सहामात्यः प्रत्युद्यातो दिदृक्षया  
१४,०७०।००१च्*०१४३_०१	**** **** प्रययौ ससुहृद्गणः  
१४,०७०।००१च्*०१४३_०२	ते समेत्य यथान्यायं  
१४,०७०।००२अ	ते समेत्य यथान्यायं पाण्डवा वृष्णिभिः सह  
१४,०७०।००२च्	विविशुः सहिता राजन् पुरं वारणसाह्वयम्  
१४,०७०।००३अ	महतस् तस्य सैन्यस्य खुरनेमिस्वनेन च  
१४,०७०।००३च्	द्यावापृथिव्यौ खं चैव शब्देनासीत् समावृतम्  
१४,०७०।००४अ	ते कोशम् अग्रतः कृत्वा विविशुः स्वपुरं तदा  
१४,०७०।००४च्	पाण्डवाः प्रीतमनसः सामात्याः ससुहृद्गणाः  
१४,०७०।००५अ	ते समेत्य यथान्यायं धृतराष्ट्रं जनाधिपम्  
१४,०७०।००५च्	कीर्तयन्तः स्वनामानि तस्य पादौ ववन्दिरे  
१४,०७०।००६अ	धृतराष्ट्राद् अनु च ते गान्धारीं सुबलात्मजाम्  
१४,०७०।००६च्	कुन्तीं च राजशार्दूल तदा भरतसत्तमाः  
१४,०७०।००७अ	विदुरं पूजयित्वा च वैश्यापुत्रं समेत्य च  
१४,०७०।००७च्	पूज्यमानाः स्म ते वीरा व्यराजन्त विशां पते  
१४,०७०।००८अ	ततस् तत् परम् आश्चर्यं विचित्रं महद् अद्भुतम्  
१४,०७०।००८च्	शुश्रुवुस् ते तदा वीराः पितुस् ते जन्म भारत  
१४,०७०।००९अ	तद् उपश्रुत्य ते कर्म वासुदेवस्य धीमतः  
१४,०७०।००९च्	पूजार्हं पूजयाम् आसुः कृष्णं देवकिनन्दनम्  
१४,०७०।०१०अ	ततः कतिपयाहस्य व्यासः सत्यवतीसुतः  
१४,०७०।०१०च्	आजगाम महातेजा नगरं नागसाह्वयम्  
१४,०७०।०११अ	तस्य सर्वे यथान्यायं पूजां चक्रुः कुरूद्वहाः  
१४,०७०।०११च्	सह वृष्ण्यन्धकव्याघ्रैर् उपासां चक्रिरे तदा  
१४,०७०।०१२अ	तत्र नानाविधाकाराः कथाः समनुकीर्त्य वै  
१४,०७०।०१२च्	युधिष्ठिरो धर्मसुतो व्यासं वचनम् अब्रवीत्  
१४,०७०।०१३अ	भवत्प्रसादाद् भगवन् यद् इदं रत्नम् आहृतम्  
१४,०७०।०१३च्	उपयोक्तुं तद् इच्छामि वाजिमेधे महाक्रतौ  
१४,०७०।०१४अ	तद् अनुज्ञातुम् इच्छामि भवता मुनिसत्तम  
१४,०७०।०१४च्	त्वदधीना वयं सर्वे कृष्णस्य च महात्मनः  
१४,०७०।०१५	व्यास उवाच  
१४,०७०।०१५अ	अनुजानामि राजंस् त्वां क्रियतां यद् अनन्तरम्  
१४,०७०।०१५च्	यजस्व वाजिमेधेन विधिवद् दक्षिणावता  
१४,०७०।०१६अ	अश्वमेधो हि राजेन्द्र पावनः सर्वपाप्मनाम्  
१४,०७०।०१६च्	तेनेष्ट्वा त्वं विपाप्मा वै भविता नात्र संशयः  
१४,०७०।०१७	वैशम्पायन उवाच  
१४,०७०।०१७अ	इत्य् उक्तः स तु धर्मात्मा कुरुराजो युधिष्ठिरः  
१४,०७०।०१७च्	अश्वमेधस्य कौरव्य चकाराहरणे मतिम्  
१४,०७०।०१८अ	समनुज्ञाप्य तु स तं कृष्णद्वैपायनं नृपः  
१४,०७०।०१८च्	वासुदेवम् अथामन्त्र्य वाग्मी वचनम् अब्रवीत्  
१४,०७०।०१९अ	देवकी सुप्रजा देवी त्वया पुरुषसत्तम  
१४,०७०।०१९च्	यद् ब्रूयां त्वां महाबाहो तत् कृथास् त्वम् इहाच्युत  
१४,०७०।०२०अ	त्वत्प्रभावार्जितान् भोगान् अश्नीम यदुनन्दन  
१४,०७०।०२०च्	पराक्रमेण बुद्ध्या च त्वयेयं निर्जिता मही  
१४,०७०।०२१अ	दीक्षयस्व त्वम् आत्मानं त्वं नः परमको गुरुः  
१४,०७०।०२१च्	त्वयीष्टवति धर्मज्ञ विपाप्मा स्याम् अहं विभो  
१४,०७०।०२१ए	त्वं हि यज्ञो ऽक्षरः सर्वस् त्वं धर्मस् त्वं प्रजापतिः  
१४,०७०।०२२	वासुदेव उवाच  
१४,०७०।०२२अ	त्वम् एवैतन् महाबाहो वक्तुम् अर्हस्य् अरिन्दम  
१४,०७०।०२२च्	त्वं गतिः सर्वभूतानाम् इति मे निश्चिता मतिः  
१४,०७०।०२३अ	त्वं चाद्य कुरुवीराणां धर्मेणाभिविराजसे  
१४,०७०।०२३च्	गुणभूताः स्म ते राजंस् त्वं नो राजन् मतो गुरुः  
१४,०७०।०२४अ	यजस्व मदनुज्ञातः प्राप्त एव क्रतुर् मया  
१४,०७०।०२४च्	युनक्तु नो भवान् कार्ये यत्र वाञ्छसि भारत  
१४,०७०।०२४ए	सत्यं ते प्रतिजानामि सर्वं कर्तास्मि ते ऽनघ  
१४,०७०।०२५अ	भीमसेनार्जुनौ चैव तथा माद्रवतीसुतौ  
१४,०७०।०२५च्	इष्टवन्तो भविष्यन्ति त्वयीष्टवति भारत  
१४,०७१।००१	वैशम्पायन उवाच  
१४,०७१।००१अ	एवम् उक्तस् तु कृष्णेन धर्मपुत्रो युधिष्ठिरः  
१४,०७१।००१च्	व्यासम् आमन्त्र्य मेधावी ततो वचनम् अब्रवीत्  
१४,०७१।००२अ	यथा कालं भवान् वेत्ति हयमेधस्य तत्त्वतः  
१४,०७१।००२च्	दीक्षयस्व तदा मा त्वं त्वय्य् आयत्तो हि मे क्रतुः  
१४,०७१।००३	व्यास उवाच  
१४,०७१।००३अ	अहं पैलो ऽथ कौन्तेय याज्ञवल्क्यस् तथैव च  
१४,०७१।००३च्	विधानं यद् यथाकालं तत् कर्तारो न संशयः  
१४,०७१।००४अ	चैत्र्यां हि पौर्णमास्यां च तव दीक्षा भविष्यति  
१४,०७१।००४च्	सम्भाराः सम्भ्रियन्तां ते यज्ञार्थं पुरुषर्षभ  
१४,०७१।००५अ	अश्वविद्याविदश् चैव सूता विप्राश् च तद्विदः  
१४,०७१।००५च्	मेध्यम् अश्वं परीक्षन्तां तव यज्ञार्थसिद्धये  
१४,०७१।००६अ	तम् उत्सृज्य यथाशास्त्रं पृथिवीं सागराम्बराम्  
१४,०७१।००६च्	स पर्येतु यशो नाम्ना तव पार्थिव वर्धयन्  
१४,०७१।००६द्*०१४४_०१	**** **** महीं सागरमेखलाम्  
१४,०७१।००६द्*०१४४_०२	रक्षितः पर्यटन्न् एव यशोवर्धन तवायतम्  
१४,०७१।००७	वैशम्पायन उवाच  
१४,०७१।००७अ	इत्य् उक्तः स तथेत्य् उक्त्वा पाण्डवः पृथिवीपतिः  
१४,०७१।००७च्	चकार सर्वं राजेन्द्र यथोक्तं ब्रह्मवादिना  
१४,०७१।००७ए	सम्भाराश् चैव राजेन्द्र सर्वे सङ्कल्पिताभवन्  
१४,०७१।००८अ	स सम्भारान् समाहृत्य नृपो धर्मात्मजस् तदा  
१४,०७१।००८च्	न्यवेदयद् अमेयात्मा कृष्णद्वैपायनाय वै  
१४,०७१।००९अ	ततो ऽब्रवीन् महातेजा व्यासो धर्मात्मजं नृपम्  
१४,०७१।००९च्	यथाकालं यथायोगं सज्जाः स्म तव दीक्षणे  
१४,०७१।०१०अ	स्फ्यश् च कूर्चश् च सौवर्णो यच् चान्यद् अपि कौरव  
१४,०७१।०१०च्	तत्र योग्यं भवेत् किं चित् तद् रौक्मं क्रियताम् इति  
१४,०७१।०११अ	अश्वश् चोत्सृज्यताम् अद्य पृथ्व्याम् अथ यथाक्रमम्  
१४,०७१।०११च्	सुगुप्तश् च चरत्व् एष यथाशास्त्रं युधिष्ठिर  
१४,०७१।०१२	युधिष्ठिर उवाच  
१४,०७१।०१२अ	अयम् अश्वो मया ब्रह्मन्न् उत्सृष्टः पृथिवीम् इमाम्  
१४,०७१।०१२च्	चरिष्यति यथाकामं तत्र वै संविधीयताम्  
१४,०७१।०१३अ	पृथिवीं पर्यटन्तं हि तुरगं कामचारिणम्  
१४,०७१।०१३च्	कः पालयेद् इति मुने तद् भवान् वक्तुम् अर्हति  
१४,०७१।०१४	वैशम्पायन उवाच  
१४,०७१।०१४अ	इत्य् उक्तः स तु राजेन्द्र कृष्णद्वैपायनो ऽब्रवीत्  
१४,०७१।०१४च्	भीमसेनाद् अवरजः श्रेष्ठः सर्वधनुष्मताम्  
१४,०७१।०१५अ	जिष्णुः सहिष्णुर् धृष्णुश् च स एनं पालयिष्यति  
१४,०७१।०१५च्	शक्तः स हि महीं जेतुं निवातकवचान्तकः  
१४,०७१।०१६अ	तस्मिन् ह्य् अस्त्राणि दिव्यानि दिव्यं संहननं तथा  
१४,०७१।०१६च्	दिव्यं धनुश् चेषुधी च स एनम् अनुयास्यति  
१४,०७१।०१७अ	स हि धर्मार्थकुशलः सर्वविद्याविशारदः  
१४,०७१।०१७च्	यथाशास्त्रं नृपश्रेष्ठ चारयिष्यति ते हयम्  
१४,०७१।०१८अ	राजपुत्रो महाबाहुः श्यामो राजीवलोचनः  
१४,०७१।०१८च्	अभिमन्योः पिता वीरः स एनम् अनुयास्यति  
१४,०७१।०१९अ	भीमसेनो ऽपि तेजस्वी कौन्तेयो ऽमितविक्रमः  
१४,०७१।०१९च्	समर्थो रक्षितुं राष्ट्रं नकुलश् च विशां पते  
१४,०७१।०२०अ	सहदेवस् तु कौरव्य समाधास्यति बुद्धिमान्  
१४,०७१।०२०च्	कुटुम्बतन्त्रं विधिवत् सर्वम् एव महायशाः  
१४,०७१।०२१अ	तत् तु सर्वं यथान्यायम् उक्तं कुरुकुलोद्वहः  
१४,०७१।०२१च्	चकार फल्गुनं चापि सन्दिदेश हयं प्रति  
१४,०७१।०२२	युधिष्ठिर उवाच  
१४,०७१।०२२अ	एह्य् अर्जुन त्वया वीर हयो ऽयं परिपाल्यताम्  
१४,०७१।०२२च्	त्वम् अर्हो रक्षितुं ह्य् एनं नान्यः कश् चन मानवः  
१४,०७१।०२३अ	ये चापि त्वां महाबाहो प्रत्युदीयुर् नराधिपाः  
१४,०७१।०२३च्	तैर् विग्रहो यथा न स्यात् तथा कार्यं त्वयानघ  
१४,०७१।०२४अ	आख्यातव्यश् च भवता यज्ञो ऽयं मम सर्वशः  
१४,०७१।०२४च्	पार्थिवेभ्यो महाबाहो समये गम्यताम् इति  
१४,०७१।०२५अ	एवम् उक्त्वा स धर्मात्मा भ्रातरं सव्यसाचिनम्  
१४,०७१।०२५च्	भीमं च नकुलं चैव पुरगुप्तौ समादधत्  
१४,०७१।०२६अ	कुटुम्बतन्त्रे च तथा सहदेवं युधां पतिम्  
१४,०७१।०२६च्	अनुमान्य महीपालं धृतराष्ट्रं युधिष्ठिरः  
१४,०७२।००१	वैशम्पायन उवाच  
१४,०७२।००१अ	दीक्षाकाले तु सम्प्राप्ते ततस् ते सुमहर्त्विजः  
१४,०७२।००१च्	विधिवद् दीक्षयाम् आसुर् अश्वमेधाय पार्थिवम्  
१४,०७२।००२अ	कृत्वा स पशुबन्धांश् च दीक्षितः पाण्डुनन्दनः  
१४,०७२।००२च्	धर्मराजो महातेजाः सहर्त्विग्भिर् व्यरोचत  
१४,०७२।००३अ	हयश् च हयमेधार्थं स्वयं स ब्रह्मवादिना  
१४,०७२।००३च्	उत्सृष्टः शास्त्रविधिना व्यासेनामिततेजसा  
१४,०७२।००४अ	स राजा धर्मजो राजन् दीक्षितो विबभौ तदा  
१४,०७२।००४च्	हेममाली रुक्मकण्ठः प्रदीप्त इव पावकः  
१४,०७२।००५अ	कृष्णाजिनी दण्डपाणिः क्षौमवासाः स धर्मजः  
१४,०७२।००५च्	विबभौ द्युतिमान् भूयः प्रजापतिर् इवाध्वरे  
१४,०७२।००६अ	तथैवास्यर्त्विजः सर्वे तुल्यवेषा विशां पते  
१४,०७२।००६च्	बभूवुर् अर्जुनश् चैव प्रदीप्त इव पावकः  
१४,०७२।००७अ	श्वेताश्वः कृष्णसारं तं ससाराश्वं धनञ्जयः  
१४,०७२।००७च्	विधिवत् पृथिवीपाल धर्मराजस्य शासनात्  
१४,०७२।००८अ	विक्षिपन् गाण्डिवं राजन् बद्धगोधाङ्गुलित्रवान्  
१४,०७२।००८च्	तम् अश्वं पृथिवीपाल मुदा युक्तः ससार ह  
१४,०७२।००९अ	आकुमारं तदा राजन्न् आगमत् तत् पुरं विभो  
१४,०७२।००९च्	द्रष्टुकामं कुरुश्रेष्ठं प्रयास्यन्तं धनञ्जयम्  
१४,०७२।०१०अ	तेषाम् अन्योन्यसम्मर्दाद् ऊष्मेव समजायत  
१४,०७२।०१०च्	दिदृक्षूणां हयं तं च तं चैव हयसारिणम्  
१४,०७२।०११अ	ततः शब्दो महाराज दशाशाः प्रतिपूरयन्  
१४,०७२।०११च्	बभूव प्रेक्षतां नॄणां कुन्तीपुत्रं धनञ्जयम्  
१४,०७२।०१२अ	एष गच्छति कौन्तेयस् तुरगश् चैव दीप्तिमान्  
१४,०७२।०१२च्	यम् अन्वेति महाबाहुः संस्पृशन् धनुर् उत्तमम्  
१४,०७२।०१३अ	एवं शुश्राव वदतां गिरो जिष्णुर् उदारधीः  
१४,०७२।०१३च्	स्वस्ति ते ऽस्तु व्रजारिष्टं पुनश् चैहीति भारत  
१४,०७२।०१४अ	अथापरे मनुष्येन्द्र पुरुषा वाक्यम् अब्रुवन्  
१४,०७२।०१४च्	नैनं पश्याम सम्मर्दे धनुर् एतत् प्रदृश्यते  
१४,०७२।०१५अ	एतद् धि भीमनिर्ह्रादं विश्रुतं गाण्डिवं धनुः  
१४,०७२।०१५च्	स्वस्ति गच्छत्व् अरिष्टं वै पन्थानम् अकुतोभयम्  
१४,०७२।०१५ए	निवृत्तम् एनं द्रक्ष्यामः पुनर् एवं च ते ऽब्रुवन्  
१४,०७२।०१६अ	एवमाद्या मनुष्याणां स्त्रीणां च भरतर्षभ  
१४,०७२।०१६च्	शुश्राव मधुरा वाचः पुनः पुनर् उदीरिताः  
१४,०७२।०१७अ	याज्ञवल्क्यस्य शिष्यश् च कुशलो यज्ञकर्मणि  
१४,०७२।०१७च्	प्रायात् पार्थेन सहितः शान्त्यर्थं वेदपारगः  
१४,०७२।०१८अ	ब्राह्मणाश् च महीपाल बहवो वेदपारगाः  
१४,०७२।०१८च्	अनुजग्मुर् महात्मानं क्षत्रियाश् च विशो ऽपि च  
१४,०७२।०१९अ	पाण्डवैः पृथिवीम् अश्वो निर्जिताम् अस्त्रतेजसा  
१४,०७२।०१९च्	चचार स महाराज यथादेशं स सत्तम  
१४,०७२।०२०अ	तत्र युद्धानि वृत्तानि यान्य् आसन् पाण्डवस्य ह  
१४,०७२।०२०च्	तानि वक्ष्यामि ते वीर विचित्राणि महान्ति च  
१४,०७२।०२१अ	स हयः पृथिवीं राजन् प्रदक्षिणम् अरिन्दम  
१४,०७२।०२१च्	ससारोत्तरतः पूर्वं तन् निबोध महीपते  
१४,०७२।०२२अ	अवमृद्नन् स राष्ट्राणि पार्थिवानां हयोत्तमः  
१४,०७२।०२२च्	शनैस् तदा परिययौ श्वेताश्वश् च महारथः  
१४,०७२।०२३अ	तत्र सङ्कलना नास्ति राज्ञाम् अयुतशस् तदा  
१४,०७२।०२३च्	ये ऽयुध्यन्त महाराज क्षत्रिया हतबान्धवाः  
१४,०७२।०२४अ	किराता विकृता राजन् बहवो ऽसिधनुर्धराः  
१४,०७२।०२४च्	म्लेच्छाश् चान्ये बहुविधाः पूर्वं विनिकृता रणे  
१४,०७२।०२५अ	आर्याश् च पृथिवीपालाः प्रहृष्टनरवाहनाः  
१४,०७२।०२५च्	समीयुः पाण्डुपुत्रेण बहवो युद्धदुर्मदाः  
१४,०७२।०२६अ	एवं युद्धानि वृत्तानि तत्र तत्र महीपते  
१४,०७२।०२६च्	अर्जुनस्य महीपालैर् नानादेशनिवासिभिः  
१४,०७२।०२७अ	यानि तूभयतो राजन् प्रतप्तानि महान्ति च  
१४,०७२।०२७च्	तानि युद्धानि वक्ष्यामि कौन्तेयस्य तवानघ  
१४,०७३।००१	वैशम्पायन उवाच  
१४,०७३।००१अ	त्रिगर्तैर् अभवद् युद्धं कृतवैरैः किरीटिनः  
१४,०७३।००१च्	महारथसमाज्ञातैर् हतानां पुत्रनप्तृभिः  
१४,०७३।००२अ	ते समाज्ञाय सम्प्राप्तं यज्ञियं तुरगोत्तमम्  
१४,०७३।००२च्	विषयान्ते ततो वीरा दंशिताः पर्यवारयन्  
१४,०७३।००३अ	रथिनो बद्धतूणीराः सदश्वैः समलङ्कृतैः  
१४,०७३।००३च्	परिवार्य हयं राजन् ग्रहीतुं सम्प्रचक्रमुः  
१४,०७३।००४अ	ततः किरीटी सञ्चिन्त्य तेषां राज्ञां चिकीर्षितम्  
१४,०७३।००४च्	वारयाम् आस तान् वीरान् सान्त्वपूर्वम् अरिन्दमः  
१४,०७३।००५अ	तम् अनादृत्य ते सर्वे शरैर् अभ्यहनंस् तदा  
१४,०७३।००५च्	तमोरजोभ्यां सञ्छन्नांस् तान् किरीटी न्यवारयत्  
१४,०७३।००६अ	अब्रवीच् च ततो जिष्णुः प्रहसन्न् इव भारत  
१४,०७३।००६च्	निवर्तध्वम् अधर्मज्ञाः श्रेयो जीवितम् एव वः  
१४,०७३।००७अ	स हि वीरः प्रयास्यन् वै धर्मराजेन वारितः  
१४,०७३।००७च्	हतबान्धवा न ते पार्थ हन्तव्याः पार्थिवा इति  
१४,०७३।००८अ	स तदा तद् वचः श्रुत्वा धर्मराजस्य धीमतः  
१४,०७३।००८च्	तान् निवर्तध्वम् इत्य् आह न न्यवर्तन्त चापि ते  
१४,०७३।००९अ	ततस् त्रिगर्तराजानं सूर्यवर्माणम् आहवे  
१४,०७३।००९च्	वितत्य शरजालेन प्रजहास धनञ्जयः  
१४,०७३।०१०अ	ततस् ते रथघोषेण खुरनेमिस्वनेन च  
१४,०७३।०१०च्	पूरयन्तो दिशः सर्वा धनञ्जयम् उपाद्रवन्  
१४,०७३।०११अ	सूर्यवर्मा ततः पार्थे शराणां नतपर्वणाम्  
१४,०७३।०११च्	शतान्य् अमुञ्चद् राजेन्द्र लघ्वस्त्रम् अभिदर्शयन्  
१४,०७३।०१२अ	तथैवान्ये महेष्वासा ये तस्यैवानुयायिनः  
१४,०७३।०१२च्	मुमुचुः शरवर्षाणि धनञ्जयवधैषिणः  
१४,०७३।०१३अ	स ताञ् ज्यापुङ्खनिर्मुक्तैर् बहुभिः सुबहूञ् शरान्  
१४,०७३।०१३च्	चिच्छेद पाण्डवो राजंस् ते भूमौ न्यपतंस् तदा  
१४,०७३।०१४अ	केतुवर्मा तु तेजस्वी तस्यैवावरजो युवा  
१४,०७३।०१४च्	युयुधे भ्रातुर् अर्थाय पाण्डवेन महात्मना  
१४,०७३।०१५अ	तम् आपतन्तं सम्प्रेक्ष्य केतुवर्माणम् आहवे  
१४,०७३।०१५च्	अभ्यघ्नन् निशितैर् बाणैर् बीभत्सुः परवीरहा  
१४,०७३।०१६अ	केतुवर्मण्य् अभिहते धृतवर्मा महारथः  
१४,०७३।०१६च्	रथेनाशु समावृत्य शरैर् जिष्णुम् अवाकिरत्  
१४,०७३।०१७अ	तस्य तां शीघ्रताम् ईक्ष्य तुतोषातीव वीर्यवान्  
१४,०७३।०१७च्	गुडाकेशो महातेजा बालस्य धृतवर्मणः  
१४,०७३।०१८अ	न सन्दधानं ददृशे नाददानं च तं तदा  
१४,०७३।०१८च्	किरन्तम् एव स शरान् ददृशे पाकशासनिः  
१४,०७३।०१९अ	स तु तं पूजयाम् आस धृतवर्माणम् आहवे  
१४,०७३।०१९च्	मनसा स मुहूर्तं वै रणे समभिहर्षयन्  
१४,०७३।०१९द्*०१४५_०१	न विव्याध रणे क्रुद्धः कुन्तीपुत्रो हसन्न् इव  
१४,०७३।०१९द्*०१४५_०२	सौभद्रस्येव तत् कर्म दृष्ट्वा बालस्य विस्मितः  
१४,०७३।०२०अ	तं पन्नगम् इव क्रुद्धं कुरुवीरः स्मयन्न् इव  
१४,०७३।०२०च्	प्रीतिपूर्वं महाराज प्राणैर् न व्यपरोपयत्  
१४,०७३।०२१अ	स तथा रक्ष्यमाणो वै पार्थेनामिततेजसा  
१४,०७३।०२१च्	धृतवर्मा शरं तीक्ष्णं मुमोच विजये तदा  
१४,०७३।०२२अ	स तेन विजयस् तूर्णम् अस्यन् विद्धः करे भृशम्  
१४,०७३।०२२च्	मुमोच गाण्डीवं दुःखात् तत् पपाताथ भूतले  
१४,०७३।०२३अ	धनुषः पततस् तस्य सव्यसाचिकराद् विभो  
१४,०७३।०२३च्	इन्द्रस्येवायुधस्यासीद् रूपं भरतसत्तम  
१४,०७३।०२३द्*०१४६_०१	बभूव सदृशं रूपं शक्रचापस्य भारत  
१४,०७३।०२४अ	तस्मिन् निपतिते दिव्ये महाधनुषि पार्थिव  
१४,०७३।०२४च्	जहास सस्वनं हासं धृतवर्मा महाहवे  
१४,०७३।०२५अ	ततो रोषान्वितो जिष्णुः प्रमृज्य रुधिरं करात्  
१४,०७३।०२५च्	धनुर् आदत्त तद् दिव्यं शरवर्षं ववर्ष च  
१४,०७३।०२६अ	ततो हलहलाशब्दो दिवस्पृग् अभवत् तदा  
१४,०७३।०२६च्	नानाविधानां भूतानां तत् कर्मातीव शंसताम्  
१४,०७३।०२७अ	ततः सम्प्रेक्ष्य तं क्रुद्धं कालान्तकयमोपमम्  
१४,०७३।०२७च्	जिष्णुं त्रैगर्तका योधास् त्वरिताः पर्यवारयन्  
१४,०७३।०२८अ	अभिसृत्य परीप्सार्थं ततस् ते धृतवर्मणः  
१४,०७३।०२८च्	परिवव्रुर् गुडाकेशं तत्राक्रुध्यद् धनञ्जयः  
१४,०७३।०२९अ	ततो योधाञ् जघानाशु तेषां स दश चाष्ट च  
१४,०७३।०२९च्	महेन्द्रवज्रप्रतिमैर् आयसैर् निशितैः शरैः  
१४,०७३।०३०अ	तांस् तु प्रभग्नान् सम्प्रेक्ष्य त्वरमाणो धनञ्जयः  
१४,०७३।०३०च्	शरैर् आशीविषाकारैर् जघान स्वनवद् धसन्  
१४,०७३।०३१अ	ते भग्नमनसः सर्वे त्रैगर्तकमहारथाः  
१४,०७३।०३१च्	दिशो विदुद्रुवुः सर्वा धनञ्जयशरार्दिताः  
१४,०७३।०३१द्*०१४७_०१	हतावशिष्टा हि पुरा पार्थं दृष्टपराक्रमाः  
१४,०७३।०३२अ	त ऊचुः पुरुषव्याघ्रं संशप्तकनिषूदनम्  
१४,०७३।०३२च्	तव स्म किङ्कराः सर्वे सर्वे च वशगास् तव  
१४,०७३।०३३अ	आज्ञापयस्व नः पार्थ प्रह्वान् प्रेष्यान् अवस्थितान्  
१४,०७३।०३३च्	करिष्यामः प्रियं सर्वं तव कौरवनन्दन  
१४,०७३।०३४अ	एतद् आज्ञाय वचनं सर्वांस् तान् अब्रवीत् तदा  
१४,०७३।०३४च्	जीवितं रक्षत नृपाः शासनं गृह्यताम् इति  
१४,०७३।०३४द्*०१४८_०१	आगच्छध्वं नृपतयः परां चैत्रीम् उपस्थिताम्  
१४,०७३।०३४द्*०१४८_०२	युधिष्ठिरस्याश्वमेधो भवद्भिर् अनुभूयताम्  
१४,०७४।००१	वैशम्पायन उवाच  
१४,०७४।००१अ	प्राग्ज्योतिषम् अथाभ्येत्य व्यचरत् स हयोत्तमः  
१४,०७४।००१च्	भगदत्तात्मजस् तत्र निर्ययौ रणकर्कशः  
१४,०७४।००२अ	स हयं पाण्डुपुत्रस्य विषयान्तम् उपागतम्  
१४,०७४।००२च्	युयुधे भरतश्रेष्ठ वज्रदत्तो महीपतिः  
१४,०७४।००३अ	सो ऽभिनिर्याय नगराद् भगदत्तसुतो नृपः  
१४,०७४।००३च्	अश्वम् आयान्तम् उन्मथ्य नगराभिमुखो ययौ  
१४,०७४।००४अ	तम् आलक्ष्य महाबाहुः कुरूणाम् ऋषभस् तदा  
१४,०७४।००४च्	गाण्डीवं विक्षिपंस् तूर्णं सहसा समुपाद्रवत्  
१४,०७४।००५अ	ततो गाण्डीवनिर्मुक्तैर् इषुभिर् मोहितो नृपः  
१४,०७४।००५च्	हयम् उत्सृज्य तं वीरस् ततः पार्थम् उपाद्रवत्  
१४,०७४।००६अ	पुनः प्रविश्य नगरं दंशितः स नृपोत्तमः  
१४,०७४।००६च्	आरुह्य नागप्रवरं निर्ययौ युद्धकाङ्क्षया  
१४,०७४।००७अ	पाण्डुरेणातपत्रेण ध्रियमाणेन मूर्धनि  
१४,०७४।००७च्	दोधूयता चामरेण श्वेतेन च महारथः  
१४,०७४।००७द्*०१४९_०१	दोधूयमानेन तथा चामरेण महारथः  
१४,०७४।००८अ	ततः पार्थं समासाद्य पाण्डवानां महारथम्  
१४,०७४।००८च्	आह्वयाम् आस कौरव्यं बाल्यान् मोहाच् च संयुगे  
१४,०७४।००९अ	स वारणं नगप्रख्यं प्रभिन्नकरटामुखम्  
१४,०७४।००९च्	प्रेषयाम् आस सङ्क्रुद्धस् ततः श्वेतहयं प्रति  
१४,०७४।०१०अ	विक्षरन्तं यथा मेघं परवारणवारणम्  
१४,०७४।०१०च्	शास्त्रवत् कल्पितं सङ्ख्ये त्रिसाहं युद्धदुर्मदम्  
१४,०७४।०११अ	प्रचोद्यमानः स गजस् तेन राज्ञा महाबलः  
१४,०७४।०११च्	तदाङ्कुशेन विबभाव् उत्पतिष्यन्न् इवाम्बरम्  
१४,०७४।०१२अ	तम् आपतन्तं सम्प्रेक्ष्य क्रुद्धो राजन् धनञ्जयः  
१४,०७४।०१२च्	भूमिष्ठो वारणगतं योधयाम् आस भारत  
१४,०७४।०१३अ	वज्रदत्तस् तु सङ्क्रुद्धो मुमोचाशु धनञ्जये  
१४,०७४।०१३च्	तोमरान् अग्निसङ्काशाञ् शलभान् इव वेगितान्  
१४,०७४।०१४अ	अर्जुनस् तान् असम्प्राप्तान् गाण्डीवप्रेषितैः शरैः  
१४,०७४।०१४च्	द्विधा त्रिधा च चिच्छेद ख एव खगमैस् तदा  
१४,०७४।०१५अ	स तान् दृष्ट्वा तथा छिन्नांस् तोमरान् भगदत्तजः  
१४,०७४।०१५च्	इषून् असक्तांस् त्वरितः प्राहिणोत् पाण्डवं प्रति  
१४,०७४।०१६अ	ततो ऽर्जुनस् तूर्णतरं रुक्मपुङ्खान् अजिह्मगान्  
१४,०७४।०१६च्	प्रेषयाम् आस सङ्क्रुद्धो भगदत्तात्मजं प्रति  
१४,०७४।०१७अ	स तैर् विद्धो महातेजा वज्रदत्तो महाहवे  
१४,०७४।०१७च्	भृशाहतः पपातोर्व्यां न त्व् एनम् अजहात् स्मृतिः  
१४,०७४।०१८अ	ततः स पुनर् आरुह्य वारणप्रवरं रणे  
१४,०७४।०१८च्	अव्यग्रः प्रेषयाम् आस जयार्थी विजयं प्रति  
१४,०७४।०१९अ	तस्मै बाणांस् ततो जिष्णुर् निर्मुक्ताशीविषोपमान्  
१४,०७४।०१९च्	प्रेषयाम् आस सङ्क्रुद्धो ज्वलितान् इव पावकान्  
१४,०७४।०२०अ	स तैर् विद्धो महानागो विस्रवन् रुधिरं बभौ  
१४,०७४।०२०च्	हिमवान् इव शैलेन्द्रो बहुप्रस्रवणस् तदा  
१४,०७५।००१	वैशम्पायन उवाच  
१४,०७५।००१अ	एवं त्रिरात्रम् अभवत् तद् युद्धं भरतर्षभ  
१४,०७५।००१च्	अर्जुनस्य नरेन्द्रेण वृत्रेणेव शतक्रतोः  
१४,०७५।००२अ	ततश् चतुर्थे दिवसे वज्रदत्तो महाबलः  
१४,०७५।००२च्	जहास सस्वनं हासं वाक्यं चेदम् अथाब्रवीत्  
१४,०७५।००३अ	अर्जुनार्जुन तिष्ठस्व न मे जीवन् विमोक्ष्यसे  
१४,०७५।००३च्	त्वां निहत्य करिष्यामि पितुस् तोयं यथाविधि  
१४,०७५।००४अ	त्वया वृद्धो मम पिता भगदत्तः पितुः सखा  
१४,०७५।००४च्	हतो वृद्धो ऽपचायित्वाच् छिशुं माम् अद्य योधय  
१४,०७५।००५अ	इत्य् एवम् उक्त्वा सङ्क्रुद्धो वज्रदत्तो नराधिपः  
१४,०७५।००५च्	प्रेषयाम् आस कौरव्य वारणं पाण्डवं प्रति  
१४,०७५।००६अ	सम्प्रेष्यमाणो नागेन्द्रो वज्रदत्तेन धीमता  
१४,०७५।००६च्	उत्पतिष्यन्न् इवाकाशम् अभिदुद्राव पाण्डवम्  
१४,०७५।००७अ	अग्रहस्तप्रमुक्तेन शीकरेण स फल्गुनम्  
१४,०७५।००७च्	समुक्षत महाराज शैलं नील इवाम्बुदः  
१४,०७५।००८अ	स तेन प्रेषितो राज्ञा मेघवन् निनदन् मुहुः  
१४,०७५।००८च्	मुखाडम्बरघोषेण समाद्रवत फल्गुनम्  
१४,०७५।००९अ	स नृत्यन्न् इव नागेन्द्रो वज्रदत्तप्रचोदितः  
१४,०७५।००९च्	आससाद द्रुतं राजन् कौरवाणां महारथम्  
१४,०७५।०१०अ	तम् आपतन्तं सम्प्रेक्ष्य वज्रदत्तस्य वारणम्  
१४,०७५।०१०च्	गाण्डीवम् आश्रित्य बली न व्यकम्पत शत्रुहा  
१४,०७५।०११अ	चुक्रोध बलवच् चापि पाण्डवस् तस्य भूपतेः  
१४,०७५।०११च्	कार्यविघ्नम् अनुस्मृत्य पूर्ववैरं च भारत  
१४,०७५।०१२अ	ततस् तं वारणं क्रुद्धः शरजालेन पाण्डवः  
१४,०७५।०१२च्	निवारयाम् आस तदा वेलेव मकरालयम्  
१४,०७५।०१३अ	स नागप्रवरो वीर्याद् अर्जुनेन निवारितः  
१४,०७५।०१३च्	तस्थौ शरैर् वितुन्नाङ्गः श्वाविच् छललितो यथा  
१४,०७५।०१४अ	निवारितं गजं दृष्ट्वा भगदत्तात्मजो नृपः  
१४,०७५।०१४च्	उत्ससर्ज शितान् बाणान् अर्जुने क्रोधमूर्छितः  
१४,०७५।०१५अ	अर्जुनस् तु महाराज शरैः शरविघातिभिः  
१४,०७५।०१५च्	वारयाम् आस तान् अस्तांस् तद् अद्भुतम् इवाभवत्  
१४,०७५।०१६अ	ततः पुनर् अतिक्रुद्धो राजा प्राग्ज्योतिषाधिपः  
१४,०७५।०१६च्	प्रेषयाम् आस नागेन्द्रं बलवच् छ्वसनोपमम्  
१४,०७५।०१७अ	तम् आपतन्तं सम्प्रेक्ष्य बलवान् पाकशासनिः  
१४,०७५।०१७च्	नाराचम् अग्निसङ्काशं प्राहिणोद् वारणं प्रति  
१४,०७५।०१८अ	स तेन वारणो राजन् मर्मण्य् अभिहतो भृशम्  
१४,०७५।०१८च्	पपात सहसा भूमौ वज्ररुग्ण इवाचलः  
१४,०७५।०१९अ	स पतञ् शुशुभे नागो धनञ्जयशराहतः  
१४,०७५।०१९च्	विशन्न् इव महाशैलो महीं वज्रप्रपीडितः  
१४,०७५।०२०अ	तस्मिन् निपतिते नागे वज्रदत्तस्य पाण्डवः  
१४,०७५।०२०च्	तं न भेतव्यम् इत्य् आह ततो भूमिगतं नृपम्  
१४,०७५।०२१अ	अब्रवीद् धि महातेजाः प्रस्थितं मां युधिष्ठिरः  
१४,०७५।०२१च्	राजानस् ते न हन्तव्या धनञ्जय कथं चन  
१४,०७५।०२२अ	सर्वम् एतन् नरव्याघ्र भवत्व् एतावता कृतम्  
१४,०७५।०२२च्	योधाश् चापि न हन्तव्या धनञ्जय रणे त्वया  
१४,०७५।०२३अ	वक्तव्याश् चापि राजानः सर्वैः सह सुहृज्जनैः  
१४,०७५।०२३च्	युधिष्ठिरस्याश्वमेधो भवद्भिर् अनुभूयताम्  
१४,०७५।०२४अ	इति भ्रातृवचः श्रुत्वा न हन्मि त्वां जनाधिप  
१४,०७५।०२४च्	उत्तिष्ठ न भयं ते ऽस्ति स्वस्तिमान् गच्छ पार्थिव  
१४,०७५।०२५अ	आगच्छेथा महाराज परां चैत्रीम् उपस्थिताम्  
१४,०७५।०२५च्	तदाश्वमेधो भविता धर्मराजस्य धीमतः  
१४,०७५।०२६अ	एवम् उक्तः स राजा तु भगदत्तात्मजस् तदा  
१४,०७५।०२६च्	तथेत्य् एवाब्रवीद् वाक्यं पाण्डवेनाभिनिर्जितः  
१४,०७६।००१	वैशम्पायन उवाच  
१४,०७६।००१*०१५०_०१	जित्वा प्रसाद्य राजानं भगदत्तसुतं तदा  
१४,०७६।००१*०१५०_०२	विसृज्य याते तुरगे सैन्धवान् प्रति भारत  
१४,०७६।००१अ	सैन्धवैर् अभवद् युद्धं ततस् तस्य किरीटिनः  
१४,०७६।००१च्	हतशेषैर् महाराज हतानां च सुतैर् अपि  
१४,०७६।००२अ	ते ऽवतीर्णम् उपश्रुत्य विषयं श्वेतवाहनम्  
१४,०७६।००२च्	प्रत्युद्ययुर् अमृष्यन्तो राजानः पाण्डवर्षभम्  
१४,०७६।००३अ	अश्वं च तं परामृश्य विषयान्ते विषोपमाः  
१४,०७६।००३च्	न भयं चक्रिरे पार्थाद् भीमसेनाद् अनन्तरात्  
१४,०७६।००४अ	ते ऽविदूराद् धनुष्पाणिं यज्ञियस्य हयस्य च  
१४,०७६।००४च्	बीभत्सुं प्रत्यपद्यन्त पदातिनम् अवस्थितम्  
१४,०७६।००५अ	ततस् ते तु महावीर्या राजानः पर्यवारयन्  
१४,०७६।००५च्	जिगीषन्तो नरव्याघ्राः पूर्वं विनिकृता युधि  
१४,०७६।००६अ	ते नामान्य् अथ गोत्राणि कर्माणि विविधानि च  
१४,०७६।००६च्	कीर्तयन्तस् तदा पार्थं शरवर्षैर् अवाकिरन्  
१४,०७६।००७अ	ते किरन्तः शरांस् तीक्ष्णान् वारणेन्द्रनिवारणान्  
१४,०७६।००७च्	रणे जयम् अभीप्सन्तः कौन्तेयं पर्यवारयन्  
१४,०७६।००८अ	ते ऽसमीक्ष्यैव तं वीरम् उग्रकर्माणम् आहवे  
१४,०७६।००८च्	सर्वे युयुधिरे वीरा रथस्थास् तं पदातिनम्  
१४,०७६।००९अ	ते तम् आजघ्निरे वीरं निवातकवचान्तकम्  
१४,०७६।००९च्	संशप्तकनिहन्तारं हन्तारं सैन्धवस्य च  
१४,०७६।०१०अ	ततो रथसहस्रेण हयानाम् अयुतेन च  
१४,०७६।०१०च्	कोष्ठकीकृत्य कौन्तेयं सम्प्रहृष्टम् अयोधयन्  
१४,०७६।०११अ	संस्मरन्तो वधं वीराः सिन्धुराजस्य धीमतः  
१४,०७६।०११च्	जयद्रथस्य कौरव्य समरे सव्यसाचिना  
१४,०७६।०१२अ	ततः पर्जन्यवत् सर्वे शरवृष्टिम् अवासृजन्  
१४,०७६।०१२च्	तैः कीर्णः शुशुभे पार्थो रविर् मेघान्तरे यथा  
१४,०७६।०१३अ	स शरैः समवच्छन्नो ददृशे पाण्डवर्षभः  
१४,०७६।०१३च्	पञ्जरान्तरसञ्चारी शकुन्त इव भारत  
१४,०७६।०१४अ	ततो हाहाकृतं सर्वं कौन्तेये शरपीडिते  
१४,०७६।०१४च्	त्रैलोक्यम् अभवद् राजन् रविश् चासीद् रजोरुणः  
१४,०७६।०१५अ	ततो ववौ महाराज मारुतो रोमहर्षणः  
१४,०७६।०१५च्	राहुर् अग्रसद् आदित्यं युगपत् सोमम् एव च  
१४,०७६।०१६अ	उल्काश् च जघ्निरे सूर्यं विकीर्यन्त्यः समन्ततः  
१४,०७६।०१६च्	वेपथुश् चाभवद् राजन् कैलासस्य महागिरेः  
१४,०७६।०१७अ	मुमुचुश् चास्रम् अत्युष्णं दुःखशोकसमन्विताः  
१४,०७६।०१७च्	सप्तर्षयो जातभयास् तथा देवर्षयो ऽपि च  
१४,०७६।०१८अ	शशश् चाशु विनिर्भिद्य मण्डलं शशिनो ऽपतत्  
१४,०७६।०१८च्	विपरीतस् तदा राजंस् तस्मिन्न् उत्पातलक्षणे  
१४,०७६।०१९अ	रासभारुणसङ्काशा धनुष्मन्तः सविद्युतः  
१४,०७६।०१९च्	आवृत्य गगनं मेघा मुमुचुर् मांसशोणितम्  
१४,०७६।०२०अ	एवम् आसीत् तदा वीरे शरवर्षाभिसंवृते  
१४,०७६।०२०च्	लोके ऽस्मिन् भरतश्रेष्ठ तद् अद्भुतम् इवाभवत्  
१४,०७६।०२१अ	तस्य तेनावकीर्णस्य शरजालेन सर्वशः  
१४,०७६।०२१च्	मोहात् पपात गाण्डीवम् आवापश् च कराद् अपि  
१४,०७६।०२२अ	तस्मिन् मोहम् अनुप्राप्ते शरजालं महत्तरम्  
१४,०७६।०२२च्	सैन्धवा मुमुचुस् तूर्णं गतसत्त्वे महारथे  
१४,०७६।०२३अ	ततो मोहसमापन्नं ज्ञात्वा पार्थं दिवौकसः  
१४,०७६।०२३च्	सर्वे वित्रस्तमनसस् तस्य शान्तिपराभवन्  
१४,०७६।०२४अ	ततो देवर्षयः सर्वे तथा सप्तर्षयो ऽपि च  
१४,०७६।०२४च्	ब्रह्मर्षयश् च विजयं जेपुः पार्थस्य धीमतः  
१४,०७६।०२५अ	ततः प्रदीपिते देवैः पार्थतेजसि पार्थिव  
१४,०७६।०२५च्	तस्थाव् अचलवद् धीमान् सङ्ग्रामे परमास्त्रवित्  
१४,०७६।०२६अ	विचकर्ष धनुर् दिव्यं ततः कौरवनन्दनः  
१४,०७६।०२६च्	यन्त्रस्येवेह शब्दो ऽभून् महांस् तस्य पुनः पुनः  
१४,०७६।०२७अ	ततः स शरवर्षाणि प्रत्यमित्रान् प्रति प्रभुः  
१४,०७६।०२७च्	ववर्ष धनुषा पार्थो वर्षाणीव सुरेश्वरः  
१४,०७६।०२८अ	ततस् ते सैन्धवा योधाः सर्व एव सराजकाः  
१४,०७६।०२८च्	नादृश्यन्त शरैः कीर्णाः शलभैर् इव पावकाः  
१४,०७६।०२९अ	तस्य शब्देन वित्रेसुर् भयार्ताश् च विदुद्रुवुः  
१४,०७६।०२९च्	मुमुचुश् चाश्रु शोकार्ताः सुषुपुश् चापि सैन्धवाः  
१४,०७६।०३०अ	तांस् तु सर्वान् नरश्रेष्ठः सर्वतो विचरन् बली  
१४,०७६।०३०च्	अलातचक्रवद् राजञ् शरजालैः समर्पयत्  
१४,०७६।०३१अ	तद् इन्द्रजालप्रतिमं बाणजालम् अमित्रहा  
१४,०७६।०३१च्	व्यसृजद् दिक्षु सर्वासु महेन्द्र इव वज्रभृत्  
१४,०७६।०३२अ	मेघजालनिभं सैन्यं विदार्य स रविप्रभः  
१४,०७६।०३२च्	विबभौ कौरवश्रेष्ठः शरदीव दिवाकरः  
१४,०७७।००१	वैशम्पायन उवाच  
१४,०७७।००१अ	ततो गाण्डीवभृच् छूरो युद्धाय समवस्थितः  
१४,०७७।००१च्	विबभौ युधि दुर्धर्षो हिमवान् अचलो यथा  
१४,०७७।००२अ	ततः सैन्धवयोधास् ते पुनर् एव व्यवस्थिताः  
१४,०७७।००२च्	विमुञ्चन्तः सुसंरब्धाः शरवर्षाणि भारत  
१४,०७७।००३अ	तान् प्रसह्य महावीर्यः पुनर् एव व्यवस्थितान्  
१४,०७७।००३च्	ततः प्रोवाच कौन्तेयो मुमूर्षूञ् श्लक्ष्णया गिरा  
१४,०७७।००४अ	युध्यध्वं परया शक्त्या यतध्वं च वधे मम  
१४,०७७।००४च्	कुरुध्वं सर्वकार्याणि महद् वो भयम् आगतम्  
१४,०७७।००५अ	एष योत्स्यामि वः सर्वान् निवार्य शरवागुराम्  
१४,०७७।००५च्	तिष्ठध्वं युद्धमनसो दर्पं विनयितास्मि वः  
१४,०७७।००६अ	एतावद् उक्त्वा कौरव्यो रुषा गाण्डीवभृत् तदा  
१४,०७७।००६च्	ततो ऽथ वचनं स्मृत्वा भ्रातुर् ज्येष्ठस्य भारत  
१४,०७७।००७अ	न हन्तव्या रणे तात क्षत्रिया विजिगीषवः  
१४,०७७।००७च्	जेतव्याश् चेति यत् प्रोक्तं धर्मराज्ञा महात्मना  
१४,०७७।००७ए	चिन्तयाम् आस च तदा फल्गुनः पुरुषर्षभः  
१४,०७७।००८अ	इत्य् उक्तो ऽहं नरेन्द्रेण न हन्तव्या नृपा इति  
१४,०७७।००८च्	कथं तन् न मृषेह स्याद् धर्मराजवचः शुभम्  
१४,०७७।००९अ	न हन्येरंश् च राजानो राज्ञश् चाज्ञा कृता भवेत्  
१४,०७७।००९च्	इति सञ्चिन्त्य स तदा भ्रातुः प्रियहिते रतः  
१४,०७७।००९ए	प्रोवाच वाक्यं धर्मज्ञः सैन्धवान् युद्धदुर्मदान्  
१४,०७७।०१०अ	बालान् स्त्रियो वा युष्माकं न हनिष्ये व्यवस्थितान्  
१४,०७७।०१०च्	यश् च वक्ष्यति सङ्ग्रामे तवास्मीति पराजितः  
१४,०७७।०११अ	एतच् छ्रुत्वा वचो मह्यं कुरुध्वं हितम् आत्मनः  
१४,०७७।०११च्	अतो ऽन्यथा कृच्छ्रगता भविष्यथ मयार्दिताः  
१४,०७७।०१२अ	एवम् उक्त्वा तु तान् वीरान् युयुधे कुरुपुङ्गवः  
१४,०७७।०१२च्	अत्वरावान् असंरब्धः संरब्धैर् विजिगीषुभिः  
१४,०७७।०१३अ	ततः शतसहस्राणि शराणां नतपर्वणाम्  
१४,०७७।०१३च्	मुमुचुः सैन्धवा राजंस् तदा गाण्डीवधन्वनि  
१४,०७७।०१४अ	स तान् आपततः क्रूरान् आशीविषविषोपमान्  
१४,०७७।०१४च्	चिच्छेद निशितैर् बाणैर् अन्तरैव धनञ्जयः  
१४,०७७।०१५अ	छित्त्वा तु तान् आशुगमान् कङ्कपत्राञ् शिलाशितान्  
१४,०७७।०१५च्	एकैकम् एष दशभिर् बिभेद समरे शरैः  
१४,०७७।०१६अ	ततः प्रासांश् च शक्तीश् च पुनर् एव धनञ्जये  
१४,०७७।०१६च्	जयद्रथं हतं स्मृत्वा चिक्षिपुः सैन्धवा नृपाः  
१४,०७७।०१७अ	तेषां किरीटी सङ्कल्पं मोघं चक्रे महामनाः  
१४,०७७।०१७च्	सर्वांस् तान् अन्तरा छित्त्वा मुदा चुक्रोश पाण्डवः  
१४,०७७।०१८अ	तथैवापततां तेषां योधानां जयगृद्धिनाम्  
१४,०७७।०१८च्	शिरांसि पातयाम् आस भल्लैः सन्नतपर्वभिः  
१४,०७७।०१९अ	तेषां प्रद्रवतां चैव पुनर् एव च धावताम्  
१४,०७७।०१९च्	निवर्ततां च शब्दो ऽभूत् पूर्णस्येव महोदधेः  
१४,०७७।०२०अ	ते वध्यमानास् तु तदा पार्थेनामिततेजसा  
१४,०७७।०२०च्	यथाप्राणं यथोत्साहं योधयाम् आसुर् अर्जुनम्  
१४,०७७।०२१अ	ततस् ते फल्गुनेनाजौ शरैः सन्नतपर्वभिः  
१४,०७७।०२१च्	कृता विसञ्ज्ञा भूयिष्ठाः क्लान्तवाहनसैनिकाः  
१४,०७७।०२२अ	तांस् तु सर्वान् परिग्लानान् विदित्वा धृतराष्ट्रजा  
१४,०७७।०२२च्	दुःशला बालम् आदाय नप्तारं प्रययौ तदा  
१४,०७७।०२२ए	सुरथस्य सुतं वीरं रथेनानागसं तदा  
१४,०७७।०२३अ	शान्त्यर्थं सर्वयोधानाम् अभ्यगच्छत पाण्डवम्  
१४,०७७।०२३च्	सा धनञ्जयम् आसाद्य मुमोचार्तस्वरं तदा  
१४,०७७।०२३ए	धनञ्जयो ऽपि तां दृष्ट्वा धनुर् विससृजे प्रभुः  
१४,०७७।०२४अ	समुत्सृष्टधनुः पार्थो विधिवद् भगिनीं तदा  
१४,०७७।०२४च्	प्राह किं करवाणीति सा च तं वाक्यम् अब्रवीत्  
१४,०७७।०२५अ	एष ते भरतश्रेष्ठ स्वस्रीयस्यात्मजः शिशुः  
१४,०७७।०२५च्	अभिवादयते वीर तं पश्य पुरुषर्षभ  
१४,०७७।०२६अ	इत्य् उक्तस् तस्य पितरं स पप्रच्छार्जुनस् तदा  
१४,०७७।०२६च्	क्वासाव् इति ततो राजन् दुःशला वाक्यम् अब्रवीत्  
१४,०७७।०२७अ	पितृशोकाभिसन्तप्तो विषादार्तो ऽस्य वै पिता  
१४,०७७।०२७च्	पञ्चत्वम् अगमद् वीर यथा तन् मे निबोध ह  
१४,०७७।०२८अ	स पूर्वं पितरं श्रुत्वा हतं युद्धे त्वयानघ  
१४,०७७।०२८च्	त्वाम् आगतं च संश्रुत्य युद्धाय हयसारिणम्  
१४,०७७।०२८ए	पितुश् च मृत्युदुःखार्तो ऽजहात् प्राणान् धनञ्जय  
१४,०७७।०२९अ	प्राप्तो बीभत्सुर् इत्य् एव नाम श्रुत्वैव ते ऽनघ  
१४,०७७।०२९च्	विषादार्तः पपातोर्व्यां ममार च ममात्मजः  
१४,०७७।०३०अ	तं तु दृष्ट्वा निपतितं ततस् तस्यात्मजं विभो  
१४,०७७।०३०च्	गृहीत्वा समनुप्राप्ता त्वाम् अद्य शरणैषिणी  
१४,०७७।०३१अ	इत्य् उक्त्वार्तस्वरं सा तु मुमोच धृतराष्ट्रजा  
१४,०७७।०३१च्	दीना दीनं स्थितं पार्थम् अब्रवीच् चाप्य् अधोमुखम्  
१४,०७७।०३२अ	स्वसारं माम् अवेक्षस्व स्वस्रीयात्मजम् एव च  
१४,०७७।०३२च्	कर्तुम् अर्हसि धर्मज्ञ दयां मयि कुरूद्वह  
१४,०७७।०३२ए	विस्मृत्य कुरुराजानं तं च मन्दं जयद्रथम्  
१४,०७७।०३३अ	अभिमन्योर् यथा जातः परिक्षित् परवीरहा  
१४,०७७।०३३च्	तथायं सुरथाज् जातो मम पौत्रो महाभुज  
१४,०७७।०३४अ	तम् आदाय नरव्याघ्र सम्प्राप्तास्मि तवान्तिकम्  
१४,०७७।०३४च्	शमार्थं सर्वयोधानां शृणु चेदं वचो मम  
१४,०७७।०३५अ	आगतो ऽयं महाबाहो तस्य मन्दस्य पौत्रकः  
१४,०७७।०३५च्	प्रसादम् अस्य बालस्य तस्मात् त्वं कर्तुम् अर्हसि  
१४,०७७।०३६अ	एष प्रसाद्य शिरसा मया सार्धम् अरिन्दम  
१४,०७७।०३६च्	याचते त्वां महाबाहो शमं गच्छ धनञ्जय  
१४,०७७।०३७अ	बालस्य हतबन्धोश् च पार्थ किं चिद् अजानतः  
१४,०७७।०३७च्	प्रसादं कुरु धर्मज्ञ मा मन्युवशम् अन्वगाः  
१४,०७७।०३८अ	तम् अनार्यं नृशंसं च विस्मृत्यास्य पितामहम्  
१४,०७७।०३८च्	आगस्कारिणम् अत्यर्थं प्रसादं कर्तुम् अर्हसि  
१४,०७७।०३९अ	एवं ब्रुवत्यां करुणं दुःशलायां धनञ्जयः  
१४,०७७।०३९च्	संस्मृत्य देवीं गान्धारीं धृतराष्ट्रं च पार्थिवम्  
१४,०७७।०३९ए	प्रोवाच दुःखशोकार्तः क्षत्रधर्मं विगर्हयन्  
१४,०७७।०४०अ	धिक् तं दुर्योधनं क्षुद्रं राज्यलुब्धं च मानिनम्  
१४,०७७।०४०च्	यत्कृते बान्धवाः सर्वे मया नीता यमक्षयम्  
१४,०७७।०४१अ	इत्य् उक्त्वा बहु सान्त्वादि प्रसादम् अकरोज् जयः  
१४,०७७।०४१च्	परिष्वज्य च तां प्रीतो विससर्ज गृहान् प्रति  
१४,०७७।०४२अ	दुःशला चापि तान् योधान् निवार्य महतो रणात्  
१४,०७७।०४२च्	सम्पूज्य पार्थं प्रययौ गृहान् प्रति शुभानना  
१४,०७७।०४३अ	ततः सैन्धवकान् योधान् विनिर्जित्य नरर्षभः  
१४,०७७।०४३ब्*०१५१_०१	एवं निर्जित्य तान् वीरान् सैन्धवान् स धनञ्जयः  
१४,०७७।०४३च्	पुनर् एवान्वधावत् स तं हयं कामचारिणम्  
१४,०७७।०४४अ	ससार यज्ञियं वीरो विधिवत् स विशां पते  
१४,०७७।०४४च्	तारामृगम् इवाकाशे देवदेवः पिनाकधृक्  
१४,०७७।०४५अ	स च वाजी यथेष्टेन तांस् तान् देशान् यथासुखम्  
१४,०७७।०४५च्	विचचार यथाकामं कर्म पार्थस्य वर्धयन्  
१४,०७७।०४६अ	क्रमेण स हयस् त्व् एवं विचरन् भरतर्षभ  
१४,०७७।०४६च्	मणिपूरपतेर् देशम् उपायात् सहपाण्डवः  
१४,०७८।००१	वैशम्पायन उवाच  
१४,०७८।००१अ	श्रुत्वा तु नृपतिर् वीरं पितरं बभ्रुवाहनः  
१४,०७८।००१च्	निर्ययौ विनयेनार्यो ब्राह्मणार्घ्यपुरःसरः  
१४,०७८।००२अ	मणिपूरेश्वरं त्व् एवम् उपयातं धनञ्जयः  
१४,०७८।००२च्	नाभ्यनन्दत मेधावी क्षत्रधर्मम् अनुस्मरन्  
१४,०७८।००३अ	उवाच चैनं धर्मात्मा समन्युः फल्गुनस् तदा  
१४,०७८।००३च्	प्रक्रियेयं न ते युक्ता बहिस् त्वं क्षत्रधर्मतः  
१४,०७८।००४अ	संरक्ष्यमाणं तुरगं यौधिष्ठिरम् उपागतम्  
१४,०७८।००४च्	यज्ञियं विषयान्ते मां नायोत्सीः किं नु पुत्रक  
१४,०७८।००५अ	धिक् त्वाम् अस्तु सुदुर्बुद्धिं क्षत्रधर्माविशारदम्  
१४,०७८।००५च्	यो मां युद्धाय सम्प्राप्तं साम्नैवाथो त्वम् अग्रहीः  
१४,०७८।००६अ	न त्वया पुरुषार्थश् च कश् चिद् अस्तीह जीवता  
१४,०७८।००६च्	यस् त्वं स्त्रीवद् युधा प्राप्तं साम्ना मां प्रत्यगृह्णथाः  
१४,०७८।००७अ	यद्य् अहं न्यस्तशस्त्रस् त्वाम् आगच्छेयं सुदुर्मते  
१४,०७८।००७च्	प्रक्रियेयं ततो युक्ता भवेत् तव नराधम  
१४,०७८।००८अ	तम् एवम् उक्तं भर्त्रा तु विदित्वा पन्नगात्मजा  
१४,०७८।००८च्	अमृष्यमाणा भित्त्वोर्वीम् उलूपी तम् उपागमत्  
१४,०७८।००९अ	सा ददर्श ततः पुत्रं विमृशन्तम् अधोमुखम्  
१४,०७८।००९च्	सन्तर्ज्यमानम् असकृद् भर्त्रा युद्धार्थिना विभो  
१४,०७८।०१०अ	ततः सा चारुसर्वाङ्गी तम् उपेत्योरगात्मजा  
१४,०७८।०१०च्	उलूपी प्राह वचनं क्षत्रधर्मविशारदा  
१४,०७८।०११अ	उलूपीं मां निबोध त्वं मातरं पन्नगात्मजाम्  
१४,०७८।०११च्	कुरुष्व वचनं पुत्र धर्मस् ते भविता परः  
१४,०७८।०१२अ	युध्यस्वैनं कुरुश्रेष्ठं धनञ्जयम् अरिन्दम  
१४,०७८।०१२च्	एवम् एष हि ते प्रीतो भविष्यति न संशयः  
१४,०७८।०१३अ	एवम् उद्धर्षितो मात्रा स राजा बभ्रुवाहनः  
१४,०७८।०१३च्	मनश् चक्रे महातेजा युद्धाय भरतर्षभ  
१४,०७८।०१४अ	सन्नह्य काञ्चनं वर्म शिरस्त्राणं च भानुमत्  
१४,०७८।०१४च्	तूणीरशतसम्बाधम् आरुरोह महारथम्  
१४,०७८।०१५अ	सर्वोपकरणैर् युक्तं युक्तम् अश्वैर् मनोजवैः  
१४,०७८।०१५च्	सुचक्रोपस्करं धीमान् हेमभाण्डपरिष्कृतम्  
१४,०७८।०१६अ	परमार्चितम् उच्छ्रित्य ध्वजं सिंहं हिरण्मयम्  
१४,०७८।०१६च्	प्रययौ पार्थम् उद्दिश्य स राजा बभ्रुवाहनः  
१४,०७८।०१७अ	ततो ऽभ्येत्य हयं वीरो यज्ञियं पार्थरक्षितम्  
१४,०७८।०१७च्	ग्राहयाम् आस पुरुषैर् हयशिक्षाविशारदैः  
१४,०७८।०१८अ	गृहीतं वाजिनं दृष्ट्वा प्रीतात्मा स धनञ्जयः  
१४,०७८।०१८च्	पुत्रं रथस्थं भूमिष्ठः सन्न्यवारयद् आहवे  
१४,०७८।०१९अ	ततः स राजा तं वीरं शरव्रातैः सहस्रशः  
१४,०७८।०१९च्	अर्दयाम् आस निशितैर् आशीविषविषोपमैः  
१४,०७८।०२०अ	तयोः समभवद् युद्धं पितुः पुत्रस्य चातुलम्  
१४,०७८।०२०च्	देवासुररणप्रख्यम् उभयोः प्रीयमाणयोः  
१४,०७८।०२१अ	किरीटिनं तु विव्याध शरेण नतपर्वणा  
१४,०७८।०२१च्	जत्रुदेशे नरव्याघ्रः प्रहसन् बभ्रुवाहनः  
१४,०७८।०२२अ	सो ऽभ्यगात् सह पुङ्खेन वल्मीकम् इव पन्नगः  
१४,०७८।०२२च्	विनिर्भिद्य च कौन्तेयं महीतलम् अथाविशत्  
१४,०७८।०२३अ	स गाढवेदनो धीमान् आलम्ब्य धनुर् उत्तमम्  
१४,०७८।०२३च्	दिव्यं तेजः समाविश्य प्रमीत इव सम्बभौ  
१४,०७८।०२४अ	स सञ्ज्ञाम् उपलभ्याथ प्रशस्य पुरुषर्षभः  
१४,०७८।०२४च्	पुत्रं शक्रात्मजो वाक्यम् इदम् आह महीपते  
१४,०७८।०२५अ	साधु साधु महाबाहो वत्स चित्राङ्गदात्मज  
१४,०७८।०२५च्	सदृशं कर्म ते दृष्ट्वा प्रीतिमान् अस्मि पुत्रक  
१४,०७८।०२६अ	विमुञ्चाम्य् एष बाणांस् ते पुत्र युद्धे स्थिरो भव  
१४,०७८।०२६च्	इत्य् एवम् उक्त्वा नाराचैर् अभ्यवर्षद् अमित्रहा  
१४,०७८।०२६द्*०१५२_०१	सुतीक्ष्णैर् आत्मजं वीरं प्रहसन् पाण्डवर्षभ  
१४,०७८।०२७अ	तान् स गाण्डीवनिर्मुक्तान् वज्राशनिसमप्रभान्  
१४,०७८।०२७च्	नाराचैर् अच्छिनद् राजा सर्वान् एव त्रिधा त्रिधा  
१४,०७८।०२८अ	तस्य पार्थः शरैर् दिव्यैर् ध्वजं हेमपरिष्कृतम्  
१४,०७८।०२८च्	सुवर्णतालप्रतिमं क्षुरेणापाहरद् रथात्  
१४,०७८।०२९अ	हयांश् चास्य महाकायान् महावेगपराक्रमान्  
१४,०७८।०२९च्	चकार राज्ञो निर्जीवान् प्रहसन् पाण्डवर्षभः  
१४,०७८।०३०अ	स रथाद् अवतीर्याशु राजा परमकोपनः  
१४,०७८।०३०च्	पदातिः पितरं कोपाद् योधयाम् आस पाण्डवम्  
१४,०७८।०३१अ	सम्प्रीयमाणः पाण्डूनाम् ऋषभः पुत्रविक्रमात्  
१४,०७८।०३१च्	नात्यर्थं पीडयाम् आस पुत्रं वज्रधरात्मजः  
१४,०७८।०३२अ	स हन्यमानो विमुखं पितरं बभ्रुवाहनः  
१४,०७८।०३२ब्*०१५३_०१	हृदि विव्याध बाणेन दृढेन जगतीपतिः  
१४,०७८।०३२च्	शरैर् आशीविषाकारैः पुनर् एवार्दयद् बली  
१४,०७८।०३३अ	ततः स बाल्यात् पितरं विव्याध हृदि पत्रिणा  
१४,०७८।०३३च्	निशितेन सुपुङ्खेन बलवद् बभ्रुवाहनः  
१४,०७८।०३४अ	स बाणस् तेजसा दीप्तो ज्वलन्न् इव हुताशनः  
१४,०७८।०३४च्	विवेश पाण्डवं राजन् मर्म भित्त्वातिदुःखकृत्  
१४,०७८।०३५अ	स तेनातिभृशं विद्धः पुत्रेण कुरुनन्दनः  
१४,०७८।०३५च्	महीं जगाम मोहार्तस् ततो राजन् धनञ्जयः  
१४,०७८।०३६अ	तस्मिन् निपतिते वीरे कौरवाणां धुरन्धरे  
१४,०७८।०३६च्	सो ऽपि मोहं जगामाशु ततश् चित्राङ्गदासुतः  
१४,०७८।०३७अ	व्यायम्य संयुगे राजा दृष्ट्वा च पितरं हतम्  
१४,०७८।०३७च्	पूर्वम् एव च बाणौघैर् गाढविद्धो ऽर्जुनेन सः  
१४,०७८।०३७द्*०१५४_०१	पपात सो ऽपि धरणीम् आलिङ्ग्य रणमूर्धनि  
१४,०७८।०३८अ	भर्तारं निहतं दृष्ट्वा पुत्रं च पतितं भुवि  
१४,०७८।०३८च्	चित्राङ्गदा परित्रस्ता प्रविवेश रणाजिरम्  
१४,०७८।०३९अ	शोकसन्तप्तहृदया रुदती सा ततः शुभा  
१४,०७८।०३९च्	मणिपूरपतेर् माता ददर्श निहतं पतिम्  
१४,०७९।००१	वैशम्पायन उवाच  
१४,०७९।००१अ	ततो बहुविधं भीरुर् विलप्य कमलेक्षणा  
१४,०७९।००१च्	मुमोह दुःखाद् दुर्धर्षा निपपात च भूतले  
१४,०७९।००२अ	प्रतिलभ्य च सा सञ्ज्ञां देवी दिव्यवपुर्धरा  
१४,०७९।००२च्	उलूपीं पन्नगसुतां दृष्ट्वेदं वाक्यम् अब्रवीत्  
१४,०७९।००३अ	उलूपि पश्य भर्तारं शयानं निहतं रणे  
१४,०७९।००३च्	त्वत्कृते मम पुत्रेण बालेन समितिञ्जयम्  
१४,०७९।००४अ	ननु त्वम् आर्ये धर्मज्ञा ननु चासि पतिव्रता  
१४,०७९।००४च्	यत् त्वत्कृते ऽयं पतितः पतिस् ते निहतो रणे  
१४,०७९।००५अ	किं तु सर्वापराधो ऽयं यदि ते ऽद्य धनञ्जयः  
१४,०७९।००५च्	क्षमस्व याच्यमाना मे सञ्जीवय धनञ्जयम्  
१४,०७९।००६अ	ननु त्वम् आर्ये धर्मज्ञा त्रैलोक्यविदिता शुभे  
१४,०७९।००६च्	यद् घातयित्वा भर्तारं पुत्रेणेह न शोचसि  
१४,०७९।००७अ	नाहं शोचामि तनयं निहतं पन्नगात्मजे  
१४,०७९।००७च्	पतिम् एव तु शोचामि यस्यातिथ्यम् इदं कृतम्  
१४,०७९।००८अ	इत्य् उक्त्वा सा तदा देवीम् उलूपीं पन्नगात्मजाम्  
१४,०७९।००८च्	भर्तारम् अभिगम्येदम् इत्य् उवाच यशस्विनी  
१४,०७९।००९अ	उत्तिष्ठ कुरुमुख्यस्य प्रियकाम मम प्रिय  
१४,०७९।००९च्	अयम् अश्वो महाबाहो मया ते परिमोक्षितः  
१४,०७९।०१०अ	ननु नाम त्वया वीर धर्मराजस्य यज्ञियः  
१४,०७९।०१०च्	अयम् अश्वो ऽनुसर्तव्यः स शेषे किं महीतले  
१४,०७९।०११अ	त्वयि प्राणाः समायत्ताः कुरूणां कुरुनन्दन  
१४,०७९।०११च्	स कस्मात् प्राणदो ऽन्येषां प्राणान् सन्त्यक्तवान् असि  
१४,०७९।०१२अ	उलूपि साधु सम्पश्य भर्तारं निहतं रणे  
१४,०७९।०१२च्	पुत्रं चैनं समुत्साह्य घातयित्वा न शोचसि  
१४,०७९।०१३अ	कामं स्वपितु बालो ऽयं भूमौ प्रेतगतिं गतः  
१४,०७९।०१३च्	लोहिताक्षो गुडाकेशो विजयः साधु जीवतु  
१४,०७९।०१४अ	नापराधो ऽस्ति सुभगे नराणां बहुभार्यता  
१४,०७९।०१४च्	नारीणां तु भवत्य् एतन् मा ते भूद् बुद्धिर् ईदृशी  
१४,०७९।०१५अ	सख्यं ह्य् एतत् कृतं धात्रा शाश्वतं चाव्ययं च ह  
१४,०७९।०१५च्	सख्यं समभिजानीहि सत्यं सङ्गतम् अस्तु ते  
१४,०७९।०१६अ	पुत्रेण घातयित्वेमं पतिं यदि न मे ऽद्य वै  
१४,०७९।०१६च्	जीवन्तं दर्शयस्य् अद्य परित्यक्ष्यामि जीवितम्  
१४,०७९।०१७अ	साहं दुःखान्विता भीरु पतिपुत्रविनाकृता  
१४,०७९।०१७च्	इहैव प्रायम् आशिष्ये प्रेक्षन्त्यास् ते न संशयः  
१४,०७९।०१८अ	इत्य् उक्त्वा पन्नगसुतां सपत्नीं चैत्रवाहिनी  
१४,०७९।०१८च्	ततः प्रायम् उपासीना तूष्णीम् आसीज् जनाधिप  
१४,०८०।००१	वैशम्पायन उवाच  
१४,०८०।००१अ	तथा विलप्योपरता भर्तुः पादौ प्रगृह्य सा  
१४,०८०।००१च्	उपविष्टाभवद् देवी सोच्छ्वासं पुत्रम् ईक्षती  
१४,०८०।००२अ	ततः सञ्ज्ञां पुनर् लब्ध्वा स राजा बभ्रुवाहनः  
१४,०८०।००२च्	मातरं ताम् अथालोक्य रणभूमाव् अथाब्रवीत्  
१४,०८०।००३अ	इतो दुःखतरं किं नु यन् मे माता सुखैधिता  
१४,०८०।००३च्	भूमौ निपतितं वीरम् अनुशेते मृतं पतिम्  
१४,०८०।००४अ	निहन्तारं रणे ऽरीणां सर्वशस्त्रभृतां वरम्  
१४,०८०।००४च्	मया विनिहतं सङ्ख्ये प्रेक्षते दुर्मरं बत  
१४,०८०।००५अ	अहो ऽस्या हृदयं देव्या दृढं यन् न विदीर्यते  
१४,०८०।००५च्	व्यूढोरस्कं महाबाहुं प्रेक्षन्त्या निहतं पतिम्  
१४,०८०।००६अ	दुर्मरं पुरुषेणेह मन्ये ह्य् अध्वन्य् अनागते  
१४,०८०।००६च्	यत्र नाहं न मे माता विप्रयुज्येत जीवितात्  
१४,०८०।००७अ	अहो धिक् कुरुवीरस्य ह्य् उरःस्थं काञ्चनं भुवि  
१४,०८०।००७च्	व्यपविद्धं हतस्येह मया पुत्रेण पश्यत  
१४,०८०।००८अ	भो भो पश्यत मे वीरं पितरं ब्राह्मणा भुवि  
१४,०८०।००८च्	शयानं वीरशयने मया पुत्रेण पातितम्  
१४,०८०।००९अ	ब्राह्मणाः कुरुमुख्यस्य प्रयुक्ता हयसारिणः  
१४,०८०।००९च्	कुर्वन्तु शान्तिकां त्व् अद्य रणे यो ऽयं मया हतः  
१४,०८०।०१०अ	व्यादिशन्तु च किं विप्राः प्रायश्चित्तम् इहाद्य मे  
१४,०८०।०१०च्	सुनृशंसस्य पापस्य पितृहन्तू रणाजिरे  
१४,०८०।०११अ	दुश्चरा द्वादश समा हत्वा पितरम् अद्य वै  
१४,०८०।०११च्	ममेह सुनृशंसस्य संवीतस्यास्य चर्मणा  
१४,०८०।०१२अ	शिरःकपाले चास्यैव भुञ्जतः पितुर् अद्य मे  
१४,०८०।०१२च्	प्रायश्चित्तं हि नास्त्य् अन्यद् धत्वाद्य पितरं मम  
१४,०८०।०१३अ	पश्य नागोत्तमसुते भर्तारं निहतं मया  
१४,०८०।०१३च्	कृतं प्रियं मया ते ऽद्य निहत्य समरे ऽर्जुनम्  
१४,०८०।०१४अ	सो ऽहम् अप्य् अद्य यास्यामि गतिं पितृनिषेविताम्  
१४,०८०।०१४च्	न शक्नोम्य् आत्मनात्मानम् अहं धारयितुं शुभे  
१४,०८०।०१५अ	सा त्वं मयि मृते मातस् तथा गाण्डीवधन्वनि  
१४,०८०।०१५च्	भव प्रीतिमती देवि सत्येनात्मानम् आलभे  
१४,०८०।०१६अ	इत्य् उक्त्वा स तदा राजा दुःखशोकसमाहतः  
१४,०८०।०१६च्	उपस्पृश्य महाराज दुःखाद् वचनम् अब्रवीत्  
१४,०८०।०१७अ	शृण्वन्तु सर्वभूतानि स्थावराणि चराणि च  
१४,०८०।०१७च्	त्वं च मातर् यथा सत्यं ब्रवीमि भुजगोत्तमे  
१४,०८०।०१८अ	यदि नोत्तिष्ठति जयः पिता मे भरतर्षभः  
१४,०८०।०१८च्	अस्मिन्न् एव रणोद्देशे शोषयिष्ये कलेवरम्  
१४,०८०।०१९अ	न हि मे पितरं हत्वा निष्कृतिर् विद्यते क्व चित्  
१४,०८०।०१९च्	नरकं प्रतिपत्स्यामि ध्रुवं गुरुवधार्दितः  
१४,०८०।०२०अ	वीरं हि क्षत्रियं हत्वा गोशतेन प्रमुच्यते  
१४,०८०।०२०च्	पितरं तु निहत्यैवं दुस्तरा निष्कृतिर् मया  
१४,०८०।०२१अ	एष ह्य् एको महातेजाः पाण्डुपुत्रो धनञ्जयः  
१४,०८०।०२१च्	पिता च मम धर्मात्मा तस्य मे निष्कृतिः कुतः  
१४,०८०।०२२अ	इत्य् एवम् उक्त्वा नृपते धनञ्जयसुतो नृपः  
१४,०८०।०२२च्	उपस्पृश्याभवत् तूष्णीं प्रायोपेतो महामतिः  
१४,०८१।००१	वैशम्पायन उवाच  
१४,०८१।००१अ	प्रायोपविष्टे नृपतौ मणिपूरेश्वरे तदा  
१४,०८१।००१च्	पितृशोकसमाविष्टे सह मात्रा परन्तप  
१४,०८१।००२अ	उलूपी चिन्तयाम् आस तदा सञ्जीवनं मणिम्  
१४,०८१।००२च्	स चोपातिष्ठत तदा पन्नगानां परायणम्  
१४,०८१।००३अ	तं गृहीत्वा तु कौरव्य नागराजपतेः सुता  
१४,०८१।००३च्	मनःप्रह्लादनीं वाचं सैनिकानाम् अथाब्रवीत्  
१४,०८१।००४अ	उत्तिष्ठ मा शुचः पुत्र नैष जिष्णुस् त्वया हतः  
१४,०८१।००४च्	अजेयः पुरुषैर् एष देवैर् वापि सवासवैः  
१४,०८१।००५अ	मया तु मोहिनी नाम मायैषा सम्प्रयोजिता  
१४,०८१।००५च्	प्रियार्थं पुरुषेन्द्रस्य पितुस् ते ऽद्य यशस्विनः  
१४,०८१।००६अ	जिज्ञासुर् ह्य् एष वै पुत्र बलस्य तव कौरवः  
१४,०८१।००६च्	सङ्ग्रामे युध्यतो राजन्न् आगतः परवीरहा  
१४,०८१।००७अ	तस्माद् असि मया पुत्र युद्धार्थं परिचोदितः  
१४,०८१।००७च्	मा पापम् आत्मनः पुत्र शङ्केथास् त्व् अण्व् अपि प्रभो  
१४,०८१।००८अ	ऋषिर् एष महातेजाः पुरुषः शाश्वतो ऽव्ययः  
१४,०८१।००८च्	नैनं शक्तो हि सङ्ग्रामे जेतुं शक्रो ऽपि पुत्रक  
१४,०८१।००९अ	अयं तु मे मणिर् दिव्यः समानीतो विशां पते  
१४,०८१।००९च्	मृतान् मृतान् पन्नगेन्द्रान् यो जीवयति नित्यदा  
१४,०८१।०१०अ	एतम् अस्योरसि त्वं तु स्थापयस्व पितुः प्रभो  
१४,०८१।०१०च्	सञ्जीवितं पुनः पुत्र ततो द्रष्टासि पाण्डवम्  
१४,०८१।०११अ	इत्य् उक्तः स्थापयाम् आस तस्योरसि मणिं तदा  
१४,०८१।०११च्	पार्थस्यामिततेजाः स पितुः स्नेहाद् अपापकृत्  
१४,०८१।०१२अ	तस्मिन् न्यस्ते मणौ वीर जिष्णुर् उज्जीवितः प्रभुः  
१४,०८१।०१२च्	सुप्तोत्थित इवोत्तस्थौ मृष्टलोहितलोचनः  
१४,०८१।०१३अ	तम् उत्थितं महात्मानं लब्धसञ्ज्ञं मनस्विनम्  
१४,०८१।०१३च्	समीक्ष्य पितरं स्वस्थं ववन्दे बभ्रुवाहनः  
१४,०८१।०१४अ	उत्थिते पुरुषव्याघ्रे पुनर् लक्ष्मीवति प्रभो  
१४,०८१।०१४च्	दिव्याः सुमनसः पुण्या ववृषे पाकशासनः  
१४,०८१।०१५अ	अनाहता दुन्दुभयः प्रणेदुर् मेघनिस्वनाः  
१४,०८१।०१५च्	साधु साध्व् इति चाकाशे बभूव सुमहान् स्वनः  
१४,०८१।०१६अ	उत्थाय तु महाबाहुः पर्याश्वस्तो धनञ्जयः  
१४,०८१।०१६च्	बभ्रुवाहनम् आलिङ्ग्य समाजिघ्रत मूर्धनि  
१४,०८१।०१७अ	ददर्श चाविदूरे ऽस्य मातरं शोककर्शिताम्  
१४,०८१।०१७च्	उलूप्या सह तिष्ठन्तीं ततो ऽपृच्छद् धनञ्जयः  
१४,०८१।०१८अ	किम् इदं लक्ष्यते सर्वं शोकविस्मयहर्षवत्  
१४,०८१।०१८च्	रणाजिरम् अमित्रघ्न यदि जानासि शंस मे  
१४,०८१।०१९अ	जननी च किमर्थं ते रणभूमिम् उपागता  
१४,०८१।०१९च्	नागेन्द्रदुहिता चेयम् उलूपी किम् इहागता  
१४,०८१।०२०अ	जानाम्य् अहम् इदं युद्धं त्वया मद्वचनात् कृतम्  
१४,०८१।०२०च्	स्त्रीणाम् आगमने हेतुम् अहम् इच्छामि वेदितुम्  
१४,०८१।०२१अ	तम् उवाच ततः पृष्टो मणिपूरपतिस् तदा  
१४,०८१।०२१च्	प्रसाद्य शिरसा विद्वान् उलूपी पृच्छ्यताम् इति  
१४,०८२।००१	अर्जुन उवाच  
१४,०८२।००१अ	किम् आगमनकृत्यं ते कौरव्यकुलनन्दिनि  
१४,०८२।००१च्	मणिपूरपतेर् मातुस् तथैव च रणाजिरे  
१४,०८२।००२अ	कच्चित् कुशलकामासि राज्ञो ऽस्य भुजगात्मजे  
१४,०८२।००२च्	मम वा चञ्चलापाङ्गे कच्चित् त्वं शुभम् इच्छसि  
१४,०८२।००३अ	कच्चित् ते पृथुलश्रोणि नाप्रियं शुभदर्शने  
१४,०८२।००३च्	अकार्षम् अहम् अज्ञानाद् अयं वा बभ्रुवाहनः  
१४,०८२।००४अ	कच्चिच् च राजपुत्री ते सपत्नी चैत्रवाहिनी  
१४,०८२।००४च्	चित्राङ्गदा वरारोहा नापराध्यति किं चन  
१४,०८२।००५अ	तम् उवाचोरगपतेर् दुहिता प्रहसन्त्य् अथ  
१४,०८२।००५च्	न मे त्वम् अपराद्धो ऽसि न नृपो बभ्रुवाहनः  
१४,०८२।००५ए	न जनित्री तथास्येयं मम या प्रेष्यवत् स्थिता  
१४,०८२।००६अ	श्रूयतां यद् यथा चेदं मया सर्वं विचेष्टितम्  
१४,०८२।००६च्	न मे कोपस् त्वया कार्यः शिरसा त्वां प्रसादये  
१४,०८२।००७अ	त्वत्प्रीत्यर्थं हि कौरव्य कृतम् एतन् मयानघ  
१४,०८२।००७च्	यत् तच् छृणु महाबाहो निखिलेन धनञ्जय  
१४,०८२।००८अ	महाभारतयुद्धे यत् त्वया शान्तनवो नृपः  
१४,०८२।००८च्	अधर्मेण हतः पार्थ तस्यैषा निष्कृतिः कृता  
१४,०८२।००९अ	न हि भीष्मस् त्वया वीर युध्यमानो निपातितः  
१४,०८२।००९च्	शिखण्डिना तु संसक्तस् तम् आश्रित्य हतस् त्वया  
१४,०८२।०१०अ	तस्य शान्तिम् अकृत्वा तु त्यजेस् त्वं यदि जीवितम्  
१४,०८२।०१०च्	कर्मणा तेन पापेन पतेथा निरये ध्रुवम्  
१४,०८२।०११अ	एषा तु विहिता शान्तिः पुत्राद् यां प्राप्तवान् असि  
१४,०८२।०११च्	वसुभिर् वसुधापाल गङ्गया च महामते  
१४,०८२।०१२अ	पुरा हि श्रुतम् एतद् वै वसुभिः कथितं मया  
१४,०८२।०१२च्	गङ्गायास् तीरम् आगम्य हते शान्तनवे नृपे  
१४,०८२।०१३अ	आप्लुत्य देवा वसवः समेत्य च महानदीम्  
१४,०८२।०१३च्	इदम् ऊचुर् वचो घोरं भागीरथ्या मते तदा  
१४,०८२।०१४अ	एष शान्तनवो भीष्मो निहतः सव्यसाचिना  
१४,०८२।०१४च्	अयुध्यमानः सङ्ग्रामे संसक्तो ऽन्येन भामिनि  
१४,०८२।०१५अ	तद् अनेनाभिषङ्गेण वयम् अप्य् अर्जुनं शुभे  
१४,०८२।०१५च्	शापेन योजयामेति तथास्त्व् इति च साब्रवीत्  
१४,०८२।०१६अ	तद् अहं पितुर् आवेद्य भृशं प्रव्यथितेन्द्रिया  
१४,०८२।०१६च्	अभवं स च तच् छ्रुत्वा विषादम् अगमत् परम्  
१४,०८२।०१७अ	पिता तु मे वसून् गत्वा त्वदर्थं समयाचत  
१४,०८२।०१७च्	पुनः पुनः प्रसाद्यैनांस् त एनम् इदम् अब्रुवन्  
१४,०८२।०१८अ	पुनस् तस्य महाभाग मणिपूरेश्वरो युवा  
१४,०८२।०१८च्	स एनं रणमध्यस्थं शरैः पातयिता भुवि  
१४,०८२।०१९अ	एवं कृते स नागेन्द्र मुक्तशापो भविष्यति  
१४,०८२।०१९च्	गच्छेति वसुभिश् चोक्तो मम चेदं शशंस सः  
१४,०८२।०२०अ	तच् छ्रुत्वा त्वं मया तस्माच् छापाद् असि विमोक्षितः  
१४,०८२।०२०च्	न हि त्वां देवराजो ऽपि समरेषु पराजयेत्  
१४,०८२।०२१अ	आत्मा पुत्रः स्मृतस् तस्मात् तेनेहासि पराजितः  
१४,०८२।०२१च्	नात्र दोषो मम मतः कथं वा मन्यसे विभो  
१४,०८२।०२२अ	इत्य् एवम् उक्तो विजयः प्रसन्नात्माब्रवीद् इदम्  
१४,०८२।०२२च्	सर्वं मे सुप्रियं देवि यद् एतत् कृतवत्य् असि  
१४,०८२।०२३अ	इत्य् उक्त्वाथाब्रवीत् पुत्रं मणिपूरेश्वरं जयः  
१४,०८२।०२३च्	चित्राङ्गदायाः शृण्वन्त्याः कौरव्यदुहितुस् तथा  
१४,०८२।०२४अ	युधिष्ठिरस्याश्वमेधः परां चैत्रीं भविष्यति  
१४,०८२।०२४च्	तत्रागच्छेः सहामात्यो मातृभ्यां सहितो नृप  
१४,०८२।०२५अ	इत्य् एवम् उक्तः पार्थेन स राजा बभ्रुवाहनः  
१४,०८२।०२५च्	उवाच पितरं धीमान् इदम् अस्राविलेक्षणः  
१४,०८२।०२६अ	उपयास्यामि धर्मज्ञ भवतः शासनाद् अहम्  
१४,०८२।०२६च्	अश्वमेधे महायज्ञे द्विजातिपरिवेषकः  
१४,०८२।०२७अ	मम त्व् अनुग्रहार्थाय प्रविशस्व पुरं स्वकम्  
१४,०८२।०२७च्	भार्याभ्यां सह शत्रुघ्न मा भूत् ते ऽत्र विचारणा  
१४,०८२।०२८अ	उषित्वेह विशल्यस् त्वं सुखं स्वे वेश्मनि प्रभो  
१४,०८२।०२८च्	पुनर् अश्वानुगमनं कर्तासि जयतां वर  
१४,०८२।०२९अ	इत्य् उक्तः स तु पुत्रेण तदा वानरकेतनः  
१४,०८२।०२९च्	स्मयन् प्रोवाच कौन्तेयस् तदा चित्राङ्गदासुतम्  
१४,०८२।०३०अ	विदितं ते महाबाहो यथा दीक्षां चराम्य् अहम्  
१४,०८२।०३०च्	न स तावत् प्रवेक्ष्यामि पुरं ते पृथुलोचन  
१४,०८२।०३१अ	यथाकामं प्रयात्य् एष यज्ञियश् च तुरङ्गमः  
१४,०८२।०३१च्	स्वस्ति ते ऽस्तु गमिष्यामि न स्थानं विद्यते मम  
१४,०८२।०३२अ	स तत्र विधिवत् तेन पूजितः पाकशासनिः  
१४,०८२।०३२च्	भार्याभ्याम् अभ्यनुज्ञातः प्रायाद् भरतसत्तमः  
१४,०८३।००१	वैशम्पायन उवाच  
१४,०८३।००१अ	स तु वाजी समुद्रान्तां पर्येत्य पृथिवीम् इमाम्  
१४,०८३।००१च्	निवृत्तो ऽभिमुखो राजन् येन नागाह्वयं पुरम्  
१४,०८३।००२अ	अनुगच्छंश् च तेजस्वी निवृत्तो ऽथ किरीटभृत्  
१४,०८३।००२च्	यदृच्छया समापेदे पुरं राजगृहं तदा  
१४,०८३।००३अ	तम् अभ्याशगतं राजा जरासन्धात्मजात्मजः  
१४,०८३।००३च्	क्षत्रधर्मे स्थितो वीरः समरायाजुहाव ह  
१४,०८३।००४अ	ततः पुरात् स निष्क्रम्य रथी धन्वी शरी तली  
१४,०८३।००४च्	मेघसन्धिः पदातिं तं धनञ्जयम् उपाद्रवत्  
१४,०८३।००५अ	आसाद्य च महातेजा मेघसन्धिर् धनञ्जयम्  
१४,०८३।००५च्	बालभावान् महाराज प्रोवाचेदं न कौशलात्  
१४,०८३।००६अ	किम् अयं चार्यते वाजी स्त्रीमध्य इव भारत  
१४,०८३।००६च्	हयम् एनं हरिष्यामि प्रयतस्व विमोक्षणे  
१४,०८३।००७अ	अदत्तानुनयो युद्धे यदि त्वं पितृभिर् मम  
१४,०८३।००७ब्*०१५५_०१	आर्तो ननु पुरा युद्धे  
१४,०८३।००७ब्*०१५६_०१	**** **** शिल्प इत्य् अपि पारगः  
१४,०८३।००७च्	करिष्यामि तवातिथ्यं प्रहर प्रहरामि वा  
१४,०८३।००८अ	इत्य् उक्तः प्रत्युवाचैनं पाण्डवः प्रहसन्न् इव  
१४,०८३।००८च्	विघ्नकर्ता मया वार्य इति मे व्रतम् आहितम्  
१४,०८३।००९अ	भ्रात्रा ज्येष्ठेन नृपते तवापि विदितं ध्रुवम्  
१४,०८३।००९च्	प्रहरस्व यथाशक्ति न मन्युर् विद्यते मम  
१४,०८३।०१०अ	इत्य् उक्तः प्राहरत् पूर्वं पाण्डवं मगधेश्वरः  
१४,०८३।०१०च्	किरञ् शरसहस्राणि वर्षाणीव सहस्रदृक्  
१४,०८३।०११अ	ततो गाण्डीवभृच् छूरो गाण्डीवप्रेषितैः शरैः  
१४,०८३।०११च्	चकार मोघांस् तान् बाणान् अयत्नाद् भरतर्षभ  
१४,०८३।०१२अ	स मोघं तस्य बाणौघं कृत्वा वानरकेतनः  
१४,०८३।०१२च्	शरान् मुमोच ज्वलितान् दीप्तास्यान् इव पन्नगान्  
१४,०८३।०१३अ	ध्वजे पताकादण्डेषु रथयन्त्रे हयेषु च  
१४,०८३।०१३च्	अन्येषु च रथाङ्गेषु न शरीरे न सारथौ  
१४,०८३।०१४अ	संरक्ष्यमाणः पार्थेन शरीरे फल्गुनस्य ह  
१४,०८३।०१४च्	मन्यमानः स्ववीर्यं तन् मागधः प्राहिणोच् छरान्  
१४,०८३।०१५अ	ततो गाण्डीवभृच् छूरो मागधेन समाहतः  
१४,०८३।०१५च्	बभौ वासन्तिक इव पलाशः पुष्पितो महान्  
१४,०८३।०१६अ	अवध्यमानः सो ऽभ्यघ्नन् मागधः पाण्डवर्षभम्  
१४,०८३।०१६च्	तेन तस्थौ स कौरव्य लोकवीरस्य दर्शने  
१४,०८३।०१७अ	सव्यसाची तु सङ्क्रुद्धो विकृष्य बलवद् धनुः  
१४,०८३।०१७च्	हयांश् चकार निर्देहान् सारथेश् च शिरो ऽहरत्  
१४,०८३।०१८अ	धनुश् चास्य महच् चित्रं क्षुरेण प्रचकर्त ह  
१४,०८३।०१८च्	हस्तावापं पताकां च ध्वजं चास्य न्यपातयत्  
१४,०८३।०१९अ	स राजा व्यथितो व्यश्वो विधनुर् हतसारथिः  
१४,०८३।०१९च्	गदाम् आदाय कौन्तेयम् अभिदुद्राव वेगवान्  
१४,०८३।०२०अ	तस्यापतत एवाशु गदां हेमपरिष्कृताम्  
१४,०८३।०२०च्	शरैश् चकर्त बहुधा बहुभिर् गृध्रवाजितैः  
१४,०८३।०२१अ	सा गदा शकलीभूता विशीर्णमणिबन्धना  
१४,०८३।०२१च्	व्याली निर्मुच्यमानेव पपातास्य सहस्रधा  
१४,०८३।०२२अ	विरथं तं विधन्वानं गदया परिवर्जितम्  
१४,०८३।०२२च्	नैच्छत् ताडयितुं धीमान् अर्जुनः समराग्रणीः  
१४,०८३।०२३अ	तत एनं विमनसं क्षत्रधर्मे समास्थितम्  
१४,०८३।०२३च्	सान्त्वपूर्वम् इदं वाक्यम् अब्रवीत् कपिकेतनः  
१४,०८३।०२४अ	पर्याप्तः क्षत्रधर्मो ऽयं दर्शितः पुत्र गम्यताम्  
१४,०८३।०२४च्	बह्व् एतत् समरे कर्म तव बालस्य पार्थिव  
१४,०८३।०२५अ	युधिष्ठिरस्य सन्देशो न हन्तव्या नृपा इति  
१४,०८३।०२५च्	तेन जीवसि राजंस् त्वम् अपराद्धो ऽपि मे रणे  
१४,०८३।०२६अ	इति मत्वा स चात्मानं प्रत्यादिष्टं स्म मागधः  
१४,०८३।०२६च्	तथ्यम् इत्य् अवगम्यैनं प्राञ्जलिः प्रत्यपूजयत्  
१४,०८३।०२६द्*०१५७_०१	पराजितो ऽस्मि भद्रं ते नाहं योद्धुम् इहोत्सहे  
१४,०८३।०२६द्*०१५७_०२	यच् च कृत्यं मया ते ऽद्य तद् ब्रूहि कृतम् एव तु  
१४,०८३।०२७अ	तम् अर्जुनः समाश्वास्य पुनर् एवेदम् अब्रवीत्  
१४,०८३।०२७च्	आगन्तव्यं परां चैत्रीम् अश्वमेधे नृपस्य नः  
१४,०८३।०२८अ	इत्य् उक्तः स तथेत्य् उक्त्वा पूजयाम् आस तं हयम्  
१४,०८३।०२८च्	फल्गुनं च युधां श्रेष्ठं विधिवत् सहदेवजः  
१४,०८३।०२९अ	ततो यथेष्टम् अगमत् पुनर् एव स केसरी  
१४,०८३।०२९च्	ततः समुद्रतीरेण वङ्गान् पुण्ड्रान् सकेरलान्  
१४,०८३।०३०अ	तत्र तत्र च भूरीणि म्लेच्छसैन्यान्य् अनेकशः  
१४,०८३।०३०च्	विजिग्ये धनुषा राजन् गाण्डीवेन धनञ्जयः  
१४,०८४।००१	वैशम्पायन उवाच  
१४,०८४।००१अ	मागधेनार्चितो राजन् पाण्डवः श्वेतवाहनः  
१४,०८४।००१च्	दक्षिणां दिशम् आस्थाय चारयाम् आस तं हयम्  
१४,०८४।००२अ	ततः स पुनर् आवृत्य हयः कामचरो बली  
१४,०८४।००२च्	आससाद पुरीं रम्यां चेदीनां शुक्तिसाह्वयाम्  
१४,०८४।००३अ	शरभेणार्चितस् तत्र शिशुपालात्मजेन सः  
१४,०८४।००३च्	युद्धपूर्वेण मानेन पूजया च महाबलः  
१४,०८४।००४अ	तत्रार्चितो ययौ राजंस् तदा स तुरगोत्तमः  
१४,०८४।००४च्	काशीन् अन्ध्रान् कोसलांश् च किरातान् अथ तङ्गणान्  
१४,०८४।००५अ	तत्र पूजां यथान्यायं प्रतिगृह्य स पाण्डवः  
१४,०८४।००५च्	पुनर् आवृत्य कौन्तेयो दशार्णान् अगमत् तदा  
१४,०८४।००६अ	तत्र चित्राङ्गदो नाम बलवान् वसुधाधिपः  
१४,०८४।००६च्	तेन युद्धम् अभूत् तस्य विजयस्यातिभैरवम्  
१४,०८४।००७अ	तं चापि वशम् आनीय किरीटी पुरुषर्षभः  
१४,०८४।००७च्	निषादराज्ञो विषयम् एकलव्यस्य जग्मिवान्  
१४,०८४।००८अ	एकलव्यसुतश् चैनं युद्धेन जगृहे तदा  
१४,०८४।००८च्	ततश् चक्रे निषादैः स सङ्ग्रामं रोमहर्षणम्  
१४,०८४।००९अ	ततस् तम् अपि कौन्तेयः समरेष्व् अपराजितः  
१४,०८४।००९च्	जिगाय समरे वीरो यज्ञविघ्नार्थम् उद्यतम्  
१४,०८४।०१०अ	स तं जित्वा महाराज नैषादिं पाकशासनिः  
१४,०८४।०१०च्	अर्चितः प्रययौ भूयो दक्षिणं सलिलार्णवम्  
१४,०८४।०११अ	तत्रापि द्रविडैर् अन्ध्रै रौद्रैर् माहिषकैर् अपि  
१४,०८४।०११च्	तथा कोल्लगिरेयैश् च युद्धम् आसीत् किरीटिनः  
१४,०८४।०११द्*०१५८_०१	तांश् चापि विजयो जित्वा नातितीव्रेण कर्मणा  
१४,०८४।०१२अ	तुरगस्य वशेनाथ सुराष्ट्रान् अभितो ययौ  
१४,०८४।०१२च्	गोकर्णम् अपि चासाद्य प्रभासम् अपि जग्मिवान्  
१४,०८४।०१३अ	ततो द्वारवतीं रम्यां वृष्णिवीराभिरक्षिताम्  
१४,०८४।०१३च्	आससाद हयः श्रीमान् कुरुराजस्य यज्ञियः  
१४,०८४।०१४अ	तम् उन्मथ्य हयश्रेष्ठं यादवानां कुमारकाः  
१४,०८४।०१४च्	प्रययुस् तांस् तदा राजन्न् उग्रसेनो न्यवारयत्  
१४,०८४।०१५अ	ततः पुर्या विनिष्क्रम्य वृष्ण्यन्धकपतिस् तदा  
१४,०८४।०१५च्	सहितो वसुदेवेन मातुलेन किरीटिनः  
१४,०८४।०१६अ	तौ समेत्य कुरुश्रेष्ठं विधिवत् प्रीतिपूर्वकम्  
१४,०८४।०१६च्	परया भरतश्रेष्ठं पूजया समवस्थितौ  
१४,०८४।०१६ए	ततस् ताभ्याम् अनुज्ञातो ययौ येन हयो गतः  
१४,०८४।०१७अ	ततः स पश्चिमं देशं समुद्रस्य तदा हयः  
१४,०८४।०१७च्	क्रमेण व्यचरत् स्फीतं ततः पञ्चनदं ययौ  
१४,०८४।०१८अ	तस्माद् अपि स कौरव्य गान्धारविषयं हयः  
१४,०८४।०१८च्	विचचार यथाकामं कौन्तेयानुगतस् तदा  
१४,०८४।०१९अ	तत्र गान्धारराजेन युद्धम् आसीन् महात्मनः  
१४,०८४।०१९च्	घोरं शकुनिपुत्रेण पूर्ववैरानुसारिणा  
१४,०८५।००१	वैशम्पायन उवाच  
१४,०८५।००१अ	शकुनेस् तु सुतो वीरो गान्धाराणां महारथः  
१४,०८५।००१च्	प्रत्युद्ययौ गुडाकेशं सैन्येन महता वृतः  
१४,०८५।००१ए	हस्त्यश्वरथपूर्णेन पताकाध्वजमालिना  
१४,०८५।००२अ	अमृष्यमाणास् ते योधा नृपतेः शकुनेर् वधम्  
१४,०८५।००२च्	अभ्ययुः सहिताः पार्थं प्रगृहीतशरासनाः  
१४,०८५।००३अ	तान् उवाच स धर्मात्मा बीभत्सुर् अपराजितः  
१४,०८५।००३च्	युधिष्ठिरस्य वचनं न च ते जगृहुर् हितम्  
१४,०८५।००४अ	वार्यमाणास् तु पार्थेन सान्त्वपूर्वम् अमर्षिताः  
१४,०८५।००४च्	परिवार्य हयं जग्मुस् ततश् चुक्रोध पाण्डवः  
१४,०८५।००५अ	ततः शिरांसि दीप्ताग्रैस् तेषां चिच्छेद पाण्डवः  
१४,०८५।००५च्	क्षुरैर् गाण्डीवनिर्मुक्तैर् नातियत्नाद् इवार्जुनः  
१४,०८५।००६अ	ते वध्यमानाः पार्थेन हयम् उत्सृज्य सम्भ्रमात्  
१४,०८५।००६च्	न्यवर्तन्त महाराज शरवर्षार्दिता भृशम्  
१४,०८५।००७अ	वितुद्यमानस् तैश् चापि गान्धारैः पाण्डवर्षभः  
१४,०८५।००७च्	आदिश्यादिश्य तेजस्वी शिरांस्य् एषां न्यपातयत्  
१४,०८५।००८अ	वध्यमानेषु तेष्व् आजौ गान्धारेषु समन्ततः  
१४,०८५।००८च्	स राजा शकुनेः पुत्रः पाण्डवं प्रत्यवारयत्  
१४,०८५।००९अ	तं युध्यमानं राजानं क्षत्रधर्मे व्यवस्थितम्  
१४,०८५।००९च्	पार्थो ऽब्रवीन् न मे वध्या राजानो राजशासनात्  
१४,०८५।००९ए	अलं युद्धेन ते वीर न ते ऽस्त्य् अद्य पराजयः  
१४,०८५।०१०अ	इत्य् उक्तस् तद् अनादृत्य वाक्यम् अज्ञानमोहितः  
१४,०८५।०१०च्	स शक्रसमकर्माणम् अवाकिरत सायकैः  
१४,०८५।०११अ	तस्य पार्थः शिरस्त्राणम् अर्धचन्द्रेण पत्रिणा  
१४,०८५।०११च्	अपाहरद् असम्भ्रान्तो जयद्रथशिरो यथा  
१४,०८५।०१२अ	तद् दृष्ट्वा विस्मयं जग्मुर् गान्धाराः सर्व एव ते  
१४,०८५।०१२च्	इच्छता तेन न हतो राजेत्य् अपि च ते विदुः  
१४,०८५।०१३अ	गान्धारराजपुत्रस् तु पलायनकृतक्षणः  
१४,०८५।०१३च्	बभौ तैर् एव सहितस् त्रस्तैः क्षुद्रमृगैर् इव  
१४,०८५।०१४अ	तेषां तु तरसा पार्थस् तत्रैव परिधावताम्  
१४,०८५।०१४च्	विजहारोत्तमाङ्गानि भल्लैः सन्नतपर्वभिः  
१४,०८५।०१५अ	उच्छ्रितांस् तु भुजान् के चिन् नाबुध्यन्त शरैर् हृतान्  
१४,०८५।०१५च्	शरैर् गाण्डीवनिर्मुक्तैः पृथुभिः पार्थचोदितैः  
१४,०८५।०१६अ	सम्भ्रान्तनरनागाश्वम् अथ तद् विद्रुतं बलम्  
१४,०८५।०१६च्	हतविध्वस्तभूयिष्ठम् आवर्तत मुहुर् मुहुः  
१४,०८५।०१७अ	न ह्य् अदृश्यन्त वीरस्य के चिद् अग्रे ऽग्र्यकर्मणः  
१४,०८५।०१७च्	रिपवः पात्यमाना वै ये सहेयुर् महाशरान्  
१४,०८५।०१८अ	ततो गान्धारराजस्य मन्त्रिवृद्धपुरःसरा  
१४,०८५।०१८च्	जननी निर्ययौ भीता पुरस्कृत्यार्घ्यम् उत्तमम्  
१४,०८५।०१९अ	सा न्यवारयद् अव्यग्रा तं पुत्रं युद्धदुर्मदम्  
१४,०८५।०१९च्	प्रसादयाम् आस च तं जिष्णुम् अक्लिष्टकारिणम्  
१४,०८५।०२०अ	तां पूजयित्वा कौन्तेयः प्रसादम् अकरोत् तदा  
१४,०८५।०२०च्	शकुनेश् चापि तनयं सान्त्वयन्न् इदम् अब्रवीत्  
१४,०८५।०२१अ	न मे प्रियं महाबाहो यत् ते बुद्धिर् इयं कृता  
१४,०८५।०२१च्	प्रतियोद्धुम् अमित्रघ्न भ्रातैव त्वं ममानघ  
१४,०८५।०२२अ	गान्धारीं मातरं स्मृत्वा धृतराष्ट्रकृतेन च  
१४,०८५।०२२च्	तेन जीवसि राजंस् त्वं निहतास् त्व् अनुगास् तव  
१४,०८५।०२३अ	मैवं भूः शाम्यतां वैरं मा ते भूद् बुद्धिर् ईदृशी  
१४,०८५।०२३च्	आगन्तव्यं परां चैत्रीम् अश्वमेधे नृपस्य नः  
१४,०८६।००१	वैशम्पायन उवाच  
१४,०८६।००१अ	इत्य् उक्त्वानुययौ पार्थो हयं तं कामचारिणम्  
१४,०८६।००१ब्*०१५९_०१	ते न्यवर्तन्त गान्धारा हतशिष्टाः स्वकं पुरम्  
१४,०८६।००१च्	न्यवर्तत ततो वाजी येन नागाह्वयं पुरम्  
१४,०८६।००२अ	तं निवृत्तं तु शुश्राव चारेणैव युधिष्ठिरः  
१४,०८६।००२च्	श्रुत्वार्जुनं कुशलिनं स च हृष्टमनाभवत्  
१४,०८६।००३अ	विजयस्य च तत् कर्म गान्धारविषये तदा  
१४,०८६।००३च्	श्रुत्वान्येषु च देशेषु स सुप्रीतो ऽभवन् नृपः  
१४,०८६।००४अ	एतस्मिन्न् एव काले तु द्वादशीं माघपाक्षिकीम्  
१४,०८६।००४च्	इष्टं गृहीत्वा नक्षत्रं धर्मराजो युधिष्ठिरः  
१४,०८६।००५अ	समानाय्य महातेजाः सर्वान् भ्रातॄन् महामनाः  
१४,०८६।००५च्	भीमं च नकुलं चैव सहदेवं च कौरवः  
१४,०८६।००६अ	प्रोवाचेदं वचः काले तदा धर्मभृतां वरः  
१४,०८६।००६च्	आमन्त्र्य वदतां श्रेष्ठो भीमं भीमपराक्रमम्  
१४,०८६।००७अ	आयाति भीमसेनासौ सहाश्वेन तवानुजः  
१४,०८६।००७च्	यथा मे पुरुषाः प्राहुर् ये धनञ्जयसारिणः  
१४,०८६।००८अ	उपस्थितश् च कालो ऽयम् अभितो वर्तते हयः  
१४,०८६।००८च्	माघी च पौर्णमासीयं मासः शेषो वृकोदर  
१४,०८६।००९अ	तत् प्रस्थाप्यन्तु विद्वांसो ब्राह्मणा वेदपारगाः  
१४,०८६।००९च्	वाजिमेधार्थसिद्ध्यर्थं देशं पश्यन्तु यज्ञियम्  
१४,०८६।०१०अ	इत्य् उक्तः स तु तच् चक्रे भीमो नृपतिशासनम्  
१४,०८६।०१०च्	हृष्टः श्रुत्वा नरपतेर् आयान्तं सव्यसाचिनम्  
१४,०८६।०११अ	ततो ययौ भीमसेनः प्राज्ञैः स्थपतिभिः सह  
१४,०८६।०११च्	ब्राह्मणान् अग्रतः कृत्वा कुशलान् यज्ञकर्मसु  
१४,०८६।०११द्*०१६०_०१	यज्ञश्लाघ्यं तदा स्थानं सर्वलक्षणसंयुतम्  
१४,०८६।०१२अ	तं सशालचयग्रामं सम्प्रतोलीविटङ्किनम्  
१४,०८६।०१२च्	मापयाम् आस कौरव्यो यज्ञवाटं यथाविधि  
१४,०८६।०१२द्*०१६१_०१	प्रासादशतसम्बाधं मणिप्रवरकुट्टिकम्  
१४,०८६।०१३अ	सदः सपत्नीसदनं साग्नीध्रम् अपि चोत्तरम्  
१४,०८६।०१३च्	कारयाम् आस विधिवन् मणिहेमविभूषितम्  
१४,०८६।०१४अ	स्तम्भान् कनकचित्रांश् च तोरणानि बृहन्ति च  
१४,०८६।०१४च्	यज्ञायतनदेशेषु दत्त्वा शुद्धं च काञ्चनम्  
१४,०८६।०१५अ	अन्तःपुराणि राज्ञां च नानादेशनिवासिनाम्  
१४,०८६।०१५च्	कारयाम् आस धर्मात्मा तत्र तत्र यथाविधि  
१४,०८६।०१६अ	ब्राह्मणानां च वेश्मानि नानादेशसमेयुषाम्  
१४,०८६।०१६च्	कारयाम् आस भीमः स विविधानि ह्य् अनेकशः  
१४,०८६।०१७अ	तथा सम्प्रेषयाम् आस दूतान् नृपतिशासनात्  
१४,०८६।०१७च्	भीमसेनो महाराज राज्ञाम् अक्लिष्टकर्मणाम्  
१४,०८६।०१८अ	ते प्रियार्थं कुरुपतेर् आययुर् नृपसत्तमाः  
१४,०८६।०१८च्	रत्नान्य् अनेकान्य् आदाय स्त्रियो ऽश्वान् आयुधानि च  
१४,०८६।०१९अ	तेषां निविशतां तेषु शिबिरेषु सहस्रशः  
१४,०८६।०१९च्	नर्दतः सागरस्येव शब्दो दिवम् इवास्पृशत्  
१४,०८६।०१९द्*०१६२_०१	प्रत्युद्गम्य नमस्कृत्य ब्राह्मणांश् च न्यवेदयत्  
१४,०८६।०२०अ	तेषाम् अभ्यागतानां स राजा राजीवलोचनः  
१४,०८६।०२०च्	व्यादिदेशान्नपानानि शय्याश् चाप्य् अतिमानुषाः  
१४,०८६।०२१अ	वाहनानां च विविधाः शालाः शालीक्षुगोरसैः  
१४,०८६।०२१च्	उपेताः पुरुषव्याघ्र व्यादिदेश स धर्मराट्  
१४,०८६।०२१द्*०१६३_०१	वर्णाः पृथक् सन्निविष्टा ह्य् उत्तरोत्तरपूजिताः  
१४,०८६।०२२अ	तथा तस्मिन् महायज्ञे धर्मराजस्य धीमतः  
१४,०८६।०२२च्	समाजग्मुर् मुनिगणा बहवो ब्रह्मवादिनः  
१४,०८६।०२३अ	ये च द्विजातिप्रवरास् तत्रासन् पृथिवीपते  
१४,०८६।०२३च्	समाजग्मुः सशिष्यांस् तान् प्रतिजग्राह कौरवः  
१४,०८६।०२४अ	सर्वांश् च तान् अनुययौ यावद् आवसथाद् इति  
१४,०८६।०२४च्	स्वयम् एव महातेजा दम्भं त्यक्त्वा युधिष्ठिरः  
१४,०८६।०२५अ	ततः कृत्वा स्थपतयः शिल्पिनो ऽन्ये च ये तदा  
१४,०८६।०२५च्	कृत्स्नं यज्ञविधिं राजन् धर्मराज्ञे न्यवेदयन्  
१४,०८६।०२६अ	तच् छ्रुत्वा धर्मराजः स कृतं सर्वम् अनिन्दितम्  
१४,०८६।०२६च्	हृष्टरूपो ऽभवद् राजा सह भ्रातृभिर् अच्युतः  
१४,०८६।०२६च्*०१६४_०१	श्रीमन्नामा च भवतु जनानां पुण्यदः प्रभुः  
१४,०८७।००१	वैशम्पायन उवाच  
१४,०८७।००१अ	तस्मिन् यज्ञे प्रवृत्ते तु वाग्मिनो हेतुवादिनः  
१४,०८७।००१च्	हेतुवादान् बहून् प्राहुः परस्परजिगीषवः  
१४,०८७।००२अ	ददृशुस् तं नृपतयो यज्ञस्य विधिम् उत्तमम्  
१४,०८७।००२च्	देवेन्द्रस्येव विहितं भीमेन कुरुनन्दन  
१४,०८७।००३अ	ददृशुस् तोरणान्य् अत्र शातकुम्भमयानि ते  
१४,०८७।००३च्	शय्यासनविहारांश् च सुबहून् रत्नभूषितान्  
१४,०८७।००४अ	घटान् पात्रीः कटाहानि कलशान् वर्धमानकान्  
१४,०८७।००४च्	न हि किं चिद् असौवर्णम् अपश्यंस् तत्र पार्थिवाः  
१४,०८७।००५अ	यूपांश् च शास्त्रपठितान् दारवान् हेमभूषितान्  
१४,०८७।००५च्	उपकॢप्तान् यथाकालं विधिवद् भूरिवर्चसः  
१४,०८७।००६अ	स्थलजा जलजा ये च पशवः के चन प्रभो  
१४,०८७।००६च्	सर्वान् एव समानीतांस् तान् अपश्यन्त ते नृपाः  
१४,०८७।००७अ	गाश् चैव महिषीश् चैव तथा वृद्धाः स्त्रियो ऽपि च  
१४,०८७।००७च्	औदकानि च सत्त्वानि श्वापदानि वयांसि च  
१४,०८७।००८अ	जरायुजान्य् अण्डजानि स्वेदजान्य् उद्भिदानि च  
१४,०८७।००८च्	पर्वतानूपवन्यानि भूतानि ददृशुश् च ते  
१४,०८७।००८द्*०१६५_०१	सर्वे राजन् यथान्यायम् आनीता नृपशासनात्  
१४,०८७।००९अ	एवं प्रमुदितं सर्वं पशुगोधनधान्यतः  
१४,०८७।००९च्	यज्ञवाटं नृपा दृष्ट्वा परं विस्मयम् आगमन्  
१४,०८७।००९द्*०१६६_०१	अनिशं दीयते च स्म तत्र भोज्यं पृथग्विधम्  
१४,०८७।००९ए	ब्राह्मणानां विशां चैव बहुमृष्टान्नम् ऋद्धिमत्  
१४,०८७।०१०अ	पूर्णे शतसहस्रे तु विप्राणां तत्र भुञ्जताम्  
१४,०८७।०१०च्	दुन्दुभिर् मेघनिर्घोषो मुहुर् मुहुर् अताड्यत  
१४,०८७।०११अ	विननादासकृत् सो ऽथ दिवसे दिवसे तदा  
१४,०८७।०११च्	एवं स ववृते यज्ञो धर्मराजस्य धीमतः  
१४,०८७।०१२अ	अन्नस्य बहवो राजन्न् उत्सर्गाः पर्वतोपमाः  
१४,०८७।०१२च्	दधिकुल्याश् च ददृशुः सर्पिषश् च ह्रदाञ्जनाः  
१४,०८७।०१३अ	जम्बूद्वीपो हि सकलो नानाजनपदायुतः  
१४,०८७।०१३च्	राजन्न् अदृश्यतैकस्थो राज्ञस् तस्मिन् महाक्रतौ  
१४,०८७।०१४अ	तत्र जातिसहस्राणि पुरुषाणां ततस् ततः  
१४,०८७।०१४च्	गृहीत्वा धनम् आजग्मुर् बहूनि भरतर्षभ  
१४,०८७।०१५अ	राजानः स्रग्विणश् चापि सुमृष्टमणिकुण्डलाः  
१४,०८७।०१५च्	पर्यवेषन् द्विजाग्र्यांस् ताञ् शतशो ऽथ सहस्रशः  
१४,०८७।०१६अ	विविधान्य् अन्नपानानि पुरुषा ये ऽनुयायिनः  
१४,०८७।०१६च्	तेषां नृपोपभोज्यानि ब्राह्मणेभ्यो ददुः स्म ते  
१४,०८८।००१	वैशम्पायन उवाच  
१४,०८८।००१अ	समागतान् वेदविदो राज्ञश् च पृथिवीश्वरान्  
१४,०८८।००१च्	दृष्ट्वा युधिष्ठिरो राजा भीमसेनम् अथाब्रवीत्  
१४,०८८।००२अ	उपयाता नरव्याघ्रा य इमे जगदीश्वराः  
१४,०८८।००२च्	एतेषां क्रियतां पूजा पूजार्हा हि नरेश्वराः  
१४,०८८।००३अ	इत्य् उक्तः स तथा चक्रे नरेन्द्रेण यशस्विना  
१४,०८८।००३च्	भीमसेनो महातेजा यमाभ्यां सह भारत  
१४,०८८।००४अ	अथाभ्यगच्छद् गोविन्दो वृष्णिभिः सह धर्मजम्  
१४,०८८।००४ब्*०१६७_०१	यज्ञेशो यज्ञपुरुषः सर्ववेदान्तवेदितः  
१४,०८८।००४ब्*०१६७_०२	देवाश् च मुनयो विप्रा मनसा वन्द्य केशवम्  
१४,०८८।००४ब्*०१६७_०३	प्रत्युत्थितास् ततस् तत्र प्रविवेश स माधवः  
१४,०८८।००४च्	बलदेवं पुरस्कृत्य सर्वप्राणभृतां वरः  
१४,०८८।००५अ	युयुधानेन सहितः प्रद्युम्नेन गदेन च  
१४,०८८।००५च्	निशठेनाथ साम्बेन तथैव कृतवर्मणा  
१४,०८८।००६अ	तेषाम् अपि परां पूजां चक्रे भीमो महाभुजः  
१४,०८८।००६च्	विविशुस् ते च वेश्मानि रत्नवन्ति नरर्षभाः  
१४,०८८।००७अ	युधिष्ठिरसमीपे तु कथान्ते मधुसूदनः  
१४,०८८।००७च्	अर्जुनं कथयाम् आस बहुसङ्ग्रामकर्शितम्  
१४,०८८।००८अ	स तं पप्रच्छ कौन्तेयः पुनः पुनर् अरिन्दमम्  
१४,०८८।००८च्	धर्मराड् भ्रातरं जिष्णुं समाचष्ट जगत्पतिः  
१४,०८८।००९अ	आगमद् द्वारकावासी ममाप्तः पुरुषो नृप  
१४,०८८।००९च्	यो ऽद्राक्षीत् पाण्डवश्रेष्ठं बहुसङ्ग्रामकर्शितम्  
१४,०८८।०१०अ	समीपे च महाबाहुम् आचष्ट च मम प्रभो  
१४,०८८।०१०च्	कुरु कार्याणि कौन्तेय हयमेधार्थसिद्धये  
१४,०८८।०११अ	इत्य् उक्तः प्रत्युवाचैनं धर्मराजो युधिष्ठिरः  
१४,०८८।०११च्	दिष्ट्या स कुशली जिष्णुर् उपयाति च माधव  
१४,०८८।०१२अ	तव यत् सन्दिदेशासौ पाण्डवानां बलाग्रणीः  
१४,०८८।०१२च्	तद् आख्यातुम् इहेच्छामि भवता यदुनन्दन  
१४,०८८।०१३अ	इत्य् उक्ते राजशार्दूल वृष्ण्यन्धकपतिस् तदा  
१४,०८८।०१३च्	प्रोवाचेदं वचो वाग्मी धर्मात्मानं युधिष्ठिरम्  
१४,०८८।०१४अ	इदम् आह महाराज पार्थवाक्यं नरः स माम्  
१४,०८८।०१४च्	वाच्यो युधिष्ठिरः कृष्ण काले वाक्यम् इदं मम  
१४,०८८।०१५अ	आगमिष्यन्ति राजानः सर्वतः कौरवान् प्रति  
१४,०८८।०१५च्	तेषाम् एकैकशः पूजा कार्येत्य् एतत् क्षमं हि नः  
१४,०८८।०१६अ	इत्य् एतद् वचनाद् राजा विज्ञाप्यो मम मानद  
१४,०८८।०१६च्	न तद् आत्ययिकं हि स्याद् यद् अर्घ्यानयने भवेत्  
१४,०८८।०१७अ	कर्तुम् अर्हति तद् राजा भवांश् चाप्य् अनुमन्यताम्  
१४,०८८।०१७च्	राजद्वेषाद् विनश्येयुर् नेमा राजन् प्रजाः पुनः  
१४,०८८।०१८अ	इदम् अन्यच् च कौन्तेय वचः स पुरुषो ऽब्रवीत्  
१४,०८८।०१८च्	धनञ्जयस्य नृपते तन् मे निगदतः शृणु  
१४,०८८।०१९अ	उपयास्यति यज्ञं नो मणिपूरपतिर् नृपः  
१४,०८८।०१९च्	पुत्रो मम महातेजा दयितो बभ्रुवाहनः  
१४,०८८।०२०अ	तं भवान् मदपेक्षार्थं विधिवत् प्रतिपूजयेत्  
१४,०८८।०२०च्	स हि भक्तो ऽनुरक्तश् च मम नित्यम् इति प्रभो  
१४,०८८।०२१अ	इत्य् एतद् वचनं श्रुत्वा धर्मराजो युधिष्ठिरः  
१४,०८८।०२१च्	अभिनन्द्यास्य तद् वाक्यम् इदं वचनम् अब्रवीत्  
१४,०८९।००१	युधिष्ठिर उवाच  
१४,०८९।००१अ	श्रुतं प्रियम् इदं कृष्ण यत् त्वम् अर्हसि भाषितुम्  
१४,०८९।००१च्	तन् मे ऽमृतरसप्रख्यं मनो ह्लादयते विभो  
१४,०८९।००२अ	बहूनि किल युद्धानि विजयस्य नराधिपैः  
१४,०८९।००२च्	पुनर् आसन् हृषीकेश तत्र तत्रेति मे श्रुतम्  
१४,०८९।००३अ	मन्निमित्तं हि स सदा पार्थः सुखविवर्जितः  
१४,०८९।००३च्	अतीव विजयो धीमान् इति मे दूयते मनः  
१४,०८९।००४अ	सञ्चिन्तयामि वार्ष्णेय सदा कुन्तीसुतं रहः  
१४,०८९।००४ब्*०१६८_०१	अतीव दुःखभागी स सततं पाण्डुनन्दनः  
१४,०८९।००४च्	किं नु तस्य शरीरे ऽस्ति सर्वलक्षणपूजिते  
१४,०८९।००४ए	अनिष्टं लक्षणं कृष्ण येन दुःखान्य् उपाश्नुते  
१४,०८९।००५अ	अतीव दुःखभागी स सततं कुन्तिनन्दनः  
१४,०८९।००५च्	न च पश्यामि बीभत्सोर् निन्द्यं गात्रेषु किं चन  
१४,०८९।००५ए	श्रोतव्यं चेन् मयैतद् वै तन् मे व्याख्यातुम् अर्हसि  
१४,०८९।००६अ	इत्य् उक्तः स हृषीकेशो ध्यात्वा सुमहद् अन्तरम्  
१४,०८९।००६च्	राजानं भोजराजन्यवर्धनो विष्णुर् अब्रवीत्  
१४,०८९।००७अ	न ह्य् अस्य नृपते किं चिद् अनिष्टम् उपलक्षये  
१४,०८९।००७च्	ऋते पुरुषसिंहस्य पिण्डिके ऽस्यातिकायतः  
१४,०८९।००८अ	ताभ्यां स पुरुषव्याघ्रो नित्यम् अध्वसु युज्यते  
१४,०८९।००८च्	न ह्य् अन्यद् अनुपश्यामि येनासौ दुःखभाग् जयः  
१४,०८९।००९अ	इत्य् उक्तः स कुरुश्रेष्ठस् तथ्यं कृष्णेन धीमता  
१४,०८९।००९च्	प्रोवाच वृष्णिशार्दूलम् एवम् एतद् इति प्रभो  
१४,०८९।०१०अ	कृष्णा तु द्रौपदी कृष्णं तिर्यक् सासूयम् ऐक्षत  
१४,०८९।०१०च्	प्रतिजग्राह तस्यास् तं प्रणयं चापि केशिहा  
१४,०८९।०१०ए	सख्युः सखा हृषीकेशः साक्षाद् इव धनञ्जयः  
१४,०८९।०११अ	तत्र भीमादयस् ते तु कुरवो यादवास् तथा  
१४,०८९।०११च्	रेमुः श्रुत्वा विचित्रार्था धनञ्जयकथा विभो  
१४,०८९।०१२अ	तथा कथयताम् एव तेषाम् अर्जुनसङ्कथाः  
१४,०८९।०१२च्	उपायाद् वचनान् मर्त्यो विजयस्य महात्मनः  
१४,०८९।०१३अ	सो ऽभिगम्य कुरुश्रेष्ठं नमस्कृत्य च बुद्धिमान्  
१४,०८९।०१३च्	उपायातं नरव्याघ्रम् अर्जुनं प्रत्यवेदयत्  
१४,०८९।०१४अ	तच् छ्रुत्वा नृपतिस् तस्य हर्षबाष्पाकुलेक्षणः  
१४,०८९।०१४च्	प्रियाख्याननिमित्तं वै ददौ बहु धनं तदा  
१४,०८९।०१५अ	ततो द्वितीये दिवसे महाञ् शब्दो व्यवर्धत  
१४,०८९।०१५च्	आयाति पुरुषव्याघ्रे पाण्डवानां धुरन्धरे  
१४,०८९।०१६अ	ततो रेणुः समुद्भूतो विबभौ तस्य वाजिनः  
१४,०८९।०१६च्	अभितो वर्तमानस्य यथोच्चैःश्रवसस् तथा  
१४,०८९।०१७अ	तत्र हर्षकला वाचो नराणां शुश्रुवे ऽर्जुनः  
१४,०८९।०१७च्	दिष्ट्यासि पार्थ कुशली धन्यो राजा युधिष्ठिरः  
१४,०८९।०१८अ	को ऽन्यो हि पृथिवीं कृत्स्नाम् अवजित्य सपार्थिवाम्  
१४,०८९।०१८च्	चारयित्वा हयश्रेष्ठम् उपायायाद् ऋते ऽर्जुनम्  
१४,०८९।०१९अ	ये व्यतीता महात्मानो राजानः सगरादयः  
१४,०८९।०१९च्	तेषाम् अपीदृशं कर्म न किं चिद् अनुशुश्रुम  
१४,०८९।०२०अ	नैतद् अन्ये करिष्यन्ति भविष्याः पृथिवीक्षितः  
१४,०८९।०२०च्	यत् त्वं कुरुकुलश्रेष्ठ दुष्करं कृतवान् इह  
१४,०८९।०२१अ	इत्य् एवं वदतां तेषां नॄणां श्रुतिसुखा गिरः  
१४,०८९।०२१च्	शृण्वन् विवेश धर्मात्मा फल्गुनो यज्ञसंस्तरम्  
१४,०८९।०२२अ	ततो राजा सहामात्यः कृष्णश् च यदुनन्दनः  
१४,०८९।०२२च्	धृतराष्ट्रं पुरस्कृत्य ते तं प्रत्युद्ययुस् तदा  
१४,०८९।०२३अ	सो ऽभिवाद्य पितुः पादौ धर्मराजस्य धीमतः  
१४,०८९।०२३च्	भीमादींश् चापि सम्पूज्य पर्यष्वजत केशवम्  
१४,०८९।०२३द्*०१६९_०१	सौम्यात्मन्य् अमृताधारे परिष्वक्ते सुखं ययौ  
१४,०८९।०२४अ	तैः समेत्यार्चितस् तान् स प्रत्यर्च्य च यथाविधि  
१४,०८९।०२४च्	विशश्रामाथ धर्मात्मा तीरं लब्ध्वेव पारगः  
१४,०८९।०२५अ	एतस्मिन्न् एव काले तु स राजा बभ्रुवाहनः  
१४,०८९।०२५च्	मातृभ्यां सहितो धीमान् कुरून् अभ्याजगाम ह  
१४,०८९।०२५द्*०१७०_०१	तत्र वृद्धान् यथा वत्स कुरून् अन्यांश् च पार्थिवान्  
१४,०८९।०२६अ	स समेत्य कुरून् सर्वान् सर्वैस् तैर् अभिनन्दितः  
१४,०८९।०२६ब्*०१७१_०१	अभिवाद्य महाबाहुस् तैश् चापि प्रतिनन्दितः  
१४,०८९।०२६च्	प्रविवेश पितामह्याः कुन्त्या भवनम् उत्तमम्  
१४,०९०।००१	वैशम्पायन उवाच  
१४,०९०।००१अ	स प्रविश्य यथान्यायं पाण्डवानां निवेशनम्  
१४,०९०।००१अ*०१७२_०१	**** **** मातृभ्यां सहितो वशी  
१४,०९०।००१अ*०१७२_०२	प्रश्रयावनतः कुन्त्या गान्धार्याश् च यथाविधि  
१४,०९०।००१अ*०१७२_०३	ववन्दे चरणौ तत्र  
१४,०९०।००१च्	पितामहीम् अभ्यवदत् साम्ना परमवल्गुना  
१४,०९०।००२अ	तथा चित्राङ्गदा देवी कौरव्यस्यात्मजापि च  
१४,०९०।००२च्	पृथां कृष्णां च सहिते विनयेनाभिजग्मतुः  
१४,०९०।००२ए	सुभद्रां च यथान्यायं याश् चान्याः कुरुयोषितः  
१४,०९०।००३अ	ददौ कुन्ती ततस् ताभ्यां रत्नानि विविधानि च  
१४,०९०।००३च्	द्रौपदी च सुभद्रा च याश् चाप्य् अन्या ददुः स्त्रियः  
१४,०९०।००४अ	ऊषतुस् तत्र ते देव्यौ महार्हशयनासने  
१४,०९०।००४च्	सुपूजिते स्वयं कुन्त्या पार्थस्य प्रियकाम्यया  
१४,०९०।००५अ	स च राजा महावीर्यः पूजितो बभ्रुवाहनः  
१४,०९०।००५च्	धृतराष्ट्रं महीपालम् उपतस्थे यथाविधि  
१४,०९०।००६अ	युधिष्ठिरं च राजानं भीमादींश् चापि पाण्डवान्  
१४,०९०।००६च्	उपगम्य महातेजा विनयेनाभ्यवादयत्  
१४,०९०।००७अ	स तैः प्रेम्णा परिष्वक्तः पूजितश् च यथाविधि  
१४,०९०।००७च्	धनं चास्मै ददुर् भूरि प्रीयमाणा महारथाः  
१४,०९०।००८अ	तथैव स महीपालः कृष्णं चक्रगदाधरम्  
१४,०९०।००८च्	प्रद्युम्न इव गोविन्दं विनयेनोपतस्थिवान्  
१४,०९०।००९अ	तस्मै कृष्णो ददौ राज्ञे महार्हम् अभिपूजितम्  
१४,०९०।००९च्	रथं हेमपरिष्कारं दिव्याश्वयुजम् उत्तमम्  
१४,०९०।०१०अ	धर्मराजश् च भीमश् च यमजौ फल्गुनस् तथा  
१४,०९०।०१०च्	पृथक् पृथग् अतीवैनं मानार्हं समपूजयन्  
१४,०९०।०११अ	ततस् तृतीये दिवसे सत्यवत्याः सुतो मुनिः  
१४,०९०।०११च्	युधिष्ठिरं समभ्येत्य वाग्मी वचनम् अब्रवीत्  
१४,०९०।०१२अ	अद्य प्रभृति कौन्तेय यजस्व समयो हि ते  
१४,०९०।०१२च्	मुहूर्तो यज्ञियः प्राप्तश् चोदयन्ति च याजकाः  
१४,०९०।०१३अ	अहीनो नाम राजेन्द्र क्रतुस् ते ऽयं विकल्पवान्  
१४,०९०।०१३च्	बहुत्वात् काञ्चनस्यास्य ख्यातो बहुसुवर्णकः  
१४,०९०।०१४अ	एवम् एव महाराज दक्षिणां त्रिगुणां कुरु  
१४,०९०।०१४च्	त्रित्वं व्रजतु ते राजन् ब्राह्मणा ह्य् अत्र कारणम्  
१४,०९०।०१५अ	त्रीन् अश्वमेधान् अत्र त्वं सम्प्राप्य बहुदक्षिणान्  
१४,०९०।०१५च्	ज्ञातिवध्याकृतं पापं प्रहास्यसि नराधिप  
१४,०९०।०१६अ	पवित्रं परमं ह्य् एतत् पावनानां च पावनम्  
१४,०९०।०१६च्	यद् अश्वमेधावभृथं प्राप्स्यसे कुरुनन्दन  
१४,०९०।०१७अ	इत्य् उक्तः स तु तेजस्वी व्यासेनामिततेजसा  
१४,०९०।०१७च्	दीक्षां विवेश धर्मात्मा वाजिमेधाप्तये तदा  
१४,०९०।०१७ए	नराधिपः प्रायजत वाजिमेधं महाक्रतुम्  
१४,०९०।०१७ड़्*०१७३_०१	बह्वन्नदक्षिणं राजा सर्वकामगुणान्वितम्  
१४,०९०।०१८अ	तत्र वेदविदो राजंश् चक्रुः कर्माणि याजकाः  
१४,०९०।०१८च्	परिक्रमन्तः शास्त्रज्ञा विधिवत् साधुशिक्षिताः  
१४,०९०।०१९अ	न तेषां स्खलितं तत्र नासीद् अपहुतं तथा  
१४,०९०।०१९च्	क्रमयुक्तं च युक्तं च चक्रुस् तत्र द्विजर्षभाः  
१४,०९०।०२०अ	कृत्वा प्रवर्ग्यं धर्मज्ञा यथावद् द्विजसत्तमाः  
१४,०९०।०२०च्	चक्रुस् ते विधिवद् राजंस् तथैवाभिषवं द्विजाः  
१४,०९०।०२१अ	अभिषूय ततो राजन् सोमं सोमपसत्तमाः  
१४,०९०।०२१च्	सवनान्य् आनुपूर्व्येण चक्रुः शास्त्रानुसारिणः  
१४,०९०।०२२अ	न तत्र कृपणः कश् चिन् न दरिद्रो बभूव ह  
१४,०९०।०२२च्	क्षुधितो दुःखितो वापि प्राकृतो वापि मानवः  
१४,०९०।०२३अ	भोजनं भोजनार्थिभ्यो दापयाम् आस नित्यदा  
१४,०९०।०२३च्	भीमसेनो महातेजाः सततं राजशासनात्  
१४,०९०।०२४अ	संस्तरे कुशलाश् चापि सर्वकर्माणि याजकाः  
१४,०९०।०२४च्	दिवसे दिवसे चक्रुर् यथाशास्त्रार्थचक्षुषः  
१४,०९०।०२५अ	नाषडङ्गविद् अत्रासीत् सदस्यस् तस्य धीमतः  
१४,०९०।०२५च्	नाव्रतो नानुपाध्यायो न च वादाक्षमो द्विजः  
१४,०९०।०२६अ	ततो यूपोच्छ्रये प्राप्ते षड् बैल्वान् भरतर्षभ  
१४,०९०।०२६च्	खादिरान् बिल्वसमितांस् तावतः सर्ववर्णिनः  
१४,०९०।०२७अ	देवदारुमयौ द्वौ तु यूपौ कुरुपतेः क्रतौ  
१४,०९०।०२७च्	श्लेष्मातकमयं चैकं याजकाः समकारयन्  
१४,०९०।०२७द्*०१७४_०१	सर्वान् एतान् यथाशास्त्रं याजकाः समयोजयन्  
१४,०९०।०२८अ	शोभार्थं चापरान् यूपान् काञ्चनान् पुरुषर्षभ  
१४,०९०।०२८च्	स भीमः कारयाम् आस धर्मराजस्य शासनात्  
१४,०९०।०२९अ	ते व्यराजन्त राजर्षे वासोभिर् उपशोभिताः  
१४,०९०।०२९च्	नरेन्द्राभिगता देवान् यथा सप्तर्षयो दिवि  
१४,०९०।०३०अ	इष्टकाः काञ्चनीश् चात्र चयनार्थं कृताभवन्  
१४,०९०।०३०च्	शुशुभे चयनं तत्र दक्षस्येव प्रजापतेः  
१४,०९०।०३१अ	चतुश्चित्यः स तस्यासीद् अष्टादशकरात्मकः  
१४,०९०।०३१च्	स रुक्मपक्षो निचितस् त्रिगुणो गरुडाकृतिः  
१४,०९०।०३२अ	ततो नियुक्ताः पशवो यथाशास्त्रं मनीषिभिः  
१४,०९०।०३२च्	तं तं देवं समुद्दिश्य पक्षिणः पशवश् च ये  
१४,०९०।०३३अ	ऋषभाः शास्त्रपठितास् तथा जलचराश् च ये  
१४,०९०।०३३च्	सर्वांस् तान् अभ्ययुञ्जंस् ते तत्राग्निचयकर्मणि  
१४,०९०।०३४अ	यूपेषु नियतं चासीत् पशूनां त्रिशतं तथा  
१४,०९०।०३४च्	अश्वरत्नोत्तरं राज्ञः कौन्तेयस्य महात्मनः  
१४,०९०।०३५अ	स यज्ञः शुशुभे तस्य साक्षाद् देवर्षिसङ्कुलः  
१४,०९०।०३५च्	गन्धर्वगणसङ्कीर्णः शोभितो ऽप्सरसां गणैः  
१४,०९०।०३६अ	स किम्पुरुषगीतैश् च किन्नरैर् उपशोभितः  
१४,०९०।०३६च्	सिद्धविप्रनिवासैश् च समन्ताद् अभिसंवृतः  
१४,०९०।०३७अ	तस्मिन् सदसि नित्यास् तु व्यासशिष्या द्विजोत्तमाः  
१४,०९०।०३७च्	सर्वशास्त्रप्रणेतारः कुशला यज्ञकर्मसु  
१४,०९०।०३८अ	नारदश् च बभूवात्र तुम्बुरुश् च महाद्युतिः  
१४,०९०।०३८च्	विश्वावसुश् चित्रसेनस् तथान्ये गीतकोविदाः  
१४,०९०।०३९अ	गन्धर्वा गीतकुशला नृत्तेषु च विशारदाः  
१४,०९०।०३९च्	रमयन्ति स्म तान् विप्रान् यज्ञकर्मान्तरेष्व् अथ  
१४,०९१।००१	वैशम्पायन उवाच  
१४,०९१।००१अ	शमयित्वा पशून् अन्यान् विधिवद् द्विजसत्तमाः  
१४,०९१।००१च्	तुरगं तं यथाशास्त्रम् आलभन्त द्विजातयः  
१४,०९१।००२अ	ततः सञ्ज्ञाप्य तुरगं विधिवद् याजकर्षभाः  
१४,०९१।००२च्	उपसंवेशयन् राजंस् ततस् तां द्रुपदात्मजाम्  
१४,०९१।००२द्*०१७५_०१	सर्वशास्त्रप्रणेतारः कुशला यज्ञकर्मसु  
१४,०९१।००२ए	कलाभिस् तिसृभी राजन् यथाविधि मनस्विनीम्  
१४,०९१।००३अ	उद्धृत्य तु वपां तस्य यथाशास्त्रं द्विजर्षभाः  
१४,०९१।००३च्	श्रपयाम् आसुर् अव्यग्राः शास्त्रवद् भरतर्षभ  
१४,०९१।००४अ	तं वपाधूमगन्धं तु धर्मराजः सहानुजः  
१४,०९१।००४च्	उपाजिघ्रद् यथान्यायं सर्वपाप्मापहं तदा  
१४,०९१।००५अ	शिष्टान्य् अङ्गानि यान्य् आसंस् तस्याश्वस्य नराधिप  
१४,०९१।००५च्	तान्य् अग्नौ जुहुवुर् धीराः समस्ताः षोडशर्त्विजः  
१४,०९१।००६अ	संस्थाप्यैवं तस्य राज्ञस् तं क्रतुं शक्रतेजसः  
१४,०९१।००६च्	व्यासः सशिष्यो भगवान् वर्धयाम् आस तं नृपम्  
१४,०९१।००७अ	ततो युधिष्ठिरः प्रादात् सदस्येभ्यो यथाविधि  
१४,०९१।००७च्	कोटीसहस्रं निष्काणां व्यासाय तु वसुन्धराम्  
१४,०९१।००८अ	प्रतिगृह्य धरां राजन् व्यासः सत्यवतीसुतः  
१४,०९१।००८च्	अब्रवीद् भरतश्रेष्ठं धर्मात्मानं युधिष्ठिरम्  
१४,०९१।००९अ	पृथिवी भवतस् त्व् एषा सन्न्यस्ता राजसत्तम  
१४,०९१।००९च्	निष्क्रयो दीयतां मह्यं ब्राह्मणा हि धनार्थिनः  
१४,०९१।०१०अ	युधिष्ठिरस् तु तान् विप्रान् प्रत्युवाच महामनाः  
१४,०९१।०१०च्	भ्रातृभिः सहितो धीमान् मध्ये राज्ञां महात्मनाम्  
१४,०९१।०११अ	अश्वमेधे महायज्ञे पृथिवी दक्षिणा स्मृता  
१४,०९१।०११च्	अर्जुनेन जिता सेयम् ऋत्विग्भ्यः प्रापिता मया  
१४,०९१।०१२अ	वनं प्रवेक्ष्ये विप्रेन्द्रा विभजध्वं महीम् इमाम्  
१४,०९१।०१२च्	चतुर्धा पृथिवीं कृत्वा चातुर्होत्रप्रमाणतः  
१४,०९१।०१३अ	नाहम् आदातुम् इच्छामि ब्रह्मस्वं मुनिसत्तमाः  
१४,०९१।०१३च्	इदं हि मे मतं नित्यं भ्रातॄणां च ममानघाः  
१४,०९१।०१४अ	इत्य् उक्तवति तस्मिंस् ते भ्रातरो द्रौपदी च सा  
१४,०९१।०१४च्	एवम् एतद् इति प्राहुस् तद् अभूद् रोमहर्षणम्  
१४,०९१।०१५अ	ततो ऽन्तरिक्षे वाग् आसीत् साधु साध्व् इति भारत  
१४,०९१।०१५च्	तथैव द्विजसङ्घानां शंसतां विबभौ स्वनः  
१४,०९१।०१६अ	द्वैपायनस् तथोक्तस् तु पुनर् एव युधिष्ठिरम्  
१४,०९१।०१६च्	उवाच मध्ये विप्राणाम् इदं सम्पूजयन् मुनिः  
१४,०९१।०१७अ	दत्तैषा भवता मह्यं तां ते प्रतिददाम्य् अहम्  
१४,०९१।०१७च्	हिरण्यं दीयताम् एभ्यो द्विजातिभ्यो धरास् तु ते  
१४,०९१।०१८अ	ततो ऽब्रवीद् वासुदेवो धर्मराजं युधिष्ठिरम्  
१४,०९१।०१८च्	यथाह भगवान् व्यासस् तथा तत् कर्तुम् अर्हसि  
१४,०९१।०१९अ	इत्य् उक्तः स कुरुश्रेष्ठः प्रीतात्मा भ्रातृभिः सह  
१४,०९१।०१९च्	कोटिकोटिकृतां प्रादाद् दक्षिणां त्रिगुणां क्रतोः  
१४,०९१।०२०अ	न करिष्यति तल् लोके कश् चिद् अन्यो नराधिपः  
१४,०९१।०२०च्	यत् कृतं कुरुसिंहेन मरुत्तस्यानुकुर्वता  
१४,०९१।०२१अ	प्रतिगृह्य तु तद् द्रव्यं कृष्णद्वैपायनः प्रभुः  
१४,०९१।०२१च्	ऋत्विग्भ्यः प्रददौ विद्वांश् चतुर्धा व्यभजंश् च ते  
१४,०९१।०२२अ	पृथिव्या निष्क्रयं दत्त्वा तद् धिरण्यं युधिष्ठिरः  
१४,०९१।०२२च्	धूतपाप्मा जितस्वर्गो मुमुदे भ्रातृभिः सह  
१४,०९१।०२३अ	ऋत्विजस् तम् अपर्यन्तं सुवर्णनिचयं तदा  
१४,०९१।०२३च्	व्यभजन्त द्विजातिभ्यो यथोत्साहं यथाबलम्  
१४,०९१।०२४अ	यज्ञवाटे तु यत् किं चिद् धिरण्यम् अपि भूषणम्  
१४,०९१।०२४च्	तोरणानि च यूपांश् च घटाः पात्रीस् तथेष्टकाः  
१४,०९१।०२४ए	युधिष्ठिराभ्यनुज्ञाताः सर्वं तद् व्यभजन् द्विजाः  
१४,०९१।०२५अ	अनन्तरं ब्राह्मणेभ्यः क्षत्रिया जह्रिरे वसु  
१४,०९१।०२५च्	तथा विट्शूद्रसङ्घाश् च तथान्ये म्लेच्छजातयः  
१४,०९१।०२५ए	कालेन महता जह्रुस् तत् सुवर्णं ततस् ततः  
१४,०९१।०२६अ	ततस् ते ब्राह्मणाः सर्वे मुदिता जग्मुर् आलयान्  
१४,०९१।०२६च्	तर्पिता वसुना तेन धर्मराज्ञा महात्मना  
१४,०९१।०२७अ	स्वम् अंशं भगवान् व्यासः कुन्त्यै पादाभिवादनात्  
१४,०९१।०२७च्	प्रददौ तस्य महतो हिरण्यस्य महाद्युतिः  
१४,०९१।०२८अ	श्वशुरात् प्रीतिदायं तं प्राप्य सा प्रीतमानसा  
१४,०९१।०२८च्	चकार पुण्यं लोके तु सुमहान्तं पृथा तदा  
१४,०९१।०२९अ	गत्वा त्व् अवभृथं राजा विपाप्मा भ्रातृभिः सह  
१४,०९१।०२९च्	सभाज्यमानः शुशुभे महेन्द्रो दैवतैर् इव  
१४,०९१।०३०अ	पाण्डवाश् च महीपालैः समेतैः संवृतास् तदा  
१४,०९१।०३०च्	अशोभन्त महाराज ग्रहास् तारागणैर् इव  
१४,०९१।०३१अ	राजभ्यो ऽपि ततः प्रादाद् रत्नानि विविधानि च  
१४,०९१।०३१च्	गजान् अश्वान् अलङ्कारान् स्त्रियो वस्त्राणि काञ्चनम्  
१४,०९१।०३२अ	तद् धनौघम् अपर्यन्तं पार्थः पार्थिवमण्डले  
१४,०९१।०३२च्	विसृजञ् शुशुभे राजा यथा वैश्रवणस् तथा  
१४,०९१।०३३अ	आनाय्य च तथा वीरं राजानं बभ्रुवाहनम्  
१४,०९१।०३३च्	प्रदाय विपुलं वित्तं गृहान् प्रास्थापयत् तदा  
१४,०९१।०३४अ	दुःशलायाश् च तं पौत्रं बालकं पार्थिवर्षभ  
१४,०९१।०३४च्	स्वराज्ये पितृभिर् गुप्ते प्रीत्या समभिषेचयत्  
१४,०९१।०३५अ	राज्ञश् चैवापि तान् सर्वान् सुविभक्तान् सुपूजितान्  
१४,०९१।०३५च्	प्रस्थापयाम् आस वशी कुरुराजो युधिष्ठिरः  
१४,०९१।०३५द्*०१७६_०१	गोविन्दं च महात्मानं बलदेवं महाबलम्  
१४,०९१।०३५द्*०१७६_०२	तथान्यान् वृष्णिवीरांश् च प्रद्युम्नादीन् सहस्रशः  
१४,०९१।०३५द्*०१७६_०३	पूजयित्वा महाराज यथाविधि महाद्युतिः  
१४,०९१।०३५द्*०१७६_०४	भ्रातृभिः सहितो राजा प्रास्थापयद् अरिन्दमः  
१४,०९१।०३६अ	एवं बभूव यज्ञः स धर्मराजस्य धीमतः  
१४,०९१।०३६च्	बह्वन्नधनरत्नौघः सुरामैरेयसागरः  
१४,०९१।०३७अ	सर्पिःपङ्का ह्रदा यत्र बहवश् चान्नपर्वताः  
१४,०९१।०३७च्	रसालाकर्दमाः कुल्या बभूवुर् भरतर्षभ  
१४,०९१।०३८अ	भक्ष्यषाण्डवरागाणां क्रियतां भुज्यताम् इति  
१४,०९१।०३८च्	पशूनां वध्यतां चापि नान्तस् तत्र स्म दृश्यते  
१४,०९१।०३९अ	मत्तोन्मत्तप्रमुदितं प्रगीतयुवतीजनम्  
१४,०९१।०३९च्	मृदङ्गशङ्खशब्दैश् च मनोरमम् अभूत् तदा  
१४,०९१।०४०अ	दीयतां भुज्यतां चेति दिवारात्रम् अवारितम्  
१४,०९१।०४०अ*०१७७_०१	**** **** तत्र शब्दो महान् अभूत्  
१४,०९१।०४०अ*०१७७_०२	पीयतां दीयतां चेति  
१४,०९१।०४०च्	तं महोत्सवसङ्काशम् अतिहृष्टजनाकुलम्  
१४,०९१।०४०ए	कथयन्ति स्म पुरुषा नानादेशनिवासिनः  
१४,०९१।०४१अ	वर्षित्वा धनधाराभिः कामै रत्नैर् धनैस् तथा  
१४,०९१।०४१च्	विपाप्मा भरतश्रेष्ठः कृतार्थः प्राविशत् पुरम्  
१४,०९२।००१	जनमेजय उवाच  
१४,०९२।००१अ	पितामहस्य मे यज्ञे धर्मपुत्रस्य धीमतः  
१४,०९२।००१च्	यद् आश्चर्यम् अभूत् किं चित् तद् भवान् वक्तुम् अर्हति  
१४,०९२।००२	वैशम्पायन उवाच  
१४,०९२।००२अ	श्रूयतां राजशार्दूल महद् आश्चर्यम् उत्तमम्  
१४,०९२।००२च्	अश्वमेधे महायज्ञे निवृत्ते यद् अभूद् विभो  
१४,०९२।००३अ	तर्पितेषु द्विजाग्र्येषु ज्ञातिसम्बन्धिबन्धुषु  
१४,०९२।००३च्	दीनान्धकृपणे चापि तदा भरतसत्तम  
१४,०९२।००४अ	घुष्यमाणे महादाने दिक्षु सर्वासु भारत  
१४,०९२।००४च्	पतत्सु पुष्पवर्षेषु धर्मराजस्य मूर्धनि  
१४,०९२।००५अ	बिलान् निष्क्रम्य नकुलो रुक्मपार्श्वस् तदानघ  
१४,०९२।००५च्	वज्राशनिसमं नादम् अमुञ्चत विशां पते  
१४,०९२।००६अ	सकृद् उत्सृज्य तं नादं त्रासयानो मृगद्विजान्  
१४,०९२।००६च्	मानुषं वचनं प्राह धृष्टो बिलशयो महान्  
१४,०९२।००७अ	सक्तुप्रस्थेन वो नायं यज्ञस् तुल्यो नराधिपाः  
१४,०९२।००७च्	उञ्छवृत्तेर् वदान्यस्य कुरुक्षेत्रनिवासिनः  
१४,०९२।००८अ	तस्य तद् वचनं श्रुत्वा नकुलस्य विशां पते  
१४,०९२।००८च्	विस्मयं परमं जग्मुः सर्वे ते ब्राह्मणर्षभाः  
१४,०९२।००९अ	ततः समेत्य नकुलं पर्यपृच्छन्त ते द्विजाः  
१४,०९२।००९च्	कुतस् त्वं समनुप्राप्तो यज्ञं साधुसमागमम्  
१४,०९२।०१०अ	किं बलं परमं तुभ्यं किं श्रुतं किं परायणम्  
१४,०९२।०१०च्	कथं भवन्तं विद्याम यो नो यज्ञं विगर्हसे  
१४,०९२।०११अ	अविलुप्यागमं कृत्स्नं विधिज्ञैर् याजकैः कृतम्  
१४,०९२।०११च्	यथागमं यथान्यायं कर्तव्यं च यथाकृतम्  
१४,०९२।०१२अ	पूजार्हाः पूजिताश् चात्र विधिवच् छास्त्रचक्षुषा  
१४,०९२।०१२च्	मन्त्रपूतं हुतश् चाग्निर् दत्तं देयम् अमत्सरम्  
१४,०९२।०१३अ	तुष्टा द्विजर्षभाश् चात्र दानैर् बहुविधैर् अपि  
१४,०९२।०१३च्	क्षत्रियाश् च सुयुद्धेन श्राद्धैर् अपि पितामहाः  
१४,०९२।०१४अ	पालनेन विशस् तुष्टाः कामैस् तुष्टा वरस्त्रियः  
१४,०९२।०१४च्	अनुक्रोशैस् तथा शूद्रा दानशेषैः पृथग्जनाः  
१४,०९२।०१५अ	ज्ञातिसम्बन्धिनस् तुष्टाः शौचेन च नृपस्य नः  
१४,०९२।०१५च्	देवा हविर्भिः पुण्यैश् च रक्षणैः शरणागताः  
१४,०९२।०१६अ	यद् अत्र तथ्यं तद् ब्रूहि सत्यसन्ध द्विजातिषु  
१४,०९२।०१६च्	यथाश्रुतं यथादृष्टं पृष्टो ब्राह्मणकाम्यया  
१४,०९२।०१७अ	श्रद्धेयवाक्यः प्राज्ञस् त्वं दिव्यं रूपं बिभर्षि च  
१४,०९२।०१७च्	समागतश् च विप्रैस् त्वं तत्त्वतो वक्तुम् अर्हसि  
१४,०९२।०१८अ	इति पृष्टो द्विजैस् तैः स प्रहस्य नकुलो ऽब्रवीत्  
१४,०९२।०१८च्	नैषानृता मया वाणी प्रोक्ता दर्पेण वा द्विजाः  
१४,०९२।०१९अ	यन् मयोक्तम् इदं किं चिद् युष्माभिश् चाप्य् उपश्रुतम्  
१४,०९२।०१९च्	सक्तुप्रस्थेन वो नायं यज्ञस् तुल्यो नराधिपाः  
१४,०९२।०१९ए	उञ्छवृत्तेर् वदान्यस्य कुरुक्षेत्रनिवासिनः  
१४,०९२।०२०अ	इत्य् अवश्यं मयैतद् वो वक्तव्यं द्विजपुङ्गवाः  
१४,०९२।०२०च्	शृणुताव्यग्रमनसः शंसतो मे द्विजर्षभाः  
१४,०९२।०२१अ	अनुभूतं च दृष्टं च यन् मयाद्भुतम् उत्तमम्  
१४,०९२।०२१च्	उञ्छवृत्तेर् यथावृत्तं कुरुक्षेत्रनिवासिनः  
१४,०९२।०२२अ	स्वर्गं येन द्विजः प्राप्तः सभार्यः ससुतस्नुषः  
१४,०९२।०२२च्	यथा चार्धं शरीरस्य ममेदं काञ्चनीकृतम्  
१४,०९३।००१	नकुल उवाच  
१४,०९३।००१अ	हन्त वो वर्तयिष्यामि दानस्य परमं फलम्  
१४,०९३।००१च्	न्यायलब्धस्य सूक्ष्मस्य विप्रदत्तस्य यद् द्विजाः  
१४,०९३।००२अ	धर्मक्षेत्रे कुरुक्षेत्रे धर्मज्ञैर् बहुभिर् वृते  
१४,०९३।००२च्	उञ्छवृत्तिर् द्विजः कश् चित् कापोतिर् अभवत् पुरा  
१४,०९३।००३अ	सभार्यः सह पुत्रेण सस्नुषस् तपसि स्थितः  
१४,०९३।००३च्	वधूचतुर्थो वृद्धः स धर्मात्मा नियतेन्द्रियः  
१४,०९३।००४अ	षष्ठे काले तदा विप्रो भुङ्क्ते तैः सह सुव्रतः  
१४,०९३।००४च्	षष्ठे काले कदा चिच् च तस्याहारो न विद्यते  
१४,०९३।००४ए	भुङ्क्ते ऽन्यस्मिन् कदा चित् स षष्ठे काले द्विजोत्तमः  
१४,०९३।००५अ	कपोतधर्मिणस् तस्य दुर्भिक्षे सति दारुणे  
१४,०९३।००५च्	नाविद्यत तदा विप्राः सञ्चयस् तान् निबोधत  
१४,०९३।००५ए	क्षीणौषधिसमावायो द्रव्यहीनो ऽभवत् तदा  
१४,०९३।००६अ	काले काले ऽस्य सम्प्राप्ते नैव विद्येत भोजनम्  
१४,०९३।००६च्	क्षुधापरिगताः सर्वे प्रातिष्ठन्त तदा तु ते  
१४,०९३।००७अ	उञ्छंस् तदा शुक्लपक्षे मध्यं तपति भास्करे  
१४,०९३।००७च्	उष्णार्तश् च क्षुधार्तश् च स विप्रस् तपसि स्थितः  
१४,०९३।००७ए	उञ्छम् अप्राप्तवान् एव सार्धं परिजनेन ह  
१४,०९३।००८अ	स तथैव क्षुधाविष्टः स्पृष्ट्वा तोयं यथाविधि  
१४,०९३।००८च्	क्षपयाम् आस तं कालं कृच्छ्रप्राणो द्विजोत्तमः  
१४,०९३।००९अ	अथ षष्ठे गते काले यवप्रस्थम् उपार्जयत्  
१४,०९३।००९च्	यवप्रस्थं च ते सक्तून् अकुर्वन्त तपस्विनः  
१४,०९३।०१०अ	कृतजप्याह्विकास् ते तु हुत्वा वह्निं यथाविधि  
१४,०९३।०१०च्	कुडवं कुडवं सर्वे व्यभजन्त तपस्विनः  
१४,०९३।०११अ	अथागच्छद् द्विजः कश् चिद् अतिथिर् भुञ्जतां तदा  
१४,०९३।०११च्	ते तं दृष्ट्वातिथिं तत्र प्रहृष्टमनसो ऽभवन्  
१४,०९३।०१२अ	ते ऽभिवाद्य सुखप्रश्नं पृष्ट्वा तम् अतिथिं तदा  
१४,०९३।०१२च्	विशुद्धमनसो दान्ताः श्रद्धादमसमन्विताः  
१४,०९३।०१३अ	अनसूयवो गतक्रोधाः साधवो गतमत्सराः  
१४,०९३।०१३च्	त्यक्तमाना जितक्रोधा धर्मज्ञा द्विजसत्तमाः  
१४,०९३।०१४अ	सब्रह्मचर्यं स्वं गोत्रं समाख्याय परस्परम्  
१४,०९३।०१४च्	कुटीं प्रवेशयाम् आसुः क्षुधार्तम् अतिथिं तदा  
१४,०९३।०१५अ	इदम् अर्घ्यं च पाद्यं च बृसी चेयं तवानघ  
१४,०९३।०१५च्	शुचयः सक्तवश् चेमे नियमोपार्जिताः प्रभो  
१४,०९३।०१५ए	प्रतिगृह्णीष्व भद्रं ते मया दत्ता द्विजोत्तम  
१४,०९३।०१६अ	इत्य् उक्तः प्रतिगृह्याथ सक्तूनां कुडवं द्विजः  
१४,०९३।०१६च्	भक्षयाम् आस राजेन्द्र न च तुष्टिं जगाम सः  
१४,०९३।०१७अ	स उञ्छवृत्तिः तं प्रेक्ष्य क्षुधापरिगतं द्विजम्  
१४,०९३।०१७च्	आहारं चिन्तयाम् आस कथं तुष्टो भवेद् इति  
१४,०९३।०१८अ	तस्य भार्याब्रवीद् राजन् मद्भागो दीयताम् इति  
१४,०९३।०१८च्	गच्छत्व् एष यथाकामं सन्तुष्टो द्विजसत्तमः  
१४,०९३।०१९अ	इति ब्रुवन्तीं तां साध्वीं धर्मात्मा स द्विजर्षभः  
१४,०९३।०१९च्	क्षुधापरिगतां ज्ञात्वा सक्तूंस् तान् नाभ्यनन्दत  
१४,०९३।०१९द्*०१७८_०१	आत्मानुमानतो विद्वान् स तु विप्रर्षभस् तदा  
१४,०९३।०२०अ	जानन् वृद्धां क्षुधार्तां च श्रान्तां ग्लानां तपस्विनीम्  
१४,०९३।०२०च्	त्वगस्थिभूतां वेपन्तीं ततो भार्याम् उवाच ताम्  
१४,०९३।०२१अ	अपि कीटपतङ्गानां मृगाणां चैव शोभने  
१४,०९३।०२१च्	स्त्रियो रक्ष्याश् च पोष्याश् च नैवं त्वं वक्तुम् अर्हसि  
१४,०९३।०२२अ	अनुकम्पितो नरो नार्या पुष्टो रक्षित एव च  
१४,०९३।०२२च्	प्रपतेद् यशसो दीप्तान् न च लोकान् अवाप्नुयात्  
१४,०९३।०२२द्*०१७९_०१	धर्मकामार्थकार्याणि शुश्रूषा कुलसन्ततिः  
१४,०९३।०२२द्*०१७९_०२	दारेष्व् अधीनो धर्मश् च पितॄणाम् आत्मनस् तथा  
१४,०९३।०२२द्*०१७९_०३	न वेत्ति कर्मतो भार्यारक्षणे यो ऽक्षमः पुमान्  
१४,०९३।०२२द्*०१७९_०४	अयशो महद् आप्नोति नरकांश् चैव गच्छति  
१४,०९३।०२३अ	इत्य् उक्ता सा ततः प्राह धर्मार्थौ नौ समौ द्विज  
१४,०९३।०२३च्	सक्तुप्रस्थचतुर्भागं गृहाणेमं प्रसीद मे  
१४,०९३।०२४अ	सत्यं रतिश् च धर्मश् च स्वर्गश् च गुणनिर्जितः  
१४,०९३।०२४च्	स्त्रीणां पतिसमाधीनं काङ्क्षितं च द्विजोत्तम  
१४,०९३।०२५अ	ऋतुर् मातुः पितुर् बीजं दैवतं परमं पतिः  
१४,०९३।०२५च्	भर्तुः प्रसादात् स्त्रीणां वै रतिः पुत्रफलं तथा  
१४,०९३।०२६अ	पालनाद् धि पतिस् त्वं मे भर्तासि भरणान् मम  
१४,०९३।०२६च्	पुत्रप्रदानाद् वरदस् तस्मात् सक्तून् गृहाण मे  
१४,०९३।०२७अ	जरापरिगतो वृद्धः क्षुधार्तो दुर्बलो भृशम्  
१४,०९३।०२७च्	उपवासपरिश्रान्तो यदा त्वम् अपि कर्शितः  
१४,०९३।०२८अ	इत्य् उक्तः स तया सक्तून् प्रगृह्येदं वचो ऽब्रवीत्  
१४,०९३।०२८च्	द्विज सक्तून् इमान् भूयः प्रतिगृह्णीष्व सत्तम  
१४,०९३।०२९अ	स तान् प्रगृह्य भुक्त्वा च न तुष्टिम् अगमद् द्विजः  
१४,०९३।०२९च्	तम् उञ्छवृत्तिर् आलक्ष्य ततश् चिन्तापरो ऽभवत्  
१४,०९३।०२९द्*०१८०_०१	तम् उवाच ततः पुत्रः पितरं दीनमानसम्  
१४,०९३।०२९द्*०१८०_०२	प्रश्रयावनतो भूत्वा हेतुयुक्तम् इदं वचः  
१४,०९३।०३०	पुत्र उवाच  
१४,०९३।०३०अ	सक्तून् इमान् प्रगृह्य त्वं देहि विप्राय सत्तम  
१४,०९३।०३०च्	इत्य् एवं सुकृतं मन्ये तस्माद् एतत् करोम्य् अहम्  
१४,०९३।०३१अ	भवान् हि परिपाल्यो मे सर्वयत्नैर् द्विजोत्तम  
१४,०९३।०३१च्	साधूनां काङ्क्षितं ह्य् एतत् पितुर् वृद्धस्य पोषणम्  
१४,०९३।०३२अ	पुत्रार्थो विहितो ह्य् एष स्थाविर्ये परिपालनम्  
१४,०९३।०३२च्	श्रुतिर् एषा हि विप्रर्षे त्रिषु लोकेषु विश्रुता  
१४,०९३।०३३अ	प्राणधारणमात्रेण शक्यं कर्तुं तपस् त्वया  
१४,०९३।०३३च्	प्राणो हि परमो धर्मः स्थितो देहेषु देहिनाम्  
१४,०९३।०३४	पितोवाच  
१४,०९३।०३४अ	अपि वर्षसहस्री त्वं बाल एव मतो मम  
१४,०९३।०३४च्	उत्पाद्य पुत्रं हि पिता कृतकृत्यो भवत्य् उत  
१४,०९३।०३५अ	बालानां क्षुद् बलवती जानाम्य् एतद् अहं विभो  
१४,०९३।०३५च्	वृद्धो ऽहं धारयिष्यामि त्वं बली भव पुत्रक  
१४,०९३।०३६अ	जीर्णेन वयसा पुत्र न मा क्षुद् बाधते ऽपि च  
१४,०९३।०३६च्	दीर्घकालं तपस् तप्तं न मे मरणतो भयम्  
१४,०९३।०३७	पुत्र उवाच  
१४,०९३।०३७अ	अपत्यम् अस्मि ते पुत्रस् त्राणात् पुत्रो हि विश्रुतः  
१४,०९३।०३७च्	आत्मा पुत्रः स्मृतस् तस्मात् त्राह्य् आत्मानम् इहात्मना  
१४,०९३।०३७द्*०१८१_०१	पुत्रो ऽहं तव विप्रर्षे त्वया पाल्यो ऽस्मि सर्वदा  
१४,०९३।०३७द्*०१८१_०२	इदानीं तु इमान् सक्तून् दीयतां क्षुधिताय च  
१४,०९३।०३८	पितोवाच  
१४,०९३।०३८अ	रूपेण सदृशस् त्वं मे शीलेन च दमेन च  
१४,०९३।०३८च्	परीक्षितश् च बहुधा सक्तून् आदद्मि ते ततः  
१४,०९३।०३८द्*०१८२_०१	प्रश्रयेण तथा बुद्ध्या वृत्त्या क्षान्त्या तथैव च  
१४,०९३।०३९अ	इत्य् उक्त्वादाय तान् सक्तून् प्रीतात्मा द्विजसत्तमः  
१४,०९३।०३९च्	प्रहसन्न् इव विप्राय स तस्मै प्रददौ तदा  
१४,०९३।०४०अ	भुक्त्वा तान् अपि सक्तून् स नैव तुष्टो बभूव ह  
१४,०९३।०४०च्	उञ्छवृत्तिस् तु सव्रीडो बभूव द्विजसत्तमः  
१४,०९३।०४१अ	तं वै वधूः स्थिता साध्वी ब्राह्मणप्रियकाम्यया  
१४,०९३।०४१च्	सक्तून् आदाय संहृष्टा गुरुं तं वाक्यम् अब्रवीत्  
१४,०९३।०४२अ	सन्तानात् तव सन्तानं मम विप्र भविष्यति  
१४,०९३।०४२च्	सक्तून् इमान् अतिथये गृहीत्वा त्वं प्रयच्छ मे  
१४,०९३।०४३अ	तव प्रसवनिर्वृत्या मम लोकाः किलाक्षयाः  
१४,०९३।०४३च्	पौत्रेण तान् अवाप्नोति यत्र गत्वा न शोचति  
१४,०९३।०४४अ	धर्माद्या हि यथा त्रेता वह्नित्रेता तथैव च  
१४,०९३।०४४च्	तथैव पुत्रपौत्राणां स्वर्गे त्रेता किलाक्षया  
१४,०९३।०४५अ	पितॄंस् त्राणात् तारयति पुत्र इत्य् अनुशुश्रुम  
१४,०९३।०४५च्	पुत्रपौत्रैश् च नियतं साधुलोकान् उपाश्नुते  
१४,०९३।०४६	श्वशुर उवाच  
१४,०९३।०४६अ	वातातपविशीर्णाङ्गीं त्वां विवर्णां निरीक्ष्य वै  
१४,०९३।०४६च्	कर्शितां सुव्रताचारे क्षुधाविह्वलचेतसम्  
१४,०९३।०४७अ	कथं सक्तून् ग्रहीष्यामि भूत्वा धर्मोपघातकः  
१४,०९३।०४७च्	कल्याणवृत्ते कल्याणि नैवं त्वं वक्तुम् अर्हसि  
१४,०९३।०४८अ	षष्ठे काले व्रतवतीं शीलशौचसमन्विताम्  
१४,०९३।०४८च्	कृच्छ्रवृत्तिं निराहारां द्रक्ष्यामि त्वां कथं न्व् अहम्  
१४,०९३।०४९अ	बाला क्षुधार्ता नारी च रक्ष्या त्वं सततं मया  
१४,०९३।०४९च्	उपवासपरिश्रान्ता त्वं हि बान्धवनन्दिनी  
१४,०९३।०५०	स्नुषोवाच  
१४,०९३।०५०अ	गुरोर् मम गुरुस् त्वं वै यतो दैवतदैवतम्  
१४,०९३।०५०च्	देवातिदेवस् तस्मात् त्वं सक्तून् आदत्स्व मे विभो  
१४,०९३।०५१अ	देहः प्राणश् च धर्मश् च शुश्रूषार्थम् इदं गुरोः  
१४,०९३।०५१च्	तव विप्र प्रसादेन लोकान् प्राप्स्याम्य् अभीप्सितान्  
१४,०९३।०५२अ	अवेक्ष्या इति कृत्वा त्वं दृढभक्त्येति वा द्विज  
१४,०९३।०५२च्	चिन्त्या ममेयम् इति वा सक्तून् आदातुम् अर्हसि  
१४,०९३।०५३	श्वशुर उवाच  
१४,०९३।०५३अ	अनेन नित्यं साध्वी त्वं शीलवृत्तेन शोभसे  
१४,०९३।०५३च्	या त्वं धर्मव्रतोपेता गुरुवृत्तिम् अवेक्षसे  
१४,०९३।०५४अ	तस्मात् सक्तून् ग्रहीष्यामि वधूर् नार्हसि वञ्चनाम्  
१४,०९३।०५४च्	गणयित्वा महाभागे त्वं हि धर्मभृतां वरा  
१४,०९३।०५५अ	इत्य् उक्त्वा तान् उपादाय सक्तून् प्रादाद् द्विजातये  
१४,०९३।०५५च्	ततस् तुष्टो ऽभवद् विप्रस् तस्य साधोर् महात्मनः  
१४,०९३।०५६अ	प्रीतात्मा स तु तं वाक्यम् इदम् आह द्विजर्षभम्  
१४,०९३।०५६च्	वाग्मी तदा द्विजश्रेष्ठो धर्मः पुरुषविग्रहः  
१४,०९३।०५७अ	शुद्धेन तव दानेन न्यायोपात्तेन यत्नतः  
१४,०९३।०५७च्	यथाशक्ति विमुक्तेन प्रीतो ऽस्मि द्विजसत्तम  
१४,०९३।०५८अ	अहो दानं घुष्यते ते स्वर्गे स्वर्गनिवासिभिः  
१४,०९३।०५८च्	गगनात् पुष्पवर्षं च पश्यस्व पतितं भुवि  
१४,०९३।०५८द्*०१८३_०१	गन्ताशु देववर्षाणि अनन्तानि महामते  
१४,०९३।०५९अ	सुरर्षिदेवगन्धर्वा ये च देवपुरःसराः  
१४,०९३।०५९च्	स्तुवन्तो देवदूताश् च स्थिता दानेन विस्मिताः  
१४,०९३।०६०अ	ब्रह्मर्षयो विमानस्था ब्रह्मलोकगताश् च ये  
१४,०९३।०६०च्	काङ्क्षन्ते दर्शनं तुभ्यं दिवं गच्छ द्विजर्षभ  
१४,०९३।०६१अ	पितृलोकगताः सर्वे तारिताः पितरस् त्वया  
१४,०९३।०६१च्	अनागताश् च बहवः सुबहूनि युगानि च  
१४,०९३।०६२अ	ब्रह्मचर्येण यज्ञेन दानेन तपसा तथा  
१४,०९३।०६२च्	अगह्वरेण धर्मेण तस्माद् गच्छ दिवं द्विज  
१४,०९३।०६३अ	श्रद्धया परया यस् त्वं तपश् चरसि सुव्रत  
१४,०९३।०६३च्	तस्माद् देवास् तवानेन प्रीता द्विजवरोत्तम  
१४,०९३।०६३च्*०१८४_०१	प्रीतात्मा देवताः सर्वे यते न तपसा तथा  
१४,०९३।०६४अ	सर्वस्वम् एतद् यस्मात् ते त्यक्तं शुद्धेन चेतसा  
१४,०९३।०६४च्	कृच्छ्रकाले ततः स्वर्गो जितो ऽयं तव कर्मणा  
१४,०९३।०६५अ	क्षुधा निर्णुदति प्रज्ञां धर्म्यां बुद्धिं व्यपोहति  
१४,०९३।०६५च्	क्षुधापरिगतज्ञानो धृतिं त्यजति चैव ह  
१४,०९३।०६६अ	बुभुक्षां जयते यस् तु स स्वर्गं जयते ध्रुवम्  
१४,०९३।०६६च्	यदा दानरुचिर् भवति तदा धर्मो न सीदति  
१४,०९३।०६७अ	अनवेक्ष्य सुतस्नेहं कलत्रस्नेहम् एव च  
१४,०९३।०६७च्	धर्मम् एव गुरुं ज्ञात्वा तृष्णा न गणिता त्वया  
१४,०९३।०६८अ	द्रव्यागमो नृणां सूक्ष्मः पात्रे दानं ततः परम्  
१४,०९३।०६८च्	कालः परतरो दानाच् छ्रद्धा चापि ततः परा  
१४,०९३।०६९अ	स्वर्गद्वारं सुसूक्ष्मं हि नरैर् मोहान् न दृश्यते  
१४,०९३।०६९च्	स्वर्गार्गलं लोभबीजं रागगुप्तं दुरासदम्  
१४,०९३।०७०अ	तत् तु पश्यन्ति पुरुषा जितक्रोधा जितेन्द्रियाः  
१४,०९३।०७०च्	ब्राह्मणास् तपसा युक्ता यथाशक्तिप्रदायिनः  
१४,०९३।०७१अ	सहस्रशक्तिश् च शतं शतशक्तिर् दशापि च  
१४,०९३।०७१च्	दद्याद् अपश् च यः शक्त्या सर्वे तुल्यफलाः स्मृताः  
१४,०९३।०७२अ	रन्तिदेवो हि नृपतिर् अपः प्रादाद् अकिञ्चनः  
१४,०९३।०७२च्	शुद्धेन मनसा विप्र नाकपृष्ठं ततो गतः  
१४,०९३।०७३अ	न धर्मः प्रीयते तात दानैर् दत्तैर् महाफलैः  
१४,०९३।०७३च्	न्यायलब्धैर् यथा सूक्ष्मैः श्रद्धापूतैः स तुष्यति  
१४,०९३।०७४अ	गोप्रदानसहस्राणि द्विजेभ्यो ऽदान् नृगो नृपः  
१४,०९३।०७४च्	एकां दत्त्वा स पारक्यां नरकं समवाप्तवान्  
१४,०९३।०७५अ	आत्ममांसप्रदानेन शिबिर् औशीनरो नृपः  
१४,०९३।०७५च्	प्राप्य पुण्यकृतांल् लोकान् मोदते दिवि सुव्रतः  
१४,०९३।०७६अ	विभवे न नृणां पुण्यं स्वशक्त्या स्वर्जितं सताम्  
१४,०९३।०७६ब्*०१८५_०१	नृणां पुण्यं स शक्त्या च वर्जितं गर्जनं तदा  
१४,०९३।०७६च्	न यज्ञैर् विविधैर् विप्र यथान्यायेन सञ्चितैः  
१४,०९३।०७७अ	क्रोधो दानफलं हन्ति लोभात् स्वर्गं न गच्छति  
१४,०९३।०७७च्	न्यायवृत्तिर् हि तपसा दानवित् स्वर्गम् अश्नुते  
१४,०९३।०७८अ	न राजसूयैर् बहुभिर् इष्ट्वा विपुलदक्षिणैः  
१४,०९३।०७८च्	न चाश्वमेधैर् बहुभिः फलं समम् इदं तव  
१४,०९३।०७९अ	सक्तुप्रस्थेन हि जितो ब्रह्मलोकस् त्वयानघ  
१४,०९३।०७९च्	विरजो ब्रह्मभवनं गच्छ विप्र यथेच्छकम्  
१४,०९३।०८०अ	सर्वेषां वो द्विजश्रेष्ठ दिव्यं यानम् उपस्थितम्  
१४,०९३।०८०च्	आरोहत यथाकामं धर्मो ऽस्मि द्विज पश्य माम्  
१४,०९३।०८१अ	पावितो हि त्वया देहो लोके कीर्तिः स्थिरा च ते  
१४,०९३।०८१च्	सभार्यः सहपुत्रश् च सस्नुषश् च दिवं व्रज  
१४,०९३।०८२अ	इत्य् उक्तवाक्यो धर्मेण यानम् आरुह्य स द्विजः  
१४,०९३।०८२च्	सभार्यः ससुतश् चापि सस्नुषश् च दिवं ययौ  
१४,०९३।०८३अ	तस्मिन् विप्रे गते स्वर्गं ससुते सस्नुषे तदा  
१४,०९३।०८३च्	भार्याचतुर्थे धर्मज्ञे ततो ऽहं निःसृतो बिलात्  
१४,०९३।०८४अ	ततस् तु सक्तुगन्धेन क्लेदेन सलिलस्य च  
१४,०९३।०८४च्	दिव्यपुष्पावमर्दाच् च साधोर् दानलवैश् च तैः  
१४,०९३।०८४ए	विप्रस्य तपसा तस्य शिरो मे काञ्चनीकृतम्  
१४,०९३।०८५अ	तस्य सत्याभिसन्धस्य सूक्ष्मदानेन चैव ह  
१४,०९३।०८५च्	शरीरार्धं च मे विप्राः शातकुम्भमयं कृतम्  
१४,०९३।०८५ए	पश्यतेदं सुविपुलं तपसा तस्य धीमतः  
१४,०९३।०८६अ	कथम् एवंविधं मे स्याद् अन्यत् पार्श्वम् इति द्विजाः  
१४,०९३।०८६च्	तपोवनानि यज्ञांश् च हृष्टो ऽभ्येमि पुनः पुनः  
१४,०९३।०८७अ	यज्ञं त्व् अहम् इमं श्रुत्वा कुरुराजस्य धीमतः  
१४,०९३।०८७च्	आशया परया प्राप्तो न चाहं काञ्चनीकृतः  
१४,०९३।०८८अ	ततो मयोक्तं तद् वाक्यं प्रहस्य द्विजसत्तमाः  
१४,०९३।०८८च्	सक्तुप्रस्थेन यज्ञो ऽयं सम्मितो नेति सर्वथा  
१४,०९३।०८९अ	सक्तुप्रस्थलवैस् तैर् हि तदाहं काञ्चनीकृतः  
१४,०९३।०८९च्	न हि यज्ञो महान् एष सदृशस् तैर् मतो मम  
१४,०९३।०८९द्*०१८६_०१	सक्तुप्रस्थेन वो नायं यज्ञस् तुल्यो मतिर् मम  
१४,०९३।०९०	वैशम्पायन उवाच  
१४,०९३।०९०अ	इत्य् उक्त्वा नकुलः सर्वान् यज्ञे द्विजवरांस् तदा  
१४,०९३।०९०च्	जगामादर्शनं राजन् विप्रास् ते च ययुर् गृहान्  
१४,०९३।०९१अ	एतत् ते सर्वम् आख्यातं मया परपुरञ्जय  
१४,०९३।०९१च्	यद् आश्चर्यम् अभूत् तस्मिन् वाजिमेधे महाक्रतौ  
१४,०९३।०९२अ	न विस्मयस् ते नृपते यज्ञे कार्यः कथं चन  
१४,०९३।०९२च्	ऋषिकोटिसहस्राणि तपोभिर् ये दिवं गताः  
१४,०९३।०९३अ	अद्रोहः सर्वभूतेषु सन्तोषः शीलम् आर्जवम्  
१४,०९३।०९३च्	तपो दमश् च सत्यं च दानं चेति समं मतम्  
१४,०९४।००१	जनमेजय उवाच  
१४,०९४।००१अ	यज्ञे सक्ता नृपतयस् तपःसक्ता महर्षयः  
१४,०९४।००१च्	शान्तिव्यवसिता विप्राः शमो दम इति प्रभो  
१४,०९४।००२अ	तस्माद् यज्ञफलैस् तुल्यं न किं चिद् इह विद्यते  
१४,०९४।००२च्	इति मे वर्तते बुद्धिस् तथा चैतद् असंशयम्  
१४,०९४।००३अ	यज्ञैर् इष्ट्वा हि बहवो राजानो द्विजसत्तम  
१४,०९४।००३च्	इह कीर्तिं परां प्राप्य प्रेत्य स्वर्गम् इतो गताः  
१४,०९४।००४अ	देवराजः सहस्राक्षः क्रतुभिर् भूरिदक्षिणैः  
१४,०९४।००४च्	देवराज्यं महातेजाः प्राप्तवान् अखिलं विभुः  
१४,०९४।००४द्*०१८७_०१	यज्ञैस् तपोभिर् विपुलै राजानो द्विजसत्तमाः  
१४,०९४।००४द्*०१८७_०२	इह लोके परां कीर्तिं विमुच्य दिवि संस्थिताः  
१४,०९४।००५अ	यथा युधिष्ठिरो राजा भीमार्जुनपुरःसरः  
१४,०९४।००५च्	सदृशो देवराजेन समृद्ध्या विक्रमेण च  
१४,०९४।००६अ	अथ कस्मात् स नकुलो गर्हयाम् आस तं क्रतुम्  
१४,०९४।००६च्	अश्वमेधं महायज्ञं राज्ञस् तस्य महात्मनः  
१४,०९४।००६द्*०१८८_०१	इति हेतोर् महाराज नकुलो ऽगर्हयच् च तत्  
१४,०९४।००६द्*०१८८_०२	कर्म राज्ञो महाबुद्धे धर्मः सूक्ष्मो महीपते  
१४,०९४।००७	वैशम्पायन उवाच  
१४,०९४।००७अ	यज्ञस्य विधिम् अग्र्यं वै फलं चैव नरर्षभ  
१४,०९४।००७च्	गदतः शृणु मे राजन् यथावद् इह भारत  
१४,०९४।००८अ	पुरा शक्रस्य यजतः सर्व ऊचुर् महर्षयः  
१४,०९४।००८च्	ऋत्विक्षु कर्मव्यग्रेषु वितते यज्ञकर्मणि  
१४,०९४।००९अ	हूयमाने तथा वह्नौ होत्रे बहुगुणान्विते  
१४,०९४।००९च्	देवेष्व् आहूयमानेषु स्थितेषु परमर्षिषु  
१४,०९४।०१०अ	सुप्रतीतैस् तदा विप्रैः स्वागमैः सुस्वनैर् नृप  
१४,०९४।०१०च्	अश्रान्तैश् चापि लघुभिर् अध्वर्युवृषभैस् तथा  
१४,०९४।०११अ	आलम्भसमये तस्मिन् गृहीतेषु पशुष्व् अथ  
१४,०९४।०११च्	महर्षयो महाराज सम्बभूवुः कृपान्विताः  
१४,०९४।०१२अ	ततो दीनान् पशून् दृष्ट्वा ऋषयस् ते तपोधनाः  
१४,०९४।०१२च्	ऊचुः शक्रं समागम्य नायं यज्ञविधिः शुभः  
१४,०९४।०१३अ	अपविज्ञानम् एतत् ते महान्तं धर्मम् इच्छतः  
१४,०९४।०१३च्	न हि यज्ञे पशुगणा विधिदृष्टाः पुरन्दर  
१४,०९४।०१४अ	धर्मोपघातकस् त्व् एष समारम्भस् तव प्रभो  
१४,०९४।०१४च्	नायं धर्मकृतो धर्मो न हिंसा धर्म उच्यते  
१४,०९४।०१५अ	आगमेनैव ते यज्ञं कुर्वन्तु यदि हेच्छसि  
१४,०९४।०१५च्	विधिदृष्टेन यज्ञेन धर्मस् ते सुमहान् भवेत्  
१४,०९४।०१६अ	यज बीजैः सहस्राक्ष त्रिवर्षपरमोषितैः  
१४,०९४।०१६च्	एष धर्मो महाञ् शक्र चिन्त्यमानो ऽधिगम्यते  
१४,०९४।०१७अ	शतक्रतुस् तु तद् वाक्यम् ऋषिभिस् तत्त्वदर्शिभिः  
१४,०९४।०१७च्	उक्तं न प्रतिजग्राह मानमोहवशानुगः  
१४,०९४।०१८अ	तेषां विवादः सुमहाञ् जज्ञे शक्रमहर्षिणाम्  
१४,०९४।०१८च्	जङ्गमैः स्थावरैर् वापि यष्टव्यम् इति भारत  
१४,०९४।०१९अ	ते तु खिन्ना विवादेन ऋषयस् तत्त्वदर्शिनः  
१४,०९४।०१९च्	ततः सन्धाय शक्रेण पप्रच्छुर् नृपतिं वसुम्  
१४,०९४।०१९द्*०१८९_०१	धर्मसंशयम् आपन्नान् सत्यं ब्रूहि महामते  
१४,०९४।०२०अ	महाभाग कथं यज्ञेष्व् आगमो नृपते स्मृतः  
१४,०९४।०२०च्	यष्टव्यं पशुभिर् मेध्यैर् अथो बीजैर् अजैर् अपि  
१४,०९४।०२१अ	तच् छ्रुत्वा तु वचस् तेषाम् अविचार्य बलाबलम्  
१४,०९४।०२१च्	यथोपनीतैर् यष्टव्यम् इति प्रोवाच पार्थिवः  
१४,०९४।०२२अ	एवम् उक्त्वा स नृपतिः प्रविवेश रसातलम्  
१४,०९४।०२२च्	उक्त्वेह वितथं राजंश् चेदीनाम् ईश्वरः प्रभुः  
१४,०९४।०२२द्*०१९०_०१	तस्मान् न वाच्यं ह्य् एकेन बहुज्ञेनापि संशये  
१४,०९४।०२२द्*०१९०_०२	प्रजापतिम् अपाहाय स्वयम्भुवम् ऋते प्रभुम्  
१४,०९४।०२३अ	अन्यायोपगतं द्रव्यम् अतीतं यो ह्य् अपण्डितः  
१४,०९४।०२३च्	धर्माभिकाङ्क्षी यजते न धर्मफलम् अश्नुते  
१४,०९४।०२४अ	धर्मवैतंसिको यस् तु पापात्मा पुरुषस् तथा  
१४,०९४।०२४च्	ददाति दानं विप्रेभ्यो लोकविश्वासकारकम्  
१४,०९४।०२५अ	पापेन कर्मणा विप्रो धनं लब्ध्वा निरङ्कुशः  
१४,०९४।०२५च्	रागमोहान्वितः सो ऽन्ते कलुषां गतिम् आप्नुते  
१४,०९४।०२६अ	तेन दत्तानि दानानि पापेन हतबुद्धिना  
१४,०९४।०२६च्	तानि सत्त्वम् अनासाद्य नश्यन्ति विपुलान्य् अपि  
१४,०९४।०२७अ	तस्याधर्मप्रवृत्तस्य हिंसकस्य दुरात्मनः  
१४,०९४।०२७च्	दाने न कीर्तिर् भवति प्रेत्य चेह च दुर्मतेः  
१४,०९४।०२८अ	अपि सञ्चयबुद्धिर् हि लोभमोहवशङ्गतः  
१४,०९४।०२८च्	उद्वेजयति भूतानि हिंसया पापचेतनः  
१४,०९४।०२९अ	एवं लब्ध्वा धनं लोभाद् यजते यो ददाति च  
१४,०९४।०२९च्	स कृत्वा कर्मणा तेन न सिध्यति दुरागमात्  
१४,०९४।०२९द्*०१९१_०१	**** **** यो हि दद्याद् यजेत वा  
१४,०९४।०२९द्*०१९१_०२	न तस्य स फलं प्रेत्य भुङ्क्ते पापधनागमात्  
१४,०९४।०३०अ	उञ्छं मूलं फलं शाकम् उदपात्रं तपोधनाः  
१४,०९४।०३०च्	दानं विभवतो दत्त्वा नराः स्वर् यान्ति धर्मिणः  
१४,०९४।०३१अ	एष धर्मो महांस् त्यागो दानं भूतदया तथा  
१४,०९४।०३१च्	ब्रह्मचर्यं तथा सत्यम् अनुक्रोशो धृतिः क्षमा  
१४,०९४।०३१ए	सनातनस्य धर्मस्य मूलम् एतत् सनातनम्  
१४,०९४।०३२अ	श्रूयन्ते हि पुरा विप्रा विश्वामित्रादयो नृपाः  
१४,०९४।०३२च्	विश्वामित्रो ऽसितश् चैव जनकश् च महीपतिः  
१४,०९४।०३२ए	कक्षसेनार्ष्टिषेणौ च सिन्धुद्वीपश् च पार्थिवः  
१४,०९४।०३३अ	एते चान्ये च बहवः सिद्धिं परमिकां गताः  
१४,०९४।०३३च्	नृपाः सत्यैश् च दानैश् च न्यायलब्धैस् तपोधनाः  
१४,०९४।०३४अ	ब्राह्मणाः क्षत्रिया वैश्याः शूद्रा ये चाश्रितास् तपः  
१४,०९४।०३४च्	दानधर्माग्निना शुद्धास् ते स्वर्गं यान्ति भारत  
१४,०९५।००१	जनमेजय उवाच  
१४,०९५।००१अ	धर्मागतेन त्यागेन भगवन् सर्वम् अस्ति चेत्  
१४,०९५।००१च्	एतन् मे सर्वम् आचक्ष्व कुशलो ह्य् असि भाषितुम्  
१४,०९५।००२अ	ततोञ्छवृत्तेर् यद् वृत्तं सक्तुदाने फलं महत्  
१४,०९५।००२च्	कथितं मे महद् ब्रह्मंस् तथ्यम् एतद् असंशयम्  
१४,०९५।००३अ	कथं हि सर्वयज्ञेषु निश्चयः परमो भवेत्  
१४,०९५।००३च्	एतद् अर्हसि मे वक्तुं निखिलेन द्विजर्षभ  
१४,०९५।००४	वैशम्पायन उवाच  
१४,०९५।००४अ	अत्राप्य् उदाहरन्तीमम् इतिहासं पुरातनम्  
१४,०९५।००४च्	अगस्त्यस्य महायज्ञे पुरावृत्तम् अरिन्दम  
१४,०९५।००५अ	पुरागस्त्यो महातेजा दीक्षां द्वादशवार्षिकीम्  
१४,०९५।००५च्	प्रविवेश महाराज सर्वभूतहिते रतः  
१४,०९५।००६अ	तत्राग्निकल्पा होतार आसन् सत्रे महात्मनः  
१४,०९५।००६च्	मूलाहारा निराहाराः साश्मकुट्टा मरीचिपाः  
१४,०९५।००७अ	परिघृष्टिका वैघसिकाः सम्प्रक्षालास् तथैव च  
१४,०९५।००७च्	यतयो भिक्षवश् चात्र बभूवुः पर्यवस्थिताः  
१४,०९५।००८अ	सर्वे प्रत्यक्षधर्माणो जितक्रोधा जितेन्द्रियाः  
१४,०९५।००८च्	दमे स्थिताश् च ते सर्वे दम्भमोहविवर्जिताः  
१४,०९५।००९अ	वृत्ते शुद्धे स्थिता नित्यम् इन्द्रियैश् चाप्य् अवाहिताः  
१४,०९५।००९च्	उपासते स्म तं यज्ञं भुञ्जानास् ते महर्षयः  
१४,०९५।०१०अ	यथाशक्त्या भगवता तद् अन्नं समुपार्जितम्  
१४,०९५।०१०च्	तस्मिन् सत्रे तु यत् किं चिद् अयोग्यं तत्र नाभवत्  
१४,०९५।०१०ए	तथा ह्य् अनेकैर् मुनिभिर् महान्तः क्रतवः कृताः  
१४,०९५।०११अ	एवंविधेस् त्व् अगस्त्यस्य वर्तमाने महाध्वरे  
१४,०९५।०११च्	न ववर्ष सहस्राक्षस् तदा भरतसत्तम  
१४,०९५।०१२अ	ततः कर्मान्तरे राजन्न् अगस्त्यस्य महात्मनः  
१४,०९५।०१२च्	कथेयम् अभिनिर्वृत्ता मुनीनां भावितात्मनाम्  
१४,०९५।०१३अ	अगस्त्यो यजमानो ऽसौ ददात्य् अन्नं विमत्सरः  
१४,०९५।०१३च्	न च वर्षति पर्जन्यः कथम् अन्नं भविष्यति  
१४,०९५।०१४अ	सत्रं चेदं महद् विप्रा मुनेर् द्वादशवार्षिकम्  
१४,०९५।०१४च्	न वर्षिष्यति देवश् च वर्षाण्य् एतानि द्वादश  
१४,०९५।०१५अ	एतद् भवन्तः सञ्चिन्त्य महर्षेर् अस्य धीमतः  
१४,०९५।०१५च्	अगस्त्यस्यातितपसः कर्तुम् अर्हन्त्य् अनुग्रहम्  
१४,०९५।०१६अ	इत्य् एवम् उक्ते वचने ततो ऽगस्त्यः प्रतापवान्  
१४,०९५।०१६च्	प्रोवाचेदं वचो वाग्मी प्रसाद्य शिरसा मुनीन्  
१४,०९५।०१७अ	यदि द्वादशवर्षाणि न वर्षिष्यति वासवः  
१४,०९५।०१७च्	चिन्तायज्ञं करिष्यामि विधिर् एष सनातनः  
१४,०९५।०१८अ	यदि द्वादशवर्षाणि न वर्षिष्यति वासवः  
१४,०९५।०१८ब्*०१९२_०१	स्पर्शयज्ञं करिष्यामि विधिर् एष सनातनः  
१४,०९५।०१८ब्*०१९२_०२	यदि द्वादशवर्षाणि न वर्षिष्यति वासवः  
१४,०९५।०१८च्	व्यायामेनाहरिष्यामि यज्ञान् अन्यान् अतिव्रतान्  
१४,०९५।०१८द्*०१९३_०१	ध्येयात्मना हरिष्यामि यज्ञान् एतान् यतव्रतः  
१४,०९५।०१९अ	बीजयज्ञो मयायं वै बहुवर्षसमाचितः  
१४,०९५।०१९च्	बीजैः कृतैः करिष्ये च नात्र विघ्नो भविष्यति  
१४,०९५।०२०अ	नेदं शक्यं वृथा कर्तुं मम सत्रं कथं चन  
१४,०९५।०२०च्	वर्षिष्यतीह वा देवो न वा देवो भविष्यति  
१४,०९५।०२१अ	अथ वाभ्यर्थनाम् इन्द्रः कुर्यान् न त्व् इह कामतः  
१४,०९५।०२१च्	स्वयम् इन्द्रो भविष्यामि जीवयिष्यामि च प्रजाः  
१४,०९५।०२२अ	यो यद् आहारजातश् च स तथैव भविष्यति  
१४,०९५।०२२च्	विशेषं चैव कर्तास्मि पुनः पुनर् अतीव हि  
१४,०९५।०२३अ	अद्येह स्वर्णम् अभ्येतु यच् चान्यद् वसु दुर्लभम्  
१४,०९५।०२३च्	त्रिषु लोकेषु यच् चास्ति तद् इहागच्छतां स्वयम्  
१४,०९५।०२४अ	दिव्याश् चाप्सरसां सङ्घाः सगन्धर्वाः सकिन्नराः  
१४,०९५।०२४च्	विश्वावसुश् च ये चान्ये ते ऽप्य् उपासन्तु वः सदा  
१४,०९५।०२५अ	उत्तरेभ्यः कुरुभ्यश् च यत् किं चिद् वसु विद्यते  
१४,०९५।०२५च्	सर्वं तद् इह यज्ञे मे स्वयम् एवोपतिष्ठतु  
१४,०९५।०२५ए	स्वर्गं स्वर्गसदश् चैव धर्मश् च स्वयम् एव तु  
१४,०९५।०२६अ	इत्य् उक्ते सर्वम् एवैतद् अभवत् तस्य धीमतः  
१४,०९५।०२६ब्*०१९४_०१	तस्य दीप्ताग्निमहसस् त्व् अगस्त्यस्यातितेजसः  
१४,०९५।०२६च्	ततस् ते मुनयो दृष्ट्वा मुनेस् तस्य तपोबलम्  
१४,०९५।०२६ए	विस्मिता वचनं प्राहुर् इदं सर्वे महार्थवत्  
१४,०९५।०२७अ	प्रीताः स्म तव वाक्येन न त्व् इच्छामस् तपोव्ययम्  
१४,०९५।०२७च्	स्वैर् एव यज्ञैस् तुष्टाः स्मो न्यायेनेच्छामहे वयम्  
१४,०९५।०२८अ	यज्ञान् दीक्षास् तथा होमान् यच् चान्यन् मृगयामहे  
१४,०९५।०२८च्	तन् नो ऽस्तु स्वकृतैर् यज्ञैर् नान्यतो मृगयामहे  
१४,०९५।०२९अ	न्यायेनोपार्जिताहाराः स्वकर्मनिरता वयम्  
१४,०९५।०२९च्	वेदांश् च ब्रह्मचर्येण न्यायतः प्रार्थयामहे  
१४,०९५।०३०अ	न्यायेनोत्तरकालं च गृहेभ्यो निःसृता वयम्  
१४,०९५।०३०च्	धर्मदृष्टैर् विधिद्वारैस् तपस् तप्स्यामहे वयम्  
१४,०९५।०३१अ	भवतः सम्यग् एषा हि बुद्धिर् हिंसाविवर्जिता  
१४,०९५।०३१च्	एताम् अहिंसां यज्ञेषु ब्रूयास् त्वं सततं प्रभो  
१४,०९५।०३२अ	प्रीतास् ततो भविष्यामो वयं द्विजवरोत्तम  
१४,०९५।०३२च्	विसर्जिताः समाप्तौ च सत्राद् अस्माद् व्रजामहे  
१४,०९५।०३३	वैशम्पायन उवाच  
१४,०९५।०३३अ	तथा कथयताम् एव देवराजः पुरन्दरः  
१४,०९५।०३३च्	ववर्ष सुमहातेजा दृष्ट्वा तस्य तपोबलम्  
१४,०९५।०३४अ	असमाप्तौ च यज्ञस्य तस्यामितपराक्रमः  
१४,०९५।०३४च्	निकामवर्षी देवेन्द्रो बभूव जनमेजय  
१४,०९५।०३५अ	प्रसादयाम् आस च तम् अगस्त्यं त्रिदशेश्वरः  
१४,०९५।०३५च्	स्वयम् अभ्येत्य राजर्षे पुरस्कृत्य बृहस्पतिम्  
१४,०९५।०३६अ	ततो यज्ञसमाप्तौ तान् विससर्ज महामुनीन्  
१४,०९५।०३६ब्*०१९५_०१	विपिने तत्र नकुलो नकुलो ऽन्तर्हितस् तदा  
१४,०९५।०३६च्	अगस्त्यः परमप्रीतः पूजयित्वा यथाविधि  
१४,०९६।००१	जनमेजय उवाच  
१४,०९६।००१अ	को ऽसौ नकुलरूपेण शिरसा काञ्चनेन वै  
१४,०९६।००१च्	प्राह मानुषवद् वाचम् एतत् पृष्टो वदस्व मे  
१४,०९६।००२	वैशम्पायन उवाच  
१४,०९६।००२अ	एतत् पूर्वं न पृष्टो ऽहं न चास्माभिः प्रभाषितम्  
१४,०९६।००२च्	श्रूयतां नकुलो यो ऽसौ यथा वाग् अस्य मानुषी  
१४,०९६।००३अ	श्राद्धं सङ्कल्पयाम् आस जमदग्निः पुरा किल  
१४,०९६।००३च्	होमधेनुस् तम् आगाच् च स्वयं चापि दुदोह ताम्  
१४,०९६।००४अ	तत् क्षीरं स्थापयाम् आस नवे भाण्डे दृढे शुचौ  
१४,०९६।००४च्	तच् च क्रोधः स्वरूपेण पिठरं पर्यवर्तयत्  
१४,०९६।००५अ	जिज्ञासुस् तम् ऋषिश्रेष्ठं किं कुर्याद् विप्रिये कृते  
१४,०९६।००५च्	इति सञ्चिन्त्य दुर्मेधा धर्षयाम् आस तत् पयः  
१४,०९६।००६अ	तम् आज्ञाय मुनिः क्रोधं नैवास्य चुकुपे ततः  
१४,०९६।००६च्	स तु क्रोधस् तम् आहेदं प्राञ्जलिर् मूर्तिमान् स्थितः  
१४,०९६।००६द्*०१९६_०१	जिते तस्मिन् भृगुश्रेष्ठम् अभ्यभाषद् अमर्षणः  
१४,०९६।००७अ	जितो ऽस्मीति भृगुश्रेष्ठ भृगवो ह्य् अतिरोषणाः  
१४,०९६।००७च्	लोके मिथ्याप्रवादो ऽयं यत् त्वयास्मि पराजितः  
१४,०९६।००८अ	सो ऽहं त्वयि स्थितो ह्य् अद्य क्षमावति महात्मनि  
१४,०९६।००८च्	बिभेमि तपसः साधो प्रसादं कुरु मे विभो  
१४,०९६।००९	जनमेजय उवाच  
१४,०९६।००९अ	साक्षाद् दृष्टो ऽसि मे क्रोध गच्छ त्वं विगतज्वरः  
१४,०९६।००९च्	न ममापकृतं ते ऽद्य न मन्युर् विद्यते मम  
१४,०९६।०१०अ	यान् उद्दिश्य तु सङ्कल्पः पयसो ऽस्य कृतो मया  
१४,०९६।०१०च्	पितरस् ते महाभागास् तेभ्यो बुध्यस्व गम्यताम्  
१४,०९६।०११अ	इत्य् उक्तो जातसन्त्रासः स तत्रान्तरधीयत  
१४,०९६।०११च्	पितॄणाम् अभिषङ्गात् तु नकुलत्वम् उपागतः  
१४,०९६।०१२अ	स तान् प्रसादयाम् आस शापस्यान्तो भवेद् इति  
१४,०९६।०१२ब्*०१९७_०१	तेनाप्य् उक्तो महाराज धर्मराजस्य वै तदा  
१४,०९६।०१२ब्*०१९७_०२	अश्वमेधे तदागन्ता शापान् मुक्तो भविष्यति  
१४,०९६।०१२च्	तैश् चाप्य् उक्तो यदा धर्मं क्षेप्स्यसे मोक्ष्यसे तदा  
१४,०९६।०१३अ	तैश् चोक्तो यज्ञियान् देशान् धर्मारण्यानि चैव ह  
१४,०९६।०१३च्	जुगुप्सन् परिधावन् स यज्ञं तं समुपासदत्  
१४,०९६।०१४अ	धर्मपुत्रम् अथाक्षिप्य सक्तुप्रस्थेन तेन सः  
१४,०९६।०१४च्	मुक्तः शापात् ततः क्रोधो धर्मो ह्य् आसीद् युधिष्ठिरः  
१४,०९६।०१५अ	एवम् एतत् तदा वृत्तं तस्य यज्ञे महात्मनः  
१४,०९६।०१५च्	पश्यतां चापि नस् तत्र नकुलो ऽन्तर्हितस् तदा  
१४,०९६।०१५द्*०१९८_०१	स चापि भगवान् कृष्णः शङ्खचक्रगदाधरः  
१४,०९६।०१५द्*०१९८_०२	यज्ञियो यज्ञनाथश् च पुण्डरीको जनार्दनः  
१४,०९६।०१५द्*०१९८_०३	वासुदेवो हरिर् विष्णुर् अनन्तो भक्तवत्सलः  
१४,०९६।०१५द्*०१९८_०४	आ समाप्तेर् जगन्नाथो यज्ञं रक्षितवान् हरिः  
१४,०९६।०१५द्*०१९८_०५	रक्षित्वा स महाबाहुर् जगाम द्वारकां पुरीम्  
१४,०९६।०१५द्*०१९९_०१	एतत् पुण्यं महाराज शृण्वतां भुक्तिमुक्तिदम्  
१४,०९६।०१५द्*०१९९_०२	श्रोता च श्रावको यश् च स याति परमां गतिम्  
१४,०९६।०१५द्@००४_००००	जनमेजयः  
१४,०९६।०१५द्@००४_०००१	अश्वमेधे पुरा वृत्ते केशवं केशिसूदनम्  
१४,०९६।०१५द्@००४_०००२	वैशम्पायनः  
१४,०९६।०१५द्@००४_०००२	धर्मसंशयम् उद्दिश्य किम् अपृच्छत् पितामहः  
१४,०९६।०१५द्@००४_०००३	पश्चिमेनाश्वमेधेन यदा स्नातो युधिष्ठिरः  
१४,०९६।०१५द्@००४_०००४	तदा राजन् नमस्कृत्य केशवं पुनर् अब्रवीत्  
१४,०९६।०१५द्@००४_०००५	भगवन् वैष्णवा धर्माः किम्फलाः किम्परायणाः  
१४,०९६।०१५द्@००४_०००६	किं धर्मम् अधिकृत्याथ भवतोत्पादिताः पुरा  
१४,०९६।०१५द्@००४_०००७	यदि ते ऽहम् अनुग्राह्यः प्रियो ऽस्मि मधुसूदन  
१४,०९६।०१५द्@००४_०००८	श्रोतव्या यदि मे कृष्ण तन् मे कथय सुव्रत  
१४,०९६।०१५द्@००४_०००९	पवित्राः किल ते धर्माः सर्वपापप्रणाशनाः  
१४,०९६।०१५द्@००४_००१०	सर्वधर्मोत्तमाः पुण्या भगवंस् त्वन्मुखोद्गताः  
१४,०९६।०१५द्@००४_००११	याञ् श्रुत्वा ब्रह्महा गोघ्नो मातृहा गुरुतल्पगः  
१४,०९६।०१५द्@००४_००१२	पाकभेदी कृतघ्नश् च सुरापो ब्रह्मविक्रयी  
१४,०९६।०१५द्@००४_००१३	मित्रविश्वासघाती च वीरहा भ्रूणहा तथा  
१४,०९६।०१५द्@००४_००१४	तपोविक्रयिणश् चैव दानविक्रयिणस् तथा  
१४,०९६।०१५द्@००४_००१५	आत्मविक्रयिणो मूढा जीवेद् यश् च विकर्मभिः  
१४,०९६।०१५द्@००४_००१६	पापाः शठा नैकृतिका डाम्भिका दूषकास् तथा  
१४,०९६।०१५द्@००४_००१७	रसभेदकरा ये च ये च स्युर् ब्रह्मघातकाः  
१४,०९६।०१५द्@००४_००१८	शूद्रप्रेष्यकराश् चोरा विप्रा ये च पुरोहिताः  
१४,०९६।०१५द्@००४_००१९	निक्षेपहारिणः स्त्रीघ्नास् तथा ये पारदारिकाः  
१४,०९६।०१५द्@००४_००२०	एते चान्ये च पापास् ते मुच्यन्ते ते ऽपि किल्बिषात्  
१४,०९६।०१५द्@००४_००२१	तान् आचक्ष्व सुरश्रेष्ठ त्वद्भक्तस्य ममाच्युत  
१४,०९६।०१५द्@००४_००२२	इत्य् एवं कथिते देवे धर्मपुत्रेण संसदि  
१४,०९६।०१५द्@००४_००२३	वसिष्ठाद्यास् तपोयुक्ता मुनयस् तत्त्वदर्शिनः  
१४,०९६।०१५द्@००४_००२४	श्रोतुकामाः परं गुह्यं वैष्णवं धर्मम् उत्तमम्  
१४,०९६।०१५द्@००४_००२५	युधिष्ठिरः  
१४,०९६।०१५द्@००४_००२५	तथा भागवताश् चैव ततस् तं पर्यवारयन्  
१४,०९६।०१५द्@००४_००२६	तत्त्वतस् तु भवान् एव पादमूलम् उपागतम्  
१४,०९६।०१५द्@००४_००२७	यदि जानासि मां भक्तं स्निग्धं वा भक्तवत्सल  
१४,०९६।०१५द्@००४_००२८	धर्मगुह्यानि सर्वाणि वेत्तुम् इच्छामि तत्त्वतः  
१४,०९६।०१५द्@००४_००२९	धर्मान् कथय देवेश यद्य् अनुग्रहभाग् अहम्  
१४,०९६।०१५द्@००४_००३०	श्रुता मे मानवा धर्मा वासिष्ठाः काश्यपास् तथा  
१४,०९६।०१५द्@००४_००३१	गार्गीया गौतमीयाश् च तथा गोपालकस्य च  
१४,०९६।०१५द्@००४_००३२	पराशरकृताः पूर्वं मैत्रेयस्य च धीमतः  
१४,०९६।०१५द्@००४_००३३	औमा माहेश्वराश् चैव नन्दिधर्माश् च पावनाः  
१४,०९६।०१५द्@००४_००३४	ब्रह्मणा कथिता ये च कौमाराश् च श्रुता मया  
१४,०९६।०१५द्@००४_००३५	धूम्रायणकृता धर्माः काण्डवैश्वानरा अपि  
१४,०९६।०१५द्@००४_००३६	भार्गव्या याज्ञवल्क्याश् च मार्कण्डेयकृतास् तथा  
१४,०९६।०१५द्@००४_००३७	भारद्वाजकृता ये च बृहस्पतिकृताश् च ये  
१४,०९६।०१५द्@००४_००३८	कुणेश् च कुणिबाहोश् च विश्वामित्रकृताश् च ये  
१४,०९६।०१५द्@००४_००३९	सुमन्तुजैमिनिकृताः शाकुनेयास् तथैव च  
१४,०९६।०१५द्@००४_००४०	पुलस्त्यपुलहोद्गीताः पावकीयास् तथैव च  
१४,०९६।०१५द्@००४_००४१	अगस्त्यगीता मौद्गल्याः शाण्डिल्याश् चैव पावनाः  
१४,०९६।०१५द्@००४_००४२	वालखिल्यकृता ये च ये च सप्तर्षिभिः कृताः  
१४,०९६।०१५द्@००४_००४३	आपस्तम्बकृता धर्माः शङ्खस्य लिखितस्य च  
१४,०९६।०१५द्@००४_००४४	प्राजापत्यास् तथा याम्या माहेन्द्राश् च श्रुता मया  
१४,०९६।०१५द्@००४_००४५	वैय्याघ्रा व्यासगीताश् च विभाण्डककृताश् च ये  
१४,०९६।०१५द्@००४_००४६	नारदीयाः श्रुता धर्माः कापोताश् च श्रुता मया  
१४,०९६।०१५द्@००४_००४७	तथा विदुरवाक्यानि भृगोर् अङ्गिरसस् तथा  
१४,०९६।०१५द्@००४_००४८	क्रौञ्चा मृदङ्गगीताश् च सौर्या हारीतकाश् च ये  
१४,०९६।०१५द्@००४_००४९	ये पिशङ्गकृताश् चापि कौतुपा हंसपालकाः  
१४,०९६।०१५द्@००४_००५०	उद्दालककृता धर्मा औशनस्यास् तथैव च  
१४,०९६।०१५द्@००४_००५१	वैशम्पायनगीताश् च ये चान्ये ऽप्य् एवमादयः  
१४,०९६।०१५द्@००४_००५२	एतेभ्यः सर्वधर्मेभ्यो देव त्वन्मुखनिःसृताः  
१४,०९६।०१५द्@००४_००५३	पावनत्वात् पवित्रत्वाद् विशिष्टा इति मे मतिः  
१४,०९६।०१५द्@००४_००५४	तस्माद् धि त्वां प्रपन्नस्य त्वद्भक्तस्य च भावतः  
१४,०९६।०१५द्@००४_००५५	वैशम्पायनः  
१४,०९६।०१५द्@००४_००५५	युष्मदीयान् वरान् धर्मान् पुण्यान् कथय मे ऽच्युत  
१४,०९६।०१५द्@००४_००५६	एवं पृष्टस् तु धर्मज्ञो धर्मपुत्रेण केशवः  
१४,०९६।०१५द्@००४_००५७	उवाच धर्मान् सूक्ष्मार्थान् धर्मपुत्रस्य हर्षितः  
१४,०९६।०१५द्@००४_००५८	एवं ते यस्य कौन्तेय यत्नो धर्मेषु सुव्रत  
१४,०९६।०१५द्@००४_००५९	त्वत्समो दुर्लभो लोके न कश् चिद् इह विद्यते  
१४,०९६।०१५द्@००४_००६०	धर्मः श्रुतो वा दृष्टो वा कथितो वा कृतो ऽपि वा  
१४,०९६।०१५द्@००४_००६१	अनुमोदितो वा राजेन्द्र पुनातीह नरं सदा  
१४,०९६।०१५द्@००४_००६२	धर्मः पिता च माता च धर्मो नाथः सुहृत् तथा  
१४,०९६।०१५द्@००४_००६३	धर्मो भ्राता सखा चैव धर्मः स्वामी परन्तप  
१४,०९६।०१५द्@००४_००६४	धर्माद् अर्थश् च कामश् च धर्माद् भोगाः सुखानि च  
१४,०९६।०१५द्@००४_००६५	धर्माद् ऐश्वर्यम् एवाग्र्यं धर्मात् स्वर्गगतिः परा  
१४,०९६।०१५द्@००४_००६६	धर्मो यः सेवितः शुद्धस् त्रायते महतो भयात्  
१४,०९६।०१५द्@००४_००६७	धर्माद् द्विजत्वं देवत्वं धर्मः प्रापयते नरम्  
१४,०९६।०१५द्@००४_००६८	यदा च क्षीयते पापं कालेन पुरुषस्य तु  
१४,०९६।०१५द्@००४_००६९	तदा सञ्जायते बुद्धिर् धर्मं कर्तुं युधिष्ठिर  
१४,०९६।०१५द्@००४_००७०	जन्मान्तरसहस्रैस् तु मनुष्यत्वं हि दुर्लभम्  
१४,०९६।०१५द्@००४_००७१	तद् गत्वापीह यो धर्मं न करोति स वञ्चितः  
१४,०९६।०१५द्@००४_००७२	कुत्सिता ये दरिद्राश् च विरूपा व्याधितास् तथा  
१४,०९६।०१५द्@००४_००७३	परप्रेष्याश् च मूर्खाश् च न तैर् धर्मः कृतः पुरा  
१४,०९६।०१५द्@००४_००७४	ये च दीर्घायुषः शूराः पण्डिता भोगिनस् तथा  
१४,०९६।०१५द्@००४_००७५	नीरोगा रूपसम्पन्नास् तैर् धर्मः सुकृतः पुरा  
१४,०९६।०१५द्@००४_००७६	एवं धर्मः कृतः शुद्धो नयते गतिम् उत्तमाम्  
१४,०९६।०१५द्@००४_००७७	अधर्मं सेवमानस् तु तिर्यग् योन्यां पतत्य् असौ  
१४,०९६।०१५द्@००४_००७८	इदं रहस्यं कौन्तेय शृणु धर्मम् अनुत्तमम्  
१४,०९६।०१५द्@००४_००७९	कथयिष्ये परं धर्मं मम भक्तस्य पाण्डव  
१४,०९६।०१५द्@००४_००८०	इष्टस् त्वम् असि मे ऽत्यर्थं प्रपन्नश् चापि मां सदा  
१४,०९६।०१५द्@००४_००८१	परमार्थम् अपि ब्रूमः किं पुनर् धर्मसंहिताम्  
१४,०९६।०१५द्@००४_००८२	इदं मे मानुषं जन्म कृतम् आत्मनि मायया  
१४,०९६।०१५द्@००४_००८३	धर्मसंस्थापनार्थाय दुष्टानां शासनाय च  
१४,०९६।०१५द्@००४_००८४	मानुष्यं भावम् आपन्नं ये मां गृह्णन्त्य् अवज्ञया  
१४,०९६।०१५द्@००४_००८५	संसरन्तीह ते मूढास् तिर्यग् योनिष्व् अनेकशः  
१४,०९६।०१५द्@००४_००८६	ये च मां सर्वभूतस्थं पश्यन्ति ज्ञानचक्षुषा  
१४,०९६।०१५द्@००४_००८७	मद्भक्तांस् तान् सदा युक्तान् मत्समीपं नयाम्य् अहम्  
१४,०९६।०१५द्@००४_००८८	मद्भक्ता न विनश्यन्ति मद्भक्ता वीतकल्मषाः  
१४,०९६।०१५द्@००४_००८९	मद्भक्तानां तु मानुष्ये सफलं जन्म पाण्डव  
१४,०९६।०१५द्@००४_००९०	अपि पापेष्व् अभिरता मद्भक्ताः पाण्डुनन्दन  
१४,०९६।०१५द्@००४_००९१	मुच्यन्ते पापकैः सर्वैः पद्मपत्रम् इवाम्भसा  
१४,०९६।०१५द्@००४_००९२	जन्मान्तरसहस्रेषु तपसा भावितात्मनाम्  
१४,०९६।०१५द्@००४_००९३	भक्तिर् उत्पद्यते तात मनुष्याणां न संशयः  
१४,०९६।०१५द्@००४_००९४	यच् च रूपं परं गुह्यं कूटस्थम् अचलं ध्रुवम्  
१४,०९६।०१५द्@००४_००९५	न दृश्यते तथा देवैर् मद्भक्तैर् दृश्यते यथा  
१४,०९६।०१५द्@००४_००९६	अपरं यच् च मे रूपं प्रादुर्भावेषु दृश्यते  
१४,०९६।०१५द्@००४_००९७	तद् अर्चयन्ति सर्वार्थैः सर्वभूतानि पाण्डव  
१४,०९६।०१५द्@००४_००९८	कल्पकोटिसहस्रेषु व्यतीतेष्व् आगतेषु च  
१४,०९६।०१५द्@००४_००९९	दर्शयामीह तद् रूपं तत् प्रपश्यन्ति मे सुराः  
१४,०९६।०१५द्@००४_०१००	स्थित्युत्पत्तिव्ययकरं यो मां ज्ञात्वा प्रपद्यते  
१४,०९६।०१५द्@००४_०१०१	अनुगृह्णाम्य् अहं तं वै संसारान् मोचयामि च  
१४,०९६।०१५द्@००४_०१०२	अहम् आदिर् हि देवानां सृष्टा ब्रह्मादयो मया  
१४,०९६।०१५द्@००४_०१०३	प्रकृतिं स्वाम् अवष्टभ्य जगत् सर्वं सृजाम्य् अहम्  
१४,०९६।०१५द्@००४_०१०४	तमोमूलो ऽहम् अव्यक्तो रजो मध्ये प्रतिष्ठितः  
१४,०९६।०१५द्@००४_०१०५	ऊर्ध्वं सत्त्वविशालो ऽहं ब्रह्मादिस्तम्बसञ्ज्ञितः  
१४,०९६।०१५द्@००४_०१०६	मूर्धानं मे दिवं विद्धि चन्द्रादित्यौ च लोचने  
१४,०९६।०१५द्@००४_०१०७	देवाग्निर् ब्राह्मणा वक्त्रं मारुतः श्वसनश् च मे  
१४,०९६।०१५द्@००४_०१०८	दिशो मे बाहवश् चाष्टौ नक्षत्राणि च भूषणम्  
१४,०९६।०१५द्@००४_०१०९	अन्तरिक्षम् उरो विद्धि सर्वभूतावकाशकम्  
१४,०९६।०१५द्@००४_०११०	मार्गो मेघानिलाभ्यां तु यन् ममोदरम् अव्ययम्  
१४,०९६।०१५द्@००४_०१११	पृथिवीमण्डलं यद् वै द्वीपार्णवनगैर् युतम्  
१४,०९६।०१५द्@००४_०११२	सर्वसन्धारणोपेतं पादौ मम युधिष्ठिर  
१४,०९६।०१५द्@००४_०११३	स्थितो ह्य् एकगुणः खे ऽहं द्विगुणश् चास्मि मारुते  
१४,०९६।०१५द्@००४_०११४	त्रिगुणो ऽग्नौ स्थितो ऽहं वै सलिले तु चतुर्गुणः  
१४,०९६।०१५द्@००४_०११५	शब्दाद्या ये गुणाः पञ्च महाभूतेषु पञ्चसु  
१४,०९६।०१५द्@००४_०११६	तन्मात्रसंस्थितः सो ऽहं पृथिव्यां पञ्चधा स्थितः  
१४,०९६।०१५द्@००४_०११७	अहं सहस्रशीर्षस् तु सहस्रवदनेक्षणः  
१४,०९६।०१५द्@००४_०११८	सहस्रबाहूदरदृक् सहस्रोरुः सहस्रपात्  
१४,०९६।०१५द्@००४_०११९	धृत्वोर्वीं सर्वतः सम्यग् अत्यतिष्ठद् दशाङ्गुलम्  
१४,०९६।०१५द्@००४_०१२०	सर्वभूतात्मभूतस्थः सर्वव्यापी ततो ह्य् अहम्  
१४,०९६।०१५द्@००४_०१२१	अचिन्त्यो ऽहम् अनन्तो ऽहम् अजरो ऽहम् अजो ह्य् अहम्  
१४,०९६।०१५द्@००४_०१२२	अनद्यो ऽहम् अवध्यो ऽहम् अप्रमेयो ऽहम् अव्ययः  
१४,०९६।०१५द्@००४_०१२३	निर्गुणो ऽहम् अगूढात्मा निर्द्वन्द्वो निर्ममो नृप  
१४,०९६।०१५द्@००४_०१२४	निष्कलो निर्विकारो ऽहं निदानम् अमृतस्य तु  
१४,०९६।०१५द्@००४_०१२५	सुधा चाहं स्वधा चाहं स्वाहा चाहं नराधिप  
१४,०९६।०१५द्@००४_०१२६	तेजसा तपसा चाहं भूतग्रामं चतुर्विधम्  
१४,०९६।०१५द्@००४_०१२७	स्नेहपाशगुणैर् बद्ध्वा धारयाम्य् आत्ममायया  
१४,०९६।०१५द्@००४_०१२८	चतुराश्रमधर्मो ऽहं चातुर्होत्रफलाशनः  
१४,०९६।०१५द्@००४_०१२९	चतुर्मूर्तिश् चतुर्व्यूहश् चतुराश्रमभावनः  
१४,०९६।०१५द्@००४_०१३०	संहृत्याहं जगत् सर्वं कृत्वा वै गर्भम् आत्मनः  
१४,०९६।०१५द्@००४_०१३१	शयामि दिव्ययोगेन प्रलयेषु युधिष्ठिर  
१४,०९६।०१५द्@००४_०१३२	सहस्रयुगपर्यन्तां ब्राह्मीं रात्रिं महार्णवे  
१४,०९६।०१५द्@००४_०१३३	स्थित्वा सृजामि भूतानि जङ्गमानि स्थिराणि च  
१४,०९६।०१५द्@००४_०१३४	कल्पे कल्पे च भूतानि संहरामि सृजामि च  
१४,०९६।०१५द्@००४_०१३५	न च मां तानि जानन्ति मायया मोहितानि मे  
१४,०९६।०१५द्@००४_०१३६	मम चैवान्धकारस्य मार्गितव्यस्य नित्यशः  
१४,०९६।०१५द्@००४_०१३७	प्रशान्तस्येव दीपस्य गतिर् नैवोपलभ्यते  
१४,०९६।०१५द्@००४_०१३८	न तद् अस्ति क्व चिद् राजन् यत्राहं न प्रतिष्ठितः  
१४,०९६।०१५द्@००४_०१३९	न च तद् विद्यते भूतं मयि यन् न प्रतिष्ठितम्  
१४,०९६।०१५द्@००४_०१४०	यावन्मात्रं भवेद् भूतं स्थूलं सूक्ष्मम् इदं जगत्  
१४,०९६।०१५द्@००४_०१४१	जीवभूतो ह्य् अहं तस्मिंस् तावन्मात्रं प्रतिष्ठितम्  
१४,०९६।०१५द्@००४_०१४२	किं चात्र बहुनोक्तेन सत्यम् एव ब्रवीमि ते  
१४,०९६।०१५द्@००४_०१४३	यद् भूतं यद् भविष्यच् च तत् सर्वम् अहम् एव तु  
१४,०९६।०१५द्@००४_०१४४	मया सृष्टानि भूतानि मन्मयानि च भारत  
१४,०९६।०१५द्@००४_०१४५	माम् एव न विजानन्ति मायया मोहितानि मे  
१४,०९६।०१५द्@००४_०१४६	एवं सर्वं जगद् इदं सदेवासुरमानुषम्  
१४,०९६।०१५द्@००४_०१४७	मत्तः प्रभवते राजन् मय्य् एव प्रविलीयते  
१४,०९६।०१५द्@००४_०१४७	वैशम्पायन उवाच  
१४,०९६।०१५द्@००४_०१४८	एवम् आत्मोद्भवं सर्वं जगद् उद्दिश्य केशवः  
१४,०९६।०१५द्@००४_०१४९	भगवान् उवाच  
१४,०९६।०१५द्@००४_०१४९	धर्मान् धर्मात्मजस्याथ पुण्यान् अकथयत् प्रभुः  
१४,०९६।०१५द्@००४_०१५०	शृणु पाण्डव तत्त्वेन पवित्रं पापनाशनम्  
१४,०९६।०१५द्@००४_०१५१	कथ्यमानं मया पुण्यं धर्मशास्त्रफलं महत्  
१४,०९६।०१५द्@००४_०१५२	यः शृणोति शुचिर् भूत्वा एकचित्तस् तपोयुतः  
१४,०९६।०१५द्@००४_०१५३	स्वर्ग्यं यशस्यम् आयुष्यं धर्म्यं ज्ञेयं युधिष्ठिर  
१४,०९६।०१५द्@००४_०१५४	श्रद्दधानस्य तस्येह यत् पापं पूर्वसञ्चितम्  
१४,०९६।०१५द्@००४_०१५५	वैशम्पायन उवाच  
१४,०९६।०१५द्@००४_०१५५	विनश्यत्य् आशु तत् सर्वं मद्भक्तस्य विशेषतः  
१४,०९६।०१५द्@००४_०१५६	एवं श्रुत्वा वचः पुण्यं सत्यं केशवभाषितम्  
१४,०९६।०१५द्@००४_०१५७	प्रहृष्टमनसो भूत्वा चिन्तयन्तो ऽद्भुतं परम्  
१४,०९६।०१५द्@००४_०१५८	देवा ब्रह्मर्षयः सर्वे गन्धर्वाप्सरसस् तथा  
१४,०९६।०१५द्@००४_०१५९	भूता यक्षग्रहाश् चैव गुह्यका भुजगास् तथा  
१४,०९६।०१५द्@००४_०१६०	वालखिल्या महात्मानो योगिनस् तत्त्वदर्शिनः  
१४,०९६।०१५द्@००४_०१६१	तथा भागवताश् चापि पञ्चकालम् उपासकाः  
१४,०९६।०१५द्@००४_०१६२	कौतूहलसमायुक्ताः प्रहृष्टेन्द्रियमानसाः  
१४,०९६।०१५द्@००४_०१६३	श्रोतुकामाः परं धर्मं वैष्णवं धर्मशासनात्  
१४,०९६।०१५द्@००४_०१६४	हृदि कर्तुं च तद् वाक्यं प्रणेमुः शिरसा नताः  
१४,०९६।०१५द्@००४_०१६५	ततस् ते वासुदेवेन दृष्टाः सौम्येन चक्षुषा  
१४,०९६।०१५द्@००४_०१६६	विमुक्तपापान् आलोक्य प्रणम्य शिरसा हरिम्  
१४,०९६।०१५द्@००४_०१६७	पप्रच्छ केशवं धर्मं धर्मपुत्रः प्रतापवान्  
१४,०९६।०१५द्@००४_०१६८	कीदृशी ब्राह्मणस्याथ क्षत्रियस्यापि कीदृशी  
१४,०९६।०१५द्@००४_०१६९	वैश्यस्य कीदृशी देव गतिः शूद्रस्य कीदृशी  
१४,०९६।०१५द्@००४_०१७०	कथं बध्येत पाशेन ब्राह्मणस् तु यमालये  
१४,०९६।०१५द्@००४_०१७१	क्षत्रियो वाथ वैश्यो वा शूद्रो वा बध्यते कथम्  
१४,०९६।०१५द्@००४_०१७२	वैशम्पायन उवाच  
१४,०९६।०१५द्@००४_०१७२	एतत् कर्मफलं ब्रूहि लोकनाथ नमो ऽस्तु ते  
१४,०९६।०१५द्@००४_०१७३	पृष्टो ऽथ केशवो ह्य् एवं धर्मपुत्रेण धीमता  
१४,०९६।०१५द्@००४_०१७४	उवाच संसारगतिं चातुर्वर्ण्यस्य कर्मजाम्  
१४,०९६।०१५द्@००४_०१७४	भगवान् उवाच  
१४,०९६।०१५द्@००४_०१७५	शृणु वर्णक्रमेणैव धर्मं धर्मभृतां वर  
१४,०९६।०१५द्@००४_०१७६	नास्ति किं चिन् नरश्रेष्ठ दुष्कृतं ब्राह्मणस्य तु  
१४,०९६।०१५द्@००४_०१७७	ये स्थिताः स्युः सदाध्यात्मे सन्ध्यां ये चाप्य् उपासते  
१४,०९६।०१५द्@००४_०१७८	यैश् च पूर्णाहुतिः प्राप्ता विधिवज् जुह्वते च ये  
१४,०९६।०१५द्@००४_०१७९	वैश्वदेवं च ये कुर्युः पूजयन्त्य् अतिथींश् च ये  
१४,०९६।०१५द्@००४_०१८०	नित्यं स्वाध्यायशीलाश् च जपयज्ञपराश् च ये  
१४,०९६।०१५द्@००४_०१८१	सायम्प्रातर् हुताशाश् च शूद्रभोजनवर्जिताः  
१४,०९६।०१५द्@००४_०१८२	डम्भानृतविमुक्ताश् च स्वदारनिरताश् च ये  
१४,०९६।०१५द्@००४_०१८३	पञ्चयज्ञरता ये च ये ऽग्निहोत्रम् उपासते  
१४,०९६।०१५द्@००४_०१८४	दहन्ति दुष्कृतं येषां हूयमानाग्नयस् त्रयः  
१४,०९६।०१५द्@००४_०१८५	नष्टदुष्कृतकर्माणो ब्रह्मलोकं व्रजन्ति ते  
१४,०९६।०१५द्@००४_०१८६	ब्रह्मलोके पुनः कामं गन्धर्वैर् ब्रह्मगायकैः  
१४,०९६।०१५द्@००४_०१८७	उद्गीयमानाः प्रयतैः पूज्यमानाः स्वयम्भुवा  
१४,०९६।०१५द्@००४_०१८८	ब्रह्मलोके प्रमोदन्ते यावद् आभूतसम्प्लवम्  
१४,०९६।०१५द्@००४_०१८९	क्षत्रियो ऽपि स्थितो राज्ये स्वधर्मपरिपालकः  
१४,०९६।०१५द्@००४_०१९०	सम्यक् प्रजाः पालयिता षड्भागनिरतः सदा  
१४,०९६।०१५द्@००४_०१९१	यज्ञदानरतो धीरः स्वदारनिरतः सदा  
१४,०९६।०१५द्@००४_०१९२	शास्त्रानुसारी तत्त्वज्ञः प्रजाकार्यपरायणः  
१४,०९६।०१५द्@००४_०१९३	विप्रेभ्यः कामदो नित्यं भृत्यानां भरणे रतः  
१४,०९६।०१५द्@००४_०१९४	सत्यसन्धः शुचिर् नित्यं लोभडम्भविवर्जितः  
१४,०९६।०१५द्@००४_०१९५	क्षत्रियो ऽप्य् उत्तमां याति गतिं देवनिषेविताम्  
१४,०९६।०१५द्@००४_०१९६	तत्र दिव्याप्सरोभिस् तु गन्धर्वैश् च विशेषतः  
१४,०९६।०१५द्@००४_०१९७	सेव्यमानो महातेजाः क्रीडते शक्रपूजितः  
१४,०९६।०१५द्@००४_०१९८	चतुर्युगानि वै त्रिंशत् क्रीडित्वा तत्र देववत्  
१४,०९६।०१५द्@००४_०१९९	इह मानुषलोके तु चतुर्वेदी द्विजो भवेत्  
१४,०९६।०१५द्@००४_०२००	कृषिगोपालनिरतो धर्मान्वेषणतत्परः  
१४,०९६।०१५द्@००४_०२०१	दानधर्मे ऽपि निरतो विप्रशुश्रूषकस् तथा  
१४,०९६।०१५द्@००४_०२०२	सत्यसन्धः शुचिर् नित्यं लोभडम्भविवर्जितः  
१४,०९६।०१५द्@००४_०२०३	ऋजुः स्वदारनिरतो हिंसाद्रोहविवर्जितः  
१४,०९६।०१५द्@००४_०२०४	वणिग्धर्मान् नमुञ्चन् वै देवब्राह्मणपूजकः  
१४,०९६।०१५द्@००४_०२०५	वैश्यः स्वर्गतिम् आप्नोति पूज्यमानो ऽप्सरोगणैः  
१४,०९६।०१५द्@००४_०२०६	चतुर्युगानि वै त्रिंशत् क्रीडित्वा दश पञ्च च  
१४,०९६।०१५द्@००४_०२०७	इह मानुष्यलोके च राजा भवति वीर्यवान्  
१४,०९६।०१५द्@००४_०२०८	सुवर्णकोट्यः पञ्चाशद् रत्नानां च शतं तथा  
१४,०९६।०१५द्@००४_०२०९	हस्त्यश्वरथसंयुक्तान् महाभोगांश् च सेवते  
१४,०९६।०१५द्@००४_०२१०	त्रयाणाम् अपि वर्णानां शुश्रूषानिरतः सदा  
१४,०९६।०१५द्@००४_०२११	विशेषतस् तु विप्राणां दासवद् यस् तु तिष्ठति  
१४,०९६।०१५द्@००४_०२१२	अयाचितप्रदाता च सत्यशौचसमन्वितः  
१४,०९६।०१५द्@००४_०२१३	गुरुदेवार्चनरतः परदारविवर्जितः  
१४,०९६।०१५द्@००४_०२१४	परपीडाम् अकृत्वैव भृत्यवर्गं बिभर्ति यः  
१४,०९६।०१५द्@००४_०२१५	शूद्रो ऽपि स्वर्गम् आप्नोति जीवानाम् अभयप्रदः  
१४,०९६।०१५द्@००४_०२१६	स स्वर्गलोके क्रीडित्वा वर्षकोटिं महातपाः  
१४,०९६।०१५द्@००४_०२१७	इह मानुषलोके तु वैश्यो धनपतिर् भवेत्  
१४,०९६।०१५द्@००४_०२१८	एवं धर्मात् परं नास्ति महत् संसारमोक्षणम्  
१४,०९६।०१५द्@००४_०२१९	न च धर्मात् परं किं चित् पापकर्मव्यपोहनम्  
१४,०९६।०१५द्@००४_०२२०	तस्माद् धर्मः सदा कार्यो मानुष्यं प्राप्य दुर्लभम्  
१४,०९६।०१५द्@००४_०२२१	न हि धर्मानुरक्तानां लोके किं चिन् न दुर्लभम्  
१४,०९६।०१५द्@००४_०२२२	स्वयम्भुविहितो धर्मो यो यस्येह नरेश्वर  
१४,०९६।०१५द्@००४_०२२३	स तेन क्षपयेत् पापं सम्यग् आचरितेन च  
१४,०९६।०१५द्@००४_०२२४	सहजं यद् भवेत् कर्म न तत् त्याज्यं हि केन चित्  
१४,०९६।०१५द्@००४_०२२५	स एव तस्य धर्मो हि तेन सिद्धिं स गच्छति  
१४,०९६।०१५द्@००४_०२२६	विगुणो ऽपि स्वधर्मस् तु पापकर्म व्यपोहति  
१४,०९६।०१५द्@००४_०२२७	युधिष्ठिर उवाच  
१४,०९६।०१५द्@००४_०२२७	एवम् एव तु धर्मो ऽपि क्षीयते पापवर्धनात्  
१४,०९६।०१५द्@००४_०२२८	भगवन् देवदेवेश श्रोतुं कौतूहलं हि मे  
१४,०९६।०१५द्@००४_०२२९	भगवान् उवाच  
१४,०९६।०१५द्@००४_०२२९	शुभस्याप्य् अशुभस्यापि क्षयवृद्धी यथाक्रमम्  
१४,०९६।०१५द्@००४_०२३०	शृणु पार्थिव तत् सर्वं धर्मं सूक्ष्मं सनातनम्  
१४,०९६।०१५द्@००४_०२३१	दुर्विज्ञेयतमं नित्यम् अत्र भग्ना महाजनाः  
१४,०९६।०१५द्@००४_०२३२	यथैव शीतम् उदकम् उष्णेन बहुनावृतम्  
१४,०९६।०१५द्@००४_०२३३	भवेत् तु तत्क्षणाद् उष्णं शीतत्वं च विनश्यति  
१४,०९६।०१५द्@००४_०२३४	यथोष्णं वा भवेद् अल्पं शीतेन बहुनावृतम्  
१४,०९६।०१५द्@००४_०२३५	शीतलं तद् भवेत् सर्वम् उष्णत्वं च विनश्यति  
१४,०९६।०१५द्@००४_०२३६	एवं तु यद् भवेद् भूरि सुकृतं वाथ दुष्कृतम्  
१४,०९६।०१५द्@००४_०२३७	तद् अल्पं क्षपयेच् छीघ्रं नात्र कार्या विचारणा  
१४,०९६।०१५द्@००४_०२३८	समत्वे सति राजेन्द्र तयोः सुकृतपापयोः  
१४,०९६।०१५द्@००४_०२३९	गूहितस्य भवेद् वृद्धिः कीर्तितस्य भवेत् क्षयः  
१४,०९६।०१५द्@००४_०२४०	ख्यापनेनानुतापेन प्रायः पापं विनश्यति  
१४,०९६।०१५द्@००४_०२४१	तथा कृतस् तु राजेन्द्र धर्मो नश्यति मानद  
१४,०९६।०१५द्@००४_०२४२	ताव् उभौ गूहितौ सम्यग् वृद्धिं यातौ न संशयः  
१४,०९६।०१५द्@००४_०२४३	तस्मात् सर्वप्रयत्नेन न पापं गूहयेद् बुधः  
१४,०९६।०१५द्@००४_०२४४	तस्माद् एतत् प्रयत्नेन कीर्तयेत् क्षयकारणात्  
१४,०९६।०१५द्@००४_०२४५	तस्मात् सङ्कीर्तयेत् पापं सत्यं धर्मं च गूहयेत्  
१४,०९६।०१५द्@००४_०२४५	वैशम्पायन उवाच  
१४,०९६।०१५द्@००४_०२४६	एवं श्रुत्वा वचस् तस्य धर्मपुत्रो ऽच्युतस्य तु  
१४,०९६।०१५द्@००४_०२४७	युधिष्ठिर उवाच  
१४,०९६।०१५द्@००४_०२४७	पप्रच्छ पुनर् अप्य् अन्यान् धर्मान् धर्मात्मजो हरिम्  
१४,०९६।०१५द्@००४_०२४८	वृथा च कति जन्मानि वृथा दानानि यानि च  
१४,०९६।०१५द्@००४_०२४९	वृथा च जीवितं केषां नराणां पुरुषोत्तम  
१४,०९६।०१५द्@००४_०२५०	कीदृशासु व्यवस्थासु दानं दत्तं जनार्दन  
१४,०९६।०१५द्@००४_०२५१	इह लोके ऽनुभवति पुरुषः पुरुषोत्तम  
१४,०९६।०१५द्@००४_०२५२	गर्भस्थे किं समश्नाति किं बाल्ये वापि केशव  
१४,०९६।०१५द्@००४_०२५३	यौवनस्थे ऽपि किं कृष्ण वार्धके वापि किं भवेत्  
१४,०९६।०१५द्@००४_०२५४	सात्त्विकं कीदृशं दानं राजसं कीदृशं भवेत्  
१४,०९६।०१५द्@००४_०२५५	तामसं कीदृशं देव तर्पयिष्यति किं प्रभो  
१४,०९६।०१५द्@००४_०२५६	उत्तमं कीदृशं दानं मध्यमं कीदृशं भवेत्  
१४,०९६।०१५द्@००४_०२५७	अधमं कीदृशं दानं तेषां वा वद किं फलम्  
१४,०९६।०१५द्@००४_०२५८	किं दानं नयति ह्य् ऊर्ध्वं किं गतिं मध्यमां भवेत्  
१४,०९६।०१५द्@००४_०२५९	गतिं जघन्याम् अथ वा देवदेव ब्रवीहि मे  
१४,०९६।०१५द्@००४_०२६०	एतद् इच्छामि विज्ञातुं परं कौतूहलं हि मे  
१४,०९६।०१५द्@००४_०२६१	त्वदीयं वचनं सत्यं पुण्यं च मधुसूदन  
१४,०९६।०१५द्@००४_०२६१	वैशम्पायन उवाच  
१४,०९६।०१५द्@००४_०२६२	एवं धर्मं प्रयत्नेन पृष्टः पाण्डुसुतेन वै  
१४,०९६।०१५द्@००४_०२६३	उवाच वासुदेवो ऽथ धर्मान् धर्मात्मजस्य च  
१४,०९६।०१५द्@००४_०२६४	शृणु राजन् यथान्यायं वचनं तथ्यम् उत्तमम्  
१४,०९६।०१५द्@००४_०२६५	कथ्यमानं मया पुण्यं सर्वपापव्यपोहनम्  
१४,०९६।०१५द्@००४_०२६६	वृथा च दश जन्मानि चत्वारि च नराधिप  
१४,०९६।०१५द्@००४_०२६७	वृथा दानानि पञ्चाशत् पञ्चैव च यथाक्रमम्  
१४,०९६।०१५द्@००४_०२६८	वृथा च जीवितं येषां ते च षट् परिकीर्तिताः  
१४,०९६।०१५द्@००४_०२६९	अनुक्रमेण सर्वाणि तानि वक्ष्यामि पार्थिव  
१४,०९६।०१५द्@००४_०२७०	धर्मघ्नानां वृथा जन्म लुब्धानां पापिनां तथा  
१४,०९६।०१५द्@००४_०२७१	वृथा पाकं च ये ऽश्नन्ति परदाररताश् च ये  
१४,०९६।०१५द्@००४_०२७२	पाकभेदकरा ये च ये च स्युः सत्यवर्जिताः  
१४,०९६।०१५द्@००४_०२७३	मृष्टम् अश्नाति यश् चैको दृश्यमानस् तु बान्धवैः  
१४,०९६।०१५द्@००४_०२७४	पितरं मातरं चैव उपाध्यायं गुरुं तथा  
१४,०९६।०१५द्@००४_०२७५	मातुलं मातुलानीं च यो निहन्याच् छपेत वा  
१४,०९६।०१५द्@००४_०२७६	ब्राह्मणश् चैव यो भूत्वा सन्ध्योपासनवर्जितः  
१४,०९६।०१५द्@००४_०२७७	निर्ब्रह्मो निःस्वधश् चैव शूद्राणाम् अन्नभुग् द्विजः  
१४,०९६।०१५द्@००४_०२७८	मम वा शङ्करस्यापि ब्रह्मणो वा युधिष्ठिर  
१४,०९६।०१५द्@००४_०२७९	अथ वा ब्राह्मणानां तु ये न भक्ता नराधमाः  
१४,०९६।०१५द्@००४_०२८०	वृथा जन्मान्य् अथैतेषां पापिनां विद्धि पाण्डव  
१४,०९६।०१५द्@००४_०२८१	अश्रद्धया च यद् दत्तम् अवमानेन वापि यत्  
१४,०९६।०१५द्@००४_०२८२	डम्भार्थम् अपि यद् दत्तं यत् पाषण्डिहृतं नृप  
१४,०९६।०१५द्@००४_०२८३	शूद्राचाराय यद् दत्तं यद् दत्त्वा चानुकीर्तितम्  
१४,०९६।०१५द्@००४_०२८४	रोषयुक्तं तु यद् दत्तं यद् दत्तम् अनुशोचितम्  
१४,०९६।०१५द्@००४_०२८५	डम्भार्जितं च यद् दत्तं यच् च वाप्य् अनृतार्जितम्  
१४,०९६।०१५द्@००४_०२८६	ब्राह्मणस्वं च यद् दत्तं चौर्येणाप्य् आर्जितं च यत्  
१४,०९६।०१५द्@००४_०२८७	अभिशस्ताहृतं यत् तु यद् दत्तं पतिते द्विजे  
१४,०९६।०१५द्@००४_०२८८	निर्ब्रह्माभिहृतं यत् तु यद् धृतं सर्वयाचकैः  
१४,०९६।०१५द्@००४_०२८९	व्रात्यैस् तु यद् धृतं दानम् आरूढपतितैश् च यत्  
१४,०९६।०१५द्@००४_०२९०	यद् दत्तं स्वैरिणीभर्तुः श्वशुरान् अनुवर्तिने  
१४,०९६।०१५द्@००४_०२९१	यद् ग्रामयाचकहृतं यत् कृतघ्नहृतं तथा  
१४,०९६।०१५द्@००४_०२९२	उपपातकिने दत्तं वेदविक्रयिणे च यत्  
१४,०९६।०१५द्@००४_०२९३	स्त्रीजिताय च यद् दत्तं व्यालग्राहिहृतं च यत्  
१४,०९६।०१५द्@००४_०२९४	पुरोहिताय यद् दत्तं चिकित्सकहृतं च यत्  
१४,०९६।०१५द्@००४_०२९५	यद् वणिक्कर्मिणे दत्तं क्षुद्रमन्त्रोपजीविने  
१४,०९६।०१५द्@००४_०२९६	यच् छूद्रजीविने दत्तं यच् च देवलकाय च  
१४,०९६।०१५द्@००४_०२९७	देवद्रव्याशिने यच् च यद् दत्तं चित्रकर्मिणे  
१४,०९६।०१५द्@००४_०२९८	रङ्गोपजीविने दत्तं यच् च मांसोपजीविने  
१४,०९६।०१५द्@००४_०२९९	सेवकाय च यद् दत्तं यद् दत्तं ब्राह्मणब्रुवे  
१४,०९६।०१५द्@००४_०३००	अग्निहीने च यद् दत्तं दत्तं वार्धुषिकाय च  
१४,०९६।०१५द्@००४_०३०१	यद् अनाचारिणे दत्तं यत् तु दत्तम् अनग्नये  
१४,०९६।०१५द्@००४_०३०२	असन्ध्योपासिने दत्तं यच् छूद्रग्रामवासिने  
१४,०९६।०१५द्@००४_०३०३	यन् मिथ्यालिङ्गिने दत्तं दत्तं सर्वाशिने च यत्  
१४,०९६।०१५द्@००४_०३०४	नास्तिकाय च यद् दत्तं धर्मविक्रयिणे च यत्  
१४,०९६।०१५द्@००४_०३०५	चारकाय च यद् दत्तं यद् दत्तं कूटसाक्षिणे  
१४,०९६।०१५द्@००४_०३०६	ग्रामकूटाय यद् दत्तं दानं पार्थिवपुङ्गव  
१४,०९६।०१५द्@००४_०३०७	वृथा भवति तत् सर्वं नात्र कार्या विचारणा  
१४,०९६।०१५द्@००४_०३०८	विप्रनामधरा ह्य् एते लोलुपा ब्राह्मणाधमाः  
१४,०९६।०१५द्@००४_०३०९	नात्मानं तारयन्त्य् एते न दातारं युधिष्ठिर  
१४,०९६।०१५द्@००४_०३१०	एतेभ्यो दत्तमात्राणि दानानि च बहून्य् अपि  
१४,०९६।०१५द्@००४_०३११	वृथा भवन्ति राजेन्द्र भस्मन्य् आज्याहुतिर् यथा  
१४,०९६।०१५द्@००४_०३१२	एतेषु यत् फलं किं चिद् भविष्यति कथं चन  
१४,०९६।०१५द्@००४_०३१३	राक्षसाश् च पिशाचाश् च तद् विलुम्पन्ति हर्षिताः  
१४,०९६।०१५द्@००४_०३१४	वृथा ह्य् एतानि दत्तानि कथितानि समासतः  
१४,०९६।०१५द्@००४_०३१५	जीवितं तु वृथा येषां तच् छृणुष्व युधिष्ठिर  
१४,०९६।०१५द्@००४_०३१६	ये मां न प्रतिपद्यन्ते शङ्करं वा नराधमाः  
१४,०९६।०१५द्@००४_०३१७	ब्राह्मणान् वा महीदेवान् वृथा जीवन्ति ते नराः  
१४,०९६।०१५द्@००४_०३१८	हेतुशास्त्रेषु ये सक्ताः कुदृष्टिपथम् आश्रिताः  
१४,०९६।०१५द्@००४_०३१९	वेदान् निन्दन्त्य् अनाचारा वृथा जीवन्ति ते नराः  
१४,०९६।०१५द्@००४_०३२०	कुशलैः कृतशास्त्राणि पठित्वा ये नराधमाः  
१४,०९६।०१५द्@००४_०३२१	विप्रान् निन्दन्ति यज्ञांश् च वृथा जीवन्ति ते नराः  
१४,०९६।०१५द्@००४_०३२२	ये च दुर्गां कुमारं वा वायुम् अग्निं जलं रविम्  
१४,०९६।०१५द्@००४_०३२३	पितरं मातरं चैव गुरुम् इन्द्रं निशाकरम्  
१४,०९६।०१५द्@००४_०३२४	मूढा निन्दन्त्य् अनाचारा वृथा जीवन्ति ते नराः  
१४,०९६।०१५द्@००४_०३२५	विद्यमाने धने यस् तु दानधर्मविवर्जितः  
१४,०९६।०१५द्@००४_०३२६	मृष्टम् अश्नाति यश् चैको वृथा जीवति सो ऽपि च  
१४,०९६।०१५द्@००४_०३२७	वृथा जीवितम् आख्यातं दानकालं ब्रवीमि ते  
१४,०९६।०१५द्@००४_०३२८	तमोनिविष्टचित्तेन दत्तं दानं तु यद् भवेत्  
१४,०९६।०१५द्@००४_०३२९	स तस्य फलम् अश्नाति नरो गर्भगतो नृप  
१४,०९६।०१५द्@००४_०३३०	ईर्ष्यामात्सर्यसंयुक्तो डम्भार्थं चार्थकारणात्  
१४,०९६।०१५द्@००४_०३३१	ददाति दानं यो मर्त्यो बालभावे तद् अश्नुते  
१४,०९६।०१५द्@००४_०३३२	भोक्तुं भोगं न शक्तस् तु व्याधिभिः पीडितो भृशम्  
१४,०९६।०१५द्@००४_०३३३	ददाति दानं यो मर्त्यो वृद्धभावे तद् अश्नुते  
१४,०९६।०१५द्@००४_०३३४	श्रद्धायुक्तः शुचिः स्नातः प्रसन्नेन्द्रियमानसः  
१४,०९६।०१५द्@००४_०३३५	ददाति दानं यो मर्त्यो यौवने स तद् अश्नुते  
१४,०९६।०१५द्@००४_०३३६	स्वयं नीत्वा तु यद् दानं भक्त्या पात्रे प्रदीयते  
१४,०९६।०१५द्@००४_०३३७	तत् सार्वकालिकं विद्धि दानम् आमरणान्तिकम्  
१४,०९६।०१५द्@००४_०३३८	सात्त्विकं राजसं चैव तामसं च युधिष्ठिर  
१४,०९६।०१५द्@००४_०३३९	दानं दानफलं चैव गतिं च त्रिविधां शृणु  
१४,०९६।०१५द्@००४_०३४०	दानं दातव्यम् इत्य् एव मतिं कृत्वा द्विजाय वै  
१४,०९६।०१५द्@००४_०३४१	उपकारवियुक्ताय यद् दत्तं तद् धि सात्त्विकम्  
१४,०९६।०१५द्@००४_०३४२	श्रोत्रियाय दरिद्राय बहुभृत्याय पाण्डव  
१४,०९६।०१५द्@००४_०३४३	दीयते यत् प्रहृष्टेन तत् सात्त्विकम् उदाहृतम्  
१४,०९६।०१५द्@००४_०३४४	वेदाक्षरविहीनाय यत् तु पूर्वोपकारिणे  
१४,०९६।०१५द्@००४_०३४५	समृद्धाय च यद् दत्तं तद् दानं राजसं स्मृतम्  
१४,०९६।०१५द्@००४_०३४६	सम्बन्धिने च यद् दत्तं प्रमत्ताय च पाण्डव  
१४,०९६।०१५द्@००४_०३४७	फलार्थिभिर् अपात्राय तद् दानं राजसं स्मृतम्  
१४,०९६।०१५द्@००४_०३४८	वैश्वदेवविहीनाय दानम् अश्रोत्रियाय च  
१४,०९६।०१५द्@००४_०३४९	दीयते तस्करायापि तद् दानं तामसं स्मृतम्  
१४,०९६।०१५द्@००४_०३५०	सरोषम् अवधूतं च क्लेशयुक्तम् अवज्ञया  
१४,०९६।०१५द्@००४_०३५१	सेवकाय च यद् दत्तं तत् तामसम् उदाहृतम्  
१४,०९६।०१५द्@००४_०३५२	देवाः पितृगणाश् चैव मुनयश् चाग्नयस् तथा  
१४,०९६।०१५द्@००४_०३५३	सात्त्विकं दानम् अश्नन्ति तुष्यन्ति च नरेश्वर  
१४,०९६।०१५द्@००४_०३५४	दानवा दैत्यसङ्घाश् च ग्रहा यक्षाः सराक्षसाः  
१४,०९६।०१५द्@००४_०३५५	राजसं दानम् अश्नन्ति वर्जितं पितृदैवतैः  
१४,०९६।०१५द्@००४_०३५६	पिशाचाः प्रेतसङ्घाश् च कश्मला ये मलीमसाः  
१४,०९६।०१५द्@००४_०३५७	तामसं दानम् अश्नन्ति गतिं च त्रिविधां शृणु  
१४,०९६।०१५द्@००४_०३५८	सात्त्विकानां तु दानानाम् उत्तमं फलम् उच्यते  
१४,०९६।०१५द्@००४_०३५९	मध्यमं राजसानां तु तामसानां तु पश्चिमम्  
१४,०९६।०१५द्@००४_०३६०	अभिगम्योपनीतानां दानानाम् उत्तमं फलम्  
१४,०९६।०१५द्@००४_०३६१	मध्यमं तु समाहूय जघन्यं याचते फलम्  
१४,०९६।०१५द्@००४_०३६२	अयाचितप्रदाता यः स याति गतिम् उत्तमाम्  
१४,०९६।०१५द्@००४_०३६३	समाहूय तु यो दद्यान् मध्यमां स गतिं व्रजेत्  
१४,०९६।०१५द्@००४_०३६४	याचितो यश् च वै दद्याज् जघन्यां स गतिं व्रजेत्  
१४,०९६।०१५द्@००४_०३६५	उत्तमा दैविका ज्ञेया मध्यमा मानुषी गतिः  
१४,०९६।०१५द्@००४_०३६६	गतिं जघन्यां तिर्यक्षु गतिर् एषा त्रिधा स्मृता  
१४,०९६।०१५द्@००४_०३६७	पात्रभूतेषु विप्रेषु सुस्थितेष्व् आहिताग्निषु  
१४,०९६।०१५द्@००४_०३६८	यत् तु निक्षिप्यते दानम् अक्षय्यं सम्प्रकीर्तितम्  
१४,०९६।०१५द्@००४_०३६९	श्रोत्रियाणां दरिद्राणां भरणं कुरु पार्थिव  
१४,०९६।०१५द्@००४_०३७०	समृद्धानां द्विजातीनां कुर्यात् तेषां च रक्षणम्  
१४,०९६।०१५द्@००४_०३७१	दरिद्रान् वृत्तिहीनांश् च प्रदानैः सुष्ठु पूजय  
१४,०९६।०१५द्@००४_०३७२	आतुरस्यौषधैः कार्यं नीरुजस्य किम् औषधैः  
१४,०९६।०१५द्@००४_०३७३	पापं प्रतिग्रहीतारं प्रदातुर् उपगच्छति  
१४,०९६।०१५द्@००४_०३७४	प्रतिग्रहीतुर् यत् पुण्यं प्रदातारम् उपैति तत्  
१४,०९६।०१५द्@००४_०३७५	तस्माद् दानं सदा कार्यं परत्र हितम् इच्छता  
१४,०९६।०१५द्@००४_०३७६	वेदविद्यावदातेषु सदा शूद्रान्नवर्जिषु  
१४,०९६।०१५द्@००४_०३७७	प्रयत्नेन विधातव्यो महादानमयो निधिः  
१४,०९६।०१५द्@००४_०३७८	येषां दाराः प्रतीक्षन्ते सहस्रस्येव लम्भनम्  
१४,०९६।०१५द्@००४_०३७९	भुक्तशेषस्य भक्तस्य तान् निमन्त्रय पाण्डव  
१४,०९६।०१५द्@००४_०३८०	आमन्त्र्य तु निराशानि न कर्तव्यानि भारत  
१४,०९६।०१५द्@००४_०३८१	कुलानि सुदरिद्राणां तेषाम् आशा हता भवेत्  
१४,०९६।०१५द्@००४_०३८२	मद्भक्ता ये नरश्रेष्ठ मद्गता मत्परायणाः  
१४,०९६।०१५द्@००४_०३८३	मद्याजिनो मन्नियमास् तान् प्रयत्नेन पूजयेत्  
१४,०९६।०१५द्@००४_०३८४	तेषां तु पावनायाहं नित्यम् एव युधिष्ठिर  
१४,०९६।०१५द्@००४_०३८५	उभे सन्ध्ये ऽपि तिष्ठामि ह्य् अस्कन्नं तद् व्रतं मम  
१४,०९६।०१५द्@००४_०३८६	तस्माद् अष्टाक्षरं मन्त्रं मद्भक्तैर् वीतकल्मषैः  
१४,०९६।०१५द्@००४_०३८७	सन्ध्याकालेषु जप्तव्यं सततं चात्मशुद्धये  
१४,०९६।०१५द्@००४_०३८८	अन्येषाम् अपि विप्राणां किल्बिषं हि प्रणश्यति  
१४,०९६।०१५द्@००४_०३८९	उभे सन्ध्ये ऽप्य् उपासीत तस्माद् विप्रो विशुद्धये  
१४,०९६।०१५द्@००४_०३९०	दैवे श्राद्धे च विप्रः स नियोक्तव्यो ऽजुगुप्सया  
१४,०९६।०१५द्@००४_०३९१	जुगुप्सितस् तु यः श्राद्धं दहत्य् अग्निर् इवेन्धनम्  
१४,०९६।०१५द्@००४_०३९२	भारतं मानवो धर्मो वेदाः साङ्गाश् चिकित्सितम्  
१४,०९६।०१५द्@००४_०३९३	आज्ञासिद्धानि चत्वारि न हन्तव्यानि हेतुभिः  
१४,०९६।०१५द्@००४_०३९४	न ब्राह्मणान् परीक्षेत दैवे कर्मणि धर्मवित्  
१४,०९६।०१५द्@००४_०३९५	महान् भवेत् परीवादो ब्राह्मणानां परीक्षणे  
१४,०९६।०१५द्@००४_०३९६	ब्राह्मणानां परीवादं यः कुर्यात् पुरुषाधमः  
१४,०९६।०१५द्@००४_०३९७	रासभानां शुनां योनिं गच्छेत् पुरुषदूषकः  
१४,०९६।०१५द्@००४_०३९८	श्वत्वं प्राप्नोति निन्दित्वा परीवादात् खरो भवेत्  
१४,०९६।०१५द्@००४_०३९९	कृमिर् भवत्य् अभिभवात् कीटो भवति मत्सरी  
१४,०९६।०१५द्@००४_०४००	दुर्वृत्ता वा सुवृत्ता वा प्राकृता वा सुसंस्कृताः  
१४,०९६।०१५द्@००४_०४०१	ब्राह्मणा नावमन्तव्या भस्मच्छन्ना इवाग्नयः  
१४,०९६।०१५द्@००४_०४०२	क्षत्रियं चैव सर्पं च ब्राह्मणं च बहुश्रुतम्  
१४,०९६।०१५द्@००४_०४०३	नावमन्येत मेधावी कृशान् अपि कदा चन  
१४,०९६।०१५द्@००४_०४०४	एतत् त्रयं हि पुरुषं निर्दहेद् अवमानितम्  
१४,०९६।०१५द्@००४_०४०५	तस्माद् एतत् प्रयत्नेन नावमन्येत बुद्धिमान्  
१४,०९६।०१५द्@००४_०४०६	यथा सर्वास्व् अवस्थासु पावको दैवतं महत्  
१४,०९६।०१५द्@००४_०४०७	तथा सर्वास्व् अवस्थासु ब्राह्मणो दैवतं महत्  
१४,०९६।०१५द्@००४_०४०८	व्यङ्गाः काणाश् च कुब्जाश् च वामनाङ्गास् तथैव च  
१४,०९६।०१५द्@००४_०४०९	सर्वे दैवे नियोक्तव्या व्यामिश्रा वेदपारगैः  
१४,०९६।०१५द्@००४_०४१०	मन्युं नोत्पादयेत् तेषां न चारिष्टान् समाचरेत्  
१४,०९६।०१५द्@००४_०४११	मन्युप्रहरणा विप्रा न विप्राः शस्त्रपाणयः  
१४,०९६।०१५द्@००४_०४१२	मन्युना घ्नन्ति ते शत्रून् वज्रेणेन्द्र इवासुरान्  
१४,०९६।०१५द्@००४_०४१३	ब्राह्मणो हि महद् दैवं जातिमात्रेण जायते  
१४,०९६।०१५द्@००४_०४१४	ईश्वरः सर्वभूतानां धर्मकोशस्य गुप्तये  
१४,०९६।०१५द्@००४_०४१५	किं पुनर् ये च कौन्तेय सन्ध्यां नित्यम् उपासते  
१४,०९६।०१५द्@००४_०४१६	यस्यास्येन समश्नन्ति हव्यानि त्रिदिवौकसः  
१४,०९६।०१५द्@००४_०४१७	कव्यानि चैव पितरः किं भूतम् अधिकं तथा  
१४,०९६।०१५द्@००४_०४१८	उत्पत्तिर् एव विप्रस्य मूर्तिर् धर्मस्य शाश्वती  
१४,०९६।०१५द्@००४_०४१९	स हि धर्मार्थम् उत्पन्नो ब्रह्मभूयाय कल्पते  
१४,०९६।०१५द्@००४_०४२०	स्वम् एव ब्राह्मणो भुङ्क्ते स्वं वस्ते स्वं ददाति च  
१४,०९६।०१५द्@००४_०४२१	आनृशंस्याद् ब्राह्मणस्य भुञ्जते हीतरे जनाः  
१४,०९६।०१५द्@००४_०४२२	तस्मात् ते नावमन्तव्या मद्भक्ता हि द्विजाः सदा  
१४,०९६।०१५द्@००४_०४२३	आरण्यकोपनिषदि ये तु पश्यन्ति मां द्विजाः  
१४,०९६।०१५द्@००४_०४२४	निगूढं निष्कलावस्थं तान् प्रयत्नेन पूजय  
१४,०९६।०१५द्@००४_०४२५	स्वगृहे वा प्रवासे वा दिवारात्रम् अथापि वा  
१४,०९६।०१५द्@००४_०४२६	श्रद्धया ब्राह्मणाः पूज्या मद्भक्ता ये च पाण्डव  
१४,०९६।०१५द्@००४_०४२७	नास्ति विप्रसमं दैवं नास्ति विप्रसमो गुरुः  
१४,०९६।०१५द्@००४_०४२८	नास्ति विप्रात् परो बन्धुर् नास्ति विप्रात् परो निधिः  
१४,०९६।०१५द्@००४_०४२९	नास्ति विप्रात् परं तीर्थं न पुण्यं ब्राह्मणात् परम्  
१४,०९६।०१५द्@००४_०४३०	न पवित्रं परं विप्रान् न द्विजात् पावनं परम्  
१४,०९६।०१५द्@००४_०४३१	नास्ति विप्रात् परो धर्मो नास्ति विप्रात् परा गतिः  
१४,०९६।०१५द्@००४_०४३२	पापकर्मसमाक्षिप्तं पतन्तं नरके नरम्  
१४,०९६।०१५द्@००४_०४३३	त्रायते दानम् अप्य् एकं पात्रभूते कृतं द्विजे  
१४,०९६।०१५द्@००४_०४३४	बालाहिताग्नयो ये च शान्ताः शूद्रान्नवर्जिताः  
१४,०९६।०१५द्@००४_०४३५	माम् अर्चयन्ति मद्भक्तास् तेभ्यो दत्तम् इहाक्षयम्  
१४,०९६।०१५द्@००४_०४३६	प्रदानैः पूजितो विप्रो वन्दितो वापि संस्तुतः  
१४,०९६।०१५द्@००४_०४३७	सम्भाषितो वा दृष्टो वा मद्भक्तो दिवम् उन्नयेत्  
१४,०९६।०१५द्@००४_०४३८	ये पठन्ति नमस्यन्ति ध्यायन्ति पुरुषोत्तमम्  
१४,०९६।०१५द्@००४_०४३९	तान् स्पृष्ट्वा वाथ वा दृष्ट्वा नरः पापैः प्रमुच्यते  
१४,०९६।०१५द्@००४_०४४०	मद्भक्ता मद्गतप्राणा मद्गता मत्परायणाः  
१४,०९६।०१५द्@००४_०४४१	बीजयोनिविशुद्धा ये श्रोत्रियाः संयतेन्द्रियाः  
१४,०९६।०१५द्@००४_०४४२	शूद्रान्नविरता नित्यं ते पुनन्तीह दर्शनात्  
१४,०९६।०१५द्@००४_०४४३	स्वयं नीत्वा विशेषेण दानं तेषां गृहेष्व् अथ  
१४,०९६।०१५द्@००४_०४४४	निवापयेत् तु यद् भक्त्या तद् दानं कोटिसम्मितम्  
१४,०९६।०१५द्@००४_०४४५	जाग्रतः स्वपतो वापि प्रवासेषु गृहेष्व् अथ  
१४,०९६।०१५द्@००४_०४४६	हृदये न प्रणश्यामि यस्य विप्रस्य भावतः  
१४,०९६।०१५द्@००४_०४४७	सम्पूजितो वा दृष्टो वा स्पृष्टो वापि द्विजोत्तमः  
१४,०९६।०१५द्@००४_०४४८	सम्भाषितो वा राजेन्द्र पुनात्य् एव नरं सदा  
१४,०९६।०१५द्@००४_०४४९	एवं सर्वास्व् अवस्थासु सर्वदानानि पाण्डव  
१४,०९६।०१५द्@००४_०४५०	वैशम्पायन उवाच  
१४,०९६।०१५द्@००४_०४५०	मद्भक्तेभ्यः प्रदत्तानि स्वर्गमार्गप्रदानि वै  
१४,०९६।०१५द्@००४_०४५१	श्रुत्वैव सात्त्विकं दानं राजसं तामसं तथा  
१४,०९६।०१५द्@००४_०४५२	पृथक् पृथक् त्व् एव गतिं फलं चापि पृथक् पृथक्  
१४,०९६।०१५द्@००४_०४५३	अवितृप्तः प्रहृष्टात्मा पुण्यं धर्मामृतं पुनः  
१४,०९६।०१५द्@००४_०४५४	युधिष्ठिरो धर्मरतः केशवं पुनर् अब्रवीत्  
१४,०९६।०१५द्@००४_०४५५	बीजयोनिविशुद्धानां लक्षणानि वदस्व मे  
१४,०९६।०१५द्@००४_०४५६	बीजदोषेण लोकेश जायन्ते च कथं नराः  
१४,०९६।०१५द्@००४_०४५७	आचारदोषं देवेश वक्तुम् अर्हस्य् अशेषतः  
१४,०९६।०१५द्@००४_०४५८	ब्राह्मणानां विशेषं च गुणदोषौ च केशव  
१४,०९६।०१५द्@००४_०४५९	चातुर्वर्णस्य कृत्स्नस्य वर्तमानाः प्रतिग्रहे  
१४,०९६।०१५द्@००४_०४६०	केन विप्रा विशेषेण तरन्ते तारयन्ति च  
१४,०९६।०१५द्@००४_०४६१	भगवान् उवाच  
१४,०९६।०१५द्@००४_०४६१	एतान् कथय देवेश त्वद्भक्तस्य नमो ऽस्तु ते  
१४,०९६।०१५द्@००४_०४६२	शृणु राजन् यथावृत्तं बीजयोनिशुभाशुभम्  
१४,०९६।०१५द्@००४_०४६३	येन तिष्ठति लोको ऽयं विनश्यति च पाण्डव  
१४,०९६।०१५द्@००४_०४६४	अविप्लुतब्रह्मचर्यो यस् तु विप्रो यथाविधि  
१४,०९६।०१५द्@००४_०४६५	सुबीजं नाम विज्ञेयं तस्य बीजं शुभं भवेत्  
१४,०९६।०१५द्@००४_०४६६	कन्या चाक्षतयोनिः स्यात् कुलीना पितृमातृतः  
१४,०९६।०१५द्@००४_०४६७	ब्राह्मादिषु विवाहेषु परिणीता यथाविधि  
१४,०९६।०१५द्@००४_०४६८	सा प्रशस्ता वरारोहा तस्या योनिः प्रशस्यते  
१४,०९६।०१५द्@००४_०४६९	मनसा कर्मणा वाचा या भवेत् स्वैरचारिणी  
१४,०९६।०१५द्@००४_०४७०	सा कुलघ्नीति विज्ञेया तस्यां जातः श्वपाचकः  
१४,०९६।०१५द्@००४_०४७१	दैवे पित्र्ये तथा दाने भोजने सहभाषणे  
१४,०९६।०१५द्@००४_०४७२	शयने सहसम्बन्धे न योग्या दुष्टयोनिजाः  
१४,०९६।०१५द्@००४_०४७३	न तस्माद् दुष्टयोन्यां तु गर्भम् उत्पादयेद् बुधः  
१४,०९६।०१५द्@००४_०४७४	मोहेन कुरुते यस् तु कुलं हन्ति त्रिपूरुषम्  
१४,०९६।०१५द्@००४_०४७५	कानीनश् च सहोढश् च तथोभौ कुण्डगोलकौ  
१४,०९६।०१५द्@००४_०४७६	आरूढपतिताज् जातः पतितस्यापि यः सुतः  
१४,०९६।०१५द्@००४_०४७७	षड् एते विश्वचण्डाला निकृष्टाः श्वपचाद् अपि  
१४,०९६।०१५द्@००४_०४७८	यो यत्र तत्र वा रेतः सिक्त्वा शूद्रासु वा चरेत्  
१४,०९६।०१५द्@००४_०४७९	कामचारी स पापात्मा बीजं तस्याशुभं भवेत्  
१४,०९६।०१५द्@००४_०४८०	अशुभं तद् भवेद् बीजं शुद्धां योनिं न चार्हति  
१४,०९६।०१५द्@००४_०४८१	दूषयत्य् अपि तां योनिं शुना लीढं हविर् यथा  
१४,०९६।०१५द्@००४_०४८२	शूद्रयोनौ पतेद् बीजं हाहाशब्दं द्विजन्मनः  
१४,०९६।०१५द्@००४_०४८३	कुर्यात् पुरीषगर्तेषु पतितो ऽस्मीति दुःखितः  
१४,०९६।०१५द्@००४_०४८४	माम् अधः पातयत्य् एष पापात्मा काममोहितः  
१४,०९६।०१५द्@००४_०४८५	अधोगतिं व्रजेत् क्षिप्रम् इति शप्त्वा पतेत् तु तत्  
१४,०९६।०१५द्@००४_०४८६	आत्मा हि शुक्लम् उद्दिष्टं दैवतं परमं महत्  
१४,०९६।०१५द्@००४_०४८७	तस्मात् सर्वप्रयत्नेन निरुन्ध्याच् छुक्लम् आत्मनः  
१४,०९६।०१५द्@००४_०४८८	आयुस् तेजो बलं वीर्यं प्रज्ञा श्रीश् च महद् यशः  
१४,०९६।०१५द्@००४_०४८९	पुण्यं च मत्प्रियत्वं च लभते ब्रह्मचर्यया  
१४,०९६।०१५द्@००४_०४९०	अविप्लुतब्रह्मचर्यैर् गृहस्थाश्रमम् आश्रितैः  
१४,०९६।०१५द्@००४_०४९१	पञ्चयज्ञपरैर् धर्मः स्थाप्यते पृथिवीतले  
१४,०९६।०१५द्@००४_०४९२	सायं प्रातस् तु ये सन्ध्यां सम्यङ् नित्यम् उपासते  
१४,०९६।०१५द्@००४_०४९३	नावं वेदमयीं कृत्वा तरन्ते तारयन्ति च  
१४,०९६।०१५द्@००४_०४९४	यो जपेत् पावनीं देवीं गायत्रीं वेदमातरम्  
१४,०९६।०१५द्@००४_०४९५	न सीदेत् प्रतिगृह्णानः पृथिवीं च ससागराम्  
१४,०९६।०१५द्@००४_०४९६	ये चास्य दुःस्थिताः के चिद् ग्रहाः सूर्यादयो दिवि  
१४,०९६।०१५द्@००४_०४९७	ते चास्य सौम्या जायन्ते शिवाः शुभकरास् तथा  
१४,०९६।०१५द्@००४_०४९८	यत्र यत्र स्थिताश् चैव दारुणाः पिशिताशनाः  
१४,०९६।०१५द्@००४_०४९९	घोररूपा महाकाया धर्षयन्ति न तं द्विजम्  
१४,०९६।०१५द्@००४_०५००	पुनन्तीह पृथिव्यां च चीर्णवेदव्रता नराः  
१४,०९६।०१५द्@००४_०५०१	चतुर्णाम् अपि वेदानां सा च राजन् गरीयसी  
१४,०९६।०१५द्@००४_०५०२	अचीर्णव्रतवेदा ये विकर्मपथम् आश्रिताः  
१४,०९६।०१५द्@००४_०५०३	ब्राह्मणा नाममात्रेण ते ऽपि पूज्या युधिष्ठिर  
१४,०९६।०१५द्@००४_०५०४	किं पुनर् यस् तु सन्ध्ये द्वे नित्यम् एवोपतिष्ठति  
१४,०९६।०१५द्@००४_०५०५	शीलम् अध्ययनं दानं शौचं मार्दवम् आर्जवम्  
१४,०९६।०१५द्@००४_०५०६	तस्माद् वेदाद् विशिष्टानि मनुर् आह प्रजापतिः  
१४,०९६।०१५द्@००४_०५०७	भूर् भुवः स्वर् इति ब्रह्म यो वेदपरमं द्विजः  
१४,०९६।०१५द्@००४_०५०८	स्वदारनिरतो दान्तः स विद्वान् स च भूसुरः  
१४,०९६।०१५द्@००४_०५०९	सन्ध्याम् उपासते विप्रा नित्यम् एव द्विजोत्तमाः  
१४,०९६।०१५द्@००४_०५१०	ते यान्ति नरशार्दूल ब्रह्मलोकं न संशयः  
१४,०९६।०१५द्@००४_०५११	सावित्रीमात्रसारो ऽपि वरो विप्रः सुयन्त्रितः  
१४,०९६।०१५द्@००४_०५१२	नायन्त्रितश् चतुर्वेदी सर्वाशी सर्वविक्रयी  
१४,०९६।०१५द्@००४_०५१३	सावित्रीं चैव वेदांश् च तुलयातोलयन् पुरा  
१४,०९६।०१५द्@००४_०५१४	सदेवर्षिगणाश् चैव सर्वे ब्रह्मपुरःसराः  
१४,०९६।०१५द्@००४_०५१५	चतुर्णाम् अपि वेदानां सा हि राजन् गरीयसी  
१४,०९६।०१५द्@००४_०५१६	यथा विकसिते पुष्पे मधु गृह्णति षट्पदाः  
१४,०९६।०१५द्@००४_०५१७	समुत्सृज्य रसं सर्वं निरर्थकम् असारवत्  
१४,०९६।०१५द्@००४_०५१८	एवं गृहीता सावित्री सर्ववेदे च पाण्डव  
१४,०९६।०१५द्@००४_०५१९	तस्मात् तु सर्ववेदानां सावित्री प्राण उच्यते  
१४,०९६।०१५द्@००४_०५२०	निर्जीवा हीतरे वेदा विना सावित्रिया नृप  
१४,०९६।०१५द्@००४_०५२१	नायन्त्रितश् चतुर्वेदी शीलभ्रष्टः स कुत्सितः  
१४,०९६।०१५द्@००४_०५२२	शीलवृत्तसमायुक्तः सावित्रीपाठको वरः  
१४,०९६।०१५द्@००४_०५२३	सहस्रपरमां देवीं शतमध्यां दशावराम्  
१४,०९६।०१५द्@००४_०५२४	युधिष्ठिर उवाच  
१४,०९६।०१५द्@००४_०५२४	सावित्रीं जप कौन्तेय सर्वपापप्रणाशिनीम्  
१४,०९६।०१५द्@००४_०५२५	त्रैलोक्यनाथ हे कृष्ण सर्वभूतात्मको ह्य् असि  
१४,०९६।०१५द्@००४_०५२६	नानायोगपर श्रेष्ठ तुष्यसे केन कर्मणा  
१४,०९६।०१५द्@००४_०५२६	भगवान् उवाच  
१४,०९६।०१५द्@००४_०५२७	यदि भारसहस्रं तु गुग्गुल्वादि प्रधूपयेत्  
१४,०९६।०१५द्@००४_०५२८	करोति चेन् नमस्कारम् उपहारं च कारयेत्  
१४,०९६।०१५द्@००४_०५२९	स्तौति यः स्तुतिभिर् मां च ऋग्यजुःसामभिः सदा  
१४,०९६।०१५द्@००४_०५३०	न तोषयति चेद् विप्रान् नाहं तुष्यामि भारत  
१४,०९६।०१५द्@००४_०५३१	ब्राह्मणे पूजिते नित्यं पूजितो ऽस्मि न संशयः  
१४,०९६।०१५द्@००४_०५३२	आक्रुष्टे चाहम् आक्रुष्टो भवामि भरतर्षभ  
१४,०९६।०१५द्@००४_०५३३	परा मयि गतिस् तेषां पूजयन्ति च मां हि ते  
१४,०९६।०१५द्@००४_०५३४	यद् अहं द्विजरूपेण वसामि वसुधातले  
१४,०९६।०१५द्@००४_०५३५	यस् तान् पूजयति प्राज्ञो मद्गतेनान्तरात्मना  
१४,०९६।०१५द्@००४_०५३६	तम् अहं स्वेन रूपेण पश्यामि नरपुङ्गव  
१४,०९६।०१५द्@००४_०५३७	कुब्जाः काणा वामनाश् च दरिद्रा व्याधितास् तथा  
१४,०९६।०१५द्@००४_०५३८	नावमान्या द्विजाः प्राज्ञैर् मम रूपा हि ते द्विजाः  
१४,०९६।०१५द्@००४_०५३९	ये के चित् सागरान्तायां पृथिव्यां द्विजसत्तमाः  
१४,०९६।०१५द्@००४_०५४०	मम रूपं हि तेष्व् एवम् अर्चितेष्व् अर्चितो ऽस्म्य् अहम्  
१४,०९६।०१५द्@००४_०५४१	बहवस् तु न जानन्ति नरा ज्ञानबहिष्कृताः  
१४,०९६।०१५द्@००४_०५४२	यथाहं द्विजरूपेण वसामि वसुधातले  
१४,०९६।०१५द्@००४_०५४३	अवमन्यन्ति ये विप्रान् स्वधर्मात् पातयन्ति ते  
१४,०९६।०१५द्@००४_०५४४	प्रेषणैः प्रेषयन्ते च शुश्रूषां कारयन्ति च  
१४,०९६।०१५द्@००४_०५४५	मृताश् चात्र परत्रेमान् यमदूता महाबलाः  
१४,०९६।०१५द्@००४_०५४६	निकृन्तन्ति यथाकामं सूत्रमार्गेण शिल्पिनः  
१४,०९६।०१५द्@००४_०५४७	आक्रोशपरिवादाभ्यां ये रमन्ते द्विजातिषु  
१४,०९६।०१५द्@००४_०५४८	तान् मृतान् यमलोकस्थान् निपात्य पृथिवीतले  
१४,०९६।०१५द्@००४_०५४९	आक्रम्योरसि पादेन क्रूरः संरक्तलोचनः  
१४,०९६।०१५द्@००४_०५५०	अग्निवर्णैस् तु सन्दंशैर् यमो जिह्वां समुद्धरेत्  
१४,०९६।०१५द्@००४_०५५१	ये च विप्रान् निरीक्षन्ते पापाः पापेन चक्षुषा  
१४,०९६।०१५द्@००४_०५५२	अब्रह्मण्याः श्रुतेर् बाह्या नित्यं ब्रह्मद्विषो नराः  
१४,०९६।०१५द्@००४_०५५३	तेषां घोरा महाकाया वक्रतुण्डा महाबलाः  
१४,०९६।०१५द्@००४_०५५४	उद्धरन्ति मुहूर्तेन खगाश् चक्षुर् यमाज्ञया  
१४,०९६।०१५द्@००४_०५५५	यः प्रहारं द्विजेन्द्राय दद्यात् कुर्याच् च शोणितम्  
१४,०९६।०१५द्@००४_०५५६	अस्थिभङ्गं च यः कुर्यात् प्राणैर् वा विप्रयोजयेत्  
१४,०९६।०१५द्@००४_०५५७	सो ऽनुपूर्व्येण यातीमान् नरकान् एकविंशतिम्  
१४,०९६।०१५द्@००४_०५५८	शूलम् आरोपितो गत्वा ज्वलने परिपच्यते  
१४,०९६।०१५द्@००४_०५५९	बहुवर्षसहस्राणि पच्यमानस् त्व् अवाक्शिराः  
१४,०९६।०१५द्@००४_०५६०	नावमुच्येत दुर्मेधा न तस्य क्षीयते गतिः  
१४,०९६।०१५द्@००४_०५६१	ब्राह्मणायाविचार्यैवं व्रजन् वै वधकाङ्क्षया  
१४,०९६।०१५द्@००४_०५६२	शतवर्षसहस्राणि तामिस्रे परिपच्यते  
१४,०९६।०१५द्@००४_०५६३	उत्पाद्य शोणितं गात्रात् संरम्भान् मतिपूर्वकम्  
१४,०९६।०१५द्@००४_०५६४	स पर्यायेण यातीमान् नरकान् एकविंशतिम्  
१४,०९६।०१५द्@००४_०५६५	तस्मान् नाकुशलं ब्रूयान् न शुष्कां गिरम् ईरयेत्  
१४,०९६।०१५द्@००४_०५६६	न ब्रूयात् परुषां वाणीं न चैवैतान् अतिक्रमेत्  
१४,०९६।०१५द्@००४_०५६७	ये विप्राञ् श्रद्धया वाचा पूजयन्ति नरोत्तमाः  
१४,०९६।०१५द्@००४_०५६८	अर्चितश् च ततश् चैव तैर् भवामि न संशयः  
१४,०९६।०१५द्@००४_०५६९	तर्जयन्ति च ये विप्रान् क्रोशयन्ति च भारत  
१४,०९६।०१५द्@००४_०५७०	आक्रुष्टस् तर्जितश् चाहं तैर् भवामि न संशयः  
१४,०९६।०१५द्@००४_०५७१	यश् चन्दनैश् चागरुधूपदीपैर्  
१४,०९६।०१५द्@००४_०५७२	अभ्यर्चयेत् काष्ठमयीं ममार्चाम्  
१४,०९६।०१५द्@००४_०५७३	तेनार्चितो नैव भवामि सम्यग्  
१४,०९६।०१५द्@००४_०५७४	विप्रार्चनाद् अस्मि समर्चितो ऽहम्  
१४,०९६।०१५द्@००४_०५७५	विप्रप्रसादाद् धरणीधरो ऽहं  
१४,०९६।०१५द्@००४_०५७६	विप्रप्रसादाद् असुराञ् जयामि  
१४,०९६।०१५द्@००४_०५७७	विप्रप्रसादाच् च सदक्षिणो ऽहं  
१४,०९६।०१५द्@००४_०५७८	युधिष्ठिर उवाच  
१४,०९६।०१५द्@००४_०५७८	विप्रप्रसादाद् अजितो ऽहम् अस्मि  
१४,०९६।०१५द्@००४_०५७९	देवदेवेश दैत्यघ्न परं कौतूहलं हि मे  
१४,०९६।०१५द्@००४_०५८०	एतत् कथय सर्वज्ञ त्वद्भक्तस्य च केशव  
१४,०९६।०१५द्@००४_०५८१	मानुषस्य च लोकस्य धर्मलोकस्य चान्तरम्  
१४,०९६।०१५द्@००४_०५८२	कीदृशं किम्प्रमाणं वा किम् अधिष्ठानम् एव च  
१४,०९६।०१५द्@००४_०५८३	तरन्ति मानुषा देव केनोपायेन माधव  
१४,०९६।०१५द्@००४_०५८४	त्वगस्थिमांसनिर्मुक्ते पञ्चभूतविवर्जिते  
१४,०९६।०१५द्@००४_०५८५	कथयस्व महादेव सुखदुःखम् अशेषतः  
१४,०९६।०१५द्@००४_०५८६	जीवस्य कर्मलोकेषु कर्मभिस् तु शुभाशुभैः  
१४,०९६।०१५द्@००४_०५८७	अनुबद्धस्य तैः पाशैर् नीयमानस्य दारुणैः  
१४,०९६।०१५द्@००४_०५८८	मृत्युदूतैर् दुराधर्षैर् घोरैर् घोरपराक्रमैः  
१४,०९६।०१५द्@००४_०५८९	वध्यस्याक्षिप्यमाणस्य विद्रुतस्य यमाज्ञया  
१४,०९६।०१५द्@००४_०५९०	पुण्यपापकृतं तिष्ठेत् सुखदुःखम् अशेषतः  
१४,०९६।०१५द्@००४_०५९१	यमदूतैर् दुराधर्षैर् नीयते वा कथं पुनः  
१४,०९६।०१५द्@००४_०५९२	किं वा तत्र गता देव कर्म कुर्वन्ति मानवाः  
१४,०९६।०१५द्@००४_०५९३	कथं धर्मपरा यान्ति देवताद्विजपूजकाः  
१४,०९६।०१५द्@००४_०५९४	कथं वा पापकर्माणो यान्ति प्रेतपुरं नराः  
१४,०९६।०१५द्@००४_०५९५	किं रूपं किं प्रमाणं वा वर्णः को वास्य केशव  
१४,०९६।०१५द्@००४_०५९६	भगवान् उवाच  
१४,०९६।०१५द्@००४_०५९६	जीवस्य गच्छतो नित्यं यमलोकं ब्रवीहि मे  
१४,०९६।०१५द्@००४_०५९७	शृणु राजन् यथावृत्तं यन् मां त्वं परिपृच्छसि  
१४,०९६।०१५द्@००४_०५९८	तत् ते ऽहं कथयिष्यामि मद्भक्तस्य नरेश्वर  
१४,०९६।०१५द्@००४_०५९९	षडशीतिसहस्राणि योजनानां युधिष्ठिर  
१४,०९६।०१५द्@००४_०६००	मानुष्यस्य च लोकस्य यमलोकस्य चान्तरम्  
१४,०९६।०१५द्@००४_०६०१	न तत्र वृक्षच्छाया वा न तटाकं सरो ऽपि वा  
१४,०९६।०१५द्@००४_०६०२	न वाप्यो दीर्घिका वापि न कूपो वा युधिष्ठिर  
१४,०९६।०१५द्@००४_०६०३	न मण्टपं सभा वापि न प्रपा न निकेतनम्  
१४,०९६।०१५द्@००४_०६०४	न पर्वतो नदी वापि न भूमेर् विवरं क्व चित्  
१४,०९६।०१५द्@००४_०६०५	न ग्रामो वाश्रमो वापि नोद्यानं वा वनानि च  
१४,०९६।०१५द्@००४_०६०६	न किं चिद् आश्रयस्थानं पथि तस्मिन् युधिष्ठिर  
१४,०९६।०१५द्@००४_०६०७	जन्तोर् हि प्राप्तकालस्य वेदनार्तस्य वै भृशम्  
१४,०९६।०१५द्@००४_०६०८	करणैस् त्यक्तदेहस्य प्राणैः कण्ठगतैः पुनः  
१४,०९६।०१५द्@००४_०६०९	शरीराच् चाल्यते जीवो ह्य् अवशो मातरिश्वना  
१४,०९६।०१५द्@००४_०६१०	निर्गतो वायुभूतस् तु षट्कोशात् तु कलेवरात्  
१४,०९६।०१५द्@००४_०६११	शरीरम् अन्यत् तद्रूपं तद्वर्णं तत्प्रमाणकम्  
१४,०९६।०१५द्@००४_०६१२	अदृश्यं तत् प्रविष्टस् तु सो ऽप्य् अदृष्टेन केन चित्  
१४,०९६।०१५द्@००४_०६१३	सो ऽन्तरात्मा देहवताम् अष्टाङ्गो यस् तु सञ्चरेत्  
१४,०९६।०१५द्@००४_०६१४	छेदनाद् भेदनाद् दाहात् ताडनाद् वा न नश्यति  
१४,०९६।०१५द्@००४_०६१५	नानारूपधरैर् घोरैः प्रचण्डैश् चण्डसाधनैः  
१४,०९६।०१५द्@००४_०६१६	नीयमानो दुराधर्षैर् यमदूतैर् यमाज्ञया  
१४,०९६।०१५द्@००४_०६१७	पुत्रदारमयैः पाशैः सन्निरुद्धो ऽवशो बलात्  
१४,०९६।०१५द्@००४_०६१८	स्वकर्मभिश् चानुगतः कृतैः सुकृतदुष्कृतैः  
१४,०९६।०१५द्@००४_०६१९	आक्रन्दमानः करुणं बन्धुभिर् दुःखपीडितैः  
१४,०९६।०१५द्@००४_०६२०	त्यक्त्वा बन्धुजनं सर्वं निरपेक्षस् तु गच्छति  
१४,०९६।०१५द्@००४_०६२१	मातृभिः पितृभिश् चापि भ्रातृभिर् मातुलैस् तथा  
१४,०९६।०१५द्@००४_०६२२	दारैः पुत्रैर् वयस्यैश् च रुदद्भिस् त्यज्यते पुनः  
१४,०९६।०१५द्@००४_०६२३	अदृश्यमानस् तैर् दीनैर् अश्रुपूर्णमुखेक्षणैः  
१४,०९६।०१५द्@००४_०६२४	स्वशरीरं परित्यज्य वायुभूतस् तु गच्छति  
१४,०९६।०१५द्@००४_०६२५	अन्धकारम् अपारं तं महाघोरं तमोवृतम्  
१४,०९६।०१५द्@००४_०६२६	दुःखान्तं दुष्प्रतारं च दुर्गमं पापकर्मणाम्  
१४,०९६।०१५द्@००४_०६२७	दुःसहायं दुरन्तं च दुर्निरीक्षं दुरासदम्  
१४,०९६।०१५द्@००४_०६२८	दुरापम् अतिदुःखं च पापिष्ठानां नरोत्तम  
१४,०९६।०१५द्@००४_०६२९	ऋषिभिः कथ्यमानं तत् पारम्पर्येण पार्थिव  
१४,०९६।०१५द्@००४_०६३०	त्रासं जनयति प्रायः श्रूयमाणं कथास्व् अपि  
१४,०९६।०१५द्@००४_०६३१	अवश्यं चैव गन्तव्यं तदध्वानं युधिष्ठिर  
१४,०९६।०१५द्@००४_०६३२	प्राप्तकालेन सन्त्यज्य बन्धून् भोगान् धनानि च  
१४,०९६।०१५द्@००४_०६३३	जरायुजैर् अण्डजैश् च स्वेदजैर् उद्भिज्जैस् तथा  
१४,०९६।०१५द्@००४_०६३४	जङ्गमैः स्थिरजैश् चैव गन्तव्यं यमसादनम्  
१४,०९६।०१५द्@००४_०६३५	देवासुरैर् मनुष्याद्यैर् वैवस्वतवशानुगैः  
१४,०९६।०१५द्@००४_०६३६	स्त्रीपुन्नपुंसकैश् चापि पृथिव्यां जीवसञ्ज्ञितैः  
१४,०९६।०१५द्@००४_०६३७	मध्यमैर् युवभिर् वापि बालैर् वृद्धैस् तथैव च  
१४,०९६।०१५द्@००४_०६३८	जातमात्रैश् च गर्भस्थैर् गन्तव्यः स महापथः  
१४,०९६।०१५द्@००४_०६३९	पूर्वाह्णे वापराह्णे वा सन्ध्याकाले ऽथ वा पुनः  
१४,०९६।०१५द्@००४_०६४०	प्रदोषे वार्धरात्रे वा प्रत्यूषे वाप्य् उपस्थिते  
१४,०९६।०१५द्@००४_०६४१	प्रवासस्थैर् वनस्थैर् वा पर्वतस्थैर् जलस्थितैः  
१४,०९६।०१५द्@००४_०६४२	क्षेत्रस्थैर् वा नभःस्थैर् वा गृहमध्यगतैर् अपि  
१४,०९६।०१५द्@००४_०६४३	भुञ्जद्भिर् वा पिबद्भिर् वा खादद्भिर् वा नरोत्तम  
१४,०९६।०१५द्@००४_०६४४	आसीनैर् वा स्थितैर् वापि शयनीयगतैर् अपि  
१४,०९६।०१५द्@००४_०६४५	जाग्रद्भिर् वा प्रसुप्तैर् वा गन्तव्यस् तु महापथः  
१४,०९६।०१५द्@००४_०६४६	मृत्युदूतैर् दुराधर्षैः प्रचण्डैश् चण्डशासनैः  
१४,०९६।०१५द्@००४_०६४७	आक्षिप्यमाणा ह्य् अवशाः प्रयान्ति यमसादनम्  
१४,०९६।०१५द्@००४_०६४८	क्व चिद् भीतैः क्व चित् त्रस्तैः प्रस्खलद्भिः क्व चित् क्व चित्  
१४,०९६।०१५द्@००४_०६४९	क्रन्दद्भिर् वेदनार्तैस् तु गन्तव्यं यमसादनम्  
१४,०९६।०१५द्@००४_०६५०	निर्भर्त्स्यमानैर् उद्विग्नैर् विधूतैर् भयविह्वलैः  
१४,०९६।०१५द्@००४_०६५१	तुद्यमानशरीरैश् च गन्तव्यं तर्जनैः सदा  
१४,०९६।०१५द्@००४_०६५२	कण्टकाकीर्णमार्गेण तप्तवालुकपांसुना  
१४,०९६।०१५द्@००४_०६५३	दह्यमानैस् तु गन्तव्यं नरैर् दानविवर्जितैः  
१४,०९६।०१५द्@००४_०६५४	काष्ठोपलशिलाघातैर् दण्डोल्मुककशाङ्कुशैः  
१४,०९६।०१५द्@००४_०६५५	हन्यमानैर् यमपुरं गन्तव्यं धर्मवर्जितैः  
१४,०९६।०१५द्@००४_०६५६	मेदःशोणितपूयार्द्रैर् वक्त्रगात्रैश् च सव्रणैः  
१४,०९६।०१५द्@००४_०६५७	दग्धक्षतजकीर्णैश् च गन्तव्यं जीवघातकैः  
१४,०९६।०१५द्@००४_०६५८	क्रन्दद्भिश् च रुदद्भिश् च क्रोशद्भिश् चापि विस्वनम्  
१४,०९६।०१५द्@००४_०६५९	वेदनार्तैश् च कूजद्भिर् विक्रोशद्भिश् च विस्वरम्  
१४,०९६।०१५द्@००४_०६६०	वेदनार्तैः पतद्भिश् च गन्तव्यं जीवघातकैः  
१४,०९६।०१५द्@००४_०६६१	भग्नपादोरुहस्ताङ्गैर् भग्नदन्तशिरोधरैः  
१४,०९६।०१५द्@००४_०६६२	छिन्नकण्ठोष्ठनासैश् च गन्तव्यं जीवघातकैः  
१४,०९६।०१५द्@००४_०६६३	शक्तिभिर् भिण्डिपालैश् च शङ्कुतोमरसायकैः  
१४,०९६।०१५द्@००४_०६६४	तुद्यमानैस् तु शूलाग्रैर् गन्तव्यं जीवघातकैः  
१४,०९६।०१५द्@००४_०६६५	श्वभिर् व्याघ्रैर् वृकैः काकैर् भक्ष्यमाणाः समन्ततः  
१४,०९६।०१५द्@००४_०६६६	तुद्यमानाश् च गच्छन्ति राक्षसैर् मांसखादिभिः  
१४,०९६।०१५द्@००४_०६६७	महिषैश् च मृगैश् चापि सूकरैः पृषतैस् तथा  
१४,०९६।०१५द्@००४_०६६८	भक्ष्यमाणैस् तदध्वानं गन्तव्यं मांसखादिभिः  
१४,०९६।०१५द्@००४_०६६९	सूचीसुतीक्ष्णतुण्डाभिर् मक्षिकाभिः समन्ततः  
१४,०९६।०१५द्@००४_०६७०	तुद्यमानैस् तु गन्तव्यं पापिष्ठैर् बालघातकैः  
१४,०९६।०१५द्@००४_०६७१	विस्रब्धं स्वामिनं मित्रं स्त्रियं वा घ्नन्ति ये नराः  
१४,०९६।०१५द्@००४_०६७२	शस्त्रैर् निर्भिद्यमानैस् तैर् गन्तव्यं यमसादनम्  
१४,०९६।०१५द्@००४_०६७३	घातयन्ति च ये जीवान् दुःखम् आपादयन्ति च  
१४,०९६।०१५द्@००४_०६७४	राक्षसैश् च श्वभिश् चैव भक्ष्यमाणा व्रजन्ति ते  
१४,०९६।०१५द्@००४_०६७५	ये हरन्ति च वस्त्राणि शय्याः प्रावरणानि च  
१४,०९६।०१५द्@००४_०६७६	ते यान्ति विद्रुता नग्नाः पिशाचा इव तत्पथम्  
१४,०९६।०१५द्@००४_०६७७	गाश् च धान्यं हिरण्यं च बलात् क्षेत्रगृहं तथा  
१४,०९६।०१५द्@००४_०६७८	ये हरन्ति दुरात्मानः परस्वं पापकारिणः  
१४,०९६।०१५द्@००४_०६७९	पाषाणैर् उल्मुकैर् दण्डैः काष्ठघातैश् च झर्झरैः  
१४,०९६।०१५द्@००४_०६८०	हन्यमानैः क्षताकीर्णैर् गन्तव्यं तैर् यमालयम्  
१४,०९६।०१५द्@००४_०६८१	ब्रह्मस्वं ये हरन्तीह नरा नरकनिर्भयाः  
१४,०९६।०१५द्@००४_०६८२	आक्रोशन्तीह वा नित्यं प्रहरन्ति च ये द्विजान्  
१४,०९६।०१५द्@००४_०६८३	शुष्ककण्ठा निबद्धास् ते छिन्नजिह्वाक्षिनासिकाः  
१४,०९६।०१५द्@००४_०६८४	पूयशोणितदुर्गन्धा भक्ष्यन्ते काकजम्बुकैः  
१४,०९६।०१५द्@००४_०६८५	चण्डालैर् भीषणैश् चण्डैस् तुद्यमानाः समन्ततः  
१४,०९६।०१५द्@००४_०६८६	क्रोशन्तः करुणं घोरं गच्छन्ति यमसादनम्  
१४,०९६।०१५द्@००४_०६८७	तत्र चापि गताः पापा विष्ठाकूपेष्व् अनेकशः  
१४,०९६।०१५द्@००४_०६८८	जीवन्तो वर्षकोटीस् तु क्लिश्यन्ते वेदनार्दिताः  
१४,०९६।०१५द्@००४_०६८९	ततश् च मुक्ताः कालेन लोके चास्मिन् नराधमाः  
१४,०९६।०१५द्@००४_०६९०	विष्ठाक्रिमित्वं गच्छन्ति जन्मकोटिशतं नृप  
१४,०९६।०१५द्@००४_०६९१	विद्यमानधनैर् यस् तु लोभडम्भानृतान्वितैः  
१४,०९६।०१५द्@००४_०६९२	श्रोत्रियेभ्यो न दत्तानि दानानि कुरुपुङ्गव  
१४,०९६।०१५द्@००४_०६९३	ग्रीवापाशनिबद्धास् ते हन्यमानाश् च राक्षसैः  
१४,०९६।०१५द्@००४_०६९४	क्षुत्पिपासाश्रमार्तास् तु यान्ति प्रेतपुरं नराः  
१४,०९६।०१५द्@००४_०६९५	अदत्तदाना गच्छन्ति शुष्ककण्ठास्यतालुकाः  
१४,०९६।०१५द्@००४_०६९६	अन्नं पानीयसहितं प्रार्थयन्तः पुनः पुनः  
१४,०९६।०१५द्@००४_०६९७	स्वामिन् बुभुक्षातृष्णार्ता गन्तुं नैवाद्य शक्नुमः  
१४,०९६।०१५द्@००४_०६९८	ममान्नं दीयतां स्वामिन् पानीयं दीयतां मम  
१४,०९६।०१५द्@००४_०६९९	वैशम्पायन उवाच  
१४,०९६।०१५द्@००४_०६९९	इति ब्रुवन्तस् तैर् दूतैर् यापयन्ति यमालयम्  
१४,०९६।०१५द्@००४_०७००	तच् छ्रुत्वा वचनं विष्णोः पपात भुवि पाण्डवः  
१४,०९६।०१५द्@००४_०७०१	निःसञ्ज्ञो ऽपि भयत्रस्तो मूर्छया समभिप्लुतः  
१४,०९६।०१५द्@००४_०७०२	ततो लब्ध्वा शनैः सञ्ज्ञां समाश्वस्तो ऽच्युतेन सः  
१४,०९६।०१५द्@००४_०७०३	नेत्रे प्रक्षाल्य तोयेन भूयः केशवम् अब्रवीत्  
१४,०९६।०१५द्@००४_०७०४	भीतो ऽस्म्य् अहं महादेव श्रुत्वा मार्गस्य विस्तरम्  
१४,०९६।०१५द्@००४_०७०५	भगवान् उवाच  
१४,०९६।०१५द्@००४_०७०५	केनोपायेन तन्मार्गं तरन्ति पुरुषाः सुखम्  
१४,०९६।०१५द्@००४_०७०६	इह ये धार्मिका लोके जीवघातविवर्जिताः  
१४,०९६।०१५द्@००४_०७०७	गुरुशुश्रूषणे युक्ता देवब्राह्मणपूजकाः  
१४,०९६।०१५द्@००४_०७०८	अस्मान् मानुष्यकाल् लोकात् सभार्याः सहबान्धवाः  
१४,०९६।०१५द्@००४_०७०९	यम् अध्वानं तु गच्छन्ति यथावत् तं निबोध मे  
१४,०९६।०१५द्@००४_०७१०	ब्राह्मणेभ्यः प्रदानानि नानारूपाणि पार्थिव  
१४,०९६।०१५द्@००४_०७११	ये प्रयच्छन्ति विद्वद्भ्यस् ते सुखं यान्ति तत्पथम्  
१४,०९६।०१५द्@००४_०७१२	अन्नं ये च प्रयच्छन्ति ब्राह्मणेभ्यः सुसंस्कृतम्  
१४,०९६।०१५द्@००४_०७१३	श्रोत्रियेभ्यो विशेषेण प्रीत्या परमया युताः  
१४,०९६।०१५द्@००४_०७१४	ते विमानैर् महात्मानो यान्ति चित्रैर् यमालयम्  
१४,०९६।०१५द्@००४_०७१५	सेव्यमाना वरस्त्रीभिर् अप्सरोभिर् महापथम्  
१४,०९६।०१५द्@००४_०७१६	ये च नित्यं प्रभाषन्ते सत्यं निष्कल्मषं वचः  
१४,०९६।०१५द्@००४_०७१७	ते ऽपि यान्त्य् अमलाभ्राभैर् विमानैस् तं यमालयम्  
१४,०९६।०१५द्@००४_०७१८	कपिलाद्यानि पुण्यानि गोप्रदानानि ये नराः  
१४,०९६।०१५द्@००४_०७१९	ब्राह्मणेभ्यः प्रयच्छन्ति श्रोत्रियेभ्यो विशेषतः  
१४,०९६।०१५द्@००४_०७२०	ते यान्त्य् अमलवर्णाभैर् विमानैर् वृषयोजितैः  
१४,०९६।०१५द्@००४_०७२१	वैवस्वतपुरं प्राप्य अप्सरोभिर् निषेविताः  
१४,०९६।०१५द्@००४_०७२२	उपानहौ च छत्त्रं च शयनान्य् आसनानि च  
१४,०९६।०१५द्@००४_०७२३	विप्रेभ्यो ये प्रयच्छन्ति वस्त्राण्य् आभरणानि च  
१४,०९६।०१५द्@००४_०७२४	ते यान्त्य् अश्वैर् वृषैर् वापि कुञ्जरैर् अप्य् अलङ्कृताः  
१४,०९६।०१५द्@००४_०७२५	धर्मराजपुरं रम्यं सौवर्णच्छत्त्रशोभिताः  
१४,०९६।०१५द्@००४_०७२६	ये च भक्ष्याणि दास्यन्ति भोज्यं पेयं तथैव च  
१४,०९६।०१५द्@००४_०७२७	स्निग्धान्नान्य् अपि विप्रेभ्यः श्रद्धया परया युताः  
१४,०९६।०१५द्@००४_०७२८	ते यान्ति काञ्चनैर् यानैः सुखं वैवस्वतालयम्  
१४,०९६।०१५द्@००४_०७२९	वरस्त्रीभिर् यथाकामं सेव्यमानाः सहस्रशः  
१४,०९६।०१५द्@००४_०७३०	ये च क्षीरं प्रयच्छन्ति घृतं दधि गुडं मधु  
१४,०९६।०१५द्@००४_०७३१	ब्राह्मणेभ्यः प्रयत्नेन श्रद्दधानाः सुसंस्कृताः  
१४,०९६।०१५द्@००४_०७३२	चक्रवाकप्रयुक्तैस् तु यानै रुक्ममयैः शुभैः  
१४,०९६।०१५द्@००४_०७३३	यान्ति गन्धर्ववादित्रैः सेव्यमाना यमालयम्  
१४,०९६।०१५द्@००४_०७३४	ये फलानि प्रयच्छन्ति पुष्पाणि सुरभीणि च  
१४,०९६।०१५द्@००४_०७३५	हंसयुक्तैर् विमानैस् तु यान्ति धर्मपुरं नराः  
१४,०९६।०१५द्@००४_०७३६	ये प्रयच्छन्ति विप्रेभ्यो विचित्रान्नं घृताप्लुतम्  
१४,०९६।०१५द्@००४_०७३७	ते व्रजन्त्य् अमलाभ्राभैर् विमानैर् वायुवेगिभिः  
१४,०९६।०१५द्@००४_०७३८	पुरं तत् प्रेतनाथस्य नानाजनसमाकुलम्  
१४,०९६।०१५द्@००४_०७३९	पानीयं ये प्रयच्छन्ति सर्वभूतप्रजीवनम्  
१४,०९६।०१५द्@००४_०७४०	ते सुतृप्ताः सुखं यान्ति विमानैर् हंसचोदितैः  
१४,०९६।०१५द्@००४_०७४१	ये तिलांस् तिलधेनुं वा घृतधेनुम् अथापि वा  
१४,०९६।०१५द्@००४_०७४२	श्रोत्रियेभ्यः प्रयच्छन्ति सौम्यभावसमन्विताः  
१४,०९६।०१५द्@००४_०७४३	सोममण्डलसङ्काशैर् यानैस् ते यान्ति निर्मलैः  
१४,०९६।०१५द्@००४_०७४४	गीयमानैस् तु गन्धर्वैर् वैवस्वतपुरं नृप  
१४,०९६।०१५द्@००४_०७४५	येषां वाप्यश् च कूपाश् च तटाकानि सरांसि च  
१४,०९६।०१५द्@००४_०७४६	दीर्घिकाः पुष्करिण्यश् च सजलाश् च जलाशयाः  
१४,०९६।०१५द्@००४_०७४७	यानैस् ते यान्ति चन्द्राभैर् दिव्यघण्टानिनादितैः  
१४,०९६।०१५द्@००४_०७४८	चामरैस् तालवृन्तैश् च वीज्यमाना महाप्रभाः  
१४,०९६।०१५द्@००४_०७४९	नित्यतृप्ता महात्मानो गच्छन्ति यमसादनम्  
१४,०९६।०१५द्@००४_०७५०	येषां देवगृहाणीह चित्राण्य् आयतनानि च  
१४,०९६।०१५द्@००४_०७५१	मनोहराणि कान्तानि दर्शनीयानि भान्ति च  
१४,०९६।०१५द्@००४_०७५२	ते व्रजन्त्य् अमलाभ्राभैर् विमानैर् वायुवेगिभिः  
१४,०९६।०१५द्@००४_०७५३	पुरं तत् प्रेतनाथस्य नानाजनसमाकुलम्  
१४,०९६।०१५द्@००४_०७५४	वैवस्वतं च पश्यन्ति सुखचित्तं सुखस्थितम्  
१४,०९६।०१५द्@००४_०७५५	यमेन पूजिता यान्ति देवसालोक्यतां ततः  
१४,०९६।०१५द्@००४_०७५६	देवान् उद्दिश्य लोकेषु प्रपासु करकोद्धृतम्  
१४,०९६।०१५द्@००४_०७५७	शीतलं सलिलं रम्यं तृषितेभ्यो दिशन्ति ये  
१४,०९६।०१५द्@००४_०७५८	ते तु तृप्तिं परां प्राप्य सुखं यान्ति महापथम्  
१४,०९६।०१५द्@००४_०७५९	काष्ठपादुकदा यान्ति तदध्वानं सुखं नराः  
१४,०९६।०१५द्@००४_०७६०	सौवर्णमणिपीठेषु पादौ कृत्वा रथोत्तमे  
१४,०९६।०१५द्@००४_०७६१	आरामान् वृक्षषण्डांश् च रोपयन्ति च ये नराः  
१४,०९६।०१५द्@००४_०७६२	संवर्धयन्ति चाव्यग्राः फलपुष्पोपशोभितान्  
१४,०९६।०१५द्@००४_०७६३	वृक्षच्छायासु रम्यासु शीतलासु स्वलङ्कृताः  
१४,०९६।०१५द्@००४_०७६४	यान्ति ते वाहनैर् दिव्यैः पूज्यमाना मुहुर् मुहुः  
१४,०९६।०१५द्@००४_०७६५	सेव्यमानाः सुरूपाभिर् उत्तमाभिः प्रयत्नतः  
१४,०९६।०१५द्@००४_०७६६	स्त्रीभिः कनकवर्णाभिर् यथाकामं यथासुखम्  
१४,०९६।०१५द्@००४_०७६७	अश्वयानं तु गोयानं हस्तियानम् अथापि वा  
१४,०९६।०१५द्@००४_०७६८	ये प्रयच्छन्ति विप्रेभ्यो विमानैः कनकोपमैः  
१४,०९६।०१५द्@००४_०७६९	सुवर्णं रजतं वापि विद्रुमं मौक्तिकं तथा  
१४,०९६।०१५द्@००४_०७७०	ये प्रयच्छन्ति ते यान्ति विमानैः काञ्चनोज्ज्वलैः  
१४,०९६।०१५द्@००४_०७७१	ते व्रजन्ति वरस्त्रीभिः सेव्यमाना यथासुखम्  
१४,०९६।०१५द्@००४_०७७२	भूमिदा यान्ति तं लोकं सर्वकामैः सुतर्पिताः  
१४,०९६।०१५द्@००४_०७७३	उदितादित्यसङ्काशैर् विमानैर् वृषयोजितैः  
१४,०९६।०१५द्@००४_०७७४	कन्यां ये च प्रयच्छन्ति विप्राय श्रोत्रियाय च  
१४,०९६।०१५द्@००४_०७७५	दिव्यकन्यावृता यान्ति विमानैस् ते यमालयम्  
१४,०९६।०१५द्@००४_०७७६	सुगन्धान् गन्धसंयोगान् पुष्पाणि सुरभीणि च  
१४,०९६।०१५द्@००४_०७७७	प्रयच्छन्ति द्विजाग्रेभ्यो भक्त्या परमया युताः  
१४,०९६।०१५द्@००४_०७७८	सुगन्धाः सुष्ठुवेषाश् च सुप्रभाः स्रग्विभूषणाः  
१४,०९६।०१५द्@००४_०७७९	यान्ति धर्मपुरं यानैर् विचित्रैर् अप्य् अलङ्कृताः  
१४,०९६।०१५द्@००४_०७८०	दीपदा यान्ति यानैश् च द्योतयन्तो दिशो दश  
१४,०९६।०१५द्@००४_०७८१	आदित्यसदृशाकारैर् दीप्यमाना इवाग्नयः  
१४,०९६।०१५द्@००४_०७८२	गृहावसथदातारो ग्रहैः काञ्चनवेदिकैः  
१४,०९६।०१५द्@००४_०७८३	व्रजन्ति बालसूर्याभैर् धर्मराजपुरं नराः  
१४,०९६।०१५द्@००४_०७८४	जलभाजनदातारः कुण्डिकाकरकप्रदाः  
१४,०९६।०१५द्@००४_०७८५	पूज्यमाना वरस्त्रीभिर् यान्ति तृप्ता महागजैः  
१४,०९६।०१५द्@००४_०७८६	पादाभ्यङ्गं शिरोभ्यङ्गं पानं पादोदकं तथा  
१४,०९६।०१५द्@००४_०७८७	ये प्रयच्छन्ति विप्रेभ्यस् ते यान्त्य् अश्वैर् यमालयम्  
१४,०९६।०१५द्@००४_०७८८	विश्रामयन्ति ये विप्राञ् श्रान्तान् अध्वनि कर्शितान्  
१४,०९६।०१५द्@००४_०७८९	चक्रवाकप्रयुक्तेन यान्ति यानेन ते ऽपि च  
१४,०९६।०१५द्@००४_०७९०	स्वागतेन च यो विप्रान् पूजयेद् आसनेन च  
१४,०९६।०१५द्@००४_०७९१	स गच्छति तदध्वानं सुखं परमनिर्वृतः  
१४,०९६।०१५द्@००४_०७९२	नमो ब्रह्मण्यदेवेति यो मां दृष्ट्वाभिवादयेत्  
१४,०९६।०१५द्@००४_०७९३	व्रतवत् प्रयतो नित्यं स सुखं याति तत्पथम्  
१४,०९६।०१५द्@००४_०७९४	नमः सर्वसभाभ्यश् चेत्य् अभिख्याय दिने दिने  
१४,०९६।०१५द्@००४_०७९५	नमस्करोति गोभ्यो यः स सुखं याति तत्पथम्  
१४,०९६।०१५द्@००४_०७९६	नमो ऽस्तु प्रियदत्तायेत्य् एवंवादी दिने दिने  
१४,०९६।०१५द्@००४_०७९७	भूमिम् आक्रमते प्रातः शयनाद् उत्थितश् च यः  
१४,०९६।०१५द्@००४_०७९८	सर्वकामैः स तृप्तात्मा सर्वभूषणभूषितः  
१४,०९६।०१५द्@००४_०७९९	याति यानेन दिव्येन सुखं वैवस्वतालयम्  
१४,०९६।०१५द्@००४_०८००	अनन्तराशिनो ये तु डम्भाहङ्कारवर्जिताः  
१४,०९६।०१५द्@००४_०८०१	ते ऽपि सारसयुक्तेन यान्ति यानेन वै सुखम्  
१४,०९६।०१५द्@००४_०८०२	ये चाप्य् एकेन भुक्तेन वर्तन्ते डम्भवर्जिताः  
१४,०९६।०१५द्@००४_०८०३	हंसयुक्तैर् विमानैस् तु सुखं यान्ति यमालयम्  
१४,०९६।०१५द्@००४_०८०४	चतुर्थेन च भुक्तेन वर्तन्ते ये जितेन्द्रियाः  
१४,०९६।०१५द्@००४_०८०५	यान्ति ते धर्मनगरं यानैर् बर्हिणयोजितैः  
१४,०९६।०१५द्@००४_०८०६	तृतीयदिवसेनेह भुञ्जते ये जितेन्द्रियाः  
१४,०९६।०१५द्@००४_०८०७	ते ऽपि हस्तिरथं यान्ति तत्पथं कनकोज्ज्वलैः  
१४,०९६।०१५द्@००४_०८०८	षष्ठाह्नकालिको यस् तु वर्षम् एकं तु वर्तते  
१४,०९६।०१५द्@००४_०८०९	कामक्रोधविनिर्मुक्तः शुचिर् नित्यं जितेन्द्रियः  
१४,०९६।०१५द्@००४_०८१०	स याति कुञ्जरस्थस् तु जयशब्दरवैर् युतः  
१४,०९६।०१५द्@००४_०८११	पक्षोपवासिनो यान्ति यानैः शार्दूलयोजितैः  
१४,०९६।०१५द्@००४_०८१२	धर्मराजपुरं रम्यं दिव्यस्त्रीगणसेवितम्  
१४,०९६।०१५द्@००४_०८१३	ये च मासोपवासं वै कुर्वते संयतेन्द्रियाः  
१४,०९६।०१५द्@००४_०८१४	ते ऽपि सूर्योदयप्रख्यैर् यान्ति यानैर् यमालयम्  
१४,०९६।०१५द्@००४_०८१५	अग्निप्रवेशं यश् चापि कुरुते मद्गतात्मना  
१४,०९६।०१५द्@००४_०८१६	स यात्य् अग्निप्रकाशेन विमानेन यमालयम्  
१४,०९६।०१५द्@००४_०८१७	प्राणांस् त्यजति यो विप्रो मां प्रपन्नो ह्य् अनाशकः  
१४,०९६।०१५द्@००४_०८१८	स बालार्कप्रकाशेन व्रजेद् यानेन तत्पथम्  
१४,०९६।०१५द्@००४_०८१९	प्रविष्टो ऽन्तर्जले यस् तु प्राणांस् त्यजति मानवः  
१४,०९६।०१५द्@००४_०८२०	सोममण्डलकल्पेन याति यानेन तत्पथम्  
१४,०९६।०१५द्@००४_०८२१	स्वशरीरं हि गृध्राणां मन्मना यः प्रयच्छति  
१४,०९६।०१५द्@००४_०८२२	स याति रथमुख्येन काञ्चनेन यमालयम्  
१४,०९६।०१५द्@००४_०८२३	गोकृते स्त्रीकृते चैव हता विप्रकृते ऽपि च  
१४,०९६।०१५द्@००४_०८२४	ते यान्त्य् अमरकन्याभिः सेव्यमाना रविप्रभाः  
१४,०९६।०१५द्@००४_०८२५	ये च कुर्वन्ति मद्भक्तास् तीर्थयात्रां जितेन्द्रियाः  
१४,०९६।०१५द्@००४_०८२६	ते पन्थानं महात्मानो यानैर् यान्ति सुनिर्वृताः  
१४,०९६।०१५द्@००४_०८२७	ये यजन्ति द्विजश्रेष्ठाः क्रतुभिर् भूरिदक्षिणैः  
१४,०९६।०१५द्@००४_०८२८	हंससारससंयुक्तैर् यानैस् ते यान्ति तत्पथम्  
१४,०९६।०१५द्@००४_०८२९	परपीडाम् अकृत्वैव भृत्यान् बिभ्रति ये नराः  
१४,०९६।०१५द्@००४_०८३०	तत्पथं ते सुखं यान्ति विमानैः काञ्चनोज्ज्वलैः  
१४,०९६।०१५द्@००४_०८३१	ये समाः सर्वभूतेषु जीवानाम् अभयप्रदाः  
१४,०९६।०१५द्@००४_०८३२	क्रोधलोभविनिर्मुक्ता निगृहीतेन्द्रियास् तथा  
१४,०९६।०१५द्@००४_०८३३	पूर्णचन्द्रप्रतीकाशैर् विमानैस् ते महाप्रभाः  
१४,०९६।०१५द्@००४_०८३४	यान्ति वैवस्वतपुरं देवगन्धर्वसेविताः  
१४,०९६।०१५द्@००४_०८३५	ये माम् एकान्तभावेन देवं त्र्यम्बकम् एव च  
१४,०९६।०१५द्@००४_०८३६	पूजयन्ति नमस्यन्ति स्तुवन्ति च दिने दिने  
१४,०९६।०१५द्@००४_०८३७	धर्मराजपुरं यान्ति यानैस् ते ऽर्कसमप्रभैः  
१४,०९६।०१५द्@००४_०८३८	पूजितास् तत्र धर्मेण स्वयं माल्यादिभिः शुभैः  
१४,०९६।०१५द्@००४_०८३९	यान्त्य् एव मम लोकं वा रुद्रलोकम् अथापि वा  
१४,०९६।०१५द्@००४_०८३९	वैशम्पायन उवाच  
१४,०९६।०१५द्@००४_०८४०	श्रुत्वा यमपुराध्वानं जीवानां गमनं तथा  
१४,०९६।०१५द्@००४_०८४१	धर्मपुत्रः प्रहृष्टात्मा केशवं पुनर् अब्रवीत्  
१४,०९६।०१५द्@००४_०८४२	देवदेवेश दैत्यघ्न ऋषिसङ्घैर् अभिष्टुत  
१४,०९६।०१५द्@००४_०८४३	भवान् भवकरः श्रीमान् सहस्रादित्यसप्रभ  
१४,०९६।०१५द्@००४_०८४४	सर्वसम्भव सर्वज्ञ सर्वधर्मप्रवर्तक  
१४,०९६।०१५द्@००४_०८४५	सर्वदानफलं सौम्य कथयस्व ममाच्युत  
१४,०९६।०१५द्@००४_०८४६	दानं देयं कथं कृष्ण कीदृशाय द्विजाय वै  
१४,०९६।०१५द्@००४_०८४७	कीदृशं वा तपः कृत्वा तत्फलं कुत्र भुज्यते  
१४,०९६।०१५द्@००४_०८४८	एवम् उक्तो हृषीकेशो धर्मपुत्रेण धीमता  
१४,०९६।०१५द्@००४_०८४९	उवाच धर्मपुत्राय पुण्यान् धर्मान् महोदयान्  
१४,०९६।०१५द्@००४_०८५०	शृणुष्वावहितो राजन् पूतं पापघ्नम् उत्तमम्  
१४,०९६।०१५द्@००४_०८५१	सर्वदानफलं सौम्य न श्राव्यं पापकर्मणाम्  
१४,०९६।०१५द्@००४_०८५२	यच् छ्रुत्वा पुरुषः स्त्री वा नष्टपापः समाहितः  
१४,०९६।०१५द्@००४_०८५३	तत्क्षणात् पूततां याति पापकर्मरतो ऽपि वा  
१४,०९६।०१५द्@००४_०८५४	एकाहम् अपि कौन्तेय भूमाव् उत्पादितं जलम्  
१४,०९६।०१५द्@००४_०८५५	सप्त तारयते पूर्वान् वितृष्णा यत्र गौर् भवेत्  
१४,०९६।०१५द्@००४_०८५६	पानीयं परमं लोके जीवानां जीवनं स्मृतम्  
१४,०९६।०१५द्@००४_०८५७	पानीयस्य प्रदानेन तृप्तिर् भवति पाण्डव  
१४,०९६।०१५द्@००४_०८५८	पानीयस्य गुणा दिव्याः परलोके सुखावहाः  
१४,०९६।०१५द्@००४_०८५९	तत्र पुष्पोदकी नाम नदी परमपावनी  
१४,०९६।०१५द्@००४_०८६०	कामान् ददाति राजेन्द्र तोयदानं यमालये  
१४,०९६।०१५द्@००४_०८६१	शीतलं सलिलं तस्या अक्षय्यम् अमृतोपमम्  
१४,०९६।०१५द्@००४_०८६२	शीततोयप्रदातॄणां भवेन् नित्यं सुखावहा  
१४,०९६।०१५द्@००४_०८६३	ये चाप्य् अतोयदातारः पूयस् तेषां विधीयते  
१४,०९६।०१५द्@००४_०८६४	प्रणश्यत्य् अम्बुपानेन बुभुक्षा च युधिष्ठिर  
१४,०९६।०१५द्@००४_०८६५	तृषितस्य न चान्नेन पिपासापि प्रणश्यति  
१४,०९६।०१५द्@००४_०८६६	तस्मात् तोयं सदा देयं तृषितेभ्यो विजानता  
१४,०९६।०१५द्@००४_०८६७	अग्नेर् मूर्तिः क्षितेर् योनिर् अमृतस्य च सम्भवः  
१४,०९६।०१५द्@००४_०८६८	अतो ऽम्भः सर्वभूतानां मूलम् इत्य् उच्यते बुधैः  
१४,०९६।०१५द्@००४_०८६९	अद्भिः सर्वाणि भूतानि जीवन्ति प्रभवन्ति च  
१४,०९६।०१५द्@००४_०८७०	तस्मात् सर्वेषु दानेषु तोयदानं विशिष्यते  
१४,०९६।०१५द्@००४_०८७१	सर्वदानतपोयज्ञैर् यत् प्राप्यं फलम् उत्तमम्  
१४,०९६।०१५द्@००४_०८७२	तत् सर्वं तोयदानेन प्राप्यते नात्र संशयः  
१४,०९६।०१५द्@००४_०८७३	ये प्रयच्छन्ति विप्रेभ्यस् त्व् अन्नदानं सुसंस्कृतम्  
१४,०९६।०१५द्@००४_०८७४	तैस् तु दत्ता स्वयं प्राणा भवन्ति भरतर्षभ  
१४,०९६।०१५द्@००४_०८७५	अन्नाद् रक्तं च शुक्लं च अन्ने जीवः प्रतिष्ठितः  
१४,०९६।०१५द्@००४_०८७६	इन्द्रियाणि च बुद्धिश् च पुष्णन्त्य् अन्नेन नित्यशः  
१४,०९६।०१५द्@००४_०८७७	अन्नहीनानि सीदन्ति सर्वभूतानि पाण्डव  
१४,०९६।०१५द्@००४_०८७८	तेजो बलं च वीर्यं च सत्त्वं रूपं द्युतिर् धृतिः  
१४,०९६।०१५द्@००४_०८७९	ज्ञानं मेधा तथायुश् च सर्वम् अन्ने प्रतिष्ठितम्  
१४,०९६।०१५द्@००४_०८८०	देवमानवतिर्यक्षु सर्वलोकेषु सर्वदा  
१४,०९६।०१५द्@००४_०८८१	सर्वकालं हि सर्वेषाम् अन्ने प्राणाः प्रतिष्ठिताः  
१४,०९६।०१५द्@००४_०८८२	अन्नं प्रजापते रूपम् अन्नं प्रजननं स्मृतम्  
१४,०९६।०१५द्@००४_०८८३	सर्वभूतमयं चान्नं जीवश् चान्नमयं स्मृतम्  
१४,०९६।०१५द्@००४_०८८४	अन्नेनाधिष्ठितः प्राण अपानो व्यान एव च  
१४,०९६।०१५द्@००४_०८८५	उदानश् च समानश् च धारयन्ति शरीरिणाम्  
१४,०९६।०१५द्@००४_०८८६	शयनोत्थानगमनं ग्रहणाकर्षणानि च  
१४,०९६।०१५द्@००४_०८८७	सर्वसत्त्वकृतं कर्म चान्नाद् एव प्रवर्तते  
१४,०९६।०१५द्@००४_०८८८	चतुर्विधानि भूतानि जङ्गमानि स्थिराणि च  
१४,०९६।०१५द्@००४_०८८९	अन्नाद् भवन्ति राजेन्द्र सृष्टिर् एषा प्रजापतेः  
१४,०९६।०१५द्@००४_०८९०	विद्यास्थानानि सर्वाणि सर्वयज्ञाश् च पावनाः  
१४,०९६।०१५द्@००४_०८९१	अन्नाद् यस्मात् प्रवर्तन्ते तस्माद् अन्नं परं स्मृतम्  
१४,०९६।०१५द्@००४_०८९२	देवा रुद्रादयः सर्वे पितरो ऽप्य् अग्नयस् तथा  
१४,०९६।०१५द्@००४_०८९३	यस्माद् अन्नेन तुष्यन्ति तस्माद् अन्नं विशिष्यते  
१४,०९६।०१५द्@००४_०८९४	यस्माद् अन्नात् प्रजाः सर्वाः कल्पे कल्पे ऽसृजत् प्रभुः  
१४,०९६।०१५द्@००४_०८९५	तस्माद् अन्नात् परं दानं न भूतं न भविष्यति  
१४,०९६।०१५द्@००४_०८९६	यस्माद् अन्नात् प्रवर्तन्ते धर्मार्थौ काम एव च  
१४,०९६।०१५द्@००४_०८९७	तस्माद् अन्नात् परं दानं नामुत्रेह च पाण्डव  
१४,०९६।०१५द्@००४_०८९८	यक्षरक्षोग्रहा नागा भूता दैत्याश् च दानवाः  
१४,०९६।०१५द्@००४_०८९९	तुष्यन्त्य् अन्नेन यस्मात् तु तस्माद् अन्नं परं भवेत्  
१४,०९६।०१५द्@००४_०९००	परान्नम् उपभुञ्जानो यत् कर्म कुरुते शुभम्  
१४,०९६।०१५द्@००४_०९०१	तच्छुभस्यैकभागस् तु कर्तुर् भवति भारत  
१४,०९६।०१५द्@००४_०९०२	अन्नदस्य त्रयो भागा भवन्ति पुरुषर्षभ  
१४,०९६।०१५द्@००४_०९०३	तस्माद् अन्नं प्रदातव्यं ब्राह्मणेभ्यो विशेषतः  
१४,०९६।०१५द्@००४_०९०४	ब्राह्मणाय दरिद्राय यो ऽन्नं संवत्सरं नृप  
१४,०९६।०१५द्@००४_०९०५	श्रोत्रियाय प्रयच्छेद् वै पाकभेदविवर्जितः  
१४,०९६।०१५द्@००४_०९०६	डम्भानृतविमुक्तस् तु परां भक्तिम् उपागतः  
१४,०९६।०१५द्@००४_०९०७	स्वधर्मेणार्जितफलं तस्य पुण्यफलं शृणु  
१४,०९६।०१५द्@००४_०९०८	शतं वर्षसहस्राणि कामगः कामरूपधृक्  
१४,०९६।०१५द्@००४_०९०९	मोदते ऽमरलोकस्थः पूज्यमानो ऽप्सरोगणैः  
१४,०९६।०१५द्@००४_०९१०	ततश् चापि च्युतः कालान् नरलोके द्विजो भवेत्  
१४,०९६।०१५द्@००४_०९११	अग्रभिक्षां च यो दद्याद् दरिद्राय द्विजातये  
१४,०९६।०१५द्@००४_०९१२	षण्मासाद् वार्षिकं श्राद्धं तस्य पुण्यफलं शृणु  
१४,०९६।०१५द्@००४_०९१३	गोसहस्रप्रदानेन यत् पुण्यं समुदाहृतम्  
१४,०९६।०१५द्@००४_०९१४	तत् पुण्यफलम् आप्नोति नरो वै नात्र संशयः  
१४,०९६।०१५द्@००४_०९१५	अथ संवत्सरं दद्याद् अग्रभैक्ष्यम् अयाचते  
१४,०९६।०१५द्@००४_०९१६	प्रच्छाद्यैव स्वयं नीत्वा तस्य पुण्यफलं शृणु  
१४,०९६।०१५द्@००४_०९१७	कपिलानां सहस्रैस् तु यद् देयं पुण्यम् उच्यते  
१४,०९६।०१५द्@००४_०९१८	तत् सर्वम् अखिलं प्राप्य शक्रलोके महीयते  
१४,०९६।०१५द्@००४_०९१९	स शक्रभवने रम्ये वर्षकोटिशतं नृप  
१४,०९६।०१५द्@००४_०९२०	यथाकामं महातेजाः क्रीडत्य् अप्सरसां गणैः  
१४,०९६।०१५द्@००४_०९२१	अग्रान्नं यस् तु वै दद्याद् द्विजाय नियतव्रतः  
१४,०९६।०१५द्@००४_०९२२	दशवर्षाणि राजेन्द्र तस्य पुण्यफलं शृणु  
१४,०९६।०१५द्@००४_०९२३	कपिलाशतसहस्रस्य विधिदत्तस्य यत् फलम्  
१४,०९६।०१५द्@००४_०९२४	तत् पुण्यफलम् आसाद्य पुरन्दरपुरं व्रजेत्  
१४,०९६।०१५द्@००४_०९२५	स शक्रभवने रम्ये कामरूपी यथासुखम्  
१४,०९६।०१५द्@००४_०९२६	शतकोटिसमा राजन् क्रीडते ऽमरपूजितः  
१४,०९६।०१५द्@००४_०९२७	शक्रलोकावतीर्णश् च इह लोके महाद्युतिः  
१४,०९६।०१५द्@००४_०९२८	चतुर्वेदी द्विजः श्रीमाञ् जायते राजपूजितः  
१४,०९६।०१५द्@००४_०९२९	अध्वश्रान्ताय विप्राय क्षुधितायान्नकाङ्क्षिणे  
१४,०९६।०१५द्@००४_०९३०	देशकालाभियाताय दीयते पाण्डुनन्दन  
१४,०९६।०१५द्@००४_०९३१	याचते ऽन्नं न दद्याद् यो विद्यमाने धनागमे  
१४,०९६।०१५द्@००४_०९३२	स लुब्धो नरकं याति कृमीणां कालसूत्रकम्  
१४,०९६।०१५द्@००४_०९३३	स तत्र नरके घोरे लोभमोहितचेतनः  
१४,०९६।०१५द्@००४_०९३४	दशवर्षसहस्राणि क्लिश्यते वेदनार्दितः  
१४,०९६।०१५द्@००४_०९३५	तस्माच् च नरकान् मुक्तः कालेन महता हि सः  
१४,०९६।०१५द्@००४_०९३६	दरिद्रो मानुषो लोके चण्डालेष्व् अपि जायते  
१४,०९६।०१५द्@००४_०९३७	यस् तु पांसुलपादश् च दूराध्वश्रमकर्शितः  
१४,०९६।०१५द्@००४_०९३८	क्षुत्पिपासाश्रमः श्रान्त आर्तः खिन्नगतिर् द्विजः  
१४,०९६।०१५द्@००४_०९३९	पृच्छन् वै ह्य् अन्नदातारं गृहम् अभ्येत्य याचयेत्  
१४,०९६।०१५द्@००४_०९४०	तं पूजयेत् तु यत्नेन सो ऽतिथिः स्वर्गसङ्क्रमः  
१४,०९६।०१५द्@००४_०९४१	तस्मिंस् तुष्टे नरश्रेष्ठ तुष्टाः स्युः सर्वदेवताः  
१४,०९६।०१५द्@००४_०९४२	न तथा हविषा होमैर् न पुष्पैर् नानुलेपनैः  
१४,०९६।०१५द्@००४_०९४३	अग्नयः पार्थ तुष्यन्ति यथा ह्य् अतिथिपूजनात्  
१४,०९६।०१५द्@००४_०९४४	कपिलायां तु दत्तायां विधिवज् ज्येष्ठपुष्करे  
१४,०९६।०१५द्@००४_०९४५	न तत् फलम् अवाप्नोति यत् फलं विप्रभोजनात्  
१४,०९६।०१५द्@००४_०९४६	द्विजपादोदकक्लिन्ना यावत् तिष्ठति मेदिनी  
१४,०९६।०१५द्@००४_०९४७	तावत् पुष्करपर्णेन पिबन्ति पितरो जलम्  
१४,०९६।०१५द्@००४_०९४८	देवमाल्यापनयनं द्विजोच्छिष्टापमार्जनम्  
१४,०९६।०१५द्@००४_०९४९	श्रान्तसंवाहनं चैव तथा पादावसेचनम्  
१४,०९६।०१५द्@००४_०९५०	प्रतिश्रयप्रदानं च तथा शय्यासनस्य च  
१४,०९६।०१५द्@००४_०९५१	एकैकं पाण्डवश्रेष्ठ गोप्रदानाद् विशिष्यते  
१४,०९६।०१५द्@००४_०९५२	पादोदकं पादघृतं दीपम् अन्नं प्रतिश्रयम्  
१४,०९६।०१५द्@००४_०९५३	ये प्रयच्छन्ति विप्रेभ्यो नोपसर्पन्ति ते यमम्  
१४,०९६।०१५द्@००४_०९५४	विप्रातिथ्ये कृते राजन् भक्त्या शुश्रूषिते ऽपि च  
१४,०९६।०१५द्@००४_०९५५	देवाः शुश्रूषिताः सर्वे त्रयस्त्रिंशद् भवन्ति ते  
१४,०९६।०१५द्@००४_०९५६	अभ्यागतो ज्ञातपूर्वो ह्य् अज्ञातो ऽतिथिर् उच्यते  
१४,०९६।०१५द्@००४_०९५७	तयोः पूजां द्विजः कुर्याद् इति पौराणिकी श्रुतिः  
१४,०९६।०१५द्@००४_०९५८	पादाभ्यङ्गान्नपानैस् तु यो ऽतिथिं पूजयेन् नरः  
१४,०९६।०१५द्@००४_०९५९	पूजितस् तेन राजेन्द्र भवामीह न संशयः  
१४,०९६।०१५द्@००४_०९६०	शीघ्रं पापाद् विनिर्मुक्तो मया चानुग्रहीकृतः  
१४,०९६।०१५द्@००४_०९६१	विमानेनेन्दुकल्पेन मम लोकं स गच्छति  
१४,०९६।०१५द्@००४_०९६२	अभ्यागतं श्रान्तम् अनुव्रजन्ति  
१४,०९६।०१५द्@००४_०९६३	देवाश् च सर्वे पितरो ऽग्नयश् च  
१४,०९६।०१५द्@००४_०९६४	तस्मिन् द्विजे पूजिते पूजिताः स्युर्  
१४,०९६।०१५द्@००४_०९६५	गते निराशाः पितरो व्रजन्ति  
१४,०९६।०१५द्@००४_०९६६	अतिथिर् यस्य भग्नाशो गृहात् प्रतिनिवर्तते  
१४,०९६।०१५द्@००४_०९६७	पितरस् तस्य नाश्नन्ति दश वर्षाणि पञ्च च  
१४,०९६।०१५द्@००४_०९६८	वर्जितः पितृभिर् लुब्धः स देवैर् अग्निभिः सह  
१४,०९६।०१५द्@००४_०९६९	निरयं रौरवं गत्वा दश वर्षाणि पच्यते  
१४,०९६।०१५द्@००४_०९७०	ततश् चापि च्युतः कालाद् इह चोच्छिष्टभुग् भवेत्  
१४,०९६।०१५द्@००४_०९७१	वैश्वदेवान्तिके प्राप्तम् अतिथिं यो न पूजयेत्  
१४,०९६।०१५द्@००४_०९७२	स चण्डालत्वम् आप्नोति सद्य एव न संशयः  
१४,०९६।०१५द्@००४_०९७३	निर्वासयति यो विप्रं देशकालागतं गृहात्  
१४,०९६।०१५द्@००४_०९७४	पतितस् तत्क्षणाद् एव जायते नात्र संशयः  
१४,०९६।०१५द्@००४_०९७५	नरके रौरवे घोरे वर्षकोटिं स पच्यते  
१४,०९६।०१५द्@००४_०९७६	ततश् चापि च्युतः कालाद् इह लोके नराधमः  
१४,०९६।०१५द्@००४_०९७७	श्वा वै द्वादश जन्मानि जायते क्षुत्पिपासितः  
१४,०९६।०१५द्@००४_०९७८	चण्डालो ऽप्य् अतिथिः प्राप्तो देशकाले ऽन्नकाङ्क्षया  
१४,०९६।०१५द्@००४_०९७९	अभ्युद्गम्य गृहस्थेन पूजनीयश् च सर्वदा  
१४,०९६।०१५द्@००४_०९८०	अनर्चयित्वा यो ऽश्नाति लोभमोहविचेतनः  
१४,०९६।०१५द्@००४_०९८१	स चण्डालत्वम् आप्नोति दश जन्मानि पाण्डव  
१४,०९६।०१५द्@००४_०९८२	निराशम् अतिथिं कृत्वा भुञ्जानो यः प्रहृष्टवान्  
१४,०९६।०१५द्@००४_०९८३	न जानात्य् आत्मनात्मानं विष्ठाकूपे निपातितम्  
१४,०९६।०१५द्@००४_०९८४	मोघं ध्रुवं प्रोर्णयति मोघम् अस्य तु पच्यते  
१४,०९६।०१५द्@००४_०९८५	मोघम् अन्नं सदाश्नाति यो ऽतिथिं न च पूजयेत्  
१४,०९६।०१५द्@००४_०९८६	साङ्गोपाङ्गांस् तु यो वेदान् पठतीह दिने दिने  
१४,०९६।०१५द्@००४_०९८७	न चातिथिं पूजयति वृथा भवति स द्विजः  
१४,०९६।०१५द्@००४_०९८८	पाकयज्ञमहायज्ञैः सोमसंस्थाभिर् एव च  
१४,०९६।०१५द्@००४_०९८९	ये यजन्ति न चार्चन्ति गृहेष्व् अतिथिम् आगतम्  
१४,०९६।०१५द्@००४_०९९०	तेषां यशोभिकामानां दत्तम् इष्टं च यद् भवेत्  
१४,०९६।०१५द्@००४_०९९१	वृथा भवति तत् सर्वम् आशया हि तया हतम्  
१४,०९६।०१५द्@००४_०९९२	देशकालं च पात्रं च स्वशक्तिं च निरीक्ष्य च  
१४,०९६।०१५द्@००४_०९९३	अल्पं समं महद् वापि कुर्याद् आतिथ्यम् आत्मवान्  
१४,०९६।०१५द्@००४_०९९४	सुमुखः सुप्रसन्नात्मा धीमान् अतिथिम् आगतम्  
१४,०९६।०१५द्@००४_०९९५	स्वागतेनासनेनाद्भिर् अन्नाद्येन च पूजयेत्  
१४,०९६।०१५द्@००४_०९९६	हितः प्रियो वा द्वेष्यो वा मूर्खः पण्डित एव वा  
१४,०९६।०१५द्@००४_०९९७	प्राप्तो यो वैश्वदेवान्ते सो ऽतिथिः स्वर्गसङ्क्रमः  
१४,०९६।०१५द्@००४_०९९८	क्षुत्पिपासाश्रमार्ताय देशकालागताय च  
१४,०९६।०१५द्@००४_०९९९	सत्कृत्यान्नं प्रदातव्यं यज्ञस्य फलम् इच्छता  
१४,०९६।०१५द्@००४_१०००	भोजयेद् आत्मनः श्रेष्ठान् विधिवद् धव्यकव्ययोः  
१४,०९६।०१५द्@००४_१००१	अन्नं प्राणो मनुष्याणाम् अन्नदः प्राणदो भवेत्  
१४,०९६।०१५द्@००४_१००२	तस्माद् अन्नं विशेषेण दातव्यं भूतिम् इच्छता  
१४,०९६।०१५द्@००४_१००३	अन्नदः सर्वकामैस् तु सुतृप्तः सुष्ठ्व् अलङ्कृतः  
१४,०९६।०१५द्@००४_१००४	पूर्णचन्द्रप्रकाशेन विमानेन विराजता  
१४,०९६।०१५द्@००४_१००५	सेव्यमानो वरस्त्रीभिर् मम लोकं स गच्छति  
१४,०९६।०१५द्@००४_१००६	क्रीडित्वा तु ततस् तस्मिन् वर्षकोटिं यथामरः  
१४,०९६।०१५द्@००४_१००७	ततश् चापि च्युतः कालाद् इह लोके महायशाः  
१४,०९६।०१५द्@००४_१००८	वेदशास्त्रार्थतत्त्वज्ञो भोगवान् ब्राह्मणो भवेत्  
१४,०९६।०१५द्@००४_१००९	यथाश्रद्धं तु यः कुर्यान् मनुष्येषु प्रजायते  
१४,०९६।०१५द्@००४_१०१०	महाधनपतिः श्रीमान् वेदवेदाङ्गपारगः  
१४,०९६।०१५द्@००४_१०११	सर्वशास्त्रार्थतत्त्वज्ञो भोगवान् ब्राह्मणो भवेत्  
१४,०९६।०१५द्@००४_१०१२	सर्वातिथ्यं तु यः कुर्याद् वर्षम् एकम् अकल्मषः  
१४,०९६।०१५द्@००४_१०१३	धर्मार्जितधनो भूत्वा पापभेदविवर्जितः  
१४,०९६।०१५द्@००४_१०१४	देवान् इव स्वयं विप्रान् अर्चयित्वा पितॄन् अपि  
१४,०९६।०१५द्@००४_१०१५	विप्रानग्राशनाशी यस् तस्य पुण्यफलं शृणु  
१४,०९६।०१५द्@००४_१०१६	वर्षेणैकेन यावन्ति पिण्डान् अश्नन्ति वै द्विजाः  
१४,०९६।०१५द्@००४_१०१७	तावद् वर्षाणि राजेन्द्र मम लोके महीयते  
१४,०९६।०१५द्@००४_१०१८	ततश् चापि च्युतः कालाद् इह लोके महायशाः  
१४,०९६।०१५द्@००४_१०१९	वेदशास्त्रार्थतत्त्वज्ञो भोगवान् ब्राह्मणो भवेत्  
१४,०९६।०१५द्@००४_१०२०	सर्वातिथ्यं च यः कुर्याद् यथाश्रद्धं नरेश्वर  
१४,०९६।०१५द्@००४_१०२१	अकालनियमेनापि सत्यवादी जितेन्द्रियः  
१४,०९६।०१५द्@००४_१०२२	सत्यसन्धो जितक्रोधः शाखाधर्मविवर्जितः  
१४,०९६।०१५द्@००४_१०२३	अधर्मभीरुर् धर्मिष्ठो मायामात्सर्यवर्जितः  
१४,०९६।०१५द्@००४_१०२४	श्रद्दधानः शुचिर् नित्यं पाकभेदविवर्जितः  
१४,०९६।०१५द्@००४_१०२५	स विमानेन दिव्येन दिव्यरूपी महायशाः  
१४,०९६।०१५द्@००४_१०२६	पुरन्दरपुरं याति गीयमानो ऽप्सरोगणैः  
१४,०९६।०१५द्@००४_१०२७	मन्वन्तरं तु तत्रैव क्रीडित्वा देवपूजितः  
१४,०९६।०१५द्@००४_१०२८	मानुष्यलोकम् आगम्य भोगवान् ब्राह्मणो भवेत्  
१४,०९६।०१५द्@००४_१०२९	दश जन्मानि विप्रत्वम् आप्नुयाद् राजपूजितः  
१४,०९६।०१५द्@००४_१०३०	भगवान् उवाच  
१४,०९६।०१५द्@००४_१०३०	जातिस्मरश् च भवति यत्र तत्रोपजायते  
१४,०९६।०१५द्@००४_१०३१	अतः परं प्रवक्ष्यामि भूमिदानम् अनुत्तमम्  
१४,०९६।०१५द्@००४_१०३२	यः प्रयच्छति विप्राय भूमिं रम्यां सदक्षिणाम्  
१४,०९६।०१५द्@००४_१०३३	श्रोत्रियाय दरिद्राय साग्निहोत्राय पाण्डव  
१४,०९६।०१५द्@००४_१०३४	स सर्वकामतृप्तात्मा सर्वरत्नविभूषितः  
१४,०९६।०१५द्@००४_१०३५	सर्वपापविनिर्मुक्तो दीप्यमानो ऽर्कवत् सदा  
१४,०९६।०१५द्@००४_१०३६	बालसूर्यप्रकाशेन विचित्रध्वजशोभिना  
१४,०९६।०१५द्@००४_१०३७	याति यानेन दिव्येन मम लोकं महायशाः  
१४,०९६।०१५द्@००४_१०३८	तत्र दिव्याङ्गनाभिस् तु सेव्यमानो यथासुखम्  
१४,०९६।०१५द्@००४_१०३९	कामगः कामरूपी च क्रीडत्य् अप्सरसां गणैः  
१४,०९६।०१५द्@००४_१०४०	यावद् बिभर्ति लोकान् वै भूमिः कुरुकुलोद्वह  
१४,०९६।०१५द्@००४_१०४१	तावद् भूमिप्रदः कामं मम लोके महीयते  
१४,०९६।०१५द्@००४_१०४२	न हि भूमिप्रदानाद् वै दानम् अन्यद् विशिष्यते  
१४,०९६।०१५द्@००४_१०४३	न चापि भूमिहरणात् पापम् अन्यद् विशिष्यते  
१४,०९६।०१५द्@००४_१०४४	दानान्य् अन्यानि हीयन्ते कालेन कुरुपुङ्गव  
१४,०९६।०१५द्@००४_१०४५	भूमिदानस्य पुण्यस्य क्षयो नैवोपपद्यते  
१४,०९६।०१५द्@००४_१०४६	ब्राह्मणाय दरिद्राय भूमिं दत्तां तु यो नरः  
१४,०९६।०१५द्@००४_१०४७	न हिंसति नरव्याघ्र तस्य पुण्यफलं शृणु  
१४,०९६।०१५द्@००४_१०४८	सप्तद्वीपसमुद्रान्ता रत्नधान्यसमाकुला  
१४,०९६।०१५द्@००४_१०४९	स शैलवनदुर्गाढ्या तेन दत्ता मही भवेत्  
१४,०९६।०१५द्@००४_१०५०	भूमिं दृष्ट्वा दीयमानां श्रोत्रियायाग्निहोत्रिणे  
१४,०९६।०१५द्@००४_१०५१	सर्वभूतानि मन्यन्ते मां ददातीति हर्षवत्  
१४,०९६।०१५द्@००४_१०५२	सुवर्णमणिरत्नानि धनधान्यवसूनि च  
१४,०९६।०१५द्@००४_१०५३	सर्वदानानि वै राजन् ददाति वसुधां ददन्  
१४,०९६।०१५द्@००४_१०५४	सागरान् सरितः शैलान् समानि विषमाणि च  
१४,०९६।०१५द्@००४_१०५५	सर्वगन्धरसांश् चैव ददाति वसुधां ददन्  
१४,०९६।०१५द्@००४_१०५६	ओषधीः फलसम्पन्ना नानापुष्पफलान्विताः  
१४,०९६।०१५द्@००४_१०५७	कमलोत्पलषण्डांश् च ददाति वसुधां ददन्  
१४,०९६।०१५द्@००४_१०५८	धर्मं कामं तथार्थं च वेदान् यज्ञांस् तथैव च  
१४,०९६।०१५द्@००४_१०५९	स्वर्गमार्गगतिं चैव ददाति वसुधां ददन्  
१४,०९६।०१५द्@००४_१०६०	अग्निष्टोमादिभिर् यज्ञैर् ये यजन्ते सदक्षिणैः  
१४,०९६।०१५द्@००४_१०६१	न तत् फलं लभन्ते ते भूमिदानस्य यत् फलम्  
१४,०९६।०१५द्@००४_१०६२	श्रोत्रियाय महीं दत्त्वा यो न हिंसति पाण्डव  
१४,०९६।०१५द्@००४_१०६३	तद् दानं कथयिष्यन्ति यावल् लोकाः प्रतिष्ठिताः  
१४,०९६।०१५द्@००४_१०६४	तावत् स्वर्गोपभोगानां भोक्तारः पाण्डुनन्दन  
१४,०९६।०१५द्@००४_१०६५	सस्यपूर्णां महीं यस् तु श्रोत्रियाय प्रयच्छति  
१४,०९६।०१५द्@००४_१०६६	पितरस् तस्य तृप्यन्ति यावद् आभूतसम्प्लवम्  
१४,०९६।०१५द्@००४_१०६७	मम रुद्रस्य सवितुस् त्रिदशानां तथैव च  
१४,०९६।०१५द्@००४_१०६८	प्रीतये विद्धि राजेन्द्र भूमिर् दत्ता द्विजाय वै  
१४,०९६।०१५द्@००४_१०६९	तेन पुण्येन पूतात्मा दाता भूमेर् युधिष्ठिर  
१४,०९६।०१५द्@००४_१०७०	मम सालोक्यम् आयाति नात्र कार्या विचारणा  
१४,०९६।०१५द्@००४_१०७१	यत् किं चित् कुरुते पापं पुरुषो वृत्तिकर्शितः  
१४,०९६।०१५द्@००४_१०७२	स च गोकर्णमात्रेण भूमिदानेन शुध्यति  
१४,०९६।०१५द्@००४_१०७३	मासोपवासे यत् पुण्यं कृच्छ्रे चान्द्रायणे ऽपि च  
१४,०९६।०१५द्@००४_१०७४	भूमिगोकर्णमात्रेण तत् पुण्यं तु विधीयते  
१४,०९६।०१५द्@००४_१०७५	सर्वतीर्थाभिषेके च यत् पुण्यं समुदाहृतम्  
१४,०९६।०१५द्@००४_१०७६	युधिष्ठिर उवाच  
१४,०९६।०१५द्@००४_१०७६	भूमिगोकर्णमात्रेण तत् पुण्यं तु विधीयते  
१४,०९६।०१५द्@००४_१०७७	देवदेव नमस् ते ऽस्तु वासुदेव सुरेश्वर  
१४,०९६।०१५द्@००४_१०७८	भगवान् उवाच  
१४,०९६।०१५द्@००४_१०७८	गोकर्णस्य प्रमाणं वै वक्तुम् अर्हसि तत्त्वतः  
१४,०९६।०१५द्@००४_१०७९	शृणु गोकर्णमात्रस्य प्रमाणं पाण्डुनन्दन  
१४,०९६।०१५द्@००४_१०८०	त्रिंशद्दण्डप्रमाणेन प्रमितं सर्वतोदिशम्  
१४,०९६।०१५द्@००४_१०८१	प्रत्यक् प्राग् अपि राजेन्द्र तत् तथा दक्षिणोत्तरम्  
१४,०९६।०१५द्@००४_१०८२	गोकर्णं तद्विदः प्राहुः प्रमाणं धरणेर् नृप  
१४,०९६।०१५द्@००४_१०८३	सवृषं गोशतं यत्र सुखं तिष्ठत्य् अयन्त्रितम्  
१४,०९६।०१५द्@००४_१०८४	सवत्सं कुरुशार्दूल तच् च गोकर्णम् उच्यते  
१४,०९६।०१५द्@००४_१०८५	किङ्करा मृत्युदण्डाश् च कुम्भीपाकाश् च दारुणाः  
१४,०९६।०१५द्@००४_१०८६	घोराश् च वारुणाः पाशा नोपसर्पन्ति भूमिदम्  
१४,०९६।०१५द्@००४_१०८७	निरया रौरवाद्याश् च तथा वैतरणी नदी  
१४,०९६।०१५द्@००४_१०८८	तीव्राश् च यातनाः कष्टा नोपसर्पन्ति भूमिदम्  
१४,०९६।०१५द्@००४_१०८९	चित्रगुप्तः कलिः कालः कृतान्तो मृत्युर् एव च  
१४,०९६।०१५द्@००४_१०९०	यमश् च भगवान् साक्षात् पूजयन्ति महीप्रदम्  
१४,०९६।०१५द्@००४_१०९१	रुद्रः प्रजापतिः शक्रः सुरा ऋषिगणास् तथा  
१४,०९६।०१५द्@००४_१०९२	अहं च प्रीतिमान् राजन् पूजयामो महीप्रदम्  
१४,०९६।०१५द्@००४_१०९३	कृशभृत्यस्य कृशगोः कृशाश्वस्य कृशातिथेः  
१४,०९६।०१५द्@००४_१०९४	भूमिर् देया नरश्रेष्ठ स निधिः पारलौकिकः  
१४,०९६।०१५द्@००४_१०९५	सीदमानकुटुम्बाय श्रोत्रियायाग्निहोत्रिणे  
१४,०९६।०१५द्@००४_१०९६	व्रतस्थाय दरिद्राय भूमिर् देया नराधिप  
१४,०९६।०१५द्@००४_१०९७	यथा हि धात्री क्षीरेण पुत्रं वर्धयति स्वयम्  
१४,०९६।०१५द्@००४_१०९८	दातारम् अनुगृह्णाति दत्ता ह्य् एवं वसुन्धरा  
१४,०९६।०१५द्@००४_१०९९	यथा बिभर्ति गौर् वत्सं सृजन्ती क्षीरम् आत्मनः  
१४,०९६।०१५द्@००४_११००	तथा सर्वगुणोपेता भूमिर् वहति भूमिदम्  
१४,०९६।०१५द्@००४_११०१	यथा बीजानि रोहन्ति जलसिक्तानि भूपते  
१४,०९६।०१५द्@००४_११०२	तथा कामाः प्ररोहन्ति भूमिदस्य दिने दिने  
१४,०९६।०१५द्@००४_११०३	यथोदयस् तु सूर्यस्य तमः सर्वं व्यपोहति  
१४,०९६।०१५द्@००४_११०४	तथा पापं नरस्येह भूमिदानं व्यपोहति  
१४,०९६।०१५द्@००४_११०५	दाता दशानुगृह्णाति यो हरेद् दश हन्ति च  
१४,०९६।०१५द्@००४_११०६	अतीतानागतानीह कुलानि कुरुपुङ्गव  
१४,०९६।०१५द्@००४_११०७	आश्रुत्य भूमिदानं तु दत्त्वा यो वा हरेत् पुनः  
१४,०९६।०१५द्@००४_११०८	स बद्धो वारुणैः पाशैः क्षिप्यते पूयशोणिते  
१४,०९६।०१५द्@००४_११०९	स्वदत्तां परदत्तां वा यो हरेत वसुन्धराम्  
१४,०९६।०१५द्@००४_१११०	न तस्य नरकाद् घोराद् विद्यते निष्कृतिः क्व चित्  
१४,०९६।०१५द्@००४_११११	ब्राह्मणस्य हते क्षेत्रे हन्याद् द्वादश पूर्वजान्  
१४,०९६।०१५द्@००४_१११२	स गच्छेत् कृमियोनिं च न च मुच्येत जातु सः  
१४,०९६।०१५द्@००४_१११३	दत्त्वा भूमिं द्विजेन्द्राय यस् ताम् एवोपजीवति  
१४,०९६।०१५द्@००४_१११४	गवां शतसहस्रस्य हन्तुः स लभते फलम्  
१४,०९६।०१५द्@००४_१११५	सो ऽधःशिरास् तु पापात्मा कुम्भीपाकेषु पच्यते  
१४,०९६।०१५द्@००४_१११६	दिव्यैर् वर्षसहस्रैस् तु कुम्भीपाकाद् विनिःसृतः  
१४,०९६।०१५द्@००४_१११७	इह लोके भवेत् स श्वा शतजन्मानि पाण्डव  
१४,०९६।०१५द्@००४_१११८	दत्त्वा भूमिं द्विजेन्द्राणां यस् ताम् एवोपजीवति  
१४,०९६।०१५द्@००४_१११९	स मूढो याति दुष्टात्मा नरकान् एकविंशतिम्  
१४,०९६।०१५द्@००४_११२०	नरकेभ्यो विनिर्मुक्तः शुनां योनिं स गच्छति  
१४,०९६।०१५द्@००४_११२१	हलकृष्टा मही देया सबीजा सस्यमालिनी  
१४,०९६।०१५द्@००४_११२२	अथ वा सोदका देया दरिद्राय द्विजातये  
१४,०९६।०१५द्@००४_११२३	एवं दत्ता मही राजन् प्रहृष्टेनान्तरात्मना  
१४,०९६।०१५द्@००४_११२४	सर्वान् कामान् अवाप्नोति मनसा चिन्तितानि च  
१४,०९६।०१५द्@००४_११२५	बहुभिर् वसुधा दत्ता दीयते च नराधिपैः  
१४,०९६।०१५द्@००४_११२६	यस्य यस्य यदा भूमिस् तस्य तस्य तदा फलम्  
१४,०९६।०१५द्@००४_११२७	यः प्रयच्छति कन्यां वै सुरूपां श्रोत्रियाय वै  
१४,०९६।०१५द्@००४_११२८	स ब्रह्मदेवो राजेन्द्र तस्य पुण्यफलं शृणु  
१४,०९६।०१५द्@००४_११२९	बलीवर्दसहस्राणां दत्तानां धुर्यवाहिनाम्  
१४,०९६।०१५द्@००४_११३०	यत् फलं लभते राजन् कन्यादानेन तत् फलम्  
१४,०९६।०१५द्@००४_११३१	गवां शतसहस्रस्य सम्यग् दत्तस्य यत् फलम्  
१४,०९६।०१५द्@००४_११३२	तत् फलं समवाप्नोति यः प्रयच्छति कन्यकाम्  
१४,०९६।०१५द्@००४_११३३	यावन्ति चैव रोमाणि कन्यायाः कुरुपुङ्गव  
१४,०९६।०१५द्@००४_११३४	तावद् वर्षसहस्राणि मम लोके महीयते  
१४,०९६।०१५द्@००४_११३५	ततश् चापि च्युतः कालाद् इह लोके स जायते  
१४,०९६।०१५द्@००४_११३६	षडङ्गविच् चतुर्वेदी सर्वलोकार्चितो द्विजः  
१४,०९६।०१५द्@००४_११३७	यः सुवर्णं दरिद्राय ब्राह्मणाय प्रयच्छति  
१४,०९६।०१५द्@००४_११३८	श्रोत्रियाय दरिद्राय बहुपुत्राय पाण्डव  
१४,०९६।०१५द्@००४_११३९	विमुक्तः सर्वपापेभ्यो बालसूर्यसमप्रभः  
१४,०९६।०१५द्@००४_११४०	विमानं दिव्यम् आरूढः कामगः कामभोगवान्  
१४,०९६।०१५द्@००४_११४१	वर्षकोटिं महातेजा मम लोके प्रमोदते  
१४,०९६।०१५द्@००४_११४२	ततः कालावतीर्णश् च सोस्मिंल् लोके हि जायते  
१४,०९६।०१५द्@००४_११४३	वेदवेदाङ्गविद् विप्रः कोटीधनपतिर् भवेत्  
१४,०९६।०१५द्@००४_११४४	यश् च रूप्यं प्रयच्छेद् वै दरिद्राय द्विजाय वै  
१४,०९६।०१५द्@००४_११४५	कृशवृत्ते कृशगवे स मुक्तः सर्वकिल्बिषैः  
१४,०९६।०१५द्@००४_११४६	पूर्णचन्द्रप्रकाशेन विमानेन विराजता  
१४,०९६।०१५द्@००४_११४७	कामरूपी यथा कामं स्वर्गलोके महीयते  
१४,०९६।०१५द्@००४_११४८	ततो ऽवतीर्णः कालेन लोके चास्मिन् महायशाः  
१४,०९६।०१५द्@००४_११४९	सर्वलोकार्चितः श्रीमान् राजा भवति वीर्यवान्  
१४,०९६।०१५द्@००४_११५०	तिलपर्वतकं यस् तु श्रोत्रियाय प्रयच्छति  
१४,०९६।०१५द्@००४_११५१	विशेषेण दरिद्राय तस्यापि शृणु यत् फलम्  
१४,०९६।०१५द्@००४_११५२	पुण्यं वृषायुतोत्सर्गे यत् प्रोक्तं पाण्डुनन्दन  
१४,०९६।०१५द्@००४_११५३	तत् पुण्यं समनुप्राप्य तत्क्षणाद् विरजो भवेत्  
१४,०९६।०१५द्@००४_११५४	यथा त्वचो भुजङ्गो वै त्यक्त्वा शुद्धतनुर् भवेत्  
१४,०९६।०१५द्@००४_११५५	तथा तिलप्रदानाद् वै पापं त्यक्त्वा विशुध्यति  
१४,०९६।०१५द्@००४_११५६	तिलषण्डं प्रयुञ्जानो जाम्बूनदविभूषितम्  
१४,०९६।०१५द्@००४_११५७	विमानं दिव्यम् आरूढः पितृलोके महीयते  
१४,०९६।०१५द्@००४_११५८	षष्टिवर्षसहस्राणि कामरूपी महायशाः  
१४,०९६।०१५द्@००४_११५९	तिलप्रदाता रमते पितृलोके यथासुखम्  
१४,०९६।०१५द्@००४_११६०	यः प्रयच्छति विप्राय तिलधेनुं नराधिप  
१४,०९६।०१५द्@००४_११६१	श्रोत्रियाय दरिद्राय शृणु तस्यापि यत् फलम्  
१४,०९६।०१५द्@००४_११६२	गोसहस्रप्रदानेन यत् पुण्यं समुदाहृतम्  
१४,०९६।०१५द्@००४_११६३	तत् पुण्यफलम् आप्नोति तिलधेनुप्रदो नरः  
१४,०९६।०१५द्@००४_११६४	तिलानां कुडवैर् यस् तु तिलधेनुं प्रयच्छति  
१४,०९६।०१५द्@००४_११६५	तावत् कोटिसमा राजन् स्वर्गलोके महीयते  
१४,०९६।०१५द्@००४_११६६	अष्टाढकतिलैः कृत्वा तिलधेनुं नराधिप  
१४,०९६।०१५द्@००४_११६७	द्वात्रिंशन् निष्कसंयुक्तं विषुवे यः प्रयच्छति  
१४,०९६।०१५द्@००४_११६८	मद्भक्त्या मद्गतात्मा वै तस्य पुण्यफलं शृणु  
१४,०९६।०१५द्@००४_११६९	कन्यादानसहस्रस्य विधिदत्तस्य यत् फलम्  
१४,०९६।०१५द्@००४_११७०	तत् पुण्यं समनुप्राप्तो मम लोके महीयते  
१४,०९६।०१५द्@००४_११७१	मम लोकावतीर्णश् च सो ऽस्मिंल् लोके ऽभिजायते  
१४,०९६।०१५द्@००४_११७२	ऋग्यजुःसामवेदानां पारगो ब्राह्मणर्षभः  
१४,०९६।०१५द्@००४_११७३	गां तु यस् तु दरिद्राय श्रोत्रियाय प्रयच्छति  
१४,०९६।०१५द्@००४_११७४	प्रसन्नां क्षीरिणीं पुण्यां सवत्सां कांस्यदोहिनीम्  
१४,०९६।०१५द्@००४_११७५	यत् किं चिद् दुष्कृतं कर्म तस्य पूर्वकृतं नृप  
१४,०९६।०१५द्@००४_११७६	तत् सर्वं तत्क्षणाद् एव विनश्यति न संशयः  
१४,०९६।०१५द्@००४_११७७	यानं च वृषसंयुक्तं दीप्यमानं स्वलङ्कृतम्  
१४,०९६।०१५द्@००४_११७८	आरूढः कामगं दिव्यं गोलोकम् अधिगच्छति  
१४,०९६।०१५द्@००४_११७९	यावन्ति चैव रोमाणि तस्या गोस् तु नराधिप  
१४,०९६।०१५द्@००४_११८०	तावद् वर्षसहस्राणि गवां लोके महीयते  
१४,०९६।०१५द्@००४_११८१	गोलोकाद् अवतीर्णस् तु लोके ऽस्मिन् ब्राह्मणो भवेत्  
१४,०९६।०१५द्@००४_११८२	सत्रयाजी वदान्यश् च सर्वराजभिर् अर्चितः  
१४,०९६।०१५द्@००४_११८३	तिलं गावः सुवर्णं चाप्य् अन्नं कन्या वसुन्धरा  
१४,०९६।०१५द्@००४_११८४	तारयन्तीह दत्तानि ब्राह्मणेभ्यो महाभुज  
१४,०९६।०१५द्@००४_११८५	ब्राह्मणं वृत्तसम्पन्नम् आहिताग्निम् अलोलुपम्  
१४,०९६।०१५द्@००४_११८६	तर्पयेद् विधिवद् राजन् स निधिः पारलौकिकः  
१४,०९६।०१५द्@००४_११८७	आहिताग्निं दरिद्रं च श्रोत्रियं च जितेन्द्रियम्  
१४,०९६।०१५द्@००४_११८८	शूद्रान्नवर्जितं चैव द्विजं यत्नेन पूजयेत्  
१४,०९६।०१५द्@००४_११८९	आहिताग्निः सदा पात्रम् अग्निहोत्रश् च वेदवित्  
१४,०९६।०१५द्@००४_११९०	पात्राणाम् अपि तत् पात्रं शूद्रान्नं यस्य नोदरे  
१४,०९६।०१५द्@००४_११९१	यच् च वेदमयं पात्रं यच् च पात्रं तपोमयम्  
१४,०९६।०१५द्@००४_११९२	असङ्कीर्णं च यत् पात्रं तत् पात्रं तारयिष्यति  
१४,०९६।०१५द्@००४_११९३	नित्यं स्वाध्यायनिरतास् त्व् अप्रकीर्णेन्द्रियाश् च ये  
१४,०९६।०१५द्@००४_११९४	पञ्चयज्ञरता नित्यं पूजितास् तारयन्ति ते  
१४,०९६।०१५द्@००४_११९५	ये क्षान्तिदान्ताः श्रुतिपूर्णकर्णा  
१४,०९६।०१५द्@००४_११९६	जितेन्द्रिया प्राणिवधे निवृत्ताः  
१४,०९६।०१५द्@००४_११९७	प्रतिग्रहे सङ्कुचिता गृहस्थास्  
१४,०९६।०१५द्@००४_११९८	ते ब्राह्मणास् तारयितुं समर्थाः  
१४,०९६।०१५द्@००४_११९९	नित्योदकी नित्ययज्ञोपवीती  
१४,०९६।०१५द्@००४_१२००	नित्यस्वाध्यायी वृषलान्नवर्जी  
१४,०९६।०१५द्@००४_१२०१	ऋतौ गच्छन् विधिवच् चापि जुह्वन्  
१४,०९६।०१५द्@००४_१२०२	स ब्राह्मणस् तारयितुं समर्थः  
१४,०९६।०१५द्@००४_१२०३	ब्राह्मणो यस् तु मद्भक्तो मद्याजी मत्परायणः  
१४,०९६।०१५द्@००४_१२०४	मयि सन्न्यस्तकर्मा च स विप्रस् तारयेद् ध्रुवम्  
१४,०९६।०१५द्@००४_१२०५	द्वादशाक्षरतत्त्वज्ञश् चतुर्व्यूहविभागवित्  
१४,०९६।०१५द्@००४_१२०६	वैशम्पायन उवाच  
१४,०९६।०१५द्@००४_१२०६	अच्छिद्रपञ्चकालज्ञः स विप्रस् तारयिष्यति  
१४,०९६।०१५द्@००४_१२०७	वासुदेवेन दानेषु कथितेषु यथाक्रमम्  
१४,०९६।०१५द्@००४_१२०८	अवितृप्तस् तु धर्मेषु केशवं पुनर् अब्रवीत्  
१४,०९६।०१५द्@००४_१२०९	देव धर्मामृतम् इदं शृण्वतो ऽपि परन्तप  
१४,०९६।०१५द्@००४_१२१०	न विद्यते सुरश्रेष्ठ मम तृप्तिर् हि माधव  
१४,०९६।०१५द्@००४_१२११	अनडुत्सम्प्रदानस्य यत् फलं तु विधीयते  
१४,०९६।०१५द्@००४_१२१२	तत् फलं कथयस्वेह तव भक्तस्य मे ऽच्युत  
१४,०९६।०१५द्@००४_१२१३	यानि चान्यानि दानानि त्वया नोक्तानि कानि चित्  
१४,०९६।०१५द्@००४_१२१४	तान्य् आचक्ष्व सुरश्रेष्ठ तेषां चानुक्रमात् फलम्  
१४,०९६।०१५द्@००४_१२१४	भगवान् उवाच  
१४,०९६।०१५द्@००४_१२१५	पवित्रत्वात् सुपुण्यत्वात् पावनत्वात् तथैव च  
१४,०९६।०१५द्@००४_१२१६	शृणु धर्मामृतं श्रेष्ठं दत्तस्यानडुहः फलम्  
१४,०९६।०१५द्@००४_१२१७	दशधेनुसमो ऽनड्वान् एको ऽपि कुरुपुङ्गव  
१४,०९६।०१५द्@००४_१२१८	मेदोमांसविपुष्टाङ्गो नीरोगः कोपवर्जितः  
१४,०९६।०१५द्@००४_१२१९	युवा भद्रः सुशीलश् च सर्वदोषविवर्जितः  
१४,०९६।०१५द्@००४_१२२०	धुरं धारयते क्षिप्रं दत्तो विप्राय पाण्डव  
१४,०९६।०१५द्@००४_१२२१	स तेन पुण्यदानेन वर्षकोटिं युधिष्ठिर  
१४,०९६।०१५द्@००४_१२२२	यथाकामं महातेजा गवां लोके महीयते  
१४,०९६।०१५द्@००४_१२२३	यश् च दद्याद् अनडुहौ द्वौ युक्तौ च धुरन्धरौ  
१४,०९६।०१५द्@००४_१२२४	सुवृत्ताय दरिद्राय श्रोत्रियाय विशेषतः  
१४,०९६।०१५द्@००४_१२२५	तस्य यत् पुण्यम् आख्यातं तच् छृणुष्व युधिष्ठिर  
१४,०९६।०१५द्@००४_१२२६	सहस्रगोप्रदानेन यत् प्रोक्तं फलम् उत्तमम्  
१४,०९६।०१५द्@००४_१२२७	तत् पुण्यफलम् आप्नोति याति लोकान् स मामकान्  
१४,०९६।०१५द्@००४_१२२८	यावन्ति चैव रोमाणि तयोर् अनडुहोर् नृप  
१४,०९६।०१५द्@००४_१२२९	तावद् वर्षसहस्राणि मम लोके महीयते  
१४,०९६।०१५द्@००४_१२३०	दरिद्रायैव दातव्यं न समृद्धाय पाण्डव  
१४,०९६।०१५द्@००४_१२३१	वर्षाणां हि तटाकेषु फलं नैव पयोधिषु  
१४,०९६।०१५द्@००४_१२३२	यस् तु दद्याद् अनडुहं दरिद्राय द्विजातये  
१४,०९६।०१५द्@००४_१२३३	स तेन पुण्यदानेन पूतात्मा कुरुपुङ्गव  
१४,०९६।०१५द्@००४_१२३४	विमानं दिव्यम् आरूढो दिव्यरूपी यथासुखम्  
१४,०९६।०१५द्@००४_१२३५	मम लोकेषु रमते यावद् आभूतसम्प्लवम्  
१४,०९६।०१५द्@००४_१२३६	गृहं दीपप्रभायुक्तं शय्यासनविभूषितम्  
१४,०९६।०१५द्@००४_१२३७	भाजनोपस्करैर् युक्तं धान्यपूर्णम् अलङ्कृतम्  
१४,०९६।०१५द्@००४_१२३८	दासीगोभूमिसंयुक्तं सफलं सर्वसाधनैः  
१४,०९६।०१५द्@००४_१२३९	ब्राह्मणाय दरिद्राय श्रोत्रियाय युधिष्ठिर  
१४,०९६।०१५द्@००४_१२४०	दद्यात् सदक्षिणं यस् तु तस्य पुण्यफलं शृणु  
१४,०९६।०१५द्@००४_१२४१	देवाः पितृगणाश् चैव अग्नयो ऋषयस् तथा  
१४,०९६।०१५द्@००४_१२४२	प्रयच्छन्ति प्रहृष्टा वै यानम् आदित्यसन्निभम्  
१४,०९६।०१५द्@००४_१२४३	तेन गच्छेच् छ्रिया युक्तो ब्रह्मलोकम् अनुत्तमम्  
१४,०९६।०१५द्@००४_१२४४	स्त्रीसहस्रावृते दिव्ये भवने तत्र काञ्चने  
१४,०९६।०१५द्@००४_१२४५	मोदते ब्रह्मलोकस्थो यावद् आभूतसम्प्लवम्  
१४,०९६।०१५द्@००४_१२४६	शय्यां प्रस्तरणोपेतां यः प्रयच्छति पाण्डव  
१४,०९६।०१५द्@००४_१२४७	अर्चयित्वा द्विजं भक्त्या वस्त्रमाल्यानुलेपनैः  
१४,०९६।०१५द्@००४_१२४८	भोजयित्वा विचित्रान्नं तस्य पुण्यफलं शृणु  
१४,०९६।०१५द्@००४_१२४९	धेनुदानस्य यत् पुण्यं विधिदत्तस्य पाण्डव  
१४,०९६।०१५द्@००४_१२५०	तत् पुण्यं तम् अनुप्राप्य पितृलोके महीयते  
१४,०९६।०१५द्@००४_१२५१	शिल्पम् अध्ययनं वापि विद्यामन्त्रौषधानि च  
१४,०९६।०१५द्@००४_१२५२	यः प्रयच्छति विप्राय तस्य पुण्यफलं शृणु  
१४,०९६।०१५द्@००४_१२५३	आहिताग्निसहस्रस्य पूजितस्यैव यत् फलम्  
१४,०९६।०१५द्@००४_१२५४	तत् पुण्यफलम् आप्नोति यस् तु विद्यां प्रयच्छति  
१४,०९६।०१५द्@००४_१२५५	छन्दोभिः सम्प्रयुक्तेन विमानेन विराजता  
१४,०९६।०१५द्@००४_१२५६	सप्तर्षिलोकान् व्रजति पूज्यते ब्रह्मवादिभिः  
१४,०९६।०१५द्@००४_१२५७	चतुर्युगानि वै त्रिंशत् क्रीडित्वा तत्र देववत्  
१४,०९६।०१५द्@००४_१२५८	इह मानुष्यके लोके विप्रो भवति वेदवित्  
१४,०९६।०१५द्@००४_१२५९	विश्रामयति यो विप्रं श्रान्तम् अध्वनि कर्शितम्  
१४,०९६।०१५द्@००४_१२६०	विनश्यति तदा पापं तस्य वर्षकृतं नृप  
१४,०९६।०१५द्@००४_१२६१	अथ प्रक्षालयेत् पादौ तस्य तोयेन भक्तिमान्  
१४,०९६।०१५द्@००४_१२६२	दशवर्षकृतं पापं व्यपोहति न संशयः  
१४,०९६।०१५द्@००४_१२६३	घृतेन वाथ तैलेन पादौ तस्य तु पूजयेत्  
१४,०९६।०१५द्@००४_१२६४	तद् द्वादशसमारूढं पापम् आशु व्यपोहति  
१४,०९६।०१५द्@००४_१२६५	धेनुकाञ्चनदत्तस्य यच् च पुण्यम् उदाहृतम्  
१४,०९६।०१५द्@००४_१२६६	तत् पुण्यफलम् आप्नोति यस् त्व् एवं विप्रम् अर्चयेत्  
१४,०९६।०१५द्@००४_१२६७	स्वागतेन च यो विप्रं पूजयेद् आसनेन च  
१४,०९६।०१५द्@००४_१२६८	प्रत्युत्थानेन वा राजन् स देवानां प्रियो भवेत्  
१४,०९६।०१५द्@००४_१२६९	स्वागतेनाग्नयो राजन्न् आसनेन शतक्रतुः  
१४,०९६।०१५द्@००४_१२७०	प्रत्युत्थानेन पितरः प्रीतिं यान्त्य् अतिथिप्रियाः  
१४,०९६।०१५द्@००४_१२७१	अग्निशक्रपितॄणां च तेषां प्रीत्या नराधिप  
१४,०९६।०१५द्@००४_१२७२	संवत्सरकृतं पापं तस्य सद्यो विनश्यति  
१४,०९६।०१५द्@००४_१२७३	यः प्रयच्छति विप्राय आसनं माल्यभूषितम्  
१४,०९६।०१५द्@००४_१२७४	स याति मणिचित्रेण रथेनेन्द्रनिकेतनम्  
१४,०९६।०१५द्@००४_१२७५	पुरन्दरपुरे तत्र दिव्यनारीविभूषितः  
१४,०९६।०१५द्@००४_१२७६	षष्टिं वर्षसहस्राणि क्रीडत्य् अप्सरसां गणैः  
१४,०९६।०१५द्@००४_१२७७	वाहनं यः प्रयच्छेत ब्राह्मणाय युधिष्ठिर  
१४,०९६।०१५द्@००४_१२७८	स याति रत्नचित्रेण वाहनेन सुरालयम्  
१४,०९६।०१५द्@००४_१२७९	स तत्र कामं क्रीडित्वा सेव्यमानो ऽप्सरोगणैः  
१४,०९६।०१५द्@००४_१२८०	इह राजा भवेद् राजन् नात्र कार्या विचारणा  
१४,०९६।०१५द्@००४_१२८१	पादपं पल्लवाकीर्णं पुष्पितं फलितं तथा  
१४,०९६।०१५द्@००४_१२८२	गन्धमाल्यैर् अथाभ्यर्च्य वस्त्राभरणभूषितम्  
१४,०९६।०१५द्@००४_१२८३	यः प्रयच्छति विप्राय श्रोत्रियाय सदक्षिणम्  
१४,०९६।०१५द्@००४_१२८४	भोजयित्वा यथाकामं तस्य पुण्यफलं शृणु  
१४,०९६।०१५द्@००४_१२८५	जाम्बूनदविचित्रेण विमानेन विराजता  
१४,०९६।०१५द्@००४_१२८६	पुरन्दरपुरं याति जयशब्दरवैर् युतः  
१४,०९६।०१५द्@००४_१२८७	ततः शक्रपुरे रम्ये तस्य कल्पकपादपः  
१४,०९६।०१५द्@००४_१२८८	ददाति चेप्सितं सर्वं मनसा यद् यद् इच्छति  
१४,०९६।०१५द्@००४_१२८९	यावन्ति तस्य पत्राणि पुष्पाणि च फलानि च  
१४,०९६।०१५द्@००४_१२९०	तावद् वर्षसहस्राणि स्वर्गलोके महीयते  
१४,०९६।०१५द्@००४_१२९१	शक्रलोकावतीर्णश् च मानुष्यं लोकम् आगतः  
१४,०९६।०१५द्@००४_१२९२	रथाश्वगजसम्पूर्णं पुरं राज्यं च रक्षति  
१४,०९६।०१५द्@००४_१२९३	स्थापयित्वा तु मद्भक्त्या यो मत्प्रतिकृतिं नरः  
१४,०९६।०१५द्@००४_१२९४	आलयं विधिवत् कृत्वा पूजाकर्म च कारयेत्  
१४,०९६।०१५द्@००४_१२९५	स्वयं वा पूजयेद् भक्त्या तस्य पुण्यफलं शृणु  
१४,०९६।०१५द्@००४_१२९६	अश्वमेधसहस्रस्य यत् पुण्यं समुदाहृतम्  
१४,०९६।०१५द्@००४_१२९७	तत् फलं समवाप्नोति मत्सालोक्यं प्रपद्यते  
१४,०९६।०१५द्@००४_१२९८	न जाने निर्गमं तस्य मम लोकाद् युधिष्ठिर  
१४,०९६।०१५द्@००४_१२९९	देवालये विप्रगृहे गोवाटे चत्वरे ऽपि वा  
१४,०९६।०१५द्@००४_१३००	प्रज्वालयति यो दीपं तस्य पुण्यफलं शृणु  
१४,०९६।०१५द्@००४_१३०१	आरुह्य काञ्चनं यानं द्योतयन् सर्वतोदिशम्  
१४,०९६।०१५द्@००४_१३०२	गच्छेद् आदित्यलोकं स सेव्यमानः सुरोत्तमैः  
१४,०९६।०१५द्@००४_१३०३	तत्र प्रकामं क्रीडित्वा वर्षकोटिं महातपाः  
१४,०९६।०१५द्@००४_१३०४	इह लोके भवेद् विप्रो वेदवेदाङ्गपारगः  
१४,०९६।०१५द्@००४_१३०५	देवालयेषु वा राजन् ब्राह्मणावसथेषु वा  
१४,०९६।०१५द्@००४_१३०६	चत्वरे वा चतुष्के वा रात्रौ वा यदि वा दिवा  
१४,०९६।०१५द्@००४_१३०७	नानागन्धर्ववाद्यानि धर्मश्रावणिकानि च  
१४,०९६।०१५द्@००४_१३०८	यस् तु कारयते भक्त्या मद्गतेनान्तरात्मना  
१४,०९६।०१५द्@००४_१३०९	तस्य देवा नरश्रेष्ठ पितरश् चापि हर्षिताः  
१४,०९६।०१५द्@००४_१३१०	सुप्रीताः सम्प्रयच्छन्ति विमानं कामगं शुभम्  
१४,०९६।०१५द्@००४_१३११	स च तेन विमानेन याति देवपुरं नरः  
१४,०९६।०१५द्@००४_१३१२	तत्र दिव्याप्सरोभिस् तु सेव्यमानः प्रमोदते  
१४,०९६।०१५द्@००४_१३१३	देवलोकावतीर्णस् तु सो ऽस्मिंल् लोके नराधिप  
१४,०९६।०१५द्@००४_१३१४	वेदवेदाङ्गतत्त्वज्ञो भोगवान् ब्राह्मणो भवेत्  
१४,०९६।०१५द्@००४_१३१५	चत्वरे वा सभायां वा विस्तीर्णे वा सभाङ्गणे  
१४,०९६।०१५द्@००४_१३१६	कृत्वाग्निकुण्डं विपुलं स्थण्डिलं वा युधिष्ठिर  
१४,०९६।०१५द्@००४_१३१७	तत्राग्निं चतुरो मासाञ् ज्वलयेद् यस् तु भक्तिमान्  
१४,०९६।०१५द्@००४_१३१८	समाप्तेषु च मासेषु पौष्यादिषु ततो द्विजान्  
१४,०९६।०१५द्@००४_१३१९	भोजयेत् पायसं मृष्टं मद्गतेनान्तरात्मना  
१४,०९६।०१५द्@००४_१३२०	दक्षिणां च यथाशक्ति ब्राह्मणेभ्यो निवेदयेत्  
१४,०९६।०१५द्@००४_१३२१	एवम् अग्निं तु यः कुर्यान् नित्यम् एवार्चयंस् तु माम्  
१४,०९६।०१५द्@००४_१३२२	तस्य पुण्यफलं यद् वै तन् निबोध युधिष्ठिर  
१४,०९६।०१५द्@००४_१३२३	तेनाहं शङ्करश् चैव पितरो ह्य् अग्नयस् तथा  
१४,०९६।०१५द्@००४_१३२४	यास्यामः परमां प्रीतिं नात्र कार्या विचारणा  
१४,०९६।०१५द्@००४_१३२५	षष्टिं वर्षसहस्राणि षष्टिं वर्षशतानि च  
१४,०९६।०१५द्@००४_१३२६	सो ऽस्मत् प्रीतिकरः श्रीमान् मम लोके महीयते  
१४,०९६।०१५द्@००४_१३२७	मम लोकावतीर्णश् च सो ऽस्मिंल् लोके महायशाः  
१४,०९६।०१५द्@००४_१३२८	वेदवेदाङ्गविद् विप्रो जायते राजपूजितः  
१४,०९६।०१५द्@००४_१३२९	यः करोति नरश्रेष्ठ भरणं ब्राह्मणस्य तु  
१४,०९६।०१५द्@००४_१३३०	श्रोत्रियस्याभिजातस्य दरिद्रस्य विशेषतः  
१४,०९६।०१५द्@००४_१३३१	तस्य पुण्यफलं यद् वै तन् निबोध युधिष्ठिर  
१४,०९६।०१५द्@००४_१३३२	गवां कोटिप्रदानेन यत् पुण्यं समुदाहृतम्  
१४,०९६।०१५द्@००४_१३३३	तत्पुण्यफलम् आप्नोति वर्षेणैकेन पाण्डव  
१४,०९६।०१५द्@००४_१३३४	काञ्चनेन विचित्रेण यानेनाम्बरशोभिना  
१४,०९६।०१५द्@००४_१३३५	स याति मामकं लोकं दिव्यस्त्रीगणसेवितः  
१४,०९६।०१५द्@००४_१३३६	गीयमानो वरस्त्रीभिर् वर्षाणां कोटिविंशतिम्  
१४,०९६।०१५द्@००४_१३३७	क्रीडित्वा मामके लोके तत्र देवैर् अभिष्टुतः  
१४,०९६।०१५द्@००४_१३३८	मानुष्यम् अवतीर्णस् तु वेदविद् ब्राह्मणो भवेत्  
१४,०९६।०१५द्@००४_१३३९	करकं कुण्डिकां वापि महद् वा जलभाजनम्  
१४,०९६।०१५द्@००४_१३४०	यः प्रयच्छति विप्राय तस्य पुण्यफलं शृणु  
१४,०९६।०१५द्@००४_१३४१	ब्रह्मकूर्चेन यत् पीते फलं प्रोक्तं यथाविधि  
१४,०९६।०१५द्@००४_१३४२	तत् पुण्यफलम् आप्नोति जलभाजनदो नरः  
१४,०९६।०१५द्@००४_१३४३	सुतृप्तः सुप्रभः सौम्यः प्रहृष्टेन्द्रियमानसः  
१४,०९६।०१५द्@००४_१३४४	हंससारसयुक्तेन विमानेन विराजता  
१४,०९६।०१५द्@००४_१३४५	स याति वारुणं लोकं दिव्यगन्धर्वसेवितः  
१४,०९६।०१५द्@००४_१३४६	पानीयं यः प्रयच्छेद् वै जीवानां जीवनं परम्  
१४,०९६।०१५द्@००४_१३४७	ग्रीष्मकेषु च मासेषु तस्य पुण्यफलं शृणु  
१४,०९६।०१५द्@००४_१३४८	कपिलाकोटिदानस्य यत् पुण्यं तु विधीयते  
१४,०९६।०१५द्@००४_१३४९	तत्पुण्यफलम् आप्नोति पानीयं यः प्रयच्छति  
१४,०९६।०१५द्@००४_१३५०	पूर्णचन्द्रप्रकाशेन विमानेन विराजता  
१४,०९६।०१५द्@००४_१३५१	स गच्छेच् चेन्द्रसदनं सेव्यमानो ऽप्सरोगणैः  
१४,०९६।०१५द्@००४_१३५२	त्रिंशत्कोटियुगं तत्र दिव्यगन्धर्वसेवितः  
१४,०९६।०१५द्@००४_१३५३	क्रीडित्वा मानुषे लोके चतुर्वेदी द्विजो भवेत्  
१४,०९६।०१५द्@००४_१३५४	शिरो ऽभ्यङ्गप्रदानेन तेजस्वी प्रियदर्शनः  
१४,०९६।०१५द्@००४_१३५५	सुभगो रूपवाञ् शूरः पण्डितश् च भवेद् द्विजः  
१४,०९६।०१५द्@००४_१३५६	वस्त्रदायी तु तेजस्वी सर्वत्र प्रियदर्शनः  
१४,०९६।०१५द्@००४_१३५७	सुखभोगपतिः श्रीमान् स्त्रीणां नित्यं मनोरमः  
१४,०९६।०१५द्@००४_१३५८	उपानहौ च छत्त्रं च यो ददाति नरोत्तमः  
१४,०९६।०१५द्@००४_१३५९	स याति नरमुख्येन काञ्चनेन विराजता  
१४,०९६।०१५द्@००४_१३६०	शक्रलोकं महातेजाः सेव्यमानो ऽप्सरोगणैः  
१४,०९६।०१५द्@००४_१३६१	काष्ठपादुकदो याति विमानैर् वृषनिर्मितैः  
१४,०९६।०१५द्@००४_१३६२	धर्मराजपुरं रम्यं सेव्यमानो ऽप्सरोत्तमैः  
१४,०९६।०१५द्@००४_१३६३	दन्तकाष्ठप्रदानेन प्रियवाक्यो भवेन् नरः  
१४,०९६।०१५द्@००४_१३६४	सुगन्धवदनः श्रीमान् मेधासौभाग्यसंयुतः  
१४,०९६।०१५द्@००४_१३६५	क्षीरं दधि घृतं वापि गुडं मधुरसं तथा  
१४,०९६।०१५द्@००४_१३६६	ये प्रयच्छन्ति विप्रेभ्यः परां भक्तिं गता नराः  
१४,०९६।०१५द्@००४_१३६७	ते वृषैर् अश्वयानैश् च श्वेतस्रग्दामभूषिताः  
१४,०९६।०१५द्@००४_१३६८	उपगीयमाना गन्धर्वैर् यान्तीश्वरपुरं नराः  
१४,०९६।०१५द्@००४_१३६९	तत्र दिव्याप्सरोभिस् तु सेव्यमाना यथासुखम्  
१४,०९६।०१५द्@००४_१३७०	षष्टिं वर्षसहस्राणि मोदन्ते देवसन्निभाः  
१४,०९६।०१५द्@००४_१३७१	ततः कालावतीर्णाश् च जायन्ते त्व् इह मानवाः  
१४,०९६।०१५द्@००४_१३७२	प्रभूतधनधान्याश् च भोगवन्तो नरोत्तमाः  
१४,०९६।०१५द्@००४_१३७३	वैशाखे मासि वैशाखे दिवसे पाण्डुनन्दन  
१४,०९६।०१५द्@००४_१३७४	वैवस्वतं समुद्दिश्य परां भक्तिम् उपागताः  
१४,०९६।०१५द्@००४_१३७५	अभ्यर्च्य विधिवद् विप्रांस् तिलान् गुडसमायुतान्  
१४,०९६।०१५द्@००४_१३७६	ये प्रयच्छन्ति विप्रेभ्यस् तेषां पुण्यफलं शृणु  
१४,०९६।०१५द्@००४_१३७७	गोप्रदानेन यत् पुण्यं विधिवत् पाण्डुनन्दन  
१४,०९६।०१५द्@००४_१३७८	तत् पुण्यं समनुप्राप्तो यमलोके महीयते  
१४,०९६।०१५द्@००४_१३७९	ततश् चापि च्युतः कालाद् इह राजा भविष्यति  
१४,०९६।०१५द्@००४_१३८०	तस्मिन्न् एव दिने विप्रान् भोजयित्वा सदक्षिणम्  
१४,०९६।०१५द्@००४_१३८१	तोयपूर्णानि दिव्यानि भाजनानि दिशन्ति ये  
१४,०९६।०१५द्@००४_१३८२	ते यान्त्य् आदित्यवर्णाभैर् विमानैर् वरुणालयम्  
१४,०९६।०१५द्@००४_१३८३	तत्र दिव्याङ्गनाभिस् तु रमन्ते कामकामिनः  
१४,०९६।०१५द्@००४_१३८४	ततो ऽवतीर्णाः कालेन ते चास्मिन् मानुषे पुनः  
१४,०९६।०१५द्@००४_१३८५	भोगवन्तो द्विजश्रेष्ठा भविष्यन्ति न संशयः  
१४,०९६।०१५द्@००४_१३८६	अनन्तराशी यश् चापि वर्तते व्रतवत् सदा  
१४,०९६।०१५द्@००४_१३८७	सत्यवाक् क्रोधरहितः शुचिः स्नानरतः सदा  
१४,०९६।०१५द्@००४_१३८८	स विमानेन दिव्येन याति शक्रपुरं नरः  
१४,०९६।०१५द्@००४_१३८९	तत्र दिव्याप्सरोभिस् तु वर्षकोटिं महातपाः  
१४,०९६।०१५द्@००४_१३९०	क्रीडित्वा मानुषे लोके जायते वेदविद् द्विजः  
१४,०९६।०१५द्@००४_१३९१	एकभुक्तेन यश् चापि वर्षम् एकं तु वर्तते  
१४,०९६।०१५द्@००४_१३९२	ब्रह्मचारी जितक्रोधः सत्यशौचसमन्वितः  
१४,०९६।०१५द्@००४_१३९३	स विमानेन दिव्येन याति शक्रपुरं नरः  
१४,०९६।०१५द्@००४_१३९४	दशकोटिसहस्राणि क्रीडित्वाप्सरसां गणैः  
१४,०९६।०१५द्@००४_१३९५	इह मानुष्यके लोके ब्राह्मणो वेदविद् भवेत्  
१४,०९६।०१५द्@००४_१३९६	चतुर्थकालं यो भुङ्क्ते ब्रह्मचारी जितेन्द्रियः  
१४,०९६।०१५द्@००४_१३९७	वर्तते चैकवर्षं तु तस्य पुण्यफलं शृणु  
१४,०९६।०१५द्@००४_१३९८	चित्रबर्हिणयुक्तेन विचित्रध्वजशोभिना  
१४,०९६।०१५द्@००४_१३९९	याति यानेन दिव्येन स महेन्द्रपुरं नरः  
१४,०९६।०१५द्@००४_१४००	अकृशाभिर् वरस्त्रीभिः सेव्यमानो यथासुखम्  
१४,०९६।०१५द्@००४_१४०१	ततो द्वादशकोटिं स समाः सम्यक् प्रमोदते  
१४,०९६।०१५द्@००४_१४०२	शक्रलोकावतीर्णश् च लोके चास्मिन् नराधिप  
१४,०९६।०१५द्@००४_१४०३	भवेद् वै ब्राह्मणो विद्वान् क्षमावान् वेदपारगः  
१४,०९६।०१५द्@००४_१४०४	षष्ठकाले तु यो ऽश्नाति वर्षम् एकम् अकल्मषः  
१४,०९६।०१५द्@००४_१४०५	ब्रह्मचर्यव्रतैर् युक्तः शुचिः क्रोधविवर्जितः  
१४,०९६।०१५द्@००४_१४०६	तपोयुक्तस्य तस्याथ शृणुष्व फलम् उत्तमम्  
१४,०९६।०१५द्@००४_१४०७	अत्यादित्यप्रकाशेन विमानेनार्कसन्निभः  
१४,०९६।०१५द्@००४_१४०८	स याति मम लोकान् वै दिव्यनारीनिषेवितः  
१४,०९६।०१५द्@००४_१४०९	तत्र साध्यैर् मरुद्भिश् च पूज्यमानो यथासुखम्  
१४,०९६।०१५द्@००४_१४१०	पश्यन्न् एव सदा मां तु क्रीडत्य् अप्सरसां गणैः  
१४,०९६।०१५द्@००४_१४११	पक्षोपवासं यश् चापि कुरुते मद्गतात्मना  
१४,०९६।०१५द्@००४_१४१२	समाप्ते तु व्रते तस्मिंस् तर्पयेच् छ्रोत्रियान् द्विजान्  
१४,०९६।०१५द्@००४_१४१३	सो ऽपि गच्छति दिव्येन विमानेन महातपाः  
१४,०९६।०१५द्@००४_१४१४	द्योतयन् प्रभया व्योम मम लोकं प्रपद्यते  
१४,०९६।०१५द्@००४_१४१५	स तत्र मोदते कामं कामरूपी यथासुखम्  
१४,०९६।०१५द्@००४_१४१६	त्रिंशत्कोटिसमा राजन् क्रीडित्वा तत्र देववत्  
१४,०९६।०१५द्@००४_१४१७	इह मानुष्यके लोके पूजनीयो द्विजो भवेत्  
१४,०९६।०१५द्@००४_१४१८	त्रयाणाम् अपि वेदानां साङ्गानां पारगो भवेत्  
१४,०९६।०१५द्@००४_१४१९	यश् च मासोपवासं वै कुरुते मद्गतात्मना  
१४,०९६।०१५द्@००४_१४२०	जितेन्द्रियो जितक्रोधो जितधीः स्नानतत्परः  
१४,०९६।०१५द्@००४_१४२१	समाप्ते नियमे तत्र भोजयित्वा द्विजोत्तमान्  
१४,०९६।०१५द्@००४_१४२२	दक्षिणां च ततो दद्यात् प्रहृष्टेनान्तरात्मना  
१४,०९६।०१५द्@००४_१४२३	स गच्छति महातेजा ब्रह्मलोकम् अनुत्तमम्  
१४,०९६।०१५द्@००४_१४२४	सिंहयुक्तेन यानेन दिव्यस्त्रीगणसेवितः  
१४,०९६।०१५द्@००४_१४२५	स तत्र ब्रह्मणो लोके दिव्यर्षिगणसेवितः  
१४,०९६।०१५द्@००४_१४२६	शतकोटिसमा राजन् यथाकामं प्रमोदते  
१४,०९६।०१५द्@००४_१४२७	ततः कालावतीर्णश् च सो ऽस्मिंल् लोके द्विजो भवेत्  
१४,०९६।०१५द्@००४_१४२८	षडङ्गविच् चतुर्वेदी त्रिंशज् जन्मान्य् अरोगवान्  
१४,०९६।०१५द्@००४_१४२९	यस् त्यक्त्वा सर्वकर्माणि शुचिः क्रोधविवर्जितः  
१४,०९६।०१५द्@००४_१४३०	महाप्रस्थानम् एकाग्रो याति मद्गतमानसः  
१४,०९६।०१५द्@००४_१४३१	स गच्छेद् इन्द्रसदनं विमानेन महातपाः  
१४,०९६।०१५द्@००४_१४३२	महामणिविचित्रेण सौवर्णेन विराजता  
१४,०९६।०१५द्@००४_१४३३	शतकोटिसमास् तत्र सुराधिपतिपूजितः  
१४,०९६।०१५द्@००४_१४३४	नाकपृष्ठे निवसति दिव्यस्त्रीगणसेवितः  
१४,०९६।०१५द्@००४_१४३५	शक्रलोकावतीर्णश् च मानुषेषूपजायते  
१४,०९६।०१५द्@००४_१४३६	राज्ञां राजा महातेजाः सर्वलोकार्चितः प्रभुः  
१४,०९६।०१५द्@००४_१४३७	प्रायोपवेशं यश् चापि कुरुते मद्गतात्मना  
१४,०९६।०१५द्@००४_१४३८	नमो ब्रह्मण्यदेवायेत्य् उक्त्वा मन्त्रं समाहितः  
१४,०९६।०१५द्@००४_१४३९	अन्तःस्वस्थो जितक्रोधस् तस्य पुण्यफलं शृणु  
१४,०९६।०१५द्@००४_१४४०	कामगः कामरूपी च बालसूर्यसमप्रभः  
१४,०९६।०१५द्@००४_१४४१	स विमानेन दिव्येन याति लोकान् अनामयान्  
१४,०९६।०१५द्@००४_१४४२	स्वर्गात् स्वर्गं महातेजा गत्वा चैव यथासुखम्  
१४,०९६।०१५द्@००४_१४४३	मम लोकेषु रमते यावद् आभूतसम्प्लवम्  
१४,०९६।०१५द्@००४_१४४४	अग्निप्रवेशं यश् चापि कुरुते मद्गतात्मना  
१४,०९६।०१५द्@००४_१४४५	सो ऽपि यानेन दिव्येन मम लोकं प्रपद्यते  
१४,०९६।०१५द्@००४_१४४६	ततः सर्वगुणोपेतः पश्यन्न् अपि स मां सदा  
१४,०९६।०१५द्@००४_१४४७	त्रिंशत्कोटिसमा राजन् मोदते मम सन्निधौ  
१४,०९६।०१५द्@००४_१४४८	ततो ऽवतीर्णः कालेन वेदविद् ब्राह्मणो भवेत्  
१४,०९६।०१५द्@००४_१४४९	कर्षणं साधयन् यस् तु मां प्रसन्नः शुचिव्रतः  
१४,०९६।०१५द्@००४_१४५०	नमो ब्रह्मण्यदेवायेत्य् एतं मन्त्रम् उदाहरन्  
१४,०९६।०१५द्@००४_१४५१	बालसूर्यप्रकाशेन विमानेन विराजता  
१४,०९६।०१५द्@००४_१४५२	मम लोकं समासाद्य षट्कोटिं तु प्रमोदते  
१४,०९६।०१५द्@००४_१४५३	मम लोकावतीर्णश् च सो ऽस्मिंल् लोके नृपो भवेत्  
१४,०९६।०१५द्@००४_१४५४	निवेशयति मन्मूर्त्या आत्मानं मद्गतः शुचिः  
१४,०९६।०१५द्@००४_१४५५	रुद्रदक्षिणमूर्त्यां वा चतुर्दश्यां विशेषतः  
१४,०९६।०१५द्@००४_१४५६	सिद्धैर् ब्रह्मर्षिभिश् चैव देवलोकैश् च पूजितः  
१४,०९६।०१५द्@००४_१४५७	गन्धर्वैर् भूतसङ्घैश् च गीयमानो महातपाः  
१४,०९६।०१५द्@००४_१४५८	प्रविशेत् स महातेजा मां वा शङ्करम् एव वा  
१४,०९६।०१५द्@००४_१४५९	तस्यापुनर्भवं (सिच्) राजन् नात्र कार्या विचारणा  
१४,०९६।०१५द्@००४_१४६०	गोकृते स्त्रीकृते चैव गुरुविप्रकृते ऽपि वा  
१४,०९६।०१५द्@००४_१४६१	हन्यन्ते ये तु राजेन्द्र शक्रलोकं व्रजन्ति ते  
१४,०९६।०१५द्@००४_१४६२	तत्र जाम्बूनदमये विमाने कामगामिनि  
१४,०९६।०१५द्@००४_१४६३	मन्वन्तरं प्रमोदन्ते दिव्यनारीनिषेविताः  
१४,०९६।०१५द्@००४_१४६४	आश्रुतस्याप्रदानेन दत्तस्य हरणेन च  
१४,०९६।०१५द्@००४_१४६५	जन्मप्रभृति यद् दत्तं सर्वं नश्यति भारत  
१४,०९६।०१५द्@००४_१४६६	नागोप्रदास् तत्र पयः पिबन्ति  
१४,०९६।०१५द्@००४_१४६७	नाभूमिदा भूमिम् अथाश्नुवन्ति  
१४,०९६।०१५द्@००४_१४६८	यान् यान् कामान् ब्राह्मणेभ्यो ददाति  
१४,०९६।०१५द्@००४_१४६९	तांस् तान् कामान् स्वर्गलोके च भुङ्क्ते  
१४,०९६।०१५द्@००४_१४७०	यद् यद् इष्टतमं द्रव्यं न्यायेनोपार्जितं च यत्  
१४,०९६।०१५द्@००४_१४७१	तत् तद् गुणवते देयं तद् एवाक्षयम् इच्छता  
१४,०९६।०१५द्@००४_१४७२	अनुपोष्य त्रिरात्राणि तीर्थान्य् अनभिगम्य च  
१४,०९६।०१५द्@००४_१४७३	अदत्त्वा काञ्चनं गां च दरिद्रो नाम जायते  
१४,०९६।०१५द्@००४_१४७४	दानं यत् तत् फलं नैति श्रोत्रियाय न दीयते  
१४,०९६।०१५द्@००४_१४७५	श्रोत्रिया यत्र नाश्नन्ति न देवास् तत्र भुञ्जते  
१४,०९६।०१५द्@००४_१४७६	श्रोत्रियेभ्यः परं नास्ति परमं दैवतं महत्  
१४,०९६।०१५द्@००४_१४७७	निधानं चापि राजेन्द्र तस्माच् छ्रोत्रियभोजनात्  
१४,०९६।०१५द्@००४_१४७७	युधिष्ठिर उवाच  
१४,०९६।०१५द्@००४_१४७८	विप्रयोगे शरीरस्य सेन्द्रियस्य विशेषतः  
१४,०९६।०१५द्@००४_१४७९	भगवान् उवाच  
१४,०९६।०१५द्@००४_१४७९	अन्तरा वर्तमानस्य गतिः प्राणस्य कीदृशी  
१४,०९६।०१५द्@००४_१४८०	शुभाशुभकृतं सर्वं प्राप्नोतीह फलं नरः  
१४,०९६।०१५द्@००४_१४८१	न तु सर्वस्य भूतस्य पञ्चत्वं वापि विद्यते  
१४,०९६।०१५द्@००४_१४८२	पञ्चत्वं पाण्डवश्रेष्ठ भूरिभूतिकरं नृणाम्  
१४,०९६।०१५द्@००४_१४८३	तेषां पञ्च महायज्ञान् ये कुर्वन्ति द्विजोत्तमाः  
१४,०९६।०१५द्@००४_१४८४	पञ्चत्वं पञ्चभिर् भूतैर् वियोगं सम्प्रचक्षते  
१४,०९६।०१५द्@००४_१४८५	न जायते न म्रियते पुरुषः शाश्वतः सदा  
१४,०९६।०१५द्@००४_१४८६	प्रायेण मरणं नाम पापिनाम् एव पाण्डव  
१४,०९६।०१५द्@००४_१४८७	येषां तु न गतिः पुण्या तेषां मरणम् उच्यते  
१४,०९६।०१५द्@००४_१४८८	प्रायेणाकृतकृत्यास् तु मृत्योर् उद्विजते जनः  
१४,०९६।०१५द्@००४_१४८९	कृतकृत्याः प्रतीक्षन्ते मृत्युं प्रियम् इवातिथिम्  
१४,०९६।०१५द्@००४_१४८९	युधिष्ठिर उवाच  
१४,०९६।०१५द्@००४_१४९०	पञ्च यज्ञाः कथं देव क्रियन्ते ऽत्र द्विजातिभिः  
१४,०९६।०१५द्@००४_१४९१	भगवान् उवाच  
१४,०९६।०१५द्@००४_१४९१	तेषां नाम च देवेश वक्तुम् अर्हस्य् अशेषतः  
१४,०९६।०१५द्@००४_१४९२	शृणु पञ्च महायज्ञान् कीर्त्यमानान् युधिष्ठिर  
१४,०९६।०१५द्@००४_१४९३	यैर् एव ब्रह्मसालोक्यं लभ्यते गृहमेधिना  
१४,०९६।०१५द्@००४_१४९४	ऋषियज्ञं ब्रह्मयज्ञं भूतयज्ञं च पार्थिव  
१४,०९६।०१५द्@००४_१४९५	नृयज्ञं पितृयज्ञं च पञ्च यज्ञान् प्रचक्षते  
१४,०९६।०१५द्@००४_१४९६	तर्पणं ऋषियज्ञं स्यात् स्वाध्यायो ब्रह्मयज्ञकः  
१४,०९६।०१५द्@००४_१४९७	भूतयज्ञो बलिर् यज्ञो नृयज्ञो ऽतिथिपूजनम्  
१४,०९६।०१५द्@००४_१४९८	पितॄन् उद्दिश्य यत् कर्म पितृयज्ञः प्रकीर्तितः  
१४,०९६।०१५द्@००४_१४९९	हुतं चाप्य् अहुतं चैव तथा प्रहुतम् एव च  
१४,०९६।०१५द्@००४_१५००	प्राशितं बलिदानं च पाकयज्ञान् प्रचक्षते  
१४,०९६।०१५द्@००४_१५०१	वैश्वदेवादयो होमा हुतम् इत्य् उच्यते बुधैः  
१४,०९६।०१५द्@००४_१५०२	अहुतं च भवेद् दत्तं प्रहुतं ब्राह्मणाशितम्  
१४,०९६।०१५द्@००४_१५०३	प्राणाग्निहोत्रहोमं च प्राशितं विधिवद् विदुः  
१४,०९६।०१५द्@००४_१५०४	बलिकर्म च राजेन्द्र पाकयज्ञाः प्रकीर्तिताः  
१४,०९६।०१५द्@००४_१५०५	के चित् पञ्च महायज्ञान् पाकयज्ञान् प्रचक्षते  
१४,०९६।०१५द्@००४_१५०६	अपरे ब्रह्मयज्ञादीन् महायज्ञविदो विदुः  
१४,०९६।०१५द्@००४_१५०७	सर्व एते महायज्ञाः सर्वथा परिकीर्तिताः  
१४,०९६।०१५द्@००४_१५०८	बुभुक्षितान् ब्राह्मणांस् तु यथाशक्ति न हापयेत्  
१४,०९६।०१५द्@००४_१५०९	अहन्य् अहनि ये त्व् एतान् अकृत्वा भुञ्जते स्वयम्  
१४,०९६।०१५द्@००४_१५१०	केवलं मलम् अश्नन्ति ते नरा न च संशयः  
१४,०९६।०१५द्@००४_१५११	तस्मात् स्नात्वा द्विजो विद्वान् कुर्याद् एतान् दिने दिने  
१४,०९६।०१५द्@००४_१५१२	युधिष्ठिर उवाच  
१४,०९६।०१५द्@००४_१५१२	अतो ऽन्यथा तु भुञ्जन् वै प्रायश्चित्तीयते द्विजः  
१४,०९६।०१५द्@००४_१५१३	देवदेव नमस् ते ऽस्तु त्वद्भक्तस्य जनार्दन  
१४,०९६।०१५द्@००४_१५१४	भगवान् उवाच  
१४,०९६।०१५द्@००४_१५१४	वक्तुम् अर्हसि देवेश स्नानस्य च विधिं मम  
१४,०९६।०१५द्@००४_१५१५	शृणु पाण्डव तत् सर्वं पवित्रं पापनाशनम्  
१४,०९६।०१५द्@००४_१५१६	स्नात्वा येन विधानेन मुच्यन्ते किल्बिषाद् द्विजाः  
१४,०९६।०१५द्@००४_१५१७	मृदं च गोमयं चैव तिलान् दर्भांस् तथैव च  
१४,०९६।०१५द्@००४_१५१८	पुष्पाण्य् अपि यथान्यायम् आदाय तु जलं व्रजेत्  
१४,०९६।०१५द्@००४_१५१९	नद्यां सत्यां न च स्नायाद् अन्यत्र द्विजसत्तम  
१४,०९६।०१५द्@००४_१५२०	सति प्रभूते पयसि नाल्पे स्नायात् कदा चन  
१४,०९६।०१५द्@००४_१५२१	गत्वोदकसमीपं तु शुचौ देशे मनोहरे  
१४,०९६।०१५द्@००४_१५२२	ततो मृद्गोमयादीनि तत्र प्रोक्ष्य विनिक्षिपेत्  
१४,०९६।०१५द्@००४_१५२३	बहिः प्रक्षाल्य पादौ च द्विर् आचम्य प्रयत्नतः  
१४,०९६।०१५द्@००४_१५२४	प्रदक्षिणं समावृत्य नमस्कुर्यात् तु तज् जलम्  
१४,०९६।०१५द्@००४_१५२५	न च प्रक्षालयेत् तीर्थम् अद्भिर् विद्वान् कदा चन  
१४,०९६।०१५द्@००४_१५२६	न च पादेन वा हन्याद् धस्तेनान्येन तज् जलम्  
१४,०९६।०१५द्@००४_१५२७	सर्वदेवमया ह्य् आपो मन्मयाः पाण्डुनन्दन  
१४,०९६।०१५द्@००४_१५२८	तस्मात् तास् तु न हन्तव्यास् त्व् अद्भिः प्रक्षालयेत् स्थलम्  
१४,०९६।०१५द्@००४_१५२९	केवलं प्रथमं मज्जेन् नाङ्गानि विमृजेद् बुधः  
१४,०९६।०१५द्@००४_१५३०	तत् तु तीर्थं समासाद्य कुर्याद् आचमनं पुनः  
१४,०९६।०१५द्@००४_१५३१	गोकर्णाकृतिवत् कृत्वा करं त्रिः प्रपिबेज् जलम्  
१४,०९६।०१५द्@००४_१५३२	द्विस् तत् परिमृजेद् वक्त्रं पादाव् अभ्युक्ष्य चात्मनः  
१४,०९६।०१५द्@००४_१५३३	शीर्षण्यांस् तु ततः प्राणान् सकृद् एव तु संस्पृशेत्  
१४,०९६।०१५द्@००४_१५३४	बाहू द्वौ च ततः स्पृष्ट्वा हृदयं नाभिम् एव च  
१४,०९६।०१५द्@००४_१५३५	प्रत्यङ्गम् उदकं स्पृष्ट्वा मूर्धानं तु पुनः स्पृशेत्  
१४,०९६।०१५द्@००४_१५३६	आपः पुनान्त्व् इत्य् उक्त्वा च पुनर् आचमनं चरेत्  
१४,०९६।०१५द्@००४_१५३७	स्ॐकारा व्याहृतीर् वापि सदसस्पतिम् इत्य् ऋचम्  
१४,०९६।०१५द्@००४_१५३८	आचम्य मृत्तिकाः पश्चात् त्रिधा कृत्वा समालभेत्  
१४,०९६।०१५द्@००४_१५३९	ऋचेदं विष्णुर् इत्य् अङ्गम् उत्तमाधममध्यमम्  
१४,०९६।०१५द्@००४_१५४०	आलभ्य वारुणैः सूक्तैर् नमस्कृत्य जलं ततः  
१४,०९६।०१५द्@००४_१५४१	स्रवन्ती चेत् प्रतिस्रोतः प्रत्यर्कं चान्यवारिषु  
१४,०९६।०१५द्@००४_१५४२	मज्जेद् ओम् इत्य् उदाहृत्य न च प्रक्षोभयेज् जलम्  
१४,०९६।०१५द्@००४_१५४३	गोमयं च त्रिधा कृत्वा जले पूर्वं समालभेत्  
१४,०९६।०१५द्@००४_१५४४	सव्याहृतिं सप्रणवां गायत्रीं च जपेत् पुनः  
१४,०९६।०१५द्@००४_१५४५	पुनर् आचमनं कृत्वा मद्गतेनान्तरात्मना  
१४,०९६।०१५द्@००४_१५४६	आपो हि ष्ठेति तिसृभिर् दर्भपूतेन वारिणा  
१४,०९६।०१५द्@००४_१५४७	तथा तरत् समन्दीभिः सिञ्चेच् चतसृभिः क्रमात्  
१४,०९६।०१५द्@००४_१५४८	गोसूक्तेनाश्वसूक्तेन शुद्धवर्गेण चाप्य् अथ  
१४,०९६।०१५द्@००४_१५४९	वैष्णवैर् वारुणैः सूक्तैः सावित्रैर् इन्द्रदेवतैः  
१४,०९६।०१५द्@००४_१५५०	वामदेवेन चात्मानम् अन्यैर् मन्मयसामभिः  
१४,०९६।०१५द्@००४_१५५१	स्थित्वान्तःसलिले सूक्तं जपेद् वाचाघमर्षणम्  
१४,०९६।०१५द्@००४_१५५२	सव्याहृतिं सप्रणवां गायत्रीं वा ततो जपेत्  
१४,०९६।०१५द्@००४_१५५३	आ श्वासमोक्षात् प्रणवं जपेद् वा माम् अनुस्मरन्  
१४,०९६।०१५द्@००४_१५५४	उत्प्लुत्य तीर्थम् आसाद्य धौते शुक्ले च वाससी  
१४,०९६।०१५द्@००४_१५५५	शुद्धे चाच्छादयेत् कक्षे न कुर्यात् परिपाशके  
१४,०९६।०१५द्@००४_१५५६	पाशे निबद्धकक्ष्यो यत् कुरुते कर्म वैदिकम्  
१४,०९६।०१५द्@००४_१५५७	राक्षसा दानवा दैत्यास् तद् विलुम्पन्ति हर्षिताः  
१४,०९६।०१५द्@००४_१५५८	तस्मात् सर्वप्रयत्नेन कक्ष्यां पाशे न धारयेत्  
१४,०९६।०१५द्@००४_१५५९	ततः प्रक्षाल्य पादौ च हस्तौ चैव मृदा शनैः  
१४,०९६।०१५द्@००४_१५६०	आचम्य पुनर् आचामेत् ततः सावित्रिया द्विजः  
१४,०९६।०१५द्@००४_१५६१	जले जलगतः शुद्धः स्थल एव स्थले स्थितः  
१४,०९६।०१५द्@००४_१५६२	उभयत्र स्थितस् तस्माद् आचामेद् आत्मशुद्धये  
१४,०९६।०१५द्@००४_१५६३	दर्भेषु दर्भपाणिः सन् प्राङ्मुखः सुसमाहितः  
१४,०९६।०१५द्@००४_१५६४	प्राणायामांस् ततः कुर्यान् मद्गतेनान्तरात्मना  
१४,०९६।०१५द्@००४_१५६५	सहस्रकृत्वः सावित्रीं शतकृत्वस् तु वा जपेत्  
१४,०९६।०१५द्@००४_१५६६	समाप्ते तु जपे तस्मिन् सावित्र्या चाभिमन्त्र्य च  
१४,०९६।०१५द्@००४_१५६७	मन्देहानां विनाशाय रक्षसां विक्षिपेज् जलम्  
१४,०९६।०१५द्@००४_१५६८	उद्वर्गो ऽसीत्य् अथाचान्तः प्रायश्चित्तजलं क्षिपेत्  
१४,०९६।०१५द्@००४_१५६९	अथादाय सपुष्पाणि तोयान्य् अञ्जलिना द्विजः  
१४,०९६।०१५द्@००४_१५७०	प्रक्षिप्य प्रतिसूर्यं च व्योममुद्रां प्रकल्पयेत्  
१४,०९६।०१५द्@००४_१५७१	ततो द्वादशकृत्वस् तु सूर्यस्यैकाक्षरं जपेत्  
१४,०९६।०१५द्@००४_१५७२	ततः षडक्षरादीनि षट्कृत्वः परिवर्तयेत्  
१४,०९६।०१५द्@००४_१५७३	प्रदक्षिणं परामृश्य मुद्रया स्वमुखं तया  
१४,०९६।०१५द्@००४_१५७४	ऊर्ध्वबाहुस् ततो भूत्वा सूर्यम् ईक्षेत् समाहितः  
१४,०९६।०१५द्@००४_१५७५	तन्मण्डलस्थं मां ध्यायेत् तेजोमूर्तिं चतुर्भुजम्  
१४,०९६।०१५द्@००४_१५७६	उद् उ त्यं च जपेन् मन्त्रं चित्रं तच्चक्षुर् इत्य् अपि  
१४,०९६।०१५द्@००४_१५७७	सावित्रीं च यथाशक्ति जप्त्वा सूक्तं च मामकम्  
१४,०९६।०१५द्@००४_१५७८	मन्मयानि च सामानि पुरुषव्रतम् एव च  
१४,०९६।०१५द्@००४_१५७९	ततश् चालोकयेद् अर्कं हंसः शुचिषद् इत्य् ऋचा  
१४,०९६।०१५द्@००४_१५८०	प्रदक्षिणं समावृत्य नमस्कृत्य दिवाकरम्  
१४,०९६।०१५द्@००४_१५८१	ततस् तु तर्पयेद् अद्भिः ब्रह्माणं मां च शङ्करम्  
१४,०९६।०१५द्@००४_१५८२	प्रजापतिं च देवांश् च तथा देवमुनीन् अपि  
१४,०९६।०१५द्@००४_१५८३	साङ्गान् अपि तथा वेदान् इतिहासान् क्रतूंस् तथा  
१४,०९६।०१५द्@००४_१५८४	पुराणानि च दिव्यानि कुलान्य् अप्सरसां तथा  
१४,०९६।०१५द्@००४_१५८५	ऋतून् संवत्सरांश् चैव कलाकाष्ठान्तकं तथा  
१४,०९६।०१५द्@००४_१५८६	भूतग्रामांश् च भूतानि सरितः सागरांस् तथा  
१४,०९६।०१५द्@००४_१५८७	शैलाञ् शैलस्थितान् देवान् ओषधीः सवनस्पतीः  
१४,०९६।०१५द्@००४_१५८८	तर्पयेद् उपवीती तु प्रत्येकं तृप्यताम् इति  
१४,०९६।०१५द्@००४_१५८९	अन्वारभ्य च सव्येन पाणिना दक्षिणेन तु  
१४,०९६।०१५द्@००४_१५९०	निवीती तर्पयेत् पश्चाद् ऋषीन् मन्त्रकृतस् तथा  
१४,०९६।०१५द्@००४_१५९१	मरीच्यादीन् ऋषींश् चैव नारदान्तान् समाहितः  
१४,०९६।०१५द्@००४_१५९२	प्राचीनावीत्य् अथैतांस् तु तर्पयेद् देवताः पितॄन्  
१४,०९६।०१५द्@००४_१५९३	ततस् तु कव्यवाड् अग्निं सोमं वैवस्वतं तथा  
१४,०९६।०१५द्@००४_१५९४	ततश् चार्यमणं चापि अग्निष्व् आत्तांस् तथैव च  
१४,०९६।०१५द्@००४_१५९५	सोमपांश् चैव दर्भैस् तु सतिलैर् एव वारिभिः  
१४,०९६।०१५द्@००४_१५९६	तृप्यध्वम् इति पश्चात् तु स्वपितॄंस् तर्पयेत् ततः  
१४,०९६।०१५द्@००४_१५९७	पितॄन् पितामहांश् चैव तथैव प्रपितामहान्  
१४,०९६।०१५द्@००४_१५९८	पितामहीं तथा चापि तथैव प्रपितामहीम्  
१४,०९६।०१५द्@००४_१५९९	तथा पितृष्वसॄश् चैव मातृष्वसॄस् तथैव च  
१४,०९६।०१५द्@००४_१६००	मातरं चात्मनश् चैव तथा मातामहीम् अपि  
१४,०९६।०१५द्@००४_१६०१	मातुर् मातामहीं चैव गुरुम् आचार्यम् एव च  
१४,०९६।०१५द्@००४_१६०२	उपाध्यायान् सखीन् बन्धूञ् शिष्यर्त्विग्ज्ञातिपुत्रकान्  
१४,०९६।०१५द्@००४_१६०३	प्रमीतान् आनृशंस्यार्थं तर्पयेत् तान् अमत्सरः  
१४,०९६।०१५द्@००४_१६०४	तर्पयित्वा तथाचम्य स्नानवस्त्रं प्रपीडयेत्  
१४,०९६।०१५द्@००४_१६०५	वृद्धिं भृत्यजनस्याहुः स्नातकानां च तद्विदः  
१४,०९६।०१५द्@००४_१६०६	अतर्पयित्वा तान् पूर्वं स्नानवस्त्रं न पीडयेत्  
१४,०९६।०१५द्@००४_१६०७	पीडयेच् चेत् पुरा मोहाद् देवाः सर्षिगणास् तथा  
१४,०९६।०१५द्@००४_१६०८	पितरस् तु निराशाश् च शप्त्वा यान्ति यथागतम्  
१४,०९६।०१५द्@००४_१६०९	प्रक्षाल्य तु मृदा पादाव् आचम्य प्रयतः पुनः  
१४,०९६।०१५द्@००४_१६१०	दर्भेषु दर्भपाणिः सन् स्वाध्यायं तु समारभेत्  
१४,०९६।०१५द्@००४_१६११	वेदम् आदौ समारभ्य ततोपरि पदक्रमान्  
१४,०९६।०१५द्@००४_१६१२	यद् अधीते स्वयं शक्त्या तत् स्वाध्यायं प्रचक्षते  
१४,०९६।०१५द्@००४_१६१३	ऋचं वाथ यजुर् वापि सामगाथाम् अथापि वा  
१४,०९६।०१५द्@००४_१६१४	इतिहासपुराणानि यथाशक्ति न हापयेत्  
१४,०९६।०१५द्@००४_१६१५	उत्थाय च नमस्कृत्वा दिशो दिग्देवता अपि  
१४,०९६।०१५द्@००४_१६१६	ब्रह्माणं च ततश् चाग्निं पृथिवीम् ओषधीस् तथा  
१४,०९६।०१५द्@००४_१६१७	वाचं वाचस्पतिं चैव मां चैव सरितस् तथा  
१४,०९६।०१५द्@००४_१६१८	नमस्कृत्वा तथाद्भिस् तु प्रणवादि च पूजयेत्  
१४,०९६।०१५द्@००४_१६१९	ततो नमो ऽद्भ्य इत्य् उक्त्वा नमस्कुर्यात् तु तज् जलम्  
१४,०९६।०१५द्@००४_१६२०	घृणिः सूर्यस् तथादित्यस् तान् प्रणम्य स्वमूर्धनि  
१४,०९६।०१५द्@००४_१६२१	ततस् त्व् आलोकयन्न् अर्कं प्रणवेन समाहितः  
१४,०९६।०१५द्@००४_१६२२	युधिष्ठिर उवाच  
१४,०९६।०१५द्@००४_१६२२	ततो माम् अर्चयेत् पुष्पैर् मत्प्रियैर् एव नित्यशः  
१४,०९६।०१५द्@००४_१६२३	त्वत्प्रियाणि प्रसूनानि त्वदधिष्ठानि माधव  
१४,०९६।०१५द्@००४_१६२४	भगवान् उवाच  
१४,०९६।०१५द्@००४_१६२४	सर्वाण्य् आचक्ष्व देवेश त्वद्भक्तस्य ममाच्युत  
१४,०९६।०१५द्@००४_१६२५	शृणुष्वावहितो राजन् पुष्पाणि प्रीतिकृन्ति मे  
१४,०९६।०१५द्@००४_१६२६	कुमुदं करवीरं च चणकं चम्पकं तथा  
१४,०९६।०१५द्@००४_१६२७	मल्लिकाजातिपुष्पं च नन्द्यावर्तं च नन्दिकम्  
१४,०९६।०१५द्@००४_१६२८	पलाशपुष्पपत्राणि दूर्वा भृङ्गकम् एव च  
१४,०९६।०१५द्@००४_१६२९	वनमाला च राजेन्द्र मत्प्रियाणि विशेषतः  
१४,०९६।०१५द्@००४_१६३०	सर्वेषाम् अपि पुष्पाणां सहस्रगुणम् उत्पलम्  
१४,०९६।०१५द्@००४_१६३१	तस्मात् पद्मं तथा राजन् पद्मात् तु शतपत्रकम्  
१४,०९६।०१५द्@००४_१६३२	तस्मात् सहस्रपत्रं तु पुण्डरीकं ततः परम्  
१४,०९६।०१५द्@००४_१६३३	पुण्डरीकसहस्रात् तु तुलसी गुणतो ऽधिका  
१४,०९६।०१५द्@००४_१६३४	बकपुष्पं ततस् तस्मात् सौवर्णं तु ततो ऽधिकम्  
१४,०९६।०१५द्@००४_१६३५	सौवर्णात् तु प्रसूनाच् च मत्प्रियं नास्ति पाण्डव  
१४,०९६।०१५द्@००४_१६३६	पुष्पालाभे तुलस्यास्तु पत्रैर् माम् अर्चयेद् बुधः  
१४,०९६।०१५द्@००४_१६३७	पत्रालाभे तु शाखाभिः शाखालाभे शिफाफलैः  
१४,०९६।०१५द्@००४_१६३८	शिफालाभे मृदा तत्र भक्तिमान् अर्चयेद् बुधः  
१४,०९६।०१५द्@००४_१६३९	वर्जनीयानि पुष्पाणि शृणु राजन् समाहितः  
१४,०९६।०१५द्@००४_१६४०	किङ्किणी मुनिपुष्पं च दुत्तूरं पाटलं तथा  
१४,०९६।०१५द्@००४_१६४१	तथातिमुक्तकं चैव पुन्नागं नक्तमालिका  
१४,०९६।०१५द्@००४_१६४२	यौधिकं क्षीरिकापुष्पं निर्गुण्डी लाङ्गली जपा  
१४,०९६।०१५द्@००४_१६४३	कर्णिकारं तथाशोकं शल्मलीपुष्पम् एव च  
१४,०९६।०१५द्@००४_१६४४	ककुभाः कोविदाराश् च वैभीतकम् अथापि वा  
१४,०९६।०१५द्@००४_१६४५	कुरण्टकप्रसूनां च तिल्वकं लाङ्गली तथा  
१४,०९६।०१५द्@००४_१६४६	अङ्कोलं गिरिकर्णी च नीलान्य् एव च सर्वशः  
१४,०९६।०१५द्@००४_१६४७	एकवर्णानि चान्यानि सर्वाण्य् एव विवर्जयेत्  
१४,०९६।०१५द्@००४_१६४८	अर्कपुष्पाणि वर्ज्यानि चार्कपत्रस्थितानि च  
१४,०९६।०१५द्@००४_१६४९	व्याघातपिचुमन्दानि सर्वाण्य् एव विवर्जयेत्  
१४,०९६।०१५द्@००४_१६५०	अन्यैस् तु शुक्लपत्रैस् तु गन्धवद्भिर् नराधिप  
१४,०९६।०१५द्@००४_१६५१	युधिष्ठिर उवाच  
१४,०९६।०१५द्@००४_१६५१	अवर्ज्यैस् तैर् यथालाभं मद्भक्तो मां समर्चयेत्  
१४,०९६।०१५द्@००४_१६५२	कथं त्वम् अर्चनीयो ऽसि मूर्तयः कीदृशास् तु ते  
१४,०९६।०१५द्@००४_१६५३	वैखानसाः कथं ब्रूयुः कथं वा पाञ्चरात्रिकाः  
१४,०९६।०१५द्@००४_१६५३	भगवान् उवाच  
१४,०९६।०१५द्@००४_१६५४	शृणु पाण्डव तत् सर्वम् अर्चनाक्रमम् आत्मनः  
१४,०९६।०१५द्@००४_१६५५	स्थण्डिले पद्मकं कृत्वा चाष्टपत्रं सकर्णिकम्  
१४,०९६।०१५द्@००४_१६५६	अष्टाक्षरविधानेन ह्य् अथ वा द्वादशाक्षरैः  
१४,०९६।०१५द्@००४_१६५७	वैदिकैर् अथ वा मन्त्रैर् मम सूक्तेन वा पुनः  
१४,०९६।०१५द्@००४_१६५८	स्थापितं मां ततस् तस्मिन्न् अर्चयित्वा विचक्षणः  
१४,०९६।०१५द्@००४_१६५९	पुरुषं च ततः सत्यम् अच्युतं च युधिष्ठिर  
१४,०९६।०१५द्@००४_१६६०	अनिरुद्धं च मां प्राहुर् वैखानसविदो जनाः  
१४,०९६।०१५द्@००४_१६६१	अन्ये त्व् एवं विजानन्ति मां राजन् पाञ्चरात्रिकाः  
१४,०९६।०१५द्@००४_१६६२	वासुदेवं च राजेन्द्र सङ्कर्षणम् अथापि वा  
१४,०९६।०१५द्@००४_१६६३	प्रद्युम्नं चानिरुद्धं च चतुर्मूर्तिं प्रचक्षते  
१४,०९६।०१५द्@००४_१६६४	एताश् चान्याश् च राजेन्द्र सञ्ज्ञाभेदेन मूर्तयः  
१४,०९६।०१५द्@००४_१६६५	युधिष्ठिर उवाच  
१४,०९६।०१५द्@००४_१६६५	विद्ध्य् अनर्थान्तरा एव माम् एवं चार्चयेद् बुधः  
१४,०९६।०१५द्@००४_१६६६	त्वद्भक्ताः कीदृशा देव कानि तेषां व्रतानि च  
१४,०९६।०१५द्@००४_१६६७	भगवान् उवाच  
१४,०९६।०१५द्@००४_१६६७	एतत् कथय देवेश त्वद्भक्तस्य ममाच्युत  
१४,०९६।०१५द्@००४_१६६८	अनन्यदेवताभक्ता ये मद्भक्तजनप्रियाः  
१४,०९६।०१५द्@००४_१६६९	माम् एव शरणं प्राप्तास् ते मद्भक्ताः प्रकीर्तिताः  
१४,०९६।०१५द्@००४_१६७०	स्वर्गाण्य् अपि यशस्यानि मत्प्रियाणि विशेषतः  
१४,०९६।०१५द्@००४_१६७१	मद्भक्तः पाण्डवश्रेष्ठ व्रतानीमानि धारयेत्  
१४,०९६।०१५द्@००४_१६७२	नान्यद् आच्छादयेद् वस्त्रं मद्भक्तो जलतारणे  
१४,०९६।०१५द्@००४_१६७३	स्वस्थस् तु न दिवा स्वप्यान् मधुमांसानि वर्जयेत्  
१४,०९६।०१५द्@००४_१६७४	प्रदक्षिणं व्रजेद् विप्रान् गाम् अश्वत्थं हुताशनम्  
१४,०९६।०१५द्@००४_१६७५	न धावेत् पतिते वर्षे नाग्रभिक्षां च लोपयेत्  
१४,०९६।०१५द्@००४_१६७६	प्रत्यक्षलवणं नाद्यात् सौभञ्जनकगृञ्जनौ  
१४,०९६।०१५द्@००४_१६७७	ग्रासमुष्टिं गवे दद्याद् धान्याम्लं चैव वर्जयेत्  
१४,०९६।०१५द्@००४_१६७८	तथा पर्युषितं चापि पक्वं परिगृहागतम्  
१४,०९६।०१५द्@००४_१६७९	अनिवेदितं च यद् द्रव्यं तत् प्रयत्नेन वर्जयेत्  
१४,०९६।०१५द्@००४_१६८०	विभीतककरञ्जानां छायां दूरं विवर्जयेत्  
१४,०९६।०१५द्@००४_१६८१	विप्रदेवपरीवादं न वदेत् पीडितो ऽपि सन्  
१४,०९६।०१५द्@००४_१६८२	सात्त्विका राजसाश् चापि तामसाश् चापि पाण्डव  
१४,०९६।०१५द्@००४_१६८३	माम् अर्चयन्ति मद्भक्तास् तेषाम् ईदृग्विधा गतिः  
१४,०९६।०१५द्@००४_१६८४	तामसास् तिमिरं यान्ति राजसा रज एव तत्  
१४,०९६।०१५द्@००४_१६८५	सात्त्विकाः सत्त्वसम्पन्नाः सत्त्वम् एव प्रयान्ति ते  
१४,०९६।०१५द्@००४_१६८६	ये सिद्धाः सन्ति साङ्ख्येन योगसत्त्वबलेन च  
१४,०९६।०१५द्@००४_१६८७	नभसादित्यचन्द्राभ्यां पश्यन्ति पदविस्तरम्  
१४,०९६।०१५द्@००४_१६८८	एकस्तम्भे नवद्वारे त्रिस्थूणे पञ्चधातुके  
१४,०९६।०१५द्@००४_१६८९	एतस्मिन् देहनगरे राजसस् तु सदा भवेत्  
१४,०९६।०१५द्@००४_१६९०	उदिते सवितर्य् अस्य क्रियायुक्तस्य धीमतः  
१४,०९६।०१५द्@००४_१६९१	चतुर्वेदविदश् चापि देहे षड् वृषलाः स्मृताः  
१४,०९६।०१५द्@००४_१६९२	क्षत्रियाः सप्त विज्ञेया वैश्यास् त्व् अष्टौ प्रकीर्तिताः  
१४,०९६।०१५द्@००४_१६९३	नियताः पाण्डवश्रेष्ठ शूद्राणाम् एकविंशतिः  
१४,०९६।०१५द्@००४_१६९४	कामः क्रोधश् च लोभश् च मोहश् च मद एव च  
१४,०९६।०१५द्@००४_१६९५	महामोहश् च इत्य् एते देहे षड् वृषलाः स्मृताः  
१४,०९६।०१५द्@००४_१६९६	गर्वः स्तम्भो ह्य् अहङ्कार ईर्ष्या च द्रोह एव च  
१४,०९६।०१५द्@००४_१६९७	पारुष्यं क्रूरता चेति सप्तैते क्षत्रियाः स्मृताः  
१४,०९६।०१५द्@००४_१६९८	तीक्ष्णता निकृतिर् माया शाठ्यं डम्भो ह्य् अनार्जवम्  
१४,०९६।०१५द्@००४_१६९९	पैशुन्यम् अनृतं चैव वैश्यास् त्व् अष्टौ प्रकीर्तिताः  
१४,०९६।०१५द्@००४_१७००	तृष्णा बुभुक्षा निद्रा च आलस्यं चाघृणादया  
१४,०९६।०१५द्@००४_१७०१	आधिश् चापि विवादश् च प्रमादो हीनसत्त्वता  
१४,०९६।०१५द्@००४_१७०२	भयं विक्लबता जाड्यं पापकं मन्युर् एव च  
१४,०९६।०१५द्@००४_१७०३	आशा चाश्रद्दधानत्वम् अनवस्थाप्य् अयन्त्रणम्  
१४,०९६।०१५द्@००४_१७०४	आशौचं मलिनत्वं च शूद्रा ह्य् एते प्रकीर्तिताः  
१४,०९६।०१५द्@००४_१७०५	यस्मिन्न् एते न दृश्यन्ते स वै ब्राह्मण उच्यते  
१४,०९६।०१५द्@००४_१७०६	येषु येषु हि भावेषु यत्कालं वर्तते द्विजः  
१४,०९६।०१५द्@००४_१७०७	तत्तत्कालं स विज्ञेयः ब्राह्मणो ज्ञानदुर्बलः  
१४,०९६।०१५द्@००४_१७०८	प्राणान् आयम्य यत्कालं येन मां चापि चिन्तयेत्  
१४,०९६।०१५द्@००४_१७०९	तत्काले वै द्विजो ज्ञेयः शेषकालो ह्य् अथेतरः  
१४,०९६।०१५द्@००४_१७१०	तस्मात् तु सात्त्विको भूत्वा शुचिः क्रोधविवर्जितः  
१४,०९६।०१५द्@००४_१७११	माम् अर्चयेत् तु सततं मत्प्रियत्वं यद् इच्छति  
१४,०९६।०१५द्@००४_१७१२	अलोलजिह्वः समुपस्थितो धृतिर्  
१४,०९६।०१५द्@००४_१७१३	निधाय चक्षुर् युगमात्रम् एव च  
१४,०९६।०१५द्@००४_१७१४	मनश् च वाचं च निगृह्य चञ्चलं  
१४,०९६।०१५द्@००४_१७१५	भयान् निवृत्तो मम भक्त उच्यते  
१४,०९६।०१५द्@००४_१७१६	ईदृशाध्यात्मिनो ये तु ब्राह्मणा नियतेन्द्रियाः  
१४,०९६।०१५द्@००४_१७१७	तेषां श्राद्धेषु तृप्यन्ति तेन तृप्ताः पितामहाः  
१४,०९६।०१५द्@००४_१७१८	धर्मो जयति नाधर्मः सत्यं जयति नानृतम्  
१४,०९६।०१५द्@००४_१७१९	क्षमा जयति न क्रोधः क्षमावान् ब्राह्मणो भवेत्  
१४,०९६।०१५द्@००४_१७१९	वैशम्पायन उवाच  
१४,०९६।०१५द्@००४_१७२०	दानपुण्यफलं श्रुत्वा तपः पुण्यफलानि च  
१४,०९६।०१५द्@००४_१७२१	धर्मपुत्रः प्रहृष्टात्मा केशवं पुनर् अब्रवीत्  
१४,०९६।०१५द्@००४_१७२२	या चैषा कपिला देव पूर्वम् उत्पादिता विभो  
१४,०९६।०१५द्@००४_१७२३	होमधेनुः सदा पुण्या चतुर्वक्त्रेण माधव  
१४,०९६।०१५द्@००४_१७२४	सा कथं ब्राह्मणेभ्यो हि देया कस्मिन् दिने ऽपि वा  
१४,०९६।०१५द्@००४_१७२५	कीदृशाय च विप्राय दातव्या पुण्यलक्षणा  
१४,०९६।०१५द्@००४_१७२६	कति वा कपिलाः प्रोक्ताः स्वयम् एव स्वयम्भुवा  
१४,०९६।०१५द्@००४_१७२७	कैर् वा देयाश् च ता देव श्रोतुम् इच्छामि तत्त्वतः  
१४,०९६।०१५द्@००४_१७२८	एवम् उक्तो हृषीकेशो धर्मपुत्रेण संसदि  
१४,०९६।०१५द्@००४_१७२९	अब्रवीत् कपिलासङ्ख्यां तासां माहात्म्यम् एव च  
१४,०९६।०१५द्@००४_१७३०	शृणु पाण्डव तत्त्वेन पवित्रं पावनं परम्  
१४,०९६।०१५द्@००४_१७३१	यच् छ्रुत्वा पापकर्मापि नरः पापैः प्रमुच्यते  
१४,०९६।०१५द्@००४_१७३२	अग्निमध्योद्भवां दिव्याम् अग्निज्वालासमप्रभाम्  
१४,०९६।०१५द्@००४_१७३३	अग्निज्वालोज्ज्वलच्छृङ्गीं प्रदीप्ताङ्गारलोचनाम्  
१४,०९६।०१५द्@००४_१७३४	अग्निपुच्छाम् अग्निखुराम् अग्निरोमप्रभान्विताम्  
१४,०९६।०१५द्@००४_१७३५	ताम् आग्नेयीम् अग्निजिह्वाम् अग्निग्रीवां ज्वलत्प्रभाम्  
१४,०९६।०१५द्@००४_१७३६	भुञ्जते कपिलां ये तु शूद्रा लोभेन मोहिताः  
१४,०९६।०१५द्@००४_१७३७	पतितांस् तान् विजानीयाच् चण्डालसदृशा हि ते  
१४,०९६।०१५द्@००४_१७३८	न तेषां ब्राह्मणः कश् चिद् गृहे कुर्यात् प्रतिग्रहम्  
१४,०९६।०१५द्@००४_१७३९	दूराच् च परिहर्तव्या महापातकिनो ऽपि ते  
१४,०९६।०१५द्@००४_१७४०	सर्वकालं हि ते सर्वैर् वर्जिताः पितृदैवतैः  
१४,०९६।०१५द्@००४_१७४१	ते सदा ह्य् अप्रतिग्राह्या ह्य् असम्भाष्याश् च पापिनः  
१४,०९६।०१५द्@००४_१७४२	पिबन्ति कपिलां यावत् तावत् तेषां पितामहाः  
१४,०९६।०१५द्@००४_१७४३	अमेध्यम् उपभुञ्जन्ति भूम्यां वै श्वसृगालवत्  
१४,०९६।०१५द्@००४_१७४४	कपिलाया घृतं क्षीरं दधि तक्रम् अथापि वा  
१४,०९६।०१५द्@००४_१७४५	ये शूद्रा उपभुञ्जन्ति तेषां गतिम् इमां शृणु  
१४,०९६।०१५द्@००४_१७४६	कपिलोपजीवी शूद्रस् तु मृतो गच्छति रौरवम्  
१४,०९६।०१५द्@००४_१७४७	क्लिश्यते रौरवे घोरे वर्षकोटिशतं वसन्  
१४,०९६।०१५द्@००४_१७४८	रौरवाच् च परिभ्रष्टो विष्ठायां जायते क्रिमिः  
१४,०९६।०१५द्@००४_१७४९	विष्ठागर्तेषु संविष्टो दुर्गन्धेषु सहस्रशः  
१४,०९६।०१५द्@००४_१७५०	तत्रैव जायमानो ऽसौ नोत्तारं तत्र विन्दति  
१४,०९६।०१५द्@००४_१७५१	ब्राह्मणश् चैव यस् तेषां गृहे कुर्यात् प्रतिग्रहम्  
१४,०९६।०१५द्@००४_१७५२	ततः प्रभृति तस्यापि पितरः स्युर् अमेध्यपाः  
१४,०९६।०१५द्@००४_१७५३	न तेन सार्धं सम्भाषेन् न चाप्य् एकासनं व्रजेत्  
१४,०९६।०१५द्@००४_१७५४	स नित्यं वर्जनीयो हि दूरात् तु ब्राह्मणाधमः  
१४,०९६।०१५द्@००४_१७५५	यस् तेन सह सम्भाषेद् एकशय्यां व्रजेत वा  
१४,०९६।०१५द्@००४_१७५६	प्राजापत्यं चरेत् कृच्छ्रं स च तेनैव शुध्यति  
१४,०९६।०१५द्@००४_१७५७	कपिलोपजीविनः शूद्राद् यः करोति प्रतिग्रहम्  
१४,०९६।०१५द्@००४_१७५८	प्रायश्चित्तं भवेत् तस्य विप्रस्यैतन् न संशयः  
१४,०९६।०१५द्@००४_१७५९	ब्रह्मकूर्चं तु कुर्वीत चान्द्रायणम् अथापि वा  
१४,०९६।०१५द्@००४_१७६०	मुच्यते किल्बिषात् तस्माद् एतेन ब्राह्मणो हि सः  
१४,०९६।०१५द्@००४_१७६१	कपिला ह्य् अग्निहोत्रार्थे यज्ञार्थे च स्वयम्भुवा  
१४,०९६।०१५द्@००४_१७६२	सर्वतस् तेज उद्धृत्य ब्रह्मणा निर्मिता पुरा  
१४,०९६।०१५द्@००४_१७६३	पवित्रं च पवित्राणां मङ्गलानां च मङ्गलम्  
१४,०९६।०१५द्@००४_१७६४	पुण्यानां परमं पुण्यं कपिला पाण्डुनन्दन  
१४,०९६।०१५द्@००४_१७६५	तपसां तप एवाग्र्यं व्रतानां व्रतम् उत्तमम्  
१४,०९६।०१५द्@००४_१७६६	दानानां परमं दानं निदानं ह्य् एतद् अक्षयम्  
१४,०९६।०१५द्@००४_१७६७	पृथिव्यां यानि तीर्थानि पुण्यान्य् आयतनानि च  
१४,०९६।०१५द्@००४_१७६८	पवित्राणि च रम्याणि सर्वलोकेषु पाण्डव  
१४,०९६।०१५द्@००४_१७६९	तेभ्यस् तेजः समुद्धृत्य ब्रह्मणा लोककर्तृणा  
१४,०९६।०१५द्@००४_१७७०	लोकनिस्तारणायैव निर्मिताः कपिलाः स्वयम्  
१४,०९६।०१५द्@००४_१७७१	सर्वतेजोमयी ह्य् एषा कपिला पाण्डुनन्दन  
१४,०९६।०१५द्@००४_१७७२	सदामृतमयी मेध्या शुचिः पावनम् उत्तमम्  
१४,०९६।०१५द्@००४_१७७३	क्षीरेण कपिलायास् तु दध्ना वै सघृतेन वा  
१४,०९६।०१५द्@००४_१७७४	होतव्यान्य् अग्निहोत्राणि सायं प्रातर् द्विजातिभिः  
१४,०९६।०१५द्@००४_१७७५	कपिलाया घृतेनापि दध्ना क्षीरेण वा पुनः  
१४,०९६।०१५द्@००४_१७७६	जुह्वते ये ऽग्निहोत्राणि ब्राह्मणा विधिवत् प्रभो  
१४,०९६।०१५द्@००४_१७७७	पूजयन्त्य् अतिथींश् चैव परां भक्तिम् उपागताः  
१४,०९६।०१५द्@००४_१७७८	शूद्रान्नाद् विरता नित्यं डम्भानृतविवर्जिताः  
१४,०९६।०१५द्@००४_१७७९	ते यान्त्य् आदित्यसङ्काशैर् विमानैर् द्विजसत्तमाः  
१४,०९६।०१५द्@००४_१७८०	सूर्यमण्डलमध्येन ब्रह्मलोकम् अनुत्तमम्  
१४,०९६।०१५द्@००४_१७८१	ब्रह्मणो भवने दिव्ये कामगाः कामरूपिणः  
१४,०९६।०१५द्@००४_१७८२	ब्रह्मणा पूज्यमानास् तु मोदन्ते कल्पम् अक्षयम्  
१४,०९६।०१५द्@००४_१७८३	एवं हि कपिला राजन् पुण्या मन्त्रामृतारणिः  
१४,०९६।०१५द्@००४_१७८४	आदाव् एवाग्निमध्यात् तु मैत्रेयी ब्रह्मनिर्मिता  
१४,०९६।०१५द्@००४_१७८५	शृङ्गाग्रे कपिलायास् तु सर्वतीर्थानि पाण्डव  
१४,०९६।०१५द्@००४_१७८६	ब्रह्मणो हि नियोगेन निवसन्ति दिने दिने  
१४,०९६।०१५द्@००४_१७८७	प्रातर् उत्थाय यो मर्त्यः कपिलाशृङ्गमस्तकात्  
१४,०९६।०१५द्@००४_१७८८	च्युता आपस् तु शीर्षेण प्रयतो धारयेच् छुचिः  
१४,०९६।०१५द्@००४_१७८९	स तेन पुण्यतीर्थेन सहसा दग्धकिल्बिषः  
१४,०९६।०१५द्@००४_१७९०	वर्षत्रयकृतं पापं प्रदहत्य् अग्निवत् तृणम्  
१४,०९६।०१५द्@००४_१७९१	मूत्रेण कपिलायास् तु यस् तु प्रातर् उपस्पृशेत्  
१४,०९६।०१५द्@००४_१७९२	स्नानेन तेन पुण्येन नष्टपापः स मानवः  
१४,०९६।०१५द्@००४_१७९३	त्रिंशद्वर्षकृतात् पापान् मुच्यते नात्र संशयः  
१४,०९६।०१५द्@००४_१७९४	प्रातर् उत्थाय यो भक्त्या प्रयच्छेत् तृणमुष्टिकम्  
१४,०९६।०१५द्@००४_१७९५	तस्य नश्यति तत् पापं त्रिंशद्रात्रिकृतं नृप  
१४,०९६।०१५द्@००४_१७९६	प्रातर् उत्थाय मद्भक्त्या कुर्याद् यस् तां प्रदक्षिणम्  
१४,०९६।०१५द्@००४_१७९७	प्रदक्षिणीकृता तेन पृथिवी नात्र संशयः  
१४,०९६।०१५द्@००४_१७९८	प्रदक्षिणेन चैकेन श्रद्धायुक्तस्य पाण्डव  
१४,०९६।०१५द्@००४_१७९९	दशरात्रकृतं पापं तस्य तन् नश्यति ध्रुवम्  
१४,०९६।०१५द्@००४_१८००	कपिलापञ्चगव्येन यः स्नायात् तु शुचिर् नरः  
१४,०९६।०१५द्@००४_१८०१	स गङ्गाद्येषु तीर्थेषु स्नातो भवति पाण्डव  
१४,०९६।०१५द्@००४_१८०२	तेन स्नानेन तस्यापि श्रद्धायुक्तस्य पाण्डव  
१४,०९६।०१५द्@००४_१८०३	दशरात्रकृतं पापं तत्क्षणाद् एव नश्यति  
१४,०९६।०१५द्@००४_१८०४	दृष्ट्वा तु कपिलां भक्त्या श्रुत्वा हुम्भारवं तथा  
१४,०९६।०१५द्@००४_१८०५	व्यपोहति नरः पापम् अहोरात्रकृतं नृप  
१४,०९६।०१५द्@००४_१८०६	यत्र वा तत्र वा चाङ्गे कपिलां यः स्पृशेच् छुचिः  
१४,०९६।०१५द्@००४_१८०७	संवत्सरकृतं पापं विनाशयति पाण्डव  
१४,०९६।०१५द्@००४_१८०८	गोसहस्रं च यो दद्याद् एकां च कपिलां नरः  
१४,०९६।०१५द्@००४_१८०९	समं तस्य फलं प्राह ब्रह्मलोके पितामहः  
१४,०९६।०१५द्@००४_१८१०	यस् त्व् एकां कपिलां हन्यान् नरः किं चित् प्रमादतः  
१४,०९६।०१५द्@००४_१८११	गोसहस्रं हतं तेन भवेन् नात्र विचारणा  
१४,०९६।०१५द्@००४_१८१२	यश् चैकां कपिलां दद्याच् छ्रोत्रियायाहिताग्नये  
१४,०९६।०१५द्@००४_१८१३	गवां शतसहस्रं तु दत्तं भवति पाण्डव  
१४,०९६।०१५द्@००४_१८१४	दशैव कपिलाः प्रोक्ताः स्वयम् एव स्वयम्भुवा  
१४,०९६।०१५द्@००४_१८१५	यो दद्याच् छ्रोत्रियेभ्यो वै स्वर्गं गच्छति तच् छृणु  
१४,०९६।०१५द्@००४_१८१६	प्रथमा स्वर्णकपिला द्वितीया गौरपिङ्गला  
१४,०९६।०१५द्@००४_१८१७	तृतीया रक्तपिङ्गाक्षी चतुर्थी गलपिङ्गला  
१४,०९६।०१५द्@००४_१८१८	पञ्चमी बभ्रुवर्णाभा षष्ठी च श्वेतपिङ्गला  
१४,०९६।०१५द्@००४_१८१९	सप्तमी रक्तपिङ्गाक्षी अष्टमी खुरपिङ्गला  
१४,०९६।०१५द्@००४_१८२०	नवमी पाटला ज्ञेया दशमी पुच्छपिङ्गला  
१४,०९६।०१५द्@००४_१८२१	दशैताः कपिलाः प्रोक्तास् तारयन्ति नरान् सदा  
१४,०९६।०१५द्@००४_१८२२	मङ्गल्याश् च पवित्राश् च सर्वपापप्रणाशनाः  
१४,०९६।०१५द्@००४_१८२३	एवम् एव ह्य् अनड्वाहो दश प्रोक्ता नरेश्वर  
१४,०९६।०१५द्@००४_१८२४	ब्राह्मणो वाहयेत् तांस् तु नान्यो वर्णः कथं चन  
१४,०९६।०१५द्@००४_१८२५	न घातयेत् तु दण्डेन क्षेत्रे वाध्वनि वा द्विजः  
१४,०९६।०१५द्@००४_१८२६	वाहयेद् धुङ्कृतेनैव शाखया वा सपत्रया  
१४,०९६।०१५द्@००४_१८२७	न दण्डेन न यष्ट्या वा न पाशेन च वा पुनः  
१४,०९६।०१५द्@००४_१८२८	न क्षुत्तृष्णाश्रमश्रान्तान् वाहयेद् विकलेन्द्रियान्  
१४,०९६।०१५द्@००४_१८२९	अतृप्तेषु न भुञ्जीयात् पिबेत् पीतेषु चोदकम्  
१४,०९६।०१५द्@००४_१८३०	शुश्रूषोर् मातरश् चैताः पितरस् ते प्रकीर्तिताः  
१४,०९६।०१५द्@००४_१८३१	अह्नां पूर्वे त्रिभागे तु धुर्याणां वाहनं स्मृतम्  
१४,०९६।०१५द्@००४_१८३२	विश्रामेन् मध्यमे भागे भागे चान्ते यथासुखम्  
१४,०९६।०१५द्@००४_१८३३	यत्र वा त्वरया कृत्यं संशयो यत्र वाध्वनि  
१४,०९६।०१५द्@००४_१८३४	वाहयेत् तत्र धुर्यांस् तु न स पापेन लिप्यते  
१४,०९६।०१५द्@००४_१८३५	अन्यथा वाहयन् राजन् निरयं याति रौरवम्  
१४,०९६।०१५द्@००४_१८३६	रुधिरं पातयेत् तेषां यस् तु मोहान् नराधिप  
१४,०९६।०१५द्@००४_१८३७	ब्रह्महत्यासमं पापं तस्य स्यात् पाण्डुनन्दन  
१४,०९६।०१५द्@००४_१८३८	तेन पापेन पापात्मा निरयं यात्य् असंशयम्  
१४,०९६।०१५द्@००४_१८३९	नरकेषु च सर्वेषु समास्थित्वा शतं शतम्  
१४,०९६।०१५द्@००४_१८४०	इह मानुष्यके लोके बलीवर्दो भविष्यति  
१४,०९६।०१५द्@००४_१८४१	तस्मात् तु मुक्तिम् अन्विच्छन् दद्यात् तु कपिलां नरः  
१४,०९६।०१५द्@००४_१८४२	कपिलां वाहयेद् यस् तु वृषलो लोभमोहितः  
१४,०९६।०१५द्@००४_१८४३	तेन देवास् त्रयस्त्रिंशत् पितरश् चापि वाहिताः  
१४,०९६।०१५द्@००४_१८४४	स देवैः पितृभिर् नित्यं वध्यमानः सुदुर्मतिः  
१४,०९६।०१५द्@००४_१८४५	नरकान् नरकं घोरं गच्छेद् आप्रलयं नृप  
१४,०९६।०१५द्@००४_१८४६	ब्रह्मा रुद्रस् तथाग्निश् च कपिलानां गतिं गताः  
१४,०९६।०१५द्@००४_१८४७	तस्मात् ते तु न हन्तव्याः पूज्यास् ते तु विशेषतः  
१४,०९६।०१५द्@००४_१८४८	निःश्वसन्ति यदा श्रान्तास् तदा हन्युश् च तत् कुलम्  
१४,०९६।०१५द्@००४_१८४९	यावन्ति तेषां रोमाणि तावद् वर्षशतं नृप  
१४,०९६।०१५द्@००४_१८५०	नरके परिपच्यन्ते तत्र तद्वाहका नराः  
१४,०९६।०१५द्@००४_१८५१	कपिला सर्वयज्ञेषु दक्षिणार्थं विधीयते  
१४,०९६।०१५द्@००४_१८५२	तस्मात् ता दक्षिणा देया यज्ञेष्व् एव द्विजातिभिः  
१४,०९६।०१५द्@००४_१८५३	होमार्थं चाग्निहोत्रस्य यां प्रयच्छेत् प्रयत्नतः  
१४,०९६।०१५द्@००४_१८५४	श्रोत्रियाय दरिद्राय श्रान्तायामिततेजसे  
१४,०९६।०१५द्@००४_१८५५	तेन दानेन पूतात्मा सो ऽग्निलोके महीयते  
१४,०९६।०१५द्@००४_१८५६	यावन्ति चैव रोमाणि कपिलाङ्गे युधिष्ठिर  
१४,०९६।०१५द्@००४_१८५७	तावद् वर्षसहस्राणि नरः स्वर्गे च वर्तते  
१४,०९६।०१५द्@००४_१८५८	सुवर्णखुरशृङ्गीं च कपिलां यः प्रयच्छति  
१४,०९६।०१५द्@००४_१८५९	विषुवे चायने वापि सो ऽश्वमेधफलं लभेत्  
१४,०९६।०१५द्@००४_१८६०	तेनाश्वमेधतुल्येन मम लोकं स गच्छति  
१४,०९६।०१५द्@००४_१८६१	स्वर्णशृङ्गीं रूप्यखुरां सवत्सां कांस्यदोहिनीम्  
१४,०९६।०१५द्@००४_१८६२	वस्त्रैर् अलङ्कृतां पुष्टां गन्धैर् माल्यैश् च शोभिताम्  
१४,०९६।०१५द्@००४_१८६३	पवित्रं हि पवित्राणां सुवर्णम् इति मे मतिः  
१४,०९६।०१५द्@००४_१८६४	तस्मात् सुवर्णाभरणा दातव्या चाग्निहोत्रिणे  
१४,०९६।०१५द्@००४_१८६५	एवं दत्त्वा तु राजेन्द्र सप्तपूर्वान् परान् अपि  
१४,०९६।०१५द्@००४_१८६६	तारयिष्यति राजेन्द्र नात्र कार्या विचारणा  
१४,०९६।०१५द्@००४_१८६७	अग्निष्टोमसहस्रस्य वाजपेयसमं भवेत्  
१४,०९६।०१५द्@००४_१८६८	वाजपेयसहस्रस्य अश्वमेधं च तत्समम्  
१४,०९६।०१५द्@००४_१८६९	अश्वमेधसहस्रं च राजसूयं च तत्समम्  
१४,०९६।०१५द्@००४_१८७०	कपिलानां सहस्रेण विधिदत्तेन पाण्डव  
१४,०९६।०१५द्@००४_१८७१	राजसूयफलं प्राप्य मम लोके महीयते  
१४,०९६।०१५द्@००४_१८७२	न तस्य पुनरावृत्तिर् विद्यते कुरुपुङ्गव  
१४,०९६।०१५द्@००४_१८७३	प्रयच्छते यः कपिलां सवत्सां कांस्यदोहिनीम्  
१४,०९६।०१५द्@००४_१८७४	तैस् तैर् गुणैः कामदुघा च भूत्वा  
१४,०९६।०१५द्@००४_१८७५	नरं प्रदातारम् उपैति सा गौः  
१४,०९६।०१५द्@००४_१८७६	स्वकर्मभिश् चाप्य् अनुबध्यमानं  
१४,०९६।०१५द्@००४_१८७७	तीव्रान्धकारे नरके पतन्तम्  
१४,०९६।०१५द्@००४_१८७८	महार्णवे नौर् इव वायुनीता  
१४,०९६।०१५द्@००४_१८७९	दत्ता हि गौस् तारयते मनुष्यम्  
१४,०९६।०१५द्@००४_१८८०	पुत्रांश् च पौत्रांश् च कुलं च सर्वम्  
१४,०९६।०१५द्@००४_१८८१	आसप्तमं तारयते परत्र  
१४,०९६।०१५द्@००४_१८८२	यावन् मनुष्यान् पृथिवीं बिभर्ति  
१४,०९६।०१५द्@००४_१८८३	तावत् प्रदातारम् इतो ऽपरत्र  
१४,०९६।०१५द्@००४_१८८४	यथौषधं मन्त्रकृतं नरस्य  
१४,०९६।०१५द्@००४_१८८५	प्रयुक्तमात्रं विनिहन्ति रोगान्  
१४,०९६।०१५द्@००४_१८८६	तथैव दत्ता कपिला सुपात्रे  
१४,०९६।०१५द्@००४_१८८७	पापं नरस्याशु निहन्ति सर्वम्  
१४,०९६।०१५द्@००४_१८८८	यथैव दृष्ट्वा भुजगाः सुपर्णं  
१४,०९६।०१५द्@००४_१८८९	नश्यन्ति दूराद् विवशा भयार्ताः  
१४,०९६।०१५द्@००४_१८९०	तथैव दृष्ट्वा कपिलाप्रदानं  
१४,०९६।०१५द्@००४_१८९१	नश्यन्ति पापानि नरस्य शीघ्रम्  
१४,०९६।०१५द्@००४_१८९२	यथा त्वचं स्वां भुजगो विहाय  
१४,०९६।०१५द्@००४_१८९३	पुनर् नवं रूपम् उपैति पुण्यम्  
१४,०९६।०१५द्@००४_१८९४	तथैव मुक्तः पुरुषः स्वपापैर्  
१४,०९६।०१५द्@००४_१८९५	विराजते वै कपिलाप्रदानात्  
१४,०९६।०१५द्@००४_१८९६	यथान्धकारं भवने विलग्नं  
१४,०९६।०१५द्@००४_१८९७	दीप्तो हि निर्यातयति प्रदीपः  
१४,०९६।०१५द्@००४_१८९८	तथा नरः पापम् अपि प्रलीनं  
१४,०९६।०१५द्@००४_१८९९	निष्क्रामयेद् वै कपिलाप्रदानम्  
१४,०९६।०१५द्@००४_१९००	यावन्ति रोमाणि भवन्ति तस्या  
१४,०९६।०१५द्@००४_१९०१	वत्सान्वितायाश् च शरीरजानि  
१४,०९६।०१५द्@००४_१९०२	तावत् प्रदाता युगवर्षकोटिं  
१४,०९६।०१५द्@००४_१९०३	स ब्रह्मलोके रमते मनुष्यः  
१४,०९६।०१५द्@००४_१९०४	यस्याहिताग्नेर् अतिथिप्रियस्य  
१४,०९६।०१५द्@००४_१९०५	शूद्रान्नदूरस्य जितेन्द्रियस्य  
१४,०९६।०१५द्@००४_१९०६	सत्यव्रतस्याध्ययनान्वितस्य  
१४,०९६।०१५द्@००४_१९०७	दत्ता हि गौस् तारयते परत्र  
१४,०९६।०१५द्@००४_१९०७	वैशम्पायन उवाच  
१४,०९६।०१५द्@००४_१९०८	एवं श्रुत्वा परं पुण्यं कपिलादानम् उत्तमम्  
१४,०९६।०१५द्@००४_१९०९	धर्मपुत्रः प्रहृष्टात्मा केशवं पुनर् अब्रवीत्  
१४,०९६।०१५द्@००४_१९१०	देवदेवेश कपिला यदा विप्राय दीयते  
१४,०९६।०१५द्@००४_१९११	कथं सर्वेषु चाङ्गेषु तस्यास् तिष्ठन्ति देवताः  
१४,०९६।०१५द्@००४_१९१२	याश् चैताः कपिलाः प्रोक्ता दश चैव त्वया मम  
१४,०९६।०१५द्@००४_१९१३	तासां कति सुरश्रेष्ठ कपिलाः पुण्यलक्षणाः  
१४,०९६।०१५द्@००४_१९१४	कथं वानुगृहीतास् ताः सुरैः पितृगणैर् अपि  
१४,०९६।०१५द्@००४_१९१५	केन युक्ताश् च वर्णेन श्रोतुं कौतूहलं हि मे  
१४,०९६।०१५द्@००४_१९१६	युधिष्ठिरेणैवम् उक्तः केशवः सत्यवाक् तदा  
१४,०९६।०१५द्@००४_१९१७	गुह्यानां परमं गुह्यं वक्तुम् एवोपचक्रमे  
१४,०९६।०१५द्@००४_१९१८	शृणु राजन् पवित्रं वै रहस्यं धर्मम् उत्तमम्  
१४,०९६।०१५द्@००४_१९१९	ग्रहणीयं सत्यम् इदं न श्राव्यं हेतुवादिनाम्  
१४,०९६।०१५द्@००४_१९२०	यदा वत्सस्य पादौ द्वौ प्रसवे शिरसा सह  
१४,०९६।०१५द्@००४_१९२१	दृश्येते दानकालं तम् आहुः कालविदो जनाः  
१४,०९६।०१५द्@००४_१९२२	अन्तरिक्षगतो वत्सो यावद् भूमिं न यास्यति  
१४,०९६।०१५द्@००४_१९२३	गौस् तावत् पृथिवी ज्ञेया तस्माद् देया तु तादृशी  
१४,०९६।०१५द्@००४_१९२४	यावन्ति धेन्वा रोमाणि सवत्साया युधिष्ठिर  
१४,०९६।०१५द्@००४_१९२५	यावन्त्यः सिकताश् चापि गर्भोदकपरिप्लुताः  
१४,०९६।०१५द्@००४_१९२६	तावद् वर्षसहस्राणि दाता स्वर्गे महीयते  
१४,०९६।०१५द्@००४_१९२७	सुवर्णाभरणां कृत्वा सवत्सां कपिलां तिलैः  
१४,०९६।०१५द्@००४_१९२८	प्रच्छाद्य तां तु दद्याद् वै सर्वरत्नैर् अलङ्कृताम्  
१४,०९६।०१५द्@००४_१९२९	ससमुद्रा मही तेन सशैलवनकानना  
१४,०९६।०१५द्@००४_१९३०	चतुरन्ता भवेद् दत्ता नात्र कार्या विचारणा  
१४,०९६।०१५द्@००४_१९३१	पृथिवीदानतुल्येन तेन दानेन मानवः  
१४,०९६।०१५द्@००४_१९३२	संसारसागरात् तीर्णो याति लोकं प्रजापतेः  
१४,०९६।०१५द्@००४_१९३३	ब्रह्महा यदि वा गोघ्नो भ्रूणहा गुरुतल्पगः  
१४,०९६।०१५द्@००४_१९३४	महापातकयुक्तो ऽपि दानेनानेन शुध्यति  
१४,०९६।०१५द्@००४_१९३५	इदं पठति यः पुण्यं कपिलादानम् उत्तमम्  
१४,०९६।०१५द्@००४_१९३६	प्रातर् उत्थाय मद्भक्त्या तस्य पुण्यफलं शृणु  
१४,०९६।०१५द्@००४_१९३७	मनसा कर्मणा वाचा मतिपूर्वं युधिष्ठिर  
१४,०९६।०१५द्@००४_१९३८	पापं रात्रिकृतं हन्याद् अस्याध्यायस्य पाठकः  
१४,०९६।०१५द्@००४_१९३९	इदम् आवर्तमानस् तु श्राद्धे यस् तर्पयेद् द्विजान्  
१४,०९६।०१५द्@००४_१९४०	तस्याप्य् अमृतम् अश्नन्ति पितरो ऽत्यन्तहर्षिताः  
१४,०९६।०१५द्@००४_१९४१	यश् चेदं शृणुयाद् भक्त्या मद्गतेनान्तरात्मना  
१४,०९६।०१५द्@००४_१९४२	तस्य रात्रिकृतं सर्वं पापम् आशु प्रणश्यति  
१४,०९६।०१५द्@००४_१९४३	अतः परं विशेषं तु कपिलानां ब्रवीमि ते  
१४,०९६।०१५द्@००४_१९४४	याश् चैताः कपिलाः प्रोक्ता दश राजन् मया तव  
१४,०९६।०१५द्@००४_१९४५	तासां चतस्रः प्रवराः पवित्राः पापनाशनाः  
१४,०९६।०१५द्@००४_१९४६	सुवर्णकपिला पुण्या तथा रक्ताक्षिपिङ्गला  
१४,०९६।०१५द्@००४_१९४७	पिङ्गलाक्षी च या गौश् च यद् वा पिङ्गलपिङ्गला  
१४,०९६।०१५द्@००४_१९४८	एताश् चतस्रः प्रवराः पुण्याः पापप्रणाशनाः  
१४,०९६।०१५द्@००४_१९४९	नमस्कृता वा स्पृष्टा वा घ्नन्ति पापं नरस्य तु  
१४,०९६।०१५द्@००४_१९५०	यस्यैताः कपिलाः सन्ति गृहे पापप्रणाशनाः  
१४,०९६।०१५द्@००४_१९५१	तत्र श्रीर् विजयः कीर्तिः स्थिता नित्यं युधिष्ठिर  
१४,०९६।०१५द्@००४_१९५२	एतासां प्रीतिम् आयाति क्षीरेण तु वृषध्वजः  
१४,०९६।०१५द्@००४_१९५३	दध्ना तु त्रिदशाः सर्वे घृतेन तु हुताशनः  
१४,०९६।०१५द्@००४_१९५४	पितरः पितामहाश् चैव तथैव प्रपितामहाः  
१४,०९६।०१५द्@००४_१९५५	सकृद् दत्तेन तुष्यन्ति वर्षकोटिं युधिष्ठिर  
१४,०९६।०१५द्@००४_१९५६	कपिलाया घृतं क्षीरं दधि पायसम् एव वा  
१४,०९६।०१५द्@००४_१९५७	श्रोत्रियेभ्यः सकृद् दत्त्वा सर्वपापैः प्रमुच्यते  
१४,०९६।०१५द्@००४_१९५८	उपवासं तु यत् कृत्वा अहोरात्रं जितेन्द्रियः  
१४,०९६।०१५द्@००४_१९५९	कपिलापञ्चगव्यं तु पीत्वा चान्द्रायणात् परम्  
१४,०९६।०१५द्@००४_१९६०	सौम्ये मुहूर्ते तत् प्राश्य शुद्धात्मा शुद्धमानसः  
१४,०९६।०१५द्@००४_१९६१	क्रोधानृतविनिर्मुक्तो मद्गतेनान्तरात्मना  
१४,०९६।०१५द्@००४_१९६२	कपिलापञ्चगव्येन समन्त्रेण पृथक् पृथक्  
१४,०९६।०१५द्@००४_१९६३	यो मत्प्रतिकृतिं वापि शङ्कराकृतिम् एव वा  
१४,०९६।०१५द्@००४_१९६४	स्नापयेद् विषुवे यस् तु सो ऽश्वमेधफलं लभेत्  
१४,०९६।०१५द्@००४_१९६५	स मुक्तपापः शुद्धात्मा यानेनाम्बरशोभिना  
१४,०९६।०१५द्@००४_१९६६	मम लोकं व्रजेन् मर्त्यो रुद्रलोकम् अथापि वा  
१४,०९६।०१५द्@००४_१९६७	ब्रह्मणा तु पुरा सृष्टा कपिला काञ्चनप्रभा  
१४,०९६।०१५द्@००४_१९६८	अग्निकुण्डात् परैर् मन्त्रैर् होमधेनुर् महाप्रभा  
१४,०९६।०१५द्@००४_१९६९	सृष्टमात्रां तु तां दृष्ट्वा देवा रुद्रादयो दिवि  
१४,०९६।०१५द्@००४_१९७०	सिद्धा ब्रह्मर्षयश् चैव वेदाः साङ्गाः सहाध्वराः  
१४,०९६।०१५द्@००४_१९७१	सागराः सरितश् चापि पर्वताः सबलाहकाः  
१४,०९६।०१५द्@००४_१९७२	गन्धर्वाप्सरसो यक्षाः पन्नगाश् चाप्य् उपस्थिताः  
१४,०९६।०१५द्@००४_१९७३	सर्वे विस्मयम् आपन्नाः शिखिमध्ये महाप्रभाम्  
१४,०९६।०१५द्@००४_१९७४	मन्त्रैश् च विविधैः सर्वैस् तुष्टुवुस् ताम् अनेकशः  
१४,०९६।०१५द्@००४_१९७५	कृताञ्जलिपुटाः सर्वे ताम्रशृङ्गीं त्रिलोचनाम्  
१४,०९६।०१५द्@००४_१९७६	शिरोभिः पतिता भूमौ सवत्साम् अमृतारणिम्  
१४,०९६।०१५द्@००४_१९७७	ऊचुः प्राञ्जलयः सर्वे चतुर्वक्त्रं पितामहम्  
१४,०९६।०१५द्@००४_१९७८	आज्ञापय महादेव किं ते कर्म प्रियं विभो  
१४,०९६।०१५द्@००४_१९७९	एवम् उक्तः सुरैः सर्वैर् ब्रह्मा वचनम् अब्रवीत्  
१४,०९६।०१५द्@००४_१९८०	भवन्तो ऽप्य् अनुगृह्णन्तु दोग्ध्रीम् एनां पयस्विनीम्  
१४,०९६।०१५द्@००४_१९८१	होमधेनुर् इयं ज्ञेया ह्य् अग्निं सन्तर्पयिष्यति  
१४,०९६।०१५द्@००४_१९८२	ततो ऽग्निस् तर्पितः सर्वान् भवतस् तर्पयिष्यति  
१४,०९६।०१५द्@००४_१९८३	प्रीताः क्षीरामृतेनास्या जातवीर्यपराक्रमाः  
१४,०९६।०१५द्@००४_१९८४	जयिष्यथ यथाकामं दानवान् सर्व एव तु  
१४,०९६।०१५द्@००४_१९८५	जातवीर्यबलैश्वर्याः सत्त्ववन्तो जितारयः  
१४,०९६।०१५द्@००४_१९८६	असङ्ख्येयबलाः सर्वे पालयिष्यथ वै प्रजाः  
१४,०९६।०१५द्@००४_१९८७	पालिताश् च प्रजाः सर्वा भवद्भिर् इह धर्मतः  
१४,०९६।०१५द्@००४_१९८८	पूजयिष्यन्ति वो नित्यं यज्ञैर् विविधदक्षिणैः  
१४,०९६।०१५द्@००४_१९८९	एवम् उक्ताः सुराः सर्वे ब्रह्मणा परमेष्ठिना  
१४,०९६।०१५द्@००४_१९९०	ततः संहृष्टमनसः कपिलायै वरं ददुः  
१४,०९६।०१५द्@००४_१९९१	यस्माल् लोकहितायाद्य ब्रह्मणा त्वं विनिर्मिता  
१४,०९६।०१५द्@००४_१९९२	तस्मात् पूता पवित्रा च भव पापव्यपोहिनी  
१४,०९६।०१५द्@००४_१९९३	ये त्वां दृष्ट्वा नमस्यन्ति स्पृष्ट्वा चापि करैर् नराः  
१४,०९६।०१५द्@००४_१९९४	तेषां वर्षकृतं पापं त्वद्भक्तानां प्रणश्यति  
१४,०९६।०१५द्@००४_१९९५	अकामकृतम् अज्ञातम् अदृष्टं यच् च पातकम्  
१४,०९६।०१५द्@००४_१९९६	त्वां दृष्ट्वा ये नमस्यन्ति नराः सर्वंसहेति च  
१४,०९६।०१५द्@००४_१९९७	तेषां तद् विलयं याति तमः सूर्योदये यथा  
१४,०९६।०१५द्@००४_१९९८	इत्य् उक्त्वास्यै वरं दत्त्वा प्रययुस् ते यथागतम्  
१४,०९६।०१५द्@००४_१९९९	लोकनिस्तारणार्थाय सा च लोकांश् चचार ह  
१४,०९६।०१५द्@००४_२०००	तस्याम् एव समुद्भूता ह्य् एताश् च कपिलानघ  
१४,०९६।०१५द्@००४_२००१	विचरन्ति महीम् एनां लोकानुग्रहकारणात्  
१४,०९६।०१५द्@००४_२००२	तस्मात् तु कपिला देया परत्र हितम् इच्छता  
१४,०९६।०१५द्@००४_२००३	यथा च दीयते राजन् कपिला ह्य् अग्निहोत्रिणे  
१४,०९६।०१५द्@००४_२००४	तथाग्रशृङ्गयोस् तस्या विष्णुर् इन्द्रश् च तिष्ठतः  
१४,०९६।०१५द्@००४_२००५	चन्द्रवज्रधरौ चापि तिष्ठतः शृङ्गमूलयोः  
१४,०९६।०१५द्@००४_२००६	शृङ्गमध्ये तथा ब्रह्मा ललाटे गोवृषध्वजः  
१४,०९६।०१५द्@००४_२००७	कर्णयोर् अश्विनौ देवौ चक्षुषोः शशिभास्करौ  
१४,०९६।०१५द्@००४_२००८	दन्तेषु मरुतो देवा जिह्वायां वाक् सरस्वती  
१४,०९६।०१५द्@००४_२००९	रोमान्ते मुनयः सर्वे चर्मण्य् एव प्रजापतिः  
१४,०९६।०१५द्@००४_२०१०	निश्वासेषु स्थिता वेदाः सषडङ्गपदक्रमाः  
१४,०९६।०१५द्@००४_२०११	नासापुटे स्थिता गन्धाः पुष्पाणि सुरभीणि च  
१४,०९६।०१५द्@००४_२०१२	अधरे वसवः सर्वे मुखे चाग्निः प्रतिष्ठितः  
१४,०९६।०१५द्@००४_२०१३	साध्या देवाः स्थिताः कक्षे ग्रीवायां पार्वती स्थिता  
१४,०९६।०१५द्@००४_२०१४	पृष्ठे च नक्षत्रगणाः ककुद्देशे नभःस्थलम्  
१४,०९६।०१५द्@००४_२०१५	अपाने सर्वतीर्थानि गोमूत्रे जाह्नवी स्वयम्  
१४,०९६।०१५द्@००४_२०१६	इष्टतुष्टमयी लक्ष्मीर् गोमये वसते सदा  
१४,०९६।०१५द्@००४_२०१७	नासिकायां तदा देवी ज्येष्ठा वसति भामिनी  
१४,०९६।०१५द्@००४_२०१८	श्रोणीतटस्थाः पितरो रमा लाङ्गूलम् आश्रिताः  
१४,०९६।०१५द्@००४_२०१९	पार्श्वयोर् उभयोः सर्वे विश्वे देवाः प्रतिष्ठिताः  
१४,०९६।०१५द्@००४_२०२०	तिष्ठत्य् उरसि तासां तु प्रीतः शक्तिधरो गुहः  
१४,०९६।०१५द्@००४_२०२१	जानुजङ्घोरुदेशेषु पञ्च तिष्ठन्ति वायवः  
१४,०९६।०१५द्@००४_२०२२	खुरमध्येषु गन्धर्वाः खुराग्रेषु च पन्नगाः  
१४,०९६।०१५द्@००४_२०२३	चत्वारः सागराः पूर्णास् तस्या एव पयोधराः  
१४,०९६।०१५द्@००४_२०२४	रतिर् मेधा क्षमा स्वाहा श्रद्धा शान्तिर् धृतिः स्मृतिः  
१४,०९६।०१५द्@००४_२०२५	कीर्तिर् दीप्तिः क्रिया कान्तिस् तुष्टिः पुष्टिश् च सन्ततिः  
१४,०९६।०१५द्@००४_२०२६	दिशश् च विदिशश् चैव सेवन्ते कपिलां सदा  
१४,०९६।०१५द्@००४_२०२७	देवाः पितृगणाश् चापि गन्धर्वाप्सरसां गणाः  
१४,०९६।०१५द्@००४_२०२८	लोका द्वीपार्णवाश् चैव गङ्गाद्याः सरितस् तथा  
१४,०९६।०१५द्@००४_२०२९	ग्रहाः पितृगणाश् चापि वेदाः साङ्गाः सहाध्वरैः  
१४,०९६।०१५द्@००४_२०३०	वेदोक्तैर् विविधैर् मन्त्रैः स्तुवन्ति हृषितास् तथा  
१४,०९६।०१५द्@००४_२०३१	विद्याधराश् च ये सिद्धा भूतास् तारागणास् तथा  
१४,०९६।०१५द्@००४_२०३२	पुष्पवृष्टिं च वर्षन्ति प्रनृत्यन्ति च हर्षिताः  
१४,०९६।०१५द्@००४_२०३३	ब्रह्मणोत्पादिता देवी वह्निकुण्डान् महाप्रभा  
१४,०९६।०१५द्@००४_२०३४	नमस् ते कपिले पुण्ये सर्वदेवैर् नमस्कृते  
१४,०९६।०१५द्@००४_२०३५	कपिले ऽथ महासत्त्वे सर्वतीर्थमये शुभे  
१४,०९६।०१५द्@००४_२०३६	दातारं स्वजनोपेतं ब्रह्मलोकं नय स्वयम्  
१४,०९६।०१५द्@००४_२०३७	अहो रत्नम् इदं पुण्यं सर्वदुःखघ्नम् उत्तमम्  
१४,०९६।०१५द्@००४_२०३८	अहो धर्मार्जितं शुद्धम् इदम् अग्र्यं महाधनम्  
१४,०९६।०१५द्@००४_२०३९	इत्य् आकाशे स्थिता देवा जल्पन्ति च नमन्ति च  
१४,०९६।०१५द्@००४_२०४०	तस्याः प्रतिगृहीता च भुङ्क्ते यावद् द्विजोत्तमः  
१४,०९६।०१५द्@००४_२०४१	तावद् देवगणाः सर्वे कपिलाम् अर्चयन्ति च  
१४,०९६।०१५द्@००४_२०४२	स्वर्णशृङ्गी रौप्यखुरा गन्धैः पुष्पैश् च पूजिता  
१४,०९६।०१५द्@००४_२०४३	वस्त्राभ्याम् अहताभ्यां तु यावत् तिष्ठत्य् अलङ्कृता  
१४,०९६।०१५द्@००४_२०४४	तावद् यद् इच्छेत् कपिला मन्त्रपूता सुसंस्कृता  
१४,०९६।०१५द्@००४_२०४५	भूलोकवासिनः सर्वान् ब्रह्मलोकं नयेत् स्वयम्  
१४,०९६।०१५द्@००४_२०४६	भूर् अश्वः कनकं गावो रौप्यम् अन्नं तिला यवाः  
१४,०९६।०१५द्@००४_२०४७	दीयमानानि विप्राय प्रहृष्यन्ति दिने दिने  
१४,०९६।०१५द्@००४_२०४८	अथ त्व् अश्रोत्रियेभ्यो वै तानि दत्तानि पाण्डव  
१४,०९६।०१५द्@००४_२०४९	तथा निन्दन्त्य् अथात्मानम् अशुभं किं नु नः कृतम्  
१४,०९६।०१५द्@००४_२०५०	अहो रक्षःपिशाचैश् च लुप्यमानाः समन्ततः  
१४,०९६।०१५द्@००४_२०५१	यास्यामो निरयं शीघ्रम् इति शोचन्ति तानि वै  
१४,०९६।०१५द्@००४_२०५२	एतान्य् अपि द्विजेभ्यो वै श्रोत्रियेभ्यो विशेषतः  
१४,०९६।०१५द्@००४_२०५३	युधिष्ठिर उवाच  
१४,०९६।०१५द्@००४_२०५३	दीयमानानि वर्धन्ते दातारं तारयन्ति च  
१४,०९६।०१५द्@००४_२०५४	देवदेवेश दैत्यघ्न कालः को हव्यकव्ययोः  
१४,०९६।०१५द्@००४_२०५५	भगवान् उवाच  
१४,०९६।०१५द्@००४_२०५५	के तत्र पूजाम् अर्हन्ति वर्जनीयाश् च के द्विजाः  
१४,०९६।०१५द्@००४_२०५६	दैवं पूर्वाह्णिकं ज्ञेयं पैतृकं चापराह्णिकम्  
१४,०९६।०१५द्@००४_२०५७	कालहीनं च यद् दानं तद् दानं राक्षसं विदुः  
१४,०९६।०१५द्@००४_२०५८	अवघुष्टं च यद् भुक्तम् अनृतेन च भारत  
१४,०९६।०१५द्@००४_२०५९	परामृष्टं शुना वापि तद्भागं राक्षसं विदुः  
१४,०९६।०१५द्@००४_२०६०	यावन्तः पतिता विप्रा जडोन्मत्तादयो ऽपि च  
१४,०९६।०१५द्@००४_२०६१	दैवे च पित्र्ये ये चापि राजन् नार्हन्ति सत्क्रियाम्  
१४,०९६।०१५द्@००४_२०६२	क्लीबः प्लीही च कुष्ठी च राजयक्ष्मान्वितश् च यः  
१४,०९६।०१५द्@००४_२०६३	अपस्मारी च यश् चापि पित्र्ये नार्हति सत्क्रियाम्  
१४,०९६।०१५द्@००४_२०६४	चिकित्सका देवलका वृथा नियमधारिणः  
१४,०९६।०१५द्@००४_२०६५	सोमविक्रयिणश् चापि श्राद्धे नार्हन्ति सत्कृतिम्  
१४,०९६।०१५द्@००४_२०६६	एकोद्दिष्टस्य ये चान्नं भुञ्जते विधिवद् द्विजाः  
१४,०९६।०१५द्@००४_२०६७	चान्द्रायणम् अकृत्वा ते पुनर् नार्हन्ति सत्कृतिम्  
१४,०९६।०१५द्@००४_२०६८	गायका नर्तकाश् चैव प्लवका वादकास् तथा  
१४,०९६।०१५द्@००४_२०६९	कथका यौधिकाश् चैव श्राद्धे नार्हन्ति सत्कृतिम्  
१४,०९६।०१५द्@००४_२०७०	अनग्नयश् च ये विप्राः प्रेतनिर्यातकाश् च ये  
१४,०९६।०१५द्@००४_२०७१	स्तेनाश् चापि विकर्मस्था राजन् नार्हन्ति सत्कृतिम्  
१४,०९६।०१५द्@००४_२०७२	अपरिज्ञातपूर्वाश् च गणपुत्राश् च ये द्विजाः  
१४,०९६।०१५द्@००४_२०७३	पुत्रिकापुत्रकाश् चापि श्राद्धे नार्हन्ति सत्कृतिम्  
१४,०९६।०१५द्@००४_२०७४	ऋणकर्ता च यो विप्रो यश् च वाणिज्यको द्विजः  
१४,०९६।०१५द्@००४_२०७५	प्राणिविक्रयवृत्तिश् च श्राद्धे नार्हन्ति सत्कृतिम्  
१४,०९६।०१५द्@००४_२०७६	चीर्णव्रता गुणैर् युक्ता नित्यं स्वाध्यायतत्पराः  
१४,०९६।०१५द्@००४_२०७७	सावित्रीज्ञाः क्रियावन्तस् ते श्राद्धे सत्कृतिक्षमाः  
१४,०९६।०१५द्@००४_२०७८	श्राद्धस्य ब्राह्मणः कालः प्राप्तो दधि घृतं तदा  
१४,०९६।०१५द्@००४_२०७९	दर्भाः सुमनसः क्षेत्रं तत्काले श्राद्धदो भवेत्  
१४,०९६।०१५द्@००४_२०८०	चारित्रनियता राजन् कृशा ये कृशवृत्तयः  
१४,०९६।०१५द्@००४_२०८१	अर्थिनश् चोपगच्छन्ति तेभ्यो दत्तं महत् फलम्  
१४,०९६।०१५द्@००४_२०८२	तपस्विनश् च ये विप्रास् तथा भैक्षचराश् च ये  
१४,०९६।०१५द्@००४_२०८३	अर्थिनः के चिद् इच्छन्ति तेषां दत्तं महत् फलम्  
१४,०९६।०१५द्@००४_२०८४	एवं धर्मविदां श्रेष्ठ ज्ञात्वा सर्वात्मना तदा  
१४,०९६।०१५द्@००४_२०८५	श्रोत्रियाय दरिद्राय प्रयच्छानुपकारिणे  
१४,०९६।०१५द्@००४_२०८६	दानं यत् ते प्रियं किं चिच् छ्रोत्रियाणां च यत् प्रियम्  
१४,०९६।०१५द्@००४_२०८७	तत् प्रयच्छस्व धर्मज्ञ यद् इच्छसि तद् अक्षयम्  
१४,०९६।०१५द्@००४_२०८८	निरयं ये च गच्छन्ति तच् छृणुष्व युधिष्ठिर  
१४,०९६।०१५द्@००४_२०८९	गुर्वर्थं वा भयार्थं वा नो चेद् अन्यत्र पाण्डव  
१४,०९६।०१५द्@००४_२०९०	वदन्ति ये ऽनृतं विप्रास् ते वै निरयगामिनः  
१४,०९६।०१५द्@००४_२०९१	परदाराभिहर्तारः परदाराभिमर्शकाः  
१४,०९६।०१५द्@००४_२०९२	परदारप्रयोक्तारस् ते वै निरयगामिनः  
१४,०९६।०१५द्@००४_२०९३	सूचकाः सन्धिभेत्तारः परद्रव्योपजीविनः  
१४,०९६।०१५द्@००४_२०९४	अकृतज्ञाश् च मित्राणां ते वै निरयगामिनः  
१४,०९६।०१५द्@००४_२०९५	वर्णाश्रमाणां ये बाह्याः पाषण्डस्थाश् च पाण्डव  
१४,०९६।०१५द्@००४_२०९६	उपासते च तान् ये तु ते सर्वे नरकालयाः  
१४,०९६।०१५द्@००४_२०९७	वेदविक्रयिणश् चैव वेदानां चैव दूषकाः  
१४,०९६।०१५द्@००४_२०९८	वेदानां लेखकाश् चैव ते वै निरयगामिनः  
१४,०९६।०१५द्@००४_२०९९	रसविक्रयिणो राजन् विषविक्रयिणश् च ये  
१४,०९६।०१५द्@००४_२१००	क्षीरविक्रयिणश् चापि ते वै निरयगामिनः  
१४,०९६।०१५द्@००४_२१०१	चण्डालेभ्यस् तु ये क्षीरं प्रयच्छन्ति नराधमाः  
१४,०९६।०१५द्@००४_२१०२	अर्थार्थम् अथ वा स्नेहात् ते वै निरयगामिनः  
१४,०९६।०१५द्@००४_२१०३	पशूनां दमकाश् चैव तथा नासानुवेधकाः  
१४,०९६।०१५द्@००४_२१०४	पुंस्त्वस्य हिंसकाश् चैव ते वै निरयगामिनः  
१४,०९६।०१५द्@००४_२१०५	अदातारः समर्था ये द्रव्याणां लोभकारणात्  
१४,०९६।०१५द्@००४_२१०६	दीनानाथान् न पश्यन्ति ते वै निरयगामिनः  
१४,०९६।०१५द्@००४_२१०७	क्षान्तान् दान्तान् कृशान् प्राज्ञान् दीर्घकालं सदोषितान्  
१४,०९६।०१५द्@००४_२१०८	त्यजन्ति कृतकृत्या ये ते वै निरयगामिनः  
१४,०९६।०१५द्@००४_२१०९	बालानाम् अथ वृद्धानां श्रान्तानां चापि ये नराः  
१४,०९६।०१५द्@००४_२११०	अदत्त्वाश्नन्ति ये मृष्टं ते वै निरयगामिनः  
१४,०९६।०१५द्@००४_२१११	एते पूर्वर्षिभिः प्रोक्ता नरा निरयगामिनः  
१४,०९६।०१५द्@००४_२११२	ये स्वर्गं समनुप्राप्तास् ताञ् शृणुष्व युधिष्ठिर  
१४,०९६।०१५द्@००४_२११३	दानेन तपसा चैव सत्येन च दमेन च  
१४,०९६।०१५द्@००४_२११४	ये धर्मम् अनुवर्तन्ते ते नराः स्वर्गगामिनः  
१४,०९६।०१५द्@००४_२११५	शुश्रूषयाप्य् उपाध्यायाच् छ्रुतम् आदाय पाण्डव  
१४,०९६।०१५द्@००४_२११६	ये प्रतिग्रहनिःस्नेहास् ते नराः स्वर्गगामिनः  
१४,०९६।०१५द्@००४_२११७	मधुमांसासवेभ्यस् तु निवृत्ता वृत्तवत् तु ये  
१४,०९६।०१५द्@००४_२११८	परदारनिवृत्ताश् च ते नराः स्वर्गगामिनः  
१४,०९६।०१५द्@००४_२११९	मातरं पितरं चैव शुश्रूषन्ति च ये नराः  
१४,०९६।०१५द्@००४_२१२०	भ्रातॄणाम् अपि सस्नेहास् ते नराः स्वर्गगामिनः  
१४,०९६।०१५द्@००४_२१२१	ये तु भोजनकाले तु नियताश् चातिथिप्रियाः  
१४,०९६।०१५द्@००४_२१२२	द्वाररोधं न कुर्वन्ति ते नराः स्वर्गगामिनः  
१४,०९६।०१५द्@००४_२१२३	वैवाहिकं तु कन्यानां दरिद्राणां च ये नराः  
१४,०९६।०१५द्@००४_२१२४	कारयन्ति च कुर्वन्ति ते नराः स्वर्गगामिनः  
१४,०९६।०१५द्@००४_२१२५	रसानाम् अथ बीजानाम् ओषधीनां तथैव च  
१४,०९६।०१५द्@००४_२१२६	दातारः श्रद्धयोपेतास् ते नराः स्वर्गगामिनः  
१४,०९६।०१५द्@००४_२१२७	क्षेमाक्षेमं च मार्गेषु समानि विषमाणि च  
१४,०९६।०१५द्@००४_२१२८	अर्थिनां ये च वक्ष्यन्ति ते नराः स्वर्गगामिनः  
१४,०९६।०१५द्@००४_२१२९	पर्वद्वये चतुर्दश्याम् अष्टम्यां सन्ध्ययोर् द्वयोः  
१४,०९६।०१५द्@००४_२१३०	आर्द्रायां जन्मनक्षत्रे विषुवे श्रवणे तथा  
१४,०९६।०१५द्@००४_२१३१	ये ग्राम्यधर्मविरतास् ते नराः स्वर्गगामिनः  
१४,०९६।०१५द्@००४_२१३२	हव्यकव्यविधानं च नरकस्वर्गगामिनौ  
१४,०९६।०१५द्@००४_२१३३	युधिष्ठिर उवाच  
१४,०९६।०१५द्@००४_२१३३	धर्माधर्मौ च कथितौ भूयः किं श्रोतुम् इच्छसि  
१४,०९६।०१५द्@००४_२१३४	इदं मे तत्त्वतो देव वक्तुम् अर्हस्य् अशेषतः  
१४,०९६।०१५द्@००४_२१३५	हिंसाम् अकृत्वा यो मर्त्यो ब्रह्महत्याम् अवाप्नुयात्  
१४,०९६।०१५द्@००४_२१३५	भगवान् उवाच  
१४,०९६।०१५द्@००४_२१३६	ब्राह्मणं स्वयम् आहूय भिक्षार्थं कृशवृत्तिनम्  
१४,०९६।०१५द्@००४_२१३७	ब्रूयान् नास्तीति यः पश्चात् तम् आहुर् ब्रह्मघातकम्  
१४,०९६।०१५द्@००४_२१३८	मध्यस्थस्येह विप्रस्य यो ऽनूचानस्य भारत  
१४,०९६।०१५द्@००४_२१३९	वृत्तिं हरति दुर्बुद्धिस् तम् आहुर् ब्रह्मघातकम्  
१४,०९६।०१५द्@००४_२१४०	गोकुलस्य तृषार्तस्य जलान्ते वसुधाधिप  
१४,०९६।०१५द्@००४_२१४१	उत्पादयति यो विघ्नं तम् आहुर् ब्रह्मघातकम्  
१४,०९६।०१५द्@००४_२१४२	यः प्रवृत्तां श्रुतिं सत्यां शास्त्रं वा मुनिभिः कृतम्  
१४,०९६।०१५द्@००४_२१४३	दूषयत्य् अनभिज्ञो यस् तं विद्याद् ब्रह्मघातकम्  
१४,०९६।०१५द्@००४_२१४४	आश्रमे वा वने वापि ग्रामे वा नगरे ऽपि वा  
१४,०९६।०१५द्@००४_२१४५	अग्निं यः प्रक्षिपेत् क्रुद्धस् तम् आहुर् ब्रह्मघातकम्  
१४,०९६।०१५द्@००४_२१४६	चक्षुषा वापि हीनस्य पङ्गोर् वापि जडस्य च  
१४,०९६।०१५द्@००४_२१४७	हरेद् वै यस् तु सर्वस्वं तं विद्याद् ब्रह्मघातकम्  
१४,०९६।०१५द्@००४_२१४८	क्रोधाद् वा यदि वा द्वेषाद् आक्रुष्टस् तर्जितो ऽपि वा  
१४,०९६।०१५द्@००४_२१४९	ऋतौ स्त्रियं वा नोपेयात् तम् आहुर् ब्रह्मघातकम्  
१४,०९६।०१५द्@००४_२१५०	यावत् सारो भवेद् धीरस् तन्नाशे यस्य दुःस्थितिः  
१४,०९६।०१५द्@००४_२१५१	युधिष्ठिर उवाच  
१४,०९६।०१५द्@००४_२१५१	तत् सर्वस्वं हरेद् यो वै तम् आहुर् ब्रह्मघातकम्  
१४,०९६।०१५द्@००४_२१५२	सर्वेषाम् अपि दानानां यत् तु दानं विशिष्यते  
१४,०९६।०१५द्@००४_२१५३	भगवान् उवाच  
१४,०९६।०१५द्@००४_२१५३	अभोज्यान्नाश् च ये विप्रास् तान् ब्रवीहि सुरोत्तम  
१४,०९६।०१५द्@००४_२१५४	अन्नम् एव प्रशंसन्ति देवा ब्रह्मपुरःसराः  
१४,०९६।०१५द्@००४_२१५५	अन्नेन सदृशं दानं न भूतं न भविष्यति  
१४,०९६।०१५द्@००४_२१५६	अन्नम् ऊर्जस्करं लोके अन्नात् प्राणाः प्रतिष्ठिताः  
१४,०९६।०१५द्@००४_२१५७	अभोज्यान्नान् इमान् राजन् वक्ष्यमाणान् निबोध मे  
१४,०९६।०१५द्@००४_२१५८	दीक्षितस्य कदर्यस्य बद्धस्य निकृतस्य च  
१४,०९६।०१५द्@००४_२१५९	अभिशस्तस्य षण्डस्य पाकभेदकरस्य च  
१४,०९६।०१५द्@००४_२१६०	चिकित्सकस्य सर्वस्य तथा चोच्छिष्टभोजिनः  
१४,०९६।०१५द्@००४_२१६१	उग्रान्नं सूतकान्नं च शूद्रोच्छेषणम् एव च  
१४,०९६।०१५द्@००४_२१६२	द्विषदन्नं न भोक्तव्यं पतितान्नं च यच् छ्रुतम्  
१४,०९६।०१५द्@००४_२१६३	तथा च पिशुनस्यान्नं यज्ञविक्रयिणस् तथा  
१४,०९६।०१५द्@००४_२१६४	शैलूषतन्तुवायान्नं कृतघ्नस्यान्नम् एव च  
१४,०९६।०१५द्@००४_२१६५	अम्बष्ठस्य निषादस्य रङ्गावतरकस्य च  
१४,०९६।०१५द्@००४_२१६६	सुवर्णकर्तुर् वैणस्य शस्त्रविक्रयिणस् तथा  
१४,०९६।०१५द्@००४_२१६७	सूतानां शौण्डिकानां च वैद्यस्य रजकस्य च  
१४,०९६।०१५द्@००४_२१६८	स्त्रीजितस्य नृशंसस्य तथा माहिषिकस्य च  
१४,०९६।०१५द्@००४_२१६९	अनिर्दशानां प्रेतानां गणिकानां तथैव च  
१४,०९६।०१५द्@००४_२१७०	वन्दिनो द्यूतकर्तुश् च तथा द्यूतविदाम् अपि  
१४,०९६।०१५द्@००४_२१७१	परिवित्तस्य यच् चान्नं परिवेत्तुस् तथैव च  
१४,०९६।०१५द्@००४_२१७२	यश् चाग्रदिधिषुर् विप्रो दिधिषूपपतिस् तथा  
१४,०९६।०१५द्@००४_२१७३	तयोर् अप्य् उभयोर् अन्नं राज्ञश् चापि विवर्जयेत्  
१४,०९६।०१५द्@००४_२१७४	राजान्नं तेज आदत्ते शूद्रान्नं ब्रह्मवर्चसम्  
१४,०९६।०१५द्@००४_२१७५	आयुः सुवर्णकारान्नं यशश् चर्मावकृन्तिनः  
१४,०९६।०१५द्@००४_२१७६	गणान्नं गणिकान्नं च लोकेभ्यः परिकृन्तति  
१४,०९६।०१५द्@००४_२१७७	आयुश् चिकित्सकस्यान्नं शुक्लं तु वृषलीपतेः  
१४,०९६।०१५द्@००४_२१७८	विष्ठा वार्धुषिकस्यान्नं तस्मात् तत् परिवर्जयेत्  
१४,०९६।०१५द्@००४_२१७९	तेषां त्वगस्थिरोमाणि भुङ्क्ते यो ऽन्नं तु भक्षयेत्  
१४,०९६।०१५द्@००४_२१८०	अमात्यान्नम् अथैतेषां भुक्त्वा तु त्रियहं क्षिपेत्  
१४,०९६।०१५द्@००४_२१८१	मत्या भुक्त्वा सकृद् वापि प्राजापत्यं चरेद् द्विजः  
१४,०९६।०१५द्@००४_२१८२	दानानां च फलं यद् वै शृणु पाण्डव तत्त्वतः  
१४,०९६।०१५द्@००४_२१८३	जलदस् तृप्तिम् आप्नोति सुखम् अक्षयम् अन्नदः  
१४,०९६।०१५द्@००४_२१८४	तिलदस् तु प्रजाम् इष्टां दीपदश् चक्षुर् उत्तमम्  
१४,०९६।०१५द्@००४_२१८५	भूमिदो भूमिम् आप्नोति दीर्घम् आयुर् हिरण्यदः  
१४,०९६।०१५द्@००४_२१८६	गृहदो ऽग्र्याणि वेश्मानि रूप्यदो रूपम् उत्तमम्  
१४,०९६।०१५द्@००४_२१८७	वासोदश् चन्द्रसालोक्यम् अश्विसालोक्यम् अश्वदः  
१४,०९६।०१५द्@००४_२१८८	अनडुद्दः श्रियं जुष्टां गोदश् च ब्रध्नविष्टपम्  
१४,०९६।०१५द्@००४_२१८९	यानशय्याप्रदो भार्याम् ऐश्वर्यम् अभयप्रदः  
१४,०९६।०१५द्@००४_२१९०	धान्यदः शाश्वतं सौख्यं ब्रह्मदो ब्रह्मसाम्यताम्  
१४,०९६।०१५द्@००४_२१९१	सर्वेषाम् एव दानानां ब्रह्मदानं विशिष्यते  
१४,०९६।०१५द्@००४_२१९२	हिरण्यभूगवाश्वाजवस्त्रशय्यासनादिषु  
१४,०९६।०१५द्@००४_२१९३	यो ऽर्चितं प्रतिगृह्णाति ददात्य् अर्चितम् एव च  
१४,०९६।०१५द्@००४_२१९४	ताव् उभौ गच्छतः स्वर्गं नरकं च विपर्यये  
१४,०९६।०१५द्@००४_२१९५	अनृतं न वदेद् इष्ट्वा तपस् तप्त्वा न विस्मयेत्  
१४,०९६।०१५द्@००४_२१९६	नार्तो ऽप्य् अपवदेद् विप्रान् न दत्त्वा परिकीर्तयेत्  
१४,०९६।०१५द्@००४_२१९७	यज्ञो ऽनृतेन क्षरति तपः क्षरति विस्मयात्  
१४,०९६।०१५द्@००४_२१९८	आयुर्विप्रापवादेन दानं तु परिकीर्तनात्  
१४,०९६।०१५द्@००४_२१९९	एकः प्रजायते जन्तुर् एक एव प्रमीयते  
१४,०९६।०१५द्@००४_२२००	एको ऽनुभुङ्क्ते सुकृतम् एकश् चाप्नोति दुष्कृतम्  
१४,०९६।०१५द्@००४_२२०१	मृतं शरीरम् उत्सृज्य काष्ठलोष्टसमं क्षितौ  
१४,०९६।०१५द्@००४_२२०२	विमुखा बान्धवा यान्ति धर्मस् तम् अनुवर्तते  
१४,०९६।०१५द्@००४_२२०३	अनागतानि कार्याणि कर्तुं गणयते मनः  
१४,०९६।०१५द्@००४_२२०४	शरीरकं समुद्दिश्य स्मयते नूनम् अन्तकः  
१४,०९६।०१५द्@००४_२२०५	तस्माद् धर्मसहायो ऽस्तु धर्मं सञ्चिनुयात् सदा  
१४,०९६।०१५द्@००४_२२०६	धर्मेण हि सहायेन तमस् तरति दुस्तरम्  
१४,०९६।०१५द्@००४_२२०७	येषां तटाकानि बहूदकानि  
१४,०९६।०१५द्@००४_२२०८	सभाश् च कूपाश् च प्रतिश्रयाश् च  
१४,०९६।०१५द्@००४_२२०९	अन्नप्रदानं मधुरा च वाणी  
१४,०९६।०१५द्@००४_२२१०	युधिष्ठिर उवाच  
१४,०९६।०१५द्@००४_२२१०	यमस्य ते निर्विषया भवन्ति  
१४,०९६।०१५द्@००४_२२११	अनेकान्तं बहुद्वारं धर्मम् आहुर् मनीषिणः  
१४,०९६।०१५द्@००४_२२१२	भगवान् उवाच  
१४,०९६।०१५द्@००४_२२१२	किंलक्षणो ऽसौ भवति तन् मे ब्रूहि जनार्दन  
१४,०९६।०१५द्@००४_२२१३	शृणु राजन् समासेन धर्मशौचविधिक्रमम्  
१४,०९६।०१५द्@००४_२२१४	अहिंसा सत्यम् अस्तेयम् आनृशंस्यं दमः शमः  
१४,०९६।०१५द्@००४_२२१५	आर्जवं चैव राजेन्द्र निश्चितं धर्मलक्षणम्  
१४,०९६।०१५द्@००४_२२१६	ब्रह्मचर्यं तपः क्षान्तिर् मधुमांसस्य वर्जनम्  
१४,०९६।०१५द्@००४_२२१७	मर्यादायां स्थितिश् चैव शमः शौचस्य लक्षणम्  
१४,०९६।०१५द्@००४_२२१८	बाल्ये विद्यां निषेवेत यौवने दारसङ्ग्रहम्  
१४,०९६।०१५द्@००४_२२१९	वार्धक्ये मौनम् आतिष्ठेत् सर्वदा धर्मम् आचरेत्  
१४,०९६।०१५द्@००४_२२२०	ब्राह्मणान् नावमन्येत गुरून् परिवदेन् न च  
१४,०९६।०१५द्@००४_२२२१	यतीनाम् अनुकूलः स्याद् एष धर्मः सनातनः  
१४,०९६।०१५द्@००४_२२२२	यतिर् गुरुर् द्विजातीनां वर्णानां ब्राह्मणो गुरुः  
१४,०९६।०१५द्@००४_२२२३	पतिर् एव गुरुः स्त्रीणां सर्वेषां पार्थिवो गुरुः  
१४,०९६।०१५द्@००४_२२२४	यद् गृहस्थार्जितं पापं ज्ञानतो ऽज्ञानतो ऽपि वा  
१४,०९६।०१५द्@००४_२२२५	निर्दहिष्यति तत् सर्वम् एकरात्रोषितो यतिः  
१४,०९६।०१५द्@००४_२२२६	दुर्वृत्ता वा सुवृत्ता वा ज्ञानिनो ऽज्ञानिनो ऽपि वा  
१४,०९६।०१५द्@००४_२२२७	गृहस्थैर् यतयः पूज्याः परत्र हितकाङ्क्षिभिः  
१४,०९६।०१५द्@००४_२२२८	एकदण्डी त्रिदण्डी वा शिखण्डी मुण्डितो ऽपि वा  
१४,०९६।०१५द्@००४_२२२९	काषायदण्डधारो ऽपि यतिः पूज्यो युधिष्ठिर  
१४,०९६।०१५द्@००४_२२३०	अपूजितो गृहस्थैर् वा तथा चाप्य् अवमानितः  
१४,०९६।०१५द्@००४_२२३१	यतिर् वाप्य् अतिथिर् वापि नरके पातयिष्यतः  
१४,०९६।०१५द्@००४_२२३२	तस्मात् तु यत्नतः पूज्या मद्भक्ता मत्परायणाः  
१४,०९६।०१५द्@००४_२२३३	मयि सन्न्यस्तकर्माणः परत्र हितकाङ्क्षिभिः  
१४,०९६।०१५द्@००४_२२३४	प्रहरेन् न द्विजान् प्राज्ञो गां न हन्यात् कदा चन  
१४,०९६।०१५द्@००४_२२३५	भ्रूणहत्यासमं चैतद् उभयं यो निषेवते  
१४,०९६।०१५द्@००४_२२३६	नाग्निं मुखेनोपधमेन् न च पादौ प्रतापयेत्  
१४,०९६।०१५द्@००४_२२३७	नाधः कुर्यात् कदा चित् तु न पृष्ठं परितापयेत्  
१४,०९६।०१५द्@००४_२२३८	नान्तरागमनं कुर्यान् न चामेध्यं विनिक्षिपेत्  
१४,०९६।०१५द्@००४_२२३९	उच्छिष्टो न स्पृशेद् अग्निम् आशौचस्थो न जातु चित्  
१४,०९६।०१५द्@००४_२२४०	श्वचण्डालादिभिः स्पृष्टो नाङ्गम् अग्नौ प्रतापयेत्  
१४,०९६।०१५द्@००४_२२४१	सर्वदेवमयो वह्निस् तस्माच् छुद्धः सदा स्पृशेत्  
१४,०९६।०१५द्@००४_२२४२	प्राप्तमूत्रपुरीषस् तु न स्पृशेद् वह्निम् आत्मवान्  
१४,०९६।०१५द्@००४_२२४३	यावत् तु धारयेद् वेगं तावद् अप्रयतो भवेत्  
१४,०९६।०१५द्@००४_२२४४	पचनाग्निं न गृह्णीयात् परवेश्मनि जातु चित्  
१४,०९६।०१५द्@००४_२२४५	तेन पक्वेन चान्नेन यत् कर्म कुरुते शुभम्  
१४,०९६।०१५द्@००४_२२४६	तच् छुभस्य फलस्यार्धम् अग्निदस्य भवेन् नृप  
१४,०९६।०१५द्@००४_२२४७	तस्माच् छुभतरं कर्म प्रकुर्याद् अविनाशितम्  
१४,०९६।०१५द्@००४_२२४८	प्रमादाद् यदि वाज्ञानात् तस्य नाशो भविष्यति  
१४,०९६।०१५द्@००४_२२४९	युधिष्ठिर उवाच  
१४,०९६।०१५द्@००४_२२४९	गृह्णीयात् तु मथित्वा वा श्रोत्रियागारतो ऽपि वा  
१४,०९६।०१५द्@००४_२२५०	कीदृशाः साधवो विप्राः केभ्यो दत्तं महत् फलम्  
१४,०९६।०१५द्@००४_२२५१	भगवान् उवाच  
१४,०९६।०१५द्@००४_२२५१	कीदृशेभ्यो हि दातव्यं तन् मे ब्रूहि जनार्दन  
१४,०९६।०१५द्@००४_२२५२	अक्रोधनाः सत्यपरा धर्मनित्या जितेन्द्रियाः  
१४,०९६।०१५द्@००४_२२५३	तादृशाः साधवो विप्रास् तेभ्यो दत्तं महत् फलम्  
१४,०९६।०१५द्@००४_२२५४	अमानिनः सर्वसहा दृष्टार्था विजितेन्द्रियाः  
१४,०९६।०१५द्@००४_२२५५	सर्वभूतहिता मैत्रास् तेभ्यो दत्तं महत् फलम्  
१४,०९६।०१५द्@००४_२२५६	अलुब्धाः शुचयो वैद्या ह्रीमन्तः सत्यवादिनः  
१४,०९६।०१५द्@००४_२२५७	स्वधर्मनिरता ये तु तेभ्यो दत्तं महत् फलम्  
१४,०९६।०१५द्@००४_२२५८	साङ्गांश् च चतुरो वेदान् यो ऽधीयीत दिने दिने  
१४,०९६।०१५द्@००४_२२५९	शूद्रान्नं यस्य देहे न तत्पात्रम् ऋषयो विदुः  
१४,०९६।०१५द्@००४_२२६०	प्रज्ञाश्रुताभ्यां वृत्तेन शीलेन च समन्वितः  
१४,०९६।०१५द्@००४_२२६१	तारयेत् तत् कुलं सर्वम् एको ऽपीह युधिष्ठिर  
१४,०९६।०१५द्@००४_२२६२	गाम् अश्वम् अन्नं वित्तं वा तद्विधे प्रतिपादयेत्  
१४,०९६।०१५द्@००४_२२६३	निशम्य च गुणोपेतं ब्राह्मणं साधुसम्मतम्  
१४,०९६।०१५द्@००४_२२६४	युधिष्ठिर उवाच  
१४,०९६।०१५द्@००४_२२६४	दूराद् आहृत्य सत्कृत्य तं प्रयत्नेन पूजयेत्  
१४,०९६।०१५द्@००४_२२६५	धर्माधर्मविधिर् देव मम भीष्मेण भाषितः  
१४,०९६।०१५द्@००४_२२६६	भीष्मवाक्यात् सारभूतं वद धर्मं सुरेश्वर  
१४,०९६।०१५द्@००४_२२६६	भगवान् उवाच  
१४,०९६।०१५द्@००४_२२६७	अन्नेन धार्यते सर्वं जगद् एतच् चराचरम्  
१४,०९६।०१५द्@००४_२२६८	अन्नात् प्रभवति प्राणः प्रत्यक्षं नास्ति संशयः  
१४,०९६।०१५द्@००४_२२६९	कलत्रं पीडयित्वापि देशे काले च शक्तितः  
१४,०९६।०१५द्@००४_२२७०	दातव्यं भिक्षवे चान्नम् आत्मनो भूतिम् इच्छता  
१४,०९६।०१५द्@००४_२२७१	विप्रम् अध्वपरिश्रान्तं बालं वृद्धम् अथापि वा  
१४,०९६।०१५द्@००४_२२७२	अर्चयेद् गुरुवत् प्रीतो गृहस्थो गृहम् आगतम्  
१४,०९६।०१५द्@००४_२२७३	क्रोधम् उत्पतितं हित्वा सुशीलो वीतमत्सरः  
१४,०९६।०१५द्@००४_२२७४	अर्चयेद् अतिथिं प्रीतः परत्र हितभूतये  
१४,०९६।०१५द्@००४_२२७५	अतिथिं नावमन्येत नानृतां गिरम् ईरयेत्  
१४,०९६।०१५द्@००४_२२७६	न पृच्छेद् गोत्रचरणं नाधीतं वा कदा चन  
१४,०९६।०१५द्@००४_२२७७	चण्डालो वा श्वपाको वा काले यः कश् चिद् आगतः  
१४,०९६।०१५द्@००४_२२७८	अन्नेन पूजनीयः स परत्र हितम् इच्छता  
१४,०९६।०१५द्@००४_२२७९	पिधाय तु गृहद्वारं भुङ्क्ते ह्य् एकः प्रहृष्टवत्  
१४,०९६।०१५द्@००४_२२८०	स्वर्गद्वारपिधानं वै कृतं तेन युधिष्ठिर  
१४,०९६।०१५द्@००४_२२८१	पितॄन् देवान् ऋषीन् विप्रान् अतिथींश् च निराश्रयान्  
१४,०९६।०१५द्@००४_२२८२	यो नरः प्रीणयत्य् अन्नैस् तस्य पुण्यफलं महत्  
१४,०९६।०१५द्@००४_२२८३	कृत्वापि पापं बहुशो यो दद्याद् अन्नम् अर्थिने  
१४,०९६।०१५द्@००४_२२८४	ब्राह्मणाय विशेषेण सर्वपापैः प्रमुच्यते  
१४,०९६।०१५द्@००४_२२८५	अन्नदः प्राणदो लोके प्राणदः सर्वदो भवेत्  
१४,०९६।०१५द्@००४_२२८६	तस्माद् अन्नं विशेषेण दातव्यं भूतिम् इच्छता  
१४,०९६।०१५द्@००४_२२८७	अन्नं ह्य् अमृतम् इत्य् आहुर् अन्नं प्रजननं स्मृतम्  
१४,०९६।०१५द्@००४_२२८८	अन्नप्रणाशे सीदन्ति शरीरे पञ्च धातवः  
१४,०९६।०१५द्@००४_२२८९	बलं बलवतो नश्येद् अन्नहीनस्य देहिनः  
१४,०९६।०१५द्@००४_२२९०	तस्माद् अन्नं प्रदातव्यं श्रद्धयाश्रद्धयापि वा  
१४,०९६।०१५द्@००४_२२९१	आदत्ते हि रसं सर्वम् आदित्यः स्वगभस्तिभिः  
१४,०९६।०१५द्@००४_२२९२	वायुस् तस्मात् समादाय रसं मेघेषु धारयेत्  
१४,०९६।०१५द्@००४_२२९३	तत् तु मेघगतं भूमौ शक्रो वर्षति तादृशम्  
१४,०९६।०१५द्@००४_२२९४	तेन दिग्धा भवेद् देवी मही प्रीता च पाण्डव  
१४,०९६।०१५द्@००४_२२९५	तस्यां सस्यानि रोहन्ति यैर् जीवन्त्य् अखिलाः प्रजाः  
१४,०९६।०१५द्@००४_२२९६	मांसमेदोस्थिमज्जानां सम्भवस् तेभ्य एव हि  
१४,०९६।०१५द्@००४_२२९७	एवं सूर्यश् च पवनो मेघः शक्रस् तथैव च  
१४,०९६।०१५द्@००४_२२९८	एक एव स्मृतो राशिर् यतो भूतानि जज्ञिरे  
१४,०९६।०१५द्@००४_२२९९	भवनानि च दिव्यानि दिवि तेषां महात्मनाम्  
१४,०९६।०१५द्@००४_२३००	नानासंस्थानरूपाणि नानाभूतयुतानि च  
१४,०९६।०१५द्@००४_२३०१	चन्द्रमण्डलशुभ्राणि किङ्किणीजालवन्ति च  
१४,०९६।०१५द्@००४_२३०२	तरुणादित्यवर्णानि स्थावराणि चराणि च  
१४,०९६।०१५द्@००४_२३०३	अनेकशतसङ्ख्यानि सान्तर्जलवनानि च  
१४,०९६।०१५द्@००४_२३०४	तत्र पुष्पफलोपेताः कामदाः सुरपादपाः  
१४,०९६।०१५द्@००४_२३०५	वाप्यो वीथ्यः सभाः कूपा दीर्घिकाश् च सहस्रशः  
१४,०९६।०१५द्@००४_२३०६	घोषवन्ति च यानानि युक्तान्य् अथ सहस्रशः  
१४,०९६।०१५द्@००४_२३०७	भक्ष्यभोज्यमयाः शैला वासांस्य् आभरणानि च  
१४,०९६।०१५द्@००४_२३०८	क्षीरस्रवन्त्यः सरितस् तथा चैवान्नपर्वताः  
१४,०९६।०१५द्@००४_२३०९	प्रासादाः पाण्डराः शुभ्राः शय्याश् च कनकोज्ज्वलाः  
१४,०९६।०१५द्@००४_२३१०	युधिष्ठिर उवाच  
१४,०९६।०१५द्@००४_२३१०	अन्नदास् तत्र तिष्ठन्ति तस्माद् अन्नप्रदो भवेत्  
१४,०९६।०१५द्@००४_२३११	अन्नदानफलं श्रुत्वा प्रीतो ऽस्मि मधुसूदन  
१४,०९६।०१५द्@००४_२३१२	भगवान् उवाच  
१४,०९६।०१५द्@००४_२३१२	भोजनस्य विधिं वक्तुं देवदेव त्वम् अर्हसि  
१४,०९६।०१५द्@००४_२३१३	भोजनस्य द्विजातीनां विधानं शृणु पाण्डव  
१४,०९६।०१५द्@००४_२३१४	स्नातः शुचिः शुचौ देशे निर्जने हुतपावकः  
१४,०९६।०१५द्@००४_२३१५	मण्डलं कारयित्वा तु चतुरश्रं द्विजोत्तमः  
१४,०९६।०१५द्@००४_२३१६	क्षत्रियश् चेत् ततो वृत्तं वैश्यो ऽर्धेन्दुसमाकृतिम्  
१४,०९६।०१५द्@००४_२३१७	आर्द्रपादस् तु भुञ्जीयात् प्राङ्मुखश् चासने शुचौ  
१४,०९६।०१५द्@००४_२३१८	पादाभ्यां धरणीं स्पृष्ट्वा पादेनैकेन वा पुनः  
१४,०९६।०१५द्@००४_२३१९	नैकवासास् तु भुञ्जीयान् न चान्तर्धाय वा द्विजः  
१४,०९६।०१५द्@००४_२३२०	न भिन्नपात्रे भुञ्जीत पर्णपृष्ठे तथैव च  
१४,०९६।०१५द्@००४_२३२१	अन्नं पूर्वं नमस्कुर्यात् प्रहृष्टेनान्तरात्मना  
१४,०९६।०१५द्@००४_२३२२	नान्यद् आलोकयेद् अन्नान् न जुगुप्सेत तत्परः  
१४,०९६।०१५द्@००४_२३२३	जुगुप्सितं च यच् चान्नं राक्षसा एव भुञ्जते  
१४,०९६।०१५द्@००४_२३२४	पाणिना जलम् उद्धृत्य कुर्याद् अन्नं प्रदक्षिणम्  
१४,०९६।०१५द्@००४_२३२५	अपेयं तद् विजानीयात् पीत्वा चान्द्रायणं चरेत्  
१४,०९६।०१५द्@००४_२३२६	परिवेषजलाद् अन्यत् पेयम् एतत् तु मन्त्रवत्  
१४,०९६।०१५द्@००४_२३२७	पञ्च प्राणाहुतीः कुर्यात् सम[*]ं तु पृथक् पृथक्  
१४,०९६।०१५द्@००४_२३२८	यथा रसं न जानाति जिह्वा प्राणाहुतौ नृप  
१४,०९६।०१५द्@००४_२३२९	तथा समाहितः कुर्यात् प्राणाहुतिम् अतन्द्रितः  
१४,०९६।०१५द्@००४_२३३०	विदित्वान्नम् अथान्नादं पञ्च प्राणांश् च पाण्डव  
१४,०९६।०१५द्@००४_२३३१	यः कुर्याद् आहुतीः पञ्च तेनेष्टाः पञ्च वायवः  
१४,०९६।०१५द्@००४_२३३२	अतो ऽन्यथा तु भुञ्जानो ब्राह्मणो ज्ञानदुर्बलः  
१४,०९६।०१५द्@००४_२३३३	तेनान्नेनासुरान् प्रेतान् राक्षसांस् तर्पयिष्यति  
१४,०९६।०१५द्@००४_२३३४	वक्त्रप्रमाणान् पिण्डांश् च ग्रसेद् एकैकशः पुनः  
१४,०९६।०१५द्@००४_२३३५	वक्त्राधिकं तु यत् पिण्डम् आत्मोच्छिष्टं तद् उच्यते  
१४,०९६।०१५द्@००४_२३३६	पिण्डावशिष्टम् अन्यच् च वक्त्रनिःसृतम् एव च  
१४,०९६।०१५द्@००४_२३३७	अभोज्यं तद् विजानीयाद् भुक्त्वा चान्द्रायणं चरेत्  
१४,०९६।०१५द्@००४_२३३८	स्वम् उच्छिष्टं तु यो भुङ्क्ते यो भुङ्ते मुक्तभोजनम्  
१४,०९६।०१५द्@००४_२३३९	चान्द्रायणं चरेत् कृच्छ्रं प्राजापत्यम् अथापि वा  
१४,०९६।०१५द्@००४_२३४०	पिबतः पतिते तोये भोजने मुखनिःसृते  
१४,०९६।०१५द्@००४_२३४१	अभोज्यं तद् विजानीयाद् भुक्त्वा चान्द्रायणं चरेत्  
१४,०९६।०१५द्@००४_२३४२	पीतशेषं तु तन् नाम न पेयं पाण्डुनन्दन  
१४,०९६।०१५द्@००४_२३४३	पिबेद् यदि हि तन् मोहाद् द्विजश् चान्द्रायणं चरेत्  
१४,०९६।०१५द्@००४_२३४४	पानीयानि पिबेद् येन तत् पात्रं द्विजसत्तमः  
१४,०९६।०१५द्@००४_२३४५	अनुच्छिष्टं भवेत् तावद् यावद् भूमौ न निक्षिपेत्  
१४,०९६।०१५द्@००४_२३४६	मौनी वाप्य् अथ वामौनी प्रहृष्टः संयतेन्द्रियः  
१४,०९६।०१५द्@००४_२३४७	भुञ्जीत विधिवद् विप्रो न चोच्छिष्टं प्रदापयेत्  
१४,०९६।०१५द्@००४_२३४८	सदा चात्याशनं नाद्यान् नातिहीनं च कर्हि चित्  
१४,०९६।०१५द्@००४_२३४९	यथान्नेन व्यथा न स्यात् तथा भुञ्जीत नित्यशः  
१४,०९६।०१५द्@००४_२३५०	उदक्याम् अपि चण्डालं श्वानं वा रुरुम् एव वा  
१४,०९६।०१५द्@००४_२३५१	भुञ्जानो यदि वा पश्येत् तद् अन्नं च परित्यजेत्  
१४,०९६।०१५द्@००४_२३५२	भुञ्जानो ह्य् अत्यजन् मोहाद् द्विजश् चान्द्रायणं चरेत्  
१४,०९६।०१५द्@००४_२३५३	केशकीटावपन्नं च मुखमारुतवीजितम्  
१४,०९६।०१५द्@००४_२३५४	अभोज्यं तद् विजानीयाद् भुक्त्वा चान्द्रायणं चरेत्  
१४,०९६।०१५द्@००४_२३५५	उत्थाय च पुनः स्पृष्टं पादस्पृष्टं च लङ्घितम्  
१४,०९६।०१५द्@००४_२३५६	अन्नं तद् राक्षसं विद्यात् तस्मात् तत् परिवर्जयेत्  
१४,०९६।०१५द्@००४_२३५७	राक्षसोच्छिष्टभुग् विप्रः सप्त पूर्वान् परान् अपि  
१४,०९६।०१५द्@००४_२३५८	निरये रौरवे घोरे स्वपितॄन् पातयिष्यति  
१४,०९६।०१५द्@००४_२३५९	तस्मिन्न् आचमनं कुर्याद् यस्मिन् पात्रे स भुक्तवान्  
१४,०९६।०१५द्@००४_२३६०	यद्य् उत्तिष्ठत्य् अनाचान्तो भुक्तवान् आसनात् ततः  
१४,०९६।०१५द्@००४_२३६१	युधिष्ठिर उवाच  
१४,०९६।०१५द्@००४_२३६१	स्नानं सद्यः प्रकुर्वीत सो ऽन्यथाप्रयतो भवेत्  
१४,०९६।०१५द्@००४_२३६२	तृणमुष्टिविधानं च तृणमाहात्म्यम् एव च  
१४,०९६।०१५द्@००४_२३६३	इक्षोः सोमसमुद्भूतिं वक्तुम् अर्हसि मानद  
१४,०९६।०१५द्@००४_२३६३	भगवान् उवाच  
१४,०९६।०१५द्@००४_२३६४	पितरो वृषभा ज्ञेया गावो लोकस्य मातरः  
१४,०९६।०१५द्@००४_२३६५	तासां तु पूजया राजन् पूजिताः पितृमातरः  
१४,०९६।०१५द्@००४_२३६६	सभा प्रपा गृहं चापि देवतायतनानि च  
१४,०९६।०१५द्@००४_२३६७	शुध्यन्ति शकृदा यासां किं पूतम् अधिकं ततः  
१४,०९६।०१५द्@००४_२३६८	ग्रासमुष्टिं परगवे दद्यात् संवत्सरं तु यः  
१४,०९६।०१५द्@००४_२३६९	अकृत्वा स्वयम् आहारं व्रतं तत् सार्वकालिकम्  
१४,०९६।०१५द्@००४_२३७०	गावो मे मातरः सर्वाः पितरश् चैव गोवृषाः  
१४,०९६।०१५द्@००४_२३७१	ग्रासमुष्टिं मया दत्तां प्रतिगृह्णन्तु मातरः  
१४,०९६।०१५द्@००४_२३७२	इत्य् उक्त्वानेन मन्त्रेण सावित्र्या वा समाहितः  
१४,०९६।०१५द्@००४_२३७३	अभिमन्त्र्य ग्रासमुष्टिं तस्य पुण्यफलं शृणु  
१४,०९६।०१५द्@००४_२३७४	यत् कृतं दुष्कृतं तेन ज्ञानतो ऽज्ञानतो ऽपि वा  
१४,०९६।०१५द्@००४_२३७५	तस्य नश्यति तत् सर्वं दुःस्वप्नं च विनश्यति  
१४,०९६।०१५द्@००४_२३७६	तिलाः पवित्राः पापघ्ना नारायणसमुद्भवाः  
१४,०९६।०१५द्@००४_२३७७	तिलाञ् श्राद्धे प्रशंसन्ति दानम् एतद् अनुत्तमम्  
१४,०९६।०१५द्@००४_२३७८	तिलान् दद्यात् तिलान् भक्ष्यात् तिलान् प्रातर् उपस्पृशेत्  
१४,०९६।०१५द्@००४_२३७९	तिलं तिलम् इति ब्रूयात् तिलाः पापहरा हि ते  
१४,०९६।०१५द्@००४_२३८०	क्रीताः प्रतिगृहीता वा न विक्रेया द्विजातिभिः  
१४,०९६।०१५द्@००४_२३८१	भोजनाभ्यञ्जनाद् दानाद् यो ऽन्यत् तु कुरुते तिलैः  
१४,०९६।०१५द्@००४_२३८२	कृमिर् भूत्वा श्वविष्ठायां पितृभिः सह मज्जति  
१४,०९६।०१५द्@००४_२३८३	तिलान् न पीडयेद् विप्रो यन्त्रचक्रे स्वयं नृप  
१४,०९६।०१५द्@००४_२३८४	पीडयन् हि द्विजो मोहान् नरकं याति रौरवम्  
१४,०९६।०१५द्@००४_२३८५	इक्षुवंशोद्भवः सोमः सोमवंशोद्भवा द्विजाः  
१४,०९६।०१५द्@००४_२३८६	इक्षून् न पीडयेत् तस्माद् इक्षुघात्यात्मघातकः  
१४,०९६।०१५द्@००४_२३८७	इक्षुदण्डसहस्राणाम् एकैकेन युधिष्ठिर  
१४,०९६।०१५द्@००४_२३८८	ब्रह्महत्याम् अवाप्नोति ब्राह्मणो यन्त्रपीडकः  
१४,०९६।०१५द्@००४_२३८९	युधिष्ठिर उवाच  
१४,०९६।०१५द्@००४_२३८९	तस्मान् न पीडयेद् इक्षून् यन्त्रचक्रे द्विजोत्तमः  
१४,०९६।०१५द्@००४_२३९०	समुच्चयं तु धर्माणां भोज्याभोज्यं तथैव च  
१४,०९६।०१५द्@००४_२३९१	भगवान् उवाच  
१४,०९६।०१५द्@००४_२३९१	श्रुतं मया त्वत्प्रसादाद् आपद्धर्मं ब्रवीहि मे  
१४,०९६।०१५द्@००४_२३९२	दुर्भिक्षे राष्ट्रसम्बाधे त्वाशौचे मृतसूतके  
१४,०९६।०१५द्@००४_२३९३	धर्मकाले ऽध्वनि तथा नियमो नैव लुप्यते  
१४,०९६।०१५द्@००४_२३९४	दूराध्वगमनात् खिन्नो द्विजालाभे ऽथ शूद्रतः  
१४,०९६।०१५द्@००४_२३९५	अकृतान्नं च यत् किं चिद् गृह्णीयाद् आत्मवृत्तये  
१४,०९६।०१५द्@००४_२३९६	आतुरो दुःखितो वापि भयार्तो वा बुभुक्षितः  
१४,०९६।०१५द्@००४_२३९७	भुञ्जन्न् अविधिना विप्रः प्रायश्चित्तीयते न च  
१४,०९६।०१५द्@००४_२३९८	निमन्त्रितस् तु यो विप्रो विधिवद् धव्यकव्ययोः  
१४,०९६।०१५द्@००४_२३९९	मांसान्य् अपि च भुञ्जानः प्रायश्चित्तीयते न च  
१४,०९६।०१५द्@००४_२४००	अष्टौ तान्य् अव्रतघ्नानि आपो मूलं घृतं पयः  
१४,०९६।०१५द्@००४_२४०१	हविर् ब्राह्मणकामाय गुरोर् वचनम् औषधम्  
१४,०९६।०१५द्@००४_२४०२	अशक्तो विधिवत् कर्तुं प्रायश्चित्तानि यो नरः  
१४,०९६।०१५द्@००४_२४०३	विदुषां वचनेनापि दानेनापि विशुध्यति  
१४,०९६।०१५द्@००४_२४०४	अनृताव् ऋतुकाले वा दिवा रात्रौ तथापि वा  
१४,०९६।०१५द्@००४_२४०५	युधिष्ठिर उवाच  
१४,०९६।०१५द्@००४_२४०५	प्रोषितस् तु स्त्रियं गच्छेत् प्रायश्चित्तीयते न च  
१४,०९६।०१५द्@००४_२४०६	प्रशस्याः कीदृशा विप्रा निन्द्याश् चापि सुरेश्वर  
१४,०९६।०१५द्@००४_२४०७	भगवान् उवाच  
१४,०९६।०१५द्@००४_२४०७	अष्टकायाश् च कः कालस् तन् मे कथय सुव्रत  
१४,०९६।०१५द्@००४_२४०८	सत्यसन्धं द्विजं दृष्ट्वा स्थानाद् वेपति भास्करः  
१४,०९६।०१५द्@००४_२४०९	एष मे मण्डलं भित्त्वा याति ब्रह्म सनातनम्  
१४,०९६।०१५द्@००४_२४१०	कुलीनः कर्मकृद् वैद्यस् तथा चाप्य् आनृशंस्यवान्  
१४,०९६।०१५द्@००४_२४११	ह्रीमान् ऋजुः सत्यवादी पात्रं सर्व इमे द्विजाः  
१४,०९६।०१५द्@००४_२४१२	एते चाग्रासनस्थास् तु भुञ्जानाः प्रथमं द्विजाः  
१४,०९६।०१५द्@००४_२४१३	तस्यां पङ्क्त्यां च ये चान्ये तान् पुनन्त्य् एव दर्शनात्  
१४,०९६।०१५द्@००४_२४१४	मद्भक्ता ये द्विजश्रेष्ठा मद्गता मत्परायणाः  
१४,०९६।०१५द्@००४_२४१५	तान् पङ्क्तिपावनान् विद्धि पूज्यांश् चैव विशेषतः  
१४,०९६।०१५द्@००४_२४१६	निन्द्याञ् शृणु द्विजान् राजन्न् अपि वा वेदपारगान्  
१४,०९६।०१५द्@००४_२४१७	ब्राह्मणच्छद्मना लोके चरतः पापकारिणः  
१४,०९६।०१५द्@००४_२४१८	अनग्निर् अनधीयानः प्रतिग्रहरुचिस् तु यः  
१४,०९६।०१५द्@००४_२४१९	यत्र कुत्र तु भुञ्जानस् तं विद्यात् पङ्क्तिदूषकम्  
१४,०९६।०१५द्@००४_२४२०	मृतसूतकपुष्टाङ्गो यश् च शूद्रान्नभुग् द्विजः  
१४,०९६।०१५द्@००४_२४२१	अहं चापि न जानामि गतिं तस्य नराधिप  
१४,०९६।०१५द्@००४_२४२२	शूद्रान्नरसपुष्टाङ्गो ह्य् अधीयानो ऽपि नित्यशः  
१४,०९६।०१५द्@००४_२४२३	जपतो जुह्वतो वापि गतिर् ऊर्ध्वा न विद्यते  
१४,०९६।०१५द्@००४_२४२४	आहिताग्निश् च यो विप्रः शूद्रान्नान् न निवर्तते  
१४,०९६।०१५द्@००४_२४२५	पञ्च तस्य प्रणश्यन्ति आत्मा ब्रह्म त्रयो ऽग्नयः  
१४,०९६।०१५द्@००४_२४२६	शूद्रप्रेषणकर्तुश् च ब्राह्मणस्य विशेषतः  
१४,०९६।०१५द्@००४_२४२७	भूमाव् अन्नं प्रदातव्यं श्वसृगालसमो हि सः  
१४,०९६।०१५द्@००४_२४२८	प्रेतभूतं तु यः शूद्रं ब्राह्मणो ज्ञानदुर्बलः  
१४,०९६।०१५द्@००४_२४२९	अनुगच्छेन् नीयमानं त्रिरात्रम् अशुचिर् भवेत्  
१४,०९६।०१५द्@००४_२४३०	त्रिरात्रे तु ततः पूर्णे नदीं गत्वा समुद्रगाम्  
१४,०९६।०१५द्@००४_२४३१	प्राणायामशतं कृत्वा घृतं प्राश्य विशुध्यति  
१४,०९६।०१५द्@००४_२४३२	अनाथं ब्राह्मणं प्रेतं ये वहन्ति द्विजोत्तमाः  
१४,०९६।०१५द्@००४_२४३३	पदे पदे ऽश्वमेधस्य फलं ते प्राप्नुवन्ति हि  
१४,०९६।०१५द्@००४_२४३४	न तेषाम् अशुभं किं चित् पापं वाशुभकर्मणाम्  
१४,०९६।०१५द्@००४_२४३५	जलावगाहनाद् एव सद्यः शौचं विधीयते  
१४,०९६।०१५द्@००४_२४३६	शूद्रवेश्मनि विप्रेण क्षीरं वा यदि वा दधि  
१४,०९६।०१५द्@००४_२४३७	निर्वृतेन न भोक्तव्यं विद्धि शूद्रान्नम् एव तत्  
१४,०९६।०१५द्@००४_२४३८	विप्राणां भोक्तुकामानाम् अत्यन्तं चान्नकाङ्क्षया  
१४,०९६।०१५द्@००४_२४३९	यो विघ्नं कुरुते मर्त्यस् ततो नान्यो ऽस्ति पापकृत्  
१४,०९६।०१५द्@००४_२४४०	सर्वे च वेदाः सह षड्भिर् अङ्गैः  
१४,०९६।०१५द्@००४_२४४१	साङ्ख्यं पुराणं च कुले च जन्म  
१४,०९६।०१५द्@००४_२४४२	नैतानि सर्वाणि गतिर् भवन्ति  
१४,०९६।०१५द्@००४_२४४३	शीलव्यपेतस्य नृप द्विजस्य  
१४,०९६।०१५द्@००४_२४४४	ग्रहोपरागे विषुवे ऽयनान्ते  
१४,०९६।०१५द्@००४_२४४५	पित्र्ये मघासु स्वसुते च जाते  
१४,०९६।०१५द्@००४_२४४६	गयेषु पिण्डेषु च पाण्डुपुत्र  
१४,०९६।०१५द्@००४_२४४७	दत्तं भवेन् निष्कसहस्रतुल्यम्  
१४,०९६।०१५द्@००४_२४४८	वैशाखमासस्य च या तृतीया  
१४,०९६।०१५द्@००४_२४४९	नवम्य् असौ कार्तिकशुक्लपक्षे  
१४,०९६।०१५द्@००४_२४५०	नभस्यमासस्य च कृष्णपक्षे  
१४,०९६।०१५द्@००४_२४५१	त्रयोदशी पञ्चदशी च माघे  
१४,०९६।०१५द्@००४_२४५२	उपप्लवे चन्द्रमसो रवेश् च  
१४,०९६।०१५द्@००४_२४५३	श्राद्धस्य कालो ह्य् अयनद्वये च  
१४,०९६।०१५द्@००४_२४५४	यस् त्व् एकपङ्क्त्यां विषयं ददाति  
१४,०९६।०१५द्@००४_२४५५	स्नेहाद् भयाद् वा यदि वार्थहेतोः  
१४,०९६।०१५द्@००४_२४५६	क्रूरं दुराचारम् अनात्मवन्तं  
१४,०९६।०१५द्@००४_२४५७	ब्रह्मघ्नम् एनं मुनयो वदन्ति  
१४,०९६।०१५द्@००४_२४५८	इहैवैकस्य नामुत्र अमुत्रैकस्य नो इह  
१४,०९६।०१५द्@००४_२४५९	इह चामुत्र चैकस्य नामुत्रैकस्य नो इह  
१४,०९६।०१५द्@००४_२४६०	धनानि येषां विपुलानि सन्ति  
१४,०९६।०१५द्@००४_२४६१	नित्यं रमन्ते परलोकमूढाः  
१४,०९६।०१५द्@००४_२४६२	तेषाम् अयं शत्रुवरघ्नलोको  
१४,०९६।०१५द्@००४_२४६३	नान्यः सदा देहसुखे रतानाम्  
१४,०९६।०१५द्@००४_२४६४	ये योगयुक्तास् तपसि प्रसक्ताः  
१४,०९६।०१५द्@००४_२४६५	स्वाध्यायशीला जरयन्ति देहम्  
१४,०९६।०१५द्@००४_२४६६	जितेन्द्रिया भूतहिते निविष्टास्  
१४,०९६।०१५द्@००४_२४६७	तेषाम् असौ नायम् अरिघ्नलोकः  
१४,०९६।०१५द्@००४_२४६८	ये धर्मम् एव प्रथमं चरन्ति  
१४,०९६।०१५द्@००४_२४६९	धर्मेण लब्ध्वापि धनानि काले  
१४,०९६।०१५द्@००४_२४७०	दारान् अवाप्य क्रतुभिर् जयन्ते  
१४,०९६।०१५द्@००४_२४७१	तेषाम् अयं चैव परश् च लोकः  
१४,०९६।०१५द्@००४_२४७२	ये नैव विद्यां न तपो न दानं  
१४,०९६।०१५द्@००४_२४७३	न चापि मूढाः प्रजने यतन्ते  
१४,०९६।०१५द्@००४_२४७४	न चापि गच्छन्ति सुखानि भोगांस्  
१४,०९६।०१५द्@००४_२४७५	तेषाम् अयं चैव परश् च नास्ति  
१४,०९६।०१५द्@००४_२४७५	युधिष्ठिर उवाच  
१४,०९६।०१५द्@००४_२४७६	नारायण पुराणेश योगावास नमो ऽस्तु ते  
१४,०९६।०१५द्@००४_२४७७	श्रोतुम् इच्छामि कार्त्स्न्येन धर्मसारसमुच्चयम्  
१४,०९६।०१५द्@००४_२४७७	भगवान् उवाच  
१४,०९६।०१५द्@००४_२४७८	धर्मसारं महाराज मनुना प्रोक्तम् आदितः  
१४,०९६।०१५द्@००४_२४७९	प्रवक्ष्यामि मनुप्रोक्तं पौराणं श्रुतिसंहितम्  
१४,०९६।०१५द्@००४_२४८०	अग्निचित् कपिला सत्री राजा भिक्षुर् महोदधिः  
१४,०९६।०१५द्@००४_२४८१	दृष्टमात्राः पुनन्त्य् एते तस्मात् पश्येत तान् सदा  
१४,०९६।०१५द्@००४_२४८२	गौर् एकस्यैव दातव्या न बहूनां युधिष्ठिर  
१४,०९६।०१५द्@००४_२४८३	सा गौर् विक्रयम् आपन्ना दहत्य् आसप्तमं कुलम्  
१४,०९६।०१५द्@००४_२४८४	बहूनां न प्रदातव्या गौर् वस्त्रं शयनं स्त्रियः  
१४,०९६।०१५द्@००४_२४८५	तादृग्भूतं तु तद् दानं दातारं नोपतिष्ठति  
१४,०९६।०१५द्@००४_२४८६	आक्रम्य ब्राह्मणैर् भुक्तम् अनार्याणां तु वेश्मनि  
१४,०९६।०१५द्@००४_२४८७	गोभिश् च पुण्यं तत् तेषां राजसूयाद् विशिष्यते  
१४,०९६।०१५द्@००४_२४८८	मा ददात्व् इति यो ब्रूयाद् गव्यग्नौ ब्राह्मणेषु च  
१४,०९६।०१५द्@००४_२४८९	तिर्यग्योनिशतं गत्वा चण्डालेषूपजायते  
१४,०९६।०१५द्@००४_२४९०	ब्राह्मणस्वं तु देवस्वं दरिद्रस्य च यद् धनम्  
१४,०९६।०१५द्@००४_२४९१	गुरोश् चापि हृतं राजन् स्वर्गस्थम् अपि पातयेत्  
१४,०९६।०१५द्@००४_२४९२	धर्मं जिज्ञासमानानां प्रमाणं परमं श्रुतिः  
१४,०९६।०१५द्@००४_२४९३	द्वितीयं धर्मशास्त्राणि तृतीयं लोकसङ्ग्रहः  
१४,०९६।०१५द्@००४_२४९४	आ समुद्राच् च यत् पूर्वाद् आ समुद्राच् च पश्चिमात्  
१४,०९६।०१५द्@००४_२४९५	हिमवद्विन्ध्ययोर् मध्यम् आर्यावर्तं प्रचक्षते  
१४,०९६।०१५द्@००४_२४९६	सरस्वतीदृषद्वत्योर् देवनद्योर् यद् अन्तरम्  
१४,०९६।०१५द्@००४_२४९७	तद् देवनिर्मितं देशं ब्रह्मावर्तं प्रचक्षते  
१४,०९६।०१५द्@००४_२४९८	यस्मिन् देशे य आचारः पारम्पर्यक्रमागतः  
१४,०९६।०१५द्@००४_२४९९	वर्णानां सान्तरालानां स सदाचार उच्यते  
१४,०९६।०१५द्@००४_२५००	कुरुक्षेत्रं च मत्स्याश् च पाञ्चालाः शूरसेनयः  
१४,०९६।०१५द्@००४_२५०१	एते ब्रह्मर्षिदेशास् तु ब्रह्मावर्ताद् अनन्तराः  
१४,०९६।०१५द्@००४_२५०२	एतद्देशप्रसूतस्य सकाशाद् अग्रजन्मनः  
१४,०९६।०१५द्@००४_२५०३	स्वं चारित्रं तु गृह्णीयुः पृथिव्यां सर्वमानवाः  
१४,०९६।०१५द्@००४_२५०४	हिमवद्विन्ध्ययोर् मध्यं यत् प्राग् विशसनाद् अपि  
१४,०९६।०१५द्@००४_२५०५	प्रत्यग् एव प्रयागात् तु मध्यदेशः प्रकीर्तितः  
१४,०९६।०१५द्@००४_२५०६	कृष्णसारस् तु चरति मृगो यत्र स्वभावतः  
१४,०९६।०१५द्@००४_२५०७	स ज्ञेयो यज्ञियो देशो म्लेच्छदेशस् ततः परम्  
१४,०९६।०१५द्@००४_२५०८	एतान् विज्ञाय देशांस् तु संश्रयेयुर् द्विजातयः  
१४,०९६।०१५द्@००४_२५०९	शूद्रस् तु यस्मिन् कस्मिन् वा निवसेद् वृत्तिकर्शितः  
१४,०९६।०१५द्@००४_२५१०	आचारप्रभवो धर्मो ह्य् अहिंसा सत्यम् एव च  
१४,०९६।०१५द्@००४_२५११	दानं चैव यथाशक्ति नियमाश् च यमैः सह  
१४,०९६।०१५द्@००४_२५१२	वैदिकैः कर्मभिः पुण्यैर् निषेकादिर् द्विजन्मनाम्  
१४,०९६।०१५द्@००४_२५१३	कार्यः शरीरसंस्कारः पावनः प्रेत्य चेह च  
१४,०९६।०१५द्@००४_२५१४	गर्भहोमैर् जातकर्मनामचौलोपनायनैः  
१४,०९६।०१५द्@००४_२५१५	स्वाध्यायैस् तद्व्रतैश् चैव विवाहस्नातकव्रतैः  
१४,०९६।०१५द्@००४_२५१६	महायज्ञैश् च यज्ञैश् च ब्राह्मीयं क्रियते तनुः  
१४,०९६।०१५द्@००४_२५१७	धर्मार्थौ यत्र न स्यातां शुश्रूषा वापि तद्विधा  
१४,०९६।०१५द्@००४_२५१८	विद्या तस्मिन् न वप्तव्या शुभं बीजम् इवोषरे  
१४,०९६।०१५द्@००४_२५१९	लौकिकं वैदिकं वापि तथाध्यात्मिकम् एव वा  
१४,०९६।०१५द्@००४_२५२०	यस्माज् ज्ञानम् इदं प्राप्तं तं पूर्वम् अभिवादयेत्  
१४,०९६।०१५द्@००४_२५२१	सव्येन सव्यं सङ्गृह्य दक्षिणेन तु दक्षिणम्  
१४,०९६।०१५द्@००४_२५२२	न कुर्याद् एकहस्तेन गुरोः पादाभिवादनम्  
१४,०९६।०१५द्@००४_२५२३	निषेकादीनि कर्माणि यः करोति यथाविधि  
१४,०९६।०१५द्@००४_२५२४	अध्यापयति चैवैनं स विप्रो गुरुर् उच्यते  
१४,०९६।०१५द्@००४_२५२५	कृत्वोपनयनं वेदान् यो ऽध्यापयति नित्यशः  
१४,०९६।०१५द्@००४_२५२६	सकल्पान् सरहस्यांश् च स चोपाध्याय उच्यते  
१४,०९६।०१५द्@००४_२५२७	साङ्गांश् च वेदान् अध्याप्य शिक्षयित्वा व्रतानि च  
१४,०९६।०१५द्@००४_२५२८	विवृणोति च मन्त्रार्थान् आचार्यः सो ऽभिधीयते  
१४,०९६।०१५द्@००४_२५२९	उपाध्यायाद् दशाचार्य आचार्याणां शतं पिता  
१४,०९६।०१५द्@००४_२५३०	पितुः शतगुणं माता गौरवेणातिरिच्यते  
१४,०९६।०१५द्@००४_२५३१	तस्मात् तेषां वशे तिष्ठेत् तच्छुश्रूषापरो भवेत्  
१४,०९६।०१५द्@००४_२५३२	अवमानाद् धि तेषां तु नरकं स्याद् असंशयः  
१४,०९६।०१५द्@००४_२५३३	हीनाङ्गान् अतिरिक्ताङ्गान् विद्याहीनान् वयोधिकान्  
१४,०९६।०१५द्@००४_२५३४	रूपद्रविणहीनांश् च जातिहीनांश् च नाक्षिपेत्  
१४,०९६।०१५द्@००४_२५३५	शपता यत् कृतं पुण्यं शप्यमानं तु गच्छति  
१४,०९६।०१५द्@००४_२५३६	शप्यमानस्य यत् पापं शपन्तम् अनुगच्छति  
१४,०९६।०१५द्@००४_२५३७	नास्तिक्यं वेदनिन्दां च देवतानां च कुत्सनम्  
१४,०९६।०१५द्@००४_२५३८	द्वेषं डम्भं च मानं च क्रोधं तैक्ष्ण्यं च वर्जयेत्  
१४,०९६।०१५द्@००४_२५३८	युधिष्ठिर उवाच  
१४,०९६।०१५द्@००४_२५३९	भगवंस् तव भक्तस्य मम धर्मजनप्रिय  
१४,०९६।०१५द्@००४_२५४०	भगवान् उवाच  
१४,०९६।०१५द्@००४_२५४०	धर्मं पुण्यतमं देव पृच्छतः कथयस्व मे  
१४,०९६।०१५द्@००४_२५४१	यद् एतद् अग्निहोत्रं वै सृष्टं वर्णत्रयस्य तु  
१४,०९६।०१५द्@००४_२५४२	मन्त्रवद् यद् धुतं सम्यग् विधिना चाप्य् उपासितम्  
१४,०९६।०१५द्@००४_२५४३	युधिष्ठिर उवाच  
१४,०९६।०१५द्@००४_२५४३	आहिताग्निं नयत्य् ऊर्ध्वं सपत्नीकं सबान्धवम्  
१४,०९६।०१५द्@००४_२५४४	कथं तद् ब्राह्मणैर् देव होतव्यं क्षत्रियैः कथम्  
१४,०९६।०१५द्@००४_२५४५	वैश्यैर् वा देवदेवेश कथं वा सुहुतं भवेत्  
१४,०९६।०१५द्@००४_२५४६	कस्मिन् काले ऽथ वा कस्य आधेयो ऽग्निः सुरोत्तम  
१४,०९६।०१५द्@००४_२५४७	आहितस्य कथं वापि सम्यग् आचरणं भवेत्  
१४,०९६।०१५द्@००४_२५४८	कत्य् अग्नयः किम् आत्मानः स्थानं किं कस्य वा विभो  
१४,०९६।०१५द्@००४_२५४९	कतरस्मिन् हुते स्थाने किं व्रजेद् आग्निहोत्रिकः  
१४,०९६।०१५द्@००४_२५५०	अग्निहोत्रनिमित्तं च किम् उत्पन्नं पुरानघ  
१४,०९६।०१५द्@००४_२५५१	कथम् एवाथ हूयन्ते प्रीयन्ते च सुराः कथम्  
१४,०९६।०१५द्@००४_२५५२	विधिवन् मन्त्रवद् भक्त्या पूजितास् त्व् अग्नयः कथम्  
१४,०९६।०१५द्@००४_२५५३	कां गतिं वदतां श्रेष्ठ नयन्ति ह्य् अग्निहोत्रिणः  
१४,०९६।०१५द्@००४_२५५४	दुर्हुताश् चापि भगवन्न् अविज्ञातास् त्रयो ऽग्नयः  
१४,०९६।०१५द्@००४_२५५५	किम् आहिताग्नेः कुर्वन्ति दुश्चीर्णा वापि केशव  
१४,०९६।०१५द्@००४_२५५६	उत्सन्नाग्निस् तु पापात्मा कां योनिं देव गच्छति  
१४,०९६।०१५द्@००४_२५५७	एतत् सर्वं समासेन भक्त्या ह्य् उपगतस्य मे  
१४,०९६।०१५द्@००४_२५५८	भगवान् उवाच  
१४,०९६।०१५द्@००४_२५५८	वक्तुम् अर्हसि सर्वज्ञ सर्वावास नमो ऽस्तु ते  
१४,०९६।०१५द्@००४_२५५९	शृणु राजन् महापुण्यम् इदं धर्मामृतं परम्  
१४,०९६।०१५द्@००४_२५६०	यत् तु तारयते युक्तान् ब्राह्मणान् अग्निहोत्रिणः  
१४,०९६।०१५द्@००४_२५६१	ब्रह्मत्वेनासृजं लोकान् अहम् आदौ महाद्युते  
१४,०९६।०१५द्@००४_२५६२	सृष्टो ऽग्निर् मुखतः पूर्वं लोकानां हितकाम्यया  
१४,०९६।०१५द्@००४_२५६३	यस्माद् अग्रे स भूतानां सर्वेषां निर्मितो मया  
१४,०९६।०१५द्@००४_२५६४	तस्माद् अग्नीत्य् अभिहितः पुराणज्ञैर् मनीषिणः  
१४,०९६।०१५द्@००४_२५६५	यस्मात् तु सर्वकृत्येषु पूर्वम् अस्मै प्रदीयते  
१४,०९६।०१५द्@००४_२५६६	आहुतिर् दीप्यमानाय तस्माद् अग्नीति कीर्त्यते  
१४,०९६।०१५द्@००४_२५६७	यस्माच् च नयति ह्य् अग्र्यां गतिं विप्रान् सुपूजितः  
१४,०९६।०१५द्@००४_२५६८	तस्माच् च नयनाद् राजन् वेदेष्व् अग्नीति कीर्त्यते  
१४,०९६।०१५द्@००४_२५६९	यस्माच् च दुर्हुतः सो ऽयम् अलं भक्षयितुं क्षणात्  
१४,०९६।०१५द्@००४_२५७०	यजमानं नरश्रेष्ठ क्रव्यादो ऽग्निस् ततः स्मृतः  
१४,०९६।०१५द्@००४_२५७१	सर्वभूतात्मको राजन् देवानाम् एष वै मुखम्  
१४,०९६।०१५द्@००४_२५७२	प्रथमं मन्मुखात् सृष्टो लोकार्थे पचनः प्रभुः  
१४,०९६।०१५द्@००४_२५७३	सृष्टमात्रो जगत् सर्वम् अत्तुम् ऐच्छत् पुरा खलु  
१४,०९६।०१५द्@००४_२५७४	ततः प्रशमितः सो ऽग्निर् उपास्यैव मया पुरा  
१४,०९६।०१५द्@००४_२५७५	सततोपासनात् सो ऽयम् औपासन इति स्मृतः  
१४,०९६।०१५द्@००४_२५७६	आहुतिः सर्वम् आख्यातं तस्मिन् वसति सो ऽनलः  
१४,०९६।०१५द्@००४_२५७७	आवसथ्य इति ख्यातस् तेनासौ ब्रह्मवादिभिः  
१४,०९६।०१५द्@००४_२५७८	तस्मिन् पञ्च महायज्ञा वर्तन्ते यस्य धर्मतः  
१४,०९६।०१५द्@००४_२५७९	सोममण्डलमध्येन गतिस् तस्य द्विजन्मनः  
१४,०९६।०१५द्@००४_२५८०	ते च सप्तर्षयः सिद्धाः संयतेन्द्रियबुद्धयः  
१४,०९६।०१५द्@००४_२५८१	गता ह्य् अमरसायुज्यम् एकाग्न्यर्चनतत्पराः  
१४,०९६।०१५द्@००४_२५८२	अपरे चावसथ्यं च पचनाग्निं प्रचक्षते  
१४,०९६।०१५द्@००४_२५८३	तस्मिन् पञ्च महायज्ञा वैश्वदेवश् च वर्तते  
१४,०९६।०१५द्@००४_२५८४	स्थालीपाक च गार्हं च सर्वे ह्य् अस्मिन् प्रतिष्ठिताः  
१४,०९६।०१५द्@००४_२५८५	गृह्यकर्मवहो यस्मात् तस्माद् गृहपतिस् तु सः  
१४,०९६।०१५द्@००४_२५८६	औपासनं चावसथ्यं सभ्यं पचनपावकम्  
१४,०९६।०१५द्@००४_२५८७	आहुर् ब्रह्मविदः के चिन् मतम् एतन् ममापि च  
१४,०९६।०१५द्@००४_२५८८	अग्निहोत्रप्रकारं तु शृणु राजन् समाहितः  
१४,०९६।०१५द्@००४_२५८९	त्रयाणां गुणनामानि वह्नीनाम् उच्यते मया  
१४,०९६।०१५द्@००४_२५९०	गृहाणां हि पतित्वं हि गृहपत्यम् इति स्मृतम्  
१४,०९६।०१५द्@००४_२५९१	गृहपत्यं तु यस्यासीत् तस्यासीद् गार्हपत्यता  
१४,०९६।०१५द्@००४_२५९२	यजमानं तु यस्मात् तु दक्षिणां तु गतिं नयेत्  
१४,०९६।०१५द्@००४_२५९३	दक्षिणाग्निं तम् आहुस् तं दक्षिणायतनं द्विजाः  
१४,०९६।०१५द्@००४_२५९४	आहुतिः सर्वम् आख्यातं हवनं हव्यवाहनम्  
१४,०९६।०१५द्@००४_२५९५	सर्वहव्यवहो वह्निर् गतश् चाहवनीयताम्  
१४,०९६।०१५द्@००४_२५९६	यस् त्व् आवसथ्यं जुहुयान् मूलाग्निं विधिवद् द्विजः  
१४,०९६।०१५द्@००४_२५९७	आवसथ्यं तु ये चाग्निं पचनाग्निं प्रचक्षते  
१४,०९६।०१५द्@००४_२५९८	तेषां स भागतो वह्निः सभ्य इत्य् अभिधीयते  
१४,०९६।०१५द्@००४_२५९९	आवसथ्यस् तु यो वह्निः प्रथमः स प्रजापतिः  
१४,०९६।०१५द्@००४_२६००	ब्रह्मा च गार्हपत्यो ऽग्निस् तस्माद् एव तु सो भवेत्  
१४,०९६।०१५द्@००४_२६०१	दक्षिणाग्निस् त्व् अयं रुद्रः क्रोधात्मा चण्ड एव सः  
१४,०९६।०१५द्@००४_२६०२	अहम् आहवनीयो ऽग्निर् आ होमाद् यस्य वै मुखे  
१४,०९६।०१५द्@००४_२६०३	सभ्यो ऽग्निः पञ्चमो यस् तु स्कन्द एव नराधिप  
१४,०९६।०१५द्@००४_२६०४	पृथिवी गार्हपत्यो ऽग्निर् अन्तरिक्षं च दक्षिणः  
१४,०९६।०१५द्@००४_२६०५	स्वर्ग आहवनीयो ऽग्निर् एवम् अग्नित्रयं स्मृतम्  
१४,०९६।०१५द्@००४_२६०६	वृत्तो हि गार्हपत्यो ऽग्निर् यस्माद् वृत्ता च मेदिनी  
१४,०९६।०१५द्@००४_२६०७	अर्धचन्द्राकृतिः खं वै दक्षिणाग्निस् तथा भवेत्  
१४,०९६।०१५द्@००४_२६०८	चतुरश्रं ततः स्वर्गं निर्मलं यन् निरामयम्  
१४,०९६।०१५द्@००४_२६०९	तस्माद् आहवनीयो ऽग्निश् चतुरश्रो भवेन् नृप  
१४,०९६।०१५द्@००४_२६१०	जुहुयाद् गार्हपत्यं यो भुवं जयति स द्विजः  
१४,०९६।०१५द्@००४_२६११	जुहोति दक्षिणाग्निं यः स जयत्य् अन्तरिक्षकम्  
१४,०९६।०१५द्@००४_२६१२	पृथिवीम् अन्तरिक्षं च दिवं चर्षिगणैः सह  
१४,०९६।०१५द्@००४_२६१३	जयत्य् आहवनीयं यो जुहुयाद् भक्तिमान् द्विजः  
१४,०९६।०१५द्@००४_२६१४	आभिमुख्येन होमस् तु यस्य यज्ञेषु वर्तते  
१४,०९६।०१५द्@००४_२६१५	तेनाप्य् आहवनीयत्वं गतो वह्निर् महाद्युतिः  
१४,०९६।०१५द्@००४_२६१६	आ होमाद् यो ऽग्निहोत्रेषु यज्ञे वा यत्र सर्वशः  
१४,०९६।०१५द्@००४_२६१७	यस्माद् अस्मिन् प्रवर्तन्ते ततो ह्य् आहवनीयता  
१४,०९६।०१५द्@००४_२६१८	यस् त्व् आवसथ्यं जुहुयान् मूलाग्निं विधिवद् द्विजः  
१४,०९६।०१५द्@००४_२६१९	स तु सप्तर्षिलोकेषु सपत्नीकः प्रमोदते  
१४,०९६।०१५द्@००४_२६२०	यश् चाप्य् उपासते सभ्यं विधिवत् प्रयतात्मवान्  
१४,०९६।०१५द्@००४_२६२१	जयेत् स वाङ्मयं सर्वं तथा त्व् ऋषिसभाम् अपि  
१४,०९६।०१५द्@००४_२६२२	अग्नीनाम् अथ वाग्नेस् तु यस्य होमः प्रदीयते  
१४,०९६।०१५द्@००४_२६२३	इष्टो भवति सर्वाग्नेर् अग्निहोत्रं च तद् भवेत्  
१४,०९६।०१५द्@००४_२६२४	त्रयाणां यजमानस्य चातुर्होत्रम् इति स्मृतम्  
१४,०९६।०१५द्@००४_२६२५	हो इत्य् एव विषादो वै विषादो दुःखम् उच्यते  
१४,०९६।०१५द्@००४_२६२६	दुःखं तापत्रयं प्रोक्तं तापं हि नरकं विदुः  
१४,०९६।०१५द्@००४_२६२७	तस्माद् वै त्रायते दुःखाद् यजमानं हुतो ऽनलः  
१४,०९६।०१५द्@००४_२६२८	तस्मात् तु विधिवत् प्रोक्तम् अग्निहोत्रम् इति श्रुतौ  
१४,०९६।०१५द्@००४_२६२९	तद् अग्निहोत्रं सृष्टं वै ब्रह्मणा लोककर्तृणा  
१४,०९६।०१५द्@००४_२६३०	वेदाश् चाप्य् अग्निहोत्रार्थं जज्ञिरे स्वयम् एव तु  
१४,०९६।०१५द्@००४_२६३१	अग्निहोत्रफला वेदा शीलवृत्तफलं श्रुतम्  
१४,०९६।०१५द्@००४_२६३२	रतिपुत्रफला दारा दानभोगफलं धनम्  
१४,०९६।०१५द्@००४_२६३३	त्रिवेदमन्त्रसंयोगाद् अग्निहोत्रं प्रवर्तते  
१४,०९६।०१५द्@००४_२६३४	ऋग्यजुःसामभिः पुण्यैः स्थाप्यते सूत्रसंयुतैः  
१४,०९६।०१५द्@००४_२६३५	वसन्ते ब्राह्मणस्य स्याद् आधेयो ऽग्निर् नराधिप  
१४,०९६।०१५द्@००४_२६३६	वसन्तो ब्राह्मणः प्रोक्तो वेदयोनिः स उच्यते  
१४,०९६।०१५द्@००४_२६३७	अग्न्याधेयं तु येनाथ वसन्ते क्रियते नृप  
१४,०९६।०१५द्@००४_२६३८	तस्य श्रीर् ब्रह्मवृद्धिश् च ब्राह्मणस्य विवर्धते  
१४,०९६।०१५द्@००४_२६३९	क्षत्रियस्याग्निर् आधेयो ग्रीष्मे श्रेष्ठः स वै नृप  
१४,०९६।०१५द्@००४_२६४०	येनाधानं तु वै ग्रीष्मे क्रियते तस्य वर्धते  
१४,०९६।०१५द्@००४_२६४१	श्रीः प्रजाः पशवश् चैव वित्तं तेजो बलं यशः  
१४,०९६।०१५द्@००४_२६४२	शरद्रात्रे ऽथ वैश्यस्य ह्य् आधानीयो हुताशनः  
१४,०९६।०१५द्@००४_२६४३	शरद्रात्रं स्वयं वैश्यो वैश्ययोनिः स उच्यते  
१४,०९६।०१५द्@००४_२६४४	शरद्य् आधानम् एवं वै क्रियते येन पाण्डव  
१४,०९६।०१५द्@००४_२६४५	तस्यापि श्रीः प्रजायुश् च पशवो ऽर्थश् च वर्धते  
१४,०९६।०१५द्@००४_२६४६	पशवः सर्व एवैते त्रिभिर् वेदैर् अलङ्कृताः  
१४,०९६।०१५द्@००४_२६४७	अग्निहोत्रात् प्रवर्तन्ते यैर् इदं ध्रियते जगत्  
१४,०९६।०१५द्@००४_२६४८	ग्राम्यारण्याश् च पशवस् तथा वृक्षास् तृणानि च  
१४,०९६।०१५द्@००४_२६४९	फलान्य् ओषधयश् चापि ह्य् अग्निहोत्रकृते हि ताः  
१४,०९६।०१५द्@००४_२६५०	रसाः स्नेहास् तथा गन्धा रत्नानि मणयस् तथा  
१४,०९६।०१५द्@००४_२६५१	काञ्चनानि च लोहानि ह्य् अग्निहोत्रकृते ऽभवन्  
१४,०९६।०१५द्@००४_२६५२	आयुर्वेदो धनुर्वेदो मीमांसा न्यायविस्तरः  
१४,०९६।०१५द्@००४_२६५३	धर्मशास्त्रं च तत् सर्वम् अग्निहोत्रकृते कृतम्  
१४,०९६।०१५द्@००४_२६५४	छन्दः शिक्षाश् च कल्पाश् च तथा व्याकरणं नृप  
१४,०९६।०१५द्@००४_२६५५	शास्त्रं ज्योतिर् निरुक्तं चाप्य् अग्निहोत्रकृते कृतम्  
१४,०९६।०१५द्@००४_२६५६	इतिहासपुराणं च गाथाश् चोपनिषत् तथा  
१४,०९६।०१५द्@००४_२६५७	आथर्वणानि कर्माणि चाग्निहोत्रकृते कृतम्  
१४,०९६।०१५द्@००४_२६५८	यच् चैतस्यां पृथिव्यां हि किं चिद् अस्ति चराचरम्  
१४,०९६।०१५द्@००४_२६५९	तत् सर्वम् अग्निहोत्रस्य कृते सृष्टं स्वयम्भुवा  
१४,०९६।०१५द्@००४_२६६०	अग्निहोत्रस्य दर्शस्य पौर्णमासस्य चाप्य् अथ  
१४,०९६।०१५द्@००४_२६६१	यूपेष्टिपशुबन्धानां सोमपानक्रियावताम्  
१४,०९६।०१५द्@००४_२६६२	तिथिनक्षत्रयोगानां मुहूर्तकरणात्मनाम्  
१४,०९६।०१५द्@००४_२६६३	कालस्य वेदनार्थं तु ज्योतिर्ज्ञानं कृतं पुरा  
१४,०९६।०१५द्@००४_२६६४	ऋग्यजुःसाममन्त्राणां श्लोकतत्त्वार्थचिन्तनात्  
१४,०९६।०१५द्@००४_२६६५	प्रत्यापत्तिविकल्पानां छन्दो ज्ञानं प्रकल्पितम्  
१४,०९६।०१५द्@००४_२६६६	वर्णाक्षरपदार्थानां सन्धिलिङ्गं विवक्षितम्  
१४,०९६।०१५द्@००४_२६६७	नामधातुविवेकार्थं पुरा व्याकरणं कृतम्  
१४,०९६।०१५द्@००४_२६६८	यूपवेद्य् अध्वरार्थं तु प्रोक्षणश्रवणाय तु  
१४,०९६।०१५द्@००४_२६६९	यज्ञदैवतयोगार्थं शिक्षाज्ञानं प्रकल्पितम्  
१४,०९६।०१५द्@००४_२६७०	यज्ञपात्रपवित्रार्थं द्रव्यसम्भारणाय च  
१४,०९६।०१५द्@००४_२६७१	सर्वयज्ञविकल्पाय पुराकल्पं प्रकल्पितम्  
१४,०९६।०१५द्@००४_२६७२	नामधातुविभक्तीनां तत्त्वार्थनियमाय च  
१४,०९६।०१५द्@००४_२६७३	सर्ववेदनिरुक्तानां निरुक्तम् ऋषिभिः कृतम्  
१४,०९६।०१५द्@००४_२६७४	वेद्यर्थं पृथिवी सृष्टा सम्भारार्थं तथैव च  
१४,०९६।०१५द्@००४_२६७५	इध्मार्थम् अथ यूपार्थं ब्रह्मा चक्रे वनस्पतिम्  
१४,०९६।०१५द्@००४_२६७६	ग्राम्यारण्याश् च पशवो जायन्ते यज्ञकारणात्  
१४,०९६।०१५द्@००४_२६७७	मन्त्राणां विनियोगं च प्रोषिता श्रावणं तथा  
१४,०९६।०१५द्@००४_२६७८	अनूयाजप्रयाजांश् च मरुतां शंसिनस् तथा  
१४,०९६।०१५द्@००४_२६७९	उद्गातॄंश् चैव साम्नां वै बलिप्रस्थानम् एव च  
१४,०९६।०१५द्@००४_२६८०	विष्णुक्रमाणां क्रमणं दक्षिणावभृथं तथा  
१४,०९६।०१५द्@००४_२६८१	त्रिकालम् अर्चनं चैव स्थानेषूपहृतं तथा  
१४,०९६।०१५द्@००४_२६८२	देवताग्रहणं मोक्षं हविषां श्रवणं तथा  
१४,०९६।०१५द्@००४_२६८३	नावबुध्यन्ति ये विप्रा निन्दन्ति च पशोर् वधम्  
१४,०९६।०१५द्@००४_२६८४	ते यान्ति नरकं घोरं रौरवं तमसावृतम्  
१४,०९६।०१५द्@००४_२६८५	शतवर्षसहस्राणि तत्र स्थित्वा नराधमाः  
१४,०९६।०१५द्@००४_२६८६	क्रिमिभिर् भक्ष्यमाणाश् च तिष्ठेयुः पूयशोणिते  
१४,०९६।०१५द्@००४_२६८७	यूपास् तु मन्त्रसंस्कारैर् एषां वै पशवस् तथा  
१४,०९६।०१५द्@००४_२६८८	यजमानेन सहिताः स्वर्गं यान्ति नरेश्वर  
१४,०९६।०१५द्@००४_२६८९	यावत् कालं हि यज्वा वै स्वर्गलोके महीयते  
१४,०९६।०१५द्@००४_२६९०	तावत् कालं प्रमोदन्ते पशवो ह्य् अध्वरे हताः  
१४,०९६।०१५द्@००४_२६९१	वृक्षा यूपत्वम् इच्छन्ति पशुत्वं पशवस् तथा  
१४,०९६।०१५द्@००४_२६९२	तृणानीच्छन्ति दर्भत्वम् ओषध्यश् च हविष्यताम्  
१४,०९६।०१५द्@००४_२६९३	सोमत्वं च लताः सर्वा वेदित्वं वै वसुन्धरा  
१४,०९६।०१५द्@००४_२६९४	यस्मात् पशुत्वम् इच्छन्ति पशवः स्वर्गलिप्सया  
१४,०९६।०१५द्@००४_२६९५	तस्मात् पशुवधे हिंसा नास्ति यज्ञेषु पाण्डव  
१४,०९६।०१५द्@००४_२६९६	अहिंसा वैदिकं कर्म ब्रह्मकर्मेति तत् स्मृतम्  
१४,०९६।०१५द्@००४_२६९७	वेदोक्तं ये न कुर्वन्ति हिंसाबुद्ध्या क्रतुं द्विजाः  
१४,०९६।०१५द्@००४_२६९८	सद्यः शूद्रत्वम् आयान्ति प्रेत्य चण्डालताम् अपि  
१४,०९६।०१५द्@००४_२६९९	गावो यज्ञार्थम् उत्पन्ना दक्षिणार्थं तथैव च  
१४,०९६।०१५द्@००४_२७००	सुवर्णं रजतं चैव पात्री कुम्भार्थम् एव च  
१४,०९६।०१५द्@००४_२७०१	दर्भाः संस्तरणार्थं तु रक्षसां रक्षणाय च  
१४,०९६।०१५द्@००४_२७०२	यजनार्थं द्विजाः सृष्टास् तारका दिवि देवताः  
१४,०९६।०१५द्@००४_२७०३	क्षत्रिया रक्षणार्थं तु वैश्या वार्तानिमित्ततः  
१४,०९६।०१५द्@००४_२७०४	शुश्रूषार्थं त्रयाणां तु शूद्राः सृष्टाः स्वयम्भुवा  
१४,०९६।०१५द्@००४_२७०५	एवम् एतज् जगत् सर्वम् अग्निहोत्रकृते कृतम्  
१४,०९६।०१५द्@००४_२७०६	नावबुध्यन्ति ये चैतन् नरास् तु तमसा वृताः  
१४,०९६।०१५द्@००४_२७०७	ते यान्ति नरकं घोरं रौरवं नाम विश्रुतम्  
१४,०९६।०१५द्@००४_२७०८	रौरवाद् विप्रमुक्तास् तु क्रिमियोनिं व्रजन्ति ते  
१४,०९६।०१५द्@००४_२७०९	यथोक्तम् अग्निहोत्राणां शुश्रूषन्ति च ये द्विजाः  
१४,०९६।०१५द्@००४_२७१०	तैर् दत्तं सुहुतं चेष्टं दत्तम् अध्यापितं भवेत्  
१४,०९६।०१५द्@००४_२७११	एवम् इष्टं च पूर्तं च यद् विप्रैः क्रियते नृप  
१४,०९६।०१५द्@००४_२७१२	तत् सर्वं सम्यग् आहृत्य चादित्ये स्थापयाम्य् अहम्  
१४,०९६।०१५द्@००४_२७१३	मया स्थापितम् आदित्ये लोकस्य सुकृतं हि तत्  
१४,०९६।०१५द्@००४_२७१४	धारयेत् तत् सहस्रांशुः सुकृतं ह्य् अग्निहोत्रिणाम्  
१४,०९६।०१५द्@००४_२७१५	यावत् कालं तु तिष्ठन्ति लोके चाप्य् अग्निहोत्रिणः  
१४,०९६।०१५द्@००४_२७१६	तावत् तेषां हि पुण्येन दीप्यन्ते रविणाम्बरे  
१४,०९६।०१५द्@००४_२७१७	स्वर्गे स्वर्गं गतानां तु वीर्याद् भवति वीर्यवान्  
१४,०९६।०१५द्@००४_२७१८	तत्र ते ह्य् उपयुञ्जन्ति ह्य् अग्निहोत्रस्य यत् फलम्  
१४,०९६।०१५द्@००४_२७१९	समानरूपा देवानां तिष्ठन्त्य् आभूतसम्प्लवम्  
१४,०९६।०१५द्@००४_२७२०	वृथाग्निना च ये के चिद् दह्यन्ते ह्य् अग्निहोत्रिणः  
१४,०९६।०१५द्@००४_२७२१	न ते ऽग्निहोत्रिणां लोकं मनसापि व्रजन्ति वै  
१४,०९६।०१५द्@००४_२७२२	वीरघ्नास् ते दुराचाराः सुदरिद्रा नराधमाः  
१४,०९६।०१५द्@००४_२७२३	विकला व्याधिताश् चापि जायन्ते शूद्रयोनिषु  
१४,०९६।०१५द्@००४_२७२४	तस्माद् अप्रोषितैर् नित्यम् अग्निहोत्रं द्विजातिभिः  
१४,०९६।०१५द्@००४_२७२५	होतव्यं विधिवद् राजन्न् ऊर्ध्वम् इच्छन्ति ये गतिम्  
१४,०९६।०१५द्@००४_२७२६	आत्मवत् तत्र मन्तव्यम् अग्निहोत्रं युधिष्ठिर  
१४,०९६।०१५द्@००४_२७२७	न त्याज्यं क्षणम् अप्य् एतद् गृहीतव्यं द्विजातिभिः  
१४,०९६।०१५द्@००४_२७२८	वृद्धत्वे ऽप्य् अग्निहोत्रं वै गृह्णन्ति विधिवद् द्विजाः  
१४,०९६।०१५द्@००४_२७२९	शूद्रान्नाद् विरता दान्ताः संयतेन्द्रियबुद्धयः  
१४,०९६।०१५द्@००४_२७३०	पञ्चयज्ञपरा नित्यं क्रोधलोभविवर्जिताः  
१४,०९६।०१५द्@००४_२७३१	द्विकालम् अतिथींश् चैव पूजयन्ति च भक्तितः  
१४,०९६।०१५द्@००४_२७३२	ते ऽपि सूर्योदयप्रख्यैर् विमानैर् वायुवेगिभिः  
१४,०९६।०१५द्@००४_२७३३	मम लोके प्रमोदन्ते दृष्ट्वा मां च युधिष्ठिर  
१४,०९६।०१५द्@००४_२७३४	मन्वन्तरं च तत्रैकं मोदित्वा द्विजसत्तमाः  
१४,०९६।०१५द्@००४_२७३५	इह मानुष्यके लोके जायन्ते द्विजसत्तमाः  
१४,०९६।०१५द्@००४_२७३६	बालाहिताग्नयो ये च शूद्रान्नाद् विरताः सदा  
१४,०९६।०१५द्@००४_२७३७	क्रोधलोभविनिर्मुक्ताः प्रातःस्नानपरायणाः  
१४,०९६।०१५द्@००४_२७३८	यथोक्तम् अग्निहोत्रं वै जुह्वते विजितेन्द्रियाः  
१४,०९६।०१५द्@००४_२७३९	आतिथेयाः सदा सौम्या द्विकालं मत्परायणाः  
१४,०९६।०१५द्@००४_२७४०	ते यान्त्य् अपुनरावृत्तिं भित्त्वा चादित्यमण्डलम्  
१४,०९६।०१५द्@००४_२७४१	मम लोकं सपत्नीका यानैः सूर्योदयप्रभैः  
१४,०९६।०१५द्@००४_२७४२	तत्र बालार्कसङ्काशाः कामगाः कामरूपिणः  
१४,०९६।०१५द्@००४_२७४३	ऐश्वर्यगुणसम्पन्नाः क्रीडन्ति च यथासुखम्  
१४,०९६।०१५द्@००४_२७४४	इत्य् एषा ह्य् आहिताग्नीनां विभूतिः पाण्डुनन्दन  
१४,०९६।०१५द्@००४_२७४५	ये च देवश्रुतिं के चिन् निन्दमाना ह्य् अबुद्धयः  
१४,०९६।०१५द्@००४_२७४६	प्रमाणं न च कुर्वन्ति ते यान्ति ह्य् अक्षयं तमः  
१४,०९६।०१५द्@००४_२७४७	प्रमाणम् इतिहासं च वेदान् कुर्वन्ति ये द्विजाः  
१४,०९६।०१५द्@००४_२७४८	युधिष्ठिर उवाच  
१४,०९६।०१५द्@००४_२७४८	ते यान्त्य् अमरसायुज्यं नित्यम् आस्तिक्यबुद्धयः  
१४,०९६।०१५द्@००४_२७४९	चक्रायुध नमस् ते ऽस्तु देवेश गरुडध्वज  
१४,०९६।०१५द्@००४_२७५०	चान्द्रायणविधिं पुण्यम् आख्याहि भगवन् मम  
१४,०९६।०१५द्@००४_२७५०	भगवान् उवाच  
१४,०९६।०१५द्@००४_२७५१	शृणु पाण्डव तत्त्वेन सर्वपापप्रणाशनम्  
१४,०९६।०१५द्@००४_२७५२	पापिनो येन शुध्यन्ति तत् ते वक्ष्यामि सर्वशः  
१४,०९६।०१५द्@००४_२७५३	ब्राह्मणः क्षत्रियो वापि वैश्यो वा चरितव्रतः  
१४,०९६।०१५द्@००४_२७५४	यथावत् कर्तुकामो यस् तस्येयं प्रथमा क्रिया  
१४,०९६।०१५द्@००४_२७५५	शोधयेत् तु शरीरं स्वं पञ्चगव्येन यन्त्रितः  
१४,०९६।०१५द्@००४_२७५६	शरीरं कक्षपक्षान्तं ततः कुर्वीत पावनम्  
१४,०९६।०१५द्@००४_२७५७	शुद्धवासाः शुचिर् भूत्वा मौञ्जीं बध्नीत मेखलाम्  
१४,०९६।०१५द्@००४_२७५८	पालाशदण्डम् आदाय ब्रह्मचारिव्रते स्थितः  
१४,०९६।०१५द्@००४_२७५९	कृतोपवासः पूर्वं तु शुक्लप्रतिपदि द्विजः  
१४,०९६।०१५द्@००४_२७६०	नदीसङ्गमतीर्थेषु शुचौ देशे गृहे ऽपि वा  
१४,०९६।०१५द्@००४_२७६१	गोमयेनोपलिप्ते ऽथ स्थण्डिले ऽग्निं निधापयेत्  
१४,०९६।०१५द्@००४_२७६२	आघाराव् आज्यभागौ च प्रणवं व्याहृतीस् तथा  
१४,०९६।०१५द्@००४_२७६३	वारुणैश् चापि पञ्चैव हुत्वा सर्वान् यथाक्रमम्  
१४,०९६।०१५द्@००४_२७६४	सत्याय विष्णवे चेति ब्रह्मर्षिभ्यो ऽथ ब्रह्मणे  
१४,०९६।०१५द्@००४_२७६५	विश्वेभ्यश् चैव देवेभ्यः प्रजापतय एव च  
१४,०९६।०१५द्@००४_२७६६	षट्कृत्वो जुहुयात् पश्चात् प्रायश्चित्ताहुतिं द्विजः  
१४,०९६।०१५द्@००४_२७६७	ततः समापयेद् अग्निं शान्तिं कृत्वाथ पौष्टिकम्  
१४,०९६।०१५द्@००४_२७६८	प्रणम्याग्निं च सोमं च भस्म धृत्वा तथात्मनि  
१४,०९६।०१५द्@००४_२७६९	नदीं गत्वा विविक्तात्मा सोमाय वरुणाय च  
१४,०९६।०१५द्@००४_२७७०	आदित्याय नमस्कृत्वा ततः स्नायात् समाहितः  
१४,०९६।०१५द्@००४_२७७१	उत्तीर्योदकम् आचम्य त्व् आसीनः पूर्वतोमुखः  
१४,०९६।०१५द्@००४_२७७२	प्राणायामं ततः कृत्वा पवित्रैर् अभिषेचनम्  
१४,०९६।०१५द्@००४_२७७३	आचान्तस् त्व् अभिवीक्षेत चोर्ध्वबाहुर् दिवाकरम्  
१४,०९६।०१५द्@००४_२७७४	कृताञ्जलिपुटः पश्चात् कुर्याच् चैव प्रदक्षिणम्  
१४,०९६।०१५द्@००४_२७७५	नारायणं वा रुद्रं वा ब्रह्माणम् अथ वापि वा  
१४,०९६।०१५द्@००४_२७७६	वारुणं मन्त्रसूक्तं वा प्राग्भोजनम् अथापि वा  
१४,०९६।०१५द्@००४_२७७७	वीरघ्नम् ऋषभं वापि तथा चाप्य् अघमर्षणम्  
१४,०९६।०१५द्@००४_२७७८	गायत्रीं मम वा देवीं सावित्रीं वा जपेत् ततः  
१४,०९६।०१५द्@००४_२७७९	ततश् चाष्टादशं वापि सहस्रम् अथ वापरम्  
१४,०९६।०१५द्@००४_२७८०	ततो मध्याह्नकाले वै पायसं यावकं हि वा  
१४,०९६।०१५द्@००४_२७८१	पाचयित्वा प्रयत्नेन प्रयतः सुसमाहितः  
१४,०९६।०१५द्@००४_२७८२	पात्रं तु सुसमादाय सौवर्णं राजतं तु वा  
१४,०९६।०१५द्@००४_२७८३	ताम्रं वा मृन्मयं वापि औदुम्बरम् अथापि वा  
१४,०९६।०१५द्@००४_२७८४	वृक्षाणां याज्ञियानां तु पर्णैर् आर्द्रैर् अकुत्सितैः  
१४,०९६।०१५द्@००४_२७८५	पुटकेन तु गुप्तेन चरेद् भैक्षं समाहितः  
१४,०९६।०१५द्@००४_२७८६	ब्राह्मणानां गृहाणां तु सप्तानां नापरं व्रजेत्  
१४,०९६।०१५द्@००४_२७८७	गोदोहमात्रं तिष्ठेत् तु वाग्यतः संयतेन्द्रियः  
१४,०९६।०१५द्@००४_२७८८	न हसेच् च न वीक्षेच् च नाभिभाषेत वा स्त्रियम्  
१४,०९६।०१५द्@००४_२७८९	दृष्ट्वा मूत्रं पुरीषं च चण्डालं वा रजस्वलाम्  
१४,०९६।०१५द्@००४_२७९०	पतितं च तथा श्वानम् आदित्यम् अवलोकयेत्  
१४,०९६।०१५द्@००४_२७९१	यो हि पादुकम् आरुह्य सर्वदा प्रचरेद् द्विजः  
१४,०९६।०१५द्@००४_२७९२	तं दृष्ट्वा पापकर्माणम् आदित्यम् अवलोकयेत्  
१४,०९६।०१५द्@००४_२७९३	ततस् त्व् आवसथं प्राप्तो भिक्षां निक्षिप्य भूतले  
१४,०९६।०१५द्@००४_२७९४	प्रक्षाल्य पादाव् आ जान्वोर् हस्ताव् आकूर्परं पुनः  
१४,०९६।०१५द्@००४_२७९५	आचम्य वारिणा तेन वह्निं विप्रांश् च पूजयेत्  
१४,०९६।०१५द्@००४_२७९६	पञ्च सप्ताथ वा कुर्याद् भागान् भैक्षस्य तस्य वै  
१४,०९६।०१५द्@००४_२७९७	तेषाम् अन्यतमं पिण्डम् आदित्याय निवेदयेत्  
१४,०९६।०१५द्@००४_२७९८	ब्रह्मणे चाग्नये चैव सोमाय वरुणाय च  
१४,०९६।०१५द्@००४_२७९९	विश्वेभ्यश् चैव देवेभ्यो दद्याद् अन्नं यथाक्रमम्  
१४,०९६।०१५द्@००४_२८००	अवशिष्टम् अथैकं तु वक्त्रमात्रं प्रकल्पयेत्  
१४,०९६।०१५द्@००४_२८०१	अङ्गुल्यग्रे स्थितं पिण्डं गायत्र्या चाभिमन्त्रयेत्  
१४,०९६।०१५द्@००४_२८०२	अङ्गुलीभिस् त्रिभिः पिण्डं प्राश्नीयात् प्राङ्मुखः शुचिः  
१४,०९६।०१५द्@००४_२८०३	यथा च वर्धते सोमो ह्रसते च यथा पुनः  
१४,०९६।०१५द्@००४_२८०४	तथा पिण्डाश् च वर्धन्ते हसन्ते च दिने दिने  
१४,०९६।०१५द्@००४_२८०५	त्रिकालं स्नानम् अस्योक्तं द्विकालम् अथ वा सकृत्  
१४,०९६।०१५द्@००४_२८०६	ब्रह्मचारी सदा वापि न च वस्त्रं प्रपीडयेत्  
१४,०९६।०१५द्@००४_२८०७	स्थाने न दिवसं तिष्ठेद् रात्रौ वीरासनं व्रजेत्  
१४,०९६।०१५द्@००४_२८०८	भवेत् स्थण्डिलशायी वाप्य् अथ वा वृक्षमूलिकः  
१४,०९६।०१५द्@००४_२८०९	वल्कलं यदि वा क्षौमं शाणं कार्पासकं तु वा  
१४,०९६।०१५द्@००४_२८१०	आच्छादनं भवेत् तस्य वस्त्रार्थं पाण्डुनन्दन  
१४,०९६।०१५द्@००४_२८११	एवं चान्द्रायणे पूर्णे मासस्यान्ते प्रयत्नवान्  
१४,०९६।०१५द्@००४_२८१२	ब्राह्मणान् भोजयेद् भक्त्या दद्याच् चैव च दक्षिणाम्  
१४,०९६।०१५द्@००४_२८१३	चान्द्रायणेन चीर्णेन यत् कृतं तेन दुष्कृतम्  
१४,०९६।०१५द्@००४_२८१४	तत् सर्वं तत्क्षणाद् एव भस्मीभवति काष्ठवत्  
१४,०९६।०१५द्@००४_२८१५	ब्रह्महत्याथ गोहत्या सुवर्णस्तैन्यम् एव च  
१४,०९६।०१५द्@००४_२८१६	भ्रूणहत्या सुरापानं गुरोर् दारव्यतिक्रमः  
१४,०९६।०१५द्@००४_२८१७	एवम् अन्यानि पापानि पातकीयानि यानि च  
१४,०९६।०१५द्@००४_२८१८	चान्द्रायणेन नश्यन्ति वायुना पांसवो यथा  
१४,०९६।०१५द्@००४_२८१९	अनिर्दशाया गोः क्षीरम् औष्ट्रम् आविकम् एव च  
१४,०९६।०१५द्@००४_२८२०	मृतसूतकयोश् चान्नं भुक्त्वा चान्द्रायणं चरेत्  
१४,०९६।०१५द्@००४_२८२१	उपपातकिनश् चान्नं पतितान्नं तथैव च  
१४,०९६।०१५द्@००४_२८२२	शूद्रस्योच्छेषणं चैव भुक्त्वा चान्द्रायणं चरेत्  
१४,०९६।०१५द्@००४_२८२३	आकाशस्थं तु हस्तस्थम् आसनस्थं तथैव च  
१४,०९६।०१५द्@००४_२८२४	परहस्तस्थितं चैव भुक्त्वा चान्द्रायणं चरेत्  
१४,०९६।०१५द्@००४_२८२५	अथाग्रेदिधिषोर् अन्नं दिधिषूपपतेस् तथा  
१४,०९६।०१५द्@००४_२८२६	परिवेत्तुस् तथा चान्नं परिवित्तान्नम् एव च  
१४,०९६।०१५द्@००४_२८२७	कुण्डान्नं गोलकान्नं च देवलान्नं तथैव च  
१४,०९६।०१५द्@००४_२८२८	तथा पुरोहितस्यान्नं भुक्त्वा चान्द्रायणं चरेत्  
१४,०९६।०१५द्@००४_२८२९	सुरासवं विषं सर्पिर् लाक्षा लवणम् एव च  
१४,०९६।०१५द्@००४_२८३०	तैलं चापि च विक्रीणन् द्विजश् चान्द्रायणं चरेत्  
१४,०९६।०१५द्@००४_२८३१	एकोद्दिष्टं तु यो भुङ्क्ते दिनमध्यगतो ऽपि यः  
१४,०९६।०१५द्@००४_२८३२	भिन्नभाण्डे तु यो भुङ्क्ते द्विजश् चान्द्रायणं चरेत्  
१४,०९६।०१५द्@००४_२८३३	यो भुङ्क्ते ऽनुपनीतेन यो भुङ्क्ते च स्त्रिया सह  
१४,०९६।०१५द्@००४_२८३४	यो भुङ्क्ते कन्यया सार्धं द्विजश् चान्द्रायणं चरेत्  
१४,०९६।०१५द्@००४_२८३५	उच्छिष्टं स्थापयेद् विप्रो यो मोहाद् भोजनान्तरे  
१४,०९६।०१५द्@००४_२८३६	दद्याद् वा यदि सम्मोहाद् द्विजश् चान्द्रायणं चरेत्  
१४,०९६।०१५द्@००४_२८३७	तुम्बकोशातकं चैव पलण्डुं गृञ्जनं तथा  
१४,०९६।०१५द्@००४_२८३८	छत्त्राकं लघुनं चैव भुक्त्वा चान्द्रायणं चरेत्  
१४,०९६।०१५द्@००४_२८३९	तथा पर्युषितं चान्नं पक्वं परगृहागतम्  
१४,०९६।०१५द्@००४_२८४०	विपक्वं च तथा मांसं भुक्त्वा चान्द्रायणं चरेत्  
१४,०९६।०१५द्@००४_२८४१	उदक्यया शुना वापि चण्डालैर् वा द्विजोत्तमः  
१४,०९६।०१५द्@००४_२८४२	दृष्टम् अन्नं तु भुञ्जानो द्विजश् चान्द्रायणं चरेत्  
१४,०९६।०१५द्@००४_२८४३	एतत् पुरा विशुद्ध्यर्थम् ऋषिभिश् चरितं व्रतम्  
१४,०९६।०१५द्@००४_२८४४	पावनं सर्वपापानां पुण्यं पाण्डव चोदितम्  
१४,०९६।०१५द्@००४_२८४५	एतेन वसवो रुद्राश् चादित्याश् च दिवं गताः  
१४,०९६।०१५द्@००४_२८४६	एतद् आद्यं परं गुह्यं पवित्रं पावनं स्मृतम्  
१४,०९६।०१५द्@००४_२८४७	यथोक्तम् एतद् यः कुर्याद् द्विजः पापप्रणाशनम्  
१४,०९६।०१५द्@००४_२८४८	वैशम्पायन उवाच  
१४,०९६।०१५द्@००४_२८४८	स दिवं याति पूतात्मा निर्मलादित्यसन्निभः  
१४,०९६।०१५द्@००४_२८४९	केशवेनैवम् उक्ते तु चान्द्रायणविधिक्रमे  
१४,०९६।०१५द्@००४_२८५०	युधिष्ठिर उवाच  
१४,०९६।०१५द्@००४_२८५०	अपृच्छत् पुनर् अन्यांश् च धर्मान् धर्मात्मजो नृप  
१४,०९६।०१५द्@००४_२८५१	सर्वभूतपते श्रीमन् सर्वभूतनमस्कृत  
१४,०९६।०१५द्@००४_२८५२	सर्वभूतहितं धर्मं सर्वज्ञ कथयस्व मे  
१४,०९६।०१५द्@००४_२८५२	भगवान् उवाच  
१४,०९६।०१५द्@००४_२८५३	यद् दरिद्रजनस्यापि स्वर्ग्यं सुखकरं भवेत्  
१४,०९६।०१५द्@००४_२८५४	सर्वपापप्रशमनं तच् छृणुष्व युधिष्ठिर  
१४,०९६।०१५द्@००४_२८५५	कार्त्तिकाद्यास् तु ये मासा द्वादशैव प्रकीर्तिताः  
१४,०९६।०१५द्@००४_२८५६	तेष्व् एकभुक्तनियमः सर्वेषाम् उच्यते मया  
१४,०९६।०१५द्@००४_२८५७	कार्त्तिके यस् तु वै मासे नन्दायां संयतेन्द्रियः  
१४,०९६।०१५द्@००४_२८५८	एकभुक्तेन मद्भक्तो मासम् एकं तु वर्तते  
१४,०९६।०१५द्@००४_२८५९	जलं वा न पिबेन् मासे नान्तरं भोजनात् परम्  
१४,०९६।०१५द्@००४_२८६०	आदित्यरूपं मां नित्यम् अर्चयन् सुसमाहितः  
१४,०९६।०१५द्@००४_२८६१	व्रतान्ते भोजयेद् विप्रान् दक्षिणां सम्प्रदाय च  
१४,०९६।०१५द्@००४_२८६२	क्रोधलोभविनिर्मुक्तस् तस्य पुण्यफलं शृणु  
१४,०९६।०१५द्@००४_२८६३	विधिवत् कपिलादाने यत् पुण्यं समुदाहृतम्  
१४,०९६।०१५द्@००४_२८६४	तत् पुण्यं समनुप्राप्य सूर्यलोके महीयते  
१४,०९६।०१५द्@००४_२८६५	ततश् चापि च्युतः कालात् पुरुषेषूपजायते  
१४,०९६।०१५द्@००४_२८६६	मार्गशीर्षं तु यो मासम् एकभुक्तेन वर्तते  
१४,०९६।०१५द्@००४_२८६७	कामं क्रोधं च लोभं च परित्यज्य यथाविधि  
१४,०९६।०१५द्@००४_२८६८	स्नात्वा चादित्यरूपं माम् अर्चयेन् नियतेन्द्रियः  
१४,०९६।०१५द्@००४_२८६९	जपन्न् एव तु गायत्रीं मामिकां वाग् यतः शुचिः  
१४,०९६।०१५द्@००४_२८७०	मासे परिसमाप्ते तु भोजयित्वा द्विजाञ् शुचीन्  
१४,०९६।०१५द्@००४_२८७१	तान् अर्चयति मद्भक्त्या तस्य पुण्यफलं शृणु  
१४,०९६।०१५द्@००४_२८७२	अग्निहोत्रे कृते पुण्यम् आहिताग्नेस् तु यद् भवेत्  
१४,०९६।०१५द्@००४_२८७३	तत् पुण्यफलम् आसाद्य यानेनाम्बरशोभिना  
१४,०९६।०१५द्@००४_२८७४	सप्तर्षिलोके चरति यथाकामं यथासुखम्  
१४,०९६।०१५द्@००४_२८७५	ततश् चापि च्युतः कालाद् धरिवर्षेषु जायते  
१४,०९६।०१५द्@००४_२८७६	तत्र प्रकामं क्रीडित्वा राजा पश्चाद् भविष्यति  
१४,०९६।०१५द्@००४_२८७७	पौषमासं क्षपेद् एवम् एकभुक्तेन यो नरः  
१४,०९६।०१५द्@००४_२८७८	अर्चयन्न् एव मां नित्यं मद्गतेनान्तरात्मना  
१४,०९६।०१५द्@००४_२८७९	अहिंसासत्यसहितः क्रोधहर्षविवर्जितः  
१४,०९६।०१५द्@००४_२८८०	एवं युक्तस्य राजेन्द्र शृणु यत् फलम् उत्तमम्  
१४,०९६।०१५द्@००४_२८८१	विप्रातिथ्यसहस्रेषु यत् पुण्यं समुदाहृतम्  
१४,०९६।०१५द्@००४_२८८२	तत् पुण्यं समनुप्राप्य शक्रलोके महीयते  
१४,०९६।०१५द्@००४_२८८३	अवकीर्णस् ततः कालाद् इलावर्षेषु जायते  
१४,०९६।०१५द्@००४_२८८४	तत्र स्थित्वा चिरं कालम् अस्मिन् विप्रो भविष्यति  
१४,०९६।०१५द्@००४_२८८५	माघमासं तथा यस् तु वर्तते चैकभुक्ततः  
१४,०९६।०१५द्@००४_२८८६	मदर्चनपरो भूत्वा डम्भक्रोधविवर्जितः  
१४,०९६।०१५द्@००४_२८८७	मामिकाम् अपि गायित्रीं सन्ध्यायां तु जपेद् बुधः  
१४,०९६।०१५द्@००४_२८८८	दत्त्वा तु दक्षिणाम् अन्ते भोजयित्वा द्विजान् अपि  
१४,०९६।०१५द्@००४_२८८९	नमस्करोति तान् भक्त्या मद्गतेनान्तरात्मना  
१४,०९६।०१५द्@००४_२८९०	त्रिकालं स्नानयुक्तस्य तस्य पुण्यफलं शृणु  
१४,०९६।०१५द्@००४_२८९१	नीलकण्ठप्रयुक्तेन यानेनाम्बरशोभिना  
१४,०९६।०१५द्@००४_२८९२	पितृलोकं व्रजेच् छ्रीमान् सेव्यमानो ऽप्सरोगणैः  
१४,०९६।०१५द्@००४_२८९३	तत्र प्रकामं क्रीडित्वा भद्राश्वेषूपजायते  
१४,०९६।०१५द्@००४_२८९४	ततश् च्युतश् चतुर्वेदी विप्रो भवति भूतले  
१४,०९६।०१५द्@००४_२८९५	यः क्षपेत् फाल्गुनं मासम् एकभुक्तो जितेन्द्रियः  
१४,०९६।०१५द्@००४_२८९६	नमो ब्रह्मण्यदेवायेत्य् एतन् मन्त्रं जपेत् सदा  
१४,०९६।०१५द्@००४_२८९७	पायसं भोजयेद् विप्रान् व्रतान्ते संयतेन्द्रियः  
१४,०९६।०१५द्@००४_२८९८	मदर्चनपरो ऽक्रोधस् तस्य पुण्यफलं शृणु  
१४,०९६।०१५द्@००४_२८९९	विमानं सारसैर् युक्तम् आरूढः कामगामि च  
१४,०९६।०१५द्@००४_२९००	नक्षत्रलोके रमते नक्षत्रसदृशाकृतिः  
१४,०९६।०१५द्@००४_२९०१	ततश् चापि च्युतः कालात् केतुमालेषु जायते  
१४,०९६।०१५द्@००४_२९०२	तत्र प्रकामं क्रीडित्वा मानुषेषु मुनिर् भवेत्  
१४,०९६।०१५द्@००४_२९०३	चैत्रमासं तु यो राजन्न् एकभुक्तेन वर्तते  
१४,०९६।०१५द्@००४_२९०४	ब्रह्मचारी तु मद्भक्त्या तस्य पुण्यफलं शृणु  
१४,०९६।०१५द्@००४_२९०५	यद् अग्निहोत्रिणः पुण्यं यथोक्तं व्रतचारिणः  
१४,०९६।०१५द्@००४_२९०६	तत् पुण्यफलम् आसाद्य चन्द्रलोके महीयते  
१४,०९६।०१५द्@००४_२९०७	ततो ऽवतीर्णो जायेत वर्षे रमणके पुनः  
१४,०९६।०१५द्@००४_२९०८	भुक्त्वा कामांस् ततस् तस्मिन्न् इह राजा भविष्यति  
१४,०९६।०१५द्@००४_२९०९	वैशाखं यस् तु वै मासम् एकभुक्तेन वर्तते  
१४,०९६।०१५द्@००४_२९१०	द्विजम् अग्रासने कृत्वा भुञ्जन् भूमौ च वाग्यतः  
१४,०९६।०१५द्@००४_२९११	नमो ब्रह्मण्यदेवायेत्य् अर्चयित्वा दिवाकरम्  
१४,०९६।०१५द्@००४_२९१२	व्रतान्ते भोजयेद् विप्रांस् तस्य पुण्यफलं शृणु  
१४,०९६।०१५द्@००४_२९१३	फलं यद् विधिवत् प्रोक्तम् अग्निष्टोमातिरात्रयोः  
१४,०९६।०१५द्@००४_२९१४	तत् पुण्यं फलम् आसाद्य देवलोके महीयते  
१४,०९६।०१५द्@००४_२९१५	ततो हैमवते वर्षे जायते कालपर्ययात्  
१४,०९६।०१५द्@००४_२९१६	तत्र प्रकामं क्रीडित्वा विप्रः पश्चाद् भविष्यति  
१४,०९६।०१५द्@००४_२९१७	ज्येष्ठमासं तु यो राजन्न् एकभुक्तेन वर्तते  
१४,०९६।०१५द्@००४_२९१८	विप्रम् अग्रासने कृत्वा भूमौ भुञ्जन् यथाविधि  
१४,०९६।०१५द्@००४_२९१९	नमो ब्रह्मण्यदेवायेत्य् अर्चयन् मां समाहितः  
१४,०९६।०१५द्@००४_२९२०	डम्भानृतविनिर्मुक्तस् तस्य पुण्यफलं शृणु  
१४,०९६।०१५द्@००४_२९२१	चीर्णे चान्द्रायणे सम्यग् यत् पुण्यं समुदाहृतम्  
१४,०९६।०१५द्@००४_२९२२	तत् पुण्यफलम् आसाद्य देवलोके महीयते  
१४,०९६।०१५द्@००४_२९२३	अथोत्तरकुरुष्व् एव जायते निर्गतस् ततः  
१४,०९६।०१५द्@००४_२९२४	ततश् चापि च्युतः कालाद् इह लोके द्विजो भवेत्  
१४,०९६।०१५द्@००४_२९२५	आषाढमासं यो राजन्न् एकभुक्तेन वर्तते  
१४,०९६।०१५द्@००४_२९२६	ब्रह्मचारी जितक्रोधो मदर्चनपरायणः  
१४,०९६।०१५द्@००४_२९२७	विप्रम् अग्रासने कृत्वा भूमौ भुञ्जन् जितेन्द्रियः  
१४,०९६।०१५द्@००४_२९२८	कृत्वा त्रिषवणं स्नानम् अष्टाक्षरविधानतः  
१४,०९६।०१५द्@००४_२९२९	व्रतान्ते भोजयेद् विप्रान् पायसेन युधिष्ठिर  
१४,०९६।०१५द्@००४_२९३०	गुडोदनेन वा राजंस् तस्य पुण्यफलं शृणु  
१४,०९६।०१५द्@००४_२९३१	कपिलाशतदानस्य यत् पुण्यं पाण्डुनन्दन  
१४,०९६।०१५द्@००४_२९३२	तत् पुण्यफलम् आसाद्य देवलोके महीयते  
१४,०९६।०१५द्@००४_२९३३	ततो ऽवतीर्णः काले तु शाकद्वीपे प्रजायते  
१४,०९६।०१५द्@००४_२९३४	ततश् चापि च्युतः कालाद् इह विप्रो भविष्यति  
१४,०९६।०१५द्@००४_२९३५	श्रावणं यः क्षपेन् मासम् एकभुक्तेन वर्तते  
१४,०९६।०१५द्@००४_२९३६	नमो ब्रह्मण्यदेवायेत्य् उक्त्वा माम् अर्चयेत् सदा  
१४,०९६।०१५द्@००४_२९३७	विप्रम् अग्रासने कृत्वा भूमौ भुञ्जन् यथाविधि  
१४,०९६।०१५द्@००४_२९३८	पायसेनार्चयेद् विप्राञ् जितक्रोधो जितेन्द्रियः  
१४,०९६।०१५द्@००४_२९३९	लोभमोहविनिर्मुक्तस् तस्य पुण्यफलं शृणु  
१४,०९६।०१५द्@००४_२९४०	कपिलादानस्य यत् पुण्यं विधिदत्तस्य पाण्डव  
१४,०९६।०१५द्@००४_२९४१	तत् पुण्यं समनुप्राप्य शक्रलोके महीयते  
१४,०९६।०१५द्@००४_२९४२	ततश् चापि च्युतः कालात् कुशद्वीपे प्रजायते  
१४,०९६।०१५द्@००४_२९४३	तत्र प्रकामं क्रीडित्वा विप्रो भवति मानुषे  
१४,०९६।०१५द्@००४_२९४४	यस् तु भाद्रपदं मासम् एकभुक्तेन वर्तते  
१४,०९६।०१५द्@००४_२९४५	ब्रह्मचारी जितक्रोधः सत्यसन्धो जितेन्द्रियः  
१४,०९६।०१५द्@००४_२९४६	विप्रम् अग्रासने कृत्वा पाकभेदविवर्जितः  
१४,०९६।०१५द्@००४_२९४७	नमो ब्रह्मण्यदेवायेत्य् उक्त्वास्य चरणौ स्पृशेत्  
१४,०९६।०१५द्@००४_२९४८	तिलान् वापि घृतं वापि व्रतान्ते दक्षिणां ददत्  
१४,०९६।०१५द्@००४_२९४९	मद्भक्तस्य नरश्रेष्ठ तस्य पुण्यफलं शृणु  
१४,०९६।०१५द्@००४_२९५०	यत् फलं विधिवत् प्रोक्तं राजसूयाश्वमेधयोः  
१४,०९६।०१५द्@००४_२९५१	तत् पुण्यफलम् आसाद्य शक्रलोके महीयते  
१४,०९६।०१५द्@००४_२९५२	ततश् चापि च्युतः कालाज् जायते धनदालये  
१४,०९६।०१५द्@००४_२९५३	तत्र प्रकामं क्रीडित्वा राजा भवति मानुषे  
१४,०९६।०१५द्@००४_२९५४	यश् चाप्य् आश्वयुजं मासम् एकभुक्तेन वर्तते  
१४,०९६।०१५द्@००४_२९५५	मद्गायत्रीं जपेद् भक्त्या मद्गतेनान्तरात्मना  
१४,०९६।०१५द्@००४_२९५६	द्विसन्ध्यं वा त्रिसन्ध्यं वा शतम् अष्टोत्तरं तु वा  
१४,०९६।०१५द्@००४_२९५७	विप्रम् अग्रासने कृत्वा संयतेन्द्रियमानसः  
१४,०९६।०१५द्@००४_२९५८	व्रतान्ते भोजयेद् विप्रांस् तस्य पुण्यफलं शृणु  
१४,०९६।०१५द्@००४_२९५९	अश्वमेधस्य यत् पुण्यं विधिवत् पाण्डुनन्दन  
१४,०९६।०१५द्@००४_२९६०	तत् पुण्यफलम् आसाद्य मम लोके महीयते  
१४,०९६।०१५द्@००४_२९६१	ततश् चापि च्युतः कालाच् छ्वेतद्वीपे प्रजायते  
१४,०९६।०१५द्@००४_२९६२	युधिष्ठिर उवाच  
१४,०९६।०१५द्@००४_२९६२	तत्र भुक्त्वा महाभोगान् अत्र विप्रपरो भवेत्  
१४,०९६।०१५द्@००४_२९६३	एवं संवत्सरं पूर्णम् एकभुक्तेन यः क्षिपेत्  
१४,०९६।०१५द्@००४_२९६४	भगवान् उवाच  
१४,०९६।०१५द्@००४_२९६४	तस्य पुण्यफलं यद् वै तन् ममाचक्ष्व केशव  
१४,०९६।०१५द्@००४_२९६५	शृणु पाण्डव सत्यं मे वचनं पुण्यम् उत्तमम्  
१४,०९६।०१५द्@००४_२९६६	यद् अकृत्वाथ वा कृत्वा नरः पापैः प्रमुच्यते  
१४,०९६।०१५द्@००४_२९६७	एकभुक्तेन वर्तेत नरः संवत्सरं तु यः  
१४,०९६।०१५द्@००४_२९६८	ब्रह्मचारी ह्य् अधःशायी जितक्रोधो जितेन्द्रियः  
१४,०९६।०१५द्@००४_२९६९	शुचिः स्नानरतो व्यग्रः सत्यवाग् अनसूयकः  
१४,०९६।०१५द्@००४_२९७०	अर्चयन्न् एव मां नित्यं मद्गतेनान्तरात्मना  
१४,०९६।०१५द्@००४_२९७१	सन्ध्ययोस् तु जपेन् नित्यं मद्गायत्रीं समाहितः  
१४,०९६।०१५द्@००४_२९७२	नमो ब्रह्मण्यदेवायेत्य् असकृन् मां प्रणम्य च  
१४,०९६।०१५द्@००४_२९७३	विप्रम् अग्रासने कृत्वा यावकं भैक्षम् एव च  
१४,०९६।०१५द्@००४_२९७४	भुक्त्वा तु वाग्यतो भूमाव् आचान्तस्य द्विजन्मनः  
१४,०९६।०१५द्@००४_२९७५	नमो ऽस्तु वासुदेवायेत्य् उक्त्वा तु चरणौ स्पृशेत्  
१४,०९६।०१५द्@००४_२९७६	मासे मासे समाप्ते तु भोजयित्वा द्विजाञ् शुचीन्  
१४,०९६।०१५द्@००४_२९७७	संवत्सरे ततः पूर्णे दद्यात् तु व्रतदक्षिणाम्  
१४,०९६।०१५द्@००४_२९७८	नवनीतमयीं गां वा तिलधेनुम् अथापि वा  
१४,०९६।०१५द्@००४_२९७९	विप्रहस्तच्युतैस् तोयैः सहिरण्यैः समुक्षितः  
१४,०९६।०१५द्@००४_२९८०	तस्य पुण्यफलं राजन् कथ्यमानं मया शृणु  
१४,०९६।०१५द्@००४_२९८१	दशजन्मकृतं पापं ज्ञानतो ऽज्ञानतो ऽपि वा  
१४,०९६।०१५द्@००४_२९८२	युधिष्ठिर उवाच  
१४,०९६।०१५द्@००४_२९८२	तद् विनश्यति तस्याशु नात्र कार्या विचारणा  
१४,०९६।०१५द्@००४_२९८३	सर्वेषाम् उपवासानां यच् छ्रेयः सुमहत् फलम्  
१४,०९६।०१५द्@००४_२९८४	भगवान् उवाच  
१४,०९६।०१५द्@००४_२९८४	यच् च निःश्रेयसं लोके तद् भवान् वक्तुम् अर्हति  
१४,०९६।०१५द्@००४_२९८५	शृणु राजन् यथापूर्वं यथा गीतं तु नारदे  
१४,०९६।०१५द्@००४_२९८६	तथा ते कथयिष्यामि मद्भक्ताय युधिष्ठिर  
१४,०९६।०१५द्@००४_२९८७	यस् तु भक्त्या शुचिर् भूत्वा पञ्चम्यां मे नराधिप  
१४,०९६।०१५द्@००४_२९८८	उपवासव्रतं कुर्यात् त्रिकालं चार्चयंस् तु माम्  
१४,०९६।०१५द्@००४_२९८९	युधिष्ठिर उवाच  
१४,०९६।०१५द्@००४_२९८९	सर्वक्रतुफलं लब्ध्वा मम लोके महीयते  
१४,०९६।०१५द्@००४_२९९०	भगवन् देवदेवेश पञ्चमी नाम का तव  
१४,०९६।०१५द्@००४_२९९१	भगवान् उवाच  
१४,०९६।०१५द्@००४_२९९१	ताम् अहं श्रोतुम् इच्छामि कथयस्व ममाच्युत  
१४,०९६।०१५द्@००४_२९९२	पर्वद्वयं च द्वादश्यां श्रवणं च नराधिप  
१४,०९६।०१५द्@००४_२९९३	तत् पञ्चमीति विख्याता मत्प्रिया च विशेषतः  
१४,०९६।०१५द्@००४_२९९४	तस्मात् तु ब्राह्मणश्रेष्ठैर् मन्निवेशितबुद्धिभिः  
१४,०९६।०१५द्@००४_२९९५	उपवासस् तु कर्तव्यो मत्प्रियार्थं युधिष्ठिर  
१४,०९६।०१५द्@००४_२९९६	द्वादश्याम् एव वा कुर्याद् उपवासम् अशक्नुवन्  
१४,०९६।०१५द्@००४_२९९७	तेनाहं परमां प्रीतिं यास्यामि नरपुङ्गव  
१४,०९६।०१५द्@००४_२९९८	अहोरात्रेण द्वादश्यां मार्गशीर्षे तु केशवम्  
१४,०९६।०१५द्@००४_२९९९	उपोष्य पूजयेद् यो मां सो ऽश्वमेधफलं लभेत्  
१४,०९६।०१५द्@००४_३०००	द्वादश्यां पुष्यमासे तु नाम्ना नारायणं तु माम्  
१४,०९६।०१५द्@००४_३००१	उपोष्य पूजयेद् यो मां वाजपेयफलं लभेत्  
१४,०९६।०१५द्@००४_३००२	द्वादश्यां माघमासे तु माम् उपोष्य तु माधवम्  
१४,०९६।०१५द्@००४_३००३	पूजयेद् यः समाप्नोति राजसूयफलं लभेत्  
१४,०९६।०१५द्@००४_३००४	द्वादश्यां फाल्गुने मासि गोविन्दाख्यम् उपोष्य माम्  
१४,०९६।०१५द्@००४_३००५	अर्चयेद् यः समाप्नोति ह्य् अतिरात्रफलं नृप  
१४,०९६।०१५द्@००४_३००६	द्वादश्यां मासि चैत्रे तु मां विष्णुं समुपोष्य यः  
१४,०९६।०१५द्@००४_३००७	पूजयंस् तद् अवाप्नोति पौण्डरीकस्य यत् फलम्  
१४,०९६।०१५द्@००४_३००८	द्वादश्यां मासि वैशाखे मधुसूदनसञ्ज्ञितम्  
१४,०९६।०१५द्@००४_३००९	उपोष्य पूजयेद् यो मां सो ऽग्निष्टोमस्य पाण्डव  
१४,०९६।०१५द्@००४_३०१०	द्वादश्यां ज्येष्ठमासे तु माम् उपोष्य त्रिविक्रमम्  
१४,०९६।०१५द्@००४_३०११	अर्चयेद् यः समाप्नोति गवां मेधफलं नृप  
१४,०९६।०१५द्@००४_३०१२	आषाढे वामनाख्यं मां द्वादश्यां समुपोष्य च  
१४,०९६।०१५द्@००४_३०१३	नरमेधस्य स फलं प्राप्नोति भरतर्षभ  
१४,०९६।०१५द्@००४_३०१४	द्वादश्यां श्रावणे मासि श्रीधराख्यम् उपोष्य माम्  
१४,०९६।०१५द्@००४_३०१५	पूजयेद् यः समाप्नोति पञ्चयज्ञफलं नृप  
१४,०९६।०१५द्@००४_३०१६	मासे भाद्रपदे यो मां हृषीकेशाख्यम् अर्चयेत्  
१४,०९६।०१५द्@००४_३०१७	उपोष्य स समाप्नोति सौत्रामणिफलं नृप  
१४,०९६।०१५द्@००४_३०१८	द्वादश्याम् आश्वयुङ्मासे पद्मनाभम् उपोष्य माम्  
१४,०९६।०१५द्@००४_३०१९	अर्चयेद् यः समाप्नोति गोसहस्रफलं नृप  
१४,०९६।०१५द्@००४_३०२०	द्वादश्यां कार्त्तिके मासि मां दामोदरसञ्ज्ञितम्  
१४,०९६।०१५द्@००४_३०२१	उपोष्य पूजयेद् यस् तु सर्वक्रतुफलं लभेत्  
१४,०९६।०१५द्@००४_३०२२	केवलेनोपवासेन द्वादश्यां पाण्डुनन्दन  
१४,०९६।०१५द्@००४_३०२३	यत् फलं पूर्वम् उद्दिष्टं तस्यार्धं लभते फलम्  
१४,०९६।०१५द्@००४_३०२४	श्रवणे ऽप्य् एवम् एवं मां यो ऽर्चयेद् भक्तिमान् नरः  
१४,०९६।०१५द्@००४_३०२५	मम सालोक्यम् आप्नोति नात्र कार्या विचारणा  
१४,०९६।०१५द्@००४_३०२६	मासे मासे समभ्यर्च्य क्रमशो माम् अतन्द्रितः  
१४,०९६।०१५द्@००४_३०२७	पूर्णे संवत्सरे कुर्यात् पुनः संवत्सरार्चनम्  
१४,०९६।०१५द्@००४_३०२८	एवं द्वादशवर्षं यो मद्भक्तो मत्परायणः  
१४,०९६।०१५द्@००४_३०२९	अविघ्नम् अर्चयानस् तु मम सालोक्यम् आप्नुयात्  
१४,०९६।०१५द्@००४_३०३०	अर्चयेत् प्रीतिमान् यो मां द्वादश्यां वेदसंहिताम्  
१४,०९६।०१५द्@००४_३०३१	स पूर्वोक्तफलं राजंल् लभते नात्र संशयः  
१४,०९६।०१५द्@००४_३०३२	गन्धं पुष्पं फलं तोयं पत्रं वा फलम् एव वा  
१४,०९६।०१५द्@००४_३०३३	द्वादश्यां मम यो दद्यात् ततो नान्यो ऽस्ति मत्प्रियः  
१४,०९६।०१५द्@००४_३०३४	एतेन विधिना सर्वे देवाः शक्रपुरोगमाः  
१४,०९६।०१५द्@००४_३०३५	वैशम्पायन उवाच  
१४,०९६।०१५द्@००४_३०३५	मद्भक्ता नरशार्दूल स्वर्गभोगांस् तु भुञ्जते  
१४,०९६।०१५द्@००४_३०३६	एवं वदति देवेशे केशवे पाण्डुनन्दनः  
१४,०९६।०१५द्@००४_३०३७	युधिष्ठिर उवाच  
१४,०९६।०१५द्@००४_३०३७	कृताञ्जलिः स्तोत्रम् इदं भक्त्या धर्मात्मजो ऽब्रवीत्  
१४,०९६।०१५द्@००४_३०३८	सर्वलोकेश देवेश हृषीकेश नमो ऽस्तु ते  
१४,०९६।०१५द्@००४_३०३९	सहस्रशिरसे तुभ्यं सहस्राक्ष नमो नमः  
१४,०९६।०१५द्@००४_३०४०	त्रयीमय त्रयीनाथ त्रयीस्तुत नमो नमः  
१४,०९६।०१५द्@००४_३०४१	यज्ञात्मन् यज्ञसम्भूत यज्ञनाथ नमो नमः  
१४,०९६।०१५द्@००४_३०४२	चतुर्मूर्ते चतुर्बाहो चतुर्व्यूह नमो नमः  
१४,०९६।०१५द्@००४_३०४३	लोकात्मंल् लोककृन् नाथ लोकावास नमो नमः  
१४,०९६।०१५द्@००४_३०४४	सृष्टिसंहारकर्त्रे ते नरसिंह नमो नमः  
१४,०९६।०१५द्@००४_३०४५	भक्तप्रिय नमस् ते ऽस्तु भक्तवत्सल ते नमः  
१४,०९६।०१५द्@००४_३०४६	ब्रह्मावास नमस् ते ऽस्तु ब्रह्मनाथ नमो नमः  
१४,०९६।०१५द्@००४_३०४७	रुद्ररूप नमस् ते ऽस्तु रुद्रकर्मरताय ते  
१४,०९६।०१५द्@००४_३०४८	पञ्चयज्ञ नमस् ते ऽस्तु सर्वयज्ञ नमो नमः  
१४,०९६।०१५द्@००४_३०४९	कृष्णप्रिय नमस् ते ऽस्तु कृष्ण नाथ नमो नमः  
१४,०९६।०१५द्@००४_३०५०	योगावास नमस् ते ऽस्तु योगनाथ नमो नमः  
१४,०९६।०१५द्@००४_३०५१	हयवक्त्र नमस् ते ऽस्तु चक्रपाणे नमो नमः  
१४,०९६।०१५द्@००४_३०५२	पञ्चभूत नमस् ते ऽस्तु पञ्चायुध नमो नमः  
१४,०९६।०१५द्@००४_३०५२	वैशम्पायन उवाच  
१४,०९६।०१५द्@००४_३०५३	भक्तिगद्गदया वाचा स्तुवत्य् एवं युधिष्ठिरे  
१४,०९६।०१५द्@००४_३०५४	गृहीत्वा केशवो हस्ते प्रीतात्मा तं न्यवारयत्  
१४,०९६।०१५द्@००४_३०५५	निवार्य च पुनर् वाचा भक्तिनम्रं युधिष्ठिरम्  
१४,०९६।०१५द्@००४_३०५६	वक्तुम् एवं नरश्रेष्ठं धर्मपुत्रं प्रचक्रमे  
१४,०९६।०१५द्@००४_३०५६	भगवान् उवाच  
१४,०९६।०१५द्@००४_३०५७	अन्यवत् किम् इदं राजन् मां स्तौषि नरपुङ्गव  
१४,०९६।०१५द्@००४_३०५८	युधिष्ठिर उवाच  
१४,०९६।०१५द्@००४_३०५८	तिष्ठ पृच्छ यथापूर्वं धर्मान् एव युधिष्ठिर  
१४,०९६।०१५द्@००४_३०५९	भगवंस् त्वत्प्रसादात् तु स्मृत्वा स्मृत्वा पुनः पुनः  
१४,०९६।०१५द्@००४_३०६०	न शान्तिर् अस्ति देवेश नृत्यतीव च मे मनः  
१४,०९६।०१५द्@००४_३०६१	इदं च मम सम्प्रश्नं वक्तुम् अर्हसि माधव  
१४,०९६।०१५द्@००४_३०६२	भगवान् उवाच  
१४,०९६।०१५द्@००४_३०६२	कृष्णपक्षेषु द्वादश्यां पूजनीयः कथं भवान्  
१४,०९६।०१५द्@००४_३०६३	शृणु राजन् यथातत्त्वं तत् सर्वं कथयामि ते  
१४,०९६।०१५द्@००४_३०६४	फलं तु कृष्णद्वादश्याम् अर्चनायां फलं मम  
१४,०९६।०१५द्@००४_३०६५	एकादश्याम् उपोष्याथ द्वादश्याम् अर्चयेत् तु माम्  
१४,०९६।०१५द्@००४_३०६६	विप्रान् अपि यथालाभं भोजयेद् भक्तिमान् नरः  
१४,०९६।०१५द्@००४_३०६७	स गच्छेद् दक्षिणामूर्तिं मां वा नात्र विचारणा  
१४,०९६।०१५द्@००४_३०६८	वैशम्पायन उवाच  
१४,०९६।०१५द्@००४_३०६८	चन्द्रसालोक्यम् अथ वा ग्रहनक्षत्रपूजितः  
१४,०९६।०१५द्@००४_३०६९	केशवेनैवम् आख्याते धर्मपुत्रः पुनः प्रभुम्  
१४,०९६।०१५द्@००४_३०७०	पप्रच्छ दानकालस्य विशेषं च विधिं नृप  
१४,०९६।०१५द्@००४_३०७०	युधिष्ठिर उवाच  
१४,०९६।०१५द्@००४_३०७१	देव किं फलम् आख्यातं दानस्य विषुवेषु च  
१४,०९६।०१५द्@००४_३०७२	भगवान् उवाच  
१४,०९६।०१५द्@००४_३०७२	सूर्येन्दूपप्लवे चैव दत्ते दाने च यत् फलम्  
१४,०९६।०१५द्@००४_३०७३	शृणुष्व राजन् विषुवे सोमार्कग्रहणेषु च  
१४,०९६।०१५द्@००४_३०७४	व्यतीपाते ऽयने चैव दानं स्याद् अक्षयं नृप  
१४,०९६।०१५द्@००४_३०७५	राजन् नयनयोर् मध्ये विषुवं सम्प्रचक्षते  
१४,०९६।०१५द्@००४_३०७६	समरात्रं दिने तत्र सन्ध्यायां विषुवे नृप  
१४,०९६।०१५द्@००४_३०७७	ब्रह्माहं शङ्करश् चापि तिष्ठामः सहिताः सकृत्  
१४,०९६।०१५द्@००४_३०७८	क्रियाकरणकार्याणाम् एकीभावत्वकारणात्  
१४,०९६।०१५द्@००४_३०७९	अस्माकम् एकीभूतानां निष्फलं तत् परं पदम्  
१४,०९६।०१५द्@००४_३०८०	तन् मुहूर्तं परं पुण्यं राजन् विषुवसञ्ज्ञितम्  
१४,०९६।०१५द्@००४_३०८१	तद् एवाद्याक्षरं ब्रह्म परं ब्रह्मेति कीर्तितम्  
१४,०९६।०१५द्@००४_३०८२	तस्मिन् मुहूर्ते सर्वे ऽपि चिन्तयन्तः परं पदम्  
१४,०९६।०१५द्@००४_३०८३	देवाश् च पितरो रुद्रा वसवश् चाश्विनौ तथा  
१४,०९६।०१५द्@००४_३०८४	साध्या विश्वे च गन्धर्वाः सिद्धा ब्रह्मर्षयस् तथा  
१४,०९६।०१५द्@००४_३०८५	सूर्यादयो ग्रहाश् चैव सागराः सरितस् तथा  
१४,०९६।०१५द्@००४_३०८६	मरुतो ऽप्सरसो नागा यक्षराक्षसगुह्यकाः  
१४,०९६।०१५द्@००४_३०८७	एते चान्ये च राजेन्द्र विषुवे संयतेन्द्रियाः  
१४,०९६।०१५द्@००४_३०८८	सोपवासाः प्रयत्नेन भवन्ति ध्यानतत्पराः  
१४,०९६।०१५द्@००४_३०८९	अन्नं गावस् तिलान् भूमिं कन्यादानं तथैव च  
१४,०९६।०१५द्@००४_३०९०	गृहम् आच्छादनं धान्यं वाहनं शयनं तथा  
१४,०९६।०१५द्@००४_३०९१	यच् चान्यच् च मया प्रोक्तं तत् प्रयच्छ युधिष्ठिर  
१४,०९६।०१५द्@००४_३०९२	दीयते विषुवेष्व् एवं श्रोत्रियेभ्यो विशेषतः  
१४,०९६।०१५द्@००४_३०९३	तस्य दानस्य कौन्तेय क्षयो नैवोपपद्यते  
१४,०९६।०१५द्@००४_३०९४	वर्धते ऽहर् अहः पुण्यं तद् दानं कोटिसम्मितम्  
१४,०९६।०१५द्@००४_३०९५	विषुवे स्नपनं यस् तु मम कुर्याद् धरस्य वा  
१४,०९६।०१५द्@००४_३०९६	अर्चनं च यथान्यायं तस्य पुण्यफलं शृणु  
१४,०९६।०१५द्@००४_३०९७	दशजन्मकृतं पापं तस्य सद्यो विनश्यति  
१४,०९६।०१५द्@००४_३०९८	दशानाम् अश्वमेधानाम् इष्टानां लभते फलम्  
१४,०९६।०१५द्@००४_३०९९	विमानं दिव्यम् आरूढः कामरूपी यथासुखम्  
१४,०९६।०१५द्@००४_३१००	स याति मामकं लोकं रुद्रलोकम् अथापि वा  
१४,०९६।०१५द्@००४_३१०१	तत्रस्थैर् देवगन्धर्वैर् गीयमानो यथासुखम्  
१४,०९६।०१५द्@००४_३१०२	दिव्यवर्षसहस्राणि कोटिम् एकं तु मोदते  
१४,०९६।०१५द्@००४_३१०३	ततश् चापि च्युतः कालाद् इह लोके द्विजोत्तमः  
१४,०९६।०१५द्@००४_३१०४	चतुर्णाम् अपि वेदानां पारगो ब्रह्मविद् भवेत्  
१४,०९६।०१५द्@००४_३१०५	चन्द्रसूर्यग्रहे वापि मम वा शङ्करस्य वा  
१४,०९६।०१५द्@००४_३१०६	गायत्रीं मामिकां वापि जपेद् यः शङ्करस्य वा  
१४,०९६।०१५द्@००४_३१०७	शङ्खतूर्यनिनादैश् च कांस्यघण्टास्वनैर् अपि  
१४,०९६।०१५द्@००४_३१०८	कारयेत् तु ध्वनिं भक्त्या तस्य पुण्यफलं शृणु  
१४,०९६।०१५द्@००४_३१०९	गान्धर्वैर् होमजप्यैश् च शब्दैर् उत्कृष्टनादिभिः  
१४,०९६।०१५द्@००४_३११०	दुर्बलो ऽपि भवेद् राहुः सोमश् च बलवान् भवेत्  
१४,०९६।०१५द्@००४_३१११	सूर्येन्दूपप्लवे चैव श्रोत्रियेभ्यः प्रदीयते  
१४,०९६।०१५द्@००४_३११२	तत् सहस्रसमं भूत्वा दातारम् उपतिष्ठति  
१४,०९६।०१५द्@००४_३११३	महापातकयुक्तो ऽपि यद्य् अपि स्यान् नरो नृप  
१४,०९६।०१५द्@००४_३११४	निर्लेपस् तत्क्षणाद् एव तेन दानेन जायते  
१४,०९६।०१५द्@००४_३११५	चन्द्रसूर्यप्रकाशेन विमानेन विराजता  
१४,०९६।०१५द्@००४_३११६	याति सोमपुरं रम्यं सेव्यमानो ऽप्सरोगणैः  
१४,०९६।०१५द्@००४_३११७	यावद् ऋक्षाणि तिष्ठन्ति गगने शशिना सह  
१४,०९६।०१५द्@००४_३११८	तावत् कालं स राजेन्द्र सोमलोके महीयते  
१४,०९६।०१५द्@००४_३११९	ततश् चापि च्युतः कालाद् इह लोके युधिष्ठिर  
१४,०९६।०१५द्@००४_३१२०	युधिष्ठिर उवाच  
१४,०९६।०१५द्@००४_३१२०	वेदवेदाङ्गविद् विप्रः कोटीधनपतिर् भवेत्  
१४,०९६।०१५द्@००४_३१२१	भगवंस् तव गायत्री बुध्यते तु कथं नृभिः  
१४,०९६।०१५द्@००४_३१२२	किं वा तस्याः फलं देव ममाचक्ष्व सुरेश्वर  
१४,०९६।०१५द्@००४_३१२२	भगवान् उवाच  
१४,०९६।०१५द्@००४_३१२३	द्वादश्यां विषुवे चैव चन्द्रसूर्यग्रहे तथा  
१४,०९६।०१५द्@००४_३१२४	अयने श्रवणे चैव व्यतीपाते तथैव च  
१४,०९६।०१५द्@००४_३१२५	अश्वत्थदर्शने चैव तथा मद्दर्शने ऽपि च  
१४,०९६।०१५द्@००४_३१२६	जप्त्वा तु मम गायत्रीम् अथ वाष्टाक्षरं नृप  
१४,०९६।०१५द्@००४_३१२७	युधिष्ठिर उवाच  
१४,०९६।०१५द्@००४_३१२७	आर्जितं दुष्कृतं तस्य नाशयेन् नात्र संशयः  
१४,०९६।०१५द्@००४_३१२८	अश्वत्थदर्शनं चैव किं त्वद्दर्शनसम्मितम्  
१४,०९६।०१५द्@००४_३१२९	एतत् कथय देवेश परं कौतूहलं हि मे  
१४,०९६।०१५द्@००४_३१२९	भगवान् उवाच  
१४,०९६।०१५द्@००४_३१३०	अहम् अश्वत्थरूपेण पालयामि जगत्त्रयम्  
१४,०९६।०१५द्@००४_३१३१	अश्वत्थो न स्थितो यत्र नाहं तत्र प्रतिष्ठितः  
१४,०९६।०१५द्@००४_३१३२	यत्राहं संस्थितो राजन्न् अश्वत्थश् चापि तत्र वै  
१४,०९६।०१५द्@००४_३१३३	यस् त्व् एनम् अर्चयेद् भक्त्या स मां साक्षात् समर्चति  
१४,०९६।०१५द्@००४_३१३४	यस् त्व् एनं प्रहरेत् कोपान् माम् एव प्रहरेत् तु सः  
१४,०९६।०१५द्@००४_३१३५	तस्मात् प्रदक्षिणं कुर्यान् न छिन्द्याद् एनम् अन्वहम्  
१४,०९६।०१५द्@००४_३१३६	व्रतस्य पारणं तीर्थम् आर्जवं तीर्थम् उच्यते  
१४,०९६।०१५द्@००४_३१३७	देवशुश्रूषणं तीर्थं गुरुशुश्रूषणं तथा  
१४,०९६।०१५द्@००४_३१३८	गुरुशुश्रूषणं तीर्थं तीर्थज्ञानस्य धारणम्  
१४,०९६।०१५द्@००४_३१३९	नराणां पोषणं तीर्थं गार्हस्थ्यं तीर्थम् उच्यते  
१४,०९६।०१५द्@००४_३१४०	आतिथेयं परं तीर्थम् अतिथिस् तीर्थम् उच्यते  
१४,०९६।०१५द्@००४_३१४१	ब्रह्मचर्यं परं तीर्थं त्रेताग्निस् तीर्थम् उच्यते  
१४,०९६।०१५द्@००४_३१४२	मूलं धर्मं तु विज्ञाय मनस् तत्रावधार्यताम्  
१४,०९६।०१५द्@००४_३१४३	गच्छ तीर्थानि कौन्तेय धर्मो धर्मेण वर्धते  
१४,०९६।०१५द्@००४_३१४४	द्विविधं तीर्थम् इत्य् आहुः स्थावरं जङ्गमं तथा  
१४,०९६।०१५द्@००४_३१४५	स्थावराज् जङ्गमं श्रेष्ठं ततो ज्ञानपरिग्रहः  
१४,०९६।०१५द्@००४_३१४६	कर्मणापि विशुद्धस्य पुरुषस्येह भारत  
१४,०९६।०१५द्@००४_३१४७	हृदये सर्वतीर्थानि तीर्थभूतः स उच्यते  
१४,०९६।०१५द्@००४_३१४८	गुरुतीर्थं परं ज्ञानम् अतस् तीर्थं न विद्यते  
१४,०९६।०१५द्@००४_३१४९	ज्ञानतीर्थं परं तीर्थं ब्रह्मतीर्थं सनातनम्  
१४,०९६।०१५द्@००४_३१५०	क्षमा तु परमं तीर्थं सर्वतीर्थेषु पाण्डव  
१४,०९६।०१५द्@००४_३१५१	क्षमावताम् अयं लोकः परश् चैव क्षमावताम्  
१४,०९६।०१५द्@००४_३१५२	मानितो ऽमानितो वापि पूजितो ऽपूजितो ऽपि वा  
१४,०९६।०१५द्@००४_३१५३	आकृष्टस् तर्जितो वापि क्षमावांस् तीर्थम् उच्यते  
१४,०९६।०१५द्@००४_३१५४	क्षमा दमः क्षमा दानं क्षमा यज्ञः क्षमा तपः  
१४,०९६।०१५द्@००४_३१५५	क्षमाहिंसा क्षमा धर्मः क्षमा चेन्द्रियनिग्रहः  
१४,०९६।०१५द्@००४_३१५६	क्षमा दया क्षमा यज्ञः क्षमयैतद् धृतं जगत्  
१४,०९६।०१५द्@००४_३१५७	क्षमावान् प्राप्नुयात् स्वर्गं क्षमावान् प्राप्नुयाद् यशः  
१४,०९६।०१५द्@००४_३१५८	क्षमावान् प्राप्नुयान् मोक्षं तस्मात् सा तीर्थम् उच्यते  
१४,०९६।०१५द्@००४_३१५९	आत्मा नदी भारतपुण्यतीर्थम्  
१४,०९६।०१५द्@००४_३१६०	आत्मा तीर्थं सर्वतीर्थप्रधानम्  
१४,०९६।०१५द्@००४_३१६१	आत्मा तु यज्ञः सततं मन्यते वै  
१४,०९६।०१५द्@००४_३१६२	स्वर्गो मोक्षः सर्वम् आत्मन्य् अधीनम्  
१४,०९६।०१५द्@००४_३१६३	आचारनैर्मल्यम् उपागतेन  
१४,०९६।०१५द्@००४_३१६४	सत्यप्रसन्नक्षमशीतलेन  
१४,०९६।०१५द्@००४_३१६५	ज्ञानाम्बुना स्नाति च यो हि नित्यं  
१४,०९६।०१५द्@००४_३१६६	युधिष्ठिर उवाच  
१४,०९६।०१५द्@००४_३१६६	किं तस्य भूयः सलिलेन कृत्यम्  
१४,०९६।०१५द्@००४_३१६७	भगवन् सर्वपापघ्नं प्रायश्चित्तम् अदुष्करम्  
१४,०९६।०१५द्@००४_३१६८	भगवान् उवाच  
१४,०९६।०१५द्@००४_३१६८	त्वद्भक्तस्य सुरश्रेष्ठ मम त्वं वक्तुम् अर्हसि  
१४,०९६।०१५द्@००४_३१६९	रहस्यम् इदम् अत्यर्थम् अश्राव्यं पापकर्मणाम्  
१४,०९६।०१५द्@००४_३१७०	अधार्मिकाणाम् अश्राव्यं प्रायश्चित्तं ब्रवीमि ते  
१४,०९६।०१५द्@००४_३१७१	पावनं ब्राह्मणं दृष्ट्वा मद्गतेनान्तरात्मना  
१४,०९६।०१५द्@००४_३१७२	नमो ब्रह्मण्यदेवायेत्य् अभिवादनम् आचरेत्  
१४,०९६।०१५द्@००४_३१७३	प्रदक्षिणं च त्रिः कुर्यात् पुनर् अष्टाक्षरेण तु  
१४,०९६।०१५द्@००४_३१७४	तेन तुष्टो नरश्रेष्ठ तत् पापं क्षपयाम्य् अहम्  
१४,०९६।०१५द्@००४_३१७५	यत्र कृष्टां वराहस्य मृत्तिकां शिरसा वहन्  
१४,०९६।०१५द्@००४_३१७६	प्राणायामशतं कृत्वा नरः पापैः प्रमुच्यते  
१४,०९६।०१५द्@००४_३१७७	दक्षिणावर्तशङ्खाद् वा कपिलाशृङ्गतो ऽपि वा  
१४,०९६।०१५द्@००४_३१७८	प्राक्स्रोतसं नदीं गत्वा ममायतनसन्निधौ  
१४,०९६।०१५द्@००४_३१७९	सलिलेन तु यः स्नायात् सकृद् एव रविग्रहे  
१४,०९६।०१५द्@००४_३१८०	तस्य यत् सञ्चितं पापं तत्क्षणाद् एव नश्यति  
१४,०९६।०१५द्@००४_३१८१	मस्तकान् निःसृतैस् तोयैः कपिलाया युधिष्ठिर  
१४,०९६।०१५द्@००४_३१८२	गोमूत्रेणापि यः स्नायाद् रोहिण्या मम वा दिने  
१४,०९६।०१५द्@००४_३१८३	विप्रपादच्युतैर् वापि तोयैः पापं प्रणश्यति  
१४,०९६।०१५द्@००४_३१८४	नमस्येद् यस् तु मद्भक्त्या शिंशुमारं प्रजापतिम्  
१४,०९६।०१५द्@००४_३१८५	चतुर्दशाङ्गसंयुक्तं तस्य पापं प्रणश्यति  
१४,०९६।०१५द्@००४_३१८६	ततश् चतुर्दशाङ्गानि शृणु तस्य नराधिप  
१४,०९६।०१५द्@००४_३१८७	शिरो धर्मो हनुर् ब्रह्मा पुच्छाव् उत्तरदक्षिणौ  
१४,०९६।०१५द्@००४_३१८८	हृदयं तु भवेद् विष्णुर् हस्तौ स्यातां तथाश्विनौ  
१४,०९६।०१५द्@००४_३१८९	अग्निर् मध्यं भवेद् राजंल् लिङ्गं संवत्सरं भवेत्  
१४,०९६।०१५द्@००४_३१९०	मित्रावरुणकौ पादौ पुच्छमूलं हुताशनः  
१४,०९६।०१५द्@००४_३१९१	ततः पश्चाद् भवेद् इन्द्रस् ततः पश्चात् प्रजापतिः  
१४,०९६।०१५द्@००४_३१९२	अभयं च ततः पश्चात् स एव ध्रुवसञ्ज्ञितः  
१४,०९६।०१५द्@००४_३१९३	एतान्य् अङ्गानि सर्वाणि शिंशुमारप्रजापतेः  
१४,०९६।०१५द्@००४_३१९४	पिबेत् तु पञ्चगव्यं यः पौर्णमास्याम् उपोष्य तु  
१४,०९६।०१५द्@००४_३१९५	तस्य नश्यति तत् सर्वं यत् पापं पूर्वसञ्चितम्  
१४,०९६।०१५द्@००४_३१९६	तथैव ब्रह्मकूर्चं तु समन्त्रं तु पृथक् पृथक्  
१४,०९६।०१५द्@००४_३१९७	मासि मासि पिबेद् यस् तु तस्य पापं प्रणश्यति  
१४,०९६।०१५द्@००४_३१९८	पापं च ब्रह्मकूर्चं च शृणु मन्त्रं च भारत  
१४,०९६।०१५द्@००४_३१९९	पालाशं पद्मपत्रं वा ताम्रं वाथ हिरण्मयम्  
१४,०९६।०१५द्@००४_३२००	सादयित्वा तु गृह्णीयात् तत् तु पात्रम् उदाहृतम्  
१४,०९६।०१५द्@००४_३२०१	गायत्र्या गृह्य गोमूत्रं गन्धद्वारेति गोमयम्  
१४,०९६।०१५द्@००४_३२०२	आप्यायस्वेति च क्षीरं दधिक्राव्णेति वै दधि  
१४,०९६।०१५द्@००४_३२०३	तेजो ऽसि शुक्रम् इत्य् आज्यं देवस्येति कुशोदकम्  
१४,०९६।०१५द्@००४_३२०४	आपो हि ष्ठेति सङ्गृह्य यवचूर्णं यथाविधि  
१४,०९६।०१५द्@००४_३२०५	ब्रह्मणे च यथा हुत्वा समिद्धे च हुताशने  
१४,०९६।०१५द्@००४_३२०६	आलोड्य प्रणवेनैव निर्मथ्य प्रणवेन तु  
१४,०९६।०१५द्@००४_३२०७	उद्धृत्य प्रणवेनैव पिबेत् तु प्रणवेन तु  
१४,०९६।०१५द्@००४_३२०८	महतापि स पापेन त्वचेवाहिर् विमुच्यते  
१४,०९६।०१५द्@००४_३२०९	भद्रं न इति यः पादं पठेद् ऋक्संहितां यथा  
१४,०९६।०१५द्@००४_३२१०	अन्तर्जले वाथादित्ये तस्य पापं प्रणश्यति  
१४,०९६।०१५द्@००४_३२११	मम सूक्तं जपेद् यस् तु नित्यं मद्गतमानसः  
१४,०९६।०१५द्@००४_३२१२	युधिष्ठिर उवाच  
१४,०९६।०१५द्@००४_३२१२	न पापेन तु लिप्येत पद्मपत्रम् इवाम्भसा  
१४,०९६।०१५द्@००४_३२१३	कीदृशा ब्राह्मणाः पुण्या भावशुद्धाः सुरेश्वर  
१४,०९६।०१५द्@००४_३२१४	भगवान् उवाच  
१४,०९६।०१५द्@००४_३२१४	यत् कर्म सफलं नेति कथयस्व ममाच्युत  
१४,०९६।०१५द्@००४_३२१५	शृणु पाण्डव तत् सर्वं ब्राह्मणानां यथाक्रमम्  
१४,०९६।०१५द्@००४_३२१६	सफलं निष्फलं चैव तेषां कर्म ब्रवीमि ते  
१४,०९६।०१५द्@००४_३२१७	त्रिदण्डधारणं मौनं जटाधारणमुण्डनम्  
१४,०९६।०१५द्@००४_३२१८	वल्कलाजिनसंवासो व्रतचर्याभिषेचनम्  
१४,०९६।०१५द्@००४_३२१९	अग्निहोत्रं वने वासः स्वाध्यायं दानसत्क्रिया  
१४,०९६।०१५द्@००४_३२२०	सर्वाण्य् एतानि वै मिथ्या यदि भावो न निर्मलः  
१४,०९६।०१५द्@००४_३२२१	अग्निहोत्रं वृथा राजन् वृथा वेदास् तथैव च  
१४,०९६।०१५द्@००४_३२२२	शीलेन देवास् तुष्यन्ति श्रुतयस् तत्र कारणम्  
१४,०९६।०१५द्@००४_३२२३	क्षान्तं दान्तं जितक्रोधं जितात्मानं जितेन्द्रियम्  
१४,०९६।०१५द्@००४_३२२४	तम् अग्र्यं ब्राह्मणं मन्ये शेषाः शूद्रा इति स्मृताः  
१४,०९६।०१५द्@००४_३२२५	अग्निहोत्रव्रतपरान् स्वाध्यायनिरताञ् शुचीन्  
१४,०९६।०१५द्@००४_३२२६	उपवासरतान् दान्तांस् तान् देवा ब्राह्मणान् विदुः  
१४,०९६।०१५द्@००४_३२२७	न जातिः पूज्यते राजन् गुणाः कल्याणकारणाः  
१४,०९६।०१५द्@००४_३२२८	चण्डालम् अपि वृत्तस्थं तं देवा ब्राह्मणं विदुः  
१४,०९६।०१५द्@००४_३२२९	मनःशौचं कर्मशौचं कुलशौचं च भारत  
१४,०९६।०१५द्@००४_३२३०	शरीरशौचं वाक्शौचं शौचं पञ्चविधं स्मृतम्  
१४,०९६।०१५द्@००४_३२३१	पञ्चस्व् एतेषु शौचेषु हृदि शौचं विशिष्यते  
१४,०९६।०१५द्@००४_३२३२	हृदयस्य तु शौचेन स्वर्गं गच्छन्ति मानवाः  
१४,०९६।०१५द्@००४_३२३३	अग्निहोत्रपरिभ्रष्टः प्रसक्तः क्रयविक्रये  
१४,०९६।०१५द्@००४_३२३४	वर्णसङ्करकर्ता च ब्राह्मणो वृषलैः समः  
१४,०९६।०१५द्@००४_३२३५	यस्य वेदश्रुतिर् नष्टा कर्षकश् चापि यो द्विजः  
१४,०९६।०१५द्@००४_३२३६	विकर्मसेवी कौन्तेय स वै वृषल उच्यते  
१४,०९६।०१५द्@००४_३२३७	वृषो हि धर्मो विज्ञेयस् तस्य यः कुरुते लयम्  
१४,०९६।०१५द्@००४_३२३८	वृषलं तं विदुर् देवा निकृष्टं श्वपचाद् अपि  
१४,०९६।०१५द्@००४_३२३९	स्तुतिभिर् ब्रह्मपूताभिर् यः शूद्रं स्तौति मानवः  
१४,०९६।०१५द्@००४_३२४०	न च मां स्तौति पापात्मा स माम् आक्रोशयेद् भृशम्  
१४,०९६।०१५द्@००४_३२४१	श्वदृतौ तु यथा क्षीरं ब्रह्म वै वृषले तथा  
१४,०९६।०१५द्@००४_३२४२	दुष्टताम् एति तत् सर्वं शुना लीढं हविर् यथा  
१४,०९६।०१५द्@००४_३२४३	अङ्गानि वेदाश् चत्वारो मीमांसा न्यायविस्तरः  
१४,०९६।०१५द्@००४_३२४४	धर्मशास्त्रं पुराणं च विद्या ह्य् एताश् चतुर्दश  
१४,०९६।०१५द्@००४_३२४५	यान्य् उक्तानि मया सम्यग् विद्यास्थानानि भारत  
१४,०९६।०१५द्@००४_३२४६	उत्पन्नानि पवित्राणि पावनार्थं तथैव च  
१४,०९६।०१५द्@००४_३२४७	तस्मात् तानि न शूद्रस्य स्प्रष्टव्यानि युधिष्ठिर  
१४,०९६।०१५द्@००४_३२४८	सर्वं तच् छूद्रसंस्पृष्टम् अपवित्रं न संशयः  
१४,०९६।०१५द्@००४_३२४९	लोके त्रीण्य् अपवित्राणि पञ्चामेध्यानि भारत  
१४,०९६।०१५द्@००४_३२५०	श्वा च शूद्रः श्वपाकश् चेत्य् अपवित्राणि पाण्डव  
१४,०९६।०१५द्@००४_३२५१	देवलः कुक्कुटो यूप उदक्या वृषलीपतिः  
१४,०९६।०१५द्@००४_३२५२	पञ्चैते स्युर् अमेध्याश् च स्प्रष्टव्या न कथं चन  
१४,०९६।०१५द्@००४_३२५३	स्पृष्ट्वैतान् अष्ट वै विप्रः सचेलो जलम् आविशेत्  
१४,०९६।०१५द्@००४_३२५४	मद्भक्ताञ् शूद्रसामान्यान् अवमन्यन्ति ये नराः  
१४,०९६।०१५द्@००४_३२५५	नरकेष्व् एव तिष्ठन्ति वर्षकोटिं नराधमाः  
१४,०९६।०१५द्@००४_३२५६	चण्डालम् अपि मद्भक्तं नावमन्येत बुद्धिमान्  
१४,०९६।०१५द्@००४_३२५७	अवमत्य पतन्त्य् एव रौरवे नरके नराः  
१४,०९६।०१५द्@००४_३२५८	मम भक्तस्य भक्तेषु प्रीतिर् अभ्यधिका नृप  
१४,०९६।०१५द्@००४_३२५९	तस्मान् मद्भक्तभक्ताश् च पूजनीया विशेषतः  
१४,०९६।०१५द्@००४_३२६०	कीटपक्षिमृगाणां च मयि सन्न्यस्तचेतसाम्  
१४,०९६।०१५द्@००४_३२६१	उर्ध्वाम् एव गतिं विद्धि किं पुनर् ज्ञानिनां नृणाम्  
१४,०९६।०१५द्@००४_३२६२	पत्रं वाप्य् अथ वा पुष्पं फलं वा जलम् एव वा  
१४,०९६।०१५द्@००४_३२६३	ददाति मम शूद्रो ऽपि शिरसा धारयामि तत्  
१४,०९६।०१५द्@००४_३२६४	विप्रान् एवार्चयेद् भक्त्या शूद्रः प्रायेण मत्प्रियः  
१४,०९६।०१५द्@००४_३२६५	तेषां तेनैव रूपेण पूजां गृह्णामि भारत  
१४,०९६।०१५द्@००४_३२६६	वेदोक्तेनैव मार्गेण सर्वभूतहृदि स्थितम्  
१४,०९६।०१५द्@००४_३२६७	माम् अर्चयन्ति ते विप्रा मत्सायुज्यं व्रजन्ति ते  
१४,०९६।०१५द्@००४_३२६८	मद्भक्तानां हितायैव प्रादुर्भावः कृतो मया  
१४,०९६।०१५द्@००४_३२६९	प्रादुर्भावाकृतिः का चिद् अर्चनीया युधिष्ठिर  
१४,०९६।०१५द्@००४_३२७०	आसाम् अन्यतमां मूर्तिं यो मद्भक्त्या समर्चति  
१४,०९६।०१५द्@००४_३२७१	तेनैव परितुष्टो ऽहं भविष्यामि न संशयः  
१४,०९६।०१५द्@००४_३२७२	मृदा च मणिरत्नैश् च ताम्रेण रजतेन वा  
१४,०९६।०१५द्@००४_३२७३	कृत्वा प्रतिकृतिं कुर्याद् अर्चनां काञ्चनेन वा  
१४,०९६।०१५द्@००४_३२७४	पुण्यं दशगुणं विद्याद् एतेषाम् उत्तरोत्तरम्  
१४,०९६।०१५द्@००४_३२७५	जयकामो ऽर्चयेद् राजा विद्याकामो द्विजोत्तमः  
१४,०९६।०१५द्@००४_३२७६	वैश्यो वा धनकामस् तु शूद्रः पुण्यफलप्रियः  
१४,०९६।०१५द्@००४_३२७७	सर्वकामाः स्त्रियो वापि सर्वान् कामान् अवाप्नुयुः  
१४,०९६।०१५द्@००४_३२७७	युधिष्ठिर उवाच  
१४,०९६।०१५द्@००४_३२७८	कीदृशानां तु शूद्राणां नानुगृह्णासि चार्चनम्  
१४,०९६।०१५द्@००४_३२७९	भगवान् उवाच  
१४,०९६।०१५द्@००४_३२७९	उद्वेगस् तव कस्मात् तु तन् मे ब्रूहि सुरेश्वर  
१४,०९६।०१५द्@००४_३२८०	अव्रतेनाप्य् अभक्तेन स्पृष्टां शूद्रेण चार्चनाम्  
१४,०९६।०१५द्@००४_३२८१	तां वर्जयामि यत्नेन श्वपाकविहिताम् इव  
१४,०९६।०१५द्@००४_३२८२	नन्व् अहं शङ्करश् चापि गावो विप्रास् तथैव च  
१४,०९६।०१५द्@००४_३२८३	अश्वत्थो मम रूपाणि सत्यम् एतद् युधिष्ठिर  
१४,०९६।०१५द्@००४_३२८४	एतत् त्रयं हि मद्भक्तो नावमन्येत कर्हि चित्  
१४,०९६।०१५द्@००४_३२८५	अवमानितम् एतत् तु दहत्य् आसप्तमं कुलम्  
१४,०९६।०१५द्@००४_३२८६	अश्वत्थो ब्राह्मणा गावो मन्मयास् तारयन्ति ह  
१४,०९६।०१५द्@००४_३२८७	युधिष्ठिर उवाच  
१४,०९६।०१५द्@००४_३२८७	तस्माद् एतत् प्रयत्नेन त्रयं पूजय पाण्डव  
१४,०९६।०१५द्@००४_३२८८	ब्राह्मणेनैव देहेन शूद्रत्वं कथम् आप्नुयात्  
१४,०९६।०१५द्@००४_३२८९	भगवान् उवाच  
१४,०९६।०१५द्@००४_३२८९	ब्रह्म वा नश्यति कथं वक्तुं देव त्वम् अर्हसि  
१४,०९६।०१५द्@००४_३२९०	कूपस्नानं तु यो विप्रः कुर्याद् द्वादशवार्षिकम्  
१४,०९६।०१५द्@००४_३२९१	स तेनैव शरीरेण शूद्रत्वं यात्य् असंशयम्  
१४,०९६।०१५द्@००४_३२९२	यस् तु राजाश्रयेणैव जीवेद् द्वीदशवार्षिकम्  
१४,०९६।०१५द्@००४_३२९३	स शूद्रत्वं व्रजेद् विप्रो वेदानां पारगो ऽपि सन्  
१४,०९६।०१५द्@००४_३२९४	पत्तने नगरे वापि यो द्वादशसमा वसेत्  
१४,०९६।०१५द्@००४_३२९५	स शूद्रत्वं वसेद् विप्रो नात्र कार्या विचारणा  
१४,०९६।०१५द्@००४_३२९६	उत्पादयति यः पुत्रं शूद्रायां कामतो द्विजः  
१४,०९६।०१५द्@००४_३२९७	तस्य कायगतं ब्रह्म सद्य एव विनश्यति  
१४,०९६।०१५द्@००४_३२९८	मद्यपी स्त्रीमुखं मोहाद् आस्वादयति यो नरः  
१४,०९६।०१५द्@००४_३२९९	तस्य कायगतं ब्रह्म सद्य एव विनश्यति  
१४,०९६।०१५द्@००४_३३००	यः सोमलतिकां विप्रः केवलं भक्षयेद् वृथा  
१४,०९६।०१५द्@००४_३३०१	तस्य कायगतं ब्रह्म सद्य एव विनश्यति  
१४,०९६।०१५द्@००४_३३०२	मैथुनं कुरुते यस् तु जिह्वायां ब्राह्मणो नृप  
१४,०९६।०१५द्@००४_३३०३	तस्य कायगतं ब्रह्म सद्य एव विनश्यति  
१४,०९६।०१५द्@००४_३३०४	विप्रत्वं दुर्लभं प्राप्य दुर्मार्गैर् एवमादिभिः  
१४,०९६।०१५द्@००४_३३०५	विनाशयन्ति ये तत् तु ताञ् शोचामि युधिष्ठिर  
१४,०९६।०१५द्@००४_३३०६	तस्मात् सर्वप्रयत्नेन मत्प्रियो यो युधिष्ठिर  
१४,०९६।०१५द्@००४_३३०७	जातिभ्रंशकरं कर्म न कुर्याद् ईदृशं द्विजः  
१४,०९६।०१५द्@००४_३३०७	युधिष्ठिर उवाच  
१४,०९६।०१५द्@००४_३३०८	देशान्तरगते विप्रे संयुक्ते कालधर्मणा  
१४,०९६।०१५द्@००४_३३०९	भगवान् उवाच  
१४,०९६।०१५द्@००४_३३०९	शरीरनाशे सम्प्राप्ते कथं प्रेतविकल्पना  
१४,०९६।०१५द्@००४_३३१०	श्रूयताम् आहिताग्नेस् तु तथा भूतस्य संस्क्रिया  
१४,०९६।०१५द्@००४_३३११	पालाशवृन्तैः प्रतिमा कर्तव्या कल्पचोदिता  
१४,०९६।०१५द्@००४_३३१२	त्रीणि षष्टिशतान्य् आहुर् अस्थीन्य् अस्य नराधिप  
१४,०९६।०१५द्@००४_३३१३	तेषां विकल्पना कार्या यथाशास्त्रविनिश्चयम्  
१४,०९६।०१५द्@००४_३३१४	अशीत्यर्धं शिरसि च ग्रीवायां दश एव च  
१४,०९६।०१५द्@००४_३३१५	बाह्वोश् चापि शतं दद्याद् अङ्गुलीषु पुनर् दश  
१४,०९६।०१५द्@००४_३३१६	उरसि त्रिंशतं दद्याज् जठरे चापि विंशतिम्  
१४,०९६।०१५द्@००४_३३१७	वृषणे द्वादशार्धं तु शिश्ने चाष्टार्धम् एव च  
१४,०९६।०१५द्@००४_३३१८	दद्यात् तु शतम् ऊर्वोस् तु षष्ठ्यर्धं जानुजङ्घयोः  
१४,०९६।०१५द्@००४_३३१९	दश दद्याच् चरणयोर् एषा प्रेतस्य निष्कृतिः  
१४,०९६।०१५द्@००४_३३१९	युधिष्ठिर उवाच  
१४,०९६।०१५द्@००४_३३२०	विशेषतीर्थं सर्वेषाम् अशक्तानाम् अनुग्रहात्  
१४,०९६।०१५द्@००४_३३२१	भगवान् उवाच  
१४,०९६।०१५द्@००४_३३२१	भक्तानां तारणार्थं वै वक्तुम् अर्हसि धर्मतः  
१४,०९६।०१५द्@००४_३३२२	प्रवरं सर्वतीर्थानां सत्यं गायन्ति सामगाः  
१४,०९६।०१५द्@००४_३३२३	सत्यस्य वचनं तीर्थम् अहिंसा तीर्थम् उच्यते  
१४,०९६।०१५द्@००४_३३२४	तपस् तीर्थं दया तीर्थं शीलं तीर्थं युधिष्ठिर  
१४,०९६।०१५द्@००४_३३२५	अल्पसन्तोषणं तीर्थं नारी तीर्थं पतिव्रता  
१४,०९६।०१५द्@००४_३३२६	सन्तुष्टो ब्राह्मणस् तीर्थं ज्ञानं वा तीर्थम् उच्यते  
१४,०९६।०१५द्@००४_३३२७	मद्भक्तः सततं तीर्थं शङ्करस्य विशेषतः  
१४,०९६।०१५द्@००४_३३२८	यतयस् तीर्थम् इत्य् एव विद्वांसस् तीर्थम् उच्यते  
१४,०९६।०१५द्@००४_३३२९	शरण्यः पुरुषस् तीर्थम् अन्नदस् तीर्थम् उच्यते  
१४,०९६।०१५द्@००४_३३३०	त्रैलोक्ये ऽस्मिन् निरुद्विग्नो न बिभेमि कुतश् चन  
१४,०९६।०१५द्@००४_३३३१	न दिवा यदि वा रात्राव् उद्वेगः शूद्रलङ्घनात्  
१४,०९६।०१५द्@००४_३३३२	न भयं देवदैत्येभ्यो रक्षोभ्यश् चैव मे नृप  
१४,०९६।०१५द्@००४_३३३३	शूद्रवक्त्राच् च्युतं ब्रह्म भयं तु मम सुव्रत  
१४,०९६।०१५द्@००४_३३३४	तस्मात् सप्रणवं शूद्रो मन्नामापि न कीर्तयेत्  
१४,०९६।०१५द्@००४_३३३५	प्रणवं हि परं ब्रह्म नित्यं ब्रह्मविदो विदुः  
१४,०९६।०१५द्@००४_३३३६	द्विजशुश्रूषणं धर्मं शूद्राणां भक्तितो मयि  
१४,०९६।०१५द्@००४_३३३७	तेन गच्छन्ति ते स्वर्गं चिन्तयन्तो हि मां सदा  
१४,०९६।०१५द्@००४_३३३८	द्विजशुश्रूषया शूद्रः परं श्रेयो ऽधिगच्छति  
१४,०९६।०१५द्@००४_३३३९	द्विजशुश्रूषणाद् अन्यन् नास्ति शूद्रस्य निष्कृतिः  
१४,०९६।०१५द्@००४_३३४०	रागो द्वेषश् च मोहश् च पारुष्यं च नृशंसता  
१४,०९६।०१५द्@००४_३३४१	शाठ्यं च दीर्घवैरित्वम् अतिमानम् अनार्जवम्  
१४,०९६।०१५द्@००४_३३४२	अनृतं चापवादश् च पैशुन्यम् अतिलोभता  
१४,०९६।०१५द्@००४_३३४३	हिंसा स्तेयं मृषावादो वञ्चना रोषलोभता  
१४,०९६।०१५द्@००४_३३४४	अबुद्धिता च नास्तिक्यं भयम् आलस्यम् एव च  
१४,०९६।०१५द्@००४_३३४५	अशौचं चाकृतज्ञत्वं डम्भता स्तम्भ एव च  
१४,०९६।०१५द्@००४_३३४६	निकृतिश् चाप्य् अविज्ञानं जातके शूद्रम् आविशेत्  
१४,०९६।०१५द्@००४_३३४७	दृष्ट्वा पितामहः शूद्रम् अभिभूतं तु तामसैः  
१४,०९६।०१५द्@००४_३३४८	द्विजशुश्रूषणं धर्मं शूद्राणां तु प्रयुक्तवान्  
१४,०९६।०१५द्@००४_३३४९	नश्यन्ति तामसा भावाः शूद्रस्य द्विजभक्तितः  
१४,०९६।०१५द्@००४_३३५०	पत्रं पुष्पं फलं तोयं यो मे भक्त्या प्रयच्छति  
१४,०९६।०१५द्@००४_३३५१	तद् अहं भक्त्युपहृतं मूर्ध्ना गृह्णामि शूद्रतः  
१४,०९६।०१५द्@००४_३३५२	अन्त्यजो वापि यः कश् चित् सर्वपापसमन्वितः  
१४,०९६।०१५द्@००४_३३५३	यदि मां सततं ध्यायेत् सर्वपापैः प्रमुच्यते  
१४,०९६।०१५द्@००४_३३५४	विद्याविनयसम्पन्ना ब्राह्मणा वेदपारगाः  
१४,०९६।०१५द्@००४_३३५५	मयि भक्तिं न कुर्वन्ति चण्डालसदृशा हि ते  
१४,०९६।०१५द्@००४_३३५६	वृथा दत्तं वृथा जप्तं वृथा चेष्टं वृथा हुतम्  
१४,०९६।०१५द्@००४_३३५७	वृथातिथ्यं च तत् तस्य यो न भक्तो मम द्विजः  
१४,०९६।०१५द्@००४_३३५८	यत् कृतं च हुतं चापि यद् इष्टं दत्तम् एव च  
१४,०९६।०१५द्@००४_३३५९	अभक्तिमत् कृतं सर्वं राक्षसा एव भुञ्जते  
१४,०९६।०१५द्@००४_३३६०	स्थावरे जङ्गमे वापि सर्वभूतेषु पाण्डव  
१४,०९६।०१५द्@००४_३३६१	समत्वेन यदा कुर्यान् मद्भक्तो मित्रशत्रुषु  
१४,०९६।०१५द्@००४_३३६२	आनृशंस्यम् अहिंसा च दया सत्यम् अथार्जवम्  
१४,०९६।०१५द्@००४_३३६३	अद्रोहश् चैव भूतानां मद्भक्तानां व्रतं नृप  
१४,०९६।०१५द्@००४_३३६४	नम इत्य् एव यो ब्रूयान् मद्भक्तः श्रद्धयान्वितः  
१४,०९६।०१५द्@००४_३३६५	तस्याक्षयो भवेल् लोकः श्वपाकस्यापि पाण्डव  
१४,०९६।०१५द्@००४_३३६६	किं पुनर् ये यजन्ते मां याजका विधिपूर्वकम्  
१४,०९६।०१५द्@००४_३३६७	मद्भक्ता मद्गतप्राणाः कथयन्तश् च मां सदा  
१४,०९६।०१५द्@००४_३३६८	बहुवर्षसहस्राणि तपस् तप्यति यो नरः  
१४,०९६।०१५द्@००४_३३६९	नासौ पदम् अवाप्नोति मद्भक्तैर् यद् अवाप्यते  
१४,०९६।०१५द्@००४_३३७०	माम् एव तस्माद् राजेन्द्र ध्याहि नित्यम् अतन्द्रितः  
१४,०९६।०१५द्@००४_३३७१	अवाप्स्यसि ततः सिद्धिं द्रक्ष्यसे परमं पदम्  
१४,०९६।०१५द्@००४_३३७२	अपार्थकं प्रभाषन्ते शूद्रा भागवता इति  
१४,०९६।०१५द्@००४_३३७३	न शूद्रा भगवद्भक्ता विप्रा भागवताः स्मृताः  
१४,०९६।०१५द्@००४_३३७४	द्वादशाक्षरतत्त्वज्ञश् चतुर्व्यूहविभागवित्  
१४,०९६।०१५द्@००४_३३७५	अच्छिद्रः पञ्चकालज्ञः स वै भागवतः स्मृतः  
१४,०९६।०१५द्@००४_३३७६	ऋग्वेदेनैव मां होता यजुषाध्वर्युर् एव च  
१४,०९६।०१५द्@००४_३३७७	सामवेदेन चोद्गाता पुण्येनाभिष्टुवन्ति माम्  
१४,०९६।०१५द्@००४_३३७८	अथर्वशिरसा चैव नित्यम् आथर्वणा द्विजाः  
१४,०९६।०१५द्@००४_३३७९	स्तुवन्ति सततं ये मां ते ऽपि भागवताः स्मृताः  
१४,०९६।०१५द्@००४_३३८०	वेदाधीनाः सदा यज्ञा यज्ञाधीनास् तु देवताः  
१४,०९६।०१५द्@००४_३३८१	देवता ब्राह्मणाधीनास् तस्माद् विप्रास् तु देवताः  
१४,०९६।०१५द्@००४_३३८२	अनाश्रित्योच्छ्रयं नास्ति मुख्यम् आश्रयम् आश्रयेत्  
१४,०९६।०१५द्@००४_३३८३	रुद्रं समाश्रिता देवा रुद्रो ब्राह्मणम् आश्रितः  
१४,०९६।०१५द्@००४_३३८४	ब्रह्मा माम् आश्रितो राजन् नाहं कं चिद् उपाश्रितः  
१४,०९६।०१५द्@००४_३३८५	ममाश्रयो न कश् चित् तु सर्वेषाम् आश्रयो ह्य् अहम्  
१४,०९६।०१५द्@००४_३३८६	एवम् एतन् मया प्रोक्तं रहस्यम् इदम् उत्तमम्  
१४,०९६।०१५द्@००४_३३८७	धर्मप्रियस्य ते राजन् नित्यम् एवं समाचर  
१४,०९६।०१५द्@००४_३३८८	इदं पवित्रम् आख्यानं पुण्यं वेदेन सम्मितम्  
१४,०९६।०१५द्@००४_३३८९	यः पठेन् मामकं धर्मम् अहन्य् अहनि पाण्डव  
१४,०९६।०१५द्@००४_३३९०	धर्मो विवर्धते तस्य बुद्धिश् चापि प्रसीदति  
१४,०९६।०१५द्@००४_३३९१	पापक्षयम् उपैत्य् एव कल्याणं च विवर्धते  
१४,०९६।०१५द्@००४_३३९२	एतत् पुण्यं पवित्रं च पापनाशनम् उत्तमम्  
१४,०९६।०१५द्@००४_३३९३	श्रोतव्यं श्रद्धया युक्तैः श्रोत्रियैश् च विशेषतः  
१४,०९६।०१५द्@००४_३३९४	श्रावयेद् यस् त्व् इदं भक्त्या प्रयतो ऽथ शृणोति वा  
१४,०९६।०१५द्@००४_३३९५	स गच्छेन् मम सायुज्यं नात्र कार्या विचारणा  
१४,०९६।०१५द्@००४_३३९६	यश् चेदं श्रावयेच् छ्राद्धे मद्भक्तो मत्परायणः  
१४,०९६।०१५द्@००४_३३९७	वैशम्पायन उवाच  
१४,०९६।०१५द्@००४_३३९७	पितरस् तस्य तृप्यन्ति यावदाभूतसम्प्लवम्  
१४,०९६।०१५द्@००४_३३९८	श्रुत्वा भागवतान् धर्मान् साक्षाद् विष्णोर् जगद्गुरोः  
१४,०९६।०१५द्@००४_३३९९	प्रहृष्टमनसो भूत्वा चिन्तयन्तो ऽद्भुताः कथाः  
१४,०९६।०१५द्@००४_३४००	ऋषयः पाण्डवाश् चैव प्रणेमुस् तं जनार्दनम्  
१४,०९६।०१५द्@००४_३४०१	पूजयाम् आस गोविन्दं धर्मपुत्रः पुनः पुनः  
१४,०९६।०१५द्@००४_३४०२	देवा ब्रह्मर्षयः सिद्धा गन्धर्वाप्सरसस् तथा  
१४,०९६।०१५द्@००४_३४०३	भूता यक्षा ग्रहाश् चैव गुह्यका भुजगास् तथा  
१४,०९६।०१५द्@००४_३४०४	वालखिल्या महात्मानो योगिनस् तत्त्वदर्शिनः  
१४,०९६।०१५द्@००४_३४०५	तथा भागवताश् चापि पञ्चकालम् उपासकाः  
१४,०९६।०१५द्@००४_३४०६	कौतूहलसमायुक्ता भगवन् भक्तिम् आगताः  
१४,०९६।०१५द्@००४_३४०७	श्रुत्वा तु परमं पुण्यं वैष्णवं धर्मशासनम्  
१४,०९६।०१५द्@००४_३४०८	विमुक्तपापाः पूतास् ते संवृत्तास् तत्क्षणेन तु  
१४,०९६।०१५द्@००४_३४०९	प्रणम्य शिरसा विष्णुं प्रतिनन्द्य च तां कथाम्  
१४,०९६।०१५द्@००४_३४१०	द्रष्टारो द्वारकायां वै वयं सर्वे जगद्गुरुम्  
१४,०९६।०१५द्@००४_३४११	इति प्रहृष्टमनसो ययुर् देवगणैः सह  
१४,०९६।०१५द्@००४_३४१२	सर्वे ऋषिगणा राजन् ययुः स्वं स्वं निवेशनम्  
१४,०९६।०१५द्@००४_३४१३	गतेषु तेषु सर्वेषु केशवः केशिहा तदा  
१४,०९६।०१५द्@००४_३४१४	सस्मार दारुकं राजन् स च सात्यकिना सह  
१४,०९६।०१५द्@००४_३४१५	समीपस्थो ऽभवत् सूतो याहि देवेति चाब्रवीत्  
१४,०९६।०१५द्@००४_३४१६	ततो विषण्णवदनाः पाण्डवाः पुरुषोत्तमम्  
१४,०९६।०१५द्@००४_३४१७	अञ्जलिं मूर्ध्नि सन्धाय नेत्रैर् अश्रुपरिप्लुतैः  
१४,०९६।०१५द्@००४_३४१८	पिबन्तः सततं कृष्णं नोचुर् आर्ततरास् तदा  
१४,०९६।०१५द्@००४_३४१९	कृष्णो ऽपि भगवान् देवः पृथाम् आमन्त्र्य चार्तवत्  
१४,०९६।०१५द्@००४_३४२०	धृतराष्ट्रं च गान्धारीं विदुरं द्रौपदीं तथा  
१४,०९६।०१५द्@००४_३४२१	कृष्णद्वैपायनं व्यासम् ऋषीन् अन्यांश् च मन्त्रिणः  
१४,०९६।०१५द्@००४_३४२२	सुभद्राम् आत्मजयुताम् उत्तरां स्पृश्य पाणिना  
१४,०९६।०१५द्@००४_३४२३	निर्गत्य वेश्मनस् तस्माद् आरुरोह महारथम्  
१४,०९६।०१५द्@००४_३४२४	वाजिभिः सैन्यसुग्रीवमेघपुष्पबलाहकैः  
१४,०९६।०१५द्@००४_३४२५	युक्तं च ध्वजभूतेन पतगेन्द्रेण धीमता  
१४,०९६।०१५द्@००४_३४२६	अन्वारुरोह चाप्य् एनं प्रेम्णा राजा युधिष्ठिरः  
१४,०९६।०१५द्@००४_३४२७	अपास्य चाशु यन्तारं दारुकं सूतसत्तमम्  
१४,०९६।०१५द्@००४_३४२८	अभीशून् प्रतिजग्राह स्वयं कुरुपतिस् तदा  
१४,०९६।०१५द्@००४_३४२९	उपारुह्यार्जुनश् चापि चामरव्यजनं शुभम्  
१४,०९६।०१५द्@००४_३४३०	रुक्मदण्डं बृहन् मूर्ध्नि दुधावाभिप्रदक्षिणम्  
१४,०९६।०१५द्@००४_३४३१	छत्त्रं शतशलाकं च दिव्यमाल्योपशोभितम्  
१४,०९६।०१५द्@००४_३४३२	वैडूर्यमणिदण्डं च चामीकरविभूषितम्  
१४,०९६।०१५द्@००४_३४३३	दधार तरसा भीमः छत्त्रं तच् छार्ङ्गधन्विनः  
१४,०९६।०१५द्@००४_३४३४	भीमसेनार्जुनौ चापि यमौ चाप्य् अरिसूदनौ  
१४,०९६।०१५द्@००४_३४३५	पृष्ठतो ऽनुययुः कृष्णं मा शब्द इति हर्षिताः  
१४,०९६।०१५द्@००४_३४३६	त्रियोजने व्यतीते तु परिष्वज्य च पाण्डवान्  
१४,०९६।०१५द्@००४_३४३७	विसृज्य कृष्णस् तान् सर्वान् प्रणतान् द्वारकां ययौ  
१४,०९६।०१५द्@००४_३४३८	तथा प्रणम्य गोविन्दं तदा प्रभृति पाण्डवाः  
१४,०९६।०१५द्@००४_३४३९	कपिलाद्यानि दानानि ददुर् धर्मपरायणाः  
१४,०९६।०१५द्@००४_३४४०	मधुसूदनवाक्यानि स्मृत्वा स्मृत्वा पुनः पुनः  
१४,०९६।०१५द्@००४_३४४१	मनसा पूजयाम् आसुर् हृदयस्थानि पाण्डवाः  
१४,०९६।०१५द्@००४_३४४२	युधिष्ठिरस् तु धर्मात्मा हृदि कृत्वा जनार्दनम्  
१४,०९६।०१५द्@००४_३४४३	तद्भक्तस् तन्मना युक्तस् तद्याजी तत्परो ऽभवत्  
१४,०९६।०१५द्@००४_३४४४	एवम् एतत् पुरावृत्तं वैष्णवं धर्मशासनम्  
१४,०९६।०१५द्@००४_३४४५	मया ते कथितं राजन् पवित्रं पापनाशनम्  
१४,०९६।०१५द्@००४_३४४६	तच् छृणुष्व महाराज विष्णुप्रोक्तं कुरूद्वह  
१४,०९६।०१५द्@००४_३४४७	तेन गच्छसि नान्येन तद् विष्णोः परमं पदम्  
  
  
  
  
