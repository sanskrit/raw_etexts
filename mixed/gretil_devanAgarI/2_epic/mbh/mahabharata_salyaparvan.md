---
title: 'Mahabharata: Salyaparvan'

---
## Intro
  
  
  
  
Mahabharata: Salyaparvan  
  
  
  
  
% Mahabharata: Salyaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  


## पाठः
  
  
  
  
  
  
०९,००१।०००*०००१_०१	नारायणं नमस्कृत्य नरं चैव नरोत्तमम्  
०९,००१।०००*०००१_०२	देवीं सरस्वतीं चैव ततो जयम् उदीरयेत्  
०९,००१।००१	जनमेजय उवाच  
०९,००१।००१अ	एवं निपातिते कर्णे समरे सव्यसाचिना  
०९,००१।००१च्	अल्पावशिष्टाः कुरवः किम् अकुर्वत वै द्विज  
०९,००१।००२अ	उदीर्यमाणं च बलं दृष्ट्वा राजा सुयोधनः  
०९,००१।००२च्	पाण्डवैः प्राप्तकालं च किं प्रापद्यत कौरवः  
०९,००१।००३अ	एतद् इच्छाम्य् अहं श्रोतुं तद् आचक्ष्व द्विजोत्तम  
०९,००१।००३च्	न हि तृप्यामि पूर्वेषां शृण्वानश् चरितं महत्  
०९,००१।००४	वैशम्पायन उवाच  
०९,००१।००४अ	ततः कर्णे हते राजन् धार्तराष्ट्रः सुयोधनः  
०९,००१।००४च्	भृशं शोकार्णवे मग्नो निराशः सर्वतो ऽभवत्  
०९,००१।००५अ	हा कर्ण हा कर्ण इति शोचमानः पुनः पुनः  
०९,००१।००५च्	कृच्छ्रात् स्वशिबिरं प्रायाद् धतशेषैर् नृपैः सह  
०९,००१।००६अ	स समाश्वास्यमानो ऽपि हेतुभिः शास्त्रनिश्चितैः  
०९,००१।००६च्	राजभिर् नालभच् छर्म सूतपुत्रवधं स्मरन्  
०९,००१।००७अ	स दैवं बलवन् मत्वा भवितव्यं च पार्थिवः  
०९,००१।००७च्	सङ्ग्रामे निश्चयं कृत्वा पुनर् युद्धाय निर्ययौ  
०९,००१।००८अ	शल्यं सेनापतिं कृत्वा विधिवद् राजपुङ्गवः  
०९,००१।००८ब्*०००२_०१	मद्रराजं पुरस्कृत्य युद्धायोपजगाम ह  
०९,००१।००८च्	रणाय निर्ययौ राजा हतशेषैर् नृपैः सह  
०९,००१।००९अ	ततः सुतुमुलं युद्धं कुरुपाण्डवसेनयोः  
०९,००१।००९च्	बभूव भरतश्रेष्ठ देवासुररणोपमम्  
०९,००१।०१०अ	ततः शल्यो महाराज कृत्वा कदनम् आहवे  
०९,००१।०१०च्	पाण्डुसैन्यस्य मध्याह्ने धर्मराजेन पातितः  
०९,००१।०११अ	ततो दुर्योधनो राजा हतबन्धू रणाजिरात्  
०९,००१।०११च्	अपसृत्य ह्रदं घोरं विवेश रिपुजाद् भयात्  
०९,००१।०१२अ	अथापराह्णे तस्याह्नः परिवार्य महारथैः  
०९,००१।०१२ब्*०००३_०१	तथापराह्णे तत्रस्थं परिवार्य सुयोधनम्  
०९,००१।०१२च्	ह्रदाद् आहूय योगेन भीमसेनेन पातितः  
०९,००१।०१३अ	तस्मिन् हते महेष्वासे हतशिष्टास् त्रयो रथाः  
०९,००१।०१३अ*०००४_०१	**** **** सानुबन्धे सुयोधने  
०९,००१।०१३अ*०००४_०२	कृतवर्मा कृपो द्रौणिर्  
०९,००१।०१३ब्*०००५_०१	सुप्तं शिबिरम् आविश्य धृष्टद्युम्नपुरोगमान्  
०९,००१।०१३च्	संरभान् निशि राजेन्द्र जघ्नुः पाञ्चालसैनिकान्  
०९,००१।०१४अ	ततः पूर्वाह्णसमये शिबिराद् एत्य सञ्जयः  
०९,००१।०१४च्	प्रविवेश पुरीं दीनो दुःखशोकसमन्वितः  
०९,००१।०१५अ	प्रविश्य च पुरं तूर्णं भुजाव् उच्छ्रित्य दुःखितः  
०९,००१।०१५च्	वेपमानस् ततो राज्ञः प्रविवेश निवेशनम्  
०९,००१।०१६अ	रुरोद च नरव्याघ्र हा राजन्न् इति दुःखितः  
०९,००१।०१६च्	अहो बत विविग्नाः स्म निधनेन महात्मनः  
०९,००१।०१७अ	अहो सुबलवान् कालो गतिश् च परमा तथा  
०९,००१।०१७ब्*०००६_०१	विधिस् तु बलवान् अत्र पौरुषं तु निरर्थकम्  
०९,००१।०१७च्	शक्रतुल्यबलाः सर्वे यत्रावध्यन्त पार्थिवाः  
०९,००१।०१८अ	दृष्ट्वैव च पुरो राजञ् जनः सर्वः स सञ्जयम्  
०९,००१।०१८ब्*०००७_०१	क्लेशेन महता युक्तः सर्वतो राजसत्तम  
०९,००१।०१८च्	प्ररुरोद भृशोद्विग्नो हा राजन्न् इति सस्वरम्  
०९,००१।०१९अ	आकुमारं नरव्याघ्र तत् पुरं वै समन्ततः  
०९,००१।०१९च्	आर्तनादं महच् चक्रे श्रुत्वा विनिहतं नृपम्  
०९,००१।०२०अ	धावतश् चाप्य् अपश्यच् च तत्र त्रीन् पुरुषर्षभान्  
०९,००१।०२०च्	नष्टचित्तान् इवोन्मत्ताञ् शोकेन भृशपीडितान्  
०९,००१।०२०द्*०००८_०१	दृष्ट्वैव च नराञ् शीघ्रं व्याजहारातिदुःखितः  
०९,००१।०२१अ	तथा स विह्वलः सूतः प्रविश्य नृपतिक्षयम्  
०९,००१।०२१च्	ददर्श नृपतिश्रेष्ठं प्रज्ञाचक्षुषम् ईश्वरम्  
०९,००१।०२२अ	दृष्ट्वा चासीनम् अनघं समन्तात् परिवारितम्  
०९,००१।०२२च्	स्नुषाभिर् भरतश्रेष्ठ गान्धार्या विदुरेण च  
०९,००१।०२३अ	तथान्यैश् च सुहृद्भिश् च ज्ञातिभिश् च हितैषिभिः  
०९,००१।०२३च्	तम् एव चार्थं ध्यायन्तं कर्णस्य निधनं प्रति  
०९,००१।०२४अ	रुदन्न् एवाब्रवीद् वाक्यं राजानं जनमेजय  
०९,००१।०२४च्	नातिहृष्टमनाः सूतो बाष्पसन्दिग्धया गिरा  
०९,००१।०२४द्*०००९_०१	उवाच भरतश्रेष्ठं धृतराष्ट्रं जनाधिपम्  
०९,००१।०२५अ	सञ्जयो ऽहं नरव्याघ्र नमस् ते भरतर्षभ  
०९,००१।०२५च्	मद्राधिपो हतः शल्यः शकुनिः सौबलस् तथा  
०९,००१।०२५ए	उलूकः पुरुषव्याघ्र कैतव्यो दृढविक्रमः  
०९,००१।०२६अ	संशप्तका हताः सर्वे काम्बोजाश् च शकैः सह  
०९,००१।०२६च्	म्लेच्छाश् च पार्वतीयाश् च यवनाश् च निपातिताः  
०९,००१।०२७अ	प्राच्या हता महाराज दाक्षिणात्याश् च सर्वशः  
०९,००१।०२७च्	उदीच्या निहताः सर्वे प्रतीच्याश् च नराधिप  
०९,००१।०२७ए	राजानो राजपुत्राश् च सर्वतो निहता नृप  
०९,००१।०२८अ	दुर्योधनो हतो राजन् यथोक्तं पाण्डवेन च  
०९,००१।०२८च्	भग्नसक्थो महाराज शेते पांसुषु रूषितः  
०९,००१।०२८द्*००१०_०१	दुर्योधनस्य भीमेन भग्नाव् ऊरू सुतस्य ते  
०९,००१।०२८द्*००१०_०२	स भूमौ पतितः शेते पांशुभिः परिगुण्ठितः  
०९,००१।०२९अ	धृष्टद्युम्नो हतो राजञ् शिखण्डी चापराजितः  
०९,००१।०२९च्	उत्तमौजा युधामन्युस् तथा राजन् प्रभद्रकाः  
०९,००१।०३०अ	पाञ्चालाश् च नरव्याघ्राश् चेदयश् च निषूदिताः  
०९,००१।०३०च्	तव पुत्रा हताः सर्वे द्रौपदेयाश् च भारत  
०९,००१।०३०ए	कर्णपुत्रो हतः शूरो वृषसेनो महाबलः  
०९,००१।०३१अ	नरा विनिहताः सर्वे गजाश् च विनिपातिताः  
०९,००१।०३१च्	रथिनश् च नरव्याघ्र हयाश् च निहता युधि  
०९,००१।०३२अ	किञ्चिच्छेषं च शिबिरं तावकानां कृतं विभो  
०९,००१।०३२च्	पाण्डवानां च शूराणां समासाद्य परस्परम्  
०९,००१।०३३अ	प्रायः स्त्रीशेषम् अभवज् जगत् कालेन मोहितम्  
०९,००१।०३३च्	सप्त पाण्डवतः शेषा धार्तराष्ट्रास् तथा त्रयः  
०९,००१।०३४अ	ते चैव भ्रातरः पञ्च वासुदेवो ऽथ सात्यकिः  
०९,००१।०३४च्	कृपश् च कृतवर्मा च द्रौणिश् च जयतां वरः  
०९,००१।०३५अ	तवाप्य् एते महाराज रथिनो नृपसत्तम  
०९,००१।०३५च्	अक्षौहिणीनां सर्वासां समेतानां जनेश्वर  
०९,००१।०३५ए	एते शेषा महाराज सर्वे ऽन्ये निधनं गताः  
०९,००१।०३६अ	कालेन निहतं सर्वं जगद् वै भरतर्षभ  
०९,००१।०३६च्	दुर्योधनं वै पुरतः कृत्वा वैरस्य भारत  
०९,००१।०३७अ	एतच् छ्रुत्वा वचः क्रूरं धृतराष्ट्रो जनेश्वरः  
०९,००१।०३७च्	निपपात महाराज गतसत्त्वो महीतले  
०९,००१।०३८अ	तस्मिन् निपतिते भूमौ विदुरो ऽपि महायशाः  
०९,००१।०३८च्	निपपात महाराज राजव्यसनकर्शितः  
०९,००१।०३९अ	गान्धारी च नृपश्रेष्ठ सर्वाश् च कुरुयोषितः  
०९,००१।०३९च्	पतिताः सहसा भूमौ श्रुत्वा क्रूरं वचश् च ताः  
०९,००१।०४०अ	निःसञ्ज्ञं पतितं भूमौ तदासीद् राजमण्डलम्  
०९,००१।०४०च्	प्रलापयुक्ता महती कथा न्यस्ता पटे यथा  
०९,००१।०४१अ	कृच्छ्रेण तु ततो राजा धृतराष्ट्रो महीपतिः  
०९,००१।०४१च्	शनैर् अलभत प्राणान् पुत्रव्यसनकर्शितः  
०९,००१।०४२अ	लब्ध्वा तु स नृपः सञ्ज्ञां वेपमानः सुदुःखितः  
०९,००१।०४२च्	उदीक्ष्य च दिशः सर्वाः क्षत्तारं वाक्यम् अब्रवीत्  
०९,००१।०४३अ	विद्वन् क्षत्तर् महाप्राज्ञ त्वं गतिर् भरतर्षभ  
०९,००१।०४३च्	ममानाथस्य सुभृशं पुत्रैर् हीनस्य सर्वशः  
०९,००१।०४३ए	एवम् उक्त्वा ततो भूयो विसञ्ज्ञो निपपात ह  
०९,००१।०४४अ	तं तथा पतितं दृष्ट्वा बान्धवा ये ऽस्य के चन  
०९,००१।०४४च्	शीतैस् तु सिषिचुस् तोयैर् विव्यजुर् व्यजनैर् अपि  
०९,००१।०४५अ	स तु दीर्घेण कालेन प्रत्याश्वस्तो महीपतिः  
०९,००१।०४५च्	तूष्णीं दध्यौ महीपालः पुत्रव्यसनकर्शितः  
०९,००१।०४५ए	निःश्वसञ् जिह्मग इव कुम्भक्षिप्तो विशां पते  
०९,००१।०४६अ	सञ्जयो ऽप्य् अरुदत् तत्र दृष्ट्वा राजानम् आतुरम्  
०९,००१।०४६च्	तथा सर्वाः स्त्रियश् चैव गान्धारी च यशस्विनी  
०९,००१।०४७अ	ततो दीर्घेण कालेन विदुरं वाक्यम् अब्रवीत्  
०९,००१।०४७च्	धृतराष्ट्रो नरव्याघ्रो मुह्यमानो मुहुर् मुहुः  
०९,००१।०४८अ	गच्छन्तु योषितः सर्वा गान्धारी च यशस्विनी  
०९,००१।०४८च्	तथेमे सुहृदः सर्वे भ्रश्यते मे मनो भृशम्  
०९,००१।०४९अ	एवम् उक्तस् ततः क्षत्ता ताः स्त्रियो भरतर्षभ  
०९,००१।०४९च्	विसर्जयाम् आस शनैर् वेपमानः पुनः पुनः  
०९,००१।०५०अ	निश्चक्रमुस् ततः सर्वास् ताः स्त्रियो भरतर्षभ  
०९,००१।०५०च्	सुहृदश् च ततः सर्वे दृष्ट्वा राजानम् आतुरम्  
०९,००१।०५१अ	ततो नरपतिं तत्र लब्धसञ्ज्ञं परन्तप  
०९,००१।०५१ब्*००११_०१	गतिर् मे को भवेद् अद्य इति चिन्तासमाकुलः  
०९,००१।०५१च्	अवेक्ष्य सञ्जयो दीनो रोदमानं भृशातुरम्  
०९,००१।०५२अ	प्राञ्जलिर् निःश्वसन्तं च तं नरेन्द्रं मुहुर् मुहुः  
०९,००१।०५२ब्*००१२_०१	ज्ञातीन् स्त्रियो ऽथ निर्याप्य प्रविश्य विदुरः पुनः  
०९,००१।०५२ब्*००१२_०२	राजानं शोचमानस् तु तं शोचन्तं मुहुर् मुहुः  
०९,००१।०५२च्	समाश्वासयत क्षत्ता वचसा मधुरेण ह  
०९,००२।००१	वैशम्पायन उवाच  
०९,००२।००१अ	विसृष्टास्व् अथ नारीषु धृतराष्ट्रो ऽम्बिकासुतः  
०९,००२।००१च्	विललाप महाराज दुःखाद् दुःखतरं गतः  
०९,००२।००२अ	सधूमम् इव निःश्वस्य करौ धुन्वन् पुनः पुनः  
०९,००२।००२च्	विचिन्त्य च महाराज ततो वचनम् अब्रवीत्  
०९,००२।००२द्*००१३_०१	यच् छ्रुत्वा सुहृदां चातिकरुणा समजायत  
०९,००२।००३अ	अहो बत महद् दुःखं यद् अहं पाण्डवान् रणे  
०९,००२।००३च्	क्षेमिणश् चाव्ययांश् चैव त्वत्तः सूत शृणोमि वै  
०९,००२।००४अ	वज्रसारमयं नूनं हृदयं सुदृढं मम  
०९,००२।००४च्	यच् छ्रुत्वा निहतान् पुत्रान् दीर्यते न सहस्रधा  
०९,००२।००५अ	चिन्तयित्वा वचस् तेषां बालक्रीडां च सञ्जय  
०९,००२।००५च्	अद्य श्रुत्वा हतान् पुत्रान् भृशं मे दीर्यते मनः  
०९,००२।००६अ	अन्धत्वाद् यदि तेषां तु न मे रूपनिदर्शनम्  
०९,००२।००६च्	पुत्रस्नेहकृता प्रीतिर् नित्यम् एतेषु धारिता  
०९,००२।००७अ	बालभावम् अतिक्रान्तान् यौवनस्थांश् च तान् अहम्  
०९,००२।००७च्	मध्यप्राप्तांस् तथा श्रुत्वा हृष्ट आसं तथानघ  
०९,००२।००८अ	तान् अद्य निहताञ् श्रुत्वा हृतैश्वर्यान् हृतौजसः  
०९,००२।००८च्	न लभे वै क्व चिच् छान्तिं पुत्राधिभिर् अभिप्लुतः  
०९,००२।००९अ	एह्य् एहि पुत्र राजेन्द्र ममानाथस्य साम्प्रतम्  
०९,००२।००९च्	त्वया हीनो महाबाहो कां नु यास्याम्य् अहं गतिम्  
०९,००२।०१०अ	गतिर् भूत्वा महाराज ज्ञातीनां सुहृदां तथा  
०९,००२।०१०च्	अन्धं वृद्धं च मां वीर विहाय क्व नु गच्छसि  
०९,००२।०११अ	सा कृपा सा च ते प्रीतिः सा च राजन् सुमानिता  
०९,००२।०११च्	कथं विनिहतः पार्थैः संयुगेष्व् अपराजितः  
०९,००२।०१२अ	कथं त्वं पृथिवीपालान् भुक्त्वा तात समागतान्  
०९,००२।०१२च्	शेषे विनिहतो भूमौ प्राकृतः कुनृपो यथा  
०९,००२।०१३अ	को नु माम् उत्थितं काल्ये तात तातेति वक्ष्यति  
०९,००२।०१३च्	महाराजेति सततं लोकनाथेति चासकृत्  
०९,००२।०१४अ	परिष्वज्य च मां कण्ठे स्नेहेनाक्लिन्नलोचनः  
०९,००२।०१४च्	अनुशाधीति कौरव्य तत् साधु वद मे वचः  
०९,००२।०१५अ	ननु नामाहम् अश्रौषं वचनं तव पुत्रक  
०९,००२।०१५च्	भूयसी मम पृथ्वीयं यथा पार्थस्य नो तथा  
०९,००२।०१६अ	भगदत्तः कृपः शल्य आवन्त्यो ऽथ जयद्रथः  
०९,००२।०१६च्	भूरिश्रवाः सोमदत्तो महाराजो ऽथ बाह्लिकः  
०९,००२।०१७अ	अश्वत्थामा च भोजश् च मागधश् च महाबलः  
०९,००२।०१७च्	बृहद्बलश् च काशीशः शकुनिश् चापि सौबलः  
०९,००२।०१८अ	म्लेच्छाश् च बहुसाहस्राः शकाश् च यवनैः सह  
०९,००२।०१८च्	सुदक्षिणश् च काम्बोजस् त्रिगर्ताधिपतिस् तथा  
०९,००२।०१९अ	भीष्मः पितामहश् चैव भारद्वाजो ऽथ गौतमः  
०९,००२।०१९च्	श्रुतायुश् चाच्युतायुश् च शतायुश् चापि वीर्यवान्  
०९,००२।०२०अ	जलसन्धो ऽथार्श्यशृङ्गी राक्षसश् चाप्य् अलायुधः  
०९,००२।०२०च्	अलम्बुसो महाबाहुः सुबाहुश् च महारथः  
०९,००२।०२१अ	एते चान्ये च बहवो राजानो राजसत्तम  
०९,००२।०२१च्	मदर्थम् उद्यताः सर्वे प्राणांस् त्यक्त्वा रणे प्रभो  
०९,००२।०२२अ	येषां मध्ये स्थितो युद्धे भ्रातृभिः परिवारितः  
०९,००२।०२२च्	योधयिष्याम्य् अहं पार्थान् पाञ्चालांश् चैव सर्वशः  
०९,००२।०२३अ	चेदींश् च नृपशार्दूल द्रौपदेयांश् च संयुगे  
०९,००२।०२३च्	सात्यकिं कुन्तिभोजं च राक्षसं च घटोत्कचम्  
०९,००२।०२४अ	एको ऽप्य् एषां महाराज समर्थः सन्निवारणे  
०९,००२।०२४च्	समरे पाण्डवेयानां सङ्क्रुद्धो ह्य् अभिधावताम्  
०९,००२।०२४ए	किं पुनः सहिता वीराः कृतवैराश् च पाण्डवैः  
०९,००२।०२५अ	अथ वा सर्व एवैते पाण्डवस्यानुयायिभिः  
०९,००२।०२५च्	योत्स्यन्ति सह राजेन्द्र हनिष्यन्ति च तान् मृधे  
०९,००२।०२६अ	कर्णस् त्व् एको मया सार्धं निहनिष्यति पाण्डवान्  
०९,००२।०२६च्	ततो नृपतयो वीराः स्थास्यन्ति मम शासने  
०९,००२।०२७अ	यश् च तेषां प्रणेता वै वासुदेवो महाबलः  
०९,००२।०२७च्	न स सन्नह्यते राजन्न् इति माम् अब्रवीद् वचः  
०९,००२।०२८अ	तस्याहं वदतः सूत बहुशो मम सन्निधौ  
०९,००२।०२८च्	युक्तितो ह्य् अनुपश्यामि निहतान् पाण्डवान् मृधे  
०९,००२।०२९अ	तेषां मध्ये स्थिता यत्र हन्यन्ते मम पुत्रकाः  
०९,००२।०२९च्	व्यायच्छमानाः समरे किम् अन्यद् भागधेयतः  
०९,००२।०३०अ	भीष्मश् च निहतो यत्र लोकनाथः प्रतापवान्  
०९,००२।०३०च्	शिखण्डिनं समासाद्य मृगेन्द्र इव जम्बुकम्  
०९,००२।०३१अ	द्रोणश् च ब्राह्मणो यत्र सर्वशस्त्रास्त्रपारगः  
०९,००२।०३१च्	निहतः पाण्डवैः सङ्ख्ये किम् अन्यद् भागधेयतः  
०९,००२।०३१द्*००१४_०१	कर्णश् च निहतः सङ्ख्ये दिव्यास्त्रज्ञो महाबलः  
०९,००२।०३२अ	भूरिश्रवा हतो यत्र सोमदत्तश् च संयुगे  
०९,००२।०३२च्	बाह्लीकश् च महाराज किम् अन्यद् भागधेयतः  
०९,००२।०३२द्*००१५_०१	भगदत्तो हतो यत्र गजयुद्धविशारदः  
०९,००२।०३२द्*००१५_०२	जयद्रथश् च निहतः किम् अन्यद् भागधेयतः  
०९,००२।०३३अ	सुदक्षिणो हतो यत्र जलसन्धश् च कौरवः  
०९,००२।०३३च्	श्रुतायुश् चाच्युतायुश् च किम् अन्यद् भागधेयतः  
०९,००२।०३३द्*००१६_०१	महाबलस् तथा पाण्ड्यः सर्वशस्त्रास्त्रपारगः  
०९,००२।०३३द्*००१६_०२	निहतः पाण्डवैः सङ्ख्ये किम् अन्यद् भागधेयतः  
०९,००२।०३४अ	बृहद्बलो हतो यत्र मागधश् च महाबलः  
०९,००२।०३४ब्*००१७_०१	उग्रायुधश् च विक्रान्तः प्रतिमानं धनुष्मताम्  
०९,००२।०३४ब्*००१८_०१	शतायुश् चैव विक्रान्तः किम् अन्यद् भागधेयतः  
०९,००२।०३४च्	आवन्त्यो निहतो यत्र त्रिगर्तश् च जनाधिपः  
०९,००२।०३४ए	संशप्तकाश् च बहवः किम् अन्यद् भागधेयतः  
०९,००२।०३४ड़्*००१९_०१	**** **** शकुनिश् चापि सौबलः  
०९,००२।०३४ड़्*००१९_०२	त्रिगर्तश् च महाबाहुः संशप्ताश् च महाबलाः  
०९,००२।०३४ड़्*००२०_०१	यत्र शूरा महेष्वासा मदर्थे त्यक्तजीविताः  
०९,००२।०३४ड़्*००२०_०२	निहता भीमसेनेन किम् अन्यद् भागधेयतः  
०९,००२।०३५अ	अलम्बुसस् तथा राजन् राक्षसश् चाप्य् अलायुधः  
०९,००२।०३५च्	आर्श्यशृङ्गश् च निहतः किम् अन्यद् भागधेयतः  
०९,००२।०३६अ	नारायणा हता यत्र गोपाला युद्धदुर्मदाः  
०९,००२।०३६च्	म्लेच्छाश् च बहुसाहस्राः किम् अन्यद् भागधेयतः  
०९,००२।०३७अ	शकुनिः सौबलो यत्र कैतव्यश् च महाबलः  
०९,००२।०३७च्	निहतः सबलो वीरः किम् अन्यद् भागधेयतः  
०९,००२।०३७द्*००२१_०१	एते चान्ये च बहवः कृतास्त्रा युद्धदुर्मदाः  
०९,००२।०३८अ	राजानो राजपुत्राश् च शूराः परिघबाहवः  
०९,००२।०३८च्	निहता बहवो यत्र किम् अन्यद् भागधेयतः  
०९,००२।०३८द्*००२२_०१	यत्र शूरा महेष्वासाः कृतास्त्रा युद्धदुर्मदाः  
०९,००२।०३८द्*००२३_०१	यत्र शूरा महात्मानः सर्वशास्त्रास्त्रपारगाः  
०९,००२।०३८द्*००२४_०१	बहवो निहताः सूत महेन्द्रसमविक्रमाः  
०९,००२।०३९अ	नानादेशसमावृत्ताः क्षत्रिया यत्र सञ्जय  
०९,००२।०३९च्	निहताः समरे सर्वे किम् अन्यद् भागधेयतः  
०९,००२।०४०अ	पुत्राश् च मे विनिहताः पौत्राश् चैव महाबलाः  
०९,००२।०४०ब्*००२५_०१	दुर्योधनो हतो यत्र पुत्रश् चास्य महात्मनः  
०९,००२।०४०च्	वयस्या भ्रातरश् चैव किम् अन्यद् भागधेयतः  
०९,००२।०४०द्*००२६_०१	पार्थेन संयुगे घोरे किम् अन्यद् भागधेयतः  
०९,००२।०४१अ	भागधेयसमायुक्तो ध्रुवम् उत्पद्यते नरः  
०९,००२।०४१च्	यश् च भाग्यसमायुक्तः स शुभं प्राप्नुयान् नरः  
०९,००२।०४२अ	अहं वियुक्तः स्वैर् भाग्यैः पुत्रैश् चैवेह सञ्जय  
०९,००२।०४२च्	कथम् अद्य भविष्यामि वृद्धः शत्रुवशं गतः  
०९,००२।०४३अ	नान्यद् अत्र परं मन्ये वनवासाद् ऋते प्रभो  
०९,००२।०४३च्	सो ऽहं वनं गमिष्यामि निर्बन्धुर् ज्ञातिसङ्क्षये  
०९,००२।०४४अ	न हि मे ऽन्यद् भवेच् छ्रेयो वनाभ्युपगमाद् ऋते  
०९,००२।०४४च्	इमाम् अवस्थां प्राप्तस्य लूनपक्षस्य सञ्जय  
०९,००२।०४५अ	दुर्योधनो हतो यत्र शल्यश् च निहतो युधि  
०९,००२।०४५च्	दुःशासनो विशस्तश् च विकर्णश् च महाबलः  
०९,००२।०४६अ	कथं हि भीमसेनस्य श्रोष्ये ऽहं शब्दम् उत्तमम्  
०९,००२।०४६च्	एकेन समरे येन हतं पुत्रशतं मम  
०९,००२।०४७अ	असकृद् वदतस् तस्य दुर्योधनवधेन च  
०९,००२।०४७च्	दुःखशोकाभिसन्तप्तो न श्रोष्ये परुषा गिरः  
०९,००२।०४८अ	एवं स शोकसन्तप्तः पार्थिवो हतबान्धवः  
०९,००२।०४८च्	मुहुर् मुहुर् मुह्यमानः पुत्राधिभिर् अभिप्लुतः  
०९,००२।०४९अ	विलप्य सुचिरं कालं धृतराष्ट्रो ऽम्बिकासुतः  
०९,००२।०४९च्	दीर्घम् उष्णं च निःश्वस्य चिन्तयित्वा पराभवम्  
०९,००२।०५०अ	दुःखेन महता राजा सन्तप्तो भरतर्षभ  
०९,००२।०५०च्	पुनर् गावल्गणिं सूतं पर्यपृच्छद् यथातथम्  
०९,००२।०५१अ	भीष्मद्रोणौ हतौ श्रुत्वा सूतपुत्रं च पातितम्  
०९,००२।०५१च्	सेनापतिं प्रणेतारं किम् अकुर्वत मामकाः  
०९,००२।०५१द्*००२७_०१	तथा शल्यं महेष्वासं मद्राणाम् ईश्वरं विभुम्  
०९,००२।०५२अ	यं यं सेनाप्रणेतारं युधि कुर्वन्ति मामकाः  
०९,००२।०५२च्	अचिरेणैव कालेन तं तं निघ्नन्ति पाण्डवाः  
०९,००२।०५३अ	रणमूर्ध्नि हतो भीष्मः पश्यतां वः किरीटिना  
०९,००२।०५३च्	एवम् एव हतो द्रोणः सर्वेषाम् एव पश्यताम्  
०९,००२।०५४अ	एवम् एव हतः कर्णः सूतपुत्रः प्रतापवान्  
०९,००२।०५४च्	स राजकानां सर्वेषां पश्यतां वः किरीटिना  
०९,००२।०५५अ	पूर्वम् एवाहम् उक्तो वै विदुरेण महात्मना  
०९,००२।०५५च्	दुर्योधनापराधेन प्रजेयं विनशिष्यति  
०९,००२।०५६अ	के चिन् न सम्यक् पश्यन्ति मूढाः सम्यक् तथापरे  
०९,००२।०५६च्	तद् इदं मम मूढस्य तथाभूतं वचः स्म ह  
०९,००२।०५७अ	यद् अब्रवीन् मे धर्मात्मा विदुरो दीर्घदर्शिवान्  
०९,००२।०५७च्	तत् तथा समनुप्राप्तं वचनं सत्यवादिनः  
०९,००२।०५८अ	दैवोपहतचित्तेन यन् मयापकृतं पुरा  
०९,००२।०५८च्	अनयस्य फलं तस्य ब्रूहि गावल्गणे पुनः  
०९,००२।०५९अ	को वा मुखम् अनीकानाम् आसीत् कर्णे निपातिते  
०९,००२।०५९च्	अर्जुनं वासुदेवं च को वा प्रत्युद्ययौ रथी  
०९,००२।०६०अ	के ऽरक्षन् दक्षिणं चक्रं मद्रराजस्य संयुगे  
०९,००२।०६०च्	वामं च योद्धुकामस्य के वा वीरस्य पृष्ठतः  
०९,००२।०६१अ	कथं च वः समेतानां मद्रराजो महाबलः  
०९,००२।०६१च्	निहतः पाण्डवैः सङ्ख्ये पुत्रो वा मम सञ्जय  
०९,००२।०६२अ	ब्रूहि सर्वं यथातत्त्वं भरतानां महाक्षयम्  
०९,००२।०६२च्	यथा च निहतः सङ्ख्ये पुत्रो दुर्योधनो मम  
०९,००२।०६३अ	पाञ्चालाश् च यथा सर्वे निहताः सपदानुगाः  
०९,००२।०६३च्	धृष्टद्युम्नः शिखण्डी च द्रौपद्याः पञ्च चात्मजाः  
०९,००२।०६४अ	पाण्डवाश् च यथा मुक्तास् तथोभौ सात्वतौ युधि  
०९,००२।०६४च्	कृपश् च कृतवर्मा च भारद्वाजस्य चात्मजः  
०९,००२।०६५अ	यद् यथा यादृशं चैव युद्धं वृत्तं च साम्प्रतम्  
०९,००२।०६५च्	अखिलं श्रोतुम् इच्छामि कुशलो ह्य् असि सञ्जय  
०९,००३।००१	सञ्जय उवाच  
०९,००३।००१अ	शृणु राजन्न् अवहितो यथा वृत्तो महान् क्षयः  
०९,००३।००१च्	कुरूणां पाण्डवानां च समासाद्य परस्परम्  
०९,००३।००२अ	निहते सूतपुत्रे तु पाण्डवेन महात्मना  
०९,००३।००२च्	विद्रुतेषु च सैन्येषु समानीतेषु चासकृत्  
०९,००३।००२द्@००१_०००१	घोरे मनुष्यदेहानाम् आजौ गजवरक्षये  
०९,००३।००२द्@००१_०००२	यत् तत् कर्णे हते पार्थः सिंहनादम् अथाकरोत्  
०९,००३।००२द्@००१_०००३	तदा तव सुतान् राजन् प्राविशत् सुमहद् भयम्  
०९,००३।००२द्@००१_०००४	न सन्धातुम् अनीकानि न चैवाथ पराक्रमे  
०९,००३।००२द्@००१_०००५	आसीद् बुद्धिर् हते कर्णे तव योधस्य कस्य चित्  
०९,००३।००२द्@००१_०००६	वणिजो नावि भिन्नायाम् अगाधे विप्लवा इव  
०९,००३।००२द्@००१_०००७	अपारे पारम् इच्छन्तो हते द्वीपे किरीटिना  
०९,००३।००२द्@००१_०००८	सूतपुत्रे हते राजन् वित्रस्ताः शरविक्षताः  
०९,००३।००२द्@००१_०००९	अनाथा नाथम् इच्छन्तो मृगाः सिंहार्दिता इव  
०९,००३।००२द्@००१_००१०	भग्नशृङ्गा इव वृषाः शीर्णदंष्ट्रा इवोरगाः  
०९,००३।००२द्@००१_००११	प्रत्युपायाम सायाह्ने निर्जिताः सव्यसाचिना  
०९,००३।००२द्@००१_००१२	हतप्रवीरा विध्वस्ता निकृत्ता निशितैः शरैः  
०९,००३।००२द्@००१_००१३	सूतपुत्रे हते राजन् पुत्रास् ते प्राद्रवन् भयात्  
०९,००३।००२द्@००१_००१४	विशस्त्रकवचाः सर्वे कान्दिशीका विचेतसः  
०९,००३।००२द्@००१_००१५	अन्योन्यम् अभिनिघ्नन्तो वीक्षमाणा भयार्दिताः  
०९,००३।००२द्@००१_००१६	माम् एव नूनं बीभत्सुर् माम् एव च वृकोदरः  
०९,००३।००२द्@००१_००१७	अभियातीति मन्वानाः पेतुर् मम्लुश् च भारत  
०९,००३।००२द्@००१_००१८	हयान् अन्ये गजान् अन्ये रथान् अन्ये महारथाः  
०९,००३।००२द्@००१_००१९	आरुह्य जवसम्पन्नान् पादातान् प्रजहुर् भयात्  
०९,००३।००२द्@००१_००२०	कुञ्जरैः स्यन्दना भग्नाः सादिनश् च महारथैः  
०९,००३।००२द्@००१_००२१	पदातिसङ्घाश् चाश्वौघैः पलायद्भिर् भृशं हताः  
०९,००३।००२द्@००१_००२२	व्यालतस्करसङ्कीर्णे सार्थहीना यथा वने  
०९,००३।००२द्@००१_००२३	तथा त्वदीया निहते सूतपुत्रे तदाभवन्  
०९,००३।००२द्@००१_००२४	हतारोहास् तथा नागाश् छिन्नहस्तास् तथापरे  
०९,००३।००२द्@००१_००२५	सर्वं पार्थमयं लोकम् अपश्यन् वै भयार्दिताः  
०९,००३।००२द्@००१_००२६	तान् प्रेक्ष्य द्रवतः सर्वान् भीमसेनभयार्दितान्  
०९,००३।००२द्@००१_००२७	दुर्योधनो ऽथ स्वं सूतं हाहाकृत्वेदम् अब्रवीत्  
०९,००३।००२द्@००१_००२८	नातिक्रमिष्यते पार्थो धनुष्पाणिम् अवस्थितम्  
०९,००३।००२द्@००१_००२९	जघने युध्यमानं मां तूर्णम् अश्वान् प्रचोदय  
०९,००३।००२द्@००१_००३०	समरे युध्यमानं हि कौन्तेयो मां धनञ्जयः  
०९,००३।००२द्@००१_००३१	नोत्सहेताभ्यतिक्रान्तुं वेलाम् इव महार्णवः  
०९,००३।००२द्@००१_००३२	अद्यार्जुनं सगोविन्दं मानिनं च वृकोदरम्  
०९,००३।००२द्@००१_००३३	निहत्य शिष्टाञ् शत्रूंश् च कर्णस्यानृण्यम् आप्नुयाम्  
०९,००३।००२द्@००१_००३४	तच् छ्रुत्वा कुरुराजस्य शूरार्यसदृशं वचः  
०९,००३।००२द्@००१_००३५	सूतो हेमपरिच्छन्नाञ् शनैर् अश्वान् अचोदयत्  
०९,००३।००२द्@००१_००३६	गजाश्वरथहीनास् तु पादाताश् चैव मारिष  
०९,००३।००२द्@००१_००३७	पञ्चविंशतिसाहस्राः प्राद्रवञ् शनकैर् इव  
०९,००३।००२द्@००१_००३८	तान् भीमसेनः सङ्क्रुद्धो धृष्टद्युम्नश् च पार्षतः  
०९,००३।००२द्@००१_००३९	बलेन चतुरङ्गेण परिक्षिप्याहनच् छरैः  
०९,००३।००२द्@००१_००४०	प्रत्ययुध्यन्त ते सर्वे भीमसेनं सपार्षतम्  
०९,००३।००२द्@००१_००४१	पार्थपार्षतयोश् चान्ये जगृहुस् तत्र नामनी  
०९,००३।००२द्@००१_००४२	अक्रुध्यत रणे भीमस् तैर् मृधे प्रत्यवस्थितैः  
०९,००३।००२द्@००१_००४३	सो ऽवतीर्य रथात् तूर्णं गदापाणिर् अयुध्यत  
०९,००३।००२द्@००१_००४४	न तान् रथस्थो भूमिष्ठान् धर्मापेक्षी वृकोदरः  
०९,००३।००२द्@००१_००४५	योधयाम् आस कौन्तेयो भुजवीर्यं समाश्रितः  
०९,००३।००२द्@००१_००४६	जातरूपपरिच्छन्नां प्रगृह्य महतीं गदाम्  
०९,००३।००२द्@००१_००४७	न्यवधीत् तावकान् सर्वान् दण्डपाणिर् इवान्तकः  
०९,००३।००२द्@००१_००४८	पदातयो हि संरब्धास् त्यक्तजीवितबान्धवाः  
०९,००३।००२द्@००१_००४९	भीमम् अभ्यद्रवन् सङ्ख्ये पतङ्गा ज्वलनं यथा  
०९,००३।००२द्@००१_००५०	आसाद्य भीमसेनं ते संरब्धा युद्धदुर्मदाः  
०९,००३।००२द्@००१_००५१	विनेशुः सहसा दृष्ट्वा भूतग्रामा इवान्तकम्  
०९,००३।००२द्@००१_००५२	श्येनवद् व्यचरद् भीमः खड्गेन गदया तथा  
०९,००३।००२द्@००१_००५३	पञ्चविंशतिसाहस्रांस् तावकानाम् अपोथयत्  
०९,००३।००२द्@००१_००५४	हत्वा तत् पुरुषानीकं भीमः सत्यपराक्रमः  
०९,००३।००२द्@००१_००५५	धृष्टद्युम्नं पुरस्कृत्य पुनस् तस्थौ महाबलः  
०९,००३।००२द्@००१_००५६	धनञ्जयो रथानीकम् अन्वपद्यत वीर्यवान्  
०९,००३।००२द्@००१_००५७	माद्रीपुत्रौ च शकुनिं सात्यकिश् च महाबलः  
०९,००३।००२द्@००१_००५८	जवेनाभ्यपतन् हृष्टा घ्नन्तो दौर्योधनं बलम्  
०९,००३।००२द्@००१_००५९	तस्याश्ववारान् सुबहूंस् ते निहत्य शितैः शरैः  
०९,००३।००२द्@००१_००६०	तम् अन्वधावंस् त्वरितास् तत्र युद्धम् अवर्तत  
०९,००३।००२द्@००१_००६१	ततो धनञ्जयो राजन् रथानीकम् अगाहत  
०९,००३।००२द्@००१_००६२	विश्रुतं त्रिषु लोकेषु गाण्डीवं व्याक्षिपन् धनुः  
०९,००३।००२द्@००१_००६३	कृष्णसारथिम् आयान्तं दृष्ट्वा श्वेतहयं रथम्  
०९,००३।००२द्@००१_००६४	अर्जुनं चापि योद्धारं त्वदीयाः प्राद्रवन् भयात्  
०९,००३।००२द्@००१_००६५	विप्रहीनरथाश्वाश् च शरैश् च परिवारिताः  
०९,००३।००२द्@००१_००६६	पञ्चविंशतिसाहस्राः पार्थम् आर्छन् पदातयः  
०९,००३।००२द्@००१_००६७	हत्वा तत् पुरुषानीकं पाञ्चालानां महारथः  
०९,००३।००२द्@००१_००६८	भीमसेनं पुरस्कृत्य न चिरात् प्रत्यदृश्यत  
०९,००३।००२द्@००१_००६९	महाधनुर्धरः श्रीमान् अमित्रगणमर्दनः  
०९,००३।००२द्@००१_००७०	पुत्रः पाञ्चालराजस्य धृष्टद्युम्नो महायशाः  
०९,००३।००२द्@००१_००७१	पारावतसवर्णाश्वं कोविदारवरध्वजम्  
०९,००३।००२द्@००१_००७२	धृष्टद्युम्नं रणे दृष्ट्वा त्वदीयाः प्राद्रवन् भयात्  
०९,००३।००२द्@००१_००७३	गान्धारराजं शीघ्रास्त्रम् अनुसृत्य यशस्विनौ  
०९,००३।००२द्@००१_००७४	नचिरात् प्रत्यदृश्येतां माद्रीपुत्रौ ससात्यकी  
०९,००३।००२द्@००१_००७५	चेकितानः शिखण्डी च द्रौपदेयाश् च मारिष  
०९,००३।००२द्@००१_००७६	हत्वा त्वदीयं सुमहत् सैन्यं शङ्खान् अथाधमन्  
०९,००३।००२द्@००१_००७७	ते सर्वे तावकान् प्रेक्ष्य द्रवतो वै पराङ्मुखान्  
०९,००३।००२द्@००१_००७८	अभ्यधावन्त निघ्नन्तो वृषाञ् जित्वा वृषा इव  
०९,००३।००२द्@००१_००७९	सेनावशेषं तं दृष्ट्वा तव पुत्रस्य पाण्डवः  
०९,००३।००२द्@००१_००८०	व्यवस्थितं सव्यसाची चुक्रोध बलवन् नृप  
०९,००३।००२द्@००१_००८१	तत एनं शरै राजन् सहसा समवाकिरत्  
०९,००३।००२द्@००१_००८२	रजसा चोद्गतेनाथ न स्म किं चन दृश्यते  
०९,००३।००२द्@००१_००८३	अन्धकारीकृते लोके शरीभूते महीतले  
०९,००३।००२द्@००१_००८४	दिशः सर्वा महाराज तावकाः प्राद्रवन् भयात्  
०९,००३।००२द्@००१_००८५	भज्यमानेषु सैन्येषु कुरुराजो विशां पते  
०९,००३।००२द्@००१_००८६	परेषाम् आत्मनश् चैव समन्तात् समुपाद्रवत्  
०९,००३।००२द्@००१_००८७	ततो दुर्योधनः सर्वान् आजुहावाथ पाण्डवान्  
०९,००३।००२द्@००१_००८८	युद्धाय भरतश्रेष्ठ देवान् इव पुरा बलिः  
०९,००३।००२द्@००१_००८९	त एनम् अभिगर्जन्तं सहिताः समुपाद्रवन्  
०९,००३।००२द्@००१_००९०	नानाशस्त्रसृजः क्रुद्धा भर्त्सयन्तो मुहुर् मुहुः  
०९,००३।००२द्@००१_००९१	दुर्योधनो ऽप्य् असम्भ्रान्तस् तान् अरीन् व्यधमच् छरैः  
०९,००३।००२द्@००१_००९२	तत्राद्भुतम् अपश्याम तव पुत्रस्य पौरुषम्  
०९,००३।००२द्@००१_००९३	यद् एनं पाण्डवाः सर्वे न शेकुर् अतिवर्तितुम्  
०९,००३।००२द्@००१_००९४	नातिदूरापयातं तु कृतबुद्धिं पलायने  
०९,००३।००२द्@००१_००९५	दुर्योधनः स्वकं सैन्यम् अपश्यद् भृशविक्षतम्  
०९,००३।००२द्@००१_००९६	ततो ऽवस्थाप्य राजेन्द्र कृतबुद्धिस् तवात्मजः  
०९,००३।००२द्@००१_००९७	हर्षयन्न् इव तान् योधान् इदं वचनम् अब्रवीत्  
०९,००३।००२द्@००१_००९८	न तं देशं प्रपश्यामि पृथिव्यां पर्वतेषु च  
०९,००३।००२द्@००१_००९९	यत्र यातान् न वो हन्युः पाण्डवाः किं सृतेन वः  
०९,००३।००२द्@००१_०१००	स्वल्पं चैव बलं तेषां कृष्णौ च भृशविक्षतौ  
०९,००३।००२द्@००१_०१०१	यदि सर्वे ऽत्र तिष्ठामो ध्रुवो नो विजयो भवेत्  
०९,००३।००२द्@००१_०१०२	विप्रयातांस् तु वो भिन्नान् पाण्डवाः कृतकिल्बिषान्  
०९,००३।००२द्@००१_०१०३	अनुसृत्य हनिष्यन्ति श्रेयो नः समरे वधः  
०९,००३।००२द्@००१_०१०४	सुखः साङ्ग्रामिको मृत्युः क्षत्रधर्मेण युध्यतः  
०९,००३।००२द्@००१_०१०५	मृतो दुःखं न जानीते प्रेत्य चानन्त्यम् अश्नुते  
०९,००३।००२द्@००१_०१०६	शृण्वन्तु क्षत्रियाः सर्वे यावन्तो वै समागताः  
०९,००३।००२द्@००१_०१०७	द्विषतो भीमसेनस्य क्रुद्धस्य वशम् एष्य् अथ  
०९,००३।००२द्@००१_०१०८	पितामहैर् आचरितं न धर्मं हातुम् अर्हथ  
०९,००३।००२द्@००१_०१०९	न हि कर्मास्ति पापीयः क्षत्रियस्य पलायनात्  
०९,००३।००२द्@००१_०११०	न युद्धधर्माच् छ्रेयान् हि पन्थाः स्वर्गस्य कौरवाः  
०९,००३।००२द्@००१_०१११	सुचिरेणार्जितांल् लोकान् सद्यो योधः समश्नुते  
०९,००३।००२द्@००१_०११२	तस्य तद् वचनं राज्ञः पूजयित्वा महारथाः  
०९,००३।००२द्@००१_०११३	पुनर् एवाभ्यवर्तन्त क्षत्रियाः पाण्डवान् प्रति  
०९,००३।००२द्@००१_०११४	पराजयम् अमृष्यन्तः कृतचित्ताश् च विक्रमे  
०९,००३।००२द्@००१_०११५	ततः प्रववृते युद्धं पुनर् एव सुदारुणम्  
०९,००३।००२द्@००१_०११६	तावकानां परेषां च देवासुररणोपमम्  
०९,००३।००२द्@००१_०११७	युधिष्ठिरपुरोगांश् च सर्वसैन्येन पाण्डवान्  
०९,००३।००२द्@००१_०११८	अन्वधावन् महाराज पुत्रो दुर्योधनस् तव  
०९,००३।००३अ	विमुखे तव पुत्रे तु शोकोपहतचेतसि  
०९,००३।००३ब्*००२८_०१	पातितेषु तुरङ्गेषु गजेषु च रथेषु च  
०९,००३।००३च्	भृशोद्विग्नेषु सैन्येषु दृष्ट्वा पार्थस्य विक्रमम्  
०९,००३।००४अ	ध्यायमानेषु सैन्येषु दुःखं प्राप्तेषु भारत  
०९,००३।००४च्	बलानां मथ्यमानानां श्रुत्वा निनदम् उत्तमम्  
०९,००३।००५अ	अभिज्ञानं नरेन्द्राणां विकृतं प्रेक्ष्य संयुगे  
०९,००३।००५च्	पतितान् रथनीडांश् च रथांश् चापि महात्मनाम्  
०९,००३।००६अ	रणे विनिहतान् नागान् दृष्ट्वा पत्तींश् च मारिष  
०९,००३।००६च्	आयोधनं चातिघोरं रुद्रस्याक्रीडसन्निभम्  
०९,००३।००७अ	अप्रख्यातिं गतानां तु राज्ञां शतसहस्रशः  
०९,००३।००७च्	कृपाविष्टः कृपो राजन् वयःशीलसमन्वितः  
०९,००३।००८अ	अब्रवीत् तत्र तेजस्वी सो ऽभिसृत्य जनाधिपम्  
०९,००३।००८च्	दुर्योधनं मन्युवशाद् वचनं वचनक्षमः  
०९,००३।००९अ	दुर्योधन निबोधेदं यत् त्वा वक्ष्यामि कौरव  
०९,००३।००९च्	श्रुत्वा कुरु महाराज यदि ते रोचते ऽनघ  
०९,००३।०१०अ	न युद्धधर्माच् छ्रेयान् वै पन्था राजेन्द्र विद्यते  
०९,००३।०१०च्	यं समाश्रित्य युध्यन्ते क्षत्रियाः क्षत्रियर्षभ  
०९,००३।०११अ	पुत्रो भ्राता पिता चैव स्वस्रेयो मातुलस् तथा  
०९,००३।०११च्	सम्बन्धिबान्धवाश् चैव योध्या वै क्षत्रजीविना  
०९,००३।०१२अ	वधे चैव परो धर्मस् तथाधर्मः पलायने  
०९,००३।०१२च्	ते स्म घोरां समापन्ना जीविकां जीवितार्थिनः  
०९,००३।०१३अ	तत्र त्वां प्रतिवक्ष्यामि किं चिद् एव हितं वचः  
०९,००३।०१३च्	हते भीष्मे च द्रोणे च कर्णे चैव महारथे  
०९,००३।०१४अ	जयद्रथे च निहते तव भ्रातृषु चानघ  
०९,००३।०१४च्	लक्ष्मणे तव पुत्रे च किं शेषं पर्युपास्महे  
०९,००३।०१५अ	येषु भारं समासज्य राज्ये मतिम् अकुर्महि  
०९,००३।०१५च्	ते सन्त्यज्य तनूर् याताः शूरा ब्रह्मविदां गतिम्  
०९,००३।०१६अ	वयं त्व् इह विनाभूता गुणवद्भिर् महारथैः  
०९,००३।०१६च्	कृपणं वर्तयिष्याम पातयित्वा नृपान् बहून्  
०९,००३।०१७अ	सर्वैर् अपि च जीवद्भिर् बीभत्सुर् अपराजितः  
०९,००३।०१७च्	कृष्णनेत्रो महाबाहुर् देवैर् अपि दुरासदः  
०९,००३।०१८अ	इन्द्रकार्मुकवज्राभम् इन्द्रकेतुम् इवोच्छ्रितम्  
०९,००३।०१८च्	वानरं केतुम् आसाद्य सञ्चचाल महाचमूः  
०९,००३।०१९अ	सिंहनादेन भीमस्य पाञ्चजन्यस्वनेन च  
०९,००३।०१९च्	गाण्डीवस्य च निर्घोषात् संहृष्यन्ति मनांसि नः  
०९,००३।०२०अ	चरन्तीव महाविद्युन् मुष्णन्ति नयनप्रभाम्  
०९,००३।०२०च्	अलातम् इव चाविद्धं गाण्डीवं समदृश्यत  
०९,००३।०२१अ	जाम्बूनदविचित्रं च धूयमानं महद् धनुः  
०९,००३।०२१च्	दृश्यते दिक्षु सर्वासु विद्युद् अभ्रघनेष्व् इव  
०९,००३।०२१द्*००२९_०१	श्वेताश् च वेगसम्पन्नाः शशिकाशसमप्रभाः  
०९,००३।०२१द्*००२९_०२	पिबन्त इव चाकाशं रथे युक्तास् तु वाजिनः  
०९,००३।०२२अ	उह्यमानश् च कृष्णेन वायुनेव बलाहकः  
०९,००३।०२२ब्*००३०_०१	जाम्बूनदविचित्राङ्गा वहन्ते चार्जुनं रणे  
०९,००३।०२२च्	तावकं तद् बलं राजन्न् अर्जुनो ऽस्त्रविदां वरः  
०९,००३।०२२ए	गहनं शिशिरे कक्षं ददाहाग्निर् इवोत्थितः  
०९,००३।०२३अ	गाहमानम् अनीकानि महेन्द्रसदृशप्रभम्  
०९,००३।०२३च्	धनञ्जयम् अपश्याम चतुर्दन्तम् इव द्विपम्  
०९,००३।०२४अ	विक्षोभयन्तं सेनां ते त्रासयन्तं च पार्थिवान्  
०९,००३।०२४च्	धनञ्जयम् अपश्याम नलिनीम् इव कुञ्जरम्  
०९,००३।०२५अ	त्रासयन्तं तथा योधान् धनुर् घोषेण पाण्डवम्  
०९,००३।०२५च्	भूय एनम् अपश्याम सिंहं मृगगणा इव  
०९,००३।०२६अ	सर्वलोकमहेष्वासौ वृषभौ सर्वधन्विनाम्  
०९,००३।०२६च्	आमुक्तकवचौ कृष्णौ लोकमध्ये विरेजतुः  
०९,००३।०२७अ	अद्य सप्तदशाहानि वर्तमानस्य भारत  
०९,००३।०२७च्	सङ्ग्रामस्यातिघोरस्य वध्यतां चाभितो युधि  
०९,००३।०२८अ	वायुनेव विधूतानि तवानीकानि सर्वशः  
०९,००३।०२८च्	शरदम्भोदजालानि व्यशीर्यन्त समन्ततः  
०९,००३।०२९अ	तां नावम् इव पर्यस्तां भ्रान्तवातां महार्णवे  
०९,००३।०२९च्	तव सेनां महाराज सव्यसाची व्यकम्पयत्  
०९,००३।०३०अ	क्व नु ते सूतपुत्रो ऽभूत् क्व नु द्रोणः सहानुगः  
०९,००३।०३०च्	अहं क्व च क्व चात्मा ते हार्दिक्यश् च तथा क्व नु  
०९,००३।०३०ए	दुःशासनश् च भ्राता ते भ्रातृभिः सहितः क्व नु  
०९,००३।०३१अ	बाणगोचरसम्प्राप्तं प्रेक्ष्य चैव जयद्रथम्  
०९,००३।०३१च्	सम्बन्धिनस् ते भ्रातॄंश् च सहायान् मातुलांस् तथा  
०९,००३।०३२अ	सर्वान् विक्रम्य मिषतो लोकांश् चाक्रम्य मूर्धनि  
०९,००३।०३२च्	जयद्रथो हतो राजन् किं नु शेषम् उपास्महे  
०९,००३।०३३अ	को वेह स पुमान् अस्ति यो विजेष्यति पाण्डवम्  
०९,००३।०३३ब्*००३१_०१	अस्ति कः पुरुषश् चाद्य यो जेष्यति धनञ्जयम्  
०९,००३।०३३च्	तस्य चास्त्राणि दिव्यानि विविधानि महात्मनः  
०९,००३।०३३ए	गाण्डीवस्य च निर्घोषो वीर्याणि हरते हि नः  
०९,००३।०३४अ	नष्टचन्द्रा यथा रात्रिः सेनेयं हतनायका  
०९,००३।०३४अ*००३२_०१	**** **** कामिनी च मृतप्रिया  
०९,००३।०३४च्	नागभग्नद्रुमा शुष्का नदीवाकुलतां गता  
०९,००३।०३४द्*००३२_०२	यथा नदी शुष्कजला सेना कर्णं विना तथा  
०९,००३।०३५अ	ध्वजिन्यां हतनेत्रायां यथेष्टं श्वेतवाहनः  
०९,००३।०३५च्	चरिष्यति महाबाहुः कक्षे ऽग्निर् इव सञ्ज्वलन्  
०९,००३।०३६अ	सात्यकेश् चैव यो वेगो भीमसेनस्य चोभयोः  
०९,००३।०३६च्	दारयेत गिरीन् सर्वाञ् शोषयेत च सागरान्  
०९,००३।०३७अ	उवाच वाक्यं यद् भीमः सभामध्ये विशां पते  
०९,००३।०३७च्	कृतं तत् सकलं तेन भूयश् चैव करिष्यति  
०९,००३।०३८अ	प्रमुखस्थे तदा कर्णे बलं पाण्डवरक्षितम्  
०९,००३।०३८च्	दुरासदं तथा गुप्तं गूढं गाण्डीवधन्वना  
०९,००३।०३९अ	युष्माभिस् तानि चीर्णानि यान्य् असाधूनि साधुषु  
०९,००३।०३९च्	अकारणकृतान्य् एव तेषां वः फलम् आगतम्  
०९,००३।०४०अ	आत्मनो ऽर्थे त्वया लोको यत्नतः सर्व आहृतः  
०९,००३।०४०च्	स ते संशयितस् तात आत्मा च भरतर्षभ  
०९,००३।०४१अ	रक्ष दुर्योधनात्मानम् आत्मा सर्वस्य भाजनम्  
०९,००३।०४१च्	भिन्ने हि भाजने तात दिशो गच्छति तद्गतम्  
०९,००३।०४२अ	हीयमानेन वै सन्धिः पर्येष्टव्यः समेन च  
०९,००३।०४२च्	विग्रहो वर्धमानेन नीतिर् एषा बृहस्पतेः  
०९,००३।०४३अ	ते वयं पाण्डुपुत्रेभ्यो हीनाः स्वबलशक्तितः  
०९,००३।०४३च्	अत्र ते पाण्डवैः सार्धं सन्धिं मन्ये क्षमं प्रभो  
०९,००३।०४४अ	न जानीते हि यः श्रेयः श्रेयसश् चावमन्यते  
०९,००३।०४४च्	स क्षिप्रं भ्रश्यते राज्यान् न च श्रेयो ऽनुविन्दति  
०९,००३।०४५अ	प्रणिपत्य हि राजानं राज्यं यदि लभेमहि  
०९,००३।०४५च्	श्रेयः स्यान् न तु मौढ्येन राजन् गन्तुं पराभवम्  
०९,००३।०४६अ	वैचित्रवीर्यवचनात् कृपाशीलो युधिष्ठिरः  
०९,००३।०४६च्	विनियुञ्जीत राज्ये त्वां गोविन्दवचनेन च  
०९,००३।०४६द्*००३३_०१	अजातशत्रुः कौरव्यो गुरुशुश्रूषणे रतः  
०९,००३।०४६द्*००३३_०२	धृतराष्ट्रस्य वचनं नावमंस्यति धार्मिकः  
०९,००३।०४६द्*००३३_०३	कुर्वन्ति भ्रातरश् चास्य वचनं नात्र संशयः  
०९,००३।०४७अ	यद् ब्रूयाद् धि हृषीकेशो राजानम् अपराजितम्  
०९,००३।०४७च्	अर्जुनं भीमसेनं च सर्वं कुर्युर् असंशयम्  
०९,००३।०४८अ	नातिक्रमिष्यते कृष्णो वचनं कौरवस्य ह  
०९,००३।०४८च्	धृतराष्ट्रस्य मन्ये ऽहं नापि कृष्णस्य पाण्डवः  
०९,००३।०४९अ	एतत् क्षमम् अहं मन्ये तव पार्थैर् अविग्रहम्  
०९,००३।०४९च्	न त्वा ब्रवीमि कार्पण्यान् न प्राणपरिरक्षणात्  
०९,००३।०४९ए	पथ्यं राजन् ब्रवीमि त्वां तत् परासुः स्मरिष्यसि  
०९,००३।०५०अ	इति वृद्धो विलप्यैतत् कृपः शारद्वतो वचः  
०९,००३।०५०च्	दीर्घम् उष्णं च निःश्वस्य शुशोच च मुमोह च  
०९,००४।००१	सञ्जय उवाच  
०९,००४।००१अ	एवम् उक्तस् ततो राजा गौतमेन यशस्विना  
०९,००४।००१च्	निःश्वस्य दीर्घम् उष्णं च तूष्णीम् आसीद् विशां पते  
०९,००४।००२अ	ततो मुहूर्तं स ध्यात्वा धार्तराष्ट्रो महामनाः  
०९,००४।००२च्	कृपं शारद्वतं वाक्यम् इत्य् उवाच परन्तपः  
०९,००४।००३अ	यत् किं चित् सुहृदा वाच्यं तत् सर्वं श्रावितो ह्य् अहम्  
०९,००४।००३च्	कृतं च भवता सर्वं प्राणान् सन्त्यज्य युध्यता  
०९,००४।००४अ	गाहमानम् अनीकानि युध्यमानं महारथैः  
०९,००४।००४च्	पाण्डवैर् अतितेजोभिर् लोकस् त्वाम् अनुदृष्टवान्  
०९,००४।००५अ	सुहृदा यद् इदं वाच्यं भवता श्रावितो ह्य् अहम्  
०९,००४।००५च्	न मां प्रीणाति तत् सर्वं मुमूर्षोर् इव भेषजम्  
०९,००४।००६अ	हेतुकारणसंयुक्तं हितं वचनम् उत्तमम्  
०९,००४।००६च्	उच्यमानं महाबाहो न मे विप्राग्र्य रोचते  
०९,००४।००७अ	राज्याद् विनिकृतो ऽस्माभिः कथं सो ऽस्मासु विश्वसेत्  
०९,००४।००७च्	अक्षद्यूते च नृपतिर् जितो ऽस्माभिर् महाधनः  
०९,००४।००७ए	स कथं मम वाक्यानि श्रद्दध्याद् भूय एव तु  
०९,००४।००८अ	तथा दौत्येन सम्प्राप्तः कृष्णः पार्थहिते रतः  
०९,००४।००८च्	प्रलब्धश् च हृषीकेशस् तच् च कर्म विरोधितम्  
०९,००४।००८ए	स च मे वचनं ब्रह्मन् कथम् एवाभिमंस्यते  
०९,००४।००९अ	विललाप हि यत् कृष्णा सभामध्ये समेयुषी  
०९,००४।००९च्	न तन् मर्षयते कृष्णो न राज्यहरणं तथा  
०९,००४।०१०अ	एकप्राणाव् उभौ कृष्णाव् अन्योन्यं प्रति संहतौ  
०९,००४।०१०च्	पुरा यच् छ्रुतम् एवासीद् अद्य पश्यामि तत् प्रभो  
०९,००४।०११अ	स्वस्रीयं च हतं श्रुत्वा दुःखं स्वपिति केशवः  
०९,००४।०११च्	कृतागसो वयं तस्य स मदर्थं कथं क्षमेत्  
०९,००४।०१२अ	अभिमन्योर् विनाशेन न शर्म लभते ऽर्जुनः  
०९,००४।०१२च्	स कथं मद्धिते यत्नं प्रकरिष्यति याचितः  
०९,००४।०१३अ	मध्यमः पाण्डवस् तीक्ष्णो भीमसेनो महाबलः  
०९,००४।०१३च्	प्रतिज्ञातं च तेनोग्रं स भज्येत न सन्नमेत्  
०९,००४।०१३द्*००३४_०१	स हनिष्यति मां रुद्रहस्तेनापि हि रक्षितम्  
०९,००४।०१४अ	उभौ तौ बद्धनिस्त्रिंशाव् उभौ चाबद्धकङ्कटौ  
०९,००४।०१४च्	कृतवैराव् उभौ वीरौ यमाव् अपि यमोपमौ  
०९,००४।०१५अ	धृष्टद्युम्नः शिखण्डी च कृतवैरौ मया सह  
०९,००४।०१५च्	तौ कथं मद्धिते यत्नं प्रकुर्यातां द्विजोत्तम  
०९,००४।०१६अ	दुःशासनेन यत् कृष्णा एकवस्त्रा रजस्वला  
०९,००४।०१६च्	परिक्लिष्टा सभामध्ये सर्वलोकस्य पश्यतः  
०९,००४।०१७अ	तथा विवसनां दीनां स्मरन्त्य् अद्यापि पाण्डवाः  
०९,००४।०१७ब्*००३५_०१	कृष्णः प्रत्यहम् एवेदं वक्ति नाशे ममोदितः  
०९,००४।०१७ब्*००३५_०२	तेषु जीवत्सु पार्थेषु तस्मिञ् जीवति केशवे  
०९,००४।०१७ब्*००३५_०३	विनाशम् एव यास्यामि स्वपापेनैव सानुजः  
०९,००४।०१७च्	न निवारयितुं शक्याः सङ्ग्रामात् ते परन्तपाः  
०९,००४।०१८अ	यदा च द्रौपदी कृष्णा मद्विनाशाय दुःखिता  
०९,००४।०१८च्	उग्रं तेपे तपः कृष्णा भर्तॄणाम् अर्थसिद्धये  
०९,००४।०१८ए	स्थण्डिले नित्यदा शेते यावद् वैरस्य यातना  
०९,००४।०१९अ	निक्षिप्य मानं दर्पं च वासुदेवसहोदरा  
०९,००४।०१९च्	कृष्णायाः प्रेष्यवद् भूत्वा शुश्रूषां कुरुते सदा  
०९,००४।०२०अ	इति सर्वं समुन्नद्धं न निर्वाति कथं चन  
०९,००४।०२०च्	अभिमन्योर् विनाशेन स सन्धेयः कथं मया  
०९,००४।०२१अ	कथं च नाम भुक्त्वेमां पृथिवीं सागराम्बराम्  
०९,००४।०२१च्	पाण्डवानां प्रसादेन भुञ्जीयां राज्यम् अल्पकम्  
०९,००४।०२२अ	उपर्य् उपरि राज्ञां वै ज्वलितो भास्करो यथा  
०९,००४।०२२च्	युधिष्ठिरं कथं पश्चाद् अनुयास्यामि दासवत्  
०९,००४।०२३अ	कथं भुक्त्वा स्वयं भोगान् दत्त्वा दायांश् च पुष्कलान्  
०९,००४।०२३च्	कृपणं वर्तयिष्यामि कृपणैः सह जीविकाम्  
०९,००४।०२४अ	नाभ्यसूयामि ते वाक्यम् उक्तं स्निग्धं हितं त्वया  
०९,००४।०२४च्	न तु सन्धिम् अहं मन्ये प्राप्तकालं कथं चन  
०९,००४।०२५अ	सुनीतम् अनुपश्यामि सुयुद्धेन परन्तप  
०९,००४।०२५च्	नायं क्लीबयितुं कालः संयोद्धुं काल एव नः  
०९,००४।०२६अ	इष्टं मे बहुभिर् यज्ञैर् दत्ता विप्रेषु दक्षिणाः  
०९,००४।०२६च्	प्राप्ताः क्रमश्रुता वेदाः शत्रूणां मूर्ध्नि च स्थितम्  
०९,००४।०२७अ	भृत्या मे सुभृतास् तात दीनश् चाभ्युद्धृतो जनः  
०९,००४।०२७ब्*००३६_०१	नोत्सहे ऽद्य द्विजश्रेष्ठ पाण्डवान् वक्तुम् ईदृशम्  
०९,००४।०२७च्	यातानि परराष्ट्राणि स्वराष्ट्रम् अनुपालितम्  
०९,००४।०२८अ	भुक्ताश् च विविधा भोगास् त्रिवर्गः सेवितो मया  
०९,००४।०२८च्	पितॄणां गतम् आनृण्यं क्षत्रधर्मस्य चोभयोः  
०९,००४।०२९अ	न ध्रुवं सुखम् अस्तीह कुतो राज्यं कुतो यशः  
०९,००४।०२९च्	इह कीर्तिर् विधातव्या सा च युद्धेन नान्यथा  
०९,००४।०३०अ	गृहे यत् क्षत्रियस्यापि निधनं तद् विगर्हितम्  
०९,००४।०३०च्	अधर्मः सुमहान् एष यच् छय्यामरणं गृहे  
०९,००४।०३१अ	अरण्ये यो विमुञ्चेत सङ्ग्रामे वा तनुं नरः  
०९,००४।०३१च्	क्रतून् आहृत्य महतो महिमानं स गच्छति  
०९,००४।०३२अ	कृपणं विलपन्न् आर्तो जरयाभिपरिप्लुतः  
०९,००४।०३२च्	म्रियते रुदतां मध्ये ज्ञातीनां न स पूरुषः  
०९,००४।०३३अ	त्यक्त्वा तु विविधान् भोगान् प्राप्तानां परमां गतिम्  
०९,००४।०३३च्	अपीदानीं सुयुद्धेन गच्छेयं सत्सलोकताम्  
०९,००४।०३४अ	शूराणाम् आर्यवृत्तानां सङ्ग्रामेष्व् अनिवर्तिनाम्  
०९,००४।०३४च्	धीमतां सत्यसन्धानां सर्वेषां क्रतुयाजिनाम्  
०९,००४।०३५अ	शस्त्रावभृथम् आप्तानां ध्रुवं वासस् त्रिविष्टपे  
०९,००४।०३५च्	मुदा नूनं प्रपश्यन्ति शुभ्रा ह्य् अप्सरसां गणाः  
०९,००४।०३५द्*००३७_०१	मृधे तनुत्यजो योधान् प्रेक्षन्त्य् अप्सरसां गणाः  
०९,००४।०३५द्*००३८_०१	नूनं मुदोपतिष्ठन्ति स्वर्गे तान् अप्सरोगणाः  
०९,००४।०३६अ	पश्यन्ति नूनं पितरः पूजिताञ् शक्रसंसदि  
०९,००४।०३६च्	अप्सरोभिः परिवृतान् मोदमानांस् त्रिविष्टपे  
०९,००४।०३७अ	पन्थानम् अमरैर् यातं शूरैश् चैवानिवर्तिभिः  
०९,००४।०३७च्	अपि तैः सङ्गतं मार्गं वयम् अप्य् आरुहेमहि  
०९,००४।०३८अ	पितामहेन वृद्धेन तथाचार्येण धीमता  
०९,००४।०३८च्	जयद्रथेन कर्णेन तथा दुःशासनेन च  
०९,००४।०३८द्*००३९_०१	सार्धं दुर्योधनः स्वर्गे खेलतां युद्धपातितः  
०९,००४।०३९अ	घटमाना मदर्थे ऽस्मिन् हताः शूरा जनाधिपाः  
०९,००४।०३९च्	शेरते लोहिताक्ताङ्गाः पृथिव्यां शरविक्षताः  
०९,००४।०४०अ	उत्तमास्त्रविदः शूरा यथोक्तक्रतुयाजिनः  
०९,००४।०४०च्	त्यक्त्वा प्राणान् यथान्यायम् इन्द्रसद्मसु धिष्ठिताः  
०९,००४।०४१अ	तैस् त्व् अयं रचितः पन्था दुर्गमो हि पुनर् भवेत्  
०९,००४।०४१च्	सम्पतद्भिर् महावेगैर् इतो याद्भिश् च सद्गतिम्  
०९,००४।०४२अ	ये मदर्थे हताः शूरास् तेषां कृतम् अनुस्मरन्  
०९,००४।०४२च्	ऋणं तत् प्रतिमुञ्चानो न राज्ये मन आदधे  
०९,००४।०४३अ	पातयित्वा वयस्यांश् च भ्रातॄन् अथ पितामहान्  
०९,००४।०४३च्	जीवितं यदि रक्षेयं लोको मां गर्हयेद् ध्रुवम्  
०९,००४।०४४अ	कीदृशं च भवेद् राज्यं मम हीनस्य बन्धुभिः  
०९,००४।०४४च्	सखिभिश् च सुहृद्भिश् च प्रणिपत्य च पाण्डवम्  
०९,००४।०४५अ	सो ऽहम् एतादृशं कृत्वा जगतो ऽस्य पराभवम्  
०९,००४।०४५च्	सुयुद्धेन ततः स्वर्गं प्राप्स्यामि न तद् अन्यथा  
०९,००४।०४६अ	एवं दुर्योधनेनोक्तं सर्वे सम्पूज्य तद् वचः  
०९,००४।०४६ब्*००४०_०१	तच् छ्रुत्वा तव पुत्रस्य सत्त्वयुक्तस्य भाषितम्  
०९,००४।०४६च्	साधु साध्व् इति राजानं क्षत्रियाः सम्बभाषिरे  
०९,००४।०४७अ	पराजयम् अशोचन्तः कृतचित्ताश् च विक्रमे  
०९,००४।०४७च्	सर्वे सुनिश्चिता योद्धुम् उदग्रमनसो ऽभवन्  
०९,००४।०४८अ	ततो वाहान् समाश्वास्य सर्वे युद्धाभिनन्दिनः  
०९,००४।०४८च्	ऊने द्वियोजने गत्वा प्रत्यतिष्ठन्त कौरवाः  
०९,००४।०४९अ	आकाशे विद्रुमे पुण्ये प्रस्थे हिमवतः शुभे  
०९,००४।०४९च्	अरुणां सरस्वतीं प्राप्य पपुः सस्नुश् च तज्जलम्  
०९,००४।०५०अ	तव पुत्राः कृतोत्साहाः पर्यवर्तन्त ते ततः  
०९,००४।०५०च्	पर्यवस्थाप्य चात्मानम् अन्योन्येन पुनस् तदा  
०९,००४।०५०ए	सर्वे राजन् न्यवर्तन्त क्षत्रियाः कालचोदिताः  
०९,००५।००१	सञ्जय उवाच  
०९,००५।००१अ	अथ हैमवते प्रस्थे स्थित्वा युद्धाभिनन्दिनः  
०९,००५।००१च्	सर्व एव महाराज योधास् तत्र समागताः  
०९,००५।००२अ	शल्यश् च चित्रसेनश् च शकुनिश् च महारथः  
०९,००५।००२च्	अश्वत्थामा कृपश् चैव कृतवर्मा च सात्वतः  
०९,००५।००३अ	सुषेणो ऽरिष्टसेनश् च धृतसेनश् च वीर्यवान्  
०९,००५।००३च्	जयत्सेनश् च राजानस् ते रात्रिम् उषितास् ततः  
०९,००५।००४अ	रणे कर्णे हते वीरे त्रासिता जितकाशिभिः  
०९,००५।००४च्	नालभञ् शर्म ते पुत्रा हिमवन्तम् ऋते गिरिम्  
०९,००५।००५अ	ते ऽब्रुवन् सहितास् तत्र राजानं सैन्यसन्निधौ  
०९,००५।००५च्	कृतयत्ना रणे राजन् सम्पूज्य विधिवत् तदा  
०९,००५।००६अ	कृत्वा सेनाप्रणेतारं परांस् त्वं योद्धुम् अर्हसि  
०९,००५।००६च्	येनाभिगुप्ताः सङ्ग्रामे जयेमासुहृदो वयम्  
०९,००५।००७अ	ततो दुर्योधनः स्थित्वा रथे रथवरोत्तमम्  
०९,००५।००७च्	सर्वयुद्धविभागज्ञम् अन्तकप्रतिमं युधि  
०९,००५।००८अ	स्वङ्गं प्रच्छन्नशिरसं कम्बुग्रीवं प्रियंवदम्  
०९,००५।००८च्	व्याकोशपद्माभिमुखं व्याघ्रास्यं मेरुगौरवम्  
०९,००५।००९अ	स्थाणोर् वृषस्य सदृशं स्कन्धनेत्रगतिस्वरैः  
०९,००५।००९च्	पुष्टश्लिष्टायतभुजं सुविस्तीर्णघनोरसम्  
०९,००५।०१०अ	जवे बले च सदृशम् अरुणानुजवातयोः  
०९,००५।०१०च्	आदित्यस्य त्विषा तुल्यं बुद्ध्या चोशनसा समम्  
०९,००५।०११अ	कान्तिरूपमुखैश्वर्यैस् त्रिभिश् चन्द्रमसोपमम्  
०९,००५।०११च्	काञ्चनोपलसङ्घातैः सदृशं श्लिष्टसन्धिकम्  
०९,००५।०१२अ	सुवृत्तोरुकटीजङ्घं सुपादं स्वङ्गुलीनखम्  
०९,००५।०१२च्	स्मृत्वा स्मृत्वैव च गुणान् धात्रा यत्नाद् विनिर्मितम्  
०९,००५।०१३अ	सर्वलक्षणसम्पन्नं निपुणं श्रुतिसागरम्  
०९,००५।०१३च्	जेतारं तरसारीणाम् अजेयं शत्रुभिर् बलात्  
०९,००५।०१३द्*००४१_०१	प्रयोगबलसंहारप्रायश्चित्तं सुमङ्गलम्  
०९,००५।०१३द्*००४१_०२	प्रयोगविनियोगौ च स्मृतिं यस्य गुणान् विदुः  
०९,००५।०१४अ	दशाङ्गं यश् चतुष्पादम् इष्वस्त्रं वेद तत्त्वतः  
०९,००५।०१४च्	साङ्गांश् च चतुरो वेदान् सम्यग् आख्यानपञ्चमान्  
०९,००५।०१५अ	आराध्य त्र्यम्बकं यत्नाद् व्रतैर् उग्रैर् महातपाः  
०९,००५।०१५च्	अयोनिजायाम् उत्पन्नो द्रोणेनायोनिजेन यः  
०९,००५।०१६अ	तम् अप्रतिमकर्माणं रूपेणासदृशं भुवि  
०९,००५।०१६च्	पारगं सर्वविद्यानां गुणार्णवम् अनिन्दितम्  
०९,००५।०१६ए	तम् अभ्येत्यात्मजस् तुभ्यम् अश्वत्थामानम् अब्रवीत्  
०९,००५।०१७अ	यं पुरस्कृत्य सहिता युधि जेष्याम पाण्डवान्  
०९,००५।०१७च्	गुरुपुत्रो ऽद्य सर्वेषाम् अस्माकं परमा गतिः  
०९,००५।०१७ए	भवांस् तस्मान् नियोगात् ते को ऽस्तु सेनापतिर् मम  
०९,००५।०१८	द्रौणिर् उवाच  
०९,००५।०१८अ	अयं कुलेन वीर्येण तेजसा यशसा श्रिया  
०९,००५।०१८च्	सर्वैर् गुणैः समुदितः शल्यो नो ऽस्तु चमूपतिः  
०९,००५।०१९अ	भागिनेयान् निजांस् त्यक्त्वा कृतज्ञो ऽस्मान् उपागतः  
०९,००५।०१९च्	महासेनो महाबाहुर् महासेन इवापरः  
०९,००५।०२०अ	एनं सेनापतिं कृत्वा नृपतिं नृपसत्तम  
०९,००५।०२०च्	शक्यः प्राप्तुं जयो ऽस्माभिर् देवैः स्कन्दम् इवाजितम्  
०९,००५।०२१अ	तथोक्ते द्रोणपुत्रेण सर्व एव नराधिपाः  
०९,००५।०२१च्	परिवार्य स्थिताः शल्यं जयशब्दांश् च चक्रिरे  
०९,००५।०२१ए	युद्धाय च मतिं चक्रूर् आवेशं च परं ययुः  
०९,००५।०२२अ	ततो दुर्योधनः शल्यं भूमौ स्थित्वा रथे स्थितम्  
०९,००५।०२२च्	उवाच प्राञ्जलिर् भूत्वा रामभीष्मसमं रणे  
०९,००५।०२३अ	अयं स कालः सम्प्राप्तो मित्राणां मित्रवत्सल  
०९,००५।०२३च्	यत्र मित्रम् अमित्रं वा परीक्षन्ते बुधा जनाः  
०९,००५।०२४अ	स भवान् अस्तु नः शूरः प्रणेता वाहिनीमुखे  
०९,००५।०२४च्	रणं च याते भवति पाण्डवा मन्दचेतसः  
०९,००५।०२४ए	भविष्यन्ति सहामात्याः पाञ्चालाश् च निरुद्यमाः  
०९,००५।०२४ड़्*००४२_०१	दुर्योधनवचः श्रुत्वा शल्यो मद्राधिपस् तदा  
०९,००५।०२४ड़्*००४२_०२	उवाच वाक्यं धर्मज्ञो राजानं राजसन्निधौ  
०९,००५।०२५	शल्य उवाच  
०९,००५।०२५अ	यत् तु मां मन्यसे राजन् कुरुराज करोमि तत्  
०९,००५।०२५च्	त्वत्प्रियार्थं हि मे सर्वं प्राणा राज्यं धनानि च  
०९,००५।०२६	दुर्योधन उवाच  
०९,००५।०२६अ	सेनापत्येन वरये त्वाम् अहं मातुलातुलम्  
०९,००५।०२६च्	सो ऽस्मान् पाहि युधां श्रेष्ठ स्कन्दो देवान् इवाहवे  
०९,००५।०२७अ	अभिषिच्यस्व राजेन्द्र देवानाम् इव पावकिः  
०९,००५।०२७च्	जहि शत्रून् रणे वीर महेन्द्रो दानवान् इव  
०९,००६।००१	सञ्जय उवाच  
०९,००६।००१अ	एतच् छ्रुत्वा वचो राज्ञो मद्रराजः प्रतापवान्  
०९,००६।००१च्	दुर्योधनं तदा राजन् वाक्यम् एतद् उवाच ह  
०९,००६।००२अ	दुर्योधन महाबाहो शृणु वाक्यविदां वर  
०९,००६।००२च्	याव् एतौ मन्यसे कृष्णौ रथस्थौ रथिनां वरौ  
०९,००६।००२ए	न मे तुल्याव् उभाव् एतौ बाहुवीर्ये कथं चन  
०९,००६।००३अ	उद्यतां पृथिवीं सर्वां ससुरासुरमानवाम्  
०९,००६।००३च्	योधयेयं रणमुखे सङ्क्रुद्धः किम् उ पाण्डवान्  
०९,००६।००३ए	विजेष्ये च रणे पार्थान् सोमकांश् च समागतान्  
०९,००६।००४अ	अहं सेनाप्रणेता ते भविष्यामि न संशयः  
०९,००६।००४च्	तं च व्यूहं विधास्यामि न तरिष्यन्ति यं परे  
०९,००६।००४ए	इति सत्यं ब्रवीम्य् एष दुर्योधन न संशयः  
०९,००६।००५अ	एवम् उक्तस् ततो राजा मद्राधिपतिम् अञ्जसा  
०९,००६।००५च्	अभ्यषिञ्चत सेनाया मध्ये भरतसत्तम  
०९,००६।००५ए	विधिना शास्त्रदृष्टेन हृष्टरूपो विशां पते  
०९,००६।००६अ	अभिषिक्ते ततस् तस्मिन् सिंहनादो महान् अभूत्  
०९,००६।००६च्	तव सैन्येष्व् अवाद्यन्त वादित्राणि च भारत  
०९,००६।००७अ	हृष्टाश् चासंस् तदा योधा मद्रकाश् च महारथाः  
०९,००६।००७च्	तुष्टुवुश् चैव राजानं शल्यम् आहवशोभिनम्  
०९,००६।००८अ	जय राजंश् चिरं जीव जहि शत्रून् समागतान्  
०९,००६।००८च्	तव बाहुबलं प्राप्य धार्तराष्ट्रा महाबलाः  
०९,००६।००८ए	निखिलां पृथिवीं सर्वां प्रशासन्तु हतद्विषः  
०९,००६।००९अ	त्वं हि शक्तो रणे जेतुं ससुरासुरमानवान्  
०९,००६।००९च्	मर्त्यधर्माण इह तु किम् उ सोमकसृञ्जयान्  
०९,००६।०१०अ	एवं संस्तूयमानस् तु मद्राणाम् अधिपो बली  
०९,००६।०१०च्	हर्षं प्राप तदा वीरो दुरापम् अकृतात्मभिः  
०९,००६।०११	शल्य उवाच  
०९,००६।०११अ	अद्यैवाहं रणे सर्वान् पाञ्चालान् सह पाण्डवैः  
०९,००६।०११च्	निहनिष्यामि राजेन्द्र स्वर्गं यास्यामि वा हतः  
०९,००६।०१२अ	अद्य पश्यन्तु मां लोका विचरन्तम् अभीतवत्  
०९,००६।०१२च्	अद्य पाण्डुसुताः सर्वे वासुदेवः ससात्यकिः  
०९,००६।०१३अ	पाञ्चालाश् चेदयश् चैव द्रौपदेयाश् च सर्वशः  
०९,००६।०१३च्	धृष्टद्युम्नः शिखण्डी च सर्वे चापि प्रभद्रकाः  
०९,००६।०१४अ	विक्रमं मम पश्यन्तु धनुषश् च महद् बलम्  
०९,००६।०१४च्	लाघवं चास्त्रवीर्यं च भुजयोश् च बलं युधि  
०९,००६।०१५अ	अद्य पश्यन्तु मे पार्थाः सिद्धाश् च सह चारणैः  
०९,००६।०१५च्	यादृशं मे बलं बाह्वोः सम्पद् अस्त्रेषु या च मे  
०९,००६।०१६अ	अद्य मे विक्रमं दृष्ट्वा पाण्डवानां महारथाः  
०९,००६।०१६च्	प्रतीकारपरा भूत्वा चेष्टन्तां विविधाः क्रियाः  
०९,००६।०१७अ	अद्य सैन्यानि पाण्डूनां द्रावयिष्ये समन्ततः  
०९,००६।०१७च्	द्रोणभीष्माव् अति विभो सूतपुत्रं च संयुगे  
०९,००६।०१७ए	विचरिष्ये रणे युध्यन् प्रियार्थं तव कौरव  
०९,००६।०१८	सञ्जय उवाच  
०९,००६।०१८अ	अभिषिक्ते तदा शल्ये तव सैन्येषु मानद  
०९,००६।०१८च्	न कर्णव्यसनं किं चिन् मेनिरे तत्र भारत  
०९,००६।०१९अ	हृष्टाः सुमनसश् चैव बभूवुस् तत्र सैनिकाः  
०९,००६।०१९च्	मेनिरे निहतान् पार्थान् मद्रराजवशं गतान्  
०९,००६।०२०अ	प्रहर्षं प्राप्य सेना तु तावकी भरतर्षभ  
०९,००६।०२०च्	तां रात्रिं सुखिनी सुप्ता स्वस्थचित्तेव साभवत्  
०९,००६।०२१अ	सैन्यस्य तव तं शब्दं श्रुत्वा राजा युधिष्ठिरः  
०९,००६।०२१च्	वार्ष्णेयम् अब्रवीद् वाक्यं सर्वक्षत्रस्य शृण्वतः  
०९,००६।०२२अ	मद्रराजः कृतः शल्यो धार्तराष्ट्रेण माधव  
०९,००६।०२२च्	सेनापतिर् महेष्वासः सर्वसैन्येषु पूजितः  
०९,००६।०२३अ	एतच् छ्रुत्वा यथाभूतं कुरु माधव यत् क्षमम्  
०९,००६।०२३च्	भवान् नेता च गोप्ता च विधत्स्व यद् अनन्तरम्  
०९,००६।०२४अ	तम् अब्रवीन् महाराज वासुदेवो जनाधिपम्  
०९,००६।०२४च्	आर्तायनिम् अहं जाने यथातत्त्वेन भारत  
०९,००६।०२५अ	वीर्यवांश् च महातेजा महात्मा च विशेषतः  
०९,००६।०२५च्	कृती च चित्रयोधी च संयुक्तो लाघवेन च  
०९,००६।०२६अ	यादृग् भीष्मस् तथा द्रोणो यादृक् कर्णश् च संयुगे  
०९,००६।०२६च्	तादृशस् तद् विशिष्टो वा मद्रराजो मतो मम  
०९,००६।०२६द्*००४३_०१	एवम् उक्ते तु कृष्णेन धर्मराजो विशां पतिः  
०९,००६।०२६द्*००४३_०२	सङ्ग्रामाय मतिं चक्रे ततः परपुरञ्जयः  
०९,००६।०२६द्*००४३_०३	भेरीमृदङ्गशङ्खानां पटहानां तथैव च  
०९,००६।०२६द्*००४३_०४	निनादैर् उभयोस् तत्र सैन्ययोर् व्याप्तम् अम्बरम्  
०९,००६।०२७अ	युध्यमानस्य तस्याजौ चिन्तयन्न् एव भारत  
०९,००६।०२७च्	योद्धारं नाधिगच्छामि तुल्यरूपं जनाधिप  
०९,००६।०२८अ	शिखण्ड्यर्जुनभीमानां सात्वतस्य च भारत  
०९,००६।०२८च्	धृष्टद्युम्नस्य च तथा बलेनाभ्यधिको रणे  
०९,००६।०२९अ	मद्रराजो महाराज सिंहद्विरदविक्रमः  
०९,००६।०२९च्	विचरिष्यत्य् अभीः काले कालः क्रुद्धः प्रजास्व् इव  
०९,००६।०३०अ	तस्याद्य न प्रपश्यामि प्रतियोद्धारम् आहवे  
०९,००६।०३०च्	त्वाम् ऋते पुरुषव्याघ्र शार्दूलसमविक्रमम्  
०९,००६।०३१अ	सदेवलोके कृत्स्ने ऽस्मिन् नान्यस् त्वत्तः पुमान् भवेत्  
०९,००६।०३१च्	मद्रराजं रणे क्रुद्धं यो हन्यात् कुरुनन्दन  
०९,००६।०३१ए	अहन्य् अहनि युध्यन्तं क्षोभयन्तं बलं तव  
०९,००६।०३२अ	तस्माज् जहि रणे शल्यं मघवान् इव शम्बरम्  
०९,००६।०३२च्	अतिपश्चाद् असौ वीरो धार्तराष्ट्रेण सत्कृतः  
०९,००६।०३३अ	तवैव हि जयो नूनं हते मद्रेश्वरे युधि  
०९,००६।०३३च्	तस्मिन् हते हतं सर्वं धार्तराष्ट्रबलं महत्  
०९,००६।०३४अ	एतच् छ्रुत्वा महाराज वचनं मम साम्प्रतम्  
०९,००६।०३४च्	प्रत्युद्याहि रणे पार्थ मद्रराजं महाबलम्  
०९,००६।०३४ए	जहि चैनं महाबाहो वासवो नमुचिं यथा  
०९,००६।०३५अ	न चैवात्र दया कार्या मातुलो ऽयं ममेति वै  
०९,००६।०३५च्	क्षत्रधर्मं पुरस्कृत्य जहि मद्रजनेश्वरम्  
०९,००६।०३६अ	भीष्मद्रोणार्णवं तीर्त्वा कर्णपातालसम्भवम्  
०९,००६।०३६च्	मा निमज्जस्व सगणः शल्यम् आसाद्य गोष्पदम्  
०९,००६।०३७अ	यच् च ते तपसो वीर्यं यच् च क्षात्रं बलं तव  
०९,००६।०३७ब्*००४४_०१	चक्षुर् धर्मेति यल् लोके कथ्यसे त्वं जनाधिप  
०९,००६।०३७च्	तद् दर्शय रणे सर्वं जहि चैनं महारथम्  
०९,००६।०३८अ	एतावद् उक्त्वा वचनं केशवः परवीरहा  
०९,००६।०३८च्	जगाम शिबिरं सायं पूज्यमानो ऽथ पाण्डवैः  
०९,००६।०३९अ	केशवे तु तदा याते धर्मराजो युधिष्ठिरः  
०९,००६।०३९च्	विसृज्य सर्वान् भ्रातॄंश् च पाञ्चालान् अथ सोमकान्  
०९,००६।०३९ए	सुष्वाप रजनीं तां तु विशल्य इव कुञ्जरः  
०९,००६।०४०अ	ते च सर्वे महेष्वासाः पाञ्चालाः पाण्डवास् तथा  
०९,००६।०४०ब्*००४५_०१	अब्रवीत् तावकान् सर्वान् कर्णस्य निधनेन वै  
०९,००६।०४०च्	कर्णस्य निधने हृष्टाः सुषुपुस् तां निशां तदा  
०९,००६।०४१अ	गतज्वरं महेष्वासं तीर्णपारं महारथम्  
०९,००६।०४१च्	बभूव पाण्डवेयानां सैन्यं प्रमुदितं निशि  
०९,००६।०४१ए	सूतपुत्रस्य निधने जयं लब्ध्वा च मारिष  
०९,००६।०४१ड़्*००४६_०१	प्रभातसमये हृष्टाः सन्नह्यन्त रथोत्तमाः  
०९,००७।००१	सञ्जय उवाच  
०९,००७।००१अ	व्यतीतायां रजन्यां तु राजा दुर्योधनस् तदा  
०९,००७।००१च्	अब्रवीत् तावकान् सर्वान् सन्नह्यन्तां महारथाः  
०९,००७।००२अ	राज्ञस् तु मतम् आज्ञाय समनह्यत सा चमूः  
०९,००७।००२च्	अयोजयन् रथांस् तूर्णं पर्यधावंस् तथापरे  
०९,००७।००३अ	अकल्प्यन्त च मातङ्गाः समनह्यन्त पत्तयः  
०९,००७।००३च्	हयान् आस्तरणोपेतांश् चक्रुर् अन्ये सहस्रशः  
०९,००७।००४अ	वादित्राणां च निनदः प्रादुरासीद् विशां पते  
०९,००७।००४च्	बोधनार्थं हि योधानां सैन्यानां चाप्य् उदीर्यताम्  
०९,००७।००५अ	ततो बलानि सर्वाणि सेनाशिष्टानि भारत  
०९,००७।००५च्	सन्नद्धान्य् एव ददृशुर् मृत्युं कृत्वा निवर्तनम्  
०९,००७।००६अ	शल्यं सेनापतिं कृत्वा मद्रराजं महारथाः  
०९,००७।००६च्	प्रविभज्य बलं सर्वम् अनीकेषु व्यवस्थिताः  
०९,००७।००७अ	ततः सर्वे समागम्य पुत्रेण तव सैनिकाः  
०९,००७।००७च्	कृपश् च कृतवर्मा च द्रौणिः शल्यो ऽथ सौबलः  
०९,००७।००८अ	अन्ये च पार्थिवाः शेषाः समयं चक्रिरे तदा  
०९,००७।००८च्	न न एकेन योद्धव्यं कथं चिद् अपि पाण्डवैः  
०९,००७।००९अ	यो ह्य् एकः पाण्डवैर् युध्येद् यो वा युध्यन्तम् उत्सृजेत्  
०९,००७।००९च्	स पञ्चभिर् भवेद् युक्तः पातकैः सोपपातकैः  
०९,००७।००९द्*००४७_०१	अद्याचार्यसुतो द्रौणिर् नैको युध्येत शत्रुभिः  
०९,००७।००९ए	अन्योन्यं परिरक्षद्भिर् योद्धव्यं सहितैश् च नः  
०९,००७।०१०अ	एवं ते समयं कृत्वा सर्वे तत्र महारथाः  
०९,००७।०१०च्	मद्रराजं पुरस्कृत्य तूर्णम् अभ्यद्रवन् परान्  
०९,००७।०११अ	तथैव पाण्डवा राजन् व्यूह्य सैन्यं महारणे  
०९,००७।०११च्	अभ्ययुः कौरवान् सर्वान् योत्स्यमानाः समन्ततः  
०९,००७।०१२अ	तद् बलं भरतश्रेष्ठ क्षुब्धार्णवसमस्वनम्  
०९,००७।०१२च्	समुद्धूतार्णवाकारम् उद्धूतरथकुञ्जरम्  
०९,००७।०१३	धृतराष्ट्र उवाच  
०९,००७।०१३अ	द्रोणस्य भीष्मस्य च वै राधेयस्य च मे श्रुतम्  
०९,००७।०१३च्	पातनं शंस मे भूयः शल्यस्याथ सुतस्य मे  
०९,००७।०१४अ	कथं रणे हतः शल्यो धर्मराजेन सञ्जय  
०९,००७।०१४ब्*००४८_०१	कथं च निहतः सङ्ख्ये गदायुद्धविशारदः  
०९,००७।०१४च्	भीमेन च महाबाहुः पुत्रो दुर्योधनो मम  
०९,००७।०१५	सञ्जय उवाच  
०९,००७।०१५अ	क्षयं मनुष्यदेहानां रथनागाश्वसङ्क्षयम्  
०९,००७।०१५च्	शृणु राजन् स्थिरो भूत्वा सङ्ग्रामं शंसतो मम  
०९,००७।०१५द्*००४९_०१	शृणु राजन्न् अवहितो गजाश्वनरसङ्क्षयम्  
०९,००७।०१५द्*००४९_०२	वक्ष्ये ऽहं सर्वयोधानां सङ्ग्रामं तव दारुणम्  
०९,००७।०१६अ	आशा बलवती राजन् पुत्राणां ते ऽभवत् तदा  
०९,००७।०१६च्	हते भीष्मे च द्रोणे च सूतपुत्रे च पातिते  
०९,००७।०१६ए	शल्यः पार्थान् रणे सर्वान् निहनिष्यति मारिष  
०९,००७।०१७अ	ताम् आशां हृदये कृत्वा समाश्वास्य च भारत  
०९,००७।०१७च्	मद्रराजं च समरे समाश्रित्य महारथम्  
०९,००७।०१७ए	नाथवन्तम् अथात्मानम् अमन्यत सुतस् तव  
०९,००७।०१८अ	यदा कर्णे हते पार्थाः सिंहनादं प्रचक्रिरे  
०९,००७।०१८च्	तदा राजन् धार्तराष्ट्रान् आविवेश महद् भयम्  
०९,००७।०१९अ	तान् समाश्वास्य तु तदा मद्रराजः प्रतापवान्  
०९,००७।०१९च्	व्यूह्य व्यूहं महाराज सर्वतोभद्रम् ऋद्धिमत्  
०९,००७।०२०अ	प्रत्युद्यातो रणे पार्थान् मद्रराजः प्रतापवान्  
०९,००७।०२०च्	विधुन्वन् कार्मुकं चित्रं भारघ्नं वेगवत्तरम्  
०९,००७।०२१अ	रथप्रवरम् आस्थाय सैन्धवाश्वं महारथः  
०९,००७।०२१च्	तस्य सीता महाराज रथस्थाशोभयद् रथम्  
०९,००७।०२१द्*००५०_०१	तस्य स्थित्वा महाराज मुखे व्यूहस्य दंशितः  
०९,००७।०२२अ	स तेन संवृतो वीरो रथेनामित्रकर्शनः  
०९,००७।०२२च्	तस्थौ शूरो महाराज पुत्राणां ते भयप्रणुत्  
०९,००७।०२३अ	प्रयाणे मद्रराजो ऽभून् मुखं व्यूहस्य दंशितः  
०९,००७।०२३च्	मद्रकैः सहितो वीरैः कर्णपुत्रैश् च दुर्जयैः  
०९,००७।०२४अ	सव्ये ऽभूत् कृतवर्मा च त्रिगर्तैः परिवारितः  
०९,००७।०२४च्	गौतमो दक्षिणे पार्श्वे शकैश् च यवनैः सह  
०९,००७।०२५अ	अश्वत्थामा पृष्ठतो ऽभूत् काम्बोजैः परिवारितः  
०९,००७।०२५च्	दुर्योधनो ऽभवन् मध्ये रक्षितः कुरुपुङ्गवैः  
०९,००७।०२६अ	हयानीकेन महता सौबलश् चापि संवृतः  
०९,००७।०२६च्	प्रययौ सर्वसैन्येन कैतव्यश् च महारथः  
०९,००७।०२७अ	पाण्डवाश् च महेष्वासा व्यूह्य सैन्यम् अरिन्दमाः  
०९,००७।०२७च्	त्रिधा भूत्वा महाराज तव सैन्यम् उपाद्रवन्  
०९,००७।०२८अ	धृष्टद्युम्नः शिखण्डी च सात्यकिश् च महारथः  
०९,००७।०२८च्	शल्यस्य वाहिनीं तूर्णम् अभिदुद्रुवुर् आहवे  
०९,००७।०२९अ	ततो युधिष्ठिरो राजा स्वेनानीकेन संवृतः  
०९,००७।०२९च्	शल्यम् एवाभिदुद्राव जिघांसुर् भरतर्षभ  
०९,००७।०३०अ	हार्दिक्यं तु महेष्वासम् अर्जुनः शत्रुपूगहा  
०९,००७।०३०च्	संशप्तकगणांश् चैव वेगतो ऽभिविदुद्रुवे  
०९,००७।०३१अ	गौतमं भीमसेनो वै सोमकाश् च महारथाः  
०९,००७।०३१च्	अभ्यद्रवन्त राजेन्द्र जिघांसन्तः परान् युधि  
०९,००७।०३२अ	माद्रीपुत्रौ तु शकुनिम् उलूकं च महारथौ  
०९,००७।०३२च्	ससैन्यौ सहसेनौ ताव् उपतस्थतुर् आहवे  
०९,००७।०३३अ	तथैवायुतशो योधास् तावकाः पाण्डवान् रणे  
०९,००७।०३३च्	अभ्यद्रवन्त सङ्क्रुद्धा विविधायुधपाणयः  
०९,००७।०३४	धृतराष्ट्र उवाच  
०९,००७।०३४अ	हते भीष्मे महेष्वासे द्रोणे कर्णे महारथे  
०९,००७।०३४च्	कुरुष्व् अल्पावशिष्टेषु पाण्डवेषु च संयुगे  
०९,००७।०३५अ	सुसंरब्धेषु पार्थेषु पराक्रान्तेषु सञ्जय  
०९,००७।०३५च्	मामकानां परेषां च किं शिष्टम् अभवद् बलम्  
०९,००७।०३६	सञ्जय उवाच  
०९,००७।०३६अ	यथा वयं परे राजन् युद्धाय समवस्थिताः  
०९,००७।०३६च्	यावच् चासीद् बलं शिष्टं सङ्ग्रामे तन् निबोध मे  
०९,००७।०३७अ	एकादश सहस्राणि रथानां भरतर्षभ  
०९,००७।०३७च्	दश दन्तिसहस्राणि सप्त चैव शतानि च  
०९,००७।०३८अ	पूर्णे शतसहस्रे द्वे हयानां भरतर्षभ  
०९,००७।०३८च्	नरकोट्यस् तथा तिस्रो बलम् एतत् तवाभवत्  
०९,००७।०३९अ	रथानां षट्सहस्राणि षट्सहस्राश् च कुञ्जराः  
०९,००७।०३९च्	दश चाश्वसहस्राणि पत्तिकोटी च भारत  
०९,००७।०४०अ	एतद् बलं पाण्डवानाम् अभवच् छेषम् आहवे  
०९,००७।०४०ब्*००५१_०१	स्वल्पम् अप्य् एतद् एवेह बलवत् परिरक्षितम्  
०९,००७।०४०च्	एत एव समाजग्मुर् युद्धाय भरतर्षभ  
०९,००७।०४०द्*००५२_०१	शस्त्रास्त्रेष्व् अभवन् घोराः केतवः क्षयकारिणः  
०९,००७।०४०द्*००५२_०२	भ्रान्त्याश्वाः शतशस् तत्र नेत्राण्य् उच्चैर् अवर्षयन्  
०९,००७।०४१अ	एवं विभज्य राजेन्द्र मद्रराजमते स्थिताः  
०९,००७।०४१च्	पाण्डवान् प्रत्युदीयाम जयगृद्धाः प्रमन्यवः  
०९,००७।०४२अ	तथैव पाण्डवाः शूराः समरे जितकाशिनः  
०९,००७।०४२च्	उपयाता नरव्याघ्राः पाञ्चालाश् च यशस्विनः  
०९,००७।०४३अ	एवम् एते बलौघेन परस्परवधैषिणः  
०९,००७।०४३च्	उपयाता नरव्याघ्राः पूर्वां सन्ध्यां प्रति प्रभो  
०९,००७।०४४अ	ततः प्रववृते युद्धं घोररूपं भयानकम्  
०९,००७।०४४च्	तावकानां परेषां च निघ्नताम् इतरेतरम्  
०९,००८।००१	सञ्जय उवाच  
०९,००८।००१अ	ततः प्रववृते युद्धं कुरूणां भयवर्धनम्  
०९,००८।००१च्	सृञ्जयैः सह राजेन्द्र घोरं देवासुरोपमम्  
०९,००८।००२अ	नरा रथा गजौघाश् च सादिनश् च सहस्रशः  
०९,००८।००२च्	वाजिनश् च पराक्रान्ताः समाजग्मुः परस्परम्  
०९,००८।००३अ	नागानां भीमरूपाणां द्रवतां निस्वनो महान्  
०९,००८।००३च्	अश्रूयत यथा काले जलदानां नभस्तले  
०९,००८।००४अ	नागैर् अभ्याहताः के चित् सरथा रथिनो ऽपतन्  
०९,००८।००४च्	व्यद्रवन्त रणे वीरा द्राव्यमाणा मदोत्कटैः  
०९,००८।००५अ	हयौघान् पादरक्षांश् च रथिनस् तत्र शिक्षिताः  
०९,००८।००५च्	शरैः सम्प्रेषयाम् आसुः परलोकाय भारत  
०९,००८।००६अ	सादिनः शिक्षिता राजन् परिवार्य महारथान्  
०९,००८।००६च्	विचरन्तो रणे ऽभ्यघ्नन् प्रासशक्त्यृष्टिभिस् तथा  
०९,००८।००७अ	धन्विनः पुरुषाः के चित् सन्निवार्य महारथान्  
०९,००८।००७च्	एकं बहव आसाद्य प्रेषयेयुर् यमक्षयम्  
०९,००८।००८अ	नागं रथवरांश् चान्ये परिवार्य महारथाः  
०९,००८।००८च्	सोत्तरायुधिनं जघ्नुर् द्रवमाणा महारवम्  
०९,००८।००९अ	तथा च रथिनं क्रुद्धं विकिरन्तं शरान् बहून्  
०९,००८।००९च्	नागा जघ्नुर् महाराज परिवार्य समन्ततः  
०९,००८।०१०अ	नागो नागम् अभिद्रुत्य रथी च रथिनं रणे  
०९,००८।०१०च्	शक्तितोमरनाराचैर् निजघ्नुस् तत्र तत्र ह  
०९,००८।०११अ	पादातान् अवमृद्नन्तो रथवारणवाजिनः  
०९,००८।०११च्	रणमध्ये व्यदृश्यन्त कुर्वन्तो महद् आकुलम्  
०९,००८।०१२अ	हयाश् च पर्यधावन्त चामरैर् उपशोभिताः  
०९,००८।०१२च्	हंसा हिमवतः प्रस्थे पिबन्त इव मेदिनीम्  
०९,००८।०१३अ	तेषां तु वाजिनां भूमिः खुरैश् चित्रा विशां पते  
०९,००८।०१३च्	अशोभत यथा नारी करजक्षतविक्षता  
०९,००८।०१४अ	वाजिनां खुरशब्देन रथनेमिस्वनेन च  
०९,००८।०१४च्	पत्तीनां चापि शब्देन नागानां बृंहितेन च  
०९,००८।०१५अ	वादित्राणां च घोषेण शङ्खानां निस्वनेन च  
०९,००८।०१५च्	अभवन् नादिता भूमिर् निर्घातैर् इव भारत  
०९,००८।०१६अ	धनुषां कूजमानानां निस्त्रिंशानां च दीप्यताम्  
०९,००८।०१६च्	कवचानां प्रभाभिश् च न प्राज्ञायत किं चन  
०९,००८।०१७अ	बहवो बाहवश् छिन्ना नागराजकरोपमाः  
०९,००८।०१७च्	उद्वेष्टन्ते विवेष्टन्ते वेगं कुर्वन्ति दारुणम्  
०९,००८।०१८अ	शिरसां च महाराज पततां वसुधातले  
०९,००८।०१८च्	च्युतानाम् इव तालेभ्यः फलानां श्रूयते स्वनः  
०९,००८।०१९अ	शिरोभिः पतितैर् भाति रुधिरार्द्रैर् वसुन्धरा  
०९,००८।०१९च्	तपनीयनिभैः काले नलिनैर् इव भारत  
०९,००८।०२०अ	उद्वृत्तनयनैस् तैस् तु गतसत्त्वैः सुविक्षतैः  
०९,००८।०२०च्	व्यभ्राजत महाराज पुण्डरीकैर् इवावृता  
०९,००८।०२१अ	बाहुभिश् चन्दनादिग्धैः सकेयूरैर् महाधनैः  
०९,००८।०२१च्	पतितैर् भाति राजेन्द्र मही शक्रध्वजैर् इव  
०९,००८।०२२अ	ऊरुभिश् च नरेन्द्राणां विनिकृत्तैर् महाहवे  
०९,००८।०२२च्	हस्तिहस्तोपमैर् अन्यैः संवृतं तद् रणाङ्गणम्  
०९,००८।०२३अ	कबन्धशतसङ्कीर्णं छत्रचामरशोभितम्  
०९,००८।०२३च्	सेनावनं तच् छुशुभे वनं पुष्पाचितं यथा  
०९,००८।०२४अ	तत्र योधा महाराज विचरन्तो ह्य् अभीतवत्  
०९,००८।०२४च्	दृश्यन्ते रुधिराक्ताङ्गाः पुष्पिता इव किंशुकाः  
०९,००८।०२५अ	मातङ्गाश् चाप्य् अदृश्यन्त शरतोमरपीडिताः  
०९,००८।०२५च्	पतन्तस् तत्र तत्रैव छिन्नाभ्रसदृशा रणे  
०९,००८।०२६अ	गजानीकं महाराज वध्यमानं महात्मभिः  
०९,००८।०२६च्	व्यदीर्यत दिशः सर्वा वातनुन्ना घना इव  
०९,००८।०२७अ	ते गजा घनसङ्काशाः पेतुर् उर्व्यां समन्ततः  
०९,००८।०२७च्	वज्ररुग्णा इव बभुः पर्वता युगसङ्क्षये  
०९,००८।०२८अ	हयानां सादिभिः सार्धं पतितानां महीतले  
०९,००८।०२८च्	राशयः सम्प्रदृश्यन्ते गिरिमात्रास् ततस् ततः  
०९,००८।०२९अ	सञ्जज्ञे रणभूमौ तु परलोकवहा नदी  
०९,००८।०२९च्	शोणितोदा रथावर्ता ध्वजवृक्षास्थिशर्करा  
०९,००८।०३०अ	भुजनक्रा धनुःस्रोता हस्तिशैला हयोपला  
०९,००८।०३०च्	मेदोमज्जाकर्दमिनी छत्रहंसा गदोडुपा  
०९,००८।०३१अ	कवचोष्णीषसञ्छन्ना पताकारुचिरद्रुमा  
०९,००८।०३१च्	चक्रचक्रावलीजुष्टा त्रिवेणूदण्डकावृता  
०९,००८।०३२अ	शूराणां हर्षजननी भीरूणां भयवर्धिनी  
०९,००८।०३२च्	प्रावर्तत नदी रौद्रा कुरुसृञ्जयसङ्कुला  
०९,००८।०३३अ	तां नदीं पितृलोकाय वहन्तीम् अतिभैरवाम्  
०९,००८।०३३च्	तेरुर् वाहननौभिस् ते शूराः परिघबाहवः  
०९,००८।०३४अ	वर्तमाने तथा युद्धे निर्मर्यादे विशां पते  
०९,००८।०३४च्	चतुरङ्गक्षये घोरे पूर्वं देवासुरोपमे  
०९,००८।०३५अ	अक्रोशन् बान्धवान् अन्ये तत्र तत्र परन्तप  
०९,००८।०३५च्	क्रोशद्भिर् बान्धवैश् चान्ये भयार्ता न निवर्तिरे  
०९,००८।०३६अ	निर्मर्यादे तथा युद्धे वर्तमाने भयानके  
०९,००८।०३६च्	अर्जुनो भीमसेनश् च मोहयां चक्रतुः परान्  
०९,००८।०३७अ	सा वध्यमाना महती सेना तव जनाधिप  
०९,००८।०३७च्	अमुह्यत् तत्र तत्रैव योषिन् मदवशाद् इव  
०९,००८।०३८अ	मोहयित्वा च तां सेनां भीमसेनधनञ्जयौ  
०९,००८।०३८च्	दध्मतुर् वारिजौ तत्र सिंहनादं च नेदतुः  
०९,००८।०३९अ	श्रुत्वैव तु महाशब्दं धृष्टद्युम्नशिखण्डिनौ  
०९,००८।०३९च्	धर्मराजं पुरस्कृत्य मद्रराजम् अभिद्रुतौ  
०९,००८।०४०अ	तत्राश्चर्यम् अपश्याम घोररूपं विशां पते  
०९,००८।०४०च्	शल्येन सङ्गताः शूरा यद् अयुध्यन्त भागशः  
०९,००८।०४१अ	माद्रीपुत्रौ सरभसौ कृतास्त्रौ युद्धदुर्मदौ  
०९,००८।०४१च्	अभ्ययातां त्वरायुक्तौ जिगीषन्तौ बलं तव  
०९,००८।०४२अ	ततो न्यवर्तत बलं तावकं भरतर्षभ  
०९,००८।०४२च्	शरैः प्रणुन्नं बहुधा पाण्डवैर् जितकाशिभिः  
०९,००८।०४३अ	वध्यमाना चमूः सा तु पुत्राणां प्रेक्षतां तव  
०९,००८।०४३च्	भेजे दिशो महाराज प्रणुन्ना दृढधन्विभिः  
०९,००८।०४३ए	हाहाकारो महाञ् जज्ञे योधानां तव भारत  
०९,००८।०४४अ	तिष्ठ तिष्ठेति वाग् आसीद् द्रावितानां महात्मनाम्  
०९,००८।०४४च्	क्षत्रियाणां तदान्योन्यं संयुगे जयम् इच्छताम्  
०९,००८।०४४ए	आद्रवन्न् एव भग्नास् ते पाण्डवैस् तव सैनिकाः  
०९,००८।०४५अ	त्यक्त्वा युद्धे प्रियान् पुत्रान् भ्रातॄन् अथ पितामहान्  
०९,००८।०४५च्	मातुलान् भागिनेयांश् च तथा सम्बन्धिबान्धवान्  
०९,००८।०४६अ	हयान् द्विपांस् त्वरयन्तो योधा जग्मुः समन्ततः  
०९,००८।०४६च्	आत्मत्राणकृतोत्साहास् तावका भरतर्षभ  
०९,००९।००१	सञ्जय उवाच  
०९,००९।००१अ	तत् प्रभग्नं बलं दृष्ट्वा मद्रराजः प्रतापवान्  
०९,००९।००१च्	उवाच सारथिं तूर्णं चोदयाश्वान् महाजवान्  
०९,००९।००२अ	एष तिष्ठति वै राजा पाण्डुपुत्रो युधिष्ठिरः  
०९,००९।००२च्	छत्रेण ध्रियमाणेन पाण्डुरेण विराजता  
०९,००९।००३अ	अत्र मां प्रापय क्षिप्रं पश्य मे सारथे बलम्  
०९,००९।००३च्	न समर्था हि मे पार्थाः स्थातुम् अद्य पुरो युधि  
०९,००९।००४अ	एवम् उक्तस् ततः प्रायान् मद्रराजस्य सारथिः  
०९,००९।००४च्	यत्र राजा सत्यसन्धो धर्मराजो युधिष्ठिरः  
०९,००९।००५अ	आपतन्तं च सहसा पाण्डवानां महद् बलम्  
०९,००९।००५च्	दधारैको रणे शल्यो वेलेवोद्धृतम् अर्णवम्  
०९,००९।००६अ	पाण्डवानां बलौघस् तु शल्यम् आसाद्य मारिष  
०९,००९।००६च्	व्यतिष्ठत तदा युद्धे सिन्धोर् वेग इवाचलम्  
०९,००९।००७अ	मद्रराजं तु समरे दृष्ट्वा युद्धाय विष्ठितम्  
०९,००९।००७च्	कुरवः सन्न्यवर्तन्त मृत्युं कृत्वा निवर्तनम्  
०९,००९।००८अ	तेषु राजन् निवृत्तेषु व्यूढानीकेषु भागशः  
०९,००९।००८च्	प्रावर्तत महारौद्रः सङ्ग्रामः शोणितोदकः  
०९,००९।००८ए	समार्छच् चित्रसेनेन नकुलो युद्धदुर्मदः  
०९,००९।००८ड़्*००५३_०१	नाथेव च महाराज चित्रसेनस् तु पाण्डवम्  
०९,००९।००९अ	तौ परस्परम् आसाद्य चित्रकार्मुकधारिणौ  
०९,००९।००९च्	मेघाव् इव यथोद्वृत्तौ दक्षिणोत्तरवर्षिणौ  
०९,००९।०१०अ	शरतोयैः सिषिचतुस् तौ परस्परम् आहवे  
०९,००९।०१०च्	नान्तरं तत्र पश्यामि पाण्डवस्येतरस्य वा  
०९,००९।०११अ	उभौ कृतास्त्रौ बलिनौ रथचर्याविशारदौ  
०९,००९।०११च्	परस्परवधे यत्तौ छिद्रान्वेषणतत्परौ  
०९,००९।०१२अ	चित्रसेनस् तु भल्लेन पीतेन निशितेन च  
०९,००९।०१२च्	नकुलस्य महाराज मुष्टिदेशे ऽच्छिनद् धनुः  
०९,००९।०१३अ	अथैनं छिन्नधन्वानं रुक्मपुङ्खैः शिलाशितैः  
०९,००९।०१३च्	त्रिभिः शरैर् असम्भ्रान्तो ललाटे वै समर्पयत्  
०९,००९।०१४अ	हयांश् चास्य शरैस् तीक्ष्णैः प्रेषयाम् आस मृत्यवे  
०९,००९।०१४च्	तथा ध्वजं सारथिं च त्रिभिस् त्रिभिर् अपातयत्  
०९,००९।०१५अ	स शत्रुभुजनिर्मुक्तैर् ललाटस्थैस् त्रिभिः शरैः  
०९,००९।०१५च्	नकुलः शुशुभे राजंस् त्रिशृङ्ग इव पर्वतः  
०९,००९।०१६अ	स छिन्नधन्वा विरथः खड्गम् आदाय चर्म च  
०९,००९।०१६च्	रथाद् अवातरद् वीरः शैलाग्राद् इव केसरी  
०९,००९।०१७अ	पद्भ्याम् आपततस् तस्य शरवृष्टिम् अवासृजत्  
०९,००९।०१७च्	नकुलो ऽप्य् अग्रसत् तां वै चर्मणा लघुविक्रमः  
०९,००९।०१८अ	चित्रसेनरथं प्राप्य चित्रयोधी जितश्रमः  
०९,००९।०१८च्	आरुरोह महाबाहुः सर्वसैन्यस्य पश्यतः  
०९,००९।०१९अ	सकुण्डलं समुकुटं सुनसं स्वायतेक्षणम्  
०९,००९।०१९च्	चित्रसेनशिरः कायाद् अपाहरत पाण्डवः  
०९,००९।०१९ए	स पपात रथोपस्थाद् दिवाकरसमप्रभः  
०९,००९।०२०अ	चित्रसेनं विशस्तं तु दृष्ट्वा तत्र महारथाः  
०९,००९।०२०ब्*००५४_०१	चित्रसेनं हतं दृष्ट्वा सर्वे पाण्डवसैनिकाः  
०९,००९।०२०ब्*००५५_०१	चित्रसेनो महाराज नकुलेन हतो रणे  
०९,००९।०२०च्	साधुवादस्वनांश् चक्रुः सिंहनादांश् च पुष्कलान्  
०९,००९।०२१अ	विशस्तं भ्रातरं दृष्ट्वा कर्णपुत्रौ महारथौ  
०९,००९।०२१च्	सुषेणः सत्यसेनश् च मुञ्चन्तौ निशिताञ् शरान्  
०९,००९।०२२अ	ततो ऽभ्यधावतां तूर्णं पाण्डवं रथिनां वरम्  
०९,००९।०२२च्	जिघांसन्तौ यथा नागं व्याघ्रौ राजन् महावने  
०९,००९।०२३अ	ताव् अभ्यधावतां तीक्ष्णौ द्वाव् अप्य् एनं महारथम्  
०९,००९।०२३च्	शरौघान् सम्यग् अस्यन्तौ जीमूतौ सलिलं यथा  
०९,००९।०२४अ	स शरैः सर्वतो विद्धः प्रहृष्ट इव पाण्डवः  
०९,००९।०२४ब्*००५६_०१	नकुलो भरतश्रेष्ठस् ताभ्यां परबलार्दनः  
०९,००९।०२४च्	अन्यत् कार्मुकम् आदाय रथम् आरुह्य वीर्यवान्  
०९,००९।०२४ए	अतिष्ठत रणे वीरः क्रुद्धरूप इवान्तकः  
०९,००९।०२५अ	तस्य तौ भ्रातरौ राजञ् शरैः सन्नतपर्वभिः  
०९,००९।०२५च्	रथं विशकलीकर्तुं समारब्धौ विशां पते  
०९,००९।०२६अ	ततः प्रहस्य नकुलश् चतुर्भिश् चतुरो रणे  
०९,००९।०२६च्	जघान निशितैस् तीक्ष्णैः सत्यसेनस्य वाजिनः  
०९,००९।०२७अ	ततः सन्धाय नाराचं रुक्मपुङ्खं शिलाशितम्  
०९,००९।०२७च्	धनुश् चिच्छेद राजेन्द्र सत्यसेनस्य पाण्डवः  
०९,००९।०२८अ	अथान्यं रथम् आस्थाय धनुर् आदाय चापरम्  
०९,००९।०२८च्	सत्यसेनः सुषेणश् च पाण्डवं पर्यधावताम्  
०९,००९।०२९अ	अविध्यत् ताव् असम्भ्रान्तौ माद्रीपुत्रः प्रतापवान्  
०९,००९।०२९च्	द्वाभ्यां द्वाभ्यां महाराज शराभ्यां रणमूर्धनि  
०९,००९।०३०अ	सुषेणस् तु ततः क्रुद्धः पाण्डवस्य महद् धनुः  
०९,००९।०३०च्	चिच्छेद प्रहसन् युद्धे क्षुरप्रेण महारथः  
०९,००९।०३१अ	अथान्यद् धनुर् आदाय नकुलः क्रोधमूर्छितः  
०९,००९।०३१च्	सुषेणं पञ्चभिर् विद्ध्वा ध्वजम् एकेन चिच्छिदे  
०९,००९।०३२अ	सत्यसेनस्य च धनुर् हस्तावापं च मारिष  
०९,००९।०३२च्	चिच्छेद तरसा युद्धे तत उच्चुक्रुशुर् जनाः  
०९,००९।०३३अ	अथान्यद् धनुर् आदाय वेगघ्नं भारसाधनम्  
०९,००९।०३३च्	शरैः सञ्छादयाम् आस समन्तात् पाण्डुनन्दनम्  
०९,००९।०३४अ	सन्निवार्य तु तान् बाणान् नकुलः परवीरहा  
०९,००९।०३४च्	सत्यसेनं सुषेणं च द्वाभ्यां द्वाभ्याम् अविध्यत  
०९,००९।०३४द्*००५७_०१	ततः शक्तिं समुद्यम्य सत्यसेनाय चिक्षिपे  
०९,००९।०३५अ	ताव् एनं प्रत्यविध्येतां पृथक् पृथग् अजिह्मगैः  
०९,००९।०३५च्	सारथिं चास्य राजेन्द्र शरैर् विव्यधतुः शितैः  
०९,००९।०३६अ	सत्यसेनो रथेषां तु नकुलस्य धनुस् तथा  
०९,००९।०३६च्	पृथक् शराभ्यां चिच्छेद कृतहस्तः प्रतापवान्  
०९,००९।०३७अ	स रथे ऽतिरथस् तिष्ठन् रथशक्तिं परामृशत्  
०९,००९।०३७च्	स्वर्णदण्डाम् अकुण्ठाग्रां तैलधौतां सुनिर्मलाम्  
०९,००९।०३८अ	लेलिहानाम् इव विभो नागकन्यां महाविषाम्  
०९,००९।०३८च्	समुद्यम्य च चिक्षेप सत्यसेनस्य संयुगे  
०९,००९।०३९अ	सा तस्य हृदयं सङ्ख्ये बिभेद शतधा नृप  
०९,००९।०३९च्	स पपात रथाद् भूमौ गतसत्त्वो ऽल्पचेतनः  
०९,००९।०४०अ	भ्रातरं निहतं दृष्ट्वा सुषेणः क्रोधमूर्छितः  
०९,००९।०४०च्	अभ्यवर्षच् छरैस् तूर्णं पदातिं पाण्डुनन्दनम्  
०९,००९।०४०द्*००५८_०१	चतुर्भिश् चतुरो वाहान् ध्वजं छित्त्वा तु पञ्चभिः  
०९,००९।०४०द्*००५८_०२	त्रिभिर् वै सारथिं हत्वा कर्णपुत्रो ननाद ह  
०९,००९।०४१अ	नकुलं विरथं दृष्ट्वा द्रौपदेयो महाबलः  
०९,००९।०४१च्	सुतसोमो ऽभिदुद्राव परीप्सन् पितरं रणे  
०९,००९।०४२अ	ततो ऽधिरुह्य नकुलः सुतसोमस्य तं रथम्  
०९,००९।०४२च्	शुशुभे भरतश्रेष्ठो गिरिस्थ इव केसरी  
०९,००९।०४२ए	सो ऽन्यत् कार्मुकम् आदाय सुषेणं समयोधयत्  
०९,००९।०४३अ	ताव् उभौ शरवर्षाभ्यां समासाद्य परस्परम्  
०९,००९।०४३च्	परस्परवधे यत्नं चक्रतुः सुमहारथौ  
०९,००९।०४४अ	सुषेणस् तु ततः क्रुद्धः पाण्डवं विशिखैस् त्रिभिः  
०९,००९।०४४च्	सुतसोमं च विंशत्या बाह्वोर् उरसि चार्पयत्  
०९,००९।०४५अ	ततः क्रुद्धो महाराज नकुलः परवीरहा  
०९,००९।०४५च्	शरैस् तस्य दिशः सर्वाश् छादयाम् आस वीर्यवान्  
०९,००९।०४६अ	ततो गृहीत्वा तीक्ष्णाग्रम् अर्धचन्द्रं सुतेजनम्  
०९,००९।०४६च्	स वेगयुक्तं चिक्षेप कर्णपुत्रस्य संयुगे  
०९,००९।०४७अ	तस्य तेन शिरः कायाज् जहार नृपसत्तम  
०९,००९।०४७च्	पश्यतां सर्वसैन्यानां तद् अद्भुतम् इवाभवत्  
०९,००९।०४८अ	स हतः प्रापतद् राजन् नकुलेन महात्मना  
०९,००९।०४८च्	नदीवेगाद् इवारुग्णस् तीरजः पादपो महान्  
०९,००९।०४९अ	कर्णपुत्रवधं दृष्ट्वा नकुलस्य च विक्रमम्  
०९,००९।०४९च्	प्रदुद्राव भयात् सेना तावकी भरतर्षभ  
०९,००९।०५०अ	तां तु सेनां महाराज मद्रराजः प्रतापवान्  
०९,००९।०५०च्	अपालयद् रणे शूरः सेनापतिर् अरिन्दमः  
०९,००९।०५०द्*००५९_०१	सा सेना विद्रुता राजन् दिशो दश भयद्रुता  
०९,००९।०५१अ	विभीस् तस्थौ महाराज व्यवस्थाप्य च वाहिनीम्  
०९,००९।०५१च्	सिंहनादं भृशं कृत्वा धनुःशब्दं च दारुणम्  
०९,००९।०५२अ	तावकाः समरे राजन् रक्षिता दृढधन्वना  
०९,००९।०५२च्	प्रत्युद्ययुर् अरातींस् ते समन्ताद् विगतव्यथाः  
०९,००९।०५३अ	मद्रराजं महेष्वासं परिवार्य समन्ततः  
०९,००९।०५३च्	स्थिता राजन् महासेना योद्धुकामाः समन्ततः  
०९,००९।०५४अ	सात्यकिर् भीमसेनश् च माद्रीपुत्रौ च पाण्डवौ  
०९,००९।०५४च्	युधिष्ठिरं पुरस्कृत्य ह्रीनिषेधम् अरिन्दमम्  
०९,००९।०५५अ	परिवार्य रणे वीराः सिंहनादं प्रचक्रिरे  
०९,००९।०५५च्	बाणशब्दरवांश् चोग्रान् क्ष्वेडांश् च विविधान् दधुः  
०९,००९।०५६अ	तथैव तावकाः सर्वे मद्राधिपतिम् अञ्जसा  
०९,००९।०५६च्	परिवार्य सुसंरब्धाः पुनर् युद्धम् अरोचयन्  
०९,००९।०५७अ	ततः प्रववृते युद्धं भीरूणां भयवर्धनम्  
०९,००९।०५७च्	तावकानां परेषां च मृत्युं कृत्वा निवर्तनम्  
०९,००९।०५८अ	यथा देवासुरं युद्धं पूर्वम् आसीद् विशां पते  
०९,००९।०५८च्	अभीतानां तथा राजन् यमराष्ट्रविवर्धनम्  
०९,००९।०५९अ	ततः कपिध्वजो राजन् हत्वा संशप्तकान् रणे  
०९,००९।०५९च्	अभ्यद्रवत तां सेनां कौरवीं पाण्डुनन्दनः  
०९,००९।०६०अ	तथैव पाण्डवाः शेषा धृष्टद्युम्नपुरोगमाः  
०९,००९।०६०च्	अभ्यधावन्त तां सेनां विसृजन्तः शिताञ् शरान्  
०९,००९।०६१अ	पाण्डवैर् अवकीर्णानां सम्मोहः समजायत  
०९,००९।०६१च्	न च जज्ञुर् अनीकानि दिशो वा प्रदिशस् तथा  
०९,००९।०६२अ	आपूर्यमाणा निशितैः शरैः पाण्डवचोदितैः  
०९,००९।०६२च्	हतप्रवीरा विध्वस्ता कीर्यमाणा समन्ततः  
०९,००९।०६२ए	कौरव्य् अवध्यत चमूः पाण्डुपुत्रैर् महारथैः  
०९,००९।०६३अ	तथैव पाण्डवी सेना शरै राजन् समन्ततः  
०९,००९।०६३च्	रणे ऽहन्यत पुत्रैस् ते शतशो ऽथ सहस्रशः  
०९,००९।०६४अ	ते सेने भृशसन्तप्ते वध्यमाने परस्परम्  
०९,००९।०६४च्	व्याकुले समपद्येतां वर्षासु सरिताव् इव  
०९,००९।०६५अ	आविवेश ततस् तीव्रं तावकानां महद् भयम्  
०९,००९।०६५च्	पाण्डवानां च राजेन्द्र तथाभूते महाहवे  
०९,०१०।००१	सञ्जय उवाच  
०९,०१०।००१अ	तस्मिन् विलुलिते सैन्ये वध्यमाने परस्परम्  
०९,०१०।००१च्	द्रवमाणेषु योधेषु निनदत्सु च दन्तिषु  
०९,०१०।००२अ	कूजतां स्तनतां चैव पदातीनां महाहवे  
०९,०१०।००२च्	विद्रुतेषु महाराज हयेषु बहुधा तदा  
०९,०१०।००३अ	प्रक्षये दारुणे जाते संहारे सर्वदेहिनाम्  
०९,०१०।००३च्	नानाशस्त्रसमावापे व्यतिषक्तरथद्विपे  
०९,०१०।००४अ	हर्षणे युद्धशौण्डानां भीरूणां भयवर्धने  
०९,०१०।००४च्	गाहमानेषु योधेषु परस्परवधैषिषु  
०९,०१०।००५अ	प्राणादाने महाघोरे वर्तमाने दुरोदरे  
०९,०१०।००५च्	सङ्ग्रामे घोररूपे तु यमराष्ट्रविवर्धने  
०९,०१०।००६अ	पाण्डवास् तावकं सैन्यं व्यधमन् निशितैः शरैः  
०९,०१०।००६च्	तथैव तावका योधा जघ्नुः पाण्डवसैनिकान्  
०९,०१०।००७अ	तस्मिंस् तथा वर्तमाने युद्धे भीरुभयावहे  
०९,०१०।००७च्	पूर्वाह्णे चैव सम्प्राप्ते भास्करोदयनं प्रति  
०९,०१०।००८अ	लब्धलक्षाः परे राजन् रक्षिताश् च महात्मना  
०९,०१०।००८च्	अयोधयंस् तव बलं मृत्युं कृत्वा निवर्तनम्  
०९,०१०।००९अ	बलिभिः पाण्डवैर् दृप्तैर् लब्धलक्षैः प्रहारिभिः  
०९,०१०।००९च्	कौरव्य् असीदत् पृतना मृगीवाग्निसमाकुला  
०९,०१०।०१०अ	तां दृष्ट्वा सीदतीं सेनां पङ्के गाम् इव दुर्बलाम्  
०९,०१०।०१०च्	उज्जिहीर्षुस् तदा शल्यः प्रायात् पाण्डुचमूं प्रति  
०९,०१०।०११अ	मद्रराजस् तु सङ्क्रुद्धो गृहीत्वा धनुर् उत्तमम्  
०९,०१०।०११च्	अभ्यद्रवत सङ्ग्रामे पाण्डवान् आततायिनः  
०९,०१०।०१२अ	पाण्डवाश् च महाराज समरे जितकाशिनः  
०९,०१०।०१२च्	मद्रराजं समासाद्य विव्यधुर् निशितैः शरैः  
०९,०१०।०१२द्*००६०_०१	तथैव तावका यौधा धर्मराजं युधिष्ठिरम्  
०९,०१०।०१३अ	ततः शरशतैस् तीक्ष्णैर् मद्रराजो महाबलः  
०९,०१०।०१३च्	अर्दयाम् आस तां सेनां धर्मराजस्य पश्यतः  
०९,०१०।०१४अ	प्रादुरासंस् ततो राजन् नानारूपाण्य् अनेकशः  
०९,०१०।०१४च्	चचाल शब्दं कुर्वाणा मही चापि सपर्वता  
०९,०१०।०१५अ	सदण्डशूला दीप्ताग्राः शीर्यमाणाः समन्ततः  
०९,०१०।०१५च्	उल्का भूमिं दिवः पेतुर् आहत्य रविमण्डलम्  
०९,०१०।०१६अ	मृगाश् च माहिषाश् चापि पक्षिणश् च विशां पते  
०९,०१०।०१६च्	अपसव्यं तदा चक्रुः सेनां ते बहुशो नृप  
०९,०१०।०१६द्*००६१_०१	भृगुसूनुधरापुत्रौ शशिजेन समन्वितौ  
०९,०१०।०१६द्*००६१_०२	चरमं पाण्डुपुत्राणां पुरस्तात् सर्वभूभुजाम्  
०९,०१०।०१६द्*००६१_०३	शस्त्राग्रेष्व् अभवज् ज्वाला नेत्राण्य् आहत्य वर्षती  
०९,०१०।०१६द्*००६१_०४	शिरः स्वलीयन्त भृशं काकोलूकाश् च केतुषु  
०९,०१०।०१७अ	ततस् तद् युद्धम् अत्युग्रम् अभवत् सङ्घचारिणाम्  
०९,०१०।०१७च्	तथा सर्वाण्य् अनीकानि सन्निपत्य जनाधिप  
०९,०१०।०१७ए	अभ्ययुः कौरवा राजन् पाण्डवानाम् अनीकिनीम्  
०९,०१०।०१८अ	शल्यस् तु शरवर्षेण वर्षन्न् इव सहस्रदृक्  
०९,०१०।०१८च्	अभ्यवर्षद् अदीनात्मा कुन्तीपुत्रं युधिष्ठिरम्  
०९,०१०।०१९अ	भीमसेनं शरैश् चापि रुक्मपुङ्खैः शिलाशितः  
०९,०१०।०१९च्	द्रौपदेयांस् तथा सर्वान् माद्रीपुत्रौ च पाण्डवौ  
०९,०१०।०२०अ	धृष्टद्युम्नं च शैनेयं शिखण्डिनम् अथापि च  
०९,०१०।०२०च्	एकैकं दशभिर् बाणैर् विव्याध च महाबलः  
०९,०१०।०२०ए	ततो ऽसृजद् बाणवर्षं घर्मान्ते मघवान् इव  
०९,०१०।०२१अ	ततः प्रभद्रका राजन् सोमकाश् च सहस्रशः  
०९,०१०।०२१च्	पतिताः पात्यमानाश् च दृश्यन्ते शल्यसायकैः  
०९,०१०।०२२अ	भ्रमराणाम् इव व्राताः शलभानाम् इव व्रजाः  
०९,०१०।०२२च्	ह्रादिन्य इव मेघेभ्यः शल्यस्य न्यपतञ् शराः  
०९,०१०।०२३अ	द्विरदास् तुरगाश् चार्ताः पत्तयो रथिनस् तथा  
०९,०१०।०२३च्	शल्यस्य बाणैर् न्यपतन् बभ्रमुर् व्यनदंस् तथा  
०९,०१०।०२४अ	आविष्ट इव मद्रेशो मन्युना पौरुषेण च  
०९,०१०।०२४च्	प्राच्छादयद् अरीन् सङ्ख्ये कालसृष्ट इवान्तकः  
०९,०१०।०२४ए	विनर्दमानो मद्रेशो मेघह्रादो महाबलः  
०९,०१०।०२५अ	सा वध्यमाना शल्येन पाण्डवानाम् अनीकिनी  
०९,०१०।०२५ब्*००६२_०१	प्रदुद्राव महाराज शल्यबाणैः प्रपीडिता  
०९,०१०।०२५च्	अजातशत्रुं कौन्तेयम् अभ्यधावद् युधिष्ठिरम्  
०९,०१०।०२६अ	तां समर्प्य ततः सङ्ख्ये लघुहस्तः शितैः शरैः  
०९,०१०।०२६च्	शरवर्षेण महता युधिष्ठिरम् अपीडयत्  
०९,०१०।०२६द्*००६३_०१	ववर्ष समरे क्रुद्धो धर्मपुत्रं युधिष्ठिरम्  
०९,०१०।०२७अ	तम् आपतन्तं पत्त्यश्वैः क्रुद्धो राजा युधिष्ठिरः  
०९,०१०।०२७च्	अवारयच् छरैस् तीक्ष्णैर् मत्तं द्विपम् इवाङ्कुशैः  
०९,०१०।०२८अ	तस्य शल्यः शरं घोरं मुमोचाशीविषोपमम्  
०९,०१०।०२८च्	सो ऽभ्यविध्यन् महात्मानं वेगेनाभ्यपतच् च गाम्  
०९,०१०।०२९अ	ततो वृकोदरः क्रुद्धः शल्यं विव्याध सप्तभिः  
०९,०१०।०२९च्	पञ्चभिः सहदेवस् तु नकुलो दशभिः शरैः  
०९,०१०।०३०अ	द्रौपदेयाश् च शत्रुघ्नं शूरम् आर्तायनिं शरैः  
०९,०१०।०३०च्	अभ्यवर्षन् महाभागं मेघा इव महीधरम्  
०९,०१०।०३१अ	ततो दृष्ट्वा तुद्यमानं शल्यं पार्थैः समन्ततः  
०९,०१०।०३१च्	कृतवर्मा कृपश् चैव सङ्क्रुद्धाव् अभ्यधावताम्  
०९,०१०।०३२अ	उलूकश् च पतत्री च शकुनिश् चापि सौबलः  
०९,०१०।०३२च्	स्मयमानश् च शनकैर् अश्वत्थामा महारथः  
०९,०१०।०३२ए	तव पुत्राश् च कार्त्स्न्येन जुगुपुः शल्यम् आहवे  
०९,०१०।०३३अ	भीमसेनं त्रिभिर् विद्ध्वा कृतवर्मा शिलीमुखैः  
०९,०१०।०३३च्	बाणवर्षेण महता क्रुद्धरूपम् अवारयत्  
०९,०१०।०३४अ	धृष्टद्युम्नं कृपः क्रुद्धो बाणवर्षैर् अपीडयत्  
०९,०१०।०३४च्	द्रौपदेयांश् च शकुनिर् यमौ च द्रौणिर् अभ्ययात्  
०९,०१०।०३५अ	दुर्योधनो युधां श्रेष्ठाव् आहवे केशवार्जुनौ  
०९,०१०।०३५च्	समभ्ययाद् उग्रतेजाः शरैश् चाभ्यहनद् बली  
०९,०१०।०३६अ	एवं द्वन्द्वशतान्य् आसंस् त्वदीयानां परैः सह  
०९,०१०।०३६च्	घोररूपाणि चित्राणि तत्र तत्र विशां पते  
०९,०१०।०३७अ	ऋश्यवर्णाञ् जघानाश्वान् भोजो भीमस्य संयुगे  
०९,०१०।०३७च्	सो ऽवतीर्य रथोपस्थाद् धताश्वः पाण्डुनन्दनः  
०९,०१०।०३७ए	कालो दण्डम् इवोद्यम्य गदापाणिर् अयुध्यत  
०९,०१०।०३८अ	प्रमुखे सहदेवस्य जघानाश्वांश् च मद्रराट्  
०९,०१०।०३८च्	ततः शल्यस्य तनयं सहदेवो ऽसिनावधीत्  
०९,०१०।०३९अ	गौतमः पुनर् आचार्यो धृष्टद्युम्नम् अयोधयत्  
०९,०१०।०३९च्	असम्भ्रान्तम् असम्भ्रान्तो यत्नवान् यत्नवत्तरम्  
०९,०१०।०४०अ	द्रौपदेयांस् तथा वीरान् एकैकं दशभिः शरैः  
०९,०१०।०४०च्	अविध्यद् आचार्यसुतो नातिक्रुद्धः स्मयन्न् इव  
०९,०१०।०४०द्*००६४_०१	युक्ताश्वस्य पुनर् मध्यं रथस्यारोहम् इच्छतः  
०९,०१०।०४०द्*००६५_०१	पुनश् च भीमसेनस्य जघानाश्वांस् तथाहवे  
०९,०१०।०४०द्*००६५_०२	सो ऽवतीर्य रथात् तूर्णं हताश्वः पाण्डुनन्दनः  
०९,०१०।०४०द्*००६५_०३	कालो दण्डम् इवोद्यम्य गदां क्रुद्धो महाबलः  
०९,०१०।०४०द्*००६५_०४	पोथयाम् आस तुरगान् रथं च कृतवर्मणः  
०९,०१०।०४०द्*००६५_०५	कृतवर्मा त्व् अवप्लुत्य रथात् तस्माद् अपाक्रमत्  
०९,०१०।०४१अ	शल्यो ऽपि राजन् सङ्क्रुद्धो निघ्नन् सोमकपाण्डवान्  
०९,०१०।०४१च्	पुनर् एव शितैर् बाणैर् युधिष्ठिरम् अपीडयत्  
०९,०१०।०४२अ	तस्य भीमो रणे क्रुद्धः सन्दष्टदशनच्छदः  
०९,०१०।०४२च्	विनाशायाभिसन्धाय गदाम् आदत्त वीर्यवान्  
०९,०१०।०४३अ	यमदण्डप्रतीकाशां कालरात्रिम् इवोद्यताम्  
०९,०१०।०४३च्	गजवाजिमनुष्याणां प्राणान्तकरणीम् अपि  
०९,०१०।०४४अ	हेमपट्टपरिक्षिप्ताम् उल्कां प्रज्वलिताम् इव  
०९,०१०।०४४च्	शैक्यां व्यालीम् इवात्युग्रां वज्रकल्पाम् अयस्मयीम्  
०९,०१०।०४५अ	चन्दनागुरुपङ्काक्तां प्रमदाम् ईप्सिताम् इव  
०९,०१०।०४५च्	वसामेदोसृगादिग्धां जिह्वां वैवस्वतीम् इव  
०९,०१०।०४६अ	पटुघण्टारवशतां वासवीम् अशनीम् इव  
०९,०१०।०४६च्	निर्मुक्ताशीविषाकारां पृक्तां गजमदैर् अपि  
०९,०१०।०४७अ	त्रासनीं रिपुसैन्यानां स्वसैन्यपरिहर्षिणीम्  
०९,०१०।०४७च्	मनुष्यलोके विख्यातां गिरिशृङ्गविदारिणीम्  
०९,०१०।०४८अ	यया कैलासभवने महेश्वरसखं बली  
०९,०१०।०४८च्	आह्वयाम् आस कौन्तेयः सङ्क्रुद्धम् अलकाधिपम्  
०९,०१०।०४९अ	यया मायाविनो दृप्तान् सुबहून् धनदालये  
०९,०१०।०४९च्	जघान गुह्यकान् क्रुद्धो मन्दारार्थे महाबलः  
०९,०१०।०४९ए	निवार्यमाणो बहुभिर् द्रौपद्याः प्रियम् आस्थितः  
०९,०१०।०५०अ	तां वज्रमणिरत्नौघाम् अष्टाश्रिं वज्रगौरवाम्  
०९,०१०।०५०च्	समुद्यम्य महाबाहुः शल्यम् अभ्यद्रवद् रणे  
०९,०१०।०५१अ	गदया युद्धकुशलस् तया दारुणनादया  
०९,०१०।०५१च्	पोथयाम् आस शल्यस्य चतुरो ऽश्वान् महाजवान्  
०९,०१०।०५२अ	ततः शल्यो रणे क्रुद्धः पीने वक्षसि तोमरम्  
०९,०१०।०५२च्	निचखान नदन् वीरो वर्म भित्त्वा च सो ऽभ्यगात्  
०९,०१०।०५३अ	वृकोदरस् त्व् असम्भ्रातस् तम् एवोद्धृत्य तोमरम्  
०९,०१०।०५३ब्*००६६_०१	चिक्षेप भीमसेनस्य सो ऽस्रवच् छोणितं बहु  
०९,०१०।०५३ब्*००६६_०२	तम् एवादाय भीमस् तु ततः कोपसमन्वितः  
०९,०१०।०५३च्	यन्तारं मद्रराजस्य निर्बिभेद ततो हृदि  
०९,०१०।०५४अ	स भिन्नवर्मा रुधिरं वमन् वित्रस्तमानसः  
०९,०१०।०५४च्	पपाताभिमुखो दीनो मद्रराजस् त्व् अपाक्रमत्  
०९,०१०।०५५अ	कृतप्रतिकृतं दृष्ट्वा शल्यो विस्मितमानसः  
०९,०१०।०५५च्	गदाम् आश्रित्य धीरात्मा प्रत्यमित्रम् अवैक्षत  
०९,०१०।०५६अ	ततः सुमनसः पार्था भीमसेनम् अपूजयन्  
०९,०१०।०५६ब्*००६७_०१	वियत्स्थिता जातहर्षास् ततः सिद्धा बभाषिरे  
०९,०१०।०५६ब्*००६७_०२	पूर्वजन्मनि प्रह्लादो दृष्टो ऽस्माभिर् अयं बलिः  
०९,०१०।०५६च्	तद् दृष्ट्वा कर्म सङ्ग्रामे घोरम् अक्लिष्टकर्मणः  
०९,०१०।०५६द्*००६८_०१	तं दृष्ट्वा कर्म शल्यस्य सर्वसिद्धास् त्व् अपूजयन्  
०९,०११।००१	सञ्जय उवाच  
०९,०११।००१अ	पतितं प्रेक्ष्य यन्तारं शल्यः सर्वायसीं गदाम्  
०९,०११।००१च्	आदाय तरसा राजंस् तस्थौ गिरिर् इवाचलः  
०९,०११।००२अ	तं दीप्तम् इव कालाग्निं पाशहस्तम् इवान्तकम्  
०९,०११।००२च्	सशृङ्गम् इव कैलासं सवज्रम् इव वासवम्  
०९,०११।००३अ	सशूलम् इव हर्यक्षं वने मत्तम् इव द्विपम्  
०९,०११।००३अ*००६९_०१	**** **** सचक्रम् इव चक्रिणम्  
०९,०११।००३अ*००६९_०२	सशक्तिम् इव सेनान्यं  
०९,०११।००३च्	जवेनाभ्यपतद् भीमः प्रगृह्य महतीं गदाम्  
०९,०११।००३द्*००७०_०१	मद्रराजम् असम्भ्रान्तः पश्यतां सर्वधन्विनाम्  
०९,०११।००४अ	ततः शङ्खप्रणादश् च तूर्याणां च सहस्रशः  
०९,०११।००४च्	सिंहनादश् च सञ्जज्ञे शूराणां हर्षवर्धनः  
०९,०११।००५अ	प्रेक्षन्तः सर्वतस् तौ हि योधा योधमहाद्विपौ  
०९,०११।००५च्	तावकाश् च परे चैव साधु साध्व् इत्य् अथाब्रुवन्  
०९,०११।००६अ	न हि मद्राधिपाद् अन्यो रामाद् वा यदुनन्दनात्  
०९,०११।००६च्	सोढुम् उत्सहते वेगं भीमसेनस्य संयुगे  
०९,०११।००७अ	तथा मद्राधिपस्यापि गदावेगं महात्मनः  
०९,०११।००७च्	सोढुम् उत्सहते नान्यो योधो युधि वृकोदरात्  
०९,०११।००८अ	तौ वृषाव् इव नर्दन्तौ मण्डलानि विचेरतुः  
०९,०११।००८च्	आवल्गितौ गदाहस्तौ मद्रराजवृकोदरौ  
०९,०११।००९अ	मण्डलावर्तमार्गेषु गदाविहरणेषु च  
०९,०११।००९च्	निर्विशेषम् अभूद् युद्धं तयोः पुरुषसिंहयोः  
०९,०११।०१०अ	तप्तहेममयैः शुभ्रैर् बभूव भयवर्धनी  
०९,०११।०१०च्	अग्निज्वालैर् इवाविद्धा पट्टैः शल्यस्य सा गदा  
०९,०११।०११अ	तथैव चरतो मार्गान् मण्डलेषु महात्मनः  
०९,०११।०११च्	विद्युद् अभ्रप्रतीकाशा भीमस्य शुशुभे गदा  
०९,०११।०१२अ	ताडिता मद्रराजेन भीमस्य गदया गदा  
०९,०११।०१२च्	दीप्यमानेव वै राजन् ससृजे पावकार्चिषः  
०९,०११।०१३अ	तथा भीमेन शल्यस्य ताडिता गदया गदा  
०९,०११।०१३च्	अङ्गारवर्षं मुमुचे तद् अद्भुतम् इवाभवत्  
०९,०११।०१४अ	दन्तैर् इव महानागौ शृङ्गैर् इव महर्षभौ  
०९,०११।०१४च्	तोत्त्रैर् इव तदान्योन्यं गदाग्राभ्यां निजघ्नतुः  
०९,०११।०१५अ	तौ गदानिहतैर् गात्रैः क्षणेन रुधिरोक्षितौ  
०९,०११।०१५च्	प्रेक्षणीयतराव् आस्तां पुष्पिताव् इव किंशुकौ  
०९,०११।०१६अ	गदया मद्रराजेन सव्यदक्षिणम् आहतः  
०९,०११।०१६च्	भीमसेनो महाबाहुर् न चचालाचलो यथा  
०९,०११।०१७अ	तथा भीमगदावेगैस् ताड्यमानो मुहुर् मुहुः  
०९,०११।०१७च्	शल्यो न विव्यथे राजन् दन्तिनेवाहतो गिरिः  
०९,०११।०१८अ	शुश्रुवे दिक्षु सर्वासु तयोः पुरुषसिंहयोः  
०९,०११।०१८च्	गदानिपातसंह्रादो वज्रयोर् इव निस्वनः  
०९,०११।०१९अ	निवृत्य तु महावीर्यौ समुच्छ्रितगदाव् उभौ  
०९,०११।०१९च्	पुनर् अन्तरमार्गस्थौ मण्डलानि विचेरतुः  
०९,०११।०२०अ	अथाभ्येत्य पदान्य् अष्टौ सन्निपातो ऽभवत् तयोः  
०९,०११।०२०च्	उद्यम्य लोहदण्डाभ्याम् अतिमानुषकर्मणोः  
०९,०११।०२१अ	प्रार्थयानौ तदान्यो ऽन्यं मण्डलानि विचेरतुः  
०९,०११।०२१च्	क्रियाविशेषं कृतिनौ दर्शयाम् आसतुस् तदा  
०९,०११।०२२अ	अथोद्यम्य गदे घोरे सशृङ्गाव् इव पर्वतौ  
०९,०११।०२२च्	ताव् आजघ्नतुर् अन्योन्यं यथा भूमिचले ऽचलौ  
०९,०११।०२३अ	तौ परस्परवेगाच् च गदाभ्यां च भृशाहतौ  
०९,०११।०२३च्	युगपत् पेततुर् वीराव् उभाव् इन्द्रध्वजाव् इव  
०९,०११।०२४अ	उभयोः सेनयोर् वीरास् तदा हाहाकृतो ऽभवन्  
०९,०११।०२४च्	भृशं मर्मण्य् अभिहताव् उभाव् आस्तां सुविह्वलौ  
०९,०११।०२५अ	ततः सगदम् आरोप्य मद्राणाम् ऋषभं रथे  
०९,०११।०२५च्	अपोवाह कृपः शल्यं तूर्णम् आयोधनाद् अपि  
०९,०११।०२६अ	क्षीबवद् विह्वलत्वात् तु निमेषात् पुनर् उत्थितः  
०९,०११।०२६च्	भीमसेनो गदापाणिः समाह्वयत मद्रपम्  
०९,०११।०२७अ	ततस् तु तावकाः शूरा नानाशस्त्रसमायुताः  
०९,०११।०२७च्	नानावादित्रशब्देन पाण्डुसेनाम् अयोधयन्  
०९,०११।०२८अ	भुजाव् उच्छ्रित्य शस्त्रं च शब्देन महता ततः  
०९,०११।०२८च्	अभ्यद्रवन् महाराज दुर्योधनपुरोगमाः  
०९,०११।०२९अ	तद् अनीकम् अभिप्रेक्ष्य ततस् ते पाण्डुनन्दनाः  
०९,०११।०२९च्	प्रययुः सिंहनादेन दुर्योधनवधेप्सया  
०९,०११।०३०अ	तेषाम् आपततां तूर्णं पुत्रस् ते भरतर्षभ  
०९,०११।०३०च्	प्रासेन चेकितानं वै विव्याध हृदये भृशम्  
०९,०११।०३१अ	स पपात रथोपस्थे तव पुत्रेण ताडितः  
०९,०११।०३१च्	रुधिरौघपरिक्लिन्नः प्रविश्य विपुलं तमः  
०९,०११।०३२अ	चेकितानं हतं दृष्ट्वा पाण्डवानां महारथाः  
०९,०११।०३२च्	प्रसक्तम् अभ्यवर्षन्त शरवर्षाणि भागशः  
०९,०११।०३३अ	तावकानाम् अनीकेषु पाण्डवा जितकाशिनः  
०९,०११।०३३च्	व्यचरन्त महाराज प्रेक्षणीयाः समन्ततः  
०९,०११।०३४अ	कृपश् च कृतवर्मा च सौबलश् च महाबलः  
०९,०११।०३४च्	अयोधयन् धर्मराजं मद्रराजपुरस्कृताः  
०९,०११।०३५अ	भारद्वाजस्य हन्तारं भूरिवीर्यपराक्रमम्  
०९,०११।०३५च्	दुर्योधनो महाराज धृष्टद्युम्नम् अयोधयत्  
०९,०११।०३६अ	त्रिसाहस्रा रथा राजंस् तव पुत्रेण चोदिताः  
०९,०११।०३६च्	अयोधयन्त विजयं द्रोणपुत्रपुरस्कृताः  
०९,०११।०३७अ	विजये धृतसङ्कल्पाः समभित्यक्तजीविताः  
०९,०११।०३७च्	प्राविशंस् तावका राजन् हंसा इव महत् सरः  
०९,०११।०३८अ	ततो युद्धम् अभूद् घोरं परस्परवधैषिणाम्  
०९,०११।०३८च्	अन्योन्यवधसंयुक्तम् अन्योन्यप्रीतिवर्धनम्  
०९,०११।०३९अ	तस्मिन् प्रवृत्ते सङ्ग्रामे राजन् वीरवरक्षये  
०९,०११।०३९च्	अनिलेनेरितं घोरम् उत्तस्थौ पार्थिवं रजः  
०९,०११।०४०अ	श्रवणान् नामधेयानां पाण्डवानां च कीर्तनात्  
०९,०११।०४०च्	परस्परं विजानीमो ये चायुध्यन्न् अभीतवत्  
०९,०११।०४१अ	तद् रजः पुरुषव्याघ्र शोणितेन प्रशामितम्  
०९,०११।०४१च्	दिशश् च विमला जज्ञुस् तस्मिन् रजसि शामिते  
०९,०११।०४२अ	तथा प्रवृत्ते सङ्ग्रामे घोररूपे भयानके  
०९,०११।०४२च्	तावकानां परेषां च नासीत् कश् चित् पराङ्मुखः  
०९,०११।०४३अ	ब्रह्मलोकपरा भूत्वा प्रार्थयन्तो जयं युधि  
०९,०११।०४३च्	सुयुद्धेन पराक्रान्ता नराः स्वर्गम् अभीप्सवः  
०९,०११।०४४अ	भर्तृपिण्डविमोक्षार्थं भर्तृकार्यविनिश्चिताः  
०९,०११।०४४च्	स्वर्गसंसक्तमनसो योधा युयुधिरे तदा  
०९,०११।०४५अ	नानारूपाणि शस्त्राणि विसृजन्तो महारथाः  
०९,०११।०४५च्	अन्योन्यम् अभिगर्जन्तः प्रहरन्तः परस्परम्  
०९,०११।०४६अ	हत विध्यत गृह्णीत प्रहरध्वं निकृन्तत  
०९,०११।०४६च्	इति स्म वाचः श्रूयन्ते तव तेषां च वै बले  
०९,०११।०४७अ	ततः शल्यो महाराज धर्मराजं युधिष्ठिरम्  
०९,०११।०४७च्	विव्याध निशितैर् बाणैर् हन्तुकामो महारथम्  
०९,०११।०४८अ	तस्य पार्थो महाराज नाराचान् वै चतुर्दश  
०९,०११।०४८च्	मर्माण्य् उद्दिश्य मर्मज्ञो निचखान हसन्न् इव  
०९,०११।०४९अ	तं वार्य पाण्डवं बाणैर् हन्तुकामो महायशाः  
०९,०११।०४९च्	विव्याध समरे क्रुद्धो बहुभिः कङ्कपत्रिभिः  
०९,०११।०५०अ	अथ भूयो महाराज शरेण नतपर्वणा  
०९,०११।०५०च्	युधिष्ठिरं समाजघ्ने सर्वसैन्यस्य पश्यतः  
०९,०११।०५१अ	धर्मराजो ऽपि सङ्क्रुद्धो मद्रराजं महायशाः  
०९,०११।०५१च्	विव्याध निशितैर् बाणैः कङ्कबर्हिणवाजितैः  
०९,०११।०५२अ	चन्द्रसेनं च सप्तत्या सूतं च नवभिः शरैः  
०९,०११।०५२च्	द्रुमसेनं चतुःषष्ट्या निजघान महारथः  
०९,०११।०५३अ	चक्ररक्षे हते शल्यः पाण्डवेन महात्मना  
०९,०११।०५३च्	निजघान ततो राजंश् चेदीन् वै पञ्चविंशतिम्  
०९,०११।०५४अ	सात्यकिं पञ्चविंशत्या भीमसेनं च पञ्चभिः  
०९,०११।०५४च्	माद्रीपुत्रौ शतेनाजौ विव्याध निशितैः शरैः  
०९,०११।०५५अ	एवं विचरतस् तस्य सङ्ग्रामे राजसत्तम  
०९,०११।०५५च्	सम्प्रेषयच् छितान् पार्थः शरान् आशीविषोपमान्  
०९,०११।०५६अ	ध्वजाग्रं चास्य समरे कुन्तीपुत्रो युधिष्ठिरः  
०९,०११।०५६च्	प्रमुखे वर्तमानस्य भल्लेनापहरद् रथात्  
०९,०११।०५७अ	पाण्डुपुत्रेण वै तस्य केतुं छिन्नं महात्मना  
०९,०११।०५७च्	निपतन्तम् अपश्याम गिरिशृङ्गम् इवाहतम्  
०९,०११।०५८अ	ध्वजं निपतितं दृष्ट्वा पाण्डवं च व्यवस्थितम्  
०९,०११।०५८च्	सङ्क्रुद्धो मद्रराजो ऽभूच् छरवर्षं मुमोच ह  
०९,०११।०५९अ	शल्यः सायकवर्षेण पर्जन्य इव वृष्टिमान्  
०९,०११।०५९च्	अभ्यवर्षद् अमेयात्मा क्षत्रियं क्षत्रियर्षभः  
०९,०११।०६०अ	सात्यकिं भीमसेनं च माद्रीपुत्रौ च पाण्डवौ  
०९,०११।०६०च्	एकैकं पञ्चभिर् विद्ध्वा युधिष्ठिरम् अपीडयत्  
०९,०११।०६१अ	ततो बाणमयं जालं विततं पाण्डवोरसि  
०९,०११।०६१च्	अपश्याम महाराज मेघजालम् इवोद्गतम्  
०९,०११।०६२अ	तस्य शल्यो रणे क्रुद्धो बाणैः सन्नतपर्वभिः  
०९,०११।०६२च्	दिशः प्रच्छादयाम् आस प्रदिशश् च महारथः  
०९,०११।०६३अ	ततो युधिष्ठिरो राजा बाणजालेन पीडितः  
०९,०११।०६३च्	बभूव हृतविक्रान्तो जम्भो वृत्रहणा यथा  
०९,०१२।००१	सञ्जय उवाच  
०९,०१२।००१अ	पीडिते धर्मराजे तु मद्रराजेन मारिष  
०९,०१२।००१च्	सात्यकिर् भीमसेनश् च माद्रीपुत्रौ च पाण्डवौ  
०९,०१२।००१ए	परिवार्य रथैः शल्यं पीडयाम् आसुर् आहवे  
०९,०१२।००२अ	तम् एकं बहुभिर् दृष्ट्वा पीड्यमानं महारथैः  
०९,०१२।००२च्	साधुवादो महाञ् जज्ञे सिद्धाश् चासन् प्रहर्षिताः  
०९,०१२।००२ए	आश्चर्यम् इत्य् अभाषन्त मुनयश् चापि सङ्गताः  
०९,०१२।००३अ	भीमसेनो रणे शल्यं शल्यभूतं पराक्रमे  
०९,०१२।००३च्	एकेन विद्ध्वा बाणेन पुनर् विव्याध सप्तभिः  
०९,०१२।००४अ	सात्यकिश् च शतेनैनं धर्मपुत्रपरीप्सया  
०९,०१२।००४च्	मद्रेश्वरम् अवाकीर्य सिंहनादम् अथानदत्  
०९,०१२।००५अ	नकुलः पञ्चभिश् चैनं सहदेवश् च सप्तभिः  
०९,०१२।००५च्	विद्ध्वा तं तु ततस् तूर्णं पुनर् विव्याध सप्तभिः  
०९,०१२।००६अ	स तु शूरो रणे यत्तः पीडितस् तैर् महारथैः  
०९,०१२।००६च्	विकृष्य कार्मुकं घोरं वेगघ्नं भारसाधनम्  
०९,०१२।००७अ	सात्यकिं पञ्चविंशत्या शल्यो विव्याध मारिष  
०९,०१२।००७च्	भीमसेनं त्रिसप्तत्या नकुलं सप्तभिस् तथा  
०९,०१२।००८अ	ततः सविशिखं चापं सहदेवस्य धन्विनः  
०९,०१२।००८च्	छित्त्वा भल्लेन समरे विव्याधैनं त्रिसप्तभिः  
०९,०१२।००९अ	सहदेवस् तु समरे मातुलं भूरिवर्चसम्  
०९,०१२।००९च्	सज्यम् अन्यद् धनुः कृत्वा पञ्चभिः समताडयत्  
०९,०१२।००९ए	शरैर् आशीविषाकारैर् ज्वलज् ज्वलनसन्निभैः  
०९,०१२।०१०अ	सारथिं चास्य समरे शरेणानतपर्वणा  
०९,०१२।०१०च्	विव्याध भृशसङ्क्रुद्धस् तं च भूयस् त्रिभिः शरैः  
०९,०१२।०११अ	भीमसेनस् त्रिसप्तत्या सात्यकिर् नवभिः शरैः  
०९,०१२।०११च्	धर्मराजस् तथा षष्ट्या गात्रे शल्यं समर्पयत्  
०९,०१२।०११च्*००७१_०१	**** **** पञ्चभिः पञ्चभिः शरैः  
०९,०१२।०११च्*००७१_०२	गात्रे बाणैस् तु ते सर्वे शूराः सर्वे समर्पयन्  
०९,०१२।०१२अ	ततः शल्यो महाराज निर्विद्धस् तैर् महारथैः  
०९,०१२।०१२च्	सुस्राव रुधिरं गात्रैर् गैरिकं पर्वतो यथा  
०९,०१२।०१३अ	तांश् च सर्वान् महेष्वासान् पञ्चभिः पञ्चभिः शरैः  
०९,०१२।०१३च्	विव्याध तरसा राजंस् तद् अद्भुतम् इवाभवत्  
०९,०१२।०१४अ	ततो ऽपरेण भल्लेन धर्मपुत्रस्य मारिष  
०९,०१२।०१४च्	धनुश् चिच्छेद समरे सज्यं स सुमहारथः  
०९,०१२।०१५अ	अथान्यद् धनुर् आदाय धर्मपुत्रो महारथः  
०९,०१२।०१५च्	साश्वसूतध्वजरथं शल्यं प्राच्छादयच् छरैः  
०९,०१२।०१६अ	स च्छाद्यमानः समरे धर्मपुत्रस्य सायकैः  
०९,०१२।०१६च्	युधिष्ठिरम् अथाविध्यद् दशभिर् निशितैः शरैः  
०९,०१२।०१६द्*००७२_०१	एवं द्वन्द्वशतान्य् आसंस् त्वदीयानां परैः सह  
०९,०१२।०१७अ	सात्यकिस् तु ततः क्रुद्धो धर्मपुत्रे शरार्दिते  
०९,०१२।०१७च्	मद्राणाम् अधिपं शूरं शरौघैः समवारयत्  
०९,०१२।०१८अ	स सात्यकेः प्रचिच्छेद क्षुरप्रेण महद् धनुः  
०९,०१२।०१८च्	भीमसेनमुखांस् तांश् च त्रिभिस् त्रिभिर् अताडयत्  
०९,०१२।०१९अ	तस्य क्रुद्धो महाराज सात्यकिः सत्यविक्रमः  
०९,०१२।०१९च्	तोमरं प्रेषयाम् आस स्वर्णदण्डं महाधनम्  
०९,०१२।०२०अ	भीमसेनो ऽथ नाराचं ज्वलन्तम् इव पन्नगम्  
०९,०१२।०२०च्	नकुलः समरे शक्तिं सहदेवो गदां शुभाम्  
०९,०१२।०२०ए	धर्मराजः शतघ्नीं तु जिघांसुः शल्यम् आहवे  
०९,०१२।०२०ड़्*००७३_०१	तेषां पतन्ति शस्त्राणि बहुभिः सायकैर् युधि  
०९,०१२।०२१अ	तान् आपतत एवाशु पञ्चानां वै भुजच्युतान्  
०९,०१२।०२१ब्*००७४_०१	वारयाम् आस समरे शस्त्रसङ्घैः स मद्रराट्  
०९,०१२।०२१ब्*००७५_०१	चिच्छेद समरे राजन् सर्वेषां च पृथक् पृथक्  
०९,०१२।०२१च्	सात्यकिप्रहितं शल्यो भल्लैश् चिच्छेद तोमरम्  
०९,०१२।०२२अ	भीमेन प्रहितं चापि शरं कनकभूषणम्  
०९,०१२।०२२च्	द्विधा चिच्छेद समरे कृतहस्तः प्रतापवान्  
०९,०१२।०२३अ	नकुलप्रेषितां शक्तिं हेमदण्डां भयावहाम्  
०९,०१२।०२३च्	गदां च सहदेवेन शरौघैः समवारयत्  
०९,०१२।०२४अ	शराभ्यां च शतघ्नीं तां राज्ञश् चिच्छेद भारत  
०९,०१२।०२४च्	पश्यतां पाण्डुपुत्राणां सिंहनादं ननाद च  
०९,०१२।०२४ए	नामृष्यत् तं तु शैनेयः शत्रोर् विजयम् आहवे  
०९,०१२।०२५अ	अथान्यद् धनुर् आदाय सात्यकिः क्रोधमूर्छितः  
०९,०१२।०२५च्	द्वाभ्यां मद्रेश्वरं विद्ध्वा सारथिं च त्रिभिः शरैः  
०९,०१२।०२६अ	ततः शल्यो महाराज सर्वांस् तान् दशभिः शरैः  
०९,०१२।०२६च्	विव्याध सुभृशं क्रुद्धस् तोत्त्रैर् इव महाद्विपान्  
०९,०१२।०२७अ	ते वार्यमाणाः समरे मद्रराज्ञा महारथाः  
०९,०१२।०२७च्	न शेकुः प्रमुखे स्थातुं तस्य शत्रुनिषूदनाः  
०९,०१२।०२८अ	ततो दुर्योधनो राजा दृष्ट्वा शल्यस्य विक्रमम्  
०९,०१२।०२८च्	निहतान् पाण्डवान् मेने पाञ्चालान् अथ सृञ्जयान्  
०९,०१२।०२८द्*००७६_०१	तथाविधं महाराज मद्रराजस्य विक्रमम्  
०९,०१२।०२८द्*००७६_०२	असह्यं मानवैर् युद्धे तद् बभूव नरर्षभ  
०९,०१२।०२९अ	ततो राजन् महाबाहुर् भीमसेनः प्रतापवान्  
०९,०१२।०२९च्	सन्त्यज्य मनसा प्राणान् मद्राधिपम् अयोधयत्  
०९,०१२।०३०अ	नकुलः सहदेवश् च सात्यकिश् च महारथः  
०९,०१२।०३०च्	परिवार्य तदा शल्यं समन्ताद् व्यकिरञ् शरैः  
०९,०१२।०३१अ	स चतुर्भिर् महेष्वासैः पाण्डवानां महारथैः  
०९,०१२।०३१च्	वृतस् तान् योधयाम् आस मद्रराजः प्रतापवान्  
०९,०१२।०३२अ	तस्य धर्मसुतो राजन् क्षुरप्रेण महाहवे  
०९,०१२।०३२च्	चक्ररक्षं जघानाशु मद्रराजस्य पार्थिव  
०९,०१२।०३३अ	तस्मिंस् तु निहते शूरे चक्ररक्षे महारथे  
०९,०१२।०३३च्	मद्रराजो ऽतिबलवान् सैनिकान् आस्तृणोच् छरैः  
०९,०१२।०३४अ	समाच्छन्नांस् ततस् तांस् तु राजन् वीक्ष्य स सैनिकान्  
०९,०१२।०३४च्	चिन्तयाम् आस समरे धर्मराजो युधिष्ठिरः  
०९,०१२।०३५अ	कथं नु न भवेत् सत्यं तन् माधववचो महत्  
०९,०१२।०३५च्	न हि क्रुद्धो रणे राजा क्षपयेत बलं मम  
०९,०१२।०३५द्*००७७_०१	अहं मद्भ्रातरश् चैव सात्यकिश् च महारथः  
०९,०१२।०३५द्*००७७_०२	पाञ्चालाः सृञ्जयाश् चैव न शक्ताश् च हि मद्रपम्  
०९,०१२।०३५द्*००७७_०३	निहनिष्यति चेद् अद्य मातुलो ऽस्मान् महायशाः  
०९,०१२।०३५द्*००७७_०४	गोविन्दवचनं सत्यं कथं भवति किं त्व् इदम्  
०९,०१२।०३६अ	ततः सरथनागाश्वाः पाण्डवाः पाण्डुपूर्वज  
०९,०१२।०३६च्	मद्रेश्वरं समासेदुः पीडयन्तः समन्ततः  
०९,०१२।०३७अ	नानाशस्त्रौघबहुलां शस्त्रवृष्टिं समुत्थिताम्  
०९,०१२।०३७च्	व्यधमत् समरे राजन् महाभ्राणीव मारुतः  
०९,०१२।०३८अ	ततः कनकपुङ्खां तां शल्यक्षिप्तां वियद्गताम्  
०९,०१२।०३८च्	शरवृष्टिम् अपश्याम शलभानाम् इवाततिम्  
०९,०१२।०३९अ	ते शरा मद्रराजेन प्रेषिता रणमूर्धनि  
०९,०१२।०३९च्	सम्पतन्तः स्म दृश्यन्ते शलभानां व्रजा इव  
०९,०१२।०४०अ	मद्रराजधनुर्मुक्तैः शरैः कनकभूषणैः  
०९,०१२।०४०च्	निरन्तरम् इवाकाशं सम्बभूव जनाधिप  
०९,०१२।०४१अ	न पाण्डवानां नास्माकं तत्र कश् चिद् व्यदृश्यत  
०९,०१२।०४१च्	बाणान्धकारे महति कृते तत्र महाभये  
०९,०१२।०४२अ	मद्रराजेन बलिना लाघवाच् छरवृष्टिभिः  
०९,०१२।०४२च्	लोड्यमानं तथा दृष्ट्वा पाण्डवानां बलार्णवम्  
०९,०१२।०४२ए	विस्मयं परमं जग्मुर् देवगन्धर्वदानवाः  
०९,०१२।०४३अ	स तु तान् सर्वतो यत्ताञ् शरैः सम्पीड्य मारिष  
०९,०१२।०४३च्	धर्मराजम् अवच्छाद्य सिंहवद् व्यनदन् मुहुः  
०९,०१२।०४४अ	ते छन्नाः समरे तेन पाण्डवानां महारथाः  
०९,०१२।०४४च्	न शेकुस् तं तदा युद्धे प्रत्युद्यातुं महारथम्  
०९,०१२।०४५अ	धर्मराजपुरोगास् तु भीमसेनमुखा रथाः  
०९,०१२।०४५च्	न जहुः समरे शूरं शल्यम् आहवशोभिनम्  
०९,०१३।००१	सञ्जय उवाच  
०९,०१३।००१अ	अर्जुनो द्रौणिना विद्धो युद्धे बहुभिर् आयसैः  
०९,०१३।००१च्	तस्य चानुचरैः शूरैस् त्रिगर्तानां महारथैः  
०९,०१३।००१ए	द्रौणिं विव्याध समरे त्रिभिर् एव शिलीमुखैः  
०९,०१३।००२अ	तथेतरान् महेष्वासान् द्वाभ्यां द्वाभ्यां धनञ्जयः  
०९,०१३।००२च्	भूयश् चैव महाबाहुः शरवर्षैर् अवाकिरत्  
०९,०१३।००३अ	शरकण्टकितास् ते तु तावका भरतर्षभ  
०९,०१३।००३च्	न जहुः समरे पार्थं वध्यमानाः शितैः शरैः  
०९,०१३।००४अ	ते ऽर्जुनं रथवंशेन द्रोणपुत्रपुरोगमाः  
०९,०१३।००४च्	अयोधयन्त समरे परिवार्य महारथाः  
०९,०१३।००४द्*००७८_०१	परिवार्य मुदा युक्ता योधयन्तश् चकाशिरे  
०९,०१३।००५अ	तैस् तु क्षिप्ताः शरा राजन् कार्तस्वरविभूषिताः  
०९,०१३।००५च्	अर्जुनस्य रथोपस्थं पूरयाम् आसुर् अञ्जसा  
०९,०१३।००६अ	तथा कृष्णौ महेष्वासौ वृषभौ सर्वधन्विनाम्  
०९,०१३।००६च्	शरैर् वीक्ष्य वितुन्नाङ्गौ प्रहृष्टौ युद्धदुर्मदौ  
०९,०१३।००७अ	कूबरं रथचक्राणि ईषा योक्त्राणि चाभिभो  
०९,०१३।००७च्	युगं चैवानुकर्षं च शरभूतम् अभूत् तदा  
०९,०१३।००८अ	नैतादृशं दृष्टपूर्वं राजन् नैव च नः श्रुतम्  
०९,०१३।००८च्	यादृशं तत्र पार्थस्य तावकाः सम्प्रचक्रिरे  
०९,०१३।००९अ	स रथः सर्वतो भाति चित्रपुङ्खैः शितैः शरैः  
०९,०१३।००९च्	उल्काशतैः सम्प्रदीप्तं विमानम् इव भूतले  
०९,०१३।०१०अ	ततो ऽर्जुनो महाराज शरैः सन्नतपर्वभिः  
०९,०१३।०१०च्	अवाकिरत् तां पृतनां मेघो वृष्ट्या यथाचलम्  
०९,०१३।०११अ	ते वध्यमानाः समरे पार्थनामाङ्कितैः शरैः  
०९,०१३।०११च्	पार्थभूतम् अमन्यन्त प्रेक्षमाणास् तथाविधम्  
०९,०१३।०१२अ	ततो ऽद्भुतशरज्वालो धनुःशब्दानिलो महान्  
०९,०१३।०१२च्	सेनेन्धनं ददाहाशु तावकं पार्थपावकः  
०९,०१३।०१३अ	चक्राणां पततां चैव युगानां च धरातले  
०९,०१३।०१३च्	तूणीराणां पताकानां ध्वजानां च रथैः सह  
०९,०१३।०१३द्*००७९_०१	ईषाणां चापि योक्त्राणां वेणूनां चापि सर्वशः  
०९,०१३।०१३द्*००७९_०२	भुजानां शिरसां चैव छत्त्राणां व्यजनैः सह  
०९,०१३।०१३द्*००७९_०३	तत्र क्रुद्धस्य पार्थस्य अगम्या समभूद् धरा  
०९,०१३।०१४अ	ईषाणाम् अनुकर्षाणां त्रिवेणूनां च भारत  
०९,०१३।०१४च्	अक्षाणाम् अथ योक्त्राणां प्रतोदानां च सर्वशः  
०९,०१३।०१५अ	शिरसां पततां चैव कुण्डलोष्णीषधारिणाम्  
०९,०१३।०१५च्	भुजानां च महाराज स्कन्धानां च समन्ततः  
०९,०१३।०१५द्*००८०_०१	सर्वेषां पततां चैव छत्त्राणां च समन्ततः  
०९,०१३।०१६अ	छत्राणां व्यजनैः सार्धं मुकुटानां च राशयः  
०९,०१३।०१६च्	समदृश्यन्त पार्थस्य रथमार्गेषु भारत  
०९,०१३।०१६द्*००८१_०१	ततः क्रुद्धस्य पार्थस्य रथमार्गे विशां पते  
०९,०१३।०१७अ	अगम्यरूपा पृथिवी मांसशोणितकर्दमा  
०९,०१३।०१७च्	बभूव भरतश्रेष्ठ रुद्रस्याक्रीडनं यथा  
०९,०१३।०१७ए	भीरूणां त्रासजननी शूराणां हर्षवर्धनी  
०९,०१३।०१८अ	हत्वा तु समरे पार्थः सहस्रे द्वे परन्तप  
०९,०१३।०१८च्	रथानां सवरूथानां विधूमो ऽग्निर् इव ज्वलन्  
०९,०१३।०१९अ	यथा हि भगवान् अग्निर् जगद् दग्ध्वा चराचरम्  
०९,०१३।०१९च्	विधूमो दृश्यते राजंस् तथा पार्थो महारथः  
०९,०१३।०२०अ	द्रौणिस् तु समरे दृष्ट्वा पाण्डवस्य पराक्रमम्  
०९,०१३।०२०च्	रथेनातिपताकेन पाण्डवं प्रत्यवारयत्  
०९,०१३।०२१अ	ताव् उभौ पुरुषव्याघ्रौ श्वेताश्वौ धन्विनां वरौ  
०९,०१३।०२१च्	समीयतुस् तदा तूर्णं परस्परवधैषिणौ  
०९,०१३।०२२अ	तयोर् आसीन् महाराज बाणवर्षं सुदारुणम्  
०९,०१३।०२२च्	जीमूतानां यथा वृष्टिस् तपान्ते भरतर्षभ  
०९,०१३।०२३अ	अन्योन्यस्पर्धिनौ तौ तु शरैः सन्नतपर्वभिः  
०९,०१३।०२३च्	ततक्षतुर् मृधे ऽन्योन्यं शृङ्गाभ्यां वृषभाव् इव  
०९,०१३।०२४अ	तयोर् युद्धं महाराज चिरं समम् इवाभवत्  
०९,०१३।०२४च्	अस्त्राणां सङ्गमश् चैव घोरस् तत्राभवन् महान्  
०९,०१३।०२५अ	ततो ऽर्जुनं द्वादशभी रुक्मपुङ्खैः सुतेजनैः  
०९,०१३।०२५च्	वासुदेवं च दशभिर् द्रौणिर् विव्याध भारत  
०९,०१३।०२६अ	ततः प्रहस्य बीभत्सुर् व्याक्षिपद् गाण्डिवं धनुः  
०९,०१३।०२६च्	मानयित्वा मुहूर्तं च गुरुपुत्रं महाहवे  
०९,०१३।०२६द्*००८२_०१	निरुच्छ्वासं ततः कृत्वा गुरुपुत्रं महामनाः  
०९,०१३।०२६द्*००८२_०२	सो ऽसृजत् सायकान् सङ्ख्ये अर्जुनो जयतां वरः  
०९,०१३।०२६द्*००८२_०३	चतुर्भिः सायकैश् चैव ताडयाम् आस घोटकान्  
०९,०१३।०२७अ	व्यश्वसूतरथं चक्रे सव्यसाची महारथः  
०९,०१३।०२७च्	मृदुपूर्वं ततश् चैनं त्रिभिर् विव्याध सायकैः  
०९,०१३।०२८अ	हताश्वे तु रथे तिष्ठन् द्रोणपुत्रस् त्व् अयस्मयम्  
०९,०१३।०२८ब्*००८३_०१	यमदण्डनिभं घोरं शत्रुसैन्यभयङ्करम्  
०९,०१३।०२८च्	मुसलं पाण्डुपुत्राय चिक्षेप परिघोपमम्  
०९,०१३।०२९अ	तम् आपतन्तं सहसा हेमपट्टविभूषितम्  
०९,०१३।०२९च्	चिच्छेद सप्तधा वीरः पार्थः शत्रुनिबर्हणः  
०९,०१३।०३०अ	स च्छिन्नं मुसलं दृष्ट्वा द्रौणिः परमकोपनः  
०९,०१३।०३०च्	आददे परिघं घोरं नगेन्द्रशिखरोपमम्  
०९,०१३।०३०ए	चिक्षेप चैव पार्थाय द्रौणिर् युद्धविशारदः  
०९,०१३।०३१अ	तम् अन्तकम् इव क्रुद्धं परिघं प्रेक्ष्य पाण्डवः  
०९,०१३।०३१च्	अर्जुनस् त्वरितो जघ्ने पञ्चभिः सायकोत्तमैः  
०९,०१३।०३२अ	स च्छिन्नः पतितो भूमौ पार्थबाणैर् महाहवे  
०९,०१३।०३२च्	दारयन् पृथिवीन्द्राणां मनः शब्देन भारत  
०९,०१३।०३३अ	ततो ऽपरैस् त्रिभिर् बाणैर् द्रौणिं विव्याध पाण्डवः  
०९,०१३।०३३च्	सो ऽतिविद्धो बलवता पार्थेन सुमहाबलः  
०९,०१३।०३३ए	न सम्भ्रान्तस् तदा द्रौणिः पौरुषे स्वे व्यवस्थितः  
०९,०१३।०३४अ	सुधर्मा तु ततो राजन् भारद्वाजं महारथम्  
०९,०१३।०३४च्	अवाकिरच् छरव्रातैः सर्वक्षत्रस्य पश्यतः  
०९,०१३।०३५अ	ततस् तु सुरथो ऽप्य् आजौ पाञ्चालानां महारथः  
०९,०१३।०३५च्	रथेन मेघघोषेण द्रौणिम् एवाभ्यधावत  
०९,०१३।०३६अ	विकर्षन् वै धनुः श्रेष्ठं सर्वभारसहं दृढम्  
०९,०१३।०३६च्	ज्वलनाशीविषनिभैः शरैश् चैनम् अवाकिरत्  
०९,०१३।०३७अ	सुरथं तु ततः क्रुद्धम् आपतन्तं महारथम्  
०९,०१३।०३७च्	चुकोप समरे द्रौणिर् दण्डाहत इवोरगः  
०९,०१३।०३८अ	त्रिशिखां भ्रुकुटीं कृत्वा सृक्किणी परिलेलिहन्  
०९,०१३।०३८च्	उद्वीक्ष्य सुरथं रोषाद् धनुर्ज्याम् अवमृज्य च  
०९,०१३।०३८ए	मुमोच तीक्ष्णं नाराचं यमदण्डसमद्युतिम्  
०९,०१३।०३९अ	स तस्य हृदयं भित्त्वा प्रविवेशातिवेगतः  
०९,०१३।०३९च्	शक्राशनिर् इवोत्सृष्टा विदार्य धरणीतलम्  
०९,०१३।०४०अ	ततस् तं पतितं भूमौ नाराचेन समाहतम्  
०९,०१३।०४०च्	वज्रेणेव यथा शृङ्गं पर्वतस्य महाधनम्  
०९,०१३।०४१अ	तस्मिंस् तु निहते वीरे द्रोणपुत्रः प्रतापवान्  
०९,०१३।०४१च्	आरुरोह रथं तूर्णं तम् एव रथिनां वरः  
०९,०१३।०४२अ	ततः सज्जो महाराज द्रौणिर् आहवदुर्मदः  
०९,०१३।०४२च्	अर्जुनं योधयाम् आस संशप्तकवृतो रणे  
०९,०१३।०४३अ	तत्र युद्धं महच् चासीद् अर्जुनस्य परैः सह  
०९,०१३।०४३च्	मध्यन्दिनगते सूर्ये यमराष्ट्रविवर्धनम्  
०९,०१३।०४४अ	तत्राश्चर्यम् अपश्याम दृष्ट्वा तेषां पराक्रमम्  
०९,०१३।०४४च्	यद् एको युगपद् वीरान् समयोधयद् अर्जुनः  
०९,०१३।०४५अ	विमर्दस् तु महान् आसीद् अर्जुनस्य परैः सह  
०९,०१३।०४५च्	शतक्रतोर् यथा पूर्वं महत्या दैत्यसेनया  
०९,०१४।००१	सञ्जय उवाच  
०९,०१४।००१अ	दुर्योधनो महाराज धृष्टद्युम्नश् च पार्षतः  
०९,०१४।००१च्	चक्रतुः सुमहद् युद्धं शरशक्तिसमाकुलम्  
०९,०१४।००२अ	तयोर् आसन् महाराज शरधाराः सहस्रशः  
०९,०१४।००२च्	अम्बुदानां यथा काले जलधाराः समन्ततः  
०९,०१४।००३अ	राजा तु पार्षतं विद्ध्वा शरैः पञ्चभिर् आयसैः  
०९,०१४।००३च्	द्रोणहन्तारम् उग्रेषुः पुनर् विव्याध सप्तभिः  
०९,०१४।००४अ	धृष्टद्युम्नस् तु समरे बलवान् दृढविक्रमः  
०९,०१४।००४च्	सप्तत्या विशिखानां वै दुर्योधनम् अपीडयत्  
०९,०१४।००५अ	पीडितं प्रेक्ष्य राजानं सोदर्या भरतर्षभ  
०९,०१४।००५च्	महत्या सेनया सार्धं परिवव्रुः स्म पार्षतम्  
०९,०१४।००६अ	स तैः परिवृतः शूरैः सर्वतो ऽतिरथैर् भृशम्  
०९,०१४।००६च्	व्यचरत् समरे राजन् दर्शयन् हस्तलाघवम्  
०९,०१४।००७अ	शिखण्डी कृतवर्माणं गौतमं च महारथम्  
०९,०१४।००७च्	प्रभद्रकैः समायुक्तो योधयाम् आस धन्विनौ  
०९,०१४।००८अ	तत्रापि सुमहद् युद्धं घोररूपं विशां पते  
०९,०१४।००८च्	प्राणान् सन्त्यजतां युद्धे प्राणद्यूताभिदेवने  
०९,०१४।००९अ	शल्यस् तु शरवर्षाणि विमुञ्चन् सर्वतोदिशम्  
०९,०१४।००९च्	पाण्डवान् पीडयाम् आस ससात्यकिवृकोदरान्  
०९,०१४।०१०अ	तथोभौ च यमौ युद्धे यमतुल्यपराक्रमौ  
०९,०१४।०१०च्	योधयाम् आस राजेन्द्र वीर्येण च बलेन च  
०९,०१४।०११अ	शल्यसायकनुन्नानां पाण्डवानां महामृधे  
०९,०१४।०११च्	त्रातारं नाध्यगच्छन्त के चित् तत्र महारथाः  
०९,०१४।०१२अ	ततस् तु नकुलः शूरो धर्मराजे प्रपीडिते  
०९,०१४।०१२च्	अभिदुद्राव वेगेन मातुलं माद्रिनन्दनः  
०९,०१४।०१३अ	सञ्छाद्य समरे शल्यं नकुलः परवीरहा  
०९,०१४।०१३च्	विव्याध चैनं दशभिः स्मयमानः स्तनान्तरे  
०९,०१४।०१४अ	सर्वपारशवैर् बाणैः कर्मारपरिमार्जितैः  
०९,०१४।०१४च्	स्वर्णपुङ्खैः शिलाधौतैर् धनुर्यन्त्रप्रचोदितैः  
०९,०१४।०१५अ	शल्यस् तु पीडितस् तेन स्वस्रीयेण महात्मना  
०९,०१४।०१५च्	नकुलं पीडयाम् आस पत्रिभिर् नतपर्वभिः  
०९,०१४।०१६अ	ततो युधिष्ठिरो राजा भीमसेनो ऽथ सात्यकिः  
०९,०१४।०१६च्	सहदेवश् च माद्रेयो मद्रराजम् उपाद्रवन्  
०९,०१४।०१७अ	तान् आपतत एवाशु पूरयानान् रथस्वनैः  
०९,०१४।०१७च्	दिशश् च प्रदिशश् चैव कम्पयानांश् च मेदिनीम्  
०९,०१४।०१७ए	प्रतिजग्राह समरे सेनापतिर् अमित्रजित्  
०९,०१४।०१८अ	युधिष्ठिरं त्रिभिर् विद्ध्वा भीमसेनं च सप्तभिः  
०९,०१४।०१८च्	सात्यकिं च शतेनाजौ सहदेवं त्रिभिः शरैः  
०९,०१४।०१९अ	ततस् तु सशरं चापं नकुलस्य महात्मनः  
०९,०१४।०१९च्	मद्रेश्वरः क्षुरप्रेण तदा चिच्छेद मारिष  
०९,०१४।०१९ए	तद् अशीर्यत विच्छिन्नं धनुः शल्यस्य सायकैः  
०९,०१४।०२०अ	अथान्यद् धनुर् आदाय माद्रीपुत्रो महारथः  
०९,०१४।०२०च्	मद्रराजरथं तूर्णं पूरयाम् आस पत्रिभिः  
०९,०१४।०२१अ	युधिष्ठिरस् तु मद्रेशं सहदेवश् च मारिष  
०९,०१४।०२१च्	दशभिर् दशभिर् बाणैर् उरस्य् एनम् अविध्यताम्  
०९,०१४।०२२अ	भीमसेनस् ततः षष्ट्या सात्यकिर् नवभिः शरैः  
०९,०१४।०२२च्	मद्रराजम् अभिद्रुत्य जघ्नतुः कङ्कपत्रिभिः  
०९,०१४।०२३अ	मद्रराजस् ततः क्रुद्धः सात्यकिं नवभिः शरैः  
०९,०१४।०२३च्	विव्याध भूयः सप्तत्या शराणां नतपर्वणाम्  
०९,०१४।०२४अ	अथास्य सशरं चापं मुष्टौ चिच्छेद मारिष  
०९,०१४।०२४च्	हयांश् च चतुरः सङ्ख्ये प्रेषयाम् आस मृत्यवे  
०९,०१४।०२५अ	विरथं सात्यकिं कृत्वा मद्रराजो महाबलः  
०९,०१४।०२५च्	विशिखानां शतेनैनम् आजघान समन्ततः  
०९,०१४।०२६अ	माद्रीपुत्रौ तु संरब्धौ भीमसेनं च पाण्डवम्  
०९,०१४।०२६च्	युधिष्ठिरं च कौरव्य विव्याध दशभिः शरैः  
०९,०१४।०२७अ	तत्राद्भुतम् अपश्याम मद्रराजस्य पौरुषम्  
०९,०१४।०२७च्	यद् एनं सहिताः पार्था नाभ्यवर्तन्त संयुगे  
०९,०१४।०२८अ	अथान्यं रथम् आस्थाय सात्यकिः सत्यविक्रमः  
०९,०१४।०२८च्	पीडितान् पाण्डवान् दृष्ट्वा मद्रराजवशं गतान्  
०९,०१४।०२८ए	अभिदुद्राव वेगेन मद्राणाम् अधिपं बली  
०९,०१४।०२९अ	आपतन्तं रथं तस्य शल्यः समितिशोभनः  
०९,०१४।०२९च्	प्रत्युद्ययौ रथेनैव मत्तो मत्तम् इव द्विपम्  
०९,०१४।०३०अ	स सन्निपातस् तुमुलो बभूवाद्भुतदर्शनः  
०९,०१४।०३०च्	सात्यकेश् चैव शूरस्य मद्राणाम् अधिपस्य च  
०९,०१४।०३०ए	यादृशो वै पुरा वृत्तः शम्बरामरराजयोः  
०९,०१४।०३१अ	सात्यकिः प्रेक्ष्य समरे मद्रराजं व्यवस्थितम्  
०९,०१४।०३१च्	विव्याध दशभिर् बाणैस् तिष्ठ तिष्ठेति चाब्रवीत्  
०९,०१४।०३२अ	मद्रराजस् तु सुभृशं विद्धस् तेन महात्मना  
०९,०१४।०३२च्	सात्यकिं प्रतिविव्याध चित्रपुङ्खैः शितैः शरैः  
०९,०१४।०३३अ	ततः पार्था महेष्वासाः सात्वताभिसृतं नृपम्  
०९,०१४।०३३च्	अभ्यद्रवन् रथैस् तूर्णं मातुलं वधकाम्यया  
०९,०१४।०३४अ	तत आसीत् परामर्दस् तुमुलः शोणितोदकः  
०९,०१४।०३४च्	शूराणां युध्यमानानां सिंहानाम् इव नर्दताम्  
०९,०१४।०३५अ	तेषाम् आसीन् महाराज व्यतिक्षेपः परस्परम्  
०९,०१४।०३५च्	सिंहानाम् आमिषेप्सूनां कूजताम् इव संयुगे  
०९,०१४।०३६अ	तेषां बाणसहस्रौघैर् आकीर्णा वसुधाभवत्  
०९,०१४।०३६च्	अन्तरिक्षं च सहसा बाणभूतम् अभूत् तदा  
०९,०१४।०३७अ	शरान्धकारं बहुधा कृतं तत्र समन्ततः  
०९,०१४।०३७च्	अभ्रच्छायेव सञ्जज्ञे शरैर् मुक्तैर् महात्मभिः  
०९,०१४।०३८अ	तत्र राजञ् शरैर् मुक्तैर् निर्मुक्तैर् इव पन्नगैः  
०९,०१४।०३८च्	स्वर्णपुङ्खैः प्रकाशद्भिर् व्यरोचन्त दिशस् तथा  
०९,०१४।०३९अ	तत्राद्भुतं परं चक्रे शल्यः शत्रुनिबर्हणः  
०९,०१४।०३९च्	यद् एकः समरे शूरो योधयाम् आस वै बहून्  
०९,०१४।०४०अ	मद्रराजभुजोत्सृष्टैः कङ्कबर्हिणवाजितैः  
०९,०१४।०४०च्	सम्पतद्भिः शरैर् घोरैर् अवाकीर्यत मेदिनी  
०९,०१४।०४१अ	तत्र शल्यरथं राजन् विचरन्तं महाहवे  
०९,०१४।०४१च्	अपश्याम यथा पूर्वं शक्रस्यासुरसङ्क्षये  
०९,०१५।००१	सञ्जय उवाच  
०९,०१५।००१अ	ततः सैन्यास् तव विभो मद्रराजपुरस्कृताः  
०९,०१५।००१च्	पुनर् अभ्यद्रवन् पार्थान् वेगेन महता रणे  
०९,०१५।००२अ	पीडितास् तावकाः सर्वे प्रधावन्तो रणोत्कटाः  
०९,०१५।००२च्	क्षणेनैव च पार्थांस् ते बहुत्वात् समलोडयन्  
०९,०१५।००३अ	ते वध्यमानाः कुरुभिः पाण्डवा नावतस्थिरे  
०९,०१५।००३च्	निवार्यमाणा भीमेन पश्यतोः कृष्णपार्थयोः  
०९,०१५।००४अ	ततो धनञ्जयः क्रुद्धः कृपं सह पदानुगैः  
०९,०१५।००४च्	अवाकिरच् छरौघेण कृतवर्माणम् एव च  
०९,०१५।००५अ	शकुनिं सहदेवस् तु सहसैन्यम् अवारयत्  
०९,०१५।००५च्	नकुलः पार्श्वतः स्थित्वा मद्रराजम् अवैक्षत  
०९,०१५।००६अ	द्रौपदेया नरेन्द्रांश् च भूयिष्ठं समवारयन्  
०९,०१५।००६च्	द्रोणपुत्रं च पाञ्चाल्यः शिखण्डी समवारयत्  
०९,०१५।००७अ	भीमसेनस् तु राजानं गदापाणिर् अवारयत्  
०९,०१५।००७च्	शल्यं तु सह सैन्येन कुन्तीपुत्रो युधिष्ठिरः  
०९,०१५।००८अ	ततः समभवद् युद्धं संसक्तं तत्र तत्र ह  
०९,०१५।००८च्	तावकानां परेषां च सङ्ग्रामेष्व् अनिवर्तिनाम्  
०९,०१५।००९अ	तत्र पश्यामहे कर्म शल्यस्यातिमहद् रणे  
०९,०१५।००९च्	यद् एकः सर्वसैन्यानि पाण्डवानाम् अयुध्यत  
०९,०१५।०१०अ	व्यदृश्यत तदा शल्यो युधिष्ठिरसमीपतः  
०९,०१५।०१०च्	रणे चन्द्रमसो ऽभ्याशे शनैश्चर इव ग्रहः  
०९,०१५।०११अ	पीडयित्वा तु राजानं शरैर् आशीविषोपमैः  
०९,०१५।०११च्	अभ्यधावत् पुनर् भीमं शरवर्षैर् अवाकिरत्  
०९,०१५।०१२अ	तस्य तल् लाघवं दृष्ट्वा तथैव च कृतास्त्रताम्  
०९,०१५।०१२च्	अपूजयन्न् अनीकानि परेषां तावकानि च  
०९,०१५।०१३अ	पीड्यमानास् तु शल्येन पाण्डवा भृशविक्षताः  
०९,०१५।०१३च्	प्राद्रवन्त रणं हित्वा क्रोशमाने युधिष्ठिरे  
०९,०१५।०१४अ	वध्यमानेष्व् अनीकेषु मद्रराजेन पाण्डवः  
०९,०१५।०१४च्	अमर्षवशम् आपन्नो धर्मराजो युधिष्ठिरः  
०९,०१५।०१४ए	ततः पौरुषम् आस्थाय मद्रराजम् अपीडयत्  
०९,०१५।०१५अ	जयो वास्तु वधो वेति कृतबुद्धिर् महारथः  
०९,०१५।०१५च्	समाहूयाब्रवीत् सर्वान् भ्रातॄन् कृष्णं च माधवम्  
०९,०१५।०१६अ	भीष्मो द्रोणश् च कर्णश् च ये चान्ये पृथिवीक्षितः  
०९,०१५।०१६च्	कौरवार्थे पराक्रान्ताः सङ्ग्रामे निधनं गताः  
०९,०१५।०१७अ	यथाभागं यथोत्साहं भवन्तः कृतपौरुषाः  
०९,०१५।०१७च्	भागो ऽवशिष्ट एको ऽयं मम शल्यो महारथः  
०९,०१५।०१८अ	सो ऽहम् अद्य युधा जेतुम् आशंसे मद्रकेश्वरम्  
०९,०१५।०१८च्	तत्र यन् मानसं मह्यं तत् सर्वं निगदामि वः  
०९,०१५।०१९अ	चक्ररक्षाव् इमौ शूरौ मम माद्रवतीसुतौ  
०९,०१५।०१९च्	अजेयौ वासवेनापि समरे वीरसम्मतौ  
०९,०१५।०२०अ	साध्व् इमौ मातुलं युद्धे क्षत्रधर्मपुरस्कृतौ  
०९,०१५।०२०च्	मदर्थं प्रतियुध्येतां मानार्हौ सत्यसङ्गरौ  
०९,०१५।०२०द्*००८४_०१	किं वा प्रलपितेनाथ व्यर्थेनानेन किं चन  
०९,०१५।०२१अ	मां वा शल्यो रणे हन्ता तं वाहं भद्रम् अस्तु वः  
०९,०१५।०२१च्	इति सत्याम् इमां वाणीं लोकवीरा निबोधत  
०९,०१५।०२२अ	योत्स्ये ऽहं मातुलेनाद्य क्षत्रधर्मेण पार्थिवाः  
०९,०१५।०२२च्	स्वयं समभिसन्धाय विजयायेतराय वा  
०९,०१५।०२३अ	तस्य मे ऽभ्यधिकं शस्त्रं सर्वोपकरणानि च  
०९,०१५।०२३च्	संयुञ्जन्तु रणे क्षिप्रं शास्त्रवद् रथयोजकाः  
०९,०१५।०२४अ	शैनेयो दक्षिणं चक्रं धृष्टद्युम्नस् तथोत्तरम्  
०९,०१५।०२४च्	पृष्ठगोपो भवत्व् अद्य मम पार्थो धनञ्जयः  
०९,०१५।०२५अ	पुरःसरो ममाद्यास्तु भीमः शस्त्रभृतां वरः  
०९,०१५।०२५च्	एवम् अभ्यधिकः शल्याद् भविष्यामि महामृधे  
०९,०१५।०२६अ	एवम् उक्तास् तथा चक्रुः सर्वे राज्ञः प्रियैषिणः  
०९,०१५।०२६च्	ततः प्रहर्षः सैन्यानां पुनर् आसीत् तदा नृप  
०९,०१५।०२७अ	पाञ्चालानां सोमकानां मत्स्यानां च विशेषतः  
०९,०१५।०२७च्	प्रतिज्ञां तां च सङ्ग्रामे धर्मराजस्य पूरयन्  
०९,०१५।०२७द्*००८५_०१	प्रतिज्ञां तां तदा राजा कृत्वा मद्रेशम् अभ्ययात्  
०९,०१५।०२८अ	ततः शङ्खांश् च भेरीश् च शतशश् चैव पुष्करान्  
०९,०१५।०२८च्	अवादयन्त पाञ्चालाः सिंहनादांश् च नेदिरे  
०९,०१५।०२९अ	ते ऽभ्यधावन्त संरब्धा मद्रराजं तरस्विनः  
०९,०१५।०२९च्	महता हर्षजेनाथ नादेन कुरुपुङ्गवाः  
०९,०१५।०३०अ	ह्रादेन गजघण्टानां शङ्खानां निनदेन च  
०९,०१५।०३०च्	तूर्यशब्देन महता नादयन्तश् च मेदिनीम्  
०९,०१५।०३१अ	तान् प्रत्यगृह्णात् पुत्रस् ते मद्रराजश् च वीर्यवान्  
०९,०१५।०३१च्	महामेघान् इव बहूञ् शैलाव् अस्तोदयाव् उभौ  
०९,०१५।०३२अ	शल्यस् तु समरश्लाघी धर्मराजम् अरिन्दमम्  
०९,०१५।०३२च्	ववर्ष शरवर्षेण वर्षेण मघवान् इव  
०९,०१५।०३३अ	तथैव कुरुराजो ऽपि प्रगृह्य रुचिरं धनुः  
०९,०१५।०३३च्	द्रोणोपदेशान् विविधान् दर्शयानो महामनाः  
०९,०१५।०३३द्*००८६_०१	सन्दधे विविधान् बाणान् दर्शयन् हस्तलाघवम्  
०९,०१५।०३४अ	ववर्ष शरवर्षाणि चित्रं लघु च सुष्ठु च  
०९,०१५।०३४च्	न चास्य विवरं कश् चिद् ददर्श चरतो रणे  
०९,०१५।०३५अ	ताव् उभौ विविधैर् बाणैस् ततक्षाते परस्परम्  
०९,०१५।०३५च्	शार्दूलाव् आमिषप्रेप्सू पराक्रान्ताव् इवाहवे  
०९,०१५।०३६अ	भीमस् तु तव पुत्रेण रणशौण्डेन सङ्गतः  
०९,०१५।०३६च्	पाञ्चाल्यः सात्यकिश् चैव माद्रीपुत्रौ च पाण्डवौ  
०९,०१५।०३६ए	शकुनिप्रमुखान् वीरान् प्रत्यगृह्णन् समन्ततः  
०९,०१५।०३७अ	तदासीत् तुमुलं युद्धं पुनर् एव जयैषिणाम्  
०९,०१५।०३७च्	तावकानां परेषां च राजन् दुर्मन्त्रिते तव  
०९,०१५।०३८अ	दुर्योधनस् तु भीमस्य शरेणानतपर्वणा  
०९,०१५।०३८च्	चिच्छेदादिश्य सङ्ग्रामे ध्वजं हेमविभूषितम्  
०९,०१५।०३९अ	सकिङ्किणीकजालेन महता चारुदर्शनः  
०९,०१५।०३९च्	पपात रुचिरः सिंहो भीमसेनस्य नानदन्  
०९,०१५।०४०अ	पुनश् चास्य धनुश् चित्रं गजराजकरोपमम्  
०९,०१५।०४०च्	क्षुरेण शितधारेण प्रचकर्त नराधिपः  
०९,०१५।०४१अ	स च्छिन्नधन्वा तेजस्वी रथशक्त्या सुतं तव  
०९,०१५।०४१च्	बिभेदोरसि विक्रम्य स रथोपस्थ आविशत्  
०९,०१५।०४२अ	तस्मिन् मोहम् अनुप्राप्ते पुनर् एव वृकोदरः  
०९,०१५।०४२च्	यन्तुर् एव शिरः कायात् क्षुरप्रेणाहरत् तदा  
०९,०१५।०४३अ	हतसूता हयास् तस्य रथम् आदाय भारत  
०९,०१५।०४३च्	व्यद्रवन्त दिशो राजन् हाहाकारस् तदाभवत्  
०९,०१५।०४४अ	तम् अभ्यधावत् त्राणार्थं द्रोणपुत्रो महारथः  
०९,०१५।०४४च्	कृपश् च कृतवर्मा च पुत्रं ते ऽभिपरीप्सवः  
०९,०१५।०४५अ	तस्मिन् विलुलिते सैन्ये त्रस्तास् तस्य पदानुगाः  
०९,०१५।०४५च्	गाण्डीवधन्वा विस्फार्य धनुस् तान् अहनच् छरैः  
०९,०१५।०४६अ	युधिष्ठिरस् तु मद्रेशम् अभ्यधावद् अमर्षितः  
०९,०१५।०४६च्	स्वयं सञ्चोदयन्न् अश्वान् दन्तवर्णान् मनोजवान्  
०९,०१५।०४७अ	तत्राद्भुतम् अपश्याम कुन्तीपुत्रे युधिष्ठिरे  
०९,०१५।०४७च्	पुरा भूत्वा मृदुर् दान्तो यत् तदा दारुणो ऽभवत्  
०९,०१५।०४८अ	विवृताक्षश् च कौन्तेयो वेपमानश् च मन्युना  
०९,०१५।०४८च्	चिच्छेद योधान् निशितैः शरैः शतसहस्रशः  
०९,०१५।०४९अ	यां यां प्रत्युद्ययौ सेनां तां तां ज्येष्ठः स पाण्डवः  
०९,०१५।०४९च्	शरैर् अपातयद् राजन् गिरीन् वज्रैर् इवोत्तमैः  
०९,०१५।०५०अ	साश्वसूतध्वजरथान् रथिनः पातयन् बहून्  
०९,०१५।०५०च्	आक्रीडद् एको बलवान् पवनस् तोयदान् इव  
०९,०१५।०५१अ	साश्वारोहांश् च तुरगान् पत्तींश् चैव सहस्रशः  
०९,०१५।०५१च्	व्यपोथयत सङ्ग्रामे क्रुद्धो रुद्रः पशून् इव  
०९,०१५।०५२अ	शून्यम् आयोधनं कृत्वा शरवर्षैः समन्ततः  
०९,०१५।०५२च्	अभ्यद्रवत मद्रेशं तिष्ठ शल्येति चाब्रवीत्  
०९,०१५।०५३अ	तस्य तच् चरितं दृष्ट्वा सङ्ग्रामे भीमकर्मणः  
०९,०१५।०५३च्	वित्रेसुस् तावकाः सर्वे शल्यस् त्व् एनं समभ्ययात्  
०९,०१५।०५४अ	ततस् तौ तु सुसंरब्धौ प्रध्माप्य सलिलोद्भवौ  
०९,०१५।०५४च्	समाहूय तदान्योन्यं भर्त्सयन्तौ समीयतुः  
०९,०१५।०५५अ	शल्यस् तु शरवर्षेण युधिष्ठिरम् अवाकिरत्  
०९,०१५।०५५च्	मद्रराजं च कौन्तेयः शरवर्षैर् अवाकिरत्  
०९,०१५।०५६अ	व्यदृश्येतां तदा राजन् कङ्कपत्रिभिर् आहवे  
०९,०१५।०५६च्	उद्भिन्नरुधिरौ शूरौ मद्रराजयुधिष्ठिरौ  
०९,०१५।०५७अ	पुष्पिताव् इव रेजाते वने शल्मलिकिंशुका  
०९,०१५।०५७ब्*००८७_०१	पुष्पितौ शुशुभाते तौ वसन्ते किंशुकौ यथा  
०९,०१५।०५७च्	दीप्यमानौ महात्मानौ प्राणयोर् युद्धदुर्मदौ  
०९,०१५।०५८अ	दृष्ट्वा सर्वाणि सैन्यानि नाध्यवस्यंस् तयोर् जयम्  
०९,०१५।०५८च्	हत्वा मद्राधिपं पार्थो भोक्ष्यते ऽद्य वसुन्धराम्  
०९,०१५।०५९अ	शल्यो वा पाण्डवं हत्वा दद्याद् दुर्योधनाय गाम्  
०९,०१५।०५९च्	इतीव निश्चयो नाभूद् योधानां तत्र भारत  
०९,०१५।०६०अ	प्रदक्षिणम् अभूत् सर्वं धर्मराजस्य युध्यतः  
०९,०१५।०६१अ	ततः शरशतं शल्यो मुमोचाशु युधिष्ठिरे  
०९,०१५।०६१च्	धनुश् चास्य शिताग्रेण बाणेन निरकृन्तत  
०९,०१५।०६२अ	सो ऽन्यत् कार्मुकम् आदाय शल्यं शरशतैस् त्रिभिः  
०९,०१५।०६२च्	अविध्यत् कार्मुकं चास्य क्षुरेण निरकृन्तत  
०९,०१५।०६३अ	अथास्य निजघानाश्वांश् चतुरो नतपर्वभिः  
०९,०१५।०६३च्	द्वाभ्याम् अथ शिताग्राभ्याम् उभौ च पार्ष्णिसारथी  
०९,०१५।०६४अ	ततो ऽस्य दीप्यमानेन पीतेन निशितेन च  
०९,०१५।०६४च्	प्रमुखे वर्तमानस्य भल्लेनापाहरद् ध्वजम्  
०९,०१५।०६४ए	ततः प्रभग्नं तत् सैन्यं दौर्योधनम् अरिन्दम  
०९,०१५।०६५अ	ततो मद्राधिपं द्रौणिर् अभ्यधावत् तथाकृतम्  
०९,०१५।०६५च्	आरोप्य चैनं स्वरथं त्वरमाणः प्रदुद्रुवे  
०९,०१५।०६६अ	मुहूर्तम् इव तौ गत्वा नर्दमाने युधिष्ठिरे  
०९,०१५।०६६च्	स्थित्वा ततो मद्रपतिर् अन्यं स्यन्दनम् आस्थितः  
०९,०१५।०६७अ	विधिवत् कल्पितं शुभ्रं महाम्बुदनिनादिनम्  
०९,०१५।०६७च्	सज्जयन्त्रोपकरणं द्विषतां रोमहर्षणम्  
०९,०१५।०६७द्*००८८_०१	सुकूबरं सुचक्राक्षं विधेयाश्वं सुसारथिम्  
०९,०१६।००१	सञ्जय उवाच  
०९,०१६।००१अ	अथान्यद् धनुर् आदाय बलवद् वेगवत्तरम्  
०९,०१६।००१च्	युधिष्ठिरं मद्रपतिर् विद्ध्वा सिंह इवानदत्  
०९,०१६।००२अ	ततः स शरवर्षेण पर्जन्य इव वृष्टिमान्  
०९,०१६।००२च्	अभ्यवर्षद् अमेयात्मा क्षत्रियान् क्षत्रियर्षभः  
०९,०१६।००३अ	सात्यकिं दशभिर् विद्ध्वा भीमसेनं त्रिभिः शरैः  
०९,०१६।००३च्	सहदेवं त्रिभिर् विद्ध्वा युधिष्ठिरम् अपीडयत्  
०९,०१६।००४अ	तांस् तान् अन्यान् महेष्वासान् साश्वान् सरथकुञ्जरान्  
०९,०१६।००४ब्*००८९_०१	अर्दयाम् आस विशिखैर् उल्काभिर् इव कुञ्जरान्  
०९,०१६।००४च्	कुञ्जरान् कुञ्जरारोहान् अश्वान् अश्वप्रयायिनः  
०९,०१६।००४ए	रथांश् च रथिभिः सार्धं जघान रथिनां वरः  
०९,०१६।००५अ	बाहूंश् चिच्छेद च तथा सायुधान् केतनानि च  
०९,०१६।००५च्	चकार च महीं योधैस् तीर्णां वेदीं कुशैर् इव  
०९,०१६।००६अ	तथा तम् अरिसैन्यानि घ्नन्तं मृत्युम् इवान्तकम्  
०९,०१६।००६च्	परिवव्रुर् भृशं क्रुद्धाः पाण्डुपाञ्चालसोमकाः  
०९,०१६।००७अ	तं भीमसेनश् च शिनेश् च नप्ता; माद्र्याश् च पुत्रौ पुरुषप्रवीरौ  
०९,०१६।००७च्	समागतं भीमबलेन राज्ञा; पर्यापुर् अन्योन्यम् अथाह्वयन्तः  
०९,०१६।००८अ	ततस् तु शूराः समरे नरेन्द्रं; मद्रेश्वरं प्राप्य युधां वरिष्ठम्  
०९,०१६।००८च्	आवार्य चैनं समरे नृवीरा; जघ्नुः शरैः पत्रिभिर् उग्रवेगैः  
०९,०१६।००९अ	संरक्षितो भीमसेनेन राजा; माद्रीसुताभ्याम् अथ माधवेन  
०९,०१६।००९च्	मद्राधिपं पत्रिभिर् उग्रवेगैः; स्तनान्तरे धर्मसुतो निजघ्ने  
०९,०१६।०१०अ	ततो रणे तावकानां रथौघाः; समीक्ष्य मद्राधिपतिं शरार्तम्  
०९,०१६।०१०च्	पर्यावव्रुः प्रवराः सर्वशश् च; दुर्योधनस्यानुमते समन्तात्  
०९,०१६।०११अ	ततो द्रुतं मद्रजनाधिपो रणे; युधिष्ठिरं सप्तभिर् अभ्यविध्यत्  
०९,०१६।०११च्	तं चापि पार्थो नवभिः पृषत्कैर्; विव्याध राजंस् तुमुले महात्मा  
०९,०१६।०१२अ	आकर्णपूर्णायतसम्प्रयुक्तैः; शरैस् तदा संयति तैलधौतैः  
०९,०१६।०१२च्	अन्योन्यम् आच्छादयतां महारथौ; मद्राधिपश् चापि युधिष्ठिरश् च  
०९,०१६।०१३अ	ततस् तु तूर्णं समरे महारथौ; परस्परस्यान्तरम् ईक्षमाणौ  
०९,०१६।०१३च्	शरैर् भृशं विव्यधतुर् नृपोत्तमौ; महाबलौ शत्रुभिर् अप्रधृष्यौ  
०९,०१६।०१४अ	तयोर् धनुर्ज्यातलनिस्वनो महान्; महेन्द्रवज्राशनितुल्यनिस्वनः  
०९,०१६।०१४च्	परस्परं बाणगणैर् महात्मनोः; प्रवर्षतोर् मद्रपपाण्डुवीरयोः  
०९,०१६।०१५अ	तौ चेरतुर् व्याघ्रशिशुप्रकाशौ; महावनेष्व् आमिषगृद्धिनाव् इव  
०९,०१६।०१५च्	विषाणिनौ नागवराव् इवोभौ; ततक्षतुः संयुगजातदर्पौ  
०९,०१६।०१६अ	ततस् तु मद्राधिपतिर् महात्मा; युधिष्ठिरं भीमबलं प्रसह्य  
०९,०१६।०१६च्	विव्याध वीरं हृदये ऽतिवेगं; शरेण सूर्याग्निसमप्रभेण  
०९,०१६।०१७अ	ततो ऽतिविद्धो ऽथ युधिष्ठिरो ऽपि; सुसम्प्रयुक्तेन शरेण राजन्  
०९,०१६।०१७ब्*००९०_०१	ततः स विद्धो विधिधर्मसूनुना  
०९,०१६।०१७ब्*००९०_०२	महाबलेनेन्द्रपराक्रमेण  
०९,०१६।०१७च्	जघान मद्राधिपतिं महात्मा; मुदं च लेभे ऋषभः कुरूणाम्  
०९,०१६।०१८अ	ततो मुहूर्ताद् इव पार्थिवेन्द्रो; लब्ध्वा सञ्ज्ञां क्रोधसंरक्तनेत्रः  
०९,०१६।०१८च्	शतेन पार्थं त्वरितो जघान; सहस्रनेत्रप्रतिमप्रभावः  
०९,०१६।०१९अ	त्वरंस् ततो धर्मसुतो महात्मा; शल्यस्य क्रुद्धो नवभिः पृषत्कैः  
०९,०१६।०१९च्	भित्त्वा ह्य् उरस् तपनीयं च वर्म; जघान षड्भिस् त्व् अपरैः पृषत्कैः  
०९,०१६।०२०अ	ततस् तु मद्राधिपतिः प्रहृष्टो; धनुर् विकृष्य व्यसृजत् पृषत्कान्  
०९,०१६।०२०च्	द्वाभ्यां क्षुराभ्यां च तथैव राज्ञश्; चिच्छेद चापं कुरुपुङ्गवस्य  
०९,०१६।०२१अ	नवं ततो ऽन्यत् समरे प्रगृह्य; राजा धनुर् घोरतरं महात्मा  
०९,०१६।०२१च्	शल्यं तु विद्ध्वा निशितैः समन्ताद्; यथा महेन्द्रो नमुचिं शिताग्रैः  
०९,०१६।०२२अ	ततस् तु शल्यो नवभिः पृषत्कैर्; भीमस्य राज्ञश् च युधिष्ठिरस्य  
०९,०१६।०२२च्	निकृत्य रौक्मे पटुवर्मणी तयोर्; विदारयाम् आस भुजौ महात्मा  
०९,०१६।०२३अ	ततो ऽपरेण ज्वलितार्कतेजसा; क्षुरेण राज्ञो धनुर् उन्ममाथ  
०९,०१६।०२३च्	कृपश् च तस्यैव जघान सूतं; षड्भिः शरैः सो ऽभिमुखं पपात  
०९,०१६।०२४अ	मद्राधिपश् चापि युधिष्ठिरस्य; शरैश् चतुर्भिर् निजघान वाहान्  
०९,०१६।०२४च्	वाहांश् च हत्वा व्यकरोन् महात्मा; योधक्षयं धर्मसुतस्य राज्ञः  
०९,०१६।०२४द्*००९१_०१	यद् अद्भुतं कर्म न शक्यम् अन्यैः  
०९,०१६।०२४द्*००९१_०२	सुदुःसहं तत् कृतवन्तम् एकम्  
०९,०१६।०२४द्*००९१_०३	शल्यं नरेन्द्रः स विषण्णभावाद्  
०९,०१६।०२४द्*००९१_०४	विचिन्तयाम् आस मृदङ्गकेतुः  
०९,०१६।०२४द्*००९१_०५	किम् एतद् इन्द्रावरजस्य वाक्यं  
०९,०१६।०२४द्*००९१_०६	मोघं भवत्य् अद्य विधेर् बलेन  
०९,०१६।०२४द्*००९१_०७	जहीति शल्यं ह्य् अवदत् तदाजौ  
०९,०१६।०२४द्*००९१_०८	न लोकनाथस्य वचो ऽन्यथा स्यात्  
०९,०१६।०२५अ	तथा कृते राजनि भीमसेनो; मद्राधिपस्याशु ततो महात्मा  
०९,०१६।०२५च्	छित्त्वा धनुर् वेगवता शरेण; द्वाभ्याम् अविध्यत् सुभृशं नरेन्द्रम्  
०९,०१६।०२६अ	अथापरेणास्य जहार यन्तुः; कायाच् छिरः सन्नहनीयमध्यात्  
०९,०१६।०२६च्	जघान चाश्वांश् चतुरः स शीघ्रं; तथा भृशं कुपितो भीमसेनः  
०९,०१६।०२७अ	तम् अग्रणीः सर्वधनुर्धराणाम्; एकं चरन्तं समरे ऽतिवेगम्  
०९,०१६।०२७च्	भीमः शतेन व्यकिरच् छराणां; माद्रीपुत्रः सहदेवस् तथैव  
०९,०१६।०२८अ	तैः सायकैर् मोहितं वीक्ष्य शल्यं; भीमः शरैर् अस्य चकर्त वर्म  
०९,०१६।०२८ब्*००९२_०१	भीमः शरैर् निशितैस् तिग्मतेजैः  
०९,०१६।०२८ब्*००९२_०२	शिलीमुखैर् अस्य चकर्त वर्म  
०९,०१६।०२८च्	स भीमसेनेन निकृत्तवर्मा; मद्राधिपश् चर्म सहस्रतारम्  
०९,०१६।०२९अ	प्रगृह्य खड्गं च रथान् महात्मा; प्रस्कन्द्य कुन्तीसुतम् अभ्यधावत्  
०९,०१६।०२९च्	छित्त्वा रथेषां नकुलस्य सो ऽथ; युधिष्ठिरं भीमबलो ऽभ्यधावत्  
०९,०१६।०३०अ	तं चापि राजानम् अथोत्पतन्तं; क्रुद्धं यथैवान्तकम् आपतन्तम्  
०९,०१६।०३०च्	धृष्टद्युम्नो द्रौपदेयाः शिखण्डी; शिनेश् च नप्ता सहसा परीयुः  
०९,०१६।०३१अ	अथास्य चर्माप्रतिमं न्यकृन्तद्; भीमो महात्मा दशभिः पृषत्कः  
०९,०१६।०३१च्	खड्गं च भल्लैर् निचकर्त मुष्टौ; नदन् प्रहृष्टस् तव सैन्यमध्ये  
०९,०१६।०३२अ	तत् कर्म भीमस्य समीक्ष्य हृष्टास्; ते पाण्डवानां प्रवरा रथौघाः  
०९,०१६।०३२च्	नादं च चक्रुर् भृशम् उत्स्मयन्तः; शङ्खांश् च दध्मुः शशिसन्निकाशान्  
०९,०१६।०३३अ	तेनाथ शब्देन विभीषणेन; तवाभितप्तं बलम् अप्रहृष्टम्  
०९,०१६।०३३च्	स्वेदाभिभूतं रुधिरोक्षिताङ्गं; विसञ्ज्ञकल्पं च तथा विषण्णम्  
०९,०१६।०३४अ	स मद्रराजः सहसावकीर्णो; भीमाग्रगैः पाण्डवयोधमुख्यैः  
०९,०१६।०३४च्	युधिष्ठिरस्याभिमुखं जवेन; सिंहो यथा मृगहेतोः प्रयातः  
०९,०१६।०३५अ	स धर्मराजो निहताश्वसूतं; क्रोधेन दीप्तज्वलनप्रकाशम्  
०९,०१६।०३५च्	दृष्ट्वा तु मद्राधिपतिं स तूर्णं; समभ्यधावत् तम् अरिं बलेन  
०९,०१६।०३६अ	गोविन्दवाक्यं त्वरितं विचिन्त्य; दध्रे मतिं शल्यविनाशनाय  
०९,०१६।०३६च्	स धर्मराजो निहताश्वसूते; रथे तिष्ठञ् शक्तिम् एवाभिकाङ्क्षन्  
०९,०१६।०३७अ	तच् चापि शल्यस्य निशम्य कर्म; महात्मनो भागम् अथावशिष्टम्  
०९,०१६।०३७च्	स्मृत्वा मनः शल्यवधे यतात्मा; यथोक्तम् इन्द्रावरजस्य चक्रे  
०९,०१६।०३८अ	स धर्मराजो मणिहेमदण्डां; जग्राह शक्तिं कनकप्रकाशाम्  
०९,०१६।०३८च्	नेत्रे च दीप्ते सहसा विवृत्य; मद्राधिपं क्रुद्धमना निरैक्षत्  
०९,०१६।०३९अ	निरीक्षितो वै नरदेव राज्ञा; पूतात्मना निर्हृतकल्मषेण  
०९,०१६।०३९च्	अभून् न यद् भस्मसान् मद्रराजस्; तद् अद्भुतं मे प्रतिभाति राजन्  
०९,०१६।०४०अ	ततस् तु शक्तिं रुचिरोग्रदण्डां; मणिप्रवालोज्ज्वलितां प्रदीप्ताम्  
०९,०१६।०४०च्	चिक्षेप वेगात् सुभृशं महात्मा; मद्राधिपाय प्रवरः कुरूणाम्  
०९,०१६।०४१अ	दीप्ताम् अथैनां महता बलेन; सविस्फुलिङ्गां सहसा पतन्तीम्  
०९,०१६।०४१च्	प्रैक्षन्त सर्वे कुरवः समेता; यथा युगान्ते महतीम् इवोल्काम्  
०९,०१६।०४२अ	तां कालरात्रीम् इव पाशहस्तां; यमस्य धात्रीम् इव चोग्ररूपाम्  
०९,०१६।०४२च्	सब्रह्मदण्डप्रतिमाम् अमोघां; ससर्ज यत्तो युधि धर्मराजः  
०९,०१६।०४३अ	गन्धस्रग् अग्र्यासनपानभोजनैर्; अभ्यर्चितां पाण्डुसुतैः प्रयत्नात्  
०९,०१६।०४३च्	संवर्तकाग्निप्रतिमां ज्वलन्तीं; कृत्याम् अथर्वाङ्गिरसीम् इवोग्राम्  
०९,०१६।०४४अ	ईशानहेतोः प्रतिनिर्मितां तां; त्वष्ट्रा रिपूणाम् असुदेहभक्षाम्  
०९,०१६।०४४च्	भूम्यन्तरिक्षादिजलाशयानि; प्रसह्य भूतानि निहन्तुम् ईशाम्  
०९,०१६।०४५अ	घण्टापताकामणिवज्रभाजं; वैडूर्यचित्रां तपनीयदण्डाम्  
०९,०१६।०४५च्	त्वष्ट्रा प्रयत्नान् नियमेन कॢप्तां; ब्रह्मद्विषाम् अन्तकरीम् अमोघाम्  
०९,०१६।०४६अ	बलप्रयत्नाद् अधिरूढवेगां; मन्त्रैश् च घोरैर् अभिमन्त्रयित्वा  
०९,०१६।०४६च्	ससर्ज मार्गेण च तां परेण; वधाय मद्राधिपतेस् तदानीम्  
०९,०१६।०४७अ	हतो ऽस्य् असाव् इत्य् अभिगर्जमानो; रुद्रो ऽन्तकायान्तकरं यथेषुम्  
०९,०१६।०४७च्	प्रसार्य बाहुं सुदृढं सुपाणिं; क्रोधेन नृत्यन्न् इव धर्मराजः  
०९,०१६।०४७द्*००९३_०१	स्फुरत्प्रभामण्डलम् अंशुजालैर्  
०९,०१६।०४७द्*००९३_०२	धर्मात्मजो मद्रविनाशकाले  
०९,०१६।०४७द्*००९३_०३	पुरत्रयप्रोद्धरणे पुरस्तान्  
०९,०१६।०४७द्*००९३_०४	माहेश्वरं रूपम् अभूत् तदानीम्  
०९,०१६।०४७द्*००९३_०५	आवर्तनाकुञ्चितबाहुदण्डः  
०९,०१६।०४७द्*००९३_०६	सन्ध्याविहारी तनुवृत्तमध्यः  
०९,०१६।०४७द्*००९३_०७	विशालवक्षा भगवान् हरो यथा  
०९,०१६।०४७द्*००९३_०८	सुदुर्निरीक्ष्यो ऽभवद् अर्जुनाग्रजः  
०९,०१६।०४८अ	तां सर्वशक्त्या प्रहितां स शक्तिं; युधिष्ठिरेणाप्रतिवार्यवीर्याम्  
०९,०१६।०४८च्	प्रतिग्रहायाभिननर्द शल्यः; सम्यग् घुताम् अग्निर् इवाज्यधाराम्  
०९,०१६।०४९अ	सा तस्य मर्माणि विदार्य शुभ्रम्; उरो विशालं च तथैव वर्म  
०९,०१६।०४९च्	विवेश गां तोयम् इवाप्रसक्ता; यशो विशालं नृपतेर् दहन्ती  
०९,०१६।०५०अ	नासाक्षिकर्णास्यविनिःसृतेन; प्रस्यन्दता च व्रणसम्भवेन  
०९,०१६।०५०च्	संसिक्तगात्रो रुधिरेण सो ऽभूत्; क्रौञ्चो यथा स्कन्दहतो महाद्रिः  
०९,०१६।०५१अ	प्रसार्य बाहू स रथाद् गतो गां; सञ्छिन्नवर्मा कुरुनन्दनेन  
०९,०१६।०५१च्	महेन्द्रवाहप्रतिमो महात्मा; वज्राहतं शृङ्गम् इवाचलस्य  
०९,०१६।०५२अ	बाहू प्रसार्याभिमुखो धर्मराजस्य मद्रराट्  
०९,०१६।०५२ब्*००९४_०१	बाहू प्रसार्याभिमुखो ऽतितूर्णं  
०९,०१६।०५२ब्*००९४_०२	स धर्मराजस्य समीपमद्र(?द्रि)राट्  
०९,०१६।०५२च्	ततो निपतितो भूमाव् इन्द्रध्वज इवोच्छ्रितः  
०९,०१६।०५३अ	स तथा भिन्नसर्वाङ्गो रुधिरेण समुक्षितः  
०९,०१६।०५३च्	प्रत्युद्गत इव प्रेम्णा भूम्या स नरपुङ्गवः  
०९,०१६।०५४अ	प्रियया कान्तया कान्तः पतमान इवोरसि  
०९,०१६।०५४च्	चिरं भुक्त्वा वसुमतीं प्रियां कान्ताम् इव प्रभुः  
०९,०१६।०५४ए	सर्वैर् अङ्गैः समाश्लिष्य प्रसुप्त इव सो ऽभवत्  
०९,०१६।०५५अ	धर्म्ये धर्मात्मना युद्धे निहतो धर्मसूनुना  
०९,०१६।०५५च्	सम्यग् घुत इव स्विष्टः प्रशान्तो ऽग्निर् इवाध्वरे  
०९,०१६।०५६अ	शक्त्या विभिन्नहृदयं विप्रविद्धायुधध्वजम्  
०९,०१६।०५६च्	संशान्तम् अपि मद्रेशं लक्ष्मीर् नैव व्यमुञ्चत  
०९,०१६।०५७अ	ततो युधिष्ठिरश् चापम् आदायेन्द्रधनुष्प्रभम्  
०९,०१६।०५७च्	व्यधमद् द्विषतः सङ्ख्ये खगराड् इव पन्नगान्  
०९,०१६।०५७ए	देहासून् निशितैर् भल्लै रिपूणां नाशयन् क्षणात्  
०९,०१६।०५८अ	ततः पार्थस्य बाणौघैर् आवृताः सैनिकास् तव  
०९,०१६।०५८च्	निमीलिताक्षाः क्षिण्वन्तो भृशम् अन्योन्यम् अर्दिताः  
०९,०१६।०५८ए	सन्न्यस्तकवचा देहैर् विपत्रायुधजीविताः  
०९,०१६।०५९अ	ततः शल्ये निपतिते मद्रराजानुजो युवा  
०९,०१६।०५९च्	भ्रातुः सर्वैर् गुणैस् तुल्यो रथी पाण्डवम् अभ्ययात्  
०९,०१६।०६०अ	विव्याध च नरश्रेष्ठो नाराचैर् बहुभिस् त्वरन्  
०९,०१६।०६०च्	हतस्यापचितिं भ्रातुश् चिकीर्षुर् युद्धदुर्मदः  
०९,०१६।०६१अ	तं विव्याधाशुगैः षड्भिर् धर्मराजस् त्वरन्न् इव  
०९,०१६।०६१च्	कार्मुकं चास्य चिच्छेद क्षुराभ्यां ध्वजम् एव च  
०९,०१६।०६२अ	ततो ऽस्य दीप्यमानेन सुदृढेन शितेन च  
०९,०१६।०६२च्	प्रमुखे वर्तमानस्य भल्लेनापाहरच् छिरः  
०९,०१६।०६२द्*००९५_०१	शिरश् चिच्छेद बाणेन भल्लेन नतपर्वणा  
०९,०१६।०६३अ	सकुण्डलं तद् ददृशे पतमानं शिरो रथात्  
०९,०१६।०६३च्	पुण्यक्षयम् इव प्राप्य पतन्तं स्वर्गवासिनम्  
०९,०१६।०६४अ	तस्यापकृष्टशीर्षं तच् छरीरं पतितं रथात्  
०९,०१६।०६४च्	रुधिरेणावसिक्ताङ्गं दृष्ट्वा सैन्यम् अभज्यत  
०९,०१६।०६५अ	विचित्रकवचे तस्मिन् हते मद्रनृपानुजे  
०९,०१६।०६५च्	हाहाकारं विकुर्वाणाः कुरवो विप्रदुद्रुवुः  
०९,०१६।०६६अ	शल्यानुजं हतं दृष्ट्वा तावकास् त्यक्तजीविताः  
०९,०१६।०६६च्	वित्रेसुः पाण्डवभयाद् रजोध्वस्तास् तथा भृशम्  
०९,०१६।०६७अ	तांस् तथा भज्यतस् त्रस्तान् कौरवान् भरतर्षभ  
०९,०१६।०६७ब्*००९६_०१	तत् सैन्यं तव पुत्रस्य विद्रुतं सर्वतो भयात्  
०९,०१६।०६७च्	शिनेर् नप्ता किरन् बाणैर् अभ्यवर्तत सात्यकिः  
०९,०१६।०६८अ	तम् आयान्तं महेष्वासम् अप्रसह्यं दुरासदम्  
०९,०१६।०६८च्	हार्दिक्यस् त्वरितो राजन् प्रत्यगृह्णाद् अभीतवत्  
०९,०१६।०६९अ	तौ समेतौ महात्मानौ वार्ष्णेयाव् अपराजितौ  
०९,०१६।०६९च्	हार्दिक्यः सात्यकिश् चैव सिंहाव् इव मदोत्कटौ  
०९,०१६।०७०अ	इषुभिर् विमलाभासैश् छादयन्तौ परस्परम्  
०९,०१६।०७०च्	अर्चिर्भिर् इव सूर्यस्य दिवाकरसमप्रभौ  
०९,०१६।०७१अ	चापमार्गबलोद्धूतान् मार्गणान् वृष्णिसिंहयोः  
०९,०१६।०७१च्	आकाशे समपश्याम पतङ्गान् इव शीघ्रगान्  
०९,०१६।०७२अ	सात्यकिं दशभिर् विद्ध्वा हयांश् चास्य त्रिभिः शरैः  
०९,०१६।०७२च्	चापम् एकेन चिच्छेद हार्दिक्यो नतपर्वणा  
०९,०१६।०७३अ	तन् निकृत्तं धनुः श्रेष्ठम् अपास्य शिनिपुङ्गवः  
०९,०१६।०७३च्	अन्यद् आदत्त वेगेन वेगवत्तरम् आयुधम्  
०९,०१६।०७४अ	तद् आदाय धनुः श्रेष्ठं वरिष्ठः सर्वधन्विनाम्  
०९,०१६।०७४च्	हार्दिक्यं दशभिर् बाणैः प्रत्यविध्यत् स्तनान्तरे  
०९,०१६।०७५अ	ततो रथं युगेषां च छित्त्वा भल्लैः सुसंयतैः  
०९,०१६।०७५च्	अश्वांस् तस्यावधीत् तूर्णम् उभौ च पार्ष्णिसारथी  
०९,०१६।०७५द्*००९७_०१	हार्दिक्यं विरथं दृष्ट्वा कृपः शारद्वतः प्रभो  
०९,०१६।०७५द्*००९७_०२	अपोवाह ततः क्षिप्रं रथम् आरोप्य वीर्यवान्  
०९,०१६।०७६अ	मद्रराजे हते राजन् विरथे कृतवर्मणि  
०९,०१६।०७६च्	दुर्योधनबलं सर्वं पुनर् आसीत् पराङ्मुखम्  
०९,०१६।०७७अ	तत्परे नावबुध्यन्त सैन्येन रजसा वृते  
०९,०१६।०७७च्	बलं तु हतभूयिष्ठं तत् तदासीत् पराङ्मुखम्  
०९,०१६।०७८अ	ततो मुहूर्तात् ते ऽपश्यन् रजो भौमं समुत्थितम्  
०९,०१६।०७८च्	विविधैः शोणितस्रावैः प्रशान्तं पुरुषर्षभ  
०९,०१६।०७८द्*००९८_०१	विविधान् सरितश् चोघाञ् शोणितस्य विशां पते  
०९,०१६।०७९अ	ततो दुर्योधनो दृष्ट्वा भग्नं स्वबलम् अन्तिकात्  
०९,०१६।०७९च्	जवेनापततः पार्थान् एकः सर्वान् अवारयत्  
०९,०१६।०८०अ	पाण्डवान् सरथान् दृष्ट्वा धृष्टद्युम्नं च पार्षतम्  
०९,०१६।०८०च्	आनर्तं च दुराधर्षं शितैर् बाणैर् अवाकिरत्  
०९,०१६।०८१अ	तं परे नाभ्यवर्तन्त मर्त्या मृत्युम् इवागतम्  
०९,०१६।०८१च्	अथान्यं रथम् आस्थाय हार्दिक्यो ऽपि न्यवर्तत  
०९,०१६।०८१द्*००९९_०१	प्रगृह्य च धनुर् घोरम् अभ्यधावद् युधिष्ठिरम्  
०९,०१६।०८२अ	ततो युधिष्ठिरो राजा त्वरमाणो महारथः  
०९,०१६।०८२च्	चतुर्भिर् निजघानाश्वान् पत्रिभिः कृतवर्मणः  
०९,०१६।०८२ए	विव्याध गौतमं चापि षड्भिर् भल्लैः सुतेजनैः  
०९,०१६।०८३अ	अश्वत्थामा ततो राज्ञा हताश्वं विरथीकृतम्  
०९,०१६।०८३च्	समपोवाह हार्दिक्यं स्वरथेन युधिष्ठिरात्  
०९,०१६।०८४अ	ततः शारद्वतो ऽष्टाभिः प्रत्यविध्यद् युधिष्ठिरम्  
०९,०१६।०८४च्	विव्याध चाश्वान् निशितैस् तस्याष्टाभिः शिलीमुखैः  
०९,०१६।०८५अ	एवम् एतन् महाराज युद्धशेषम् अवर्तत  
०९,०१६।०८५च्	तव दुर्मन्त्रिते राजन् सहपुत्रस्य भारत  
०९,०१६।०८६अ	तस्मिन् महेष्वासवरे विशस्ते; सङ्ग्राममध्ये कुरुपुङ्गवेन  
०९,०१६।०८६च्	पार्थाः समेताः परमप्रहृष्टाः; शङ्खान् प्रदध्मुर् हतम् ईक्ष्य शल्यम्  
०९,०१६।०८७अ	युधिष्ठिरं च प्रशशंसुर् आजौ; पुरा सुरा वृत्रवधे यथेन्द्रम्  
०९,०१६।०८७च्	चक्रुश् च नानाविधवाद्यशब्दान्; निनादयन्तो वसुधां समन्तात्  
०९,०१७।००१	सञ्जय उवाच  
०९,०१७।००१अ	शल्ये तु निहते राजन् मद्रराजपदानुगाः  
०९,०१७।००१च्	रथाः सप्तशता वीरा निर्ययुर् महतो बलात्  
०९,०१७।००२अ	दुर्योधनस् तु द्विरदम् आरुह्याचलसन्निभम्  
०९,०१७।००२च्	छत्रेण ध्रियमाणेन वीज्यमानश् च चामरैः  
०९,०१७।००२ए	न गन्तव्यं न गन्तव्यम् इति मद्रान् अवारयत्  
०९,०१७।००३अ	दुर्योधनेन ते वीरा वार्यमाणाः पुनः पुनः  
०९,०१७।००३च्	युधिष्ठिरं जिघांसन्तः पाण्डूनां प्राविशन् बलम्  
०९,०१७।००४अ	ते तु शूरा महाराज कृतचित्ताः स्म योधने  
०९,०१७।००४च्	धनुःशब्दं महत् कृत्वा सहायुध्यन्त पाण्डवैः  
०९,०१७।००५अ	श्रुत्वा तु निहतं शल्यं धर्मपुत्रं च पीडितम्  
०९,०१७।००५च्	मद्रराजप्रिये युक्तैर् मद्रकाणां महारथैः  
०९,०१७।००६अ	आजगाम ततः पार्थो गाण्डीवं विक्षिपन् धनुः  
०९,०१७।००६च्	पूरयन् रथघोषेण दिशः सर्वा महारथः  
०९,०१७।००७अ	ततो ऽर्जुनश् च भीमश् च माद्रीपुत्रौ च पाण्डवौ  
०९,०१७।००७च्	सात्यकिश् च नरव्याघ्रो द्रौपदेयाश् च सर्वशः  
०९,०१७।००८अ	धृष्टद्युम्नः शिखण्डी च पाञ्चालाः सह सोमकैः  
०९,०१७।००८च्	युधिष्ठिरं परीप्सन्तः समन्तात् पर्यवारयन्  
०९,०१७।००९अ	ते समन्तात् परिवृताः पाण्डवैः पुरुषर्षभाः  
०९,०१७।००९च्	क्षोभयन्ति स्म तां सेनां मकराः सागरं यथा  
०९,०१७।०१०अ	पुरोवातेन गङ्गेव क्षोभ्यमाना महानदी  
०९,०१७।०१०च्	अक्षोभ्यत तदा राजन् पाण्डूनां ध्वजिनी पुनः  
०९,०१७।०११अ	प्रस्कन्द्य सेनां महतीं त्यक्तात्मानो महारथाः  
०९,०१७।०११च्	वृक्षान् इव महावाताः कम्पयन्ति स्म तावकाः  
०९,०१७।०१२अ	बहवश् चुक्रुशुस् तत्र क्व स राजा युधिष्ठिरः  
०९,०१७।०१२च्	भ्रातरो वास्य ते शूरा दृश्यन्ते नेह के चन  
०९,०१७।०१३अ	पाञ्चालानां महावीर्याः शिखण्डी च महारथः  
०९,०१७।०१३च्	धृष्टद्युम्नो ऽथ शैनेयो द्रौपदेयाश् च सर्वशः  
०९,०१७।०१४अ	एवं तान् वादिनः शूरान् द्रौपदेया महारथाः  
०९,०१७।०१४च्	अभ्यघ्नन् युयुधानश् च मद्रराजपदानुगान्  
०९,०१७।०१५अ	चक्रैर् विमथितैः के चित् के चिच् छिन्नैर् महाध्वजैः  
०९,०१७।०१५च्	प्रत्यदृश्यन्त समरे तावका निहताः परैः  
०९,०१७।०१६अ	आलोक्य पाण्डवान् युद्धे योधा राजन् समन्ततः  
०९,०१७।०१६च्	वार्यमाणा ययुर् वेगात् तव पुत्रेण भारत  
०९,०१७।०१७अ	दुर्योधनस् तु तान् वीरान् वारयाम् आस सान्त्वयन्  
०९,०१७।०१७च्	न चास्य शासनं कश् चित् तत्र चक्रे महारथः  
०९,०१७।०१८अ	ततो गान्धारराजस्य पुत्रः शकुनिर् अब्रवीत्  
०९,०१७।०१८च्	दुर्योधनं महाराज वचनं वचनक्षमः  
०९,०१७।०१९अ	किं नः सम्प्रेक्षमाणानां मद्राणां हन्यते बलम्  
०९,०१७।०१९च्	न युक्तम् एतत् समरे त्वयि तिष्ठति भारत  
०९,०१७।०२०अ	सहितैर् नाम योद्धव्यम् इत्य् एष समयः कृतः  
०९,०१७।०२०च्	अथ कस्मात् परान् एव घ्नतो मर्षयसे नृप  
०९,०१७।०२१	दुर्योधन उवाच  
०९,०१७।०२१अ	वार्यमाणा मया पूर्वं नैते चक्रुर् वचो मम  
०९,०१७।०२१च्	एते हि निहताः सर्वे प्रस्कन्नाः पाण्डुवाहिनीम्  
०९,०१७।०२२	शकुनिर् उवाच  
०९,०१७।०२२*०१००_०१	वार्यमाणो (सिच्) मया पूर्वं न कृतं वचनं त्वया  
०९,०१७।०२२अ	न भर्तुः शासनं वीरा रणे कुर्वन्त्य् अमर्षिताः  
०९,०१७।०२२च्	अलं क्रोद्धुं तथैतेषां नायं काल उपेक्षितुम्  
०९,०१७।०२३अ	यामः सर्वे ऽत्र सम्भूय सवाजिरथकुञ्जराः  
०९,०१७।०२३च्	परित्रातुं महेष्वासान् मद्रराजपदानुगान्  
०९,०१७।०२४अ	अन्योन्यं परिरक्षामो यत्नेन महता नृप  
०९,०१७।०२४च्	एवं सर्वे ऽनुसञ्चिन्त्य प्रययुर् यत्र सैनिकाः  
०९,०१७।०२५	सञ्जय उवाच  
०९,०१७।०२५अ	एवम् उक्तस् ततो राजा बलेन महता वृतः  
०९,०१७।०२५च्	प्रययौ सिंहनादेन कम्पयन् वै वसुन्धराम्  
०९,०१७।०२६अ	हत विध्यत गृह्णीत प्रहरध्वं निकृन्तत  
०९,०१७।०२६च्	इत्य् आसीत् तुमुलः शब्दस् तव सैन्यस्य भारत  
०९,०१७।०२७अ	पाण्डवास् तु रणे दृष्ट्वा मद्रराजपदानुगान्  
०९,०१७।०२७ब्*०१०१_०१	पश्यतां तव पुत्राणां पाण्डुपुत्रैर् असम्भ्रमम्  
०९,०१७।०२७च्	सहितान् अभ्यवर्तन्त गुल्मम् आस्थाय मध्यमम्  
०९,०१७।०२८अ	ते मुहूर्ताद् रणे वीरा हस्ताहस्तं विशां पते  
०९,०१७।०२८च्	निहताः प्रत्यदृश्यन्त मद्रराजपदानुगाः  
०९,०१७।०२९अ	ततो नः सम्प्रयातानां हतामित्रास् तरस्विनः  
०९,०१७।०२९च्	हृष्टाः किलकिलाशब्दम् अकुर्वन् सहिताः परे  
०९,०१७।०३०अ	अथोत्थितानि रुण्डानि समदृश्यन्त सर्वशः  
०९,०१७।०३०च्	पपात महती चोल्का मध्येनादित्यमण्डलम्  
०९,०१७।०३१अ	रथैर् भग्नैर् युगाक्षैश् च निहतैश् च महारथैः  
०९,०१७।०३१च्	अश्वैर् निपतितैश् चैव सञ्छन्नाभूद् वसुन्धरा  
०९,०१७।०३२अ	वातायमानैस् तुरगैर् युगासक्तैस् तुरङ्गमैः  
०९,०१७।०३२च्	अदृश्यन्त महाराज योधास् तत्र रणाजिरे  
०९,०१७।०३३अ	भग्नचक्रान् रथान् के चिद् अवहंस् तुरगा रणे  
०९,०१७।०३३च्	रथार्धं के चिद् आदाय दिशो दश विबभ्रमुः  
०९,०१७।०३३ए	तत्र तत्र च दृश्यन्ते योक्त्रैः श्लिष्टाः स्म वाजिनः  
०९,०१७।०३४अ	रथिनः पतमानाश् च व्यदृश्यन्त नरोत्तम  
०९,०१७।०३४च्	गगनात् प्रच्युताः सिद्धाः पुण्यानाम् इव सङ्क्षये  
०९,०१७।०३५अ	निहतेषु च शूरेषु मद्रराजानुगेषु च  
०९,०१७।०३५च्	अस्मान् आपततश् चापि दृष्ट्वा पार्था महारथाः  
०९,०१७।०३६अ	अभ्यवर्तन्त वेगेन जयगृध्राः प्रहारिणः  
०९,०१७।०३६च्	बाणशब्दरवान् कृत्वा विमिश्राञ् शङ्खनिस्वनैः  
०९,०१७।०३७अ	अस्मांस् तु पुनर् आसाद्य लब्धलक्षाः प्रहारिणः  
०९,०१७।०३७च्	शरासनानि धुन्वानाः सिंहनादान् प्रचुक्रुशुः  
०९,०१७।०३८अ	ततो हतम् अभिप्रेक्ष्य मद्रराजबलं महत्  
०९,०१७।०३८च्	मद्रराजं च समरे दृष्ट्वा शूरं निपातितम्  
०९,०१७।०३८ए	दुर्योधनबलं सर्वं पुनर् आसीत् पराङ्मुखम्  
०९,०१७।०३९अ	वध्यमानं महाराज पाण्डवैर् जितकाशिभिः  
०९,०१७।०३९च्	दिशो भेजे ऽथ सम्भ्रान्तं त्रासितं दृढधन्विभिः  
०९,०१८।००१	सञ्जय उवाच  
०९,०१८।००१अ	पातिते युधि दुर्धर्षे मद्रराजे महारथे  
०९,०१८।००१च्	तावकास् तव पुत्राश् च प्रायशो विमुखाभवन्  
०९,०१८।००२अ	वणिजो नावि भिन्नायां यथागाधे ऽप्लवे ऽर्णवे  
०९,०१८।००२च्	अपारे पारम् इच्छन्तो हते शूरे महात्मनि  
०९,०१८।००३अ	मद्रराजे महाराज वित्रस्ताः शरविक्षताः  
०९,०१८।००३च्	अनाथा नाथम् इच्छन्तो मृगाः सिंहार्दिता इव  
०९,०१८।००४अ	वृषा यथा भग्नशृङ्गाः शीर्णदन्ता गजा इव  
०९,०१८।००४च्	मध्याह्ने प्रत्यपायाम निर्जिता धर्मसूनुना  
०९,०१८।००५अ	न सन्धातुम् अनीकानि न च राजन् पराक्रमे  
०९,०१८।००५च्	आसीद् बुद्धिर् हते शल्ये तव योधस्य कस्य चित्  
०९,०१८।००६अ	भीष्मे द्रोणे च निहते सूतपुत्रे च भारत  
०९,०१८।००६च्	यद् दुःखं तव योधानां भयं चासीद् विशां पते  
०९,०१८।००६ए	तद् भयं स च नः शोको भूय एवाभ्यवर्तत  
०९,०१८।००७अ	निराशाश् च जये तस्मिन् हते शल्ये महारथे  
०९,०१८।००७ब्*०१०२_०१	निराशश् च हते शल्ये राजा राजन् महायशाः  
०९,०१८।००७च्	हतप्रवीरा विध्वस्ता विकृत्ताश् च शितैः शरैः  
०९,०१८।००७ए	मद्रराजे हते राजन् योधास् ते प्राद्रवन् भयात्  
०९,०१८।००८अ	अश्वान् अन्ये गजान् अन्ये रथान् अन्ये महारथाः  
०९,०१८।००८च्	आरुह्य जवसम्पन्नाः पादाताः प्राद्रवन् भयात्  
०९,०१८।००९अ	द्विसाहस्राश् च मातङ्गा गिरिरूपाः प्रहारिणः  
०९,०१८।००९च्	सम्प्राद्रवन् हते शल्ये अङ्कुशाङ्गुष्ठचोदिताः  
०९,०१८।०१०अ	ते रणाद् भरतश्रेष्ठ तावकाः प्राद्रवन् दिशः  
०९,०१८।०१०च्	धावन्तश् चाप्य् अदृश्यन्त श्वसमानाः शरातुराः  
०९,०१८।०११अ	तान् प्रभग्नान् द्रुतान् दृष्ट्वा हतोत्साहान् पराजितान्  
०९,०१८।०११च्	अभ्यद्रवन्त पाञ्चालाः पाण्डवाश् च जयैषिणः  
०९,०१८।०१२अ	बाणशब्दरवश् चापि सिंहनादश् च पुष्कलः  
०९,०१८।०१२च्	शङ्खशब्दश् च शूराणां दारुणः समपद्यत  
०९,०१८।०१३अ	दृष्ट्वा तु कौरवं सैन्यं भयत्रस्तं प्रविद्रुतम्  
०९,०१८।०१३च्	अन्योन्यं समभाषन्त पाञ्चालाः पाण्डवैः सह  
०९,०१८।०१४अ	अद्य राजा सत्यधृतिर् जितामित्रो युधिष्ठिरः  
०९,०१८।०१४च्	अद्य दुर्योधनो हीनो दीप्तया नृपतिश्रिया  
०९,०१८।०१४द्*०१०३_०१	अद्य दिष्ट्या क्ष्माशयनं निरतामामुचक्षुषः (सिच्)  
०९,०१८।०१४द्*०१०३_०२	द्रौपद्या यश् च सङ्कल्पः संसिद्ध इति घुष्यताम्  
०९,०१८।०१५अ	अद्य श्रुत्वा हतं पुत्रं धृतराष्ट्रो जनेश्वरः  
०९,०१८।०१५च्	निःसञ्ज्ञः पतितो भूमौ किल्बिषं प्रतिपद्यताम्  
०९,०१८।०१६अ	अद्य जानातु कौन्तेयं समर्थं सर्वधन्विनाम्  
०९,०१८।०१६च्	अद्यात्मानं च दुर्मेधा गर्हयिष्यति पापकृत्  
०९,०१८।०१६ए	अद्य क्षत्तुर् वचः सत्यं स्मरतां ब्रुवतो हितम्  
०९,०१८।०१७अ	अद्यप्रभृति पार्थांश् च प्रेष्यभूत उपाचरन्  
०९,०१८।०१७ब्*०१०४_०१	अद्यैव च हि पार्थानां यत् कृतं पूर्वकर्मभिः  
०९,०१८।०१७च्	विजानातु नृपो दुःखं यत् प्राप्तं पाण्डुनन्दनैः  
०९,०१८।०१८अ	अद्य कृष्णस्य माहात्म्यं जानातु स महीपतिः  
०९,०१८।०१८च्	अद्यार्जुनधनुर्घोषं घोरं जानातु संयुगे  
०९,०१८।०१८द्*०१०५_०१	पुत्राणां च वधं घोरं भीमेन श्रोष्यते नृपः  
०९,०१८।०१९अ	अस्त्राणां च बलं सर्वं बाह्वोश् च बलम् आहवे  
०९,०१८।०१९च्	अद्य ज्ञास्यति भीमस्य बलं घोरं महात्मनः  
०९,०१८।०२०अ	हते दुर्योधने युद्धे शक्रेणेवासुरे मये  
०९,०१८।०२०च्	यत् कृतं भीमसेनेन दुःशासनवधे तदा  
०९,०१८।०२०ए	नान्यः कर्तास्ति लोके तद् ऋते भीमं महाबलम्  
०९,०१८।०२१अ	जानीताम् अद्य ज्येष्ठस्य पाण्डवस्य पराक्रमम्  
०९,०१८।०२१च्	मद्रराजं हतं श्रुत्वा देवैर् अपि सुदुःसहम्  
०९,०१८।०२२अ	अद्य ज्ञास्यति सङ्ग्रामे माद्रीपुत्रौ महाबलौ  
०९,०१८।०२२च्	निहते सौबले शूरे गान्धारेषु च सर्वशः  
०९,०१८।०२३अ	कथं तेषां जयो न स्याद् येषां योद्धा धनञ्जयः  
०९,०१८।०२३च्	सात्यकिर् भीमसेनश् च धृष्टद्युम्नश् च पार्षतः  
०९,०१८।०२४अ	द्रौपद्यास् तनयाः पञ्च माद्रीपुत्रौ च पाण्डवौ  
०९,०१८।०२४च्	शिखण्डी च महेष्वासो राजा चैव युधिष्ठिरः  
०९,०१८।०२५अ	येषां च जगतां नाथो नाथः कृष्णो जनार्दनः  
०९,०१८।०२५च्	कथं तेषां जयो न स्याद् येषां धर्मो व्यपाश्रयः  
०९,०१८।०२५द्*०१०६_०१	लाभस् तेषां जयस् तेषां कुतस् तेषां पराभवः  
०९,०१८।०२५द्*०१०६_०२	येषां नाथो हृषीकेशः सर्वलोकविभुर् हरिः  
०९,०१८।०२६अ	भीष्मं द्रोणं च कर्णं च मद्रराजानम् एव च  
०९,०१८।०२६च्	तथान्यान् नृपतीन् वीराञ् शतशो ऽथ सहस्रशः  
०९,०१८।०२७अ	को ऽन्यः शक्तो रणे जेतुम् ऋते पार्थं युधिष्ठिरम्  
०९,०१८।०२७च्	यस्य नाथो हृषीकेशः सदा धर्मयशोनिधिः  
०९,०१८।०२८अ	इत्य् एवं वदमानास् ते हर्षेण महता युताः  
०९,०१८।०२८च्	प्रभग्नांस् तावकान् राजन् सृञ्जयाः पृष्ठतो ऽन्वयुः  
०९,०१८।०२९अ	धनञ्जयो रथानीकम् अभ्यवर्तत वीर्यवान्  
०९,०१८।०२९च्	माद्रीपुत्रौ च शकुनिं सात्यकिश् च महारथः  
०९,०१८।०३०अ	तान् प्रेक्ष्य द्रवतः सर्वान् भीमसेनभयार्दितान्  
०९,०१८।०३०च्	दुर्योधनस् तदा सूतम् अब्रवीद् उत्स्मयन्न् इव  
०९,०१८।०३१अ	न मातिक्रमते पार्थो धनुष्पाणिम् अवस्थितम्  
०९,०१८।०३१च्	जघने सर्वसैन्यानां ममाश्वान् प्रतिपादय  
०९,०१८।०३२अ	जघने युध्यमानं हि कौन्तेयो मां धनञ्जयः  
०९,०१८।०३२च्	नोत्सहेताभ्यतिक्रान्तुं वेलाम् इव महोदधिः  
०९,०१८।०३३अ	पश्य सैन्यं महत् सूत पाण्डवैः समभिद्रुतम्  
०९,०१८।०३३च्	सैन्यरेणुं समुद्धूतं पश्यस्वैनं समन्ततः  
०९,०१८।०३४अ	सिंहनादांश् च बहुशः शृणु घोरान् भयानकान्  
०९,०१८।०३४च्	तस्माद् याहि शनैः सूत जघनं परिपालय  
०९,०१८।०३५अ	मयि स्थिते च समरे निरुद्धेषु च पाण्डुषु  
०९,०१८।०३५च्	पुनरावर्तते तूर्णं मामकं बलम् ओजसा  
०९,०१८।०३६अ	तच् छ्रुत्वा तव पुत्रस्य शूराग्र्यसदृशं वचः  
०९,०१८।०३६च्	सारथिर् हेमसञ्छन्नाञ् शनैर् अश्वान् अचोदयत्  
०९,०१८।०३७अ	गजाश्वरथिभिर् हीनास् त्यक्तात्मानः पदातयः  
०९,०१८।०३७च्	एकविंशतिसाहस्राः संयुगायावतस्थिरे  
०९,०१८।०३८अ	नानादेशसमुद्भूता नानारञ्जितवाससः  
०९,०१८।०३८च्	अवस्थितास् तदा योधाः प्रार्थयन्तो महद् यशः  
०९,०१८।०३९अ	तेषाम् आपततां तत्र संहृष्टानां परस्परम्  
०९,०१८।०३९च्	सम्मर्दः सुमहाञ् जज्ञे घोररूपो भयानकः  
०९,०१८।०४०अ	भीमसेनं तदा राजन् धृष्टद्युम्नं च पार्षतम्  
०९,०१८।०४०च्	बलेन चतुरङ्गेण नानादेश्या न्यवारयन्  
०९,०१८।०४१अ	भीमम् एवाभ्यवर्तन्त रणे ऽन्ये तु पदातयः  
०९,०१८।०४१च्	प्रक्ष्वेड्यास्फोट्य संहृष्टा वीरलोकं यियासवः  
०९,०१८।०४२अ	आसाद्य भीमसेनं तु संरब्धा युद्धदुर्मदाः  
०९,०१८।०४२च्	धार्तराष्ट्रा विनेदुर् हि नान्यां चाकथयन् कथाम्  
०९,०१८।०४२द्*०१०७_०१	निगृहीतुं तदा क्रुद्धाः समन्तात् पर्यवारयन्  
०९,०१८।०४२ए	परिवार्य रणे भीमं निजघ्नुस् ते समन्ततः  
०९,०१८।०४३अ	स वध्यमानः समरे पदातिगणसंवृतः  
०९,०१८।०४३च्	न चचाल रथोपस्थे मैनाक इव पर्वतः  
०९,०१८।०४४अ	ते तु क्रुद्धा महाराज पाण्डवस्य महारथम्  
०९,०१८।०४४च्	निग्रहीतुं प्रचक्रुर् हि योधांश् चान्यान् अवारयन्  
०९,०१८।०४५अ	अक्रुध्यत रणे भीमस् तैस् तदा पर्यवस्थितैः  
०९,०१८।०४५च्	सो ऽवतीर्य रथात् तूर्णं पदातिः समवस्थितः  
०९,०१८।०४६अ	जातरूपपरिच्छन्नां प्रगृह्य महतीं गदाम्  
०९,०१८।०४६च्	अवधीत् तावकान् योधान् दण्डपाणिर् इवान्तकः  
०९,०१८।०४७अ	रथाश्वद्विपहीनांस् तु तान् भीमो गदया बली  
०९,०१८।०४७ब्*०१०८_०१	विप्रहीनरथाश्वांस् तान् नरान् स पुरुषर्षभः  
०९,०१८।०४७ब्*०१०९_०१	भीमसेनो गदापाणिर् गदया वज्रकल्पया  
०९,०१८।०४७च्	एकविंशतिसाहस्रान् पदातीन् अवपोथयत्  
०९,०१८।०४८अ	हत्वा तत् पुरुषानीकं भीमः सत्यपराक्रमः  
०९,०१८।०४८च्	धृष्टद्युम्नं पुरस्कृत्य नचिरात् प्रत्यदृश्यत  
०९,०१८।०४९अ	पादाता निहता भूमौ शिश्यिरे रुधिरोक्षिताः  
०९,०१८।०४९च्	सम्भग्ना इव वातेन कर्णिकाराः सुपुष्पिताः  
०९,०१८।०५०अ	नानापुष्पस्रजोपेता नानाकुण्डलधारिणः  
०९,०१८।०५०च्	नानाजात्या हतास् तत्र नानादेशसमागताः  
०९,०१८।०५१अ	पताकाध्वजसञ्छन्नं पदातीनां महद् बलम्  
०९,०१८।०५१च्	निकृत्तं विबभौ तत्र घोररूपं भयानकम्  
०९,०१८।०५२अ	युधिष्ठिरपुरोगास् तु सर्वसैन्यमहारथाः  
०९,०१८।०५२च्	अभ्यधावन् महात्मानं पुत्रं दुर्योधनं तव  
०९,०१८।०५३अ	ते सर्वे तावकान् दृष्ट्वा महेष्वासान् पराङ्मुखान्  
०९,०१८।०५३ब्*०११०_०१	समभ्यधावंस् त्वरिता युद्धाय जितकाशिनः  
०९,०१८।०५३च्	नाभ्यवर्तन्त ते पुत्रं वेलेव मकरालयम्  
०९,०१८।०५४अ	तद् अद्भुतम् अपश्याम तव पुत्रस्य पौरुषम्  
०९,०१८।०५४च्	यद् एकं सहिताः पार्था न शेकुर् अतिवर्तितुम्  
०९,०१८।०५५अ	नातिदूरापयातं तु कृतबुद्धिं पलायने  
०९,०१८।०५५च्	दुर्योधनः स्वकं सैन्यम् अब्रवीद् भृशविक्षतम्  
०९,०१८।०५६अ	न तं देशं प्रपश्यामि पृथिव्यां पर्वतेषु वा  
०९,०१८।०५६च्	यत्र यातान् न वो हन्युः पाण्डवाः किं सृतेन वः  
०९,०१८।०५७अ	अल्पं च बलम् एतेषां कृष्णौ च भृशविक्षतौ  
०९,०१८।०५७च्	यदि सर्वे ऽत्र तिष्ठामो ध्रुवो नो विजयो भवेत्  
०९,०१८।०५८अ	विप्रयातांस् तु वो भिन्नान् पाण्डवाः कृतकिल्बिषान्  
०९,०१८।०५८च्	अनुसृत्य हनिष्यन्ति श्रेयो नः समरे स्थितम्  
०९,०१८।०५९अ	शृणुध्वं क्षत्रियाः सर्वे यावन्तः स्थ समागताः  
०९,०१८।०५९च्	यदा शूरं च भीरुं च मारयत्य् अन्तकः सदा  
०९,०१८।०५९ए	को नु मूढो न युध्येत पुरुषः क्षत्रियब्रुवः  
०९,०१८।०६०अ	श्रेयो नो भीमसेनस्य क्रुद्धस्य प्रमुखे स्थितम्  
०९,०१८।०६०च्	सुखः साङ्ग्रामिको मृत्युः क्षत्रधर्मेण युध्यताम्  
०९,०१८।०६०द्*०१११_०१	मर्त्येनावश्यमर्तव्यं गृहेष्व् अपि कदा चन  
०९,०१८।०६०द्*०१११_०२	युध्यतः क्षत्रधर्मेण मृत्युर् एष सनातनः  
०९,०१८।०६०ए	जित्वेह सुखम् आप्नोति हतः प्रेत्य महत् फलम्  
०९,०१८।०६१अ	न युद्धधर्माच् छ्रेयान् वै पन्थाः स्वर्गस्य कौरवाः  
०९,०१८।०६१च्	अचिरेण जितांल् लोकान् हतो युद्धे समश्नुते  
०९,०१८।०६२अ	श्रुत्वा तु वचनं तस्य पूजयित्वा च पार्थिवाः  
०९,०१८।०६२च्	पुनर् एवान्ववर्तन्त पाण्डवान् आततायिनः  
०९,०१८।०६३अ	तान् आपतत एवाशु व्यूढानीकाः प्रहारिणः  
०९,०१८।०६३च्	प्रत्युद्ययुस् तदा पार्था जयगृध्राः प्रहारिणः  
०९,०१८।०६४अ	धनञ्जयो रथेनाजाव् अभ्यवर्तत वीर्यवान्  
०९,०१८।०६४च्	विश्रुतं त्रिषु लोकेषु गाण्डीवं विक्षिपन् धनुः  
०९,०१८।०६५अ	माद्रीपुत्रौ च शकुनिं सात्यकिश् च महाबलः  
०९,०१८।०६५च्	जवेनाभ्यपतन् हृष्टा यतो वै तावकं बलम्  
०९,०१९।००१	सञ्जय उवाच  
०९,०१९।००१अ	सन्निवृत्ते बलौघे तु शाल्वो म्लेच्छगणाधिपः  
०९,०१९।००१च्	अभ्यवर्तत सङ्क्रुद्धः पाण्डूनां सुमहद् बलम्  
०९,०१९।००२अ	आस्थाय सुमहानागं प्रभिन्नं पर्वतोपमम्  
०९,०१९।००२च्	दृप्तम् ऐरावतप्रख्यम् अमित्रगणमर्दनम्  
०९,०१९।००३अ	यो ऽसौ महाभद्रकुलप्रसूतः; सुपूजितो धार्तराष्ट्रेण नित्यम्  
०९,०१९।००३च्	सुकल्पितः शास्त्रविनिश्चयज्ञैः; सदोपवाह्यः समरेषु राजन्  
०९,०१९।००३द्*०११२_०१	ऐरावतं दैत्यगणान् विमृद्नञ्  
०९,०१९।००३द्*०११२_०२	शक्रो यथा सञ्जनयन् भयानि  
०९,०१९।००४अ	तम् आस्थितो राजवरो बभूव; यथोदयस्थः सविता क्षपान्ते  
०९,०१९।००४च्	स तेन नागप्रवरेण राजन्न्; अभ्युद्ययौ पाण्डुसुतान् समन्तात्  
०९,०१९।००४ए	शितैः पृषत्कैर् विददार चापि; महेन्द्रवज्रप्रतिमैः सुघोरैः  
०९,०१९।००५अ	ततः शरान् वै सृजतो महारणे; योधांश् च राजन् नयतो यमाय  
०९,०१९।००५ब्*०११३_०१	ततः शरान् वै सृ[ज]ता नृपेण  
०९,०१९।००५ब्*०११३_०२	योधाः समस्ता गमिता यमालयम्  
०९,०१९।००५च्	नास्यान्तरं ददृशुः स्वे परे वा; यथा पुरा वज्रधरस्य दैत्याः  
०९,०१९।००५द्*०११४_०१	ऐरावणस्थस्य चमूविमर्दे  
०९,०१९।००५द्*०११४_०२	दैत्याः पुरा वासवस्येव राजन्  
०९,०१९।००६अ	ते पाण्डवाः सोमकाः सृञ्जयाश् च; तम् एव नागं ददृशुः समन्तात्  
०९,०१९।००६च्	सहस्रशो वै विचरन्तम् एकं; यथा महेन्द्रस्य गजं समीपे  
०९,०१९।००७अ	सन्द्राव्यमाणं तु बलं परेषां; परीतकल्पं विबभौ समन्तात्  
०९,०१९।००७च्	नैवावतस्थे समरे भृशं भयाद्; विमर्दमानं तु परस्परं तदा  
०९,०१९।००८अ	ततः प्रभग्ना सहसा महाचमूः; सा पाण्डवी तेन नराधिपेन  
०९,०१९।००८च्	दिशश् चतस्रः सहसा प्रधाविता; गजेन्द्रवेगं तम् अपारयन्ती  
०९,०१९।००९अ	दृष्ट्वा च तां वेगवता प्रभग्नां; सर्वे त्वदीया युधि योधमुख्याः  
०९,०१९।००९च्	अपूजयंस् तत्र नराधिपं तं; दध्मुश् च शङ्खाञ् शशिसन्निकाशान्  
०९,०१९।०१०अ	श्रुत्वा निनादं त्व् अथ कौरवाणां; हर्षाद् विमुक्तं सह शङ्खशब्दैः  
०९,०१९।०१०च्	सेनापतिः पाण्डवसृञ्जयानां; पाञ्चालपुत्रो न ममर्ष रोषात्  
०९,०१९।०११अ	ततस् तु तं वै द्विरदं महात्मा; प्रत्युद्ययौ त्वरमाणो जयाय  
०९,०१९।०११च्	जम्भो यथा शक्रसमागमे वै; नागेन्द्रम् ऐरावणम् इन्द्रवाह्यम्  
०९,०१९।०१२अ	तम् आपतन्तं सहसा तु दृष्ट्वा; पाञ्चालराजं युधि राजसिंहः  
०९,०१९।०१२च्	तं वै द्विपं प्रेषयाम् आस तूर्णं; वधाय राजन् द्रुपदात्मजस्य  
०९,०१९।०१३अ	स तं द्विपं सहसाभ्यापतन्तम्; अविध्यद् अर्कप्रतिमैः पृषत्कैः  
०९,०१९।०१३च्	कर्मारधौतैर् निशितैर् ज्वलद्भिर्; नाराचमुख्यैस् त्रिभिर् उग्रवेगैः  
०९,०१९।०१४अ	ततो ऽपरान् पञ्च शितान् महात्मा; नाराचमुख्यान् विससर्ज कुम्भे  
०९,०१९।०१४च्	स तैस् तु विद्धः परमद्विपो रणे; तदा परावृत्य भृशं प्रदुद्रुवे  
०९,०१९।०१५अ	तं नागराजं सहसा प्रणुन्नं; विद्राव्यमाणं च निगृह्य शाल्वः  
०९,०१९।०१५च्	तोत्त्राङ्कुशैः प्रेषयाम् आस तूर्णं; पाञ्चालराजस्य रथं प्रदिश्य  
०९,०१९।०१६अ	दृष्ट्वापतन्तं सहसा तु नागं; धृष्टद्युम्नः स्वरथाच् छीघ्रम् एव  
०९,०१९।०१६च्	गदां प्रगृह्याशु जवेन वीरो; भूमिं प्रपन्नो भयविह्वलाङ्गः  
०९,०१९।०१७अ	स तं रथं हेमविभूषिताङ्गं; साश्वं ससूतं सहसा विमृद्य  
०९,०१९।०१७च्	उत्क्षिप्य हस्तेन तदा महाद्विपो; विपोथयाम् आस वसुन्धरातले  
०९,०१९।०१८अ	पाञ्चालराजस्य सुतं स दृष्ट्वा; तदार्दितं नागवरेण तेन  
०९,०१९।०१८च्	तम् अभ्यधावत् सहसा जवेन; भीमः शिखण्डी च शिनेश् च नप्ता  
०९,०१९।०१९अ	शरैश् च वेगं सहसा निगृह्य; तस्याभितो ऽभ्यापततो गजस्य  
०९,०१९।०१९च्	स सङ्गृहीतो रथिभिर् गजो वै; चचाल तैर् वार्यमाणश् च सङ्ख्ये  
०९,०१९।०२०अ	ततः पृषत्कान् प्रववर्ष राजा; सूर्यो यथा रश्मिजालं समन्तात्  
०९,०१९।०२०च्	तेनाशुगैर् वध्यमाना रथौघाः; प्रदुद्रुवुस् तत्र ततस् तु सर्वे  
०९,०१९।०२१अ	तत् कर्म शाल्वस्य समीक्ष्य सर्वे; पाञ्चालमत्स्या नृप सृञ्जयाश् च  
०९,०१९।०२१च्	हाहाकारैर् नादयन्तः स्म युद्धे; द्विपं समन्ताद् रुरुधुर् नराग्र्याः  
०९,०१९।०२२अ	पाञ्चालराजस् त्वरितस् तु शूरो; गदां प्रगृह्याचलशृङ्गकल्पाम्  
०९,०१९।०२२च्	असम्भ्रमं भारत शत्रुघाती; जवेन वीरो ऽनुससार नागम्  
०९,०१९।०२३अ	ततो ऽथ नागं धरणीधराभं; मदं स्रवन्तं जलदप्रकाशम्  
०९,०१९।०२३च्	गदां समाविध्य भृशं जघान; पाञ्चालराजस्य सुतस् तरस्वी  
०९,०१९।०२४अ	स भिन्नकुम्भः सहसा विनद्य; मुखात् प्रभूतं क्षतजं विमुञ्चन्  
०९,०१९।०२४च्	पपात नागो धरणीधराभः; क्षितिप्रकम्पाच् चलितो यथाद्रिः  
०९,०१९।०२५अ	निपात्यमाने तु तदा गजेन्द्रे; हाहाकृते तव पुत्रस्य सैन्ये  
०९,०१९।०२५च्	स शाल्वराजस्य शिनिप्रवीरो; जहार भल्लेन शिरः शितेन  
०९,०१९।०२६अ	हृतोत्तमाङ्गो युधि सात्वतेन; पपात भूमौ सह नागराज्ञा  
०९,०१९।०२६च्	यथाद्रिशृङ्गं सुमहत् प्रणुन्नं; वज्रेण देवाधिपचोदितेन  
०९,०२०।००१	सञ्जय उवाच  
०९,०२०।००१अ	तस्मिंस् तु निहते शूरे शाल्वे समितिशोभने  
०९,०२०।००१च्	तवाभज्यद् बलं वेगाद् वातेनेव महाद्रुमः  
०९,०२०।००२अ	तत् प्रभग्नं बलं दृष्ट्वा कृतवर्मा महारथः  
०९,०२०।००२च्	दधार समरे शूरः शत्रुसैन्यं महाबलः  
०९,०२०।००३अ	सन्निवृत्तास् तु ते शूरा दृष्ट्वा सात्वतम् आहवे  
०९,०२०।००३च्	शैलोपमं स्थितं राजन् कीर्यमाणं शरैर् युधि  
०९,०२०।००४अ	ततः प्रववृते युद्धं कुरूणां पाण्डवैः सह  
०९,०२०।००४च्	निवृत्तानां महाराज मृत्युं कृत्वा निवर्तनम्  
०९,०२०।००५अ	तत्राश्चर्यम् अभूद् युद्धं सात्वतस्य परैः सह  
०९,०२०।००५च्	यद् एको वारयाम् आस पाण्डुसेनां दुरासदाम्  
०९,०२०।००६अ	तेषाम् अन्योन्यसुहृदां कृते कर्मणि दुष्करे  
०९,०२०।००६च्	सिंहनादः प्रहृष्टानां दिवःस्पृक् सुमहान् अभूत्  
०९,०२०।००७अ	तेन शब्देन वित्रस्तान् पाञ्चालान् भरतर्षभ  
०९,०२०।००७च्	शिनेर् नप्ता महाबाहुर् अन्वपद्यत सात्यकिः  
०९,०२०।००७द्*०११५_०१	शतवर्माणम् अत्युग्रं महावीरं महाबलम्  
०९,०२०।००८अ	स समासाद्य राजानं क्षेमधूर्तिं महाबलम्  
०९,०२०।००८च्	सप्तभिर् निशितैर् बाणैर् अनयद् यमसादनम्  
०९,०२०।००९अ	तम् आयान्तं महाबाहुं प्रवपन्तं शिताञ् शरान्  
०९,०२०।००९च्	जवेनाभ्यपतद् धीमान् हार्दिक्यः शिनिपुङ्गवम्  
०९,०२०।०१०अ	तौ सिंहाव् इव नर्दन्तौ धन्विनौ रथिनां वरौ  
०९,०२०।०१०च्	अन्योन्यम् अभ्यधावेतां शस्त्रप्रवरधारिणौ  
०९,०२०।०११अ	पाण्डवाः सह पाञ्चालैर् योधाश् चान्ये नृपोत्तमाः  
०९,०२०।०११च्	प्रेक्षकाः समपद्यन्त तयोः पुरुषसिंहयोः  
०९,०२०।०१२अ	नाराचैर् वत्सदन्तैश् च वृष्ण्यन्धकमहारथौ  
०९,०२०।०१२च्	अभिजघ्नतुर् अन्योन्यं प्रहृष्टाव् इव कुञ्जरौ  
०९,०२०।०१३अ	चरन्तौ विविधान् मार्गान् हार्दिक्यशिनिपुङ्गवौ  
०९,०२०।०१३च्	मुहुर् अन्तर्दधाते तौ बाणवृष्ट्या परस्परम्  
०९,०२०।०१४अ	चापवेगबलोद्धूतान् मार्गणान् वृष्णिसिंहयोः  
०९,०२०।०१४च्	आकाशे समपश्याम पतङ्गान् इव शीघ्रगान्  
०९,०२०।०१५अ	तम् एकं सत्यकर्माणम् आसाद्य हृदिकात्मजः  
०९,०२०।०१५च्	अविध्यन् निशितैर् बाणैश् चतुर्भिश् चतुरो हयान्  
०९,०२०।०१६अ	स दीर्घबाहुः सङ्क्रुद्धस् तोत्त्रार्दित इव द्विपः  
०९,०२०।०१६च्	अष्टाभिः कृतवर्माणम् अविध्यत् परमेषुभिः  
०९,०२०।०१७अ	ततः पूर्णायतोत्सृष्टैः कृतवर्मा शिलाशितैः  
०९,०२०।०१७च्	सात्यकिं त्रिभिर् आहत्य धनुर् एकेन चिच्छिदे  
०९,०२०।०१८अ	निकृत्तं तद् धनुःश्रेष्ठम् अपास्य शिनिपुङ्गवः  
०९,०२०।०१८च्	अन्यद् आदत्त वेगेन शैनेयः सशरं धनुः  
०९,०२०।०१९अ	तद् आदाय धनुःश्रेष्ठं वरिष्ठः सर्वधन्विनाम्  
०९,०२०।०१९च्	आरोप्य च महावीर्यो महाबुद्धिर् महाबलः  
०९,०२०।०२०अ	अमृष्यमाणो धनुषश् छेदनं कृतवर्मणा  
०९,०२०।०२०च्	कुपितो ऽतिरथः शीघ्रं कृतवर्माणम् अभ्ययात्  
०९,०२०।०२१अ	ततः सुनिशितैर् बाणैर् दशभिः शिनिपुङ्गवः  
०९,०२०।०२१च्	जघान सूतम् अश्वांश् च ध्वजं च कृतवर्मणः  
०९,०२०।०२२अ	ततो राजन् महेष्वासः कृतवर्मा महारथः  
०९,०२०।०२२च्	हताश्वसूतं सम्प्रेक्ष्य रथं हेमपरिष्कृतम्  
०९,०२०।०२३अ	रोषेण महताविष्टः शूलम् उद्यम्य मारिष  
०९,०२०।०२३च्	चिक्षेप भुजवेगेन जिघांसुः शिनिपुङ्गवम्  
०९,०२०।०२४अ	तच् छूलं सात्वतो ह्य् आजौ निर्भिद्य निशितैः शरैः  
०९,०२०।०२४च्	चूर्णितं पातयाम् आस मोहयन्न् इव माधवम्  
०९,०२०।०२४ए	ततो ऽपरेण भल्लेन हृद्य् एनं समताडयत्  
०९,०२०।०२५अ	स युद्धे युयुधानेन हताश्वो हतसारथिः  
०९,०२०।०२५च्	कृतवर्मा कृतास्त्रेण धरणीम् अन्वपद्यत  
०९,०२०।०२६अ	तस्मिन् सात्यकिना वीरे द्वैरथे विरथीकृते  
०९,०२०।०२६च्	समपद्यत सर्वेषां सैन्यानां सुमहद् भयम्  
०९,०२०।०२७अ	पुत्रस्य तव चात्यर्थं विषादः समपद्यत  
०९,०२०।०२७च्	हतसूते हताश्वे च विरथे कृतवर्मणि  
०९,०२०।०२८अ	हताश्वं च समालक्ष्य हतसूतम् अरिन्दमम्  
०९,०२०।०२८च्	अभ्यधावत् कृपो राजञ् जिघांसुः शिनिपुङ्गवम्  
०९,०२०।०२९अ	तम् आरोप्य रथोपस्थे मिषतां सर्वधन्विनाम्  
०९,०२०।०२९च्	अपोवाह महाबाहुस् तूर्णम् आयोधनाद् अपि  
०९,०२०।०३०अ	शैनेये ऽधिष्ठिते राजन् विरथे कृतवर्मणि  
०९,०२०।०३०च्	दुर्योधनबलं सर्वं पुनर् आसीत् पराङ्मुखम्  
०९,०२०।०३१अ	तत्परे नावबुध्यन्त सैन्येन रजसावृते  
०९,०२०।०३१च्	तावकाः प्रद्रुता राजन् दुर्योधनम् ऋते नृपम्  
०९,०२०।०३२अ	दुर्योधनस् तु सम्प्रेक्ष्य भग्नं स्वबलम् अन्तिकात्  
०९,०२०।०३२च्	जवेनाभ्यपतत् तूर्णं सर्वांश् चैको न्यवारयत्  
०९,०२०।०३३अ	पाण्डूंश् च सर्वान् सङ्क्रुद्धो धृष्टद्युम्नं च पार्षतम्  
०९,०२०।०३३च्	शिखण्डिनं द्रौपदेयान् पाञ्चालानां च ये गणाः  
०९,०२०।०३४अ	केकयान् सोमकांश् चैव पाञ्चालांश् चैव मारिष  
०९,०२०।०३४च्	असम्भ्रमं दुराधर्षः शितैर् अस्त्रैर् अवारयत्  
०९,०२०।०३५अ	अतिष्ठद् आहवे यत्तः पुत्रस् तव महाबलः  
०९,०२०।०३५च्	यथा यज्ञे महान् अग्निर् मन्त्रपूतः प्रकाशयन्  
०९,०२०।०३५द्*०११६_०१	तथा दुर्योधनो राजा सङ्ग्रामे सर्वतो ऽभवत्  
०९,०२०।०३६अ	तं परे नाभ्यवर्तन्त मर्त्या मृत्युम् इवाहवे  
०९,०२०।०३६च्	अथान्यं रथम् आस्थाय हार्दिक्यः समपद्यत  
०९,०२१।००१	सञ्जय उवाच  
०९,०२१।००१अ	पुत्रस् तु ते महाराज रथस्थो रथिनां वरः  
०९,०२१।००१ब्*०११७_०१	दुर्धरः स पुमान् कश् चित् पाण्डवान् प्रति भारत  
०९,०२१।००१च्	दुरुत्सहो बभौ युद्धे यथा रुद्रः प्रतापवान्  
०९,०२१।००२अ	तस्य बाणसहस्रैस् तु प्रच्छन्ना ह्य् अभवन् मही  
०९,०२१।००२च्	परांश् च सिषिचे बाणैर् धाराभिर् इव पर्वतान्  
०९,०२१।००३अ	न च सो ऽस्ति पुमान् कश् चित् पाण्डवानां महाहवे  
०९,०२१।००३च्	हयो गजो रथो वापि यो ऽस्य बाणैर् अविक्षतः  
०९,०२१।००४अ	यं यं हि समरे योधं प्रपश्यामि विशां पते  
०९,०२१।००४च्	स स बाणैश् चितो ऽभूद् वै पुत्रेण तव भारत  
०९,०२१।००५अ	यथा सैन्येन रजसा समुद्धूतेन वाहिनी  
०९,०२१।००५च्	प्रत्यदृश्यत सञ्छन्ना तथा बाणैर् महात्मनः  
०९,०२१।००६अ	बाणभूताम् अपश्याम पृथिवीं पृथिवीपते  
०९,०२१।००६च्	दुर्योधनेन प्रकृतां क्षिप्रहस्तेन धन्विना  
०९,०२१।००७अ	तेषु योधसहस्रेषु तावकेषु परेषु च  
०९,०२१।००७च्	एको दुर्योधनो ह्य् आसीत् पुमान् इति मतिर् मम  
०९,०२१।००८अ	तत्राद्भुतम् अपश्याम तव पुत्रस्य विक्रमम्  
०९,०२१।००८च्	यद् एकं सहिताः पार्था नात्यवर्तन्त भारत  
०९,०२१।००९अ	युधिष्ठिरं शतेनाजौ विव्याध भरतर्षभ  
०९,०२१।००९च्	भीमसेनं च सप्तत्या सहदेवं च सप्तभिः  
०९,०२१।०१०अ	नकुलं च चतुःषष्ट्या धृष्टद्युम्नं च पञ्चभिः  
०९,०२१।०१०च्	सप्तभिर् द्रौपदेयांश् च त्रिभिर् विव्याध सात्यकिम्  
०९,०२१।०१०ए	धनुश् चिच्छेद भल्लेन सहदेवस्य मारिष  
०९,०२१।०११अ	तद् अपास्य धनुश् छिन्नं माद्रीपुत्रः प्रतापवान्  
०९,०२१।०११च्	अभ्यधावत राजानं प्रगृह्यान्यन् महद् धनुः  
०९,०२१।०११ए	ततो दुर्योधनं सङ्ख्ये विव्याध दशभिः शरैः  
०९,०२१।०१२अ	नकुलश् च ततो वीरो राजानं नवभिः शरैः  
०९,०२१।०१२च्	घोररूपैर् महेष्वासो विव्याध च ननाद च  
०९,०२१।०१३अ	सात्यकिश् चापि राजानं शरेणानतपर्वणा  
०९,०२१।०१३च्	द्रौपदेयास् त्रिसप्तत्या धर्मराजश् च सप्तभिः  
०९,०२१।०१३ए	अशीत्या भीमसेनश् च शरै राजानम् आर्दयत्  
०९,०२१।०१४अ	समन्तात् कीर्यमाणस् तु बाणसङ्घैर् महात्मभिः  
०९,०२१।०१४च्	न चचाल महाराज सर्वसैन्यस्य पश्यतः  
०९,०२१।०१५अ	लाघवं सौष्ठवं चापि वीर्यं चैव महात्मनः  
०९,०२१।०१५च्	अति सर्वाणि भूतानि ददृशुः सर्वमानवाः  
०९,०२१।०१६अ	धार्तराष्ट्रास् तु राजेन्द्र यात्वा तु स्वल्पम् अन्तरम्  
०९,०२१।०१६च्	अपश्यमाना राजानं पर्यवर्तन्त दंशिताः  
०९,०२१।०१७अ	तेषाम् आपततां घोरस् तुमुलः समजायत  
०९,०२१।०१७च्	क्षुब्धस्य हि समुद्रस्य प्रावृट्काले यथा निशि  
०९,०२१।०१८अ	समासाद्य रणे ते तु राजानम् अपराजितम्  
०९,०२१।०१८च्	प्रत्युद्ययुर् महेष्वासाः पाण्डवान् आततायिनः  
०९,०२१।०१९अ	भीमसेनं रणे क्रुद्धं द्रोणपुत्रो न्यवारयत्  
०९,०२१।०१९च्	ततो बाणैर् महाराज प्रमुक्तैः सर्वतोदिशम्  
०९,०२१।०१९ए	नाज्ञायन्त रणे वीरा न दिशः प्रदिशस् तथा  
०९,०२१।०२०अ	ताव् उभौ क्रूरकर्माणाव् उभौ भारत दुःसहौ  
०९,०२१।०२०च्	घोररूपम् अयुध्येतां कृतप्रतिकृतैषिणौ  
०९,०२१।०२०ए	त्रासयन्तौ जगत् सर्वं ज्याक्षेपविहतत्वचौ  
०९,०२१।०२१अ	शकुनिस् तु रणे वीरो युधिष्ठिरम् अपीडयत्  
०९,०२१।०२१च्	तस्याश्वांश् चतुरो हत्वा सुबलस्य सुतो विभुः  
०९,०२१।०२१द्*०११८_०१	यन्त्रेण हन्यमानौ तु रथाङ्गाव् अपि चिच्छिदे  
०९,०२१।०२१द्*०११८_०२	मण्डलाग्रं धनुश् चापि निशितांस् तोमरान् अपि  
०९,०२१।०२१द्*०११८_०३	नाराचान् अर्धनाराचान् सुपुण्यान् मुद्गरान् अपि  
०९,०२१।०२१द्*०११८_०४	स्वर्णदण्डां च शक्तिं च भिण्डिपालान् परस्वधान्  
०९,०२१।०२१द्*०११८_०५	निरुन्धयन् सत्यधृतिं कृत्वैतत् कर्म दारुणम्  
०९,०२१।०२१ए	नादं चकार बलवान् सर्वसैन्यानि कम्पयन्  
०९,०२१।०२२अ	एतस्मिन्न् अन्तरे वीरं राजानम् अपराजितम्  
०९,०२१।०२२च्	अपोवाह रथेनाजौ सहदेवः प्रतापवान्  
०९,०२१।०२३अ	अथान्यं रथम् आस्थाय धर्मराजो युधिष्ठिरः  
०९,०२१।०२३च्	शकुनिं नवभिर् विद्ध्वा पुनर् विव्याध पञ्चभिः  
०९,०२१।०२३ए	ननाद च महानादं प्रवरः सर्वधन्विनाम्  
०९,०२१।०२४अ	तद् युद्धम् अभवच् चित्रं घोररूपं च मारिष  
०९,०२१।०२४च्	ईक्षितृप्रीतिजननं सिद्धचारणसेवितम्  
०९,०२१।०२५अ	उलूकस् तु महेष्वासं नकुलं युद्धदुर्मदम्  
०९,०२१।०२५च्	अभ्यद्रवद् अमेयात्मा शरवर्षैः समन्ततः  
०९,०२१।०२६अ	तथैव नकुलः शूरः सौबलस्य सुतं रणे  
०९,०२१।०२६च्	शरवर्षेण महता समन्तात् पर्यवारयत्  
०९,०२१।०२७अ	तौ तत्र समरे वीरौ कुलपुत्रौ महारथौ  
०९,०२१।०२७च्	योधयन्ताव् अपश्येतां परस्परकृतागसौ  
०९,०२१।०२८अ	तथैव कृतवर्मा तु शैनेयं शत्रुतापनम्  
०९,०२१।०२८च्	योधयञ् शुशुभे राजन् बलं शक्र इवाहवे  
०९,०२१।०२९अ	दुर्योधनो धनुश् छित्त्वा धृष्टद्युम्नस्य संयुगे  
०९,०२१।०२९ब्*०११९_०१	पञ्चभिर् निशितैस् तीक्ष्णैः शरैर् विव्याध मर्षयन्  
०९,०२१।०२९च्	अथैनं छिन्नधन्वानं विव्याध निशितैः शरैः  
०९,०२१।०३०अ	धृष्टद्युम्नो ऽपि समरे प्रगृह्य परमायुधम्  
०९,०२१।०३०च्	राजानं योधयाम् आस पश्यतां सर्वधन्विनाम्  
०९,०२१।०३१अ	तयोर् युद्धं महच् चासीत् सङ्ग्रामे भरतर्षभ  
०९,०२१।०३१च्	प्रभिन्नयोर् यथा सक्तं मत्तयोर् वरहस्तिनोः  
०९,०२१।०३२अ	गौतमस् तु रणे क्रुद्धो द्रौपदेयान् महाबलान्  
०९,०२१।०३२च्	विव्याध बहुभिः शूरः शरैः सन्नतपर्वभिः  
०९,०२१।०३३अ	तस्य तैर् अभवद् युद्धम् इन्द्रियैर् इव देहिनः  
०९,०२१।०३३च्	घोररूपम् असंवार्यं निर्मर्यादम् अतीव च  
०९,०२१।०३४अ	ते च तं पीडयाम् आसुर् इन्द्रियाणीव बालिशम्  
०९,०२१।०३४च्	स च तान् प्रतिसंरब्धः प्रत्ययोधयद् आहवे  
०९,०२१।०३५अ	एवं चित्रम् अभूद् युद्धं तस्य तैः सह भारत  
०९,०२१।०३५च्	उत्थायोत्थाय हि यथा देहिनाम् इन्द्रियैर् विभो  
०९,०२१।०३६अ	नराश् चैव नरैः सार्धं दन्तिनो दन्तिभिस् तथा  
०९,०२१।०३६च्	हया हयैः समासक्ता रथिनो रथिभिस् तथा  
०९,०२१।०३६ए	सङ्कुलं चाभवद् भूयो घोररूपं विशां पते  
०९,०२१।०३७अ	इदं चित्रम् इदं घोरम् इदं रौद्रम् इति प्रभो  
०९,०२१।०३७च्	युद्धान्य् आसन् महाराज घोराणि च बहूनि च  
०९,०२१।०३८अ	ते समासाद्य समरे परस्परम् अरिन्दमाः  
०९,०२१।०३८च्	विव्यधुश् चैव जघ्नुश् च समासाद्य महाहवे  
०९,०२१।०३९अ	तेषां शस्त्रसमुद्भूतं रजस् तीव्रम् अदृश्यत  
०९,०२१।०३९च्	प्रवातेनोद्धतं राजन् धावद्भिश् चाश्वसादिभिः  
०९,०२१।०४०अ	रथनेमिसमुद्भूतं निःश्वासैश् चापि दन्तिनाम्  
०९,०२१।०४०च्	रजः सन्ध्याभ्रकपिलं दिवाकरपथं ययौ  
०९,०२१।०४०द्*०१२०_०१	एकच्छायम् इवाकाशं समभूत् तत्र धन्विनाम्  
०९,०२१।०४१अ	रजसा तेन सम्पृक्ते भास्करे निष्प्रभीकृते  
०९,०२१।०४१च्	सञ्छादिताभवद् भूमिस् ते च शूरा महारथाः  
०९,०२१।०४२अ	मुहूर्ताद् इव संवृत्तं नीरजस्कं समन्ततः  
०९,०२१।०४२च्	वीरशोणितसिक्तायां भूमौ भरतसत्तम  
०९,०२१।०४२ए	उपाशाम्यत् ततस् तीव्रं तद् रजो घोरदर्शनम्  
०९,०२१।०४३अ	ततो ऽपश्यं महाराज द्वन्द्वयुद्धानि भारत  
०९,०२१।०४३च्	यथाप्राग्र्यं यथाज्येष्ठं मध्याह्ने वै सुदारुणे  
०९,०२१।०४३ए	वर्मणां तत्र राजेन्द्र व्यदृश्यन्तोज्ज्वलाः प्रभाः  
०९,०२१।०४४अ	शब्दः सुतुमुलः सङ्ख्ये शराणां पतताम् अभूत्  
०९,०२१।०४४च्	महावेणुवनस्येव दह्यमानस्य सर्वतः  
०९,०२२।००१	सञ्जय उवाच  
०९,०२२।००१अ	वर्तमाने तथा युद्धे घोररूपे भयानके  
०९,०२२।००१च्	अभज्यत बलं तत्र तव पुत्रस्य पाण्डवैः  
०९,०२२।००२अ	तांस् तु यत्नेन महता सन्निवार्य महारथान्  
०९,०२२।००२च्	पुत्रस् ते योधयाम् आस पाण्डवानाम् अनीकिनीम्  
०९,०२२।००३अ	निवृत्ताः सहसा योधास् तव पुत्रप्रियैषिणः  
०९,०२२।००३च्	सन्निवृत्तेषु तेष्व् एवं युद्धम् आसीत् सुदारुणम्  
०९,०२२।००४अ	तावकानां परेषां च देवासुररणोपमम्  
०९,०२२।००४च्	परेषां तव सैन्ये च नासीत् कश् चित् पराङ्मुखः  
०९,०२२।००५अ	अनुमानेन युध्यन्ते सञ्ज्ञाभिश् च परस्परम्  
०९,०२२।००५च्	तेषां क्षयो महान् आसीद् युध्यताम् इतरेतरम्  
०९,०२२।००६अ	ततो युधिष्ठिरो राजा क्रोधेन महता युतः  
०९,०२२।००६च्	जिगीषमाणः सङ्ग्रामे धार्तराष्ट्रान् सराजकान्  
०९,०२२।००७अ	त्रिभिः शारद्वतं विद्ध्वा रुक्मपुङ्खैः शिलाशितैः  
०९,०२२।००७च्	चतुर्भिर् निजघानाश्वान् कल्याणान् कृतवर्मणः  
०९,०२२।००८अ	अश्वत्थामा तु हार्दिक्यम् अपोवाह यशस्विनम्  
०९,०२२।००८च्	अथ शारद्वतो ऽष्टाभिः प्रत्यविध्यद् युधिष्ठिरम्  
०९,०२२।००९अ	ततो दुर्योधनो राजा रथान् सप्तशतान् रणे  
०९,०२२।००९च्	प्रेषयद् यत्र राजासौ धर्मपुत्रो युधिष्ठिरः  
०९,०२२।०१०अ	ते रथा रथिभिर् युक्ता मनोमारुतरंहसः  
०९,०२२।०१०च्	अभ्यद्रवन्त सङ्ग्रामे कौन्तेयस्य रथं प्रति  
०९,०२२।०११अ	ते समन्तान् महाराज परिवार्य युधिष्ठिरम्  
०९,०२२।०११च्	अदृश्यं सायकैश् चक्रुर् मेघा इव दिवाकरम्  
०९,०२२।०११द्*०१२१_०१	ते दृष्ट्वा धर्मराजानं कौरवैस् तं तथाकृतम्  
०९,०२२।०१२अ	नामृष्यन्त सुसंरब्धाः शिखण्डिप्रमुखा रथाः  
०९,०२२।०१२च्	रथैर् अग्र्यजवैर् युक्तैः किङ्किणीजालसंवृतैः  
०९,०२२।०१२ए	आजग्मुर् अभिरक्षन्तः कुन्तीपुत्रं युधिष्ठिरम्  
०९,०२२।०१३अ	ततः प्रववृते रौद्रः सङ्ग्रामः शोणितोदकः  
०९,०२२।०१३अ*०१२२_०१	**** **** देवासुररणोपमम्  
०९,०२२।०१३अ*०१२२_०२	तथान्यत् सुमहच् चैव  
०९,०२२।०१३च्	पाण्डवानां कुरूणां च यमराष्ट्रविवर्धनः  
०९,०२२।०१४अ	रथान् सप्तशतान् हत्वा कुरूणाम् आततायिनाम्  
०९,०२२।०१४च्	पाण्डवाः सह पाञ्चालैः पुनर् एवाभ्यवारयन्  
०९,०२२।०१५अ	तत्र युद्धं महच् चासीत् तव पुत्रस्य पाण्डवैः  
०९,०२२।०१५च्	न च नस् तादृशं दृष्टं नैव चापि परिश्रुतम्  
०९,०२२।०१६अ	वर्तमाने तथा युद्धे निर्मर्यादे समन्ततः  
०९,०२२।०१६च्	वध्यमानेषु योधेषु तावकेष्व् इतरेषु च  
०९,०२२।०१७अ	निनदत्सु च योधेषु शङ्खवर्यैश् च पूरितैः  
०९,०२२।०१७ब्*०१२३_०१	ज्याघोषैर् योधमुख्यानां तलघोषैः समन्ततः  
०९,०२२।०१७च्	उत्कृष्टैः सिंहनादैश् च गर्जितेन च धन्विनाम्  
०९,०२२।०१८अ	अतिप्रवृद्धे युद्धे च छिद्यमानेषु मर्मसु  
०९,०२२।०१८च्	धावमानेषु योधेषु जयगृद्धिषु मारिष  
०९,०२२।०१९अ	संहारे सर्वतो जाते पृथिव्यां शोकसम्भवे  
०९,०२२।०१९च्	बह्वीनाम् उत्तमस्त्रीणां सीमन्तोद्धरणे तथा  
०९,०२२।०२०अ	निर्मर्यादे तथा युद्धे वर्तमाने सुदारुणे  
०९,०२२।०२०च्	प्रादुरासन् विनाशाय तदोत्पाताः सुदारुणाः  
०९,०२२।०२०ए	चचाल शब्दं कुर्वाणा सपर्वतवना मही  
०९,०२२।०२१अ	सदण्डाः सोल्मुका राजञ् शीर्यमाणाः समन्ततः  
०९,०२२।०२१च्	उल्काः पेतुर् दिवो भूमाव् आहत्य रविमण्डलम्  
०९,०२२।०२२अ	विष्वग्वाताः प्रादुरासन् नीचैः शर्करवर्षिणः  
०९,०२२।०२२च्	अश्रूणि मुमुचुर् नागा वेपथुश् चास्पृशद् भृशम्  
०९,०२२।०२३अ	एतान् घोरान् अनादृत्य समुत्पातान् सुदारुणान्  
०९,०२२।०२३च्	पुनर् युद्धाय सम्मन्त्र्य क्षत्रियास् तस्थुर् अव्यथाः  
०९,०२२।०२३ए	रमणीये कुरुक्षेत्रे पुण्ये स्वर्गं यियासवः  
०९,०२२।०२४अ	ततो गान्धारराजस्य पुत्रः शकुनिर् अब्रवीत्  
०९,०२२।०२४ब्*०१२४_०१	शकुनिः परमया शक्त्या पाण्डवं बलम् आद्रवत्  
०९,०२२।०२४च्	युध्यध्वम् अग्रतो यावत् पृष्ठतो हन्मि पाण्डवान्  
०९,०२२।०२४द्*०१२५_०१	ते यावत् पृष्ठतो हन्ति पाण्डवान् रणदुर्मदान्  
०९,०२२।०२५अ	ततो नः सम्प्रयातानां मद्रयोधास् तरस्विनः  
०९,०२२।०२५च्	हृष्टाः किलकिलाशब्दम् अकुर्वन्तापरे तथा  
०९,०२२।०२६अ	अस्मांस् तु पुनर् आसाद्य लब्धलक्षा दुरासदाः  
०९,०२२।०२६च्	शरासनानि धुन्वन्तः शरवर्षैर् अवाकिरन्  
०९,०२२।०२७अ	ततो हतं परैस् तत्र मद्रराजबलं तदा  
०९,०२२।०२७च्	दुर्योधनबलं दृष्ट्वा पुनर् आसीत् पराङ्मुखम्  
०९,०२२।०२८अ	गान्धारराजस् तु पुनर् वाक्यम् आह ततो बली  
०९,०२२।०२८च्	निवर्तध्वम् अधर्मज्ञा युध्यध्वं किं सृतेन वः  
०९,०२२।०२८द्*०१२६_०१	सुरनारीरतिसुखं विमर्दम् एवम् अन्यथा  
०९,०२२।०२८द्*०१२६_०२	उत्पाटितं द्वारम् एतच् छ्रीमत् त्रिदशसद्मनः  
०९,०२२।०२८द्*०१२६_०३	एवम् उक्त्वा जगामाशु शकुनिस् तां पुनः पुनः  
०९,०२२।०२८द्*०१२६_०४	लक्षध्वजं वसिष्ठं च मनोनिलजवं महत्  
०९,०२२।०२९अ	अनीकं दशसाहस्रम् अश्वानां भरतर्षभ  
०९,०२२।०२९च्	आसीद् गान्धारराजस्य विमलप्रासयोधिनाम्  
०९,०२२।०३०अ	बलेन तेन विक्रम्य वर्तमाने जनक्षये  
०९,०२२।०३०च्	पृष्ठतः पाण्डवानीकम् अभ्यघ्नन् निशितैः शरैः  
०९,०२२।०३१अ	तद् अभ्रम् इव वातेन क्षिप्यमाणं समन्ततः  
०९,०२२।०३१च्	अभज्यत महाराज पाण्डूनां सुमहद् बलम्  
०९,०२२।०३२अ	ततो युधिष्ठिरः प्रेक्ष्य भग्नं स्वबलम् अन्तिकात्  
०९,०२२।०३२च्	अभ्यचोदयद् अव्यग्रः सहदेवं महाबलम्  
०९,०२२।०३३अ	असौ सुबलपुत्रो नो जघनं पीड्य दंशितः  
०९,०२२।०३३च्	सेनां निसूदयन्त्य् एष पश्य पाण्डव दुर्मतिम्  
०९,०२२।०३४अ	गच्छ त्वं द्रौपदेयाश् च शकुनिं सौबलं जहि  
०९,०२२।०३४च्	रथानीकम् अहं रक्ष्ये पाञ्चालसहितो ऽनघ  
०९,०२२।०३५अ	गच्छन्तु कुञ्जराः सर्वे वाजिनश् च सह त्वया  
०९,०२२।०३५च्	पादाताश् च त्रिसाहस्राः शकुनिं सौबलं जहि  
०९,०२२।०३५द्*०१२७_०१	किरन्तो यत्र चैवास्मान् परिशिष्टो महामते  
०९,०२२।०३५द्*०१२७_०२	ममानुध्यानमहिमा भविष्यति न संशयः  
०९,०२२।०३५द्*०१२७_०३	न च शासनकर्तान्यस् त्वत्तस् तिष्ठति कश् चन  
०९,०२२।०३५द्*०१२७_०४	यद् आज्ञापयसीत्य् एवम् अवदत् प्रीतिमानसः  
०९,०२२।०३६अ	ततो गजाः सप्तशताश् चापपाणिभिर् आस्थिताः  
०९,०२२।०३६च्	पञ्च चाश्वसहस्राणि सहदेवश् च वीर्यवान्  
०९,०२२।०३७अ	पादाताश् च त्रिसाहस्रा द्रौपदेयाश् च सर्वशः  
०९,०२२।०३७च्	रणे ह्य् अभ्यद्रवंस् ते तु शकुनिं युद्धदुर्मदम्  
०९,०२२।०३८अ	ततस् तु सौबलो राजन्न् अभ्यतिक्रम्य पाण्डवान्  
०९,०२२।०३८च्	जघान पृष्ठतः सेनां जयगृध्रः प्रतापवान्  
०९,०२२।०३९अ	अश्वारोहास् तु संरब्धाः पाण्डवानां तरस्विनाम्  
०९,०२२।०३९च्	प्राविशन् सौबलानीकम् अभ्यतिक्रम्य तान् रथान्  
०९,०२२।०४०अ	ते तत्र सादिनः शूराः सौबलस्य महद् बलम्  
०९,०२२।०४०च्	गजमध्ये ऽवतिष्ठन्तः शरवर्षैर् अवाकिरन्  
०९,०२२।०४१अ	तद् उद्यतगदाप्रासम् अकापुरुषसेवितम्  
०९,०२२।०४१च्	प्रावर्तत महद् युद्धं राजन् दुर्मन्त्रिते तव  
०९,०२२।०४२अ	उपारमन्त ज्याशब्दाः प्रेक्षका रथिनो ऽभवन्  
०९,०२२।०४२च्	न हि स्वेषां परेषां वा विशेषः प्रत्यदृश्यत  
०९,०२२।०४३अ	शूरबाहुविसृष्टानां शक्तीनां भरतर्षभ  
०९,०२२।०४३च्	ज्योतिषाम् इव सम्पातम् अपश्यन् कुरुपाण्डवाः  
०९,०२२।०४४अ	ऋष्टिभिर् विमलाभिश् च तत्र तत्र विशां पते  
०९,०२२।०४४च्	सम्पतन्तीभिर् आकाशम् आवृतं बह्व् अशोभत  
०९,०२२।०४५अ	प्रासानां पततां राजन् रूपम् आसीत् समन्ततः  
०९,०२२।०४५च्	शलभानाम् इवाकाशे तदा भरतसत्तम  
०९,०२२।०४६अ	रुधिरोक्षितसर्वाङ्गा विप्रविद्धैर् नियन्तृभिः  
०९,०२२।०४६च्	हयाः परिपतन्ति स्म शतशो ऽथ सहस्रशः  
०९,०२२।०४७अ	अन्योन्यपरिपिष्टाश् च समासाद्य परस्परम्  
०९,०२२।०४७च्	अविक्षताः स्म दृश्यन्ते वमन्तो रुधिरं मुखैः  
०९,०२२।०४८अ	ततो ऽभवत् तमो घोरं सैन्येन रजसा वृते  
०९,०२२।०४८च्	तान् अपाक्रमतो ऽद्राक्षं तस्माद् देशाद् अरिन्दमान्  
०९,०२२।०४८ए	अश्वान् राजन् मनुष्यांश् च रजसा संवृते सति  
०९,०२२।०४९अ	भूमौ निपतिताश् चान्ये वमन्तो रुधिरं बहु  
०९,०२२।०४९च्	केशाकेशिसमालग्ना न शेकुश् चेष्टितुं जनाः  
०९,०२२।०५०अ	अन्योन्यम् अश्वपृष्ठेभ्यो विकर्षन्तो महाबलाः  
०९,०२२।०५०च्	मल्ला इव समासाद्य निजघ्नुर् इतरेतरम्  
०९,०२२।०५०ए	अश्वैश् च व्यपकृष्यन्त बहवो ऽत्र गतासवः  
०९,०२२।०५१अ	भूमौ निपतिताश् चान्ये बहवो विजयैषिणः  
०९,०२२।०५१च्	तत्र तत्र व्यदृश्यन्त पुरुषाः शूरमानिनः  
०९,०२२।०५२अ	रक्तोक्षितैश् छिन्नभुजैर् अपकृष्टशिरोरुहैः  
०९,०२२।०५२च्	व्यदृश्यत मही कीर्णा शतशो ऽथ सहस्रशः  
०९,०२२।०५३अ	दूरं न शक्यं तत्रासीद् गन्तुम् अश्वेन केन चित्  
०९,०२२।०५३च्	साश्वारोहैर् हतैर् अश्वैर् आवृते वसुधातले  
०९,०२२।०५४अ	रुधिरोक्षितसन्नाहैर् आत्तशस्त्रैर् उदायुधैः  
०९,०२२।०५४च्	नानाप्रहरणैर् घोरैः परस्परवधैषिभिः  
०९,०२२।०५४ए	सुसन्निकृष्टैः सङ्ग्रामे हतभूयिष्ठसैनिकैः  
०९,०२२।०५५अ	स मुहूर्तं ततो युद्ध्वा सौबलो ऽथ विशां पते  
०९,०२२।०५५च्	षट्सहस्रैर् हयैः शिष्टैर् अपायाच् छकुनिस् ततः  
०९,०२२।०५६अ	तथैव पाण्डवानीकं रुधिरेण समुक्षितम्  
०९,०२२।०५६च्	षट्सहस्रैर् हयैः शिष्टैर् अपायाच् छ्रान्तवाहनम्  
०९,०२२।०५७अ	अश्वारोहास् तु पाण्डूनाम् अब्रुवन् रुधिरोक्षिताः  
०९,०२२।०५७ब्*०१२८_०१	शकुनिं मारयामो ऽद्य सहपुत्रं सबान्धवम्  
०९,०२२।०५७ब्*०१२८_०२	ततो दुर्योधनं पापं पाण्डवानां प्रसादतः  
०९,०२२।०५७च्	सुसन्निकृष्टाः सङ्ग्रामे भूयिष्ठं त्यक्तजीविताः  
०९,०२२।०५८अ	नेह शक्यं रथैर् योद्धुं कुत एव महागजैः  
०९,०२२।०५८च्	रथान् एव रथा यान्तु कुञ्जराः कुञ्जरान् अपि  
०९,०२२।०५८द्*०१२९_०१	वयं पश्चाद् गमिष्यामः सहितास् त्यक्तजीविताः  
०९,०२२।०५८द्*०१२९_०२	भृशं पलायने तस्माद् उपाधिं समुपाश्रिताः  
०९,०२२।०५९अ	प्रतियातो हि शकुनिः स्वम् अनीकम् अवस्थितः  
०९,०२२।०५९च्	न पुनः सौबलो राजा युद्धम् अभ्यागमिष्यति  
०९,०२२।०६०अ	ततस् तु द्रौपदेयाश् च ते च मत्ता महाद्विपाः  
०९,०२२।०६०च्	प्रययुर् यत्र पाञ्चाल्यो धृष्टद्युम्नो महारथः  
०९,०२२।०६१अ	सहदेवो ऽपि कौरव्य रजोमेघे समुत्थिते  
०९,०२२।०६१च्	एकाकी प्रययौ तत्र यत्र राजा युधिष्ठिरः  
०९,०२२।०६२अ	ततस् तेषु प्रयातेषु शकुनिः सौबलः पुनः  
०९,०२२।०६२च्	पार्श्वतो ऽभ्यहनत् क्रुद्धो धृष्टद्युम्नस्य वाहिनीम्  
०९,०२२।०६३अ	तत् पुनस् तुमुलं युद्धं प्राणांस् त्यक्त्वाभ्यवर्तत  
०९,०२२।०६३च्	तावकानां परेषां च परस्परवधैषिणाम्  
०९,०२२।०६४अ	ते ह्य् अन्योन्यम् अवेक्षन्त तस्मिन् वीरसमागमे  
०९,०२२।०६४च्	योधाः पर्यपतन् राजञ् शतशो ऽथ सहस्रशः  
०९,०२२।०६५अ	असिभिश् छिद्यमानानां शिरसां लोकसङ्क्षये  
०९,०२२।०६५च्	प्रादुरासीन् महाशब्दस् तालानां पतताम् इव  
०९,०२२।०६६अ	विमुक्तानां शरीराणां भिन्नानां पततां भुवि  
०९,०२२।०६६च्	सायुधानां च बाहूनाम् उरूणां च विशां पते  
०९,०२२।०६६ए	आसीत् कटकटाशब्दः सुमहान् रोमहर्षणः  
०९,०२२।०६७अ	निघ्नन्तो निशितैः शस्त्रैर् भ्रातॄन् पुत्रान् सखीन् अपि  
०९,०२२।०६७च्	योधाः परिपतन्ति स्म यथामिषकृते खगाः  
०९,०२२।०६८अ	अन्योन्यं प्रतिसंरब्धाः समासाद्य परस्परम्  
०९,०२२।०६८च्	अहं पूर्वम् अहं पूर्वम् इति न्यघ्नन् सहस्रशः  
०९,०२२।०६९अ	सङ्घातैर् आसनभ्रष्टैर् अश्वारोहैर् गतासुभिः  
०९,०२२।०६९च्	हयाः परिपतन्ति स्म शतशो ऽथ सहस्रशः  
०९,०२२।०७०अ	स्फुरतां प्रतिपिष्टानाम् अश्वानां शीघ्रसारिणाम्  
०९,०२२।०७०च्	स्तनतां च मनुष्याणां सन्नद्धानां विशां पते  
०९,०२२।०७१अ	शक्त्यृष्टिप्रासशब्दश् च तुमुलः समजायत  
०९,०२२।०७१च्	भिन्दतां परमर्माणि राजन् दुर्मन्त्रिते तव  
०९,०२२।०७१द्*०१३०_०१	एवं हि योधाः संरब्धाः परस्परसमाहताः  
०९,०२२।०७२अ	श्रमाभिभूताः संरब्धाः श्रान्तवाहाः पिपासिताः  
०९,०२२।०७२च्	विक्षताश् च शितैः शस्त्रैर् अभ्यवर्तन्त तावकाः  
०९,०२२।०७३अ	मत्ता रुधिरगन्धेन बहवो ऽत्र विचेतसः  
०९,०२२।०७३च्	जघ्नुः परान् स्वकांश् चैव प्राप्तान् प्राप्तान् अनन्तरान्  
०९,०२२।०७४अ	बहवश् च गतप्राणाः क्षत्रिया जयगृद्धिनः  
०९,०२२।०७४च्	भूमाव् अभ्यपतन् राजञ् शरवृष्टिभिर् आवृताः  
०९,०२२।०७५अ	वृकगृध्रशृगालानां तुमुले मोदने ऽहनि  
०९,०२२।०७५च्	आसीद् बलक्षयो घोरस् तव पुत्रस्य पश्यतः  
०९,०२२।०७६अ	नराश्वकायसञ्छन्ना भूमिर् आसीद् विशां पते  
०९,०२२।०७६च्	रुधिरोदकचित्रा च भीरूणां भयवर्धिनी  
०९,०२२।०७७अ	असिभिः पट्टिशैः शूलैस् तक्षमाणाः पुनः पुनः  
०९,०२२।०७७च्	तावकाः पाण्डवाश् चैव नाभ्यवर्तन्त भारत  
०९,०२२।०७८अ	प्रहरन्तो यथाशक्ति यावत् प्राणस्य धारणम्  
०९,०२२।०७८च्	योधाः परिपतन्ति स्म वमन्तो रुधिरं व्रणैः  
०९,०२२।०७९अ	शिरो गृहीत्वा केशेषु कबन्धः समदृश्यत  
०९,०२२।०७९च्	उद्यम्य निशितं खड्गं रुधिरेण समुक्षितम्  
०९,०२२।०८०अ	अथोत्थितेषु बहुषु कबन्धेषु जनाधिप  
०९,०२२।०८०च्	तथा रुधिरगन्धेन योधाः कश्मलम् आविशन्  
०९,०२२।०८१अ	मन्दीभूते ततः शब्दे पाण्डवानां महद् बलम्  
०९,०२२।०८१च्	अल्पावशिष्टैस् तुरगैर् अभ्यवर्तत सौबलः  
०९,०२२।०८२अ	ततो ऽभ्यधावंस् त्वरिताः पाण्डवा जयगृद्धिनः  
०९,०२२।०८२च्	पदातयश् च नागाश् च सादिनश् चोद्यतायुधाः  
०९,०२२।०८३अ	कोष्टकीकृत्य चाप्य् एनं परिक्षिप्य च सर्वशः  
०९,०२२।०८३च्	शस्त्रैर् नानाविधैर् जघ्नुर् युद्धपारं तितीर्षवः  
०९,०२२।०८३द्*०१३१_०१	द्राव्यमाणं बलं दृष्ट्वा तव पुत्रस्य पश्यतः  
०९,०२२।०८४अ	त्वदीयास् तांस् तु सम्प्रेक्ष्य सर्वतः समभिद्रुतान्  
०९,०२२।०८४च्	साश्वपत्तिद्विपरथाः पाण्डवान् अभिदुद्रुवुः  
०९,०२२।०८५अ	के चित् पदातयः पद्भिर् मुष्टिभिश् च परस्परम्  
०९,०२२।०८५च्	निजघ्नुः समरे शूराः क्षीणशस्त्रास् ततो ऽपतन्  
०९,०२२।०८६अ	रथेभ्यो रथिनः पेतुर् द्विपेभ्यो हस्तिसादिनः  
०९,०२२।०८६च्	विमानेभ्य इव भ्रष्टाः सिद्धाः पुण्यक्षयाद् यथा  
०९,०२२।०८७अ	एवम् अन्योन्यम् आयस्ता योधा जघ्नुर् महामृधे  
०९,०२२।०८७च्	पितॄन् भ्रातॄन् वयस्यांश् च पुत्रान् अपि तथापरे  
०९,०२२।०८८अ	एवम् आसीद् अमर्यादं युद्धं भरतसत्तम  
०९,०२२।०८८च्	प्रासासिबाणकलिले वर्तमाने सुदारुणे  
०९,०२३।००१	सञ्जय उवाच  
०९,०२३।००१अ	तस्मिञ् शब्दे मृदौ जाते पाण्डवैर् निहते बले  
०९,०२३।००१च्	अश्वैः सप्तशतैः शिष्टैर् उपावर्तत सौबलः  
०९,०२३।००२अ	स यात्वा वाहिनीं तूर्णम् अब्रवीत् त्वरयन् युधि  
०९,०२३।००२च्	युध्यध्वम् इति संहृष्टाः पुनः पुनर् अरिन्दमः  
०९,०२३।००२ए	अपृच्छत् क्षत्रियांस् तत्र क्व नु राजा महारथः  
०९,०२३।००३अ	शकुनेस् तु वचः श्रुत्वा त ऊचुर् भरतर्षभ  
०९,०२३।००३च्	असौ तिष्ठति कौरव्यो रणमध्ये महारथः  
०९,०२३।००४अ	यत्रैतत् सुमहच् छत्रं पूर्णचन्द्रसमप्रभम्  
०९,०२३।००४च्	यत्रैते सतलत्राणा रथास् तिष्ठन्ति दंशिताः  
०९,०२३।००५अ	यत्रैष शब्दस् तुमुलः पर्जन्यनिनदोपमः  
०९,०२३।००५च्	तत्र गच्छ द्रुतं राजंस् ततो द्रक्ष्यसि कौरवम्  
०९,०२३।००६अ	एवम् उक्तस् तु तैः शूरैः शकुनिः सौबलस् तदा  
०९,०२३।००६च्	प्रययौ तत्र यत्रासौ पुत्रस् तव नराधिप  
०९,०२३।००६ए	सर्वतः संवृतो वीरैः समरेष्व् अनिवर्तिभिः  
०९,०२३।००७अ	ततो दुर्योधनं दृष्ट्वा रथानीके व्यवस्थितम्  
०९,०२३।००७च्	सरथांस् तावकान् सर्वान् हर्षयञ् शकुनिस् ततः  
०९,०२३।००८अ	दुर्योधनम् इदं वाक्यं हृष्टरूपो विशां पते  
०९,०२३।००८च्	कृतकार्यम् इवात्मानं मन्यमानो ऽब्रवीन् नृपम्  
०९,०२३।००९अ	जहि राजन् रथानीकम् अश्वाः सर्वे जिता मया  
०९,०२३।००९च्	नात्यक्त्वा जीवितं सङ्ख्ये शक्यो जेतुं युधिष्ठिरः  
०९,०२३।०१०अ	हते तस्मिन् रथानीके पाण्डवेनाभिपालिते  
०९,०२३।०१०च्	गजान् एतान् हनिष्यामः पदातींश् चेतरांस् तथा  
०९,०२३।०११अ	श्रुत्वा तु वचनं तस्य तावका जयगृद्धिनः  
०९,०२३।०११च्	जवेनाभ्यपतन् हृष्टाः पाण्डवानाम् अनीकिनीम्  
०९,०२३।०१२अ	सर्वे विवृततूणीराः प्रगृहीतशरासनाः  
०९,०२३।०१२च्	शरासनानि धुन्वानाः सिंहनादं प्रचक्रिरे  
०९,०२३।०१३अ	ततो ज्यातलनिर्घोषः पुनर् आसीद् विशां पते  
०९,०२३।०१३च्	प्रादुरासीच् छराणां च सुमुक्तानां सुदारुणः  
०९,०२३।०१४अ	तान् समीपगतान् दृष्ट्वा जवेनोद्यतकार्मुकान्  
०९,०२३।०१४च्	उवाच देवकीपुत्रं कुन्तीपुत्रो धनञ्जयः  
०९,०२३।०१५अ	चोदयाश्वान् असम्भ्रान्तः प्रविशैतद् बलार्णवम्  
०९,०२३।०१५च्	अन्तम् अद्य गमिष्यामि शत्रूणां निशितैः शरैः  
०९,०२३।०१६अ	अष्टादश दिनान्य् अद्य युद्धस्यास्य जनार्दन  
०९,०२३।०१६च्	वर्तमानस्य महतः समासाद्य परस्परम्  
०९,०२३।०१७अ	अनन्तकल्पा ध्वजिनी भूत्वा ह्य् एषां महात्मनाम्  
०९,०२३।०१७च्	क्षयम् अद्य गता युद्धे पश्य दैवं यथाविधम्  
०९,०२३।०१८अ	समुद्रकल्पं तु बलं धार्तराष्ट्रस्य माधव  
०९,०२३।०१८च्	अस्मान् आसाद्य सञ्जातं गोष्पदोपमम् अच्युत  
०९,०२३।०१९अ	हते भीष्मे च सन्दध्याच् छिवं स्याद् इह माधव  
०९,०२३।०१९च्	न च तत् कृतवान् मूढो धार्तराष्ट्रः सुबालिशः  
०९,०२३।०२०अ	उक्तं भीष्मेण यद् वाक्यं हितं पथ्यं च माधव  
०९,०२३।०२०च्	तच् चापि नासौ कृतवान् वीतबुद्धिः सुयोधनः  
०९,०२३।०२१अ	तस्मिंस् तु पतिते भीष्मे प्रच्युते पृथिवीतले  
०९,०२३।०२१च्	न जाने कारणं किं नु येन युद्धम् अवर्तत  
०९,०२३।०२१द्*०१३२_०१	हते द्रोणे च कर्णे च भूरिश्रवसि सङ्गरे  
०९,०२३।०२१द्*०१३२_०२	दुःशासने च शाल्वे च शल्ये च सपरिच्छदे  
०९,०२३।०२१द्*०१३२_०३	भगदत्ते च वीरेन्द्रे नैवाशाम्यत हा रणः  
०९,०२३।०२१द्*०१३२_०४	येन भीष्मस् तथा द्रोणः कृपो विदुर एव च  
०९,०२३।०२१द्*०१३२_०५	पिता माता शमस्यार्थे प्रत्याख्यातास् तु पापिना  
०९,०२३।०२२अ	मूढांस् तु सर्वथा मन्ये धार्तराष्ट्रान् सुबालिशान्  
०९,०२३।०२२च्	पतिते शन्तनोः पुत्रे ये ऽकार्षुः संयुगं पुनः  
०९,०२३।०२३अ	अनन्तरं च निहते द्रोणे ब्रह्मविदां वरे  
०९,०२३।०२३च्	राधेये च विकर्णे च नैवाशाम्यत वैशसम्  
०९,०२३।०२३द्*०१३३_०१	राधेये सूतपुत्रे च नैव शाम्यति वैशसम्  
०९,०२३।०२४अ	अल्पावशिष्टे सैन्ये ऽस्मिन् सूतपुत्रे च पातिते  
०९,०२३।०२४च्	सपुत्रे वै नरव्याघ्रे नैवाशाम्यत वैशसम्  
०९,०२३।०२५अ	श्रुतायुषि हते शूरे जलसन्धे च पौरवे  
०९,०२३।०२५च्	श्रुतायुधे च नृपतौ नैवाशाम्यत वैशसम्  
०९,०२३।०२६अ	भूरिश्रवसि शल्ये च शाल्वे चैव जनार्दन  
०९,०२३।०२६च्	आवन्त्येषु च वीरेषु नैवाशाम्यत वैशसम्  
०९,०२३।०२७अ	जयद्रथे च निहते राक्षसे चाप्य् अलायुधे  
०९,०२३।०२७च्	बाह्लिके सोमदत्ते च नैवाशाम्यत वैशसम्  
०९,०२३।०२८अ	भगदत्ते हते शूरे काम्बोजे च सुदक्षिणे  
०९,०२३।०२८ब्*०१३४_०१	नानादेशसमुत्थे च हते सैन्ये पृथग्विधे  
०९,०२३।०२८च्	दुःशासने च निहते नैवाशाम्यत वैशसम्  
०९,०२३।०२९अ	दृष्ट्वा च निहताञ् शूरान् पृथङ् माण्डलिकान् नृपान्  
०९,०२३।०२९च्	बलिनश् च रणे कृष्ण नैवाशाम्यत वैशसम्  
०९,०२३।०३०अ	अक्षौहिणीपतीन् दृष्ट्वा भीमसेनेन पातितान्  
०९,०२३।०३०च्	मोहाद् वा यदि वा लोभान् नैवाशाम्यत वैशसम्  
०९,०२३।०३०द्*०१३५_०१	हतप्रवीरां विध्वस्तां दृष्ट्वा चेमां चमूं रणे  
०९,०२३।०३०द्*०१३५_०२	अलम्बुसे च निहते नैव शाम्यति वैशसम्  
०९,०२३।०३०द्*०१३५_०३	भ्रातॄन् विनिहतान् दृष्ट्वा वयस्यान् मातुलान् अपि  
०९,०२३।०३०द्*०१३५_०४	पुत्रान् विनिहतान् सङ्ख्ये नैव शाम्यति वैशसम्  
०९,०२३।०३१अ	को नु राजकुले जातः कौरवेयो विशेषतः  
०९,०२३।०३१च्	निरर्थकं महद् वैरं कुर्याद् अन्यः सुयोधनात्  
०९,०२३।०३१द्*०१३६_०१	नृपप्रवीरान् विध्वस्तान् दृष्ट्वा चेमां महाचमूम्  
०९,०२३।०३२अ	गुणतो ऽभ्यधिकं ज्ञात्वा बलतः शौर्यतो ऽपि वा  
०९,०२३।०३२च्	अमूढः को नु युध्येत जानन् प्राज्ञो हिताहितम्  
०९,०२३।०३३अ	यन् न तस्य मनो ह्य् आसीत् त्वयोक्तस्य हितं वचः  
०९,०२३।०३३च्	प्रशमे पाण्डवैः सार्धं सो ऽन्यस्य शृणुयात् कथम्  
०९,०२३।०३४अ	येन शान्तनवो भीष्मो द्रोणो विदुर एव च  
०९,०२३।०३४च्	प्रत्याख्याताः शमस्यार्थे किं नु तस्याद्य भेषजम्  
०९,०२३।०३५अ	मौर्ख्याद् येन पिता वृद्धः प्रत्याख्यातो जनार्दन  
०९,०२३।०३५च्	तथा माता हितं वाक्यं भाषमाणा हितैषिणी  
०९,०२३।०३५ए	प्रत्याख्याता ह्य् असत्कृत्य स कस्मै रोचयेद् वचः  
०९,०२३।०३६अ	कुलान्तकरणो व्यक्तं जात एष जनार्दन  
०९,०२३।०३६च्	तथास्य दृश्यते चेष्टा नीतिश् चैव विशां पते  
०९,०२३।०३६ए	नैष दास्यति नो राज्यम् इति मे मतिर् अच्युत  
०९,०२३।०३७अ	उक्तो ऽहं बहुशस् तात विदुरेण महात्मना  
०९,०२३।०३७च्	न जीवन् दास्यते भागं धार्तराष्ट्रः कथं चन  
०९,०२३।०३८अ	यावत् प्राणा धमिष्यन्ति धार्तराष्ट्रस्य मानद  
०९,०२३।०३८च्	तावद् युष्मास्व् अपापेषु प्रचरिष्यति पातकम्  
०९,०२३।०३९अ	न स युक्तो ऽन्यथा जेतुम् ऋते युद्धेन माधव  
०९,०२३।०३९च्	इत्य् अब्रवीत् सदा मां हि विदुरः सत्यदर्शनः  
०९,०२३।०४०अ	तत् सर्वम् अद्य जानामि व्यवसायं दुरात्मनः  
०९,०२३।०४०च्	यद् उक्तं वचनं तेन विदुरेण महात्मना  
०९,०२३।०४१अ	यो हि श्रुत्वा वचः पथ्यं जामदग्न्याद् यथातथम्  
०९,०२३।०४१च्	अवामन्यत दुर्बुद्धिर् ध्रुवं नाशमुखे स्थितः  
०९,०२३।०४२अ	उक्तं हि बहुभिः सिद्धैर् जातमात्रे सुयोधने  
०९,०२३।०४२च्	एनं प्राप्य दुरात्मानं क्षयं क्षत्रं गमिष्यति  
०९,०२३।०४३अ	तद् इदं वचनं तेषां निरुक्तं वै जनार्दन  
०९,०२३।०४३च्	क्षयं याता हि राजानो दुर्योधनकृते भृशम्  
०९,०२३।०४४अ	सो ऽद्य सर्वान् रणे योधान् निहनिष्यामि माधव  
०९,०२३।०४४च्	क्षत्रियेषु हतेष्व् आशु शून्ये च शिबिरे कृते  
०९,०२३।०४५अ	वधाय चात्मनो ऽस्माभिः संयुगं रोचयिष्यति  
०९,०२३।०४५च्	तद् अन्तं हि भवेद् वैरम् अनुमानेन माधव  
०९,०२३।०४६अ	एवं पश्यामि वार्ष्णेय चिन्तयन् प्रज्ञया स्वया  
०९,०२३।०४६च्	विदुरस्य च वाक्येन चेष्टया च दुरात्मनः  
०९,०२३।०४७अ	संयाहि भारतीं वीर यावद् धन्मि शितैः शरैः  
०९,०२३।०४७च्	दुर्योधनं दुरात्मानं वाहिनीं चास्य संयुगे  
०९,०२३।०४८अ	क्षेमम् अद्य करिष्यामि धर्मराजस्य माधव  
०९,०२३।०४८च्	हत्वैतद् दुर्बलं सैन्यं धार्तराष्ट्रस्य पश्यतः  
०९,०२३।०४९	सञ्जय उवाच  
०९,०२३।०४९अ	अभीशुहस्तो दाशार्हस् तथोक्तः सव्यसाचिना  
०९,०२३।०४९च्	तद् बलौघम् अमित्राणाम् अभीतः प्राविशद् रणे  
०९,०२३।०५०अ	शरासनवरं घोरं शक्तिकण्टकसंवृतम्  
०९,०२३।०५०च्	गदापरिघपन्थानं रथनागमहाद्रुमम्  
०९,०२३।०५१अ	हयपत्तिलताकीर्णं गाहमानो महायशाः  
०९,०२३।०५१च्	व्यचरत् तत्र गोविन्दो रथेनातिपताकिना  
०९,०२३।०५२अ	ते हयाः पाण्डुरा राजन् वहन्तो ऽर्जुनम् आहवे  
०९,०२३।०५२च्	दिक्षु सर्वास्व् अदृश्यन्त दाशार्हेण प्रचोदिताः  
०९,०२३।०५३अ	ततः प्रायाद् रथेनाजौ सव्यसाची परन्तपः  
०९,०२३।०५३च्	किरञ् शरशतांस् तीक्ष्णान् वारिधारा इवाम्बुदः  
०९,०२३।०५४अ	प्रादुरासीन् महाञ् शब्दः शराणां नतपर्वणाम्  
०९,०२३।०५४च्	इषुभिश् छाद्यमानानां समरे सव्यसाचिना  
०९,०२३।०५५अ	असज्जन्तस् तनुत्रेषु शरौघाः प्रापतन् भुवि  
०९,०२३।०५५च्	इन्द्राशनिसमस्पर्शा गाण्डीवप्रेषिताः शराः  
०९,०२३।०५६अ	नरान् नागान् समाहत्य हयांश् चापि विशां पते  
०९,०२३।०५६च्	अपतन्त रणे बाणाः पतङ्गा इव घोषिणः  
०९,०२३।०५७अ	आसीत् सर्वम् अवच्छन्नं गाण्डीवप्रेषितैः शरैः  
०९,०२३।०५७च्	न प्राज्ञायन्त समरे दिशो वा प्रदिशो ऽपि वा  
०९,०२३।०५८अ	सर्वम् आसीज् जगत् पूर्णं पार्थनामाङ्कितैः शरैः  
०९,०२३।०५८च्	रुक्मपुङ्खैस् तैलधौतैः कर्मारपरिमार्जितैः  
०९,०२३।०५९अ	ते दह्यमानाः पार्थेन पावकेनेव कुञ्जराः  
०९,०२३।०५९च्	समासीदन्त कौरव्या वध्यमानाः शितैः शरैः  
०९,०२३।०६०अ	शरचापधरः पार्थः प्रज्वलन्न् इव भारत  
०९,०२३।०६०च्	ददाह समरे योधान् कक्षम् अग्निर् इव ज्वलन्  
०९,०२३।०६१अ	यथा वनान्ते वनपैर् विसृष्टः; कक्षं दहेत् कृष्णगतिः सघोषः  
०९,०२३।०६१च्	भूरिद्रुमं शुष्कलतावितानं; भृशं समृद्धो ज्वलनः प्रतापी  
०९,०२३।०६२अ	एवं स नाराचगणप्रतापी; शरार्चिर् उच्चावचतिग्मतेजाः  
०९,०२३।०६२च्	ददाह सर्वां तव पुत्रसेनाम्; अमृष्यमाणस् तरसा तरस्वी  
०९,०२३।०६३अ	तस्येषवः प्राणहराः सुमुक्ता; नासज्जन् वै वर्मसु रुक्मपुङ्खाः  
०९,०२३।०६३च्	न च द्वितीयं प्रमुमोच बाणं; नरे हये वा परमद्विपे वा  
०९,०२३।०६४अ	अनेकरूपाकृतिभिर् हि बाणैर्; महारथानीकम् अनुप्रविश्य  
०९,०२३।०६४च्	स एव एकस् तव पुत्रसेनां; जघान दैत्यान् इव वज्रपाणिः  
०९,०२३।०६४च्*०१३७_०१	धनञ्जयः संयति सायकैर् वा  
०९,०२४।००१	सञ्जय उवाच  
०९,०२४।००१अ	अस्यतां यतमानानां शूराणाम् अनिवर्तिनाम्  
०९,०२४।००१च्	सङ्कल्पम् अकरोन् मोघं गाण्डीवेन धनञ्जयः  
०९,०२४।००२अ	इन्द्राशनिसमस्पर्शान् अविषह्यान् महौजसः  
०९,०२४।००२च्	विसृजन् दृश्यते बाणान् धारा मुञ्चन्न् इवाम्बुदः  
०९,०२४।००३अ	तत् सैन्यं भरतश्रेष्ठ वध्यमानं किरीटिना  
०९,०२४।००३च्	सम्प्रदुद्राव सङ्ग्रामात् तव पुत्रस्य पश्यतः  
०९,०२४।००३द्*०१३८_०१	पितॄन् भ्रातॄन् परित्यज्य वयस्यान् अपि चापरे  
०९,०२४।००४अ	हतधुर्या रथाः के चिद् धतसूतास् तथापरे  
०९,०२४।००४च्	भग्नाक्षयुगचक्रेषाः के चिद् आसन् विशां पते  
०९,०२४।००५अ	अन्येषां सायकाः क्षीणास् तथान्ये शरपीडिताः  
०९,०२४।००५च्	अक्षता युगपत् के चित् प्राद्रवन् भयपीडिताः  
०९,०२४।००६अ	के चित् पुत्रान् उपादाय हतभूयिष्ठवाहनाः  
०९,०२४।००६च्	विचुक्रुशुः पितॄन् अन्ये सहायान् अपरे पुनः  
०९,०२४।००७अ	बान्धवांश् च नरव्याघ्र भ्रातॄन् सम्बन्धिनस् तथा  
०९,०२४।००७च्	दुद्रुवुः के चिद् उत्सृज्य तत्र तत्र विशां पते  
०९,०२४।००८अ	बहवो ऽत्र भृशं विद्धा मुह्यमाना महारथाः  
०९,०२४।००८च्	निष्टनन्तः स्म दृश्यन्ते पार्थबाणहता नराः  
०९,०२४।००९अ	तान् अन्ये रथम् आरोप्य समाश्वास्य मुहूर्तकम्  
०९,०२४।००९च्	विश्रान्ताश् च वितृष्णाश् च पुनर् युद्धाय जग्मिरे  
०९,०२४।०१०अ	तान् अपास्य गताः के चित् पुनर् एव युयुत्सवः  
०९,०२४।०१०च्	कुर्वन्तस् तव पुत्रस्य शासनं युद्धदुर्मदाः  
०९,०२४।०११अ	पानीयम् अपरे पीत्वा पर्याश्वास्य च वाहनम्  
०९,०२४।०११च्	वर्माणि च समारोप्य के चिद् भरतसत्तम  
०९,०२४।०१२अ	समाश्वास्यापरे भ्रातॄन् निक्षिप्य शिबिरे ऽपि च  
०९,०२४।०१२च्	पुत्रान् अन्ये पितॄन् अन्ये पुनर् युद्धम् अरोचयन्  
०९,०२४।०१३अ	सज्जयित्वा रथान् के चिद् यथामुख्यं विशां पते  
०९,०२४।०१३च्	आप्लुत्य पाण्डवानीकं पुनर् युद्धम् अरोचयन्  
०९,०२४।०१४अ	ते शूराः किङ्किणीजालैः समाच्छन्ना बभासिरे  
०९,०२४।०१४च्	त्रैलोक्यविजये युक्ता यथा दैतेयदानवाः  
०९,०२४।०१५अ	आगम्य सहसा के चिद् रथैः स्वर्णविभूषितैः  
०९,०२४।०१५च्	पाण्डवानाम् अनीकेषु धृष्टद्युम्नम् अयोधयन्  
०९,०२४।०१६अ	धृष्टद्युम्नो ऽपि पाञ्चाल्यः शिखण्डी च महारथः  
०९,०२४।०१६च्	नाकुलिश् च शतानीको रथानीकम् अयोधयन्  
०९,०२४।०१७अ	पाञ्चाल्यस् तु ततः क्रुद्धः सैन्येन महता वृतः  
०९,०२४।०१७च्	अभ्यद्रवत् सुसंरब्धस् तावकान् हन्तुम् उद्यतः  
०९,०२४।०१७द्*०१३९_०१	अभ्ययुस् तावकान् युद्धे शतशो ऽथ सहस्रशः  
०९,०२४।०१८अ	ततस् त्व् आपततस् तस्य तव पुत्रो जनाधिप  
०९,०२४।०१८च्	बाणसङ्घान् अनेकान् वै प्रेषयाम् आस भारत  
०९,०२४।०१८द्*०१४०_०१	एकैकं दशभिर् बाणैर् अविध्यद् भरतर्षभः  
०९,०२४।०१९अ	धृष्टद्युम्नस् ततो राजंस् तव पुत्रेण धन्विना  
०९,०२४।०१९च्	नाराचैर् बहुभिः क्षिप्रं बाह्वोर् उरसि चार्पितः  
०९,०२४।०१९च्*०१४१_०१	नाराचैर् अर्धनाराचैर् बहुभिः क्षिप्रकारिभिः  
०९,०२४।०१९द्*०१४२_०१	वत्सदन्तैश् च बाणैश् च कर्मारपरिमार्जितैः  
०९,०२४।०१९द्*०१४२_०२	अश्वांश् च चतुरो हत्वा  
०९,०२४।०२०अ	सो ऽतिविद्धो महेष्वासस् तोत्त्रार्दित इव द्विपः  
०९,०२४।०२०च्	तस्याश्वांश् चतुरो बाणैः प्रेषयाम् आस मृत्यवे  
०९,०२४।०२०ए	सारथेश् चास्य भल्लेन शिरः कायाद् अपाहरत्  
०९,०२४।०२१अ	ततो दुर्योधनो राजा पृष्ठम् आरुह्य वाजिनः  
०९,०२४।०२१च्	अपाक्रामद् धतरथो नातिदूरम् अरिन्दमः  
०९,०२४।०२२अ	दृष्ट्वा तु हतविक्रान्तं स्वम् अनीकं महाबलः  
०९,०२४।०२२च्	तव पुत्रो महाराज प्रययौ यत्र सौबलः  
०९,०२४।०२३अ	ततो रथेषु भग्नेषु त्रिसाहस्रा महाद्विपाः  
०९,०२४।०२३च्	पाण्डवान् रथिनः पञ्च समन्तात् पर्यवारयन्  
०९,०२४।०२४अ	ते वृताः समरे पञ्च गजानीकेन भारत  
०९,०२४।०२४च्	अशोभन्त नरव्याघ्रा ग्रहा व्याप्ता घनैर् इव  
०९,०२४।०२५अ	ततो ऽर्जुनो महाराज लब्धलक्षो महाभुजः  
०९,०२४।०२५च्	विनिर्ययौ रथेनैव श्वेताश्वः कृष्णसारथिः  
०९,०२४।०२६अ	तैः समन्तात् परिवृतः कुञ्जरैः पर्वतोपमैः  
०९,०२४।०२६च्	नाराचैर् विमलैस् तीक्ष्णैर् गजानीकम् अपोथयत्  
०९,०२४।०२७अ	तत्रैकबाणनिहतान् अपश्याम महागजान्  
०९,०२४।०२७च्	पतितान् पात्यमानांश् च विभिन्नान् सव्यसाचिना  
०९,०२४।०२८अ	भीमसेनस् तु तान् दृष्ट्वा नागान् मत्तगजोपमः  
०९,०२४।०२८च्	करेण गृह्य महतीं गदाम् अभ्यपतद् बली  
०९,०२४।०२८ए	अवप्लुत्य रथात् तूर्णं दण्डपाणिर् इवान्तकः  
०९,०२४।०२९अ	तम् उद्यतगदं दृष्ट्वा पाण्डवानां महारथम्  
०९,०२४।०२९च्	वित्रेसुस् तावकाः सैन्याः शकृन्मूत्रं प्रसुस्रुवुः  
०९,०२४।०२९ए	आविग्नं च बलं सर्वं गदाहस्ते वृकोदरे  
०९,०२४।०३०अ	गदया भीमसेनेन भिन्नकुम्भान् रजस्वलान्  
०९,०२४।०३०ब्*०१४३_०१	पात्यमानान् प्रपश्याम लीनकुम्भान् क्षरद्व्रणान्  
०९,०२४।०३०च्	धावमानान् अपश्याम कुञ्जरान् पर्वतोपमान्  
०९,०२४।०३१अ	प्रधाव्य कुञ्जरास् ते तु भीमसेनगदाहताः  
०९,०२४।०३१च्	पेतुर् आर्तस्वरं कृत्वा छिन्नपक्षा इवाद्रयः  
०९,०२४।०३२अ	तान् भिन्नकुम्भान् सुबहून् द्रवमाणान् इतस् ततः  
०९,०२४।०३२च्	पतमानांश् च सम्प्रेक्ष्य वित्रेसुस् तव सैनिकाः  
०९,०२४।०३३अ	युधिष्ठिरो ऽपि सङ्क्रुद्धो माद्रीपुत्रौ च पाण्डवौ  
०९,०२४।०३३च्	गृध्रपक्षैः शितैर् बाणैर् जघ्नुर् वै गजयोधिनः  
०९,०२४।०३४अ	धृष्टद्युम्नस् तु समरे पराजित्य नराधिपम्  
०९,०२४।०३४च्	अपक्रान्ते तव सुते हयपृष्ठं समाश्रिते  
०९,०२४।०३५अ	दृष्ट्वा च पाण्डवान् सर्वान् कुञ्जरैः परिवारितान्  
०९,०२४।०३५च्	धृष्टद्युम्नो महाराज सह सर्वैः प्रभद्रकैः  
०९,०२४।०३५ए	पुत्रः पाञ्चालराजस्य जिघांसुः कुञ्जरान् ययौ  
०९,०२४।०३६अ	अदृष्ट्वा तु रथानीके दुर्योधनम् अरिन्दमम्  
०९,०२४।०३६च्	अश्वत्थामा कृपश् चैव कृतवर्मा च सात्वतः  
०९,०२४।०३६ए	अपृच्छन् क्षत्रियांस् तत्र क्व नु दुर्योधनो गतः  
०९,०२४।०३७अ	अपश्यमाना राजानं वर्तमाने जनक्षये  
०९,०२४।०३७च्	मन्वाना निहतं तत्र तव पुत्रं महारथाः  
०९,०२४।०३७ए	विषण्णवदना भूत्वा पर्यपृच्छन्त ते सुतम्  
०९,०२४।०३८अ	आहुः के चिद् धते सूते प्रयातो यत्र सौबलः  
०९,०२४।०३८च्	अपरे त्व् अब्रुवंस् तत्र क्षत्रिया भृशविक्षताः  
०९,०२४।०३९अ	दुर्योधनेन किं कार्यं द्रक्ष्यध्वं यदि जीवति  
०९,०२४।०३९च्	युध्यध्वं सहिताः सर्वे किं वो राजा करिष्यति  
०९,०२४।०३९द्*०१४४_०१	ततस् ते क्षत्रियाः सर्वे स्वधर्मेषु व्यवस्थिताः  
०९,०२४।०४०अ	ते क्षत्रियाः क्षतैर् गात्रैर् हतभूयिष्ठवाहनाः  
०९,०२४।०४०च्	शरैः सम्पीड्यमानाश् च नातिव्यक्तम् इवाब्रुवन्  
०९,०२४।०४१अ	इदं सर्वं बलं हन्मो येन स्म परिवारिताः  
०९,०२४।०४१च्	एते सर्वे गजान् हत्वा उपयान्ति स्म पाण्डवाः  
०९,०२४।०४२अ	श्रुत्वा तु वचनं तेषाम् अश्वत्थामा महाबलः  
०९,०२४।०४२च्	हित्वा पाञ्चालराजस्य तद् अनीकं दुरुत्सहम्  
०९,०२४।०४३अ	कृपश् च कृतवर्मा च प्रययुर् यत्र सौबलः  
०९,०२४।०४३च्	रथानीकं परित्यज्य शूराः सुदृढधन्विनः  
०९,०२४।०४४अ	ततस् तेषु प्रयातेषु धृष्टद्युम्नपुरोगमाः  
०९,०२४।०४४च्	आययुः पाण्डवा राजन् विनिघ्नन्तः स्म तावकान्  
०९,०२४।०४५अ	दृष्ट्वा तु तान् आपततः सम्प्रहृष्टान् महारथान्  
०९,०२४।०४५च्	पराक्रान्तांस् ततो वीरान् निराशाञ् जीविते तदा  
०९,०२४।०४५ए	विवर्णमुखभूयिष्ठम् अभवत् तावकं बलम्  
०९,०२४।०४६अ	परिक्षीणायुधान् दृष्ट्वा तान् अहं परिवारितान्  
०९,०२४।०४६च्	राजन् बलेन द्व्यङ्गेन त्यक्त्वा जीवितम् आत्मनः  
०९,०२४।०४७अ	आत्मनापञ्चमो ऽयुध्यं पाञ्चालस्य बलेन ह  
०९,०२४।०४७च्	तस्मिन् देशे व्यवस्थाप्य यत्र शारद्वतः स्थितः  
०९,०२४।०४८अ	सम्प्रयुद्धा वयं पञ्च किरीटिशरपीडिताः  
०९,०२४।०४८च्	धृष्टद्युम्नं महानीकं तत्र नो ऽभूद् रणो महान्  
०९,०२४।०४८ए	जितास् तेन वयं सर्वे व्यपयाम रणात् ततः  
०९,०२४।०४९अ	अथापश्यं सात्यकिं तम् उपायान्तं महारथम्  
०९,०२४।०४९च्	रथैश् चतुःशतैर् वीरो मां चाभ्यद्रवद् आहवे  
०९,०२४।०५०अ	धृष्टद्युम्नाद् अहं मुक्तः कथं चिच् छ्रान्तवाहनः  
०९,०२४।०५०च्	पतितो माधवानीकं दुष्कृती नरकं यथा  
०९,०२४।०५०ए	तत्र युद्धम् अभूद् घोरं मुहूर्तम् अतिदारुणम्  
०९,०२४।०५१अ	सात्यकिस् तु महाबाहुर् मम हत्वा परिच्छदम्  
०९,०२४।०५१च्	जीवग्राहम् अगृह्णान् मां मूर्छितं पतितं भुवि  
०९,०२४।०५१द्*०१४५_०१	सर्वे जयाय धावन्ति मया लब्धो ऽद्य सञ्जयः  
०९,०२४।०५१द्*०१४५_०२	इति ब्रुवाणः शैनेयो राजन् माम् अग्रहीत् तदा  
०९,०२४।०५२अ	ततो मुहूर्ताद् इव तद् गजानीकम् अवध्यत  
०९,०२४।०५२च्	गदया भीमसेनेन नाराचैर् अर्जुनेन च  
०९,०२४।०५३अ	प्रतिपिष्टैर् महानागैः समन्तात् पर्वतोपमैः  
०९,०२४।०५३च्	नातिप्रसिद्धेव गतिः पाण्डवानाम् अजायत  
०९,०२४।०५३द्*०१४६_०१	विनिर्ययौ रथेनैव श्वेताश्वः कृष्णसारथिः  
०९,०२४।०५४अ	रथमार्गांस् ततश् चक्रे भीमसेनो महाबलः  
०९,०२४।०५४च्	पाण्डवानां महाराज व्यपकर्षन् महागजान्  
०९,०२४।०५५अ	अश्वत्थामा कृपश् चैव कृतवर्मा च सात्वतः  
०९,०२४।०५५च्	अपश्यन्तो रथानीके दुर्योधनम् अरिन्दमम्  
०९,०२४।०५५ए	राजानं मृगयाम् आसुस् तव पुत्रं महारथम्  
०९,०२४।०५६अ	परित्यज्य च पाञ्चालं प्रयाता यत्र सौबलः  
०९,०२४।०५६च्	राज्ञो ऽदर्शनसंविग्ना वर्तमाने जनक्षये  
०९,०२५।००१	सञ्जय उवाच  
०९,०२५।००१अ	गजानीके हते तस्मिन् पाण्डुपुत्रेण भारत  
०९,०२५।००१च्	वध्यमाने बले चैव भीमसेनेन संयुगे  
०९,०२५।००२अ	चरन्तं च तथा दृष्ट्वा भीमसेनम् अरिन्दमम्  
०९,०२५।००२च्	दण्डहस्तं यथा क्रुद्धम् अन्तकं प्राणहारिणम्  
०९,०२५।००३अ	समेत्य समरे राजन् हतशेषाः सुतास् तव  
०९,०२५।००३च्	अदृश्यमाने कौरव्ये पुत्रे दुर्योधने तव  
०९,०२५।००३ए	सोदर्याः सहिता भूत्वा भीमसेनम् उपाद्रवन्  
०९,०२५।००३ड़्*०१४७_०१	श्रुतवान् सञ्जयश् चैव जयत्सेनः श्रुतान्तकः  
०९,०२५।००३ड़्*०१४७_०२	दुर्विमोचनकश् चैव तथा दुर्विषहो बली  
०९,०२५।००३ड़्*०१४८_०१	श्रुतवर्मा श्रुतर्वा च सुजातो दुर्विमोचनः  
०९,०२५।००४अ	दुर्मर्षणो महाराज जैत्रो भूरिबलो रविः  
०९,०२५।००४ब्*०१४९_०१	जयत्सेनः सुजातश् च तथा दुर्विषहो ऽरिहा  
०९,०२५।००४ब्*०१५०_०१	दुर्विमोचननामा च दुष्प्रधर्षस् तथैव च  
०९,०२५।००४ब्*०१५०_०२	श्रुतर्वा च महाबाहुः सर्वे युद्धविशारदाः  
०९,०२५।००४च्	इत्य् एते सहिता भूत्वा तव पुत्राः समन्ततः  
०९,०२५।००४ए	भीमसेनम् अभिद्रुत्य रुरुधुः सर्वतोदिशम्  
०९,०२५।००५अ	ततो भीमो महाराज स्वरथं पुनर् आस्थितः  
०९,०२५।००५च्	मुमोच निशितान् बाणान् पुत्राणां तव मर्मसु  
०९,०२५।००६अ	ते कीर्यमाणा भीमेन पुत्रास् तव महारणे  
०९,०२५।००६च्	भीमसेनम् अपासेधन् प्रवणाद् इव कुञ्जरम्  
०९,०२५।००६द्*०१५१_०१	भीमम् एव समाजघ्नुः स्मरन्तं पूर्वकिल्बिषम्  
०९,०२५।००७अ	ततः क्रुद्धो रणे भीमः शिरो दुर्मर्षणस्य ह  
०९,०२५।००७च्	क्षुरप्रेण प्रमथ्याशु पातयाम् आस भूतले  
०९,०२५।००८अ	ततो ऽपरेण भल्लेन सर्वावरणभेदिना  
०९,०२५।००८च्	श्रुतान्तम् अवधीद् भीमस् तव पुत्रं महारथः  
०९,०२५।००९अ	जयत्सेनं ततो विद्ध्वा नाराचेन हसन्न् इव  
०९,०२५।००९च्	पातयाम् आस कौरव्यं रथोपस्थाद् अरिन्दमः  
०९,०२५।००९ए	स पपात रथाद् राजन् भूमौ तूर्णं ममार च  
०९,०२५।०१०अ	श्रुतर्वा तु ततो भीमं क्रुद्धो विव्याध मारिष  
०९,०२५।०१०च्	शतेन गृध्रवाजानां शराणां नतपर्वणाम्  
०९,०२५।०११अ	ततः क्रुद्धो रणे भीमो जैत्रं भूरिबलं रविम्  
०९,०२५।०११च्	त्रीन् एतांस् त्रिभिर् आनर्छद् विषाग्निप्रतिमैः शरैः  
०९,०२५।०१२अ	ते हता न्यपतन् भूमौ स्यन्दनेभ्यो महारथाः  
०९,०२५।०१२च्	वसन्ते पुष्पशबला निकृत्ता इव किंशुकाः  
०९,०२५।०१३अ	ततो ऽपरेण तीक्ष्णेन नाराचेन परन्तपः  
०९,०२५।०१३च्	दुर्विमोचनम् आहत्य प्रेषयाम् आस मृत्यवे  
०९,०२५।०१४अ	स हतः प्रापतद् भूमौ स्वरथाद् रथिनां वरः  
०९,०२५।०१४च्	गिरेस् तु कूटजो भग्नो मारुतेनेव पादपः  
०९,०२५।०१५अ	दुष्प्रधर्षं ततश् चैव सुजातं च सुतौ तव  
०९,०२५।०१५च्	एकैकं न्यवधीत् सङ्ख्ये द्वाभ्यां द्वाभ्यां चमूमुखे  
०९,०२५।०१५ए	तौ शिलीमुखविद्धाङ्गौ पेततू रथसत्तमौ  
०९,०२५।०१६अ	ततो यतन्तम् अपरम् अभिवीक्ष्य सुतं तव  
०९,०२५।०१६च्	भल्लेन युधि विव्याध भीमो दुर्विषहं रणे  
०९,०२५।०१६ए	स पपात हतो वाहात् पश्यतां सर्वधन्विनाम्  
०९,०२५।०१७अ	दृष्ट्वा तु निहतान् भ्रातॄन् बहून् एकेन संयुगे  
०९,०२५।०१७च्	अमर्षवशम् आपन्नः श्रुतर्वा भीमम् अभ्ययात्  
०९,०२५।०१८अ	विक्षिपन् सुमहच् चापं कार्तस्वरविभूषितम्  
०९,०२५।०१८च्	विसृजन् सायकांश् चैव विषाग्निप्रतिमान् बहून्  
०९,०२५।०१९अ	स तु राजन् धनुश् छित्त्वा पाण्डवस्य महामृधे  
०९,०२५।०१९च्	अथैनं छिन्नधन्वानं विंशत्या समवाकिरत्  
०९,०२५।०२०अ	ततो ऽन्यद् धनुर् आदाय भीमसेनो महारथः  
०९,०२५।०२०च्	अवाकिरत् तव सुतं तिष्ठ तिष्ठेति चाब्रवीत्  
०९,०२५।०२१अ	महद् आसीत् तयोर् युद्धं चित्ररूपं भयानकम्  
०९,०२५।०२१च्	यादृशं समरे पूर्वं जम्भवासवयोर् अभूत्  
०९,०२५।०२२अ	तयोस् तत्र शरैर् मुक्तैर् यमदण्डनिभैः शुभैः  
०९,०२५।०२२अ*०१५२_०१	**** **** अवच्छन्ना धराभवत्  
०९,०२५।०२२च्	समाच्छन्ना धरा सर्वा खं च सर्वा दिशस् तथा  
०९,०२५।०२३अ	ततः श्रुतर्वा सङ्क्रुद्धो धनुर् आयम्य सायकैः  
०९,०२५।०२३च्	भीमसेनं रणे राजन् बाह्वोर् उरसि चार्पयत्  
०९,०२५।०२४अ	सो ऽतिविद्धो महाराज तव पुत्रेण धन्विना  
०९,०२५।०२४च्	भीमः सञ्चुक्षुभे क्रुद्धः पर्वणीव महोदधिः  
०९,०२५।०२५अ	ततो भीमो रुषाविष्टः पुत्रस्य तव मारिष  
०९,०२५।०२५च्	सारथिं चतुरश् चाश्वान् बाणैर् निन्ये यमक्षयम्  
०९,०२५।०२६अ	विरथं तं समालक्ष्य विशिखैर् लोमवाहिभिः  
०९,०२५।०२६च्	अवाकिरद् अमेयात्मा दर्शयन् पाणिलाघवम्  
०९,०२५।०२७अ	श्रुतर्वा विरथो राजन्न् आददे खड्गचर्मणी  
०९,०२५।०२७च्	अथास्याददतः खड्गं शतचन्द्रं च भानुमत्  
०९,०२५।०२७ए	क्षुरप्रेण शिरः कायात् पातयाम् आस पाण्डवः  
०९,०२५।०२८अ	छिन्नोत्तमाङ्गस्य ततः क्षुरप्रेण महात्मनः  
०९,०२५।०२८च्	पपात कायः स रथाद् वसुधाम् अनुनादयन्  
०९,०२५।०२९अ	तस्मिन् निपतिते वीरे तावका भयमोहिताः  
०९,०२५।०२९च्	अभ्यद्रवन्त सङ्ग्रामे भीमसेनं युयुत्सवः  
०९,०२५।०३०अ	तान् आपतत एवाशु हतशेषाद् बलार्णवात्  
०९,०२५।०३०च्	दंशितः प्रतिजग्राह भीमसेनः प्रतापवान्  
०९,०२५।०३०ए	ते तु तं वै समासाद्य परिवव्रुः समन्ततः  
०९,०२५।०३१अ	ततस् तु संवृतो भीमस् तावकैर् निशितैः शरैः  
०९,०२५।०३१च्	पीडयाम् आस तान् सर्वान् सहस्राक्ष इवासुरान्  
०९,०२५।०३२अ	ततः पञ्चशतान् हत्वा सवरूथान् महारथान्  
०९,०२५।०३२च्	जघान कुञ्जरानीकं पुनः सप्तशतं युधि  
०९,०२५।०३३अ	हत्वा दश सहस्राणि पत्तीनां परमेषुभिः  
०९,०२५।०३३च्	वाजिनां च शतान्य् अष्टौ पाण्डवः स्म विराजते  
०९,०२५।०३४अ	भीमसेनस् तु कौन्तेयो हत्वा युद्धे सुतांस् तव  
०९,०२५।०३४च्	मेने कृतार्थम् आत्मानं सफलं जन्म च प्रभो  
०९,०२५।०३५अ	तं तथा युध्यमानं च विनिघ्नन्तं च तावकान्  
०९,०२५।०३५च्	ईक्षितुं नोत्सहन्ते स्म तव सैन्यानि भारत  
०९,०२५।०३६अ	विद्राव्य तु कुरून् सर्वांस् तांश् च हत्वा पदानुगान्  
०९,०२५।०३६च्	दोर्भ्यां शब्दं ततश् चक्रे त्रासयानो महाद्विपान्  
०९,०२५।०३७अ	हतभूयिष्ठयोधा तु तव सेना विशां पते  
०९,०२५।०३७च्	किञ्चिच्छेषा महाराज कृपणा समपद्यत  
०९,०२६।००१	सञ्जय उवाच  
०९,०२६।००१अ	दुर्योधनो महाराज सुदर्शश् चापि ते सुतः  
०९,०२६।००१च्	हतशेषौ तदा सङ्ख्ये वाजिमध्ये व्यवस्थितौ  
०९,०२६।००२अ	ततो दुर्योधनं दृष्ट्वा वाजिमध्ये व्यवस्थितम्  
०९,०२६।००२च्	उवाच देवकीपुत्रः कुन्तीपुत्रं धनञ्जयम्  
०९,०२६।००३अ	शत्रवो हतभूयिष्ठा ज्ञातयः परिपालिताः  
०९,०२६।००३च्	गृहीत्वा सञ्जयं चासौ निवृत्तः शिनिपुङ्गवः  
०९,०२६।००४अ	परिश्रान्तश् च नकुलः सहदेवश् च भारत  
०९,०२६।००४च्	योधयित्वा रणे पापान् धार्तराष्ट्रपदानुगान्  
०९,०२६।००५अ	सुयोधनम् अभित्यज्य त्रय एते व्यवस्थिताः  
०९,०२६।००५च्	कृपश् च कृतवर्मा च द्रौणिश् चैव महारथः  
०९,०२६।००६अ	असौ तिष्ठति पाञ्चाल्यः श्रिया परमया युतः  
०९,०२६।००६च्	दुर्योधनबलं हत्वा सह सर्वैः प्रभद्रकैः  
०९,०२६।००७अ	असौ दुर्योधनः पार्थ वाजिमध्ये व्यवस्थितः  
०९,०२६।००७च्	छत्रेण ध्रियमाणेन प्रेक्षमाणो मुहुर् मुहुः  
०९,०२६।००८अ	प्रतिव्यूह्य बलं सर्वं रणमध्ये व्यवस्थितः  
०९,०२६।००८च्	एनं हत्वा शितैर् बाणैः कृतकृत्यो भविष्यसि  
०९,०२६।००९अ	गजानीकं हतं दृष्ट्वा त्वां च प्राप्तम् अरिन्दम  
०९,०२६।००९च्	यावन् न विद्रवन्त्य् एते तावज् जहि सुयोधनम्  
०९,०२६।०१०अ	यातु कश् चित् तु पाञ्चाल्यं क्षिप्रम् आगम्यताम् इति  
०९,०२६।०१०च्	परिश्रान्तबलस् तात नैष मुच्येत किल्बिषी  
०९,०२६।०११अ	तव हत्वा बलं सर्वं सङ्ग्रामे धृतराष्ट्रजः  
०९,०२६।०११च्	जितान् पाण्डुसुतान् मत्वा रूपं धारयते महत्  
०९,०२६।०११द्*०१५३_०१	यथा दैत्यचमूं हत्वा पुरा शक्रो महाबलः  
०९,०२६।०१२अ	निहतं स्वबलं दृष्ट्वा पीडितं चापि पाण्डवैः  
०९,०२६।०१२च्	ध्रुवम् एष्यति सङ्ग्रामे वधायैवात्मनो नृपः  
०९,०२६।०१३अ	एवम् उक्तः फल्गुनस् तु कृष्णं वचनम् अब्रवीत्  
०९,०२६।०१३च्	धृतराष्ट्रसुताः सर्वे हता भीमेन मानद  
०९,०२६।०१३ए	याव् एताव् आस्थितौ कृष्ण ताव् अद्य न भविष्यतः  
०९,०२६।०१४अ	हतो भीष्मो हतो द्रोणः कर्णो वैकर्तनो हतः  
०९,०२६।०१४च्	मद्रराजो हतः शल्यो हतः कृष्ण जयद्रथः  
०९,०२६।०१५अ	हयाः पञ्चशताः शिष्टाः शकुनेः सौबलस्य च  
०९,०२६।०१५च्	रथानां तु शते शिष्टे द्वे एव तु जनार्दन  
०९,०२६।०१५ए	दन्तिनां च शतं साग्रं त्रिसाहस्राः पदातयः  
०९,०२६।०१६अ	अश्वत्थामा कृपश् चैव त्रिगर्ताधिपतिस् तथा  
०९,०२६।०१६च्	उलूकः शकुनिश् चैव कृतवर्मा च सात्वतः  
०९,०२६।०१७अ	एतद् बलम् अभूच् छेषं धार्तराष्ट्रस्य माधव  
०९,०२६।०१७च्	मोक्षो न नूनं कालाद् धि विद्यते भुवि कस्य चित्  
०९,०२६।०१८अ	तथा विनिहते सैन्ये पश्य दुर्योधनं स्थितम्  
०९,०२६।०१८च्	अद्याह्ना हि महाराजो हतामित्रो भविष्यति  
०९,०२६।०१९अ	न हि मे मोक्ष्यते कश् चित् परेषाम् इति चिन्तये  
०९,०२६।०१९च्	ये त्व् अद्य समरं कृष्ण न हास्यन्ति रणोत्कटाः  
०९,०२६।०१९ए	तान् वै सर्वान् हनिष्यामि यद्य् अपि स्युर् अमानुषाः  
०९,०२६।०२०अ	अद्य युद्धे सुसङ्क्रुद्धो दीर्घं राज्ञः प्रजागरम्  
०९,०२६।०२०च्	अपनेष्यामि गान्धारं पातयित्वा शितैः शरैः  
०९,०२६।०२१अ	निकृत्या वै दुराचारो यानि रत्नानि सौबलः  
०९,०२६।०२१च्	सभायाम् अहरद् द्यूते पुनस् तान्य् आहराम्य् अहम्  
०९,०२६।०२२अ	अद्य ता अपि वेत्स्यन्ति सर्वा नागपुरस्त्रियः  
०९,०२६।०२२च्	श्रुत्वा पतींश् च पुत्रांश् च पाण्डवैर् निहतान् युधि  
०९,०२६।०२३अ	समाप्तम् अद्य वै कर्म सर्वं कृष्ण भविष्यति  
०९,०२६।०२३च्	अद्य दुर्योधनो दीप्तां श्रियं प्राणांश् च त्यक्ष्यति  
०९,०२६।०२४अ	नापयाति भयात् कृष्ण सङ्ग्रामाद् यदि चेन् मम  
०९,०२६।०२४च्	निहतं विद्धि वार्ष्णेय धार्तराष्ट्रं सुबालिशम्  
०९,०२६।०२५अ	मम ह्य् एतद् अशक्तं वै वाजिवृन्दम् अरिन्दम  
०९,०२६।०२५च्	सोढुं ज्यातलनिर्घोषं याहि यावन् निहन्म्य् अहम्  
०९,०२६।०२६अ	एवम् उक्तस् तु दाशार्हः पाण्डवेन यशस्विना  
०९,०२६।०२६च्	अचोदयद् धयान् राजन् दुर्योधनबलं प्रति  
०९,०२६।०२७अ	तद् अनीकम् अभिप्रेक्ष्य त्रयः सज्जा महारथाः  
०९,०२६।०२७च्	भीमसेनो ऽर्जुनश् चैव सहदेवश् च मारिष  
०९,०२६।०२७ए	प्रययुः सिंहनादेन दुर्योधनजिघांसया  
०९,०२६।०२८अ	तान् प्रेक्ष्य सहितान् सर्वाञ् जवेनोद्यतकार्मुकान्  
०९,०२६।०२८च्	सौबलो ऽभ्यद्रवद् युद्धे पाण्डवान् आततायिनः  
०९,०२६।०२९अ	सुदर्शनस् तव सुतो भीमसेनं समभ्ययात्  
०९,०२६।०२९च्	सुशर्मा शकुनिश् चैव युयुधाते किरीटिना  
०९,०२६।०२९ए	सहदेवं तव सुतो हयपृष्ठगतो ऽभ्ययात्  
०९,०२६।०३०अ	ततो ह्य् अयत्नतः क्षिप्रं तव पुत्रो जनाधिप  
०९,०२६।०३०च्	प्रासेन सहदेवस्य शिरसि प्राहरद् भृशम्  
०९,०२६।०३१अ	सोपाविशद् रथोपस्थे तव पुत्रेण ताडितः  
०९,०२६।०३१च्	रुधिराप्लुतसर्वाङ्ग आशीविष इव श्वसन्  
०९,०२६।०३२अ	प्रतिलभ्य ततः सञ्ज्ञां सहदेवो विशां पते  
०९,०२६।०३२च्	दुर्योधनं शरैस् तीक्ष्णैः सङ्क्रुद्धः समवाकिरत्  
०९,०२६।०३३अ	पार्थो ऽपि युधि विक्रम्य कुन्तीपुत्रो धनञ्जयः  
०९,०२६।०३३च्	शूराणाम् अश्वपृष्ठेभ्यः शिरांसि निचकर्त ह  
०९,०२६।०३४अ	तद् अनीकं तदा पार्थो व्यधमद् बहुभिः शरैः  
०९,०२६।०३४च्	पातयित्वा हयान् सर्वांस् त्रिगर्तानां रथान् ययौ  
०९,०२६।०३५अ	ततस् ते सहिता भूत्वा त्रिगर्तानां महारथाः  
०९,०२६।०३५च्	अर्जुनं वासुदेवं च शरवर्षैर् अवाकिरन्  
०९,०२६।०३६अ	सत्यकर्माणम् आक्षिप्य क्षुरप्रेण महायशाः  
०९,०२६।०३६च्	ततो ऽस्य स्यन्दनस्येषां चिच्छिदे पाण्डुनन्दनः  
०९,०२६।०३७अ	शिलाशितेन च विभो क्षुरप्रेण महायशाः  
०९,०२६।०३७च्	शिरश् चिच्छेद प्रहसंस् तप्तकुण्डलभूषणम्  
०९,०२६।०३७द्*०१५४_०१	हाहाकारस् ततो जातो हते वीरे सुशर्मणि  
०९,०२६।०३७द्*०१५४_०२	तावकानां बलौघानां राजन् दुर्मन्त्रितात् तव  
०९,०२६।०३८अ	सत्येषुम् अथ चादत्त योधानां मिषतां ततः  
०९,०२६।०३८च्	यथा सिंहो वने राजन् मृगं परिबुभुक्षितः  
०९,०२६।०३९अ	तं निहत्य ततः पार्थः सुशर्माणं त्रिभिः शरैः  
०९,०२६।०३९च्	विद्ध्वा तान् अहनत् सर्वान् रथान् रुक्मविभूषितान्  
०९,०२६।०४०अ	ततस् तु प्रत्वरन् पार्थो दीर्घकालं सुसम्भृतम्  
०९,०२६।०४०च्	मुञ्चन् क्रोधविषं तीक्ष्णं प्रस्थलाधिपतिं प्रति  
०९,०२६।०४१अ	तम् अर्जुनः पृषत्कानां शतेन भरतर्षभ  
०९,०२६।०४१च्	पूरयित्वा ततो वाहान् न्यहनत् तस्य धन्विनः  
०९,०२६।०४२अ	ततः शरं समादाय यमदण्डोपमं शितम्  
०९,०२६।०४२च्	सुशर्माणं समुद्दिश्य चिक्षेपाशु हसन्न् इव  
०९,०२६।०४३अ	स शरः प्रेषितस् तेन क्रोधदीप्तेन धन्विना  
०९,०२६।०४३च्	सुशर्माणं समासाद्य बिभेद हृदयं रणे  
०९,०२६।०४४अ	स गतासुर् महाराज पपात धरणीतले  
०९,०२६।०४४च्	नन्दयन् पाण्डवान् सर्वान् व्यथयंश् चापि तावकान्  
०९,०२६।०४५अ	सुशर्माणं रणे हत्वा पुत्रान् अस्य महारथान्  
०९,०२६।०४५च्	सप्त चाष्टौ च त्रिंशच् च सायकैर् अनयत् क्षयम्  
०९,०२६।०४६अ	ततो ऽस्य निशितैर् बाणैः सर्वान् हत्वा पदानुगान्  
०९,०२६।०४६च्	अभ्यगाद् भारतीं सेनां हतशेषां महारथः  
०९,०२६।०४७अ	भीमस् तु समरे क्रुद्धः पुत्रं तव जनाधिप  
०९,०२६।०४७च्	सुदर्शनम् अदृश्यं तं शरैश् चक्रे हसन्न् इव  
०९,०२६।०४८अ	ततो ऽस्य प्रहसन् क्रुद्धः शिरः कायाद् अपाहरत्  
०९,०२६।०४८च्	क्षुरप्रेण सुतीक्ष्णेन स हतः प्रापतद् भुवि  
०९,०२६।०४९अ	तस्मिंस् तु निहते वीरे ततस् तस्य पदानुगाः  
०९,०२६।०४९अ*०१५५_०१	**** **** तद् अनीकवनं महत्  
०९,०२६।०४९अ*०१५५_०२	अदहद् भीमसेनस् तु हेलया बाणवह्निना  
०९,०२६।०४९च्	परिवव्रू रणे भीमं किरन्तो विशिखाञ् शितान्  
०९,०२६।०५०अ	ततस् तु निशितैर् बाणैस् तद् अनीकं वृकोदरः  
०९,०२६।०५०च्	इन्द्राशनिसमस्पर्शैः समन्तात् पर्यवाकिरत्  
०९,०२६।०५०ए	ततः क्षणेन तद् भीमो न्यहनद् भरतर्षभ  
०९,०२६।०५१अ	तेषु तूत्साद्यमानेषु सेनाध्यक्षा महाबलाः  
०९,०२६।०५१च्	भीमसेनं समासाद्य ततो ऽयुध्यन्त भारत  
०९,०२६।०५१ए	तांस् तु सर्वाञ् शरैर् घोरैर् अवाकिरत पाण्डवः  
०९,०२६।०५२अ	तथैव तावका राजन् पाण्डवेयान् महारथान्  
०९,०२६।०५२च्	शरवर्षेण महता समन्तात् पर्यवारयन्  
०९,०२६।०५३अ	व्याकुलं तद् अभूत् सर्वं पाण्डवानां परैः सह  
०९,०२६।०५३च्	तावकानां च समरे पाण्डवेयैर् युयुत्सताम्  
०९,०२६।०५४अ	तत्र योधास् तदा पेतुः परस्परसमाहताः  
०९,०२६।०५४च्	उभयोः सेनयो राजन् संशोचन्तः स्म बान्धवान्  
०९,०२७।००१	सञ्जय उवाच  
०९,०२७।००१अ	तस्मिन् प्रवृत्ते सङ्ग्रामे नरवाजिगजक्षये  
०९,०२७।००१च्	शकुनिः सौबलो राजन् सहदेवं समभ्ययात्  
०९,०२७।००२अ	ततो ऽस्यापततस् तूर्णं सहदेवः प्रतापवान्  
०९,०२७।००२च्	शरौघान् प्रेषयाम् आस पतङ्गान् इव शीघ्रगान्  
०९,०२७।००२ए	उलूकश् च रणे भीमं विव्याध दशभिः शरैः  
०९,०२७।००३अ	शकुनिस् तु महाराज भीमं विद्ध्वा त्रिभिः शरैः  
०९,०२७।००३च्	सायकानां नवत्या वै सहदेवम् अवाकिरत्  
०९,०२७।००४अ	ते शूराः समरे राजन् समासाद्य परस्परम्  
०९,०२७।००४च्	विव्यधुर् निशितैर् बाणैः कङ्कबर्हिणवाजितैः  
०९,०२७।००४ए	स्वर्णपुङ्खैः शिलाधौतैर् आ कर्णात् प्रहितैः शरैः  
०९,०२७।००५अ	तेषां चापभुजोत्सृष्टा शरवृष्टिर् विशां पते  
०९,०२७।००५च्	आच्छादयद् दिशः सर्वा धाराभिर् इव तोयदः  
०९,०२७।००६अ	ततः क्रुद्धो रणे भीमः सहदेवश् च भारत  
०९,०२७।००६च्	चेरतुः कदनं सङ्ख्ये कुर्वन्तौ सुमहाबलौ  
०९,०२७।००७अ	ताभ्यां शरशतैश् छन्नं तद् बलं तव भारत  
०९,०२७।००७च्	अन्धकारम् इवाकाशम् अभवत् तत्र तत्र ह  
०९,०२७।००८अ	अश्वैर् विपरिधावद्भिः शरच्छन्नैर् विशां पते  
०९,०२७।००८च्	तत्र तत्र कृतो मार्गो विकर्षद्भिर् हतान् बहून्  
०९,०२७।००९अ	निहतानां हयानां च सहैव हययोधिभिः  
०९,०२७।००९च्	वर्मभिर् विनिकृत्तैश् च प्रासैश् छिन्नैश् च मारिष  
०९,०२७।००९द्*०१५६_०१	ऋष्टिभिः शक्तिभिश् चैव तोमरैश् च परन्तप  
०९,०२७।००९ए	सञ्छन्ना पृथिवी जज्ञे कुसुमैः शबला इव  
०९,०२७।०१०अ	योधास् तत्र महाराज समासाद्य परस्परम्  
०९,०२७।०१०च्	व्यचरन्त रणे क्रुद्धा विनिघ्नन्तः परस्परम्  
०९,०२७।०११अ	उद्वृत्तनयनै रोषात् सन्दष्टौष्ठपुटैर् मुखैः  
०९,०२७।०११च्	सकुण्डलैर् मही छन्ना पद्मकिञ्जल्कसन्निभैः  
०९,०२७।०१२अ	भुजैश् छिन्नैर् महाराज नागराजकरोपमैः  
०९,०२७।०१२च्	साङ्गदैः सतनुत्रैश् च सासिप्रासपरश्वधैः  
०९,०२७।०१३अ	कबन्धैर् उत्थितैश् छिन्नैर् नृत्यद्भिश् चापरैर् युधि  
०९,०२७।०१३च्	क्रव्यादगणसङ्कीर्णा घोराभूत् पृथिवी विभो  
०९,०२७।०१४अ	अल्पावशिष्टे सैन्ये तु कौरवेयान् महाहवे  
०९,०२७।०१४च्	प्रहृष्टाः पाण्डवा भूत्वा निन्यिरे यमसादनम्  
०९,०२७।०१५अ	एतस्मिन्न् अन्तरे शूरः सौबलेयः प्रतापवान्  
०९,०२७।०१५च्	प्रासेन सहदेवस्य शिरसि प्राहरद् भृशम्  
०९,०२७।०१५ए	स विह्वलो महाराज रथोपस्थ उपाविशत्  
०९,०२७।०१६अ	सहदेवं तथा दृष्ट्वा भीमसेनः प्रतापवान्  
०९,०२७।०१६च्	सर्वसैन्यानि सङ्क्रुद्धो वारयाम् आस भारत  
०९,०२७।०१७अ	निर्बिभेद च नाराचैः शतशो ऽथ सहस्रशः  
०९,०२७।०१७च्	विनिर्भिद्याकरोच् चैव सिंहनादम् अरिन्दम  
०९,०२७।०१८अ	तेन शब्देन वित्रस्ताः सर्वे सहयवारणाः  
०९,०२७।०१८च्	प्राद्रवन् सहसा भीताः शकुनेश् च पदानुगाः  
०९,०२७।०१९अ	प्रभग्नान् अथ तान् दृष्ट्वा राजा दुर्योधनो ऽब्रवीत्  
०९,०२७।०१९च्	निवर्तध्वम् अधर्मज्ञा युध्यध्वं किं सृतेन वः  
०९,०२७।०२०अ	इह कीर्तिं समाधाय प्रेत्य लोकान् समश्नुते  
०९,०२७।०२०च्	प्राणाञ् जहाति यो वीरो युधि पृष्ठम् अदर्शयन्  
०९,०२७।०२०द्*०१५७_०१	शूलियास[पाश?]म् अतिक्रम्य शक्रलोकं समश्नुते  
०९,०२७।०२१अ	एवम् उक्तास् तु ते राज्ञा सौबलस्य पदानुगाः  
०९,०२७।०२१च्	पाण्डवान् अभ्यवर्तन्त मृत्युं कृत्वा निवर्तनम्  
०९,०२७।०२२अ	द्रवद्भिस् तत्र राजेन्द्र कृतः शब्दो ऽतिदारुणः  
०९,०२७।०२२च्	क्षुब्धसागरसङ्काशः क्षुभितः सर्वतो ऽभवत्  
०९,०२७।०२३अ	तांस् तदापततो दृष्ट्वा सौबलस्य पदानुगान्  
०९,०२७।०२३च्	प्रत्युद्ययुर् महाराज पाण्डवा विजये वृताः  
०९,०२७।०२४अ	प्रत्याश्वस्य च दुर्धर्षः सहदेवो विशां पते  
०९,०२७।०२४च्	शकुनिं दशभिर् विद्ध्वा हयांश् चास्य त्रिभिः शरैः  
०९,०२७।०२४ए	धनुश् चिच्छेद च शरैः सौबलस्य हसन्न् इव  
०९,०२७।०२५अ	अथान्यद् धनुर् आदाय शकुनिर् युद्धदुर्मदः  
०९,०२७।०२५ब्*०१५८_०१	सहदेवं चाभ्यवर्षच् छरैः सन्नतपर्वभिः  
०९,०२७।०२५ब्*०१५८_०२	उलूकश् च ततो राजन् क्रोधेन महता युतः  
०९,०२७।०२५च्	विव्याध नकुलं षष्ट्या भीमसेनं च सप्तभिः  
०९,०२७।०२६अ	उलूको ऽपि महाराज भीमं विव्याध सप्तभिः  
०९,०२७।०२६च्	सहदेवं च सप्तत्या परीप्सन् पितरं रणे  
०९,०२७।०२७अ	तं भीमसेनः समरे विव्याध निशितैः शरैः  
०९,०२७।०२७च्	शकुनिं च चतुःषष्ट्या पार्श्वस्थांश् च त्रिभिस् त्रिभिः  
०९,०२७।०२८अ	ते हन्यमाना भीमेन नाराचैस् तैलपायितैः  
०९,०२७।०२८ब्*०१५९_०१	प्रदुद्रुवुर् महाराज भीमसेनभयार्दिताः  
०९,०२७।०२८ब्*०१५९_०२	उलूकस् तु ततः क्रुद्धो धनुर् उद्यम्य मारिष  
०९,०२७।०२८ब्*०१६०_०१	गतोत्साहा महाराज दुद्रुवुर् भयपीडिताः  
०९,०२७।०२८ब्*०१६०_०२	उलूकस् तु शितैर् बाणैः सहदेवम् अविध्यत  
०९,०२७।०२८च्	सहदेवं रणे क्रुद्धाश् छादयञ् शरवृष्टिभिः  
०९,०२७।०२८ए	पर्वतं वारिधाराभिः सविद्युत इवाम्बुदाः  
०९,०२७।०२९अ	ततो ऽस्यापततः शूरः सहदेवः प्रतापवान्  
०९,०२७।०२९च्	उलूकस्य महाराज भल्लेनापाहरच् छिरः  
०९,०२७।०३०अ	स जगाम रथाद् भूमिं सहदेवेन पातितः  
०९,०२७।०३०च्	रुधिराप्लुतसर्वाङ्गो नन्दयन् पाण्डवान् युधि  
०९,०२७।०३१अ	पुत्रं तु निहतं दृष्ट्वा शकुनिस् तत्र भारत  
०९,०२७।०३१च्	साश्रुकण्ठो विनिःश्वस्य क्षत्तुर् वाक्यम् अनुस्मरन्  
०९,०२७।०३२अ	चिन्तयित्वा मुहूर्तं स बाष्पपूर्णेक्षणः श्वसन्  
०९,०२७।०३२च्	सहदेवं समासाद्य त्रिभिर् विव्याध सायकैः  
०९,०२७।०३३अ	तान् अपास्य शरान् मुक्ताञ् शरसङ्घैः प्रतापवान्  
०९,०२७।०३३च्	सहदेवो महाराज धनुश् चिच्छेद संयुगे  
०९,०२७।०३४अ	छिन्ने धनुषि राजेन्द्र शकुनिः सौबलस् तदा  
०९,०२७।०३४च्	प्रगृह्य विपुलं खड्गं सहदेवाय प्राहिणोत्  
०९,०२७।०३५अ	तम् आपतन्तं सहसा घोररूपं विशां पते  
०९,०२७।०३५च्	द्विधा चिच्छेद समरे सौबलस्य हसन्न् इव  
०९,०२७।०३६अ	असिं दृष्ट्वा द्विधा छिन्नं प्रगृह्य महतीं गदाम्  
०९,०२७।०३६च्	प्राहिणोत् सहदेवाय सा मोघा न्यपतद् भुवि  
०९,०२७।०३६द्*०१६१_०१	ततो गान्धारनृपतिः कृतप्रतिचिकीर्षया  
०९,०२७।०३७अ	ततः शक्तिं महाघोरां कालरात्रिम् इवोद्यताम्  
०९,०२७।०३७च्	प्रेषयाम् आस सङ्क्रुद्धः पाण्डवं प्रति सौबलः  
०९,०२७।०३८अ	ताम् आपतन्तीं सहसा शरैः काञ्चनभूषणैः  
०९,०२७।०३८च्	त्रिधा चिच्छेद समरे सहदेवो हसन्न् इव  
०९,०२७।०३९अ	सा पपात त्रिधा छिन्ना भूमौ कनकभूषणा  
०९,०२७।०३९च्	शीर्यमाणा यथा दीप्ता गगनाद् वै शतह्रदा  
०९,०२७।०४०अ	शक्तिं विनिहतां दृष्ट्वा सौबलं च भयार्दितम्  
०९,०२७।०४०च्	दुद्रुवुस् तावकाः सर्वे भये जाते ससौबलाः  
०९,०२७।०४१अ	अथोत्क्रुष्टं महद् ध्य् आसीत् पाण्डवैर् जितकाशिभिः  
०९,०२७।०४१च्	धार्तराष्ट्रास् ततः सर्वे प्रायशो विमुखाभवन्  
०९,०२७।०४२अ	तान् वै विमनसो दृष्ट्वा माद्रीपुत्रः प्रतापवान्  
०९,०२७।०४२च्	शरैर् अनेकसाहस्रैर् वारयाम् आस संयुगे  
०९,०२७।०४३अ	ततो गान्धारकैर् गुप्तं पृष्ठैर् अश्वैर् जये धृतम्  
०९,०२७।०४३च्	आससाद रणे यान्तं सहदेवो ऽथ सौबलम्  
०९,०२७।०४४अ	स्वम् अंशम् अवशिष्टं स संस्मृत्य शकुनिं नृप  
०९,०२७।०४४च्	रथेन काञ्चनाङ्गेन सहदेवः समभ्ययात्  
०९,०२७।०४४ए	अधिज्यं बलवत् कृत्वा व्याक्षिपन् सुमहद् धनुः  
०९,०२७।०४५अ	स सौबलम् अभिद्रुत्य गृध्रपत्रैः शिलाशितैः  
०९,०२७।०४५च्	भृशम् अभ्यहनत् क्रुद्धस् तोत्त्रैर् इव महाद्विपम्  
०९,०२७।०४६अ	उवाच चैनं मेधावी निगृह्य स्मारयन्न् इव  
०९,०२७।०४६च्	क्षत्रधर्मे स्थितो भूत्वा युध्यस्व पुरुषो भव  
०९,०२७।०४७अ	यत् तदा हृष्यसे मूढ ग्लहन्न् अक्षैः सभातले  
०९,०२७।०४७ब्*०१६२_०१	सभामध्ये विजित्या कूटद्यूतेन यद् भवान्  
०९,०२७।०४७च्	फलम् अद्य प्रपद्यस्व कर्मणस् तस्य दुर्मते  
०९,०२७।०४८अ	निहतास् ते दुरात्मानो ये ऽस्मान् अवहसन् पुरा  
०९,०२७।०४८च्	दुर्योधनः कुलाङ्गारः शिष्टस् त्वं तस्य मातुलः  
०९,०२७।०४९अ	अद्य ते विहनिष्यामि क्षुरेणोन्मथितं शिरः  
०९,०२७।०४९च्	वृक्षात् फलम् इवोद्धृत्य लगुडेन प्रमाथिना  
०९,०२७।०५०अ	एवम् उक्त्वा महाराज सहदेवो महाबलः  
०९,०२७।०५०च्	सङ्क्रुद्धो नरशार्दूलो वेगेनाभिजगाम ह  
०९,०२७।०५१अ	अभिगम्य तु दुर्धर्षः सहदेवो युधां पतिः  
०९,०२७।०५१च्	विकृष्य बलवच् चापं क्रोधेन प्रहसन्न् इव  
०९,०२७।०५२अ	शकुनिं दशभिर् विद्ध्वा चतुर्भिश् चास्य वाजिनः  
०९,०२७।०५२च्	छत्रं ध्वजं धनुश् चास्य छित्त्वा सिंह इवानदत्  
०९,०२७।०५३अ	छिन्नध्वजधनुश्छत्रः सहदेवेन सौबलः  
०९,०२७।०५३च्	ततो विद्धश् च बहुभिः सर्वमर्मसु सायकैः  
०९,०२७।०५४अ	ततो भूयो महाराज सहदेवः प्रतापवान्  
०९,०२७।०५४च्	शकुनेः प्रेषयाम् आस शरवृष्टिं दुरासदाम्  
०९,०२७।०५५अ	ततस् तु क्रुद्धः सुबलस्य पुत्रो; माद्रीसुतं सहदेवं विमर्दे  
०९,०२७।०५५च्	प्रासेन जाम्बूनदभूषणेन; जिघांसुर् एको ऽभिपपात शीघ्रम्  
०९,०२७।०५६अ	माद्रीसुतस् तस्य समुद्यतं तं; प्रासं सुवृत्तौ च भुजौ रणाग्रे  
०९,०२७।०५६च्	भल्लैस् त्रिभिर् युगपत् सञ्चकर्त; ननाद चोच्चैस् तरसाजिमध्ये  
०९,०२७।०५७अ	तस्याशुकारी सुसमाहितेन; सुवर्णपुङ्खेन दृढायसेन  
०९,०२७।०५७ब्*०१६३_०१	तथैव वेगात् सुदृढायुधेन  
०९,०२७।०५७च्	भल्लेन सर्वावरणातिगेन; शिरः शरीरात् प्रममाथ भूयः  
०९,०२७।०५७द्*०१६४_०१	तस्योत्तमाङ्गं च भुजौ सुवृत्तौ  
०९,०२७।०५७द्*०१६४_०२	शक्तिश् च पूर्वं निपपात भूमौ  
०९,०२७।०५७द्*०१६४_०३	पश्चात् कबन्धं रुधिरावसिक्तं  
०९,०२७।०५७द्*०१६४_०४	विस्पन्दमानं निपपात घोरम्  
०९,०२७।०५७द्*०१६५_०१	रथोत्तमात् पार्थिवपार्थिवस्य  
०९,०२७।०५७द्*०१६६_०१	सुवर्णरत्नोत्तमभूषितं च  
०९,०२७।०५७द्*०१६६_०२	स सिंहनादं व्यनदन् महात्मा  
०९,०२७।०५७द्*०१६६_०३	निहत्य पापं सुबलस्य पुत्रं  
०९,०२७।०५७द्*०१६६_०४	स नैरृतीम् एव दिशं महात्मा  
०९,०२७।०५७द्*०१६६_०५	सुवर्णपुङ्खैर् इषुभिः पतन्तं  
०९,०२७।०५७द्*०१६७_०१	प्रावोदयद् भूमिपतेर् महात्मा  
०९,०२७।०५८अ	शरेण कार्तस्वरभूषितेन; दिवाकराभेन सुसंशितेन  
०९,०२७।०५८च्	हृतोत्तमाङ्गो युधि पाण्डवेन; पपात भूमौ सुबलस्य पुत्रः  
०९,०२७।०५९अ	स तच्छिरो वेगवता शरेण; सुवर्णपुङ्खेन शिलाशितेन  
०९,०२७।०५९च्	प्रावेरयत् कुपितः पाण्डुपुत्रो; यत् तत् कुरूणाम् अनयस्य मूलम्  
०९,०२७।०६०अ	हृतोत्तमाङ्गं शकुनिं समीक्ष्य; भूमौ शयानं रुधिरार्द्रगात्रम्  
०९,०२७।०६०च्	योधास् त्वदीया भयनष्टसत्त्वा; दिशः प्रजग्मुः प्रगृहीतशस्त्राः  
०९,०२७।०६०द्*०१६८_०१	माद्रीसुतं ते सहसाभिपेतुर्  
०९,०२७।०६०द्*०१६८_०२	गान्धारयोधाः प्रगृहीतशस्त्राः  
०९,०२७।०६१अ	विप्रद्रुताः शुष्कमुखा विसञ्ज्ञा; गाण्डीवघोषेण समाहताश् च  
०९,०२७।०६१च्	भयार्दिता भग्नरथाश्वनागाः; पदातयश् चैव सधार्तराष्ट्राः  
०९,०२७।०६१द्*०१६९_०१	शेकुर् न योद्धुं तरसाजिमध्ये  
०९,०२७।०६२अ	ततो रथाच् छकुनिं पातयित्वा; मुदान्विता भारत पाण्डवेयाः  
०९,०२७।०६२च्	शङ्खान् प्रदध्मुः समरे प्रहृष्टाः; सकेशवाः सैनिकान् हर्षयन्तः  
०९,०२७।०६३अ	तं चापि सर्वे प्रतिपूजयन्तो; हृष्टा ब्रुवाणाः सहदेवम् आजौ  
०९,०२७।०६३च्	दिष्ट्या हतो नैकृतिको दुरात्मा; सहात्मजो वीर रणे त्वयेति  
०९,०२८।००१	सञ्जय उवाच  
०९,०२८।००१अ	ततः क्रुद्धा महाराज सौबलस्य पदानुगाः  
०९,०२८।००१च्	त्यक्त्वा जीवितम् आक्रन्दे पाण्डवान् पर्यवारयन्  
०९,०२८।००२अ	तान् अर्जुनः प्रत्यगृह्णात् सहदेवजये धृतः  
०९,०२८।००२च्	भीमसेनश् च तेजस्वी क्रुद्धाशीविषदर्शनः  
०९,०२८।००३अ	शक्त्यृष्टिप्रासहस्तानां सहदेवं जिघांसताम्  
०९,०२८।००३च्	सङ्कल्पम् अकरोन् मोघं गाण्डीवेन धनञ्जयः  
०९,०२८।००४अ	प्रगृहीतायुधान् बाहून् योधानाम् अभिधावताम्  
०९,०२८।००४च्	भल्लैश् चिच्छेद बीभत्सुः शिरांस्य् अपि हयान् अपि  
०९,०२८।००५अ	ते हताः प्रत्यपद्यन्त वसुधां विगतासवः  
०९,०२८।००५च्	त्वरिता लोकवीरेण प्रहताः सव्यसाचिना  
०९,०२८।००६अ	ततो दुर्योधनो राजा दृष्ट्वा स्वबलसङ्क्षयम्  
०९,०२८।००६च्	हतशेषान् समानीय क्रुद्धो रथशतान् विभो  
०९,०२८।००७अ	कुञ्जरांश् च हयांश् चैव पादातांश् च परन्तप  
०९,०२८।००७च्	उवाच सहितान् सर्वान् धार्तराष्ट्र इदं वचः  
०९,०२८।००८अ	समासाद्य रणे सर्वान् पाण्डवान् ससुहृद्गणान्  
०९,०२८।००८च्	पाञ्चाल्यं चापि सबलं हत्वा शीघ्रं निवर्तत  
०९,०२८।००९अ	तस्य ते शिरसा गृह्य वचनं युद्धदुर्मदाः  
०९,०२८।००९च्	प्रत्युद्ययू रणे पार्थांस् तव पुत्रस्य शासनात्  
०९,०२८।०१०अ	तान् अभ्यापततः शीघ्रं हतशेषान् महारणे  
०९,०२८।०१०च्	शरैर् आशीविषाकारैः पाण्डवाः समवाकिरन्  
०९,०२८।०११अ	तत् सैन्यं भरतश्रेष्ठ मुहूर्तेन महात्मभिः  
०९,०२८।०११च्	अवध्यत रणं प्राप्य त्रातारं नाभ्यविन्दत  
०९,०२८।०११ए	प्रतिष्ठमानं तु भयान् नावतिष्ठत दंशितम्  
०९,०२८।०१२अ	अश्वैर् विपरिधावद्भिः सैन्येन रजसा वृते  
०९,०२८।०१२च्	न प्राज्ञायन्त समरे दिशश् च प्रदिशस् तथा  
०९,०२८।०१३अ	ततस् तु पाण्डवानीकान् निःसृत्य बहवो जनाः  
०९,०२८।०१३च्	अभ्यघ्नंस् तावकान् युद्धे मुहूर्ताद् इव भारत  
०९,०२८।०१३ए	ततो निःशेषम् अभवत् तत् सैन्यं तव भारत  
०९,०२८।०१४अ	अक्षौहिण्यः समेतास् तु तव पुत्रस्य भारत  
०९,०२८।०१४च्	एकादश हता युद्धे ताः प्रभो पाण्डुसृञ्जयैः  
०९,०२८।०१५अ	तेषु राजसहस्रेषु तावकेषु महात्मसु  
०९,०२८।०१५च्	एको दुर्योधनो राजन्न् अदृश्यत भृशं क्षतः  
०९,०२८।०१६अ	ततो वीक्ष्य दिशः सर्वा दृष्ट्वा शून्यां च मेदिनीम्  
०९,०२८।०१६च्	विहीनः सर्वयोधैश् च पाण्डवान् वीक्ष्य संयुगे  
०९,०२८।०१७अ	मुदितान् सर्वसिद्धार्थान् नर्दमानान् समन्ततः  
०९,०२८।०१७च्	बाणशब्दरवांश् चैव श्रुत्वा तेषां महात्मनाम्  
०९,०२८।०१८अ	दुर्योधनो महाराज कश्मलेनाभिसंवृतः  
०९,०२८।०१८च्	अपयाने मनश् चक्रे विहीनबलवाहनः  
०९,०२८।०१९	धृतराष्ट्र उवाच  
०९,०२८।०१९अ	निहते मामके सैन्ये निःशेषे शिबिरे कृते  
०९,०२८।०१९च्	पाण्डवानां बलं सूत किं नु शेषम् अभूत् तदा  
०९,०२८।०१९ए	एतन् मे पृच्छतो ब्रूहि कुशलो ह्य् असि सञ्जय  
०९,०२८।०२०अ	यच् च दुर्योधनो मन्दः कृतवांस् तनयो मम  
०९,०२८।०२०च्	बलक्षयं तथा दृष्ट्वा स एकः पृथिवीपतिः  
०९,०२८।०२१	सञ्जय उवाच  
०९,०२८।०२१अ	रथानां द्वे सहस्रे तु सप्त नागशतानि च  
०९,०२८।०२१च्	पञ्च चाश्वसहस्राणि पत्तीनां च शतं शताः  
०९,०२८।०२२अ	एतच् छेषम् अभूद् राजन् पाण्डवानां महद् बलम्  
०९,०२८।०२२च्	परिगृह्य हि यद् युद्धे धृष्टद्युम्नो व्यवस्थितः  
०९,०२८।०२३अ	एकाकी भरतश्रेष्ठ ततो दुर्योधनो नृपः  
०९,०२८।०२३च्	नापश्यत् समरे कं चित् सहायं रथिनां वरः  
०९,०२८।०२४अ	नर्दमानान् परांश् चैव स्वबलस्य च सङ्क्षयम्  
०९,०२८।०२४ब्*०१७०_०१	तथा दृष्ट्वा महाराज एकः स पृथिवीपतिः  
०९,०२८।०२४ब्*०१७१_०१	दृष्ट्वा भरतशार्दूल कश्मलेनाभिसंवृतः  
०९,०२८।०२४च्	हतं स्वहयम् उत्सृज्य प्राङ्मुखः प्राद्रवद् भयात्  
०९,०२८।०२५अ	एकादशचमूभर्ता पुत्रो दुर्योधनस् तव  
०९,०२८।०२५च्	गदाम् आदाय तेजस्वी पदातिः प्रस्थितो ह्रदम्  
०९,०२८।०२६अ	नातिदूरं ततो गत्वा पद्भ्याम् एव नराधिपः  
०९,०२८।०२६च्	सस्मार वचनं क्षत्तुर् धर्मशीलस्य धीमतः  
०९,०२८।०२७अ	इदं नूनं महाप्राज्ञो विदुरो दृष्टवान् पुरा  
०९,०२८।०२७च्	महद् वैशसम् अस्माकं क्षत्रियाणां च संयुगे  
०९,०२८।०२८अ	एवं विचिन्तयानस् तु प्रविविक्षुर् ह्रदं नृपः  
०९,०२८।०२८च्	दुःखसन्तप्तहृदयो दृष्ट्वा राजन् बलक्षयम्  
०९,०२८।०२८द्*०१७२_०१	दशैकाक्षोहिणीभर्ता तथा दुर्योधनो ऽपि सन्  
०९,०२८।०२८द्*०१७२_०२	प्राप्तवान् व्यसनं तीव्रं दैवं हि बलवत्तरम्  
०९,०२८।०२९अ	पाण्डवाश् च महाराज धृष्टद्युम्नपुरोगमाः  
०९,०२८।०२९च्	अभ्यधावन्त सङ्क्रुद्धास् तव राजन् बलं प्रति  
०९,०२८।०३०अ	शक्त्यृष्टिप्रासहस्तानां बलानाम् अभिगर्जताम्  
०९,०२८।०३०च्	सङ्कल्पम् अकरोन् मोघं गाण्डीवेन धनञ्जयः  
०९,०२८।०३१अ	तान् हत्वा निशितैर् बाणैः सामात्यान् सह बन्धुभिः  
०९,०२८।०३१च्	रथे श्वेतहये तिष्ठन्न् अर्जुनो बह्व् अशोभत  
०९,०२८।०३२अ	सुबलस्य हते पुत्रे सवाजिरथकुञ्जरे  
०९,०२८।०३२च्	महावनम् इव छिन्नम् अभवत् तावकं बलम्  
०९,०२८।०३३अ	अनेकशतसाहस्रे बले दुर्योधनस्य ह  
०९,०२८।०३३च्	नान्यो महारथो राजञ् जीवमानो व्यदृश्यत  
०९,०२८।०३४अ	द्रोणपुत्राद् ऋते वीरात् तथैव कृतवर्मणः  
०९,०२८।०३४च्	कृपाच् च गौतमाद् राजन् पार्थिवाच् च तवात्मजात्  
०९,०२८।०३५अ	धृष्टद्युम्नस् तु मां दृष्ट्वा हसन् सात्यकिम् अब्रवीत्  
०९,०२८।०३५च्	किम् अनेन गृहीतेन नानेनार्थो ऽस्ति जीवता  
०९,०२८।०३६अ	धृष्टद्युम्नवचः श्रुत्वा शिनेर् नप्ता महारथः  
०९,०२८।०३६च्	उद्यम्य निशितं खड्गं हन्तुं माम् उद्यतस् तदा  
०९,०२८।०३७अ	तम् आगम्य महाप्राज्ञः कृष्णद्वैपायनो ऽब्रवीत्  
०९,०२८।०३७च्	मुच्यतां सञ्जयो जीवन् न हन्तव्यः कथं चन  
०९,०२८।०३८अ	द्वैपायनवचः श्रुत्वा शिनेर् नप्ता कृताञ्जलिः  
०९,०२८।०३८च्	ततो माम् अब्रवीन् मुक्त्वा स्वस्ति सञ्जय साधय  
०९,०२८।०३९अ	अनुज्ञातस् त्व् अहं तेन न्यस्तवर्मा निरायुधः  
०९,०२८।०३९च्	प्रातिष्ठं येन नगरं सायाह्ने रुधिरोक्षितः  
०९,०२८।०४०अ	क्रोशमात्रम् अपक्रान्तं गदापाणिम् अवस्थितम्  
०९,०२८।०४०च्	एकं दुर्योधनं राजन्न् अपश्यं भृशविक्षतम्  
०९,०२८।०४१अ	स तु माम् अश्रुपूर्णाक्षो नाशक्नोद् अभिवीक्षितुम्  
०९,०२८।०४१च्	उपप्रैक्षत मां दृष्ट्वा तदा दीनम् अवस्थितम्  
०९,०२८।०४२अ	तं चाहम् अपि शोचन्तं दृष्ट्वैकाकिनम् आहवे  
०९,०२८।०४२च्	मुहूर्तं नाशकं वक्तुं किं चिद् दुःखपरिप्लुतः  
०९,०२८।०४२द्*०१७३_०१	यस्य मूर्धावसिक्तानां सहस्रं मणिमौलिनाम्  
०९,०२८।०४२द्*०१७३_०२	आहृत्य च करं सर्वं स्वस्य वै वशम् आगतम्  
०९,०२८।०४२द्*०१७३_०३	चतुःसागरपर्यन्ता पृथिवी रत्नभूषिता  
०९,०२८।०४२द्*०१७३_०४	कर्णेनैकेन यस्यार्थे करम् आहारिता पुरा  
०९,०२८।०४२द्*०१७३_०५	यस्याज्ञा परराष्ट्रेषु कर्णेनैव प्रसारिता  
०९,०२८।०४२द्*०१७३_०६	नाभवद् यस्य शस्त्रेषु खेदो राज्ञः प्रशासतः  
०९,०२८।०४२द्*०१७३_०७	आसीनो हस्तिनपुरे क्षेमं राज्यम् अकण्टकम्  
०९,०२८।०४२द्*०१७३_०८	अन्वपालयद् ऐश्वर्यात् कुबेरम् अपि नास्मरत्  
०९,०२८।०४२द्*०१७३_०९	भवनाद् भवनं राजन् प्रयातुं पृथिवीपते  
०९,०२८।०४२द्*०१७३_१०	देवालयप्रवेशे च पन्था यस्य हिरण्मयः  
०९,०२८।०४२द्*०१७३_११	पताकावृतसूर्यांशुतोरणोच्छ्रितशोभिनः  
०९,०२८।०४२द्*०१७३_१२	प्रयाणे पृथिवीभर्तुर् धन्यानाम् अभवन् गृहाः  
०९,०२८।०४२द्*०१७३_१३	आरुह्यैरावतप्रख्यं नागम् इन्द्रसमो बली  
०९,०२८।०४२द्*०१७३_१४	विभूत्या सुमहत्या यः प्रयाति पृथिवीपते  
०९,०२८।०४२द्*०१७३_१५	तं भृशं क्षतम् इन्द्राभं पद्भ्याम् एव धरातले  
०९,०२८।०४२द्*०१७३_१६	तिष्ठन्तम् एकं दृष्ट्वा तु ममाभूत् क्लेश उत्तमः  
०९,०२८।०४२द्*०१७३_१७	तस्य चैवंविधस्याद्य जगन्नाथस्य भूपते  
०९,०२८।०४२द्*०१७३_१८	आपदप्रतिमैवाभूद् बलीयान् विधिर् एव हि  
०९,०२८।०४३अ	ततो ऽस्मै तद् अहं सर्वम् उक्तवान् ग्रहणं तदा  
०९,०२८।०४३च्	द्वैपायनप्रसादाच् च जीवतो मोक्षम् आहवे  
०९,०२८।०४४अ	मुहूर्तम् इव च ध्यात्वा प्रतिलभ्य च चेतनाम्  
०९,०२८।०४४च्	भ्रातॄंश् च सर्वसैन्यानि पर्यपृच्छत मां ततः  
०९,०२८।०४५अ	तस्मै तद् अहम् आचक्षं सर्वं प्रत्यक्षदर्शिवान्  
०९,०२८।०४५च्	भ्रातॄंश् च निहतान् सर्वान् सैन्यं च विनिपातितम्  
०९,०२८।०४६अ	त्रयः किल रथाः शिष्टास् तावकानां नराधिप  
०९,०२८।०४६च्	इति प्रस्थानकाले मां कृष्णद्वैपायनो ऽब्रवीत्  
०९,०२८।०४७अ	स दीर्घम् इव निःश्वस्य विप्रेक्ष्य च पुनः पुनः  
०९,०२८।०४७च्	अंसे मां पाणिना स्पृष्ट्वा पुत्रस् ते पर्यभाषत  
०९,०२८।०४८अ	त्वद् अन्यो नेह सङ्ग्रामे कश् चिज् जीवति सञ्जय  
०९,०२८।०४८च्	द्वितीयं नेह पश्यामि ससहायाश् च पाण्डवाः  
०९,०२८।०४९अ	ब्रूयाः सञ्जय राजानं प्रज्ञाचक्षुषम् ईश्वरम्  
०९,०२८।०४९च्	दुर्योधनस् तव सुतः प्रविष्टो ह्रदम् इत्य् उत  
०९,०२८।०५०अ	सुहृद्भिस् तादृशैर् हीनः पुत्रैर् भ्रातृभिर् एव च  
०९,०२८।०५०च्	पाण्डवैश् च हृते राज्ये को नु जीवति मादृशः  
०९,०२८।०५१अ	आचक्षेथाः सर्वम् इदं मां च मुक्तं महाहवात्  
०९,०२८।०५१च्	अस्मिंस् तोयह्रदे सुप्तं जीवन्तं भृशविक्षतम्  
०९,०२८।०५२अ	एवम् उक्त्वा महाराज प्राविशत् तं ह्रदं नृपः  
०९,०२८।०५२च्	अस्तम्भयत तोयं च मायया मनुजाधिपः  
०९,०२८।०५३अ	तस्मिन् ह्रदं प्रविष्टे तु त्रीन् रथाञ् श्रान्तवाहनान्  
०९,०२८।०५३च्	अपश्यं सहितान् एकस् तं देशं समुपेयुषः  
०९,०२८।०५४अ	कृपं शारद्वतं वीरं द्रौणिं च रथिनां वरम्  
०९,०२८।०५४च्	भोजं च कृतवर्माणं सहिताञ् शरविक्षतान्  
०९,०२८।०५५अ	ते सर्वे माम् अभिप्रेक्ष्य तूर्णम् अश्वान् अचोदयन्  
०९,०२८।०५५च्	उपयाय च माम् ऊचुर् दिष्ट्या जीवसि सञ्जय  
०९,०२८।०५६अ	अपृच्छंश् चैव मां सर्वे पुत्रं तव जनाधिपम्  
०९,०२८।०५६च्	कच्चिद् दुर्योधनो राजा स नो जीवति सञ्जय  
०९,०२८।०५७अ	आख्यातवान् अहं तेभ्यस् तदा कुशलिनं नृपम्  
०९,०२८।०५७च्	तच् चैव सर्वम् आचक्षं यन् मां दुर्योधनो ऽब्रवीत्  
०९,०२८।०५७ए	ह्रदं चैवाहम् आचष्ट यं प्रविष्टो नराधिपः  
०९,०२८।०५८अ	अश्वत्थामा तु तद् राजन् निशम्य वचनं मम  
०९,०२८।०५८च्	तं ह्रदं विपुलं प्रेक्ष्य करुणं पर्यदेवयत्  
०९,०२८।०५९अ	अहो धिङ् न स जानाति जीवतो ऽस्मान् नराधिपः  
०९,०२८।०५९च्	पर्याप्ता हि वयं तेन सह योधयितुं परान्  
०९,०२८।०६०अ	ते तु तत्र चिरं कालं विलप्य च महारथाः  
०९,०२८।०६०च्	प्राद्रवन् रथिनां श्रेष्ठा दृष्ट्वा पाण्डुसुतान् रणे  
०९,०२८।०६१अ	ते तु मां रथम् आरोप्य कृपस्य सुपरिष्कृतम्  
०९,०२८।०६१च्	सेनानिवेशम् आजग्मुर् हतशेषास् त्रयो रथाः  
०९,०२८।०६२अ	तत्र गुल्माः परित्रस्ताः सूर्ये चास्तम् इते सति  
०९,०२८।०६२च्	सर्वे विचुक्रुशुः श्रुत्वा पुत्राणां तव सङ्क्षयम्  
०९,०२८।०६३अ	ततो वृद्धा महाराज योषितां रक्षणो नराः  
०९,०२८।०६३च्	राजदारान् उपादाय प्रययुर् नगरं प्रति  
०९,०२८।०६४अ	तत्र विक्रोशतीनां च रुदतीनां च सर्वशः  
०९,०२८।०६४च्	प्रादुरासीन् महाञ् शब्दः श्रुत्वा तद् बलसङ्क्षयम्  
०९,०२८।०६५अ	ततस् ता योषितो राजन् क्रन्दन्त्यो वै मुहुर् मुहुः  
०९,०२८।०६५च्	कुरर्य इव शब्देन नादयन्त्यो महीतलम्  
०९,०२८।०६६अ	आजघ्नुः करजैश् चापि पाणिभिश् च शिरांस्य् उत  
०९,०२८।०६६च्	लुलुवुश् च तदा केशान् क्रोशन्त्यस् तत्र तत्र ह  
०९,०२८।०६७अ	हाहाकारविनादिन्यो विनिघ्नन्त्य उरांसि च  
०९,०२८।०६७च्	क्रोशन्त्यस् तत्र रुरुदुः क्रन्दमाना विशां पते  
०९,०२८।०६८अ	ततो दुर्योधनामात्याः साश्रुकण्ठा भृशातुराः  
०९,०२८।०६८च्	राजदारान् उपादाय प्रययुर् नगरं प्रति  
०९,०२८।०६९अ	वेत्रजर्झरहस्ताश् च द्वाराध्यक्षा विशां पते  
०९,०२८।०६९च्	शयनीयानि शुभ्राणि स्पर्ध्यास्तरणवन्ति च  
०९,०२८।०६९ए	समादाय ययुस् तूर्णं नगरं दाररक्षिणः  
०९,०२८।०७०अ	आस्थायाश्वतरीयुक्तान् स्यन्दनान् अपरे जनाः  
०९,०२८।०७०च्	स्वान् स्वान् दारान् उपादाय प्रययुर् नगरं प्रति  
०९,०२८।०७१अ	अदृष्टपूर्वा या नार्यो भास्करेणापि वेश्मसु  
०९,०२८।०७१च्	ददृशुस् ता महाराज जना यान्तीः पुरं प्रति  
०९,०२८।०७२अ	ताः स्त्रियो भरतश्रेष्ठ सौकुमार्यसमन्विताः  
०९,०२८।०७२च्	प्रययुर् नगरं तूर्णं हतस्वजनबान्धवाः  
०९,०२८।०७३अ	आ गोपालाविपालेभ्यो द्रवन्तो नगरं प्रति  
०९,०२८।०७३च्	ययुर् मनुष्याः सम्भ्रान्ता भीमसेनभयार्दिताः  
०९,०२८।०७४अ	अपि चैषां भयं तीव्रं पार्थेभ्यो ऽभूत् सुदारुणम्  
०९,०२८।०७४च्	प्रेक्षमाणास् तदान्योन्यम् आधावन् नगरं प्रति  
०९,०२८।०७५अ	तस्मिंस् तदा वर्तमाने विद्रवे भृशदारुणे  
०९,०२८।०७५च्	युयुत्सुः शोकसम्मूढः प्राप्तकालम् अचिन्तयत्  
०९,०२८।०७६अ	जितो दुर्योधनः सङ्ख्ये पाण्डवैर् भीमविक्रमैः  
०९,०२८।०७६च्	एकादशचमूभर्ता भ्रातरश् चास्य सूदिताः  
०९,०२८।०७६ए	हताश् च कुरवः सर्वे भीष्मद्रोणपुरःसराः  
०९,०२८।०७७अ	अहम् एको विमुक्तस् तु भाग्ययोगाद् यदृच्छया  
०९,०२८।०७७च्	विद्रुतानि च सर्वाणि शिबिराणि समन्ततः  
०९,०२८।०७७द्*०१७४_०१	इतस् ततः पलायन्ते हतनाथा हतौजसः  
०९,०२८।०७७द्*०१७४_०२	अदृष्टपूर्वा दुःखार्ता भयव्याकुललोचनाः  
०९,०२८।०७७द्*०१७४_०३	हरिणा इव वित्रस्ताः प्रेक्ष्यमाणा दिशो दश  
०९,०२८।०७८अ	दुर्योधनस्य सचिवा ये के चिद् अवशेषिताः  
०९,०२८।०७८च्	राजदारान् उपादाय व्यधावन् नगरं प्रति  
०९,०२८।०७९अ	प्राप्तकालम् अहं मन्ये प्रवेशं तैः सहाभिभो  
०९,०२८।०७९च्	युधिष्ठिरम् अनुज्ञाप्य भीमसेनं तथैव च  
०९,०२८।०८०अ	एतम् अर्थं महाबाहुर् उभयोः स न्यवेदयत्  
०९,०२८।०८०च्	तस्य प्रीतो ऽभवद् राजा नित्यं करुणवेदिता  
०९,०२८।०८०ए	परिष्वज्य महाबाहुर् वैश्यापुत्रं व्यसर्जयत्  
०९,०२८।०८१अ	ततः स रथम् आस्थाय द्रुतम् अश्वान् अचोदयत्  
०९,०२८।०८१च्	असम्भावितवांश् चापि राजदारान् पुरं प्रति  
०९,०२८।०८२अ	तैश् चैव सहितः क्षिप्रम् अस्तं गच्छति भास्करे  
०९,०२८।०८२च्	प्रविष्टो हास्तिनपुरं बाष्पकण्ठो ऽश्रुलोचनः  
०९,०२८।०८३अ	अपश्यत महाप्राज्ञं विदुरं साश्रुलोचनम्  
०९,०२८।०८३च्	राज्ञः समीपान् निष्क्रान्तं शोकोपहतचेतसम्  
०९,०२८।०८४अ	तम् अब्रवीत् सत्यधृतिः प्रणतं त्व् अग्रतः स्थितम्  
०९,०२८।०८४च्	अस्मिन् कुरुक्षये वृत्ते दिष्ट्या त्वं पुत्र जीवसि  
०९,०२८।०८५अ	विना राज्ञः प्रवेशाद् वै किम् असि त्वम् इहागतः  
०९,०२८।०८५च्	एतन् मे कारणं सर्वं विस्तरेण निवेदय  
०९,०२८।०८६	युयुत्सुर् उवाच  
०९,०२८।०८६अ	निहते शकुनौ तात सज्ञातिसुतबान्धवे  
०९,०२८।०८६च्	हतशेषपरीवारो राजा दुर्योधनस् ततः  
०९,०२८।०८६ए	स्वकं स हयम् उत्सृज्य प्राङ्मुखः प्राद्रवद् भयात्  
०९,०२८।०८७अ	अपक्रान्ते तु नृपतौ स्कन्धावारनिवेशनात्  
०९,०२८।०८७च्	भयव्याकुलितं सर्वं प्राद्रवन् नगरं प्रति  
०९,०२८।०८८अ	ततो राज्ञः कलत्राणि भ्रातॄणां चास्य सर्वशः  
०९,०२८।०८८च्	वाहनेषु समारोप्य स्त्र्यध्यक्षाः प्राद्रवन् भयात्  
०९,०२८।०८९अ	ततो ऽहं समनुज्ञाप्य राजानं सहकेशवम्  
०९,०२८।०८९च्	प्रविष्टो हास्तिनपुरं रक्षंल् लोकाद् धि वाच्यताम्  
०९,०२८।०९०अ	एतच् छ्रुत्वा तु वचनं वैश्यापुत्रेण भाषितम्  
०९,०२८।०९०च्	प्राप्तकालम् इति ज्ञात्वा विदुरः सर्वधर्मवित्  
०९,०२८।०९०ए	अपूजयद् अमेयात्मा युयुत्सुं वाक्यकोविदम्  
०९,०२८।०९१अ	प्राप्तकालम् इदं सर्वं भवतो भरतक्षये  
०९,०२८।०९१ब्*०१७५_०१	संस्मृतः कुलधर्मश् च सानुक्रोशतया त्वया  
०९,०२८।०९१ब्*०१७५_०२	दिष्ट्या त्वां तात सङ्ग्रामाद् अस्माद् वीरक्षयात् पुरम्  
०९,०२८।०९१ब्*०१७५_०३	समागतम् अपश्याम ह्य् अंशुमन्तम् इव प्रजाः  
०९,०२८।०९१ब्*०१७५_०४	अन्धस्य नृपतेर् यष्टिर् लुब्धस्यादीर्घदर्शिनः  
०९,०२८।०९१ब्*०१७५_०५	बहुशो याच्यमानस्य दैवोपहतचेतसः  
०९,०२८।०९१ब्*०१७५_०६	त्वम् एको व्यसनार्तस्य ध्रियसे पुत्र सर्वदा  
०९,०२८।०९१च्	अद्य त्वम् इह विश्रान्तः श्वो ऽभिगन्ता युधिष्ठिरम्  
०९,०२८।०९२अ	एतावद् उक्त्वा वचनं विदुरः सर्वधर्मवित्  
०९,०२८।०९२ब्*०१७६_०१	युयुत्सुं प्रेषयाम् आस स्वगृहं याहि पुत्रक  
०९,०२८।०९२ब्*०१७६_०२	युयुत्सुर् अपि क्षत्तारं नत्वा स्वगृहम् आययौ  
०९,०२८।०९२च्	युयुत्सुं समनुज्ञाप्य प्रविवेश नृपक्षयम्  
०९,०२८।०९२द्*०१७७_०१	पौरजानपदैर् दुःखाद् धा हेति भृशनादितम्  
०९,०२८।०९२द्*०१७७_०२	निरानन्दं गतश्रीकं हृतनागम् इवाशयम्  
०९,०२८।०९२द्*०१७७_०३	शून्यरूपम् अपध्वस्तं दृष्ट्वा ध्वस्ततरो ऽभवत्  
०९,०२८।०९२द्*०१७७_०४	विदुरः सर्वधर्मज्ञो विक्लवेनान्तरात्मना  
०९,०२८।०९२द्*०१७७_०५	विवेश नृपते राजन् निशश्वास शनैः शनैः  
०९,०२८।०९२ए	युयुत्सुर् अपि तां रात्रिं स्वगृहे न्यवसत् तदा  
०९,०२८।०९२ड़्*०१७८_०१	वन्द्यमानः स्वकैश् चापि नाभ्यनन्दत् सुदुःखितः  
०९,०२८।०९२ड़्*०१७८_०२	चिन्तयानः क्षयं तीव्रं भरतानां परस्परम्  
०९,०२९।०००*०१७९_०१	नारायणं नमस्कृत्य नरं चैव नरोत्तमम्  
०९,०२९।०००*०१७९_०२	देवीं सरस्वतीं चैव ततो जयम् उदीरयेत्  
०९,०२९।०००*०१८०_००	सञ्जय उवाच  
०९,०२९।०००*०१८०_०१	मुहूर्ताद् इव राजेन्द्र सर्वं शून्यम् अदृश्यत  
०९,०२९।०००*०१८०_०२	मत्तवारणसङ्घुष्टं शिबिरं विद्रुते बले  
०९,०२९।०००*०१८०_०३	यत्र शब्देन महता नान्वबुध्यन् महारथाः  
०९,०२९।०००*०१८०_०४	तत्र शब्दं न शृणुमो मनुष्यस्यापि कस्य चित्  
०९,०२९।००१	धृतराष्ट्र उवाच  
०९,०२९।००१अ	हतेषु सर्वसैन्येषु पाण्डुपुत्रै रणाजिरे  
०९,०२९।००१च्	मम सैन्यावशिष्टास् ते किम् अकुर्वत सञ्जय  
०९,०२९।००२अ	कृतवर्मा कृपश् चैव द्रोणपुत्रश् च वीर्यवान्  
०९,०२९।००२च्	दुर्योधनश् च मन्दात्मा राजा किम् अकरोत् तदा  
०९,०२९।००३	सञ्जय उवाच  
०९,०२९।००३अ	सम्प्राद्रवत्सु दारेषु क्षत्रियाणां महात्मनाम्  
०९,०२९।००३च्	विद्रुते शिबिरे शून्ये भृशोद्विग्नास् त्रयो रथाः  
०९,०२९।००४अ	निशम्य पाण्डुपुत्राणां तदा विजयिनां स्वनम्  
०९,०२९।००४च्	विद्रुतं शिबिरं दृष्ट्वा सायाह्ने राजगृद्धिनः  
०९,०२९।००४ए	स्थानं नारोचयंस् तत्र ततस् ते ह्रदम् अभ्ययुः  
०९,०२९।००५अ	युधिष्ठिरो ऽपि धर्मात्मा भ्रातृभिः सहितो रणे  
०९,०२९।००५च्	हृष्टः पर्यपतद् राजन् दुर्योधनवधेप्सया  
०९,०२९।००६अ	मार्गमाणास् तु सङ्क्रुद्धास् तव पुत्रं जयैषिणः  
०९,०२९।००६च्	यत्नतो ऽन्वेषमाणास् तु नैवापश्यञ् जनाधिपम्  
०९,०२९।००७अ	स हि तीव्रेण वेगेन गदापाणिर् अपाक्रमत्  
०९,०२९।००७ब्*०१८१_०१	यदा दुर्योधनो युद्धं त्यक्त्वा पत्तिर् अपाक्रमत्  
०९,०२९।००७च्	तं ह्रदं प्राविशच् चापि विष्टभ्यापः स्वमायया  
०९,०२९।००८अ	यदा तु पाण्डवाः सर्वे सुपरिश्रान्तवाहनाः  
०९,०२९।००८च्	ततः स्वशिबिरं प्राप्य व्यतिष्ठन् सहसैनिकाः  
०९,०२९।००९अ	ततः कृपश् च द्रौणिश् च कृतवर्मा च सात्वतः  
०९,०२९।००९च्	सन्निविष्टेषु पार्थेषु प्रयातास् तं ह्रदं शनैः  
०९,०२९।०१०अ	ते तं ह्रदं समासाद्य यत्र शेते जनाधिपः  
०९,०२९।०१०च्	अभ्यभाषन्त दुर्धर्षं राजानं सुप्तम् अम्भसि  
०९,०२९।०११अ	राजन्न् उत्तिष्ठ युध्यस्व सहास्माभिर् युधिष्ठिरम्  
०९,०२९।०११च्	जित्वा वा पृथिवीं भुङ्क्ष्व हतो वा स्वर्गम् आप्नुहि  
०९,०२९।०१२अ	तेषाम् अपि बलं सर्वं हतं दुर्योधन त्वया  
०९,०२९।०१२च्	प्रतिरब्धाश् च भूयिष्ठं ये शिष्टास् तत्र सैनिकाः  
०९,०२९।०१३अ	न ते वेगं विषहितुं शक्तास् तव विशां पते  
०९,०२९।०१३च्	अस्माभिर् अभिगुप्तस्य तस्माद् उत्तिष्ठ भारत  
०९,०२९।०१३द्*०१८२_०१	एवम् उक्तः प्रत्युवाच तान् स तत्र महारथान्  
०९,०२९।०१४	दुर्योधन उवाच  
०९,०२९।०१४अ	दिष्ट्या पश्यामि वो मुक्तान् ईदृशात् पुरुषक्षयात्  
०९,०२९।०१४च्	पाण्डुकौरवसम्मर्दाज् जीवमानान् नरर्षभान्  
०९,०२९।०१५अ	विजेष्यामो वयं सर्वे विश्रान्ता विगतक्लमाः  
०९,०२९।०१५च्	भवन्तश् च परिश्रान्ता वयं च भृशविक्षताः  
०९,०२९।०१५ए	उदीर्णं च बलं तेषां तेन युद्धं न रोचये  
०९,०२९।०१६अ	न त्व् एतद् अद्भुतं वीरा यद् वो महद् इदं मनः  
०९,०२९।०१६च्	अस्मासु च परा भक्तिर् न तु कालः पराक्रमे  
०९,०२९।०१७अ	विश्रम्यैकां निशाम् अद्य भवद्भिः सहितो रणे  
०९,०२९।०१७च्	प्रतियोत्स्याम्य् अहं शत्रूञ् श्वो न मे ऽस्त्य् अत्र संशयः  
०९,०२९।०१८	सञ्जय उवाच  
०९,०२९।०१८अ	एवम् उक्तो ऽब्रवीद् द्रौणी राजानं युद्धदुर्मदम्  
०९,०२९।०१८च्	उत्तिष्ठ राजन् भद्रं ते विजेष्यामो रणे परान्  
०९,०२९।०१९अ	इष्टापूर्तेन दानेन सत्येन च जपेन च  
०९,०२९।०१९च्	शपे राजन् यथा ह्य् अद्य निहनिष्यामि सोमकान्  
०९,०२९।०२०अ	मा स्म यज्ञकृतां प्रीतिं प्राप्नुयां सज्जनोचिताम्  
०९,०२९।०२०च्	यदीमां रजनीं व्युष्टां न निहन्मि परान् रणे  
०९,०२९।०२१अ	नाहत्वा सर्वपाञ्चालान् विमोक्ष्ये कवचं विभो  
०९,०२९।०२१च्	इति सत्यं ब्रवीम्य् एतत् तन् मे शृणु जनाधिप  
०९,०२९।०२२अ	तेषु सम्भाषमाणेषु व्याधास् तं देशम् आययुः  
०९,०२९।०२२च्	मांसभारपरिश्रान्ताः पानीयार्थं यदृच्छया  
०९,०२९।०२३अ	ते हि नित्यं महाराज भीमसेनस्य लुब्धकाः  
०९,०२९।०२३च्	मांसभारान् उपाजह्रुर् भक्त्या परमया विभो  
०९,०२९।०२४अ	ते तत्र विष्ठितास् तेषां सर्वं तद् वचनं रहः  
०९,०२९।०२४च्	दुर्योधनवचश् चैव शुश्रुवुः सङ्गता मिथः  
०९,०२९।०२५अ	ते ऽपि सर्वे महेष्वासा अयुद्धार्थिनि कौरवे  
०९,०२९।०२५च्	निर्बन्धं परमं चक्रुस् तदा वै युद्धकाङ्क्षिणः  
०९,०२९।०२६अ	तांस् तथा समुदीक्ष्याथ कौरवाणां महारथान्  
०९,०२९।०२६च्	अयुद्धमनसं चैव राजानं स्थितम् अम्भसि  
०९,०२९।०२७अ	तेषां श्रुत्वा च संवादं राज्ञश् च सलिले सतः  
०९,०२९।०२७च्	व्याधाभ्यजानन् राजेन्द्र सलिलस्थं सुयोधनम्  
०९,०२९।०२८अ	ते पूर्वं पाण्डुपुत्रेण पृष्टा ह्य् आसन् सुतं तव  
०९,०२९।०२८च्	यदृच्छोपगतास् तत्र राजानं परिमार्गिताः  
०९,०२९।०२९अ	ततस् ते पाण्डुपुत्रस्य स्मृत्वा तद् भाषितं तदा  
०९,०२९।०२९च्	अन्योन्यम् अब्रुवन् राजन् मृगव्याधाः शनैर् इदम्  
०९,०२९।०३०अ	दुर्योधनं ख्यापयामो धनं दास्यति पाण्डवः  
०९,०२९।०३०च्	सुव्यक्तम् इति नः ख्यातो ह्रदे दुर्योधनो नृपः  
०९,०२९।०३१अ	तस्माद् गच्छामहे सर्वे यत्र राजा युधिष्ठिरः  
०९,०२९।०३१च्	आख्यातुं सलिले सुप्तं दुर्योधनम् अमर्षणम्  
०९,०२९।०३२अ	धृतराष्ट्रात्मजं तस्मै भीमसेनाय धीमते  
०९,०२९।०३२च्	शयानं सलिले सर्वे कथयामो धनुर्भृते  
०९,०२९।०३३अ	स नो दास्यति सुप्रीतो धनानि बहुलान्य् उत  
०९,०२९।०३३च्	किं नो मांसेन शुष्केण परिक्लिष्टेन शोषिणा  
०९,०२९।०३४अ	एवम् उक्त्वा ततो व्याधाः सम्प्रहृष्टा धनार्थिनः  
०९,०२९।०३४च्	मांसभारान् उपादाय प्रययुः शिबिरं प्रति  
०९,०२९।०३५अ	पाण्डवाश् च महाराज लब्धलक्षाः प्रहारिणः  
०९,०२९।०३५च्	अपश्यमानाः समरे दुर्योधनम् अवस्थितम्  
०९,०२९।०३६अ	निकृतेस् तस्य पापस्य ते पारं गमनेप्सवः  
०९,०२९।०३६च्	चारान् सम्प्रेषयाम् आसुः समन्तात् तद् रणाजिरम्  
०९,०२९।०३७अ	आगम्य तु ततः सर्वे नष्टं दुर्योधनं नृपम्  
०९,०२९।०३७च्	न्यवेदयन्त सहिता धर्मराजस्य सैनिकाः  
०९,०२९।०३८अ	तेषां तद् वचनं श्रुत्वा चाराणां भरतर्षभ  
०९,०२९।०३८च्	चिन्ताम् अभ्यगमत् तीव्रां निशश्वास च पार्थिवः  
०९,०२९।०३८द्*०१८३_०१	अरिशेषे भवति तु सन्दिग्धो विजयो भवेत्  
०९,०२९।०३८द्*०१८३_०२	राज्यं लभे कथं तद् धि पूजितं विजयादिभिः  
०९,०२९।०३९अ	अथ स्थितानां पाण्डूनां दीनानां भरतर्षभ  
०९,०२९।०३९च्	तस्माद् देशाद् अपक्रम्य त्वरिता लुब्धका विभो  
०९,०२९।०४०अ	आजग्मुः शिबिरं हृष्टा दृष्ट्वा दुर्योधनं नृपम्  
०९,०२९।०४०च्	वार्यमाणाः प्रविष्टाश् च भीमसेनस्य पश्यतः  
०९,०२९।०४१अ	ते तु पाण्डवम् आसाद्य भीमसेनं महाबलम्  
०९,०२९।०४१च्	तस्मै तत् सर्वम् आचख्युर् यद् वृत्तं यच् च वै श्रुतम्  
०९,०२९।०४२अ	ततो वृकोदरो राजन् दत्त्वा तेषां धनं बहु  
०९,०२९।०४२च्	धर्मराजाय तत् सर्वम् आचचक्षे परन्तपः  
०९,०२९।०४३अ	असौ दुर्योधनो राजन् विज्ञातो मम लुब्धकैः  
०९,०२९।०४३च्	संस्तभ्य सलिलं शेते यस्यार्थे परितप्यसे  
०९,०२९।०४४अ	तद् वचो भीमसेनस्य प्रियं श्रुत्वा विशां पते  
०९,०२९।०४४च्	अजातशत्रुः कौन्तेयो हृष्टो ऽभूत् सह सोदरैः  
०९,०२९।०४५अ	तं च श्रुत्वा महेष्वासं प्रविष्टं सलिलह्रदम्  
०९,०२९।०४५च्	क्षिप्रम् एव ततो ऽगच्छत् पुरस्कृत्य जनार्दनम्  
०९,०२९।०४६अ	ततः किलकिलाशब्दः प्रादुरासीद् विशां पते  
०९,०२९।०४६च्	पाण्डवानां प्रहृष्टानां पाञ्चालानां च सर्वशः  
०९,०२९।०४७अ	सिंहनादांस् ततश् चक्रुः क्ष्वेडांश् च भरतर्षभ  
०९,०२९।०४७च्	त्वरिताः क्षत्रिया राजञ् जग्मुर् द्वैपायनं ह्रदम्  
०९,०२९।०४८अ	ज्ञातः पापो धार्तराष्ट्रो दृष्टश् चेत्य् असकृद् रणे  
०९,०२९।०४८च्	प्राक्रोशन् सोमकास् तत्र हृष्टरूपाः समन्ततः  
०९,०२९।०४९अ	तेषाम् आशु प्रयातानां रथानां तत्र वेगिनाम्  
०९,०२९।०४९च्	बभूव तुमुलः शब्दो दिवस्पृक् पृथिवीपते  
०९,०२९।०५०अ	दुर्योधनं परीप्सन्तस् तत्र तत्र युधिष्ठिरम्  
०९,०२९।०५०च्	अन्वयुस् त्वरितास् ते वै राजानं श्रान्तवाहनाः  
०९,०२९।०५१अ	अर्जुनो भीमसेनश् च माद्रीपुत्रौ च पाण्डवौ  
०९,०२९।०५१च्	धृष्टद्युम्नश् च पाञ्चाल्यः शिखण्डी चापराजितः  
०९,०२९।०५२अ	उत्तमौजा युधामन्युः सात्यकिश् चापराजितः  
०९,०२९।०५२च्	पाञ्चालानां च ये शिष्टा द्रौपदेयाश् च भारत  
०९,०२९।०५२ए	हयाश् च सर्वे नागाश् च शतशश् च पदातयः  
०९,०२९।०५३अ	ततः प्राप्तो महाराज धर्मपुत्रो युधिष्ठिरः  
०९,०२९।०५३च्	द्वैपायनह्रदं ख्यातं यत्र दुर्योधनो ऽभवत्  
०९,०२९।०५४अ	शीतामलजलं हृद्यं द्वितीयम् इव सागरम्  
०९,०२९।०५४च्	मायया सलिलं स्तभ्य यत्राभूत् ते सुतः स्थितः  
०९,०२९।०५५अ	अत्यद्भुतेन विधिना दैवयोगेन भारत  
०९,०२९।०५५च्	सलिलान्तर्गतः शेते दुर्दर्शः कस्य चित् प्रभो  
०९,०२९।०५५ए	मानुषस्य मनुष्येन्द्र गदाहस्तो जनाधिपः  
०९,०२९।०५६अ	ततो दुर्योधनो राजा सलितान्तर्गतो वसन्  
०९,०२९।०५६च्	शुश्रुवे तुमुलं शब्दं जलदोपमनिःस्वनम्  
०९,०२९।०५७अ	युधिष्ठिरस् तु राजेन्द्र ह्रदं तं सह सोदरैः  
०९,०२९।०५७च्	आजगाम महाराज तव पुत्रवधाय वै  
०९,०२९।०५८अ	महता शङ्खनादेन रथनेमिस्वनेन च  
०९,०२९।०५८च्	उद्धुन्वंश् च महारेणुं कम्पयंश् चापि मेदिनीम्  
०९,०२९।०५९अ	यौधिष्ठिरस्य सैन्यस्य श्रुत्वा शब्दं महारथाः  
०९,०२९।०५९च्	कृतवर्मा कृपो द्रौणी राजानम् इदम् अब्रुवन्  
०९,०२९।०६०अ	इमे ह्य् आयान्ति संहृष्टाः पाण्डवा जितकाशिनः  
०९,०२९।०६०च्	अपयास्यामहे तावद् अनुजानातु नो भवान्  
०९,०२९।०६१अ	दुर्योधनस् तु तच् छ्रुत्वा तेषां तत्र यशस्विनाम्  
०९,०२९।०६१च्	तथेत्य् उक्त्वा ह्रदं तं वै माययास्तम्भयत् प्रभो  
०९,०२९।०६२अ	ते त्व् अनुज्ञाप्य राजानं भृशं शोकपरायणाः  
०९,०२९।०६२च्	जग्मुर् दूरं महाराज कृपप्रभृतयो रथाः  
०९,०२९।०६३अ	ते गत्वा दूरम् अध्वानं न्यग्रोधं प्रेक्ष्य मारिष  
०९,०२९।०६३च्	न्यविशन्त भृशं श्रान्ताश् चिन्तयन्तो नृपं प्रति  
०९,०२९।०६४अ	विष्टभ्य सलिलं सुप्तो धार्तराष्ट्रो महाबलः  
०९,०२९।०६४च्	पाण्डवाश् चापि सम्प्राप्तास् तं देशं युद्धम् ईप्सवः  
०९,०२९।०६५अ	कथं नु युद्धं भविता कथं राजा भविष्यति  
०९,०२९।०६५च्	कथं नु पाण्डवा राजन् प्रतिपत्स्यन्ति कौरवम्  
०९,०२९।०६६अ	इत्य् एवं चिन्तयन्तस् ते रथेभ्यो ऽश्वान् विमुच्य ह  
०९,०२९।०६६च्	तत्रासां चक्रिरे राजन् कृपप्रभृतयो रथाः  
०९,०३०।००१	सञ्जय उवाच  
०९,०३०।००१अ	ततस् तेष्व् अपयातेषु रथेषु त्रिषु पाण्डवाः  
०९,०३०।००१च्	तं ह्रदं प्रत्यपद्यन्त यत्र दुर्योधनो ऽभवत्  
०९,०३०।००२अ	आसाद्य च कुरुश्रेष्ठ तदा द्वैपायनह्रदम्  
०९,०३०।००२च्	स्तम्भितं धार्तराष्ट्रेण दृष्ट्वा तं सलिलाशयम्  
०९,०३०।००२ए	वासुदेवम् इदं वाक्यम् अब्रवीत् कुरुनन्दनः  
०९,०३०।००३अ	पश्येमां धार्तराष्ट्रेण मायाम् अप्सु प्रयोजिताम्  
०९,०३०।००३च्	विष्टभ्य सलिलं शेते नास्य मानुषतो भयम्  
०९,०३०।००४अ	दैवीं मायाम् इमां कृत्वा सलिलान्तर्गतो ह्य् अयम्  
०९,०३०।००४च्	निकृत्या निकृतिप्रज्ञो न मे जीवन् विमोक्ष्यते  
०९,०३०।००५अ	यद्य् अस्य समरे साह्यं कुरुते वज्रभृत् स्वयम्  
०९,०३०।००५च्	तथाप्य् एनं हतं युद्धे लोको द्रक्ष्यति माधव  
०९,०३०।००६	श्रीवासुदेव उवाच  
०९,०३०।००६अ	मायाविन इमां मायां मायया जहि भारत  
०९,०३०।००६च्	मायावी मायया वध्यः सत्यम् एतद् युधिष्ठिर  
०९,०३०।००७अ	क्रियाभ्युपायैर् बहुलैर् मायाम् अप्सु प्रयोज्य ह  
०९,०३०।००७च्	जहि त्वं भरतश्रेष्ठ पापात्मानं सुयोधनम्  
०९,०३०।००८अ	क्रियाभ्युपायैर् इन्द्रेण निहता दैत्यदानवाः  
०९,०३०।००८च्	क्रियाभ्युपायैर् बहुभिर् बलिर् बद्धो महात्मना  
०९,०३०।००९अ	क्रियाभ्युपायैः पूर्वं हि हिरण्याक्षो महासुरः  
०९,०३०।००९च्	हिरण्यकशिपुश् चैव क्रिययैव निषूदितौ  
०९,०३०।००९ए	वृत्रश् च निहतो राजन् क्रिययैव न संशयः  
०९,०३०।०१०अ	तथा पौलस्त्यतनयो रावणो नाम राक्षसः  
०९,०३०।०१०च्	रामेण निहतो राजन् सानुबन्धः सहानुगः  
०९,०३०।०१०ए	क्रियया योगम् आस्थाय तथा त्वम् अपि विक्रम  
०९,०३०।०११अ	क्रियाभ्युपायैर् निहतो मया राजन् पुरातने  
०९,०३०।०११च्	तारकश् च महादैत्यो विप्रचित्तिश् च वीर्यवान्  
०९,०३०।०१२अ	वातापिर् इल्वलश् चैव त्रिशिराश् च तथा विभो  
०९,०३०।०१२च्	सुन्दोपसुन्दाव् असुरौ क्रिययैव निषूदितौ  
०९,०३०।०१२द्*०१८४_०१	तारकश् च महादैत्यो ह्य् अन्धकश् च निषूदितः  
०९,०३०।०१३अ	क्रियाभ्युपायैर् इन्द्रेण त्रिदिवं भुज्यते विभो  
०९,०३०।०१३च्	क्रिया बलवती राजन् नान्यत् किं चिद् युधिष्ठिर  
०९,०३०।०१४अ	दैत्याश् च दानवाश् चैव राक्षसाः पार्थिवास् तथा  
०९,०३०।०१४च्	क्रियाभ्युपायैर् निहताः क्रियां तस्मात् समाचर  
०९,०३०।०१५	सञ्जय उवाच  
०९,०३०।०१५अ	इत्य् उक्तो वासुदेवेन पाण्डवः संशितव्रतः  
०९,०३०।०१५च्	जलस्थं तं महाराज तव पुत्रं महाबलम्  
०९,०३०।०१५ए	अभ्यभाषत कौन्तेयः प्रहसन्न् इव भारत  
०९,०३०।०१६अ	सुयोधन किमर्थो ऽयम् आरम्भो ऽप्सु कृतस् त्वया  
०९,०३०।०१६च्	सर्वं क्षत्रं घातयित्वा स्वकुलं च विशां पते  
०९,०३०।०१७अ	जलाशयं प्रविष्टो ऽद्य वाञ्छञ् जीवितम् आत्मनः  
०९,०३०।०१७च्	उत्तिष्ठ राजन् युध्यस्व सहास्माभिः सुयोधन  
०९,०३०।०१८अ	स च दर्पो नरश्रेष्ठ स च मानः क्व ते गतः  
०९,०३०।०१८च्	यस् त्वं संस्तभ्य सलिलं भीतो राजन् व्यवस्थितः  
०९,०३०।०१९अ	सर्वे त्वां शूर इत्य् एव जना जल्पन्ति संसदि  
०९,०३०।०१९च्	व्यर्थं तद् भवतो मन्ये शौर्यं सलिलशायिनः  
०९,०३०।०२०अ	उत्तिष्ठ राजन् युध्यस्व क्षत्रियो ऽसि कुलोद्भवः  
०९,०३०।०२०च्	कौरवेयो विशेषेण कुले जन्म च संस्मर  
०९,०३०।०२१अ	स कथं कौरवे वंशे प्रशंसञ् जन्म चात्मनः  
०९,०३०।०२१च्	युद्धाद् भीतस् ततस् तोयं प्रविश्य प्रतितिष्ठसि  
०९,०३०।०२२अ	अयुद्धम् अव्यवस्थानं नैष धर्मः सनातनः  
०९,०३०।०२२च्	अनार्यजुष्टम् अस्वर्ग्यं रणे राजन् पलायनम्  
०९,०३०।०२३अ	कथं पारम् अगत्वा हि युद्धे त्वं वै जिजीविषुः  
०९,०३०।०२३च्	इमान् निपतितान् दृष्ट्वा पुत्रान् भ्रातॄन् पितॄंस् तथा  
०९,०३०।०२४अ	सम्बन्धिनो वयस्यांश् च मातुलान् बान्धवांस् तथा  
०९,०३०।०२४च्	घातयित्वा कथं तात ह्रदे तिष्ठसि साम्प्रतम्  
०९,०३०।०२५अ	शूरमानी न शूरस् त्वं मिथ्या वदसि भारत  
०९,०३०।०२५च्	शूरो ऽहम् इति दुर्बुद्धे सर्वलोकस्य शृण्वतः  
०९,०३०।०२६अ	न हि शूराः पलायन्ते शत्रून् दृष्ट्वा कथं चन  
०९,०३०।०२६च्	ब्रूहि वा त्वं यया धृत्या शूर त्यजसि सङ्गरम्  
०९,०३०।०२७अ	स त्वम् उत्तिष्ठ युध्यस्व विनीय भयम् आत्मनः  
०९,०३०।०२७च्	घातयित्वा सर्वसैन्यं भ्रातॄंश् चैव सुयोधन  
०९,०३०।०२८अ	नेदानीं जीविते बुद्धिः कार्या धर्मचिकीर्षया  
०९,०३०।०२८च्	क्षत्रधर्मम् अपाश्रित्य त्वद्विधेन सुयोधन  
०९,०३०।०२९अ	यत् तत् कर्णम् उपाश्रित्य शकुनिं चापि सौबलम्  
०९,०३०।०२९च्	अमर्त्य इव सम्मोहात् त्वम् आत्मानं न बुद्धवान्  
०९,०३०।०३०अ	तत् पापं सुमहत् कृत्वा प्रतियुध्यस्व भारत  
०९,०३०।०३०च्	कथं हि त्वद्विधो मोहाद् रोचयेत पलायनम्  
०९,०३०।०३१अ	क्व ते तत् पौरुषं यातं क्व च मानः सुयोधन  
०९,०३०।०३१च्	क्व च विक्रान्तता याता क्व च विस्फूर्जितं महत्  
०९,०३०।०३२अ	क्व ते कृतास्त्रता याता किं च शेषे जलाशये  
०९,०३०।०३२च्	स त्वम् उत्तिष्ठ युध्यस्व क्षत्रधर्मेण भारत  
०९,०३०।०३३अ	अस्मान् वा त्वं पराजित्य प्रशाधि पृथिवीम् इमाम्  
०९,०३०।०३३च्	अथ वा निहतो ऽस्माभिर् भूमौ स्वप्स्यसि भारत  
०९,०३०।०३४अ	एष ते प्रथमो धर्मः सृष्टो धात्रा महात्मना  
०९,०३०।०३४च्	तं कुरुष्व यथातथ्यं राजा भव महारथ  
०९,०३०।०३४द्*०१८५_००	सञ्जय उवाच  
०९,०३०।०३४द्*०१८५_०१	एवम् उक्तो महाराज धर्मपुत्रेण धीमता  
०९,०३०।०३४द्*०१८५_०२	सलिलस्थस् तव सुत इदं वचनम् अब्रवीत्  
०९,०३०।०३५	दुर्योधन उवाच  
०९,०३०।०३५अ	नैतच् चित्रं महाराज यद् भीः प्राणिनम् आविशेत्  
०९,०३०।०३५च्	न च प्राणभयाद् भीतो व्यपयातो ऽस्मि भारत  
०९,०३०।०३६अ	अरथश् चानिषङ्गी च निहतः पार्ष्णिसारथिः  
०९,०३०।०३६च्	एकश् चाप्य् अगणः सङ्ख्ये प्रत्याश्वासम् अरोचयम्  
०९,०३०।०३७अ	न प्राणहेतोर् न भयान् न विषादाद् विशां पते  
०९,०३०।०३७च्	इदम् अम्भः प्रविष्टो ऽस्मि श्रमात् त्व् इदम् अनुष्ठितम्  
०९,०३०।०३८अ	त्वं चाश्वसिहि कौन्तेय ये चाप्य् अनुगतास् तव  
०९,०३०।०३८च्	अहम् उत्थाय वः सर्वान् प्रतियोत्स्यामि संयुगे  
०९,०३०।०३९	युधिष्ठिर उवाच  
०९,०३०।०३९अ	आश्वस्ता एव सर्वे स्म चिरं त्वां मृगयामहे  
०९,०३०।०३९च्	तद् इदानीं समुत्तिष्ठ युध्यस्वेह सुयोधन  
०९,०३०।०४०अ	हत्वा वा समरे पार्थान् स्फीतं राज्यम् अवाप्नुहि  
०९,०३०।०४०च्	निहतो वा रणे ऽस्माभिर् वीरलोकम् अवाप्स्यसि  
०९,०३०।०४१	दुर्योधन उवाच  
०९,०३०।०४१अ	यदर्थं राज्यम् इच्छामि कुरूणां कुरुनन्दन  
०९,०३०।०४१च्	त इमे निहताः सर्वे भ्रातरो मे जनेश्वर  
०९,०३०।०४२अ	क्षीणरत्नां च पृथिवीं हतक्षत्रियपुङ्गवाम्  
०९,०३०।०४२च्	नाभ्युत्सहाम्य् अहं भोक्तुं विधवाम् इव योषितम्  
०९,०३०।०४३अ	अद्यापि त्व् अहम् आशंसे त्वां विजेतुं युधिष्ठिर  
०९,०३०।०४३च्	भङ्क्त्वा पाञ्चालपाण्डूनाम् उत्साहं भरतर्षभ  
०९,०३०।०४४अ	न त्व् इदानीम् अहं मन्ये कार्यं युद्धेन कर्हि चित्  
०९,०३०।०४४च्	द्रोणे कर्णे च संशान्ते निहते च पितामहे  
०९,०३०।०४५अ	अस्त्व् इदानीम् इयं राजन् केवला पृथिवी तव  
०९,०३०।०४५च्	असहायो हि को राजा राज्यम् इच्छेत् प्रशासितुम्  
०९,०३०।०४६अ	सुहृदस् तादृशान् हित्वा पुत्रान् भ्रातॄन् पितॄन् अपि  
०९,०३०।०४६च्	भवद्भिश् च हृते राज्ये को नु जीवेत मादृशः  
०९,०३०।०४७अ	अहं वनं गमिष्यामि ह्य् अजिनैः प्रतिवासितः  
०९,०३०।०४७च्	रतिर् हि नास्ति मे राज्ये हतपक्षस्य भारत  
०९,०३०।०४८अ	हतबान्धवभूयिष्ठा हताश्वा हतकुञ्जरा  
०९,०३०।०४८च्	एषा ते पृथिवी राजन् भुङ्क्ष्वैनां विगतज्वरः  
०९,०३०।०४९अ	वनम् एव गमिष्यामि वसानो मृगचर्मणी  
०९,०३०।०४९च्	न हि मे निर्जितस्यास्ति जीविते ऽद्य स्पृहा विभो  
०९,०३०।०५०अ	गच्छ त्वं भुङ्क्ष्व राजेन्द्र पृथिवीं निहतेश्वराम्  
०९,०३०।०५०च्	हतयोधां नष्टरत्नां क्षीणवप्रां यथासुखम्  
०९,०३०।०५०द्*०१८६_००	सञ्जय उवाच  
०९,०३०।०५०द्*०१८६_०१	दुर्योधनं तव सुतं सलिलस्थं महायशाः  
०९,०३०।०५०द्*०१८६_०२	श्रुत्वा तु करुणं वाक्यम् अभाषत युधिष्ठिरः  
०९,०३०।०५१	युधिष्ठिर उवाच  
०९,०३०।०५१अ	आर्तप्रलापान् मा तात सलिलस्थः प्रभाषथाः  
०९,०३०।०५१च्	नैतन् मनसि मे राजन् वाशितं शकुनेर् इव  
०९,०३०।०५२अ	यदि चापि समर्थः स्यास् त्वं दानाय सुयोधन  
०९,०३०।०५२च्	नाहम् इच्छेयम् अवनिं त्वया दत्तां प्रशासितुम्  
०९,०३०।०५३अ	अधर्मेण न गृह्णीयां त्वया दत्तां महीम् इमाम्  
०९,०३०।०५३च्	न हि धर्मः स्मृतो राजन् क्षत्रियस्य प्रतिग्रहः  
०९,०३०।०५४अ	त्वया दत्तां न चेच्छेयं पृथिवीम् अखिलाम् अहम्  
०९,०३०।०५४च्	त्वां तु युद्धे विनिर्जित्य भोक्तास्मि वसुधाम् इमाम्  
०९,०३०।०५५अ	अनीश्वरश् च पृथिवीं कथं त्वं दातुम् इच्छसि  
०९,०३०।०५५च्	त्वयेयं पृथिवी राजन् किं न दत्ता तदैव हि  
०९,०३०।०५६अ	धर्मतो याचमानानां शमार्थं च कुलस्य नः  
०९,०३०।०५६च्	वार्ष्णेयं प्रथमं राजन् प्रत्याख्याय महाबलम्  
०९,०३०।०५७अ	किम् इदानीं ददासि त्वं को हि ते चित्तविभ्रमः  
०९,०३०।०५७च्	अभियुक्तस् तु को राजा दातुम् इच्छेद् धि मेदिनीम्  
०९,०३०।०५८अ	न त्वम् अद्य महीं दातुम् ईशः कौरवनन्दन  
०९,०३०।०५८च्	आच्छेत्तुं वा बलाद् राजन् स कथं दातुम् इच्छसि  
०९,०३०।०५८ए	मां तु निर्जित्य सङ्ग्रामे पालयेमां वसुन्धराम्  
०९,०३०।०५९अ	सूच्यग्रेणापि यद् भूमेर् अपि ध्रीयेत भारत  
०९,०३०।०५९च्	तन्मात्रम् अपि नो मह्यं न ददाति पुरा भवान्  
०९,०३०।०६०अ	स कथं पृथिवीम् एतां प्रददासि विशां पते  
०९,०३०।०६०च्	सूच्यग्रं नात्यजः पूर्वं स कथं त्यजसि क्षितिम्  
०९,०३०।०६१अ	एवम् ऐश्वर्यम् आसाद्य प्रशास्य पृथिवीम् इमाम्  
०९,०३०।०६१च्	को हि मूढो व्यवस्येत शत्रोर् दातुं वसुन्धराम्  
०९,०३०।०६२अ	त्वं तु केवलमौर्ख्येण विमूढो नावबुध्यसे  
०९,०३०।०६२च्	पृथिवीं दातुकामो ऽपि जीवितेनाद्य मोक्ष्यसे  
०९,०३०।०६३अ	अस्मान् वा त्वं पराजित्य प्रशाधि पृथिवीम् इमाम्  
०९,०३०।०६३च्	अथ वा निहतो ऽस्माभिर् व्रज लोकान् अनुत्तमान्  
०९,०३०।०६४अ	आवयोर् जीवतो राजन् मयि च त्वयि च ध्रुवम्  
०९,०३०।०६४च्	संशयः सर्वभूतानां विजये नो भविष्यति  
०९,०३०।०६५अ	जीवितं तव दुष्प्रज्ञ मयि सम्प्रति वर्तते  
०९,०३०।०६५च्	जीवयेयं त्व् अहं कामं न तु त्वं जीवितुं क्षमः  
०९,०३०।०६६अ	दहने हि कृतो यत्नस् त्वयास्मासु विशेषतः  
०९,०३०।०६६च्	आशीविषैर् विषैश् चापि जले चापि प्रवेशनैः  
०९,०३०।०६६ए	त्वया विनिकृता राजन् राज्यस्य हरणेन च  
०९,०३०।०६६ड़्*०१८७_०१	अप्रियाणां च वचनैर् द्रौपद्याः कर्षणेन च  
०९,०३०।०६६ड़्*०१८८_०१	असम्बद्धप्रलापाच् च वनवासाभिसंश्रयात्  
०९,०३०।०६६ड़्*०१८९_०१	ह्रदान् निष्क्रम्य युध्यस्व ततः श्रेयो भविष्यति  
०९,०३०।०६७अ	एतस्मात् कारणात् पाप जीवितं ते न विद्यते  
०९,०३०।०६७च्	उत्तिष्ठोत्तिष्ठ युध्यस्व तत् ते श्रेयो भविष्यति  
०९,०३०।०६८	सञ्जय उवाच  
०९,०३०।०६८अ	एवं तु विविधा वाचो जययुक्ताः पुनः पुनः  
०९,०३०।०६८च्	कीर्तयन्ति स्म ते वीरास् तत्र तत्र जनाधिप  
०९,०३१।००१	धृतराष्ट्र उवाच  
०९,०३१।००१अ	एवं सन्तर्ज्यमानस् तु मम पुत्रो महीपतिः  
०९,०३१।००१च्	प्रकृत्या मन्युमान् वीरः कथम् आसीत् परन्तपः  
०९,०३१।००२अ	न हि सन्तर्जना तेन श्रुतपूर्वा कदा चन  
०९,०३१।००२च्	राजभावेन मान्यश् च सर्वलोकस्य सो ऽभवत्  
०९,०३१।००२द्*०१९०_०१	यस्यातपत्रच्छायापि स्वका भानोस् तथा प्रभा  
०९,०३१।००२द्*०१९०_०२	खेदायैवाभिमानित्वात् सहेत् सैवं कथं गिरः  
०९,०३१।००३अ	इयं च पृथिवी सर्वा सम्लेच्छाटविका भृशम्  
०९,०३१।००३च्	प्रसादाद् ध्रियते यस्य प्रत्यक्षं तव सञ्जय  
०९,०३१।००४अ	स तथा तर्ज्यमानस् तु पाण्डुपुत्रैर् विशेषतः  
०९,०३१।००४च्	विहीनश् च स्वकैर् भृत्यैर् निर्जने चावृतो भृशम्  
०९,०३१।००५अ	श्रुत्वा स कटुका वाचो जययुक्ताः पुनः पुनः  
०९,०३१।००५च्	किम् अब्रवीत् पाण्डवेयांस् तन् ममाचक्ष्व सञ्जय  
०९,०३१।००६	सञ्जय उवाच  
०९,०३१।००६अ	तर्ज्यमानस् तदा राजन्न् उदकस्थस् तवात्मजः  
०९,०३१।००६च्	युधिष्ठिरेण राजेन्द्र भ्रातृभिः सहितेन ह  
०९,०३१।००७अ	श्रुत्वा स कटुका वाचो विषमस्थो जनाधिपः  
०९,०३१।००७च्	दीर्घम् उष्णं च निःश्वस्य सलिलस्थः पुनः पुनः  
०९,०३१।००८अ	सलिलान्तर्गतो राजा धुन्वन् हस्तौ पुनः पुनः  
०९,०३१।००८च्	मनश् चकार युद्धाय राजानं चाभ्यभाषत  
०९,०३१।००९अ	यूयं ससुहृदः पार्थाः सर्वे सरथवाहनाः  
०९,०३१।००९च्	अहम् एकः परिद्यूनो विरथो हतवाहनः  
०९,०३१।०१०अ	आत्तशस्त्रै रथगतैर् बहुभिः परिवारितः  
०९,०३१।०१०च्	कथम् एकः पदातिः सन्न् अशस्त्रो योद्धुम् उत्सहे  
०९,०३१।०११अ	एकैकेन तु मां यूयं योधयध्वं युधिष्ठिर  
०९,०३१।०११च्	न ह्य् एको बहुभिर् वीरैर् न्याय्यं योधयितुं युधि  
०९,०३१।०१२अ	विशेषतो विकवचः श्रान्तश् चापः समाश्रितः  
०९,०३१।०१२च्	भृशं विक्षतगात्रश् च श्रान्तवाहनसैनिकः  
०९,०३१।०१३अ	न मे त्वत्तो भयं राजन् न च पार्थाद् वृकोदरात्  
०९,०३१।०१३च्	फल्गुनाद् वासुदेवाद् वा पाञ्चालेभ्यो ऽथ वा पुनः  
०९,०३१।०१४अ	यमाभ्यां युयुधानाद् वा ये चान्ये तव सैनिकाः  
०९,०३१।०१४च्	एकः सर्वान् अहं क्रुद्धो न तान् योद्धुम् इहोत्सहे  
०९,०३१।०१५अ	धर्ममूला सतां कीर्तिर् मनुष्याणां जनाधिप  
०९,०३१।०१५च्	धर्मं चैवेह कीर्तिं च पालयन् प्रब्रवीम्य् अहम्  
०९,०३१।०१६अ	अहम् उत्थाय वः सर्वान् प्रतियोत्स्यामि संयुगे  
०९,०३१।०१६च्	अन्वंशाभ्यागतान् सर्वान् ऋतून् संवत्सरो यथा  
०९,०३१।०१७अ	अद्य वः सरथान् साश्वान् अशस्त्रो विरथो ऽपि सन्  
०९,०३१।०१७च्	नक्षत्राणीव सर्वाणि सविता रात्रिसङ्क्षये  
०९,०३१।०१७ए	तेजसा नाशयिष्यामि स्थिरीभवत पाण्डवाः  
०९,०३१।०१८अ	अद्यानृण्यं गमिष्यामि क्षत्रियाणां यशस्विनाम्  
०९,०३१।०१८च्	बाह्लीकद्रोणभीष्माणां कर्णस्य च महात्मनः  
०९,०३१।०१९अ	जयद्रथस्य शूरस्य भगदत्तस्य चोभयोः  
०९,०३१।०१९च्	मद्रराजस्य शल्यस्य भूरिश्रवस एव च  
०९,०३१।०२०अ	पुत्राणां भरतश्रेष्ठ शकुनेः सौबलस्य च  
०९,०३१।०२०च्	मित्राणां सुहृदां चैव बान्धवानां तथैव च  
०९,०३१।०२१अ	आनृण्यम् अद्य गच्छामि हत्वा त्वां भ्रातृभिः सह  
०९,०३१।०२१च्	एतावद् उक्त्वा वचनं विरराम जनाधिपः  
०९,०३१।०२१द्*०१९१_०१	सलिलान्तर्गतः श्रीमान् पुत्रो दुर्योधनस् तव  
०९,०३१।०२२	युधिष्ठिर उवाच  
०९,०३१।०२२अ	दिष्ट्या त्वम् अपि जानीषे क्षत्रधर्मं सुयोधन  
०९,०३१।०२२च्	दिष्ट्या ते वर्तते बुद्धिर् युद्धायैव महाभुज  
०९,०३१।०२३अ	दिष्ट्या शूरो ऽसि कौरव्य दिष्ट्या जानासि सङ्गरम्  
०९,०३१।०२३च्	यस् त्वम् एको हि नः सर्वान् संयुगे योद्धुम् इच्छसि  
०९,०३१।०२४अ	एक एकेन सङ्गम्य यत् ते सम्मतम् आयुधम्  
०९,०३१।०२४च्	तत् त्वम् आदाय युध्यस्व प्रेक्षकास् ते वयं स्थिताः  
०९,०३१।०२५अ	अयम् इष्टं च ते कामं वीर भूयो ददाम्य् अहम्  
०९,०३१।०२५च्	हत्वैकं भवतो राज्यं हतो वा स्वर्गम् आप्नुहि  
०९,०३१।०२५द्*०१९२_०१	तत्रोच्चैश् चुक्रुशुः सिद्धास् तस्य वाक्यान्तरे नृप  
०९,०३१।०२६	दुर्योधन उवाच  
०९,०३१।०२६अ	एकश् चेद् योद्धुम् आक्रन्दे वरो ऽद्य मम दीयते  
०९,०३१।०२६च्	आयुधानाम् इयं चापि वृता त्वत्सम्मते गदा  
०९,०३१।०२७अ	भ्रातॄणां भवताम् एकः शक्यं मां यो ऽभिमन्यते  
०९,०३१।०२७च्	पदातिर् गदया सङ्ख्ये स युध्यतु मया सह  
०९,०३१।०२८अ	वृत्तानि रथयुद्धानि विचित्राणि पदे पदे  
०९,०३१।०२८च्	इदम् एकं गदायुद्धं भवत्व् अद्याद्भुतं महत्  
०९,०३१।०२९अ	अन्नानाम् अपि पर्यायं कर्तुम् इच्छन्ति मानवाः  
०९,०३१।०२९च्	युद्धानाम् अपि पर्यायो भवत्व् अनुमते तव  
०९,०३१।०३०अ	गदया त्वां महाबाहो विजेष्यामि सहानुजम्  
०९,०३१।०३०च्	पाञ्चालान् सृञ्जयांश् चैव ये चान्ये तव सैनिकाः  
०९,०३१।०३०द्*०१९३_०१	न हि मे सम्भ्रमो जातु शक्राद् अपि युधिष्ठिर  
०९,०३१।०३१	युधिष्ठिर उवाच  
०९,०३१।०३१अ	उत्तिष्ठोत्तिष्ठ गान्धारे मां योधय सुयोधन  
०९,०३१।०३१च्	एक एकेन सङ्गम्य संयुगे गदया बली  
०९,०३१।०३२अ	पुरुषो भव गान्धारे युध्यस्व सुसमाहितः  
०९,०३१।०३२च्	अद्य ते जीवितं नास्ति यद्य् अपि त्वं मनोजवः  
०९,०३१।०३३	सञ्जय उवाच  
०९,०३१।०३३अ	एतत् स नरशार्दूलो नामृष्यत तवात्मजः  
०९,०३१।०३३च्	सलिलान्तर्गतः श्वभ्रे महानाग इव श्वसन्  
०९,०३१।०३४अ	तथासौ वाक्प्रतोदेन तुद्यमानः पुनः पुनः  
०९,०३१।०३४च्	वाचं न ममृषे धीमान् उत्तमाश्वः कशाम् इव  
०९,०३१।०३५अ	सङ्क्षोभ्य सलिलं वेगाद् गदाम् आदाय वीर्यवान्  
०९,०३१।०३५च्	अद्रिसारमयीं गुर्वीं काञ्चनाङ्गदभूषणाम्  
०९,०३१।०३५ए	अन्तर्जलात् समुत्तस्थौ नागेन्द्र इव निःश्वसन्  
०९,०३१।०३६अ	स भित्त्वा स्तम्भितं तोयं स्कन्धे कृत्वायसीं गदाम्  
०९,०३१।०३६च्	उदतिष्ठत पुत्रस् ते प्रतपन् रश्मिमान् इव  
०९,०३१।०३७अ	ततः शैक्यायसीं गुर्वीं जातरूपपरिष्कृताम्  
०९,०३१।०३७च्	गदां परामृशद् धीमान् धार्तराष्ट्रो महाबलः  
०९,०३१।०३८अ	गदाहस्तं तु तं दृष्ट्वा सशृङ्गम् इव पर्वतम्  
०९,०३१।०३८च्	प्रजानाम् इव सङ्क्रुद्धं शूलपाणिम् अवस्थितम्  
०९,०३१।०३८ए	सगदो भारतो भाति प्रतपन् भास्करो यथा  
०९,०३१।०३९अ	तम् उत्तीर्णं महाबाहुं गदाहस्तम् अरिन्दमम्  
०९,०३१।०३९च्	मेनिरे सर्वभूतानि दण्डहस्तम् इवान्तकम्  
०९,०३१।०४०अ	वज्रहस्तं यथा शक्रं शूलहस्तं यथा हरम्  
०९,०३१।०४०च्	ददृशुः सर्वपाञ्चालाः पुत्रं तव जनाधिप  
०९,०३१।०४१अ	तम् उत्तीर्णं तु सम्प्रेक्ष्य समहृष्यन्त सर्वशः  
०९,०३१।०४१च्	पाञ्चालाः पाण्डवेयाश् च ते ऽन्योन्यस्य तलान् ददुः  
०९,०३१।०४२अ	अवहासं तु तं मत्वा पुत्रो दुर्योधनस् तव  
०९,०३१।०४२च्	उद्वृत्य नयने क्रुद्धो दिधक्षुर् इव पाण्डवान्  
०९,०३१।०४३अ	त्रिशिखां भ्रुकुटीं कृत्वा सन्दष्टदशनच्छदः  
०९,०३१।०४३च्	प्रत्युवाच ततस् तान् वै पाण्डवान् सहकेशवान्  
०९,०३१।०४४अ	अवहासस्य वो ऽस्याद्य प्रतिवक्तास्मि पाण्डवाः  
०९,०३१।०४४च्	गमिष्यथ हताः सद्यः सपाञ्चाला यमक्षयम्  
०९,०३१।०४५अ	उत्थितस् तु जलात् तस्मात् पुत्रो दुर्योधनस् तव  
०९,०३१।०४५च्	अतिष्ठत गदापाणी रुधिरेण समुक्षितः  
०९,०३१।०४६अ	तस्य शोणितदिग्धस्य सलिलेन समुक्षितम्  
०९,०३१।०४६च्	शरीरं स्म तदा भाति स्रवन्न् इव महीधरः  
०९,०३१।०४७अ	तम् उद्यतगदं वीरं मेनिरे तत्र पाण्डवाः  
०९,०३१।०४७च्	वैवस्वतम् इव क्रुद्धं किङ्करोद्यतपाणिनम्  
०९,०३१।०४८अ	स मेघनिनदो हर्षान् नदन्न् इव च गोवृषः  
०९,०३१।०४८च्	आजुहाव ततः पार्थान् गदया युधि वीर्यवान्  
०९,०३१।०४९	दुर्योधन उवाच  
०९,०३१।०४९अ	एकैकेन च मां यूयम् आसीदत युधिष्ठिर  
०९,०३१।०४९च्	न ह्य् एको बहुभिर् न्याय्यो वीर योधयितुं युधि  
०९,०३१।०५०अ	न्यस्तवर्मा विशेषेण श्रान्तश् चाप्सु परिप्लुतः  
०९,०३१।०५०च्	भृशं विक्षतगात्रश् च हतवाहनसैनिकः  
०९,०३१।०५०द्*०१९४_०१	सर्वोपकरणैर् हीनं वर्मशस्त्रास्त्रवर्जितम्  
०९,०३१।०५०द्*०१९४_०२	एकाकिनं युध्यमानं पश्यन्तु दिवि देवताः  
०९,०३१।०५०द्*०१९५_०१	अवश्यम् एव योद्धव्यं सर्वैर् एव मया सह  
०९,०३१।०५०द्*०१९५_०२	युक्तं त्व् अयुक्तम् इत्य् एतद् वेत्सि त्वं चैव सर्वदा  
०९,०३१।०५१	युधिष्ठिर उवाच  
०९,०३१।०५१अ	नाभूद् इयं तव प्रज्ञा कथम् एवं सुयोधन  
०९,०३१।०५१च्	यदाभिमन्युं बहवो जघ्नुर् युधि महारथाः  
०९,०३१।०५१द्*०१९६_०१	क्षत्रधर्मं भृशं क्रूरं निरपेक्षं सुनिर्घृणम्  
०९,०३१।०५१द्*०१९६_०२	अन्यथा तु कथं हन्युर् अभिमन्युं तथागतम्  
०९,०३१।०५१द्*०१९६_०३	सर्वे भवन्तो धर्मज्ञाः सर्वे शूरास् तनुत्यजः  
०९,०३१।०५१द्*०१९६_०४	न्यायेन युध्यतां प्रोक्ता शक्रलोकगतिः परा  
०९,०३१।०५१द्*०१९६_०५	यद्य् एकस् तु न हन्तव्यो बहुभिर् धर्म एव तु  
०९,०३१।०५१द्*०१९६_०६	तदाभिमन्युं बहवो निजघ्नुस् त्वन्मते कथम्  
०९,०३१।०५१द्*०१९६_०७	सर्वो विमृशते जन्तुः कृच्छ्रस्थो धर्मदर्शनम्  
०९,०३१।०५१द्*०१९६_०८	पदस्थो विहितं द्वारं परलोकस्य पश्यति  
०९,०३१।०५२अ	आमुञ्च कवचं वीर मूर्धजान् यमयस्व च  
०९,०३१।०५२च्	यच् चान्यद् अपि ते नास्ति तद् अप्य् आदत्स्व भारत  
०९,०३१।०५२द्*०१९७_०१	इषुं प्रासं गदां वापि वरं भूयो ददाम्य् अहम्  
०९,०३१।०५२ए	इमम् एकं च ते कामं वीर भूयो ददाम्य् अहम्  
०९,०३१।०५३अ	पञ्चानां पाण्डवेयानां येन योद्धुम् इहेच्छसि  
०९,०३१।०५३च्	तं हत्वा वै भवान् राजा हतो वा स्वर्गम् आप्नुहि  
०९,०३१।०५३ए	ऋते च जीविताद् वीर युद्धे किं कुर्म ते प्रियम्  
०९,०३१।०५४	सञ्जय उवाच  
०९,०३१।०५४अ	ततस् तव सुतो राजन् वर्म जग्राह काञ्चनम्  
०९,०३१।०५४च्	विचित्रं च शिरस्त्राणं जाम्बूनदपरिष्कृतम्  
०९,०३१।०५५अ	सो ऽवबद्धशिरस्त्राणः शुभकाञ्चनवर्मभृत्  
०९,०३१।०५५च्	रराज राजन् पुत्रस् ते काञ्चनः शैलराड् इव  
०९,०३१।०५६अ	सन्नद्धः स गदी राजन् सज्जः सङ्ग्राममूर्धनि  
०९,०३१।०५६च्	अब्रवीत् पाण्डवान् सर्वान् पुत्रो दुर्योधनस् तव  
०९,०३१।०५७अ	भ्रातॄणां भवताम् एको युध्यतां गदया मया  
०९,०३१।०५७च्	सहदेवेन वा योत्स्ये भीमेन नकुलेन वा  
०९,०३१।०५८अ	अथ वा फल्गुनेनाद्य त्वया वा भरतर्षभ  
०९,०३१।०५८च्	योत्स्ये ऽहं सङ्गरं प्राप्य विजेष्ये च रणाजिरे  
०९,०३१।०५९अ	अहम् अद्य गमिष्यामि वैरस्यान्तं सुदुर्गमम्  
०९,०३१।०५९च्	गदया पुरुषव्याघ्र हेमपट्टविनद्धया  
०९,०३१।०६०अ	गदायुद्धे न मे कश् चित् सदृशो ऽस्तीति चिन्तय  
०९,०३१।०६०च्	गदया वो हनिष्यामि सर्वान् एव समागतान्  
०९,०३१।०६०द्*०१९८_०१	न मे समर्थाः सर्वे वै योद्धुं न्यायेन के चन  
०९,०३१।०६०द्*०१९८_०२	न युक्तम् आत्मना वक्तुम् एवं गर्वोद्धतं वचः  
०९,०३१।०६०द्*०१९८_०३	अथ वा सफलं ह्य् एतत् करिष्ये भवतां पुरः  
०९,०३१।०६०द्*०१९८_०४	अस्मिन् मुहूर्ते सत्यं वा मिथ्या वैतद् भविष्यति  
०९,०३१।०६०ए	गृह्णातु स गदां यो वै युध्यते ऽद्य मया सह  
०९,०३२।००१	सञ्जय उवाच  
०९,०३२।००१अ	एवं दुर्योधने राजन् गर्जमाने मुहुर् मुहुः  
०९,०३२।००१च्	युधिष्ठिरस्य सङ्क्रुद्धो वासुदेवो ऽब्रवीद् इदम्  
०९,०३२।००२अ	यदि नाम ह्य् अयं युद्धे वरयेत् त्वां युधिष्ठिर  
०९,०३२।००२च्	अर्जुनं नकुलं वापि सहदेवम् अथापि वा  
०९,०३२।००३अ	किम् इदं साहसं राजंस् त्वया व्याहृतम् ईदृशम्  
०९,०३२।००३च्	एकम् एव निहत्याजौ भव राजा कुरुष्व् इति  
०९,०३२।००४अ	एतेन हि कृता योग्या वर्षाणीह त्रयोदश  
०९,०३२।००४ब्*०१९९_०१	यत् त्वया हि कृतं पूर्वं भीमसेनजिघांसया  
०९,०३२।००४ब्*०१९९_०२	तस्याद्य कार्यवृत्तस्य वाक्यस्यानृण्यतां व्रज  
०९,०३२।००४च्	आयसे पुरुषे राजन् भीमसेनजिघांसया  
०९,०३२।००५अ	कथं नाम भवेत् कार्यम् अस्माभिर् भरतर्षभ  
०९,०३२।००५च्	साहसं कृतवांस् त्वं तु ह्य् अनुक्रोशान् नृपोत्तम  
०९,०३२।००६अ	नान्यम् अस्यानुपश्यामि प्रतियोद्धारम् आहवे  
०९,०३२।००६च्	ऋते वृकोदरात् पार्थात् स च नातिकृतश्रमः  
०९,०३२।००७अ	तद् इदं द्यूतम् आरब्धं पुनर् एव यथा पुरा  
०९,०३२।००७च्	विषमं शकुनेश् चैव तव चैव विशां पते  
०९,०३२।००८अ	बली भीमः समर्थश् च कृती राजा सुयोधनः  
०९,०३२।००८च्	बलवान् वा कृती वेति कृती राजन् विशिष्यते  
०९,०३२।००९अ	सो ऽयं राजंस् त्वया शत्रुः समे पथि निवेशितः  
०९,०३२।००९च्	न्यस्तश् चात्मा सुविषमे कृच्छ्रम् आपादिता वयम्  
०९,०३२।०१०अ	को नु सर्वान् विनिर्जित्य शत्रून् एकेन वैरिणा  
०९,०३२।०१०च्	पणित्वा चैकपाणेन रोचयेद् एवम् आहवम्  
०९,०३२।०१०द्*०२००_०१	कृच्छ्रप्राप्तेन च तथा हारयेद् राज्यम् आगतम्  
०९,०३२।०११अ	न हि पश्यामि तं लोके गदाहस्तं नरोत्तमम्  
०९,०३२।०११अ*०२०१_०१	**** **** यो ऽद्य दुर्योधनं रणे  
०९,०३२।०११च्	युध्येद् दुर्योधनं सङ्ख्ये कृतित्वाद् धि विशेषयेत्  
०९,०३२।०११द्*०२०१_०२	गदाहस्तं विजेतुं वै शक्तः स्याद् अमरो ऽपि हि  
०९,०३२।०१२अ	फल्गुनं वा भवन्तं वा माद्रीपुत्राव् अथापि वा  
०९,०३२।०१२ब्*०२०१_०३	न त्वं भीमो न नकुलः सहदेवो ऽथ फल्गुनः  
०९,०३२।०१२च्	न समर्थान् अहं मन्ये गदाहस्तस्य संयुगे  
०९,०३२।०१२द्*०२०१_०४	जेतुं न्यायेन शक्तो वै कृती राजा सुयोधनः  
०९,०३२।०१३अ	स कथं वदसे शत्रुं युध्यस्व गदयेति ह  
०९,०३२।०१३च्	एकं च नो निहत्याजौ भव राजेति भारत  
०९,०३२।०१४अ	वृकोदरं समासाद्य संशयो विजये हि नः  
०९,०३२।०१४च्	न्यायतो युध्यमानानां कृती ह्य् एष महाबलः  
०९,०३२।०१४द्*०२०२_०१	एकं वास्मान् निहत्य त्वं भव राजेति वै पुनः  
०९,०३२।०१४द्*०२०२_०२	नूनं न राज्यभागेषा पाण्डोः कुन्त्याश् च सन्ततिः  
०९,०३२।०१४द्*०२०२_०३	अत्यन्तवनवासाय सृष्टा भैक्ष्याय वा पुनः  
०९,०३२।०१५	भीम उवाच  
०९,०३२।०१५अ	मधुसूदन मा कार्षीर् विषादं यदुनन्दन  
०९,०३२।०१५च्	अद्य पारं गमिष्यामि वैरस्य भृशदुर्गमम्  
०९,०३२।०१६अ	अहं सुयोधनं सङ्ख्ये हनिष्यामि न संशयः  
०९,०३२।०१६च्	विजयो वै ध्रुवं कृष्ण धर्मराजस्य दृश्यते  
०९,०३२।०१७अ	अध्यर्धेन गुणेनेयं गदा गुरुतरी मम  
०९,०३२।०१७च्	न तथा धार्तराष्ट्रस्य मा कार्षीर् माधव व्यथाम्  
०९,०३२।०१७द्*०२०३_०१	अनया गदया चाहं संयुगे योद्धुम् उत्सहे  
०९,०३२।०१७द्*०२०३_०२	भवन्तः प्रेक्षकाः सर्वे मम सन्तु जनार्दन  
०९,०३२।०१८अ	सामरान् अपि लोकांस् त्रीन् नानाशस्त्रधरान् युधि  
०९,०३२।०१८च्	योधयेयं रणे हृष्टः किम् उताद्य सुयोधनम्  
०९,०३२।०१९	सञ्जय उवाच  
०९,०३२।०१९@००२_०००१	तथा सम्भाषमाणे तु हर्षाद् उत्फुल्ललोचने  
०९,०३२।०१९@००२_०००२	हसमाने बृंहमाणे नर्दमाने च नैकशः  
०९,०३२।०१९@००२_०००३	मुहुर् मुहुर् बलामाने क्ष्वेडां मुञ्चति चासकृत्  
०९,०३२।०१९@००२_०००४	विकारान् नैकरूपांश् च मन्युसञ्जननान् भृशम्  
०९,०३२।०१९@००२_०००५	पुत्रस्योत्पाटनार्थाय तव कुर्वति वायुजे  
०९,०३२।०१९@००२_०००६	वासुदेवः प्रतीतात्मा भीमं वाक्यम् अथाब्रवीत्  
०९,०३२।०१९@००२_०००७	नैतच् चित्रं महाबाहो हन्यास् त्वं यत् सुयोधनम्  
०९,०३२।०१९@००२_०००८	येन वैश्रवणो युद्धे मणिभद्रश् च यक्षराट्  
०९,०३२।०१९@००२_०००९	यक्षराक्षसभूतानां सहस्राणि हि नैकशः  
०९,०३२।०१९@००२_००१०	तस्य ते गणनां युद्धे कः कुर्याद् धृतराष्ट्रजे  
०९,०३२।०१९@००२_००११	यस् त्वं नागायुतप्राणं हिडिम्बं भीमरूपिणम्  
०९,०३२।०१९@००२_००१२	बकं तद्द्विगुणं सङ्ख्ये किर्मीरं च चतुर्गुणम्  
०९,०३२।०१९@००२_००१३	हतवान् अस्त्ररहितः कीचकं चामरोपमम्  
०९,०३२।०१९@००२_००१४	स त्वं निहन्ता कौरव्यम् अत्र कस्यास्ति संशयः  
०९,०३२।०१९@००२_००१५	तथोक्ते वासुदेवेन धर्मराजो ऽब्रवीद् इदम्  
०९,०३२।०१९@००२_००१६	तवैव तेजसा कृष्ण हनिष्यति सुयोधनम्  
०९,०३२।०१९@००२_००१७	पूर्णप्रतिज्ञ एवायं शत्रूणाम् अन्तकृत् तथा  
०९,०३२।०१९@००२_००१८	विप्रियं भीमसेनस्य कृत्वा को ऽस्ति सुखी नरः  
०९,०३२।०१९@००२_००१९	सात्यकिः प्राह कृष्णात्मा भीमं संवीक्ष्य केशवम्  
०९,०३२।०१९@००२_००२०	नायं केशव सामान्यो गदायुद्धे वृकोदरः  
०९,०३२।०१९@००२_००२१	गिरीन् अशेषान् सङ्क्रुद्धश् चूर्णयेद् यः क्षणेन ह  
०९,०३२।०१९@००२_००२२	तस्यामानुषदेहस्य क्षत्रियस्यास्ति का कथा  
०९,०३२।०१९@००२_००२३	गजैर् गजान् हयैर् अश्वान् रथांश् चैव रथैस् तथा  
०९,०३२।०१९@००२_००२४	अपातयत् समक्षं ते मम प्रीत्यर्थम् एव च  
०९,०३२।०१९@००२_००२५	तथा सम्पूजयाम् आस शौर्यं भीमस्य फल्गुनः  
०९,०३२।०१९@००२_००२६	नकुलः सहदेवश् च प्रशशंसुः पुनः पुनः  
०९,०३२।०१९@००२_००२७	धृष्टद्युम्नमुखाश् चैव पाञ्चालाः सोमकैः सह  
०९,०३२।०१९@००२_००२८	राजानो हतशिष्टाश् च प्रशशंसुर् वृकोदरम्  
०९,०३२।०१९@००२_००२९	विविधाभिश् च वाग्भिश् च पूजयाम् आसुर् आदृताः  
०९,०३२।०१९@००२_००३०	तद् वचो भीमसेनस्य सर्व एवाभ्यपूजयन्  
०९,०३२।०१९@००२_००३१	ततो भीमबलो भीमो वासुदेवपुरोगमैः  
०९,०३२।०१९@००२_००३२	पाण्डवः सह पाञ्चालैः संस्तुतः कर्मभिस् तथा  
०९,०३२।०१९@००२_००३३	पूजितश् च महेष्वासस् तदैव तेजितो भृशम्  
०९,०३२।०१९@००२_००३४	अवर्धत बलेनासौ पर्वणीव महोदधिः  
०९,०३२।०१९@००२_००३५	उवाच सुहृदः सर्वान् हृष्टरोमोद्गमो मुदा  
०९,०३२।०१९@००२_००३६	केशवं धर्मराजं च समस्तान् अनुजांस् तथा  
०९,०३२।०१९@००२_००३७	अद्य क्रोधं विमोक्ष्यामि चिरकालाभिसंवृतम्  
०९,०३२।०१९@००२_००३८	शल्यम् अद्योद्धरिष्यामि निहितं धृतराष्ट्रजैः  
०९,०३२।०१९अ	तथा सम्भाषमाणं तु वासुदेवो वृकोदरम्  
०९,०३२।०१९च्	हृष्टः सम्पूजयाम् आस वचनं चेदम् अब्रवीत्  
०९,०३२।०२०अ	त्वाम् आश्रित्य महाबाहो धर्मराजो युधिष्ठिरः  
०९,०३२।०२०च्	निहतारिः स्वकां दीप्तां श्रियं प्राप्तो न संशयः  
०९,०३२।०२१अ	त्वया विनिहताः सर्वे धृतराष्ट्रसुता रणे  
०९,०३२।०२१च्	राजानो राजपुत्राश् च नागाश् च विनिपातिताः  
०९,०३२।०२२अ	कलिङ्गा मागधाः प्राच्या गान्धाराः कुरवस् तथा  
०९,०३२।०२२च्	त्वाम् आसाद्य महायुद्धे निहताः पाण्डुनन्दन  
०९,०३२।०२३अ	हत्वा दुर्योधनं चापि प्रयच्छोर्वीं ससागराम्  
०९,०३२।०२३च्	धर्मराजाय कौन्तेय यथा विष्णुः शचीपतेः  
०९,०३२।०२४अ	त्वां च प्राप्य रणे पापो धार्तराष्ट्रो विनङ्क्ष्यति  
०९,०३२।०२४च्	त्वम् अस्य सक्थिनी भङ्क्त्वा प्रतिज्ञां पारयिष्यसि  
०९,०३२।०२५अ	यत्नेन तु सदा पार्थ योद्धव्यो धृतराष्ट्रजः  
०९,०३२।०२५च्	कृती च बलवांश् चैव युद्धशौण्डश् च नित्यदा  
०९,०३२।०२६अ	ततस् तु सात्यकी राजन् पूजयाम् आस पाण्डवम्  
०९,०३२।०२६च्	विविधाभिश् च तां वाग्भिः पूजयाम् आस माधवः  
०९,०३२।०२७अ	पाञ्चालाः पाण्डवेयाश् च धर्मराजपुरोगमाः  
०९,०३२।०२७च्	तद् वचो भीमसेनस्य सर्व एवाभ्यपूजयन्  
०९,०३२।०२८अ	ततो भीमबलो भीमो युधिष्ठिरम् अथाब्रवीत्  
०९,०३२।०२८च्	सृञ्जयैः सह तिष्ठन्तं तपन्तम् इव भास्करम्  
०९,०३२।०२९अ	अहम् एतेन सङ्गम्य संयुगे योद्धुम् उत्सहे  
०९,०३२।०२९च्	न हि शक्तो रणे जेतुं माम् एष पुरुषाधमः  
०९,०३२।०३०अ	अद्य क्रोधं विमोक्ष्यामि निहितं हृदये भृशम्  
०९,०३२।०३०च्	सुयोधने धार्तराष्ट्रे खाण्डवे ऽग्निम् इवार्जुनः  
०९,०३२।०३१अ	शल्यम् अद्योद्धरिष्यामि तव पाण्डव हृच्छयम्  
०९,०३२।०३१च्	निहत्य गदया पापम् अद्य राजन् सुखी भव  
०९,०३२।०३२अ	अद्य कीर्तिमयीं मालां प्रतिमोक्ष्ये तवानघ  
०९,०३२।०३२च्	प्राणाञ् श्रियं च राज्यं च मोक्ष्यते ऽद्य सुयोधनः  
०९,०३२।०३३अ	राजा च धृतराष्ट्रो ऽद्य श्रुत्वा पुत्रं मया हतम्  
०९,०३२।०३३च्	स्मरिष्यत्य् अशुभं कर्म यत् तच् छकुनिबुद्धिजम्  
०९,०३२।०३४अ	इत्य् उक्त्वा भरतश्रेष्ठो गदाम् उद्यम्य वीर्यवान्  
०९,०३२।०३४च्	उदतिष्ठत युद्धाय शक्रो वृत्रम् इवाह्वयन्  
०९,०३२।०३४द्*०२०४_०१	तद् आह्वानम् अमृष्यन् वै तव पुत्रो ऽतिवीर्यवान्  
०९,०३२।०३४द्*०२०४_०२	प्रत्युपस्थित एवाशु मत्तो मत्तम् इव द्विपम्  
०९,०३२।०३४द्*०२०४_०३	गदाहस्तं तव सुतं युद्धाय समुपस्थितम्  
०९,०३२।०३४द्*०२०४_०४	ददृशुः पाण्डवाः सर्वे कैलासम् इव शृङ्गिणम्  
०९,०३२।०३५अ	तम् एकाकिनम् आसाद्य धार्तराष्ट्रं महाबलम्  
०९,०३२।०३५च्	निर्यूथम् इव मातङ्गं समहृष्यन्त पाण्डवाः  
०९,०३२।०३५द्*०२०५_०१	न सम्भ्रमो न च भयं न च ग्लानिर् न च व्यथा  
०९,०३२।०३५द्*०२०५_०२	आसीद् दुर्योधनस्यापि स्थितः सिंह इवाहवे  
०९,०३२।०३६अ	तम् उद्यतगदं दृष्ट्वा कैलासम् इव शृङ्गिणम्  
०९,०३२।०३६च्	भीमसेनस् तदा राजन् दुर्योधनम् अथाब्रवीत्  
०९,०३२।०३७अ	राज्ञापि धृतराष्ट्रेण त्वया चास्मासु यत् कृतम्  
०९,०३२।०३७च्	स्मर तद् दुष्कृतं कर्म यद् वृत्तं वारणावते  
०९,०३२।०३८अ	द्रौपदी च परिक्लिष्टा सभामध्ये रजस्वला  
०९,०३२।०३८च्	द्यूते यद् विजितो राजा शकुनेर् बुद्धिनिश्चयात्  
०९,०३२।०३९अ	यानि चान्यानि दुष्टात्मन् पापानि कृतवान् असि  
०९,०३२।०३९च्	अनागःसु च पार्थेषु तस्य पश्य महत् फलम्  
०९,०३२।०४०अ	त्वत्कृते निहतः शेते शरतल्पे महायशाः  
०९,०३२।०४०च्	गाङ्गेयो भरतश्रेष्ठः सर्वेषां नः पितामहः  
०९,०३२।०४१अ	हतो द्रोणश् च कर्णश् च हतः शल्यः प्रतापवान्  
०९,०३२।०४१च्	वैरस्य चादिकर्तासौ शकुनिर् निहतो युधि  
०९,०३२।०४२अ	भ्रातरस् ते हताः शूराः पुत्राश् च सहसैनिकाः  
०९,०३२।०४२च्	राजानश् च हताः शूराः समरेष्व् अनिवर्तिनः  
०९,०३२।०४३अ	एते चान्ये च निहता बहवः क्षत्रियर्षभाः  
०९,०३२।०४३च्	प्रातिकामी तथा पापो द्रौपद्याः क्लेशकृद् धतः  
०९,०३२।०४४अ	अवशिष्टस् त्वम् एवैकः कुलघ्नो ऽधमपूरुषः  
०९,०३२।०४४च्	त्वाम् अप्य् अद्य हनिष्यामि गदया नात्र संशयः  
०९,०३२।०४५अ	अद्य ते ऽहं रणे दर्पं सर्वं नाशयिता नृप  
०९,०३२।०४५च्	राज्याशां विपुलां राजन् पाण्डवेषु च दुष्कृतम्  
०९,०३२।०४६	दुर्योधन उवाच  
०९,०३२।०४६अ	किं कत्थितेन बहुधा युध्यस्वाद्य मया सह  
०९,०३२।०४६च्	अद्य ते ऽहं विनेष्यामि युद्धश्रद्धां वृकोदर  
०९,०३२।०४७अ	किं न पश्यसि मां पाप गदायुद्धे व्यवस्थितम्  
०९,०३२।०४७च्	हिमवच्छिखराकारां प्रगृह्य महतीं गदाम्  
०९,०३२।०४८अ	गदिनं को ऽद्य मां पाप जेतुम् उत्सहते रिपुः  
०९,०३२।०४८च्	न्यायतो युध्यमानस्य देवेष्व् अपि पुरन्दरः  
०९,०३२।०४८द्*०२०६_०१	यद् एतत् कथितं पूर्वं मदीयं दुर्विचेष्टितम्  
०९,०३२।०४८द्*०२०६_०२	सर्वं तन् न च मे किं चिच् छङ्कितं कर्तुम् एव हि  
०९,०३२।०४८द्*०२०६_०३	अरण्ये चापि वसतिं दास्यं च परवेश्मसु  
०९,०३२।०४८द्*०२०६_०४	तथा रूपविपर्यासम् अकरिष्यम् अहं बलात्  
०९,०३२।०४८द्*०२०६_०५	हताश् च बान्धवास् तुभ्यं क्षयस् तुल्यो ऽयम् आवयोः  
०९,०३२।०४८द्*०२०६_०६	पतनं सम्प्रति तु मे यदि नाम भवेद् युधि  
०९,०३२।०४८द्*०२०६_०७	तद् अतिश्लाघ्यम् एव स्यात् कालो वा तत्र कारणम्  
०९,०३२।०४८द्*०२०६_०८	अद्यापि हि न मे जेता धर्मेणास्ति रणाजिरे  
०९,०३२।०४८द्*०२०६_०९	छद्मना यदि जेष्यध्वम् अकीर्तिः स्थास्यति ध्रुवम्  
०९,०३२।०४८द्*०२०६_१०	अधर्म्या वायशस्या च पश्चात् तप्स्यथ वै ध्रुवम्  
०९,०३२।०४९अ	मा वृथा गर्ज कौन्तेय शारदाभ्रम् इवाजलम्  
०९,०३२।०४९च्	दर्शयस्व बलं युद्धे यावत् तत् ते ऽद्य विद्यते  
०९,०३२।०५०अ	तस्य तद् वचनं श्रुत्वा पाञ्चालाः सहसृञ्जयाः  
०९,०३२।०५०च्	सर्वे सम्पूजयाम् आसुस् तद् वचो विजिगीषवः  
०९,०३२।०५१अ	तं मत्तम् इव मातङ्गं तलशब्देन मानवाः  
०९,०३२।०५१च्	भूयः संहर्षयाम् आसू राजन् दुर्योधनं नृपम्  
०९,०३२।०५२अ	बृंहन्ति कुञ्जरास् तत्र हया हेषन्ति चासकृत्  
०९,०३२।०५२च्	शस्त्राणि सम्प्रदीप्यन्ते पाण्डवानां जयैषिणाम्  
०९,०३३।००१	सञ्जय उवाच  
०९,०३३।००१अ	तस्मिन् युद्धे महाराज सम्प्रवृत्ते सुदारुणे  
०९,०३३।००१च्	उपविष्टेषु सर्वेषु पाण्डवेषु महात्मसु  
०९,०३३।००२अ	ततस् तालध्वजो रामस् तयोर् युद्ध उपस्थिते  
०९,०३३।००२च्	श्रुत्वा तच् छिष्ययो राजन्न् आजगाम हलायुधः  
०९,०३३।००३अ	तं दृष्ट्वा परमप्रीताः पूजयित्वा नराधिपाः  
०९,०३३।००३ब्*०२०७_०१	उपगम्योपसङ्गृह्य विधिवत् प्रत्यपूजयन्  
०९,०३३।००३ब्*०२०७_०२	पूजयित्वा ततः पश्चाद् इदं वचनम् अब्रुवन्  
०९,०३३।००३च्	शिष्ययोः कौशलं युद्धे पश्य रामेति चाब्रुवन्  
०९,०३३।००४अ	अब्रवीच् च तदा रामो दृष्ट्वा कृष्णं च पाण्डवम्  
०९,०३३।००४च्	दुर्योधनं च कौरव्यं गदापाणिम् अवस्थितम्  
०९,०३३।००५अ	चत्वारिंशद् अहान्य् अद्य द्वे च मे निःसृतस्य वै  
०९,०३३।००५च्	पुष्येण सम्प्रयातो ऽस्मि श्रवणे पुनरागतः  
०९,०३३।००५ए	शिष्ययोर् वै गदायुद्धं द्रष्टुकामो ऽस्मि माधव  
०९,०३३।००५ड़्*०२०८_०१	ततस् तदा गदाहस्तौ दुर्योधनवृकोदरौ  
०९,०३३।००५ड़्*०२०८_०२	युद्धभूमिगतौ वीराव् उभाव् एव विरेजतुः  
०९,०३३।००६अ	ततो युधिष्ठिरो राजा परिष्वज्य हलायुधम्  
०९,०३३।००६च्	स्वागतं कुशलं चास्मै पर्यपृच्छद् यथातथम्  
०९,०३३।००७अ	कृष्णौ चापि महेष्वासाव् अभिवाद्य हलायुधम्  
०९,०३३।००७च्	सस्वजाते परिप्रीतौ प्रियमाणौ यशस्विनौ  
०९,०३३।००८अ	माद्रीपुत्रौ तथा शूरौ द्रौपद्याः पञ्च चात्मजाः  
०९,०३३।००८च्	अभिवाद्य स्थिता राजन् रौहिणेयं महाबलम्  
०९,०३३।००९अ	भीमसेनो ऽथ बलवान् पुत्रस् तव जनाधिप  
०९,०३३।००९च्	तथैव चोद्यतगदौ पूजयाम् आसतुर् बलम्  
०९,०३३।००९द्*०२०९_०१	अभिवाद्य ततस् तौ तु सस्वजाते हलायुधम्  
०९,०३३।०१०अ	स्वागतेन च ते तत्र प्रतिपूज्य पुनः पुनः  
०९,०३३।०१०च्	पश्य युद्धं महाबाहो इति ते रामम् अब्रुवन्  
०९,०३३।०१०ए	एवम् ऊचुर् महात्मानं रौहिणेयं नराधिपाः  
०९,०३३।०११अ	परिष्वज्य तदा रामः पाण्डवान् सृञ्जयान् अपि  
०९,०३३।०११च्	अपृच्छत् कुशलं सर्वान् पाण्डवांश् चामितौजसः  
०९,०३३।०११ए	तथैव ते समासाद्य पप्रच्छुस् तम् अनामयम्  
०९,०३३।०१२अ	प्रत्यभ्यर्च्य हली सर्वान् क्षत्रियांश् च महामनाः  
०९,०३३।०१२च्	कृत्वा कुशलसंयुक्तां संविदं च यथावयः  
०९,०३३।०१३अ	जनार्दनं सात्यकिं च प्रेम्णा स परिषस्वजे  
०९,०३३।०१३च्	मूर्ध्नि चैताव् उपाघ्राय कुशलं पर्यपृच्छत  
०९,०३३।०१४अ	तौ चैनं विधिवद् राजन् पूजयाम् आसतुर् गुरुम्  
०९,०३३।०१४च्	ब्रह्माणम् इव देवेशम् इन्द्रोपेन्द्रौ मुदा युतौ  
०९,०३३।०१५अ	ततो ऽब्रवीद् धर्मसुतो रौहिणेयम् अरिन्दमम्  
०९,०३३।०१५च्	इदं भ्रात्रोर् महायुद्धं पश्य रामेति भारत  
०९,०३३।०१६अ	तेषां मध्ये महाबाहुः श्रीमान् केशवपूर्वजः  
०९,०३३।०१६च्	न्यविशत् परमप्रीतः पूज्यमानो महारथैः  
०९,०३३।०१७अ	स बभौ राजमध्यस्थो नीलवासाः सितप्रभः  
०९,०३३।०१७च्	दिवीव नक्षत्रगणैः परिकीर्णो निशाकरः  
०९,०३३।०१८अ	ततस् तयोः सन्निपातस् तुमुलो रोमहर्षणः  
०९,०३३।०१८च्	आसीद् अन्तकरो राजन् वैरस्य तव पुत्रयोः  
०९,०३४।००१	जनमेजय उवाच  
०९,०३४।००१अ	पूर्वम् एव यदा रामस् तस्मिन् युद्ध उपस्थिते  
०९,०३४।००१च्	आमन्त्र्य केशवं यातो वृष्णिभिः सहितः प्रभुः  
०९,०३४।००२अ	साहाय्यं धार्तराष्ट्रस्य न च कर्तास्मि केशव  
०९,०३४।००२च्	न चैव पाण्डुपुत्राणां गमिष्यामि यथागतम्  
०९,०३४।००३अ	एवम् उक्त्वा तदा रामो यातः शत्रुनिबर्हणः  
०९,०३४।००३च्	तस्य चागमनं भूयो ब्रह्मञ् शंसितुम् अर्हसि  
०९,०३४।००४अ	आख्याहि मे विस्तरतः कथं राम उपस्थितः  
०९,०३४।००४च्	कथं च दृष्टवान् युद्धं कुशलो ह्य् असि सत्तम  
०९,०३४।००५	वैशम्पायन उवाच  
०९,०३४।००५अ	उपप्लव्ये निविष्टेषु पाण्डवेषु महात्मसु  
०९,०३४।००५च्	प्रेषितो धृतराष्ट्रस्य समीपं मधुसूदनः  
०९,०३४।००५ए	शमं प्रति महाबाहो हितार्थं सर्वदेहिनाम्  
०९,०३४।००६अ	स गत्वा हास्तिनपुरं धृतराष्ट्रं समेत्य च  
०९,०३४।००६च्	उक्तवान् वचनं तथ्यं हितं चैव विशेषतः  
०९,०३४।००६ए	न च तत् कृतवान् राजा यथाख्यातं हि ते पुरा  
०९,०३४।००७अ	अनवाप्य शमं तत्र कृष्णः पुरुषसत्तमः  
०९,०३४।००७च्	आगच्छत महाबाहुर् उपप्लव्यं जनाधिप  
०९,०३४।००८अ	ततः प्रत्यागतः कृष्णो धार्तराष्ट्रविसर्जितः  
०९,०३४।००८ब्*०२१०_०१	आजगाम नरव्याघ्रः पाण्डवानाम् अनीकिनीम्  
०९,०३४।००८च्	अक्रियायां नरव्याघ्र पाण्डवान् इदम् अब्रवीत्  
०९,०३४।००८द्*०२११_०१	यथोक्तं च यथावृत्तम् उक्त्वा पाण्डवम् अब्रवीत्  
०९,०३४।००९अ	न कुर्वन्ति वचो मह्यं कुरवः कालचोदिताः  
०९,०३४।००९च्	निर्गच्छध्वं पाण्डवेयाः पुष्येण सहिता मया  
०९,०३४।०१०अ	ततो विभज्यमानेषु बलेषु बलिनां वरः  
०९,०३४।०१०च्	प्रोवाच भ्रातरं कृष्णं रौहिणेयो महामनाः  
०९,०३४।०११अ	तेषाम् अपि महाबाहो साहाय्यं मधुसूदन  
०९,०३४।०११च्	क्रियताम् इति तत् कृष्णो नास्य चक्रे वचस् तदा  
०९,०३४।०११द्*०२१२_०१	धीमान् अरिविनाशाय कृतं सर्वं सदा हरिः  
०९,०३४।०११द्*०२१२_०२	सस्मार स तदा तत्र इदं तत्र पुनः पुनः  
०९,०३४।०१२अ	ततो मन्युपरीतात्मा जगाम यदुनन्दनः  
०९,०३४।०१२च्	तीर्थयात्रां हलधरः सरस्वत्यां महायशाः  
०९,०३४।०१२ए	मैत्रे नक्षत्रयोगे स्म सहितः सर्वयादवैः  
०९,०३४।०१३अ	आश्रयाम् आस भोजस् तु दुर्योधनम् अरिन्दमः  
०९,०३४।०१३च्	युयुधानेन सहितो वासुदेवस् तु पाण्डवान्  
०९,०३४।०१४अ	रौहिणेये गते शूरे पुष्येण मधुसूदनः  
०९,०३४।०१४च्	पाण्डवेयान् पुरस्कृत्य ययाव् अभिमुखः कुरून्  
०९,०३४।०१५अ	गच्छन्न् एव पथिस्थस् तु रामः प्रेष्यान् उवाच ह  
०९,०३४।०१५च्	सम्भारांस् तीर्थयात्रायां सर्वोपकरणानि च  
०९,०३४।०१५ए	आनयध्वं द्वारकाया अग्नीन् वै याजकांस् तथा  
०९,०३४।०१६अ	सुवर्णं रजतं चैव धेनूर् वासांसि वाजिनः  
०९,०३४।०१६च्	कुञ्जरांश् च रथांश् चैव खरोष्ट्रं वाहनानि च  
०९,०३४।०१६ए	क्षिप्रम् आनीयतां सर्वं तीर्थहेतोः परिच्छदम्  
०९,०३४।०१७अ	प्रतिस्रोतः सरस्वत्या गच्छध्वं शीघ्रगामिनः  
०९,०३४।०१७च्	ऋत्विजश् चानयध्वं वै शतशश् च द्विजर्षभान्  
०९,०३४।०१८अ	एवं सन्दिश्य तु प्रेष्यान् बलदेवो महाबलः  
०९,०३४।०१८च्	तीर्थयात्रां ययौ राजन् कुरूणां वैशसे तदा  
०९,०३४।०१८ए	सरस्वतीं प्रतिस्रोतः समुद्राद् अभिजग्मिवान्  
०९,०३४।०१८ड़्*०२१३_०१	रामो यदूत्तमः श्रीमांस् तीर्थयात्राम् अनुस्मरन्  
०९,०३४।०१९अ	ऋत्विग्भिश् च सुहृद्भिश् च तथान्यैर् द्विजसत्तमैः  
०९,०३४।०१९च्	रथैर् गजैस् तथाश्वैश् च प्रेष्यैश् च भरतर्षभ  
०९,०३४।०१९ए	गोखरोष्ट्रप्रयुक्तैश् च यानैश् च बहुभिर् वृतः  
०९,०३४।०२०अ	श्रान्तानां क्लान्तवपुषां शिशूनां विपुलायुषाम्  
०९,०३४।०२०च्	तानि यानानि देशेषु प्रतीक्ष्यन्ते स्म भारत  
०९,०३४।०२०ए	बुभुक्षितानाम् अर्थाय कॢप्तम् अन्नं समन्ततः  
०९,०३४।०२०ड़्*०२१४_०१	देशे देशे तु देयानि दानानि विविधानि च  
०९,०३४।०२०ड़्*०२१४_०२	अर्चायै चार्थिनां राजन् क्लृप्तानि बहुशस् तथा  
०९,०३४।०२१अ	यो यो यत्र द्विजो भोक्तुं कामं कामयते तदा  
०९,०३४।०२१च्	तस्य तस्य तु तत्रैवम् उपजह्रुस् तदा नृप  
०९,०३४।०२२अ	तत्र स्थिता नरा राजन् रौहिणेयस्य शासनात्  
०९,०३४।०२२च्	भक्ष्यपेयस्य कुर्वन्ति राशींस् तत्र समन्ततः  
०९,०३४।०२३अ	वासांसि च महार्हाणि पर्यङ्कास्तरणानि च  
०९,०३४।०२३च्	पूजार्थं तत्र कॢप्तानि विप्राणां सुखम् इच्छताम्  
०९,०३४।०२४अ	यत्र यः स्वपते विप्रः क्षत्रियो वापि भारत  
०९,०३४।०२४च्	तत्र तत्र तु तस्यैव सर्वं कॢप्तम् अदृश्यत  
०९,०३४।०२५अ	यथासुखं जनः सर्वस् तिष्ठते याति वा तदा  
०९,०३४।०२५च्	यातुकामस्य यानानि पानानि तृषितस्य च  
०९,०३४।०२६अ	बुभुक्षितस्य चान्नानि स्वादूनि भरतर्षभ  
०९,०३४।०२६च्	उपजह्रुर् नरास् तत्र वस्त्राण्य् आभरणानि च  
०९,०३४।०२७अ	स पन्थाः प्रबभौ राजन् सर्वस्यैव सुखावहः  
०९,०३४।०२७च्	स्वर्गोपमस् तदा वीर नराणां तत्र गच्छताम्  
०९,०३४।०२८अ	नित्यप्रमुदितोपेतः स्वादुभक्षः शुभान्वितः  
०९,०३४।०२८च्	विपण्यापणपण्यानां नानाजनशतैर् वृतः  
०९,०३४।०२८ए	नानाद्रुमलतोपेतो नानारत्नविभूषितः  
०९,०३४।०२९अ	ततो महात्मा नियमे स्थितात्मा; पुण्येषु तीर्थेषु वसूनि राजन्  
०९,०३४।०२९च्	ददौ द्विजेभ्यः क्रतुदक्षिणाश् च; यदुप्रवीरो हलभृत् प्रतीतः  
०९,०३४।०३०अ	दोग्ध्रीश् च धेनूश् च सहस्रशो वै; सुवाससः काञ्चनबद्धशृङ्गीः  
०९,०३४।०३०च्	हयांश् च नानाविधदेशजातान्; यानानि दासीश् च तथा द्विजेभ्यः  
०९,०३४।०३१अ	रत्नानि मुक्तामणिविद्रुमं च; शृङ्गीसुवर्णं रजतं च शुभ्रम्  
०९,०३४।०३१च्	अयस्मयं ताम्रमयं च भाण्डं; ददौ द्विजातिप्रवरेषु रामः  
०९,०३४।०३२अ	एवं स वित्तं प्रददौ महात्मा; सरस्वतीतीर्थवरेषु भूरि  
०९,०३४।०३२च्	ययौ क्रमेणाप्रतिमप्रभावस्; ततः कुरुक्षेत्रम् उदारवृत्तः  
०९,०३४।०३३	जनमेजय उवाच  
०९,०३४।०३३अ	सारस्वतानां तीर्थानां गुणोत्पत्तिं वदस्व मे  
०९,०३४।०३३च्	फलं च द्विपदां श्रेष्ठ कर्मनिर्वृत्तिम् एव च  
०९,०३४।०३४अ	यथाक्रमं च भगवंस् तीर्थानाम् अनुपूर्वशः  
०९,०३४।०३४च्	ब्रह्मन् ब्रह्मविदां श्रेष्ठ परं कौतूहलं हि मे  
०९,०३४।०३५	वैशम्पायन उवाच  
०९,०३४।०३५अ	तीर्थानां विस्तरं राजन् गुणोत्पत्तिं च सर्वशः  
०९,०३४।०३५च्	मयोच्यमानां शृणु वै पुण्यां राजेन्द्र कृत्स्नशः  
०९,०३४।०३६अ	पूर्वं महाराज यदुप्रवीर; ऋत्विक्सुहृद्विप्रगणैश् च सार्धम्  
०९,०३४।०३६च्	पुण्यं प्रभासं समुपाजगाम; यत्रोडुराड् यक्ष्मणा क्लिश्यमानः  
०९,०३४।०३७अ	विमुक्तशापः पुनर् आप्य तेजः; सर्वं जगद् भासयते नरेन्द्र  
०९,०३४।०३७च्	एवं तु तीर्थप्रवरं पृथिव्यां; प्रभासनात् तस्य ततः प्रभासः  
०९,०३४।०३८	जनमेजय उवाच  
०९,०३४।०३८अ	किमर्थं भगवान् सोमो यक्ष्मणा समगृह्यत  
०९,०३४।०३८च्	कथं च तीर्थप्रवरे तस्मिंश् चन्द्रो न्यमज्जत  
०९,०३४।०३९अ	कथम् आप्लुत्य तस्मिंस् तु पुनर् आप्यायितः शशी  
०९,०३४।०३९च्	एतन् मे सर्वम् आचक्ष्व विस्तरेण महामुने  
०९,०३४।०४०	वैशम्पायन उवाच  
०९,०३४।०४०अ	दक्षस्य तनया यास् ताः प्रादुरासन् विशां पते  
०९,०३४।०४०च्	स सप्तविंशतिं कन्या दक्षः सोमाय वै ददौ  
०९,०३४।०४१अ	नक्षत्रयोगनिरताः सङ्ख्यानार्थं च भारत  
०९,०३४।०४१च्	पत्न्यो वै तस्य राजेन्द्र सोमस्य शुभलक्षणाः  
०९,०३४।०४२अ	तास् तु सर्वा विशालाक्ष्यो रूपेणाप्रतिमा भुवि  
०९,०३४।०४२च्	अत्यरिच्यत तासां तु रोहिणी रूपसम्पदा  
०९,०३४।०४३अ	ततस् तस्यां स भगवान् प्रीतिं चक्रे निशाकरः  
०९,०३४।०४३च्	सास्य हृद्या बभूवाथ तस्मात् तां बुभुजे सदा  
०९,०३४।०४४अ	पुरा हि सोमो राजेन्द्र रोहिण्याम् अवसच् चिरम्  
०९,०३४।०४४च्	ततो ऽस्य कुपितान्य् आसन् नक्षत्राणि महात्मनः  
०९,०३४।०४५अ	ता गत्वा पितरं प्राहुः प्रजापतिम् अतन्द्रिताः  
०९,०३४।०४५च्	सोमो वसति नास्मासु रोहिणीं भजते सदा  
०९,०३४।०४६अ	ता वयं सहिताः सर्वास् त्वत्सकाशे प्रजेश्वर  
०९,०३४।०४६ब्*०२१५_०१	सम्प्राप्ताः परिभूताः स्मो गतिर् भव पितः स्वयम्  
०९,०३४।०४६च्	वत्स्यामो नियताहारास् तपश्चरणतत्पराः  
०९,०३४।०४७अ	श्रुत्वा तासां तु वचनं दक्षः सोमम् अथाब्रवीत्  
०९,०३४।०४७च्	समं वर्तस्व भार्यासु मा त्वाधर्मो महान् स्पृशेत्  
०९,०३४।०४८अ	ताश् च सर्वाब्रवीद् दक्षो गच्छध्वं सोमम् अन्तिकात्  
०९,०३४।०४८च्	समं वत्स्यति सर्वासु चन्द्रमा मम शासनात्  
०९,०३४।०४९अ	विसृष्टास् तास् तदा जग्मुः शीतांशुभवनं तदा  
०९,०३४।०४९च्	तथापि सोमो भगवान् पुनर् एव महीपते  
०९,०३४।०४९ए	रोहिणीं निवसत्य् एव प्रीयमाणो मुहुर् मुहुः  
०९,०३४।०५०अ	ततस् ताः सहिताः सर्वा भूयः पितरम् अब्रुवन्  
०९,०३४।०५०च्	तव शुश्रूषणे युक्ता वत्स्यामो हि तवाश्रमे  
०९,०३४।०५०ए	सोमो वसति नास्मासु नाकरोद् वचनं तव  
०९,०३४।०५१अ	तासां तद् वचनं श्रुत्वा दक्षः सोमम् अथाब्रवीत्  
०९,०३४।०५१च्	समं वर्तस्व भार्यासु मा त्वां शप्स्ये विरोचन  
०९,०३४।०५२अ	अनादृत्य तु तद् वाक्यं दक्षस्य भगवाञ् शशी  
०९,०३४।०५२च्	रोहिण्या सार्धम् अवसत् ततस् ताः कुपिताः पुनः  
०९,०३४।०५३अ	गत्वा च पितरं प्राहुः प्रणम्य शिरसा तदा  
०९,०३४।०५३च्	सोमो वसति नास्मासु तस्मान् नः शरणं भव  
०९,०३४।०५४अ	रोहिण्याम् एव भगवन् सदा वसति चन्द्रमाः  
०९,०३४।०५४ब्*०२१६_०१	न त्वद्वचो गणयति नास्मासु स्नेहम् इच्छति  
०९,०३४।०५४च्	तस्मान् नस् त्राहि सर्वा वै यथा नः सोम आविशेत्  
०९,०३४।०५५अ	तच् छ्रुत्वा भगवान् क्रुद्धो यक्ष्माणं पृथिवीपते  
०९,०३४।०५५च्	ससर्ज रोषात् सोमाय स चोडुपतिम् आविशत्  
०९,०३४।०५६अ	स यक्ष्मणाभिभूतात्माक्षीयताहर् अहः शशी  
०९,०३४।०५६च्	यत्नं चाप्य् अकरोद् राजन् मोक्षार्थं तस्य यक्ष्मणः  
०९,०३४।०५७अ	इष्ट्वेष्टिभिर् महाराज विविधाभिर् निशाकरः  
०९,०३४।०५७च्	न चामुच्यत शापाद् वै क्षयं चैवाभ्यगच्छत  
०९,०३४।०५८अ	क्षीयमाणे ततः सोमे ओषध्यो न प्रजज्ञिरे  
०९,०३४।०५८च्	निरास्वादरसाः सर्वा हतवीर्याश् च सर्वशः  
०९,०३४।०५९अ	ओषधीनां क्षये जाते प्राणिनाम् अपि सङ्क्षयः  
०९,०३४।०५९च्	कृशाश् चासन् प्रजाः सर्वाः क्षीयमाणे निशाकरे  
०९,०३४।०६०अ	ततो देवाः समागम्य सोमम् ऊचुर् महीपते  
०९,०३४।०६०च्	किम् इदं भवतो रूपम् ईदृशं न प्रकाशते  
०९,०३४।०६१अ	कारणं ब्रूहि नः सर्वं येनेदं ते महद् भयम्  
०९,०३४।०६१च्	श्रुत्वा तु वचनं त्वत्तो विधास्यामस् ततो वयम्  
०९,०३४।०६२अ	एवम् उक्तः प्रत्युवाच सर्वांस् ताञ् शशलक्षणः  
०९,०३४।०६२च्	शापं च कारणं चैव यक्ष्माणं च तथात्मनः  
०९,०३४।०६३अ	देवास् तस्य वचः श्रुत्वा गत्वा दक्षम् अथाब्रुवन्  
०९,०३४।०६३च्	प्रसीद भगवन् सोमे शापश् चैष निवर्त्यताम्  
०९,०३४।०६४अ	असौ हि चन्द्रमाः क्षीणः किञ्चिच्छेषो हि लक्ष्यते  
०९,०३४।०६४च्	क्षयाच् चैवास्य देवेश प्रजाश् चापि गताः क्षयम्  
०९,०३४।०६५अ	वीरुदोषधयश् चैव बीजानि विविधानि च  
०९,०३४।०६५ब्*०२१७_०१	तेषां क्षये क्षयो ऽस्माकं विनास्माभिर् जगच् च किम्  
०९,०३४।०६५च्	तथा वयं लोकगुरो प्रसादं कर्तुम् अर्हसि  
०९,०३४।०६६अ	एवम् उक्तस् तदा चिन्त्य प्राह वाक्यं प्रजापतिः  
०९,०३४।०६६च्	नैतच् छक्यं मम वचो व्यावर्तयितुम् अन्यथा  
०९,०३४।०६६ए	हेतुना तु महाभागा निवर्तिष्यति केन चित्  
०९,०३४।०६७अ	समं वर्ततु सर्वासु शशी भार्यासु नित्यशः  
०९,०३४।०६७च्	सरस्वत्या वरे तीर्थे उन्मज्जञ् शशलक्षणः  
०९,०३४।०६७ए	पुनर् वर्धिष्यते देवास् तद् वै सत्यं वचो मम  
०९,०३४।०६८अ	मासार्धं च क्षयं सोमो नित्यम् एव गमिष्यति  
०९,०३४।०६८च्	मासार्धं च सदा वृद्धिं सत्यम् एतद् वचो मम  
०९,०३४।०६८द्*०२१८_०१	समुद्रं पश्चिमं गत्वा सरस्वत्यब्धिसङ्गमम्  
०९,०३४।०६८द्*०२१८_०२	आराधयतु देवेशं ततः कान्तिम् अवाप्स्यति  
०९,०३४।०६९अ	सरस्वतीं ततः सोमो जगाम ऋषिशासनात्  
०९,०३४।०६९च्	प्रभासं परमं तीर्थं सरस्वत्या जगाम ह  
०९,०३४।०७०अ	अमावास्यां महातेजास् तत्रोन्मज्जन् महाद्युतिः  
०९,०३४।०७०च्	लोकान् प्रभासयाम् आस शीतांशुत्वम् अवाप च  
०९,०३४।०७१अ	देवाश् च सर्वे राजेन्द्र प्रभासं प्राप्य पुष्कलम्  
०९,०३४।०७१च्	सोमेन सहिता भूत्वा दक्षस्य प्रमुखे ऽभवन्  
०९,०३४।०७२अ	ततः प्रजापतिः सर्वा विससर्जाथ देवताः  
०९,०३४।०७२च्	सोमं च भगवान् प्रीतो भूयो वचनम् अब्रवीत्  
०९,०३४।०७३अ	मावमंस्थाः स्त्रियः पुत्र मा च विप्रान् कदा चन  
०९,०३४।०७३च्	गच्छ युक्तः सदा भूत्वा कुरु वै शासनं मम  
०९,०३४।०७४अ	स विसृष्टो महाराज जगामाथ स्वम् आलयम्  
०९,०३४।०७४च्	प्रजाश् च मुदिता भूत्वा भोजने च यथा पुरा  
०९,०३४।०७५अ	एतत् ते सर्वम् आख्यातं यथा शप्तो निशाकरः  
०९,०३४।०७५च्	प्रभासं च यथा तीर्थं तीर्थानां प्रवरं ह्य् अभूत्  
०९,०३४।०७६अ	अमावास्यां महाराज नित्यशः शशलक्षणः  
०९,०३४।०७६च्	स्नात्वा ह्य् आप्यायते श्रीमान् प्रभासे तीर्थ उत्तमे  
०९,०३४।०७७अ	अतश् चैनं प्रजानन्ति प्रभासम् इति भूमिप  
०९,०३४।०७७च्	प्रभां हि परमां लेभे तस्मिन्न् उन्मज्ज्य चन्द्रमाः  
०९,०३४।०७७द्*०२१९_०१	लोकान् प्रभासयाम् आस पुपोष च वपुस् तथा  
०९,०३४।०७७द्*०२१९_०२	तत्र स्नात्वा हली रामो दत्त्वा प्रीतो ऽथ दक्षिणाम्  
०९,०३४।०७८अ	ततस् तु चमसोद्भेदम् अच्युतस् त्व् अगमद् बली  
०९,०३४।०७८च्	चमसोद्भेद इत्य् एवं यं जनाः कथयन्त्य् उत  
०९,०३४।०७९अ	तत्र दत्त्वा च दानानि विशिष्टानि हलायुधः  
०९,०३४।०७९च्	उषित्वा रजनीम् एकां स्नात्वा च विधिवत् तदा  
०९,०३४।०८०अ	उदपानम् अथागच्छत् त्वरावान् केशवाग्रजः  
०९,०३४।०८०च्	आद्यं स्वस्त्ययनं चैव तत्रावाप्य महत् फलम्  
०९,०३४।०८१अ	स्निग्धत्वाद् ओषधीनां च भूमेश् च जनमेजय  
०९,०३४।०८१च्	जानन्ति सिद्धा राजेन्द्र नष्टाम् अपि सरस्वतीम्  
०९,०३५।००१	वैशम्पायन उवाच  
०९,०३५।००१अ	तस्मान् नदीगतं चापि उदपानं यशस्विनः  
०९,०३५।००१च्	त्रितस्य च महाराज जगामाथ हलायुधः  
०९,०३५।००२अ	तत्र दत्त्वा बहु द्रव्यं पूजयित्वा तथा द्विजान्  
०९,०३५।००२च्	उपस्पृश्य च तत्रैव प्रहृष्टो मुसलायुधः  
०९,०३५।००३अ	तत्र धर्मपरो ह्य् आसीत् त्रितः स सुमहातपाः  
०९,०३५।००३च्	कूपे च वसता तेन सोमः पीतो महात्मना  
०९,०३५।००४अ	तत्र चैनं समुत्सृज्य भ्रातरौ जग्मतुर् गृहान्  
०९,०३५।००४च्	ततस् तौ वै शशापाथ त्रितो ब्राह्मणसत्तमः  
०९,०३५।००५	जनमेजय उवाच  
०९,०३५।००५अ	उदपानं कथं ब्रह्मन् कथं च सुमहातपाः  
०९,०३५।००५च्	पतितः किं च सन्त्यक्तो भ्रातृभ्यां द्विजसत्तमः  
०९,०३५।००६अ	कूपे कथं च हित्वैनं भ्रातरौ जग्मतुर् गृहान्  
०९,०३५।००६ब्*०२२०_०१	कथं च याजयाम् आस पपौ सोमं च वै कथम्  
०९,०३५।००६च्	एतद् आचक्ष्व मे ब्रह्मन् यदि श्राव्यं हि मन्यसे  
०९,०३५।००७	वैशम्पायन उवाच  
०९,०३५।००७अ	आसन् पूर्वयुगे राजन् मुनयो भ्रातरस् त्रयः  
०९,०३५।००७च्	एकतश् च द्वितश् चैव त्रितश् चादित्यसन्निभाः  
०९,०३५।००८अ	सर्वे प्रजापतिसमाः प्रजावन्तस् तथैव च  
०९,०३५।००८च्	ब्रह्मलोकजितः सर्वे तपसा ब्रह्मवादिनः  
०९,०३५।००९अ	तेषां तु तपसा प्रीतो नियमेन दमेन च  
०९,०३५।००९च्	अभवद् गौतमो नित्यं पिता धर्मरतः सदा  
०९,०३५।०१०अ	स तु दीर्घेण कालेन तेषां प्रीतिम् अवाप्य च  
०९,०३५।०१०च्	जगाम भगवान् स्थानम् अनुरूपम् इवात्मनः  
०९,०३५।०११अ	राजानस् तस्य ये पूर्वे याज्या ह्य् आसन् महात्मनः  
०९,०३५।०११च्	ते सर्वे स्वर्गते तस्मिंस् तस्य पुत्रान् अपूजयन्  
०९,०३५।०१२अ	तेषां तु कर्मणा राजंस् तथैवाध्ययनेन च  
०९,०३५।०१२च्	त्रितः स श्रेष्ठतां प्राप यथैवास्य पिता तथा  
०९,०३५।०१३अ	तं स्म सर्वे महाभागा मुनयः पुण्यलक्षणाः  
०९,०३५।०१३च्	अपूजयन् महाभागं तथा विद्वत्तयैव तु  
०९,०३५।०१४अ	कदा चिद् धि ततो राजन् भ्रातराव् एकतद्वितौ  
०९,०३५।०१४च्	यज्ञार्थं चक्रतुश् चित्तं धनार्थं च विशेषतः  
०९,०३५।०१५अ	तयोश् चिन्ता समभवत् त्रितं गृह्य परन्तप  
०९,०३५।०१५च्	याज्यान् सर्वान् उपादाय प्रतिगृह्य पशूंस् ततः  
०९,०३५।०१६अ	सोमं पास्यामहे हृष्टाः प्राप्य यज्ञं महाफलम्  
०९,०३५।०१६च्	चक्रुश् चैव महाराज भ्रातरस् त्रय एव ह  
०९,०३५।०१६द्*०२२१_०१	तथा ते समयं कृत्वा गृहान् निष्क्रम्य पार्थिव  
०९,०३५।०१७अ	तथा तु ते परिक्रम्य याज्यान् सर्वान् पशून् प्रति  
०९,०३५।०१७च्	याजयित्वा ततो याज्यांल् लब्ध्वा च सुबहून् पशून्  
०९,०३५।०१८अ	याज्येन कर्मणा तेन प्रतिगृह्य विधानतः  
०९,०३५।०१८च्	प्राचीं दिशं महात्मान आजग्मुस् ते महर्षयः  
०९,०३५।०१९अ	त्रितस् तेषां महाराज पुरस्ताद् याति हृष्टवत्  
०९,०३५।०१९च्	एकतश् च द्वितश् चैव पृष्ठतः कालयन् पशून्  
०९,०३५।०२०अ	तयोश् चिन्ता समभवद् दृष्ट्वा पशुगणं महत्  
०९,०३५।०२०च्	कथं न स्युर् इमा गाव आवाभ्यां वै विना त्रितम्  
०९,०३५।०२१अ	ताव् अन्योन्यं समाभाष्य एकतश् च द्वितश् च ह  
०९,०३५।०२१च्	यद् ऊचतुर् मिथः पापौ तन् निबोध जनेश्वर  
०९,०३५।०२२अ	त्रितो यज्ञेषु कुशलस् त्रितो वेदेषु निष्ठितः  
०९,०३५।०२२च्	अन्यास् त्रितो बहुतरा गावः समुपलप्स्यते  
०९,०३५।०२३अ	तद् आवां सहितौ भूत्वा गाः प्रकाल्य व्रजावहे  
०९,०३५।०२३च्	त्रितो ऽपि गच्छतां कामम् आवाभ्यां वै विनाकृतः  
०९,०३५।०२४अ	तेषाम् आगच्छतां रात्रौ पथिस्थाने वृको ऽभवत्  
०९,०३५।०२४च्	तथा कूपो ऽविदूरे ऽभूत् सरस्वत्यास् तटे महान्  
०९,०३५।०२५अ	अथ त्रितो वृकं दृष्ट्वा पथि तिष्ठन्तम् अग्रतः  
०९,०३५।०२५च्	तद्भयाद् अपसर्पन् वै तस्मिन् कूपे पपात ह  
०९,०३५।०२५ए	अगाधे सुमहाघोरे सर्वभूतभयङ्करे  
०९,०३५।०२६अ	त्रितस् ततो महाभागः कूपस्थो मुनिसत्तमः  
०९,०३५।०२६च्	आर्तनादं ततश् चक्रे तौ तु शुश्रुवतुर् मुनी  
०९,०३५।०२७अ	तं ज्ञात्वा पतितं कूपे भ्रातराव् एकतद्वितौ  
०९,०३५।०२७च्	वृकत्रासाच् च लोभाच् च समुत्सृज्य प्रजग्मतुः  
०९,०३५।०२८अ	भ्रातृभ्यां पशुलुब्धाभ्याम् उत्सृष्टः स महातपाः  
०९,०३५।०२८च्	उदपाने महाराज निर्जले पांसुसंवृते  
०९,०३५।०२९अ	त्रित आत्मानम् आलक्ष्य कूपे वीरुत्तृणावृते  
०९,०३५।०२९च्	निमग्नं भरतश्रेष्ठ पापकृन् नरके यथा  
०९,०३५।०३०अ	बुद्ध्या ह्य् अगणयत् प्राज्ञो मृत्योर् भीतो ह्य् असोमपः  
०९,०३५।०३०च्	सोमः कथं नु पातव्य इहस्थेन मया भवेत्  
०९,०३५।०३१अ	स एवम् अनुसञ्चिन्त्य तस्मिन् कूपे महातपाः  
०९,०३५।०३१च्	ददर्श वीरुधं तत्र लम्बमानां यदृच्छया  
०९,०३५।०३२अ	पांसुग्रस्ते ततः कूपे विचिन्त्य सलिलं मुनिः  
०९,०३५।०३२च्	अग्नीन् सङ्कल्पयाम् आस होत्रे चात्मानम् एव च  
०९,०३५।०३३अ	ततस् तां वीरुधं सोमं सङ्कल्प्य सुमहातपाः  
०९,०३५।०३३च्	ऋचो यजूंषि सामानि मनसा चिन्तयन् मुनिः  
०९,०३५।०३३ए	ग्रावाणः शर्कराः कृत्वा प्रचक्रे ऽभिषवं नृप  
०९,०३५।०३४अ	आज्यं च सलिलं चक्रे भागांश् च त्रिदिवौकसाम्  
०९,०३५।०३४च्	सोमस्याभिषवं कृत्वा चकार तुमुलं ध्वनिम्  
०९,०३५।०३५अ	स चाविशद् दिवं राजन् स्वरः शैक्षस् त्रितस्य वै  
०९,०३५।०३५च्	समवाप च तं यज्ञं यथोक्तं ब्रह्मवादिभिः  
०९,०३५।०३६अ	वर्तमाने तथा यज्ञे त्रितस्य सुमहात्मनः  
०९,०३५।०३६च्	आविग्नं त्रिदिवं सर्वं कारणं च न बुध्यते  
०९,०३५।०३७अ	ततः सुतुमुलं शब्दं शुश्रावाथ बृहस्पतिः  
०९,०३५।०३७च्	श्रुत्वा चैवाब्रवीद् देवान् सर्वान् देवपुरोहितः  
०९,०३५।०३८अ	त्रितस्य वर्तते यज्ञस् तत्र गच्छामहे सुराः  
०९,०३५।०३८च्	स हि क्रुद्धः सृजेद् अन्यान् देवान् अपि महातपाः  
०९,०३५।०३९अ	तच् छ्रुत्वा वचनं तस्य सहिताः सर्वदेवताः  
०९,०३५।०३९च्	प्रययुस् तत्र यत्रासौ त्रितयज्ञः प्रवर्तते  
०९,०३५।०४०अ	ते तत्र गत्वा विबुधास् तं कूपं यत्र स त्रितः  
०९,०३५।०४०च्	ददृशुस् तं महात्मानं दीक्षितं यज्ञकर्मसु  
०९,०३५।०४१अ	दृष्ट्वा चैनं महात्मानं श्रिया परमया युतम्  
०९,०३५।०४१च्	ऊचुश् चाथ महाभागं प्राप्ता भागार्थिनो वयम्  
०९,०३५।०४२अ	अथाब्रवीद् ऋषिर् देवान् पश्यध्वं मां दिवौकसः  
०९,०३५।०४२च्	अस्मिन् प्रतिभये कूपे निमग्नं नष्टचेतसम्  
०९,०३५।०४३अ	ततस् त्रितो महाराज भागांस् तेषां यथाविधि  
०९,०३५।०४३च्	मन्त्रयुक्तान् समददात् ते च प्रीतास् तदाभवन्  
०९,०३५।०४४अ	ततो यथाविधि प्राप्तान् भागान् प्राप्य दिवौकसः  
०९,०३५।०४४च्	प्रीतात्मानो ददुस् तस्मै वरान् यान् मनसेच्छति  
०९,०३५।०४५अ	स तु वव्रे वरं देवांस् त्रातुम् अर्हथ माम् इतः  
०९,०३५।०४५च्	यश् चेहोपस्पृशेत् कूपे स सोमपगतिं लभेत्  
०९,०३५।०४६अ	तत्र चोर्मिमती राजन्न् उत्पपात सरस्वती  
०९,०३५।०४६ब्*०२२२_०१	आजगाम द्रुतं प्रीता तस्मिन् कूपे सरस्वती  
०९,०३५।०४६च्	तयोत्क्षिप्तस् त्रितस् तस्थौ पूजयंस् त्रिदिवौकसः  
०९,०३५।०४७अ	तथेति चोक्त्वा विबुधा जग्मू राजन् यथागतम्  
०९,०३५।०४७च्	त्रितश् चाप्य् अगमत् प्रीतः स्वम् एव निलयं तदा  
०९,०३५।०४८अ	क्रुद्धः स तु समासाद्य ताव् ऋषी भ्रातरौ तदा  
०९,०३५।०४८च्	उवाच परुषं वाक्यं शशाप च महातपाः  
०९,०३५।०४९अ	पशुलुब्धौ युवां यस्मान् माम् उत्सृज्य प्रधावितौ  
०९,०३५।०४९च्	तस्माद् रूपेण तेषां वै दंष्ट्रिणाम् अभितश् चरौ  
०९,०३५।०५०अ	भवितारौ मया शप्तौ पापेनानेन कर्मणा  
०९,०३५।०५०च्	प्रसवश् चैव युवयोर् गोलाङ्गूलर्क्षवानराः  
०९,०३५।०५१अ	इत्य् उक्ते तु तदा तेन क्षणाद् एव विशां पते  
०९,०३५।०५१च्	तथाभूताव् अदृश्येतां वचनात् सत्यवादिनः  
०९,०३५।०५२अ	तत्राप्य् अमितविक्रान्तः स्पृष्ट्वा तोयं हलायुधः  
०९,०३५।०५२च्	दत्त्वा च विविधान् दायान् पूजयित्वा च वै द्विजान्  
०९,०३५।०५३अ	उदपानं च तं दृष्ट्वा प्रशस्य च पुनः पुनः  
०९,०३५।०५३च्	नदीगतम् अदीनात्मा प्राप्तो विनशनं तदा  
०९,०३६।००१	वैशम्पायन उवाच  
०९,०३६।००१अ	ततो विनशनं राजन्न् आजगाम हलायुधः  
०९,०३६।००१च्	शूद्राभीरान् प्रति द्वेषाद् यत्र नष्टा सरस्वती  
०९,०३६।००२अ	यस्मात् सा भरतश्रेष्ठ द्वेषान् नष्टा सरस्वती  
०९,०३६।००२च्	तस्मात् तद् ऋषयो नित्यं प्राहुर् विनशनेति ह  
०९,०३६।००३अ	तच् चाप्य् उपस्पृश्य बलः सरस्वत्यां महाबलः  
०९,०३६।००३च्	सुभूमिकं ततो ऽगच्छत् सरस्वत्यास् तटे वरे  
०९,०३६।००४अ	तत्र चाप्सरसः शुभ्रा नित्यकालम् अतन्द्रिताः  
०९,०३६।००४च्	क्रीडाभिर् विमलाभिश् च क्रीडन्ति विमलाननाः  
०९,०३६।००५अ	तत्र देवाः सगन्धर्वा मासि मासि जनेश्वर  
०९,०३६।००५च्	अभिगच्छन्ति तत् तीर्थं पुण्यं ब्राह्मणसेवितम्  
०९,०३६।००६अ	तत्रादृश्यन्त गन्धर्वास् तथैवाप्सरसां गणाः  
०९,०३६।००६च्	समेत्य सहिता राजन् यथाप्राप्तं यथासुखम्  
०९,०३६।००७अ	तत्र मोदन्ति देवाश् च पितरश् च सवीरुधः  
०९,०३६।००७च्	पुण्यैः पुष्पैः सदा दिव्यैः कीर्यमाणाः पुनः पुनः  
०९,०३६।००८अ	आक्रीडभूमिः सा राजंस् तासाम् अप्सरसां शुभा  
०९,०३६।००८च्	सुभूमिकेति विख्याता सरस्वत्यास् तटे वरे  
०९,०३६।००९अ	तत्र स्नात्वा च दत्त्वा च वसु विप्रेषु माधवः  
०९,०३६।००९च्	श्रुत्वा गीतं च तद् दिव्यं वादित्राणां च निःस्वनम्  
०९,०३६।०१०अ	छायाश् च विपुला दृष्ट्वा देवगन्धर्वरक्षसाम्  
०९,०३६।०१०च्	गन्धर्वाणां ततस् तीर्थम् आगच्छद् रोहिणीसुतः  
०९,०३६।०११अ	विश्वावसुमुखास् तत्र गन्धर्वास् तपसान्विताः  
०९,०३६।०११च्	नृत्तवादित्रगीतं च कुर्वन्ति सुमनोरमम्  
०९,०३६।०१२अ	तत्र दत्त्वा हलधरो विप्रेभ्यो विविधं वसु  
०९,०३६।०१२च्	अजाविकं गोखरोष्ट्रं सुवर्णं रजतं तथा  
०९,०३६।०१३अ	भोजयित्वा द्विजान् कामैः सन्तर्प्य च महाधनैः  
०९,०३६।०१३च्	प्रययौ सहितो विप्रैः स्तूयमानश् च माधवः  
०९,०३६।०१४अ	तस्माद् गन्धर्वतीर्थाच् च महाबाहुर् अरिन्दमः  
०९,०३६।०१४च्	गर्गस्रोतो महातीर्थम् आजगामैककुण्डली  
०९,०३६।०१५अ	यत्र गर्गेण वृद्धेन तपसा भावितात्मना  
०९,०३६।०१५च्	कालज्ञानगतिश् चैव ज्योतिषां च व्यतिक्रमः  
०९,०३६।०१६अ	उत्पाता दारुणाश् चैव शुभाश् च जनमेजय  
०९,०३६।०१६च्	सरस्वत्याः शुभे तीर्थे विहिता वै महात्मना  
०९,०३६।०१६ए	तस्य नाम्ना च तत् तीर्थं गर्गस्रोत इति स्मृतम्  
०९,०३६।०१७अ	तत्र गर्गं महाभागम् ऋषयः सुव्रता नृप  
०९,०३६।०१७च्	उपासां चक्रिरे नित्यं कालज्ञानं प्रति प्रभो  
०९,०३६।०१८अ	तत्र गत्वा महाराज बलः श्वेतानुलेपनः  
०९,०३६।०१८च्	विधिवद् धि धनं दत्त्वा मुनीनां भावितात्मनाम्  
०९,०३६।०१९अ	उच्चावचांस् तथा भक्ष्यान् द्विजेभ्यो विप्रदाय सः  
०९,०३६।०१९च्	नीलवासास् ततो ऽगच्छच् छङ्खतीर्थं महायशाः  
०९,०३६।०२०अ	तत्रापश्यन् महाशङ्खं महामेरुम् इवोच्छ्रितम्  
०९,०३६।०२०च्	श्वेतपर्वतसङ्काशम् ऋषिसङ्घैर् निषेवितम्  
०९,०३६।०२०ए	सरस्वत्यास् तटे जातं नगं तालध्वजो बली  
०९,०३६।०२१अ	यक्षा विद्याधराश् चैव राक्षसाश् चामितौजसः  
०९,०३६।०२१च्	पिशाचाश् चामितबला यत्र सिद्धाः सहस्रशः  
०९,०३६।०२२अ	ते सर्वे ह्य् अशनं त्यक्त्वा फलं तस्य वनस्पतेः  
०९,०३६।०२२च्	व्रतैश् च नियमैश् चैव काले काले स्म भुञ्जते  
०९,०३६।०२३अ	प्राप्तैश् च नियमैस् तैस् तैर् विचरन्तः पृथक् पृथक्  
०९,०३६।०२३च्	अदृश्यमाना मनुजैर् व्यचरन् पुरुषर्षभ  
०९,०३६।०२४अ	एवं ख्यातो नरपते लोके ऽस्मिन् स वनस्पतिः  
०९,०३६।०२४च्	तत्र तीर्थं सरस्वत्याः पावनं लोकविश्रुतम्  
०९,०३६।०२५अ	तस्मिंश् च यदुशार्दूलो दत्त्वा तीर्थे यशस्विनाम्  
०९,०३६।०२५च्	ताम्रायसानि भाण्डानि वस्त्राणि विविधानि च  
०९,०३६।०२६अ	पूजयित्वा द्विजांश् चैव पूजितश् च तपोधनैः  
०९,०३६।०२६च्	पुण्यं द्वैतवनं राजन्न् आजगाम हलायुधः  
०९,०३६।०२७अ	तत्र गत्वा मुनीन् दृष्ट्वा नानावेषधरान् बलः  
०९,०३६।०२७च्	आप्लुत्य सलिले चापि पूजयाम् आस वै द्विजान्  
०९,०३६।०२८अ	तथैव दत्त्वा विप्रेभ्यः परिभोगान् सुपुष्कलान्  
०९,०३६।०२८च्	ततः प्रायाद् बलो राजन् दक्षिणेन सरस्वतीम्  
०९,०३६।०२९अ	गत्वा चैव महाबाहुर् नातिदूरं महायशाः  
०९,०३६।०२९च्	धर्मात्मा नागधन्वानं तीर्थम् आगमद् अच्युतः  
०९,०३६।०३०अ	यत्र पन्नगराजस्य वासुकेः सन्निवेशनम्  
०९,०३६।०३०च्	महाद्युतेर् महाराज बहुभिः पन्नगैर् वृतम्  
०९,०३६।०३०ए	यत्रासन्न् ऋषयः सिद्धाः सहस्राणि चतुर्दश  
०९,०३६।०३१अ	यत्र देवाः समागम्य वासुकिं पन्नगोत्तमम्  
०९,०३६।०३१च्	सर्वपन्नगराजानम् अभ्यषिञ्चन् यथाविधि  
०९,०३६।०३१ए	पन्नगेभ्यो भयं तत्र विद्यते न स्म कौरव  
०९,०३६।०३२अ	तत्रापि विधिवद् दत्त्वा विप्रेभ्यो रत्नसञ्चयान्  
०९,०३६।०३२च्	प्रायात् प्राचीं दिशं राजन् दीप्यमानः स्वतेजसा  
०९,०३६।०३२द्*०२२३_०१	तस्यां दिशि विचित्राणि तीर्थानि परमाणि च  
०९,०३६।०३३अ	आप्लुत्य बहुशो हृष्टस् तेषु तीर्थेषु लाङ्गली  
०९,०३६।०३३च्	दत्त्वा वसु द्विजातिभ्यो जगामाति तपस्विनः  
०९,०३६।०३४अ	तत्रस्थान् ऋषिसङ्घांस् तान् अभिवाद्य हलायुधः  
०९,०३६।०३४च्	ततो रामो ऽगमत् तीर्थम् ऋषिभिः सेवितं महत्  
०९,०३६।०३५अ	यत्र भूयो निववृते प्राङ्मुखा वै सरस्वती  
०९,०३६।०३५ब्*०२२४_०१	**** **** तथा तीर्थान्य् अनेकशः  
०९,०३६।०३५ब्*०२२४_०२	सहस्रशतसङ्ख्यानि प्रथितानि पदे पदे  
०९,०३६।०३५ब्*०२२४_०३	आप्लुत्य तेषु तीर्थेषु यथोक्तं तत्र चर्षिभिः  
०९,०३६।०३५ब्*०२२४_०४	कृत्वोपवासनियमं दत्त्वा दानानि भूरिशः  
०९,०३६।०३५ब्*०२२४_०५	अभिवाद्य मुनींस् तांस् तु तत्र तीर्थनिवासिनः  
०९,०३६।०३५ब्*०२२४_०६	उद्दिष्टमार्गः प्रययौ यत्र भूयः सरस्वती  
०९,०३६।०३५ब्*०२२४_०७	प्राङ्मुखं वै निववृते वृष्टिर् वातहता यथा  
०९,०३६।०३५च्	ऋषीणां नैमिषेयाणाम् अवेक्षार्थं महात्मनाम्  
०९,०३६।०३६अ	निवृत्तां तां सरिच्छ्रेष्ठां तत्र दृष्ट्वा तु लाङ्गली  
०९,०३६।०३६च्	बभूव विस्मितो राजन् बलः श्वेतानुलेपनः  
०९,०३६।०३७	जनमेजय उवाच  
०९,०३६।०३७अ	कस्मात् सरस्वती ब्रह्मन् निवृत्ता प्राङ्मुखी ततः  
०९,०३६।०३७च्	व्याख्यातुम् एतद् इच्छामि सर्वम् अध्वर्युसत्तम  
०९,०३६।०३८अ	कस्मिंश् च कारणे तत्र विस्मितो यदुनन्दनः  
०९,०३६।०३८च्	विनिवृत्ता सरिच्छ्रेष्ठा कथम् एतद् द्विजोत्तम  
०९,०३६।०३९	वैशम्पायन उवाच  
०९,०३६।०३९अ	पूर्वं कृतयुगे राजन् नैमिषेयास् तपस्विनः  
०९,०३६।०३९ब्*०२२५_०१	द्वादशं वार्षिकं सत्रं समुपासन्यतव्रताः  
०९,०३६।०३९ब्*०२२६_०१	सायम्प्रातर्व्रतपरा नक्तसम्भोजनाः परे  
०९,०३६।०३९ब्*०२२६_०२	पञ्चाग्नितपसो ग्रीष्मे वर्षास्व् आकाशशायिनः  
०९,०३६।०३९ब्*०२२६_०३	तृणाशिनस् तथा चान्ये मार्गशायिन एव च  
०९,०३६।०३९ब्*०२२६_०४	कण्टकप्रवरे घोरे स्वप्तारो भूमिशायिनः  
०९,०३६।०३९च्	वर्तमाने सुबहुले सत्रे द्वादशवार्षिके  
०९,०३६।०३९ए	ऋषयो बहवो राजंस् तत्र सम्प्रतिपेदिरे  
०९,०३६।०४०अ	उषित्वा च महाभागास् तस्मिन् सत्रे यथाविधि  
०९,०३६।०४०च्	निवृत्ते नैमिषेये वै सत्रे द्वादशवार्षिके  
०९,०३६।०४०ए	आजग्मुर् ऋषयस् तत्र बहवस् तीर्थकारणात्  
०९,०३६।०४१अ	ऋषीणां बहुलत्वात् तु सरस्वत्या विशां पते  
०९,०३६।०४१च्	तीर्थानि नगरायन्ते कूले वै दक्षिणे तदा  
०९,०३६।०४२अ	समन्तपञ्चकं यावत् तावत् ते द्विजसत्तमाः  
०९,०३६।०४२च्	तीर्थलोभान् नरव्याघ्र नद्यास् तीरं समाश्रिताः  
०९,०३६।०४३अ	जुह्वतां तत्र तेषां तु मुनीनां भावितात्मनाम्  
०९,०३६।०४३च्	स्वाध्यायेनापि महता बभूवुः पूरिता दिशः  
०९,०३६।०४४अ	अग्निहोत्रैस् ततस् तेषां हूयमानैर् महात्मनाम्  
०९,०३६।०४४च्	अशोभत सरिच्छ्रेष्ठा दीप्यमानैः समन्ततः  
०९,०३६।०४५अ	वालखिल्या महाराज अश्मकुट्टाश् च तापसाः  
०९,०३६।०४५च्	दन्तोलूखलिनश् चान्ये सम्प्रक्षालास् तथापरे  
०९,०३६।०४६अ	वायुभक्षा जलाहाराः पर्णभक्षाश् च तापसाः  
०९,०३६।०४६ब्*०२२७_०१	कणधूमभुजश् चान्ये तथा मासोपवासिनः  
०९,०३६।०४६ब्*०२२७_०२	सर्वतिथ्युपवासाश् च तथा ह्य् अन्ये सहस्रशः  
०९,०३६।०४६ब्*०२२७_०३	भूमिपात्रभुजश् चान्ये तथा भूमिभुजो ऽपि हि  
०९,०३६।०४६ब्*०२२७_०४	आवसथ्याग्निनिरतास् त्रेताग्निनिरतास् तथा  
०९,०३६।०४६ब्*०२२७_०५	विघसाभ्याशिनस् तीव्रास् तथान्ये मितभोजनाः  
०९,०३६।०४६च्	नानानियमयुक्ताश् च तथा स्थण्डिलशायिनः  
०९,०३६।०४७अ	आसन् वै मुनयस् तत्र सरस्वत्याः समीपतः  
०९,०३६।०४७च्	शोभयन्तः सरिच्छ्रेष्ठां गङ्गाम् इव दिवौकसः  
०९,०३६।०४८अ	ततः पश्चात् समापेतुर् ऋषयः सत्रयाजिनः  
०९,०३६।०४८च्	ते ऽवकाशं न ददृशुः कुरुक्षेत्रे महाव्रताः  
०९,०३६।०४९अ	ततो यज्ञोपवीतैस् ते तत् तीर्थं निर्मिमाय वै  
०९,०३६।०४९च्	जुहुवुश् चाग्निहोत्राणि चक्रुश् च विविधाः क्रियाः  
०९,०३६।०५०अ	ततस् तम् ऋषिसङ्घातं निराशं चिन्तयान्वितम्  
०९,०३६।०५०च्	दर्शयाम् आस राजेन्द्र तेषाम् अर्थे सरस्वती  
०९,०३६।०५१अ	ततः कुञ्जान् बहून् कृत्वा सन्निवृत्ता सरिद्वरा  
०९,०३६।०५१च्	ऋषीणां पुण्यतपसां कारुण्याज् जनमेजय  
०९,०३६।०५२अ	ततो निवृत्य राजेन्द्र तेषाम् अर्थे सरस्वती  
०९,०३६।०५२च्	भूयः प्रतीच्यभिमुखी सुस्राव सरितां वरा  
०९,०३६।०५३अ	अमोघा गमनं कृत्वा तेषां भूयो व्रजाम्य् अहम्  
०९,०३६।०५३च्	इत्य् अद्भुतं महच् चक्रे ततो राजन् महानदी  
०९,०३६।०५३द्*०२२८_०१	तत्रैव कुञ्जमध्ये तु सा जगाम सरस्वती  
०९,०३६।०५३द्*०२२९_०१	यथागतं पुण्यजला कुरुक्षेत्रं प्रविश्य ह  
०९,०३६।०५४अ	एवं स कुञ्जो राजेन्द्र नैमिषेय इति स्मृतः  
०९,०३६।०५४च्	कुरुक्षेत्रे कुरुश्रेष्ठ कुरुष्व महतीः क्रियाः  
०९,०३६।०५५अ	तत्र कुञ्जान् बहून् दृष्ट्वा सन्निवृत्तां च तां नदीम्  
०९,०३६।०५५च्	बभूव विस्मयस् तत्र रामस्याथ महात्मनः  
०९,०३६।०५६अ	उपस्पृश्य तु तत्रापि विधिवद् यदुनन्दनः  
०९,०३६।०५६च्	दत्त्वा दायान् द्विजातिभ्यो भाण्डानि विविधानि च  
०९,०३६।०५६ए	भक्ष्यं पेयं च विविधं ब्राह्मणान् प्रत्यपादयत्  
०९,०३६।०५७अ	ततः प्रायाद् बलो राजन् पूज्यमानो द्विजातिभिः  
०९,०३६।०५७च्	सरस्वतीतीर्थवरं नानाद्विजगणायुतम्  
०९,०३६।०५७द्*०२३०_०१	हंसकारण्डवाकीर्णं चक्रवाकोपशोभितम्  
०९,०३६।०५८अ	बदरेङ्गुदकाश्मर्यप्लक्षाश्वत्थविभीतकैः  
०९,०३६।०५८च्	पनसैश् च पलाशैश् च करीरैः पीलुभिस् तथा  
०९,०३६।०५८द्*०२३१_०१	सालैस् तालैस् तमालैश् च ककुभैश् च सकेतकैः  
०९,०३६।०५९अ	सरस्वतीतीररुहैर् बन्धनैः स्यन्दनैस् तथा  
०९,०३६।०५९च्	परूषकवनैश् चैव बिल्वैर् आम्रातकैस् तथा  
०९,०३६।०६०अ	अतिमुक्तकषण्डैश् च पारिजातैश् च शोभितम्  
०९,०३६।०६०च्	कदलीवनभूयिष्ठम् इष्टं कान्तं मनोरमम्  
०९,०३६।०६१अ	वाय्वम्बुफलपर्णादैर् दन्तोलूखलिकैर् अपि  
०९,०३६।०६१च्	तथाश्मकुट्टैर् वानेयैर् मुनिभिर् बहुभिर् वृतम्  
०९,०३६।०६२अ	स्वाध्यायघोषसङ्घुष्टं मृगयूथशताकुलम्  
०९,०३६।०६२च्	अहिंस्रैर् धर्मपरमैर् नृभिर् अत्यन्तसेवितम्  
०९,०३६।०६३अ	सप्तसारस्वतं तीर्थम् आजगाम हलायुधः  
०९,०३६।०६३च्	यत्र मङ्कणकः सिद्धस् तपस् तेपे महामुनिः  
०९,०३७।००१	जनमेजय उवाच  
०९,०३७।००१अ	सप्तसारस्वतं कस्मात् कश् च मङ्कणको मुनिः  
०९,०३७।००१च्	कथं सिद्धश् च भगवान् कश् चास्य नियमो ऽभवत्  
०९,०३७।००२अ	कस्य वंशे समुत्पन्नः किं चाधीतं द्विजोत्तम  
०९,०३७।००२च्	एतद् इच्छाम्य् अहं श्रोतुं विधिवद् द्विजसत्तम  
०९,०३७।००३	वैशम्पायन उवाच  
०९,०३७।००३अ	राजन् सप्त सरस्वत्यो याभिर् व्याप्तम् इदं जगत्  
०९,०३७।००३च्	आहूता बलवद्भिर् हि तत्र तत्र सरस्वती  
०९,०३७।००४अ	सुप्रभा काञ्चनाक्षी च विशाला मानसह्रदा  
०९,०३७।००४च्	सरस्वती ओघवती सुवेणुर् विमलोदका  
०९,०३७।००५अ	पितामहस्य महतो वर्तमाने महीतले  
०९,०३७।००५च्	वितते यज्ञवाटे वै समेतेषु द्विजातिषु  
०९,०३७।००६अ	पुण्याहघोषैर् विमलैर् वेदानां निनदैस् तथा  
०९,०३७।००६च्	देवेषु चैव व्यग्रेषु तस्मिन् यज्ञविधौ तदा  
०९,०३७।००७अ	तत्र चैव महाराज दीक्षिते प्रपितामहे  
०९,०३७।००७च्	यजतस् तत्र सत्रेण सर्वकामसमृद्धिना  
०९,०३७।००८अ	मनसा चिन्तिता ह्य् अर्था धर्मार्थकुशलैस् तदा  
०९,०३७।००८च्	उपतिष्ठन्ति राजेन्द्र द्विजातींस् तत्र तत्र ह  
०९,०३७।००९अ	जगुश् च तत्र गन्धर्वा ननृतुश् चाप्सरोगणाः  
०९,०३७।००९च्	वादित्राणि च दिव्यानि वादयाम् आसुर् अञ्जसा  
०९,०३७।०१०अ	तस्य यज्ञस्य सम्पत्त्या तुतुषुर् देवता अपि  
०९,०३७।०१०च्	विस्मयं परमं जग्मुः किम् उ मानुषयोनयः  
०९,०३७।०११अ	वर्तमाने तथा यज्ञे पुष्करस्थे पितामहे  
०९,०३७।०११च्	अब्रुवन्न् ऋषयो राजन् नायं यज्ञो महाफलः  
०९,०३७।०११ए	न दृश्यते सरिच्छ्रेष्ठा यस्माद् इह सरस्वती  
०९,०३७।०१२अ	तच् छ्रुत्वा भगवान् प्रीतः सस्माराथ सरस्वतीम्  
०९,०३७।०१२च्	पितामहेन यजता आहूता पुष्करेषु वै  
०९,०३७।०१२ए	सुप्रभा नाम राजेन्द्र नाम्ना तत्र सरस्वती  
०९,०३७।०१३अ	तां दृष्ट्वा मुनयस् तुष्टा वेगयुक्तां सरस्वतीम्  
०९,०३७।०१३च्	पितामहं मानयन्तीं क्रतुं ते बहु मेनिरे  
०९,०३७।०१४अ	एवम् एषा सरिच्छ्रेष्ठा पुष्करेषु सरस्वती  
०९,०३७।०१४च्	पितामहार्थं सम्भूता तुष्ट्यर्थं च मनीषिणाम्  
०९,०३७।०१५अ	नैमिषे मुनयो राजन् समागम्य समासते  
०९,०३७।०१५च्	तत्र चित्राः कथा ह्य् आसन् वेदं प्रति जनेश्वर  
०९,०३७।०१६अ	तत्र ते मुनयो ह्य् आसन् नानास्वाध्यायवेदिनः  
०९,०३७।०१६च्	ते समागम्य मुनयः सस्मरुर् वै सरस्वतीम्  
०९,०३७।०१७अ	सा तु ध्याता महाराज ऋषिभिः सत्रयाजिभिः  
०९,०३७।०१७च्	समागतानां राजेन्द्र सहायार्थं महात्मनाम्  
०९,०३७।०१७ए	आजगाम महाभागा तत्र पुण्या सरस्वती  
०९,०३७।०१८अ	नैमिषे काञ्चनाक्षी तु मुनीनां सत्रयाजिनाम्  
०९,०३७।०१८च्	आगता सरितां श्रेष्ठा तत्र भारत पूजिता  
०९,०३७।०१९अ	गयस्य यजमानस्य गयेष्व् एव महाक्रतुम्  
०९,०३७।०१९च्	आहूता सरितां श्रेष्ठा गययज्ञे सरस्वती  
०९,०३७।०२०अ	विशालां तु गयेष्व् आहुर् ऋषयः संशितव्रताः  
०९,०३७।०२०च्	सरित् सा हिमवत्पार्श्वात् प्रसूता शीघ्रगामिनी  
०९,०३७।०२१अ	औद्दालकेस् तथा यज्ञे यजतस् तत्र भारत  
०९,०३७।०२१च्	समेते सर्वतः स्फीते मुनीनां मण्डले तदा  
०९,०३७।०२२अ	उत्तरे कोसलाभागे पुण्ये राजन् महात्मनः  
०९,०३७।०२२च्	औद्दालकेन यजता पूर्वं ध्याता सरस्वती  
०९,०३७।०२३अ	आजगाम सरिच्छ्रेष्ठा तं देशम् ऋषिकारणात्  
०९,०३७।०२३च्	पूज्यमाना मुनिगणैर् वल्कलाजिनसंवृतैः  
०९,०३७।०२३ए	मनोह्रदेति विख्याता सा हि तैर् मनसा हृता  
०९,०३७।०२४अ	सुवेणुर् ऋषभद्वीपे पुण्ये राजर्षिसेविते  
०९,०३७।०२४च्	कुरोश् च यजमानस्य कुरुक्षेत्रे महात्मनः  
०९,०३७।०२४ए	आजगाम महाभागा सरिच्छ्रेष्ठा सरस्वती  
०९,०३७।०२५अ	ओघवत्य् अपि राजेन्द्र वसिष्ठेन महात्मना  
०९,०३७।०२५च्	समाहूता कुरुक्षेत्रे दिव्यतोया सरस्वती  
०९,०३७।०२६अ	दक्षेण यजता चापि गङ्गाद्वारे सरस्वती  
०९,०३७।०२६ब्*०२३२_०१	सुवेणुर् इति विख्याता प्रस्रुता शीघ्रगामिनी  
०९,०३७।०२६च्	विमलोदा भगवती ब्रह्मणा यजता पुनः  
०९,०३७।०२६ए	समाहूता ययौ तत्र पुण्ये हैमवते गिरौ  
०९,०३७।०२७अ	एकीभूतास् ततस् तास् तु तस्मिंस् तीर्थे समागताः  
०९,०३७।०२७च्	सप्तसारस्वतं तीर्थं ततस् तत् प्रथितं भुवि  
०९,०३७।०२८अ	इति सप्त सरस्वत्यो नामतः परिकीर्तिताः  
०९,०३७।०२८च्	सप्तसारस्वतं चैव तीर्थं पुण्यं तथा स्मृतम्  
०९,०३७।०२९अ	शृणु मङ्कणकस्यापि कौमारब्रह्मचारिणः  
०९,०३७।०२९च्	आपगाम् अवगाढस्य राजन् प्रक्रीडितं महत्  
०९,०३७।०३०अ	दृष्ट्वा यदृच्छया तत्र स्त्रियम् अम्भसि भारत  
०९,०३७।०३०च्	स्नायन्तीं रुचिरापाङ्गीं दिग्वाससम् अनिन्दिताम्  
०९,०३७।०३०ए	सरस्वत्यां महाराज चस्कन्दे वीर्यम् अम्भसि  
०९,०३७।०३१अ	तद् रेतः स तु जग्राह कलशे वै महातपाः  
०९,०३७।०३१ब्*०२३३_०१	ऋषिः परमधर्मात्मा तदा पुरुषसत्तमः  
०९,०३७।०३१च्	सप्तधा प्रविभागं तु कलशस्थं जगाम ह  
०९,०३७।०३१ए	तत्रर्षयः सप्त जाता जज्ञिरे मरुतां गणाः  
०९,०३७।०३२अ	वायुवेगो वायुबलो वायुहा वायुमण्डलः  
०९,०३७।०३२च्	वायुज्वालो वायुरेता वायुचक्रश् च वीर्यवान्  
०९,०३७।०३२ए	एवम् एते समुत्पन्ना मरुतां जनयिष्णवः  
०९,०३७।०३३अ	इदम् अन्यच् च राजेन्द्र शृण्व् आश्चर्यतरं भुवि  
०९,०३७।०३३च्	महर्षेश् चरितं यादृक् त्रिषु लोकेषु विश्रुतम्  
०९,०३७।०३४अ	पुरा मङ्कणकः सिद्धः कुशाग्रेणेति नः श्रुतम्  
०९,०३७।०३४च्	क्षतः किल करे राजंस् तस्य शाकरसो ऽस्रवत्  
०९,०३७।०३४ए	स वि शाकरसं दृष्ट्वा हर्षाविष्टः प्रनृत्तवान्  
०९,०३७।०३५अ	ततस् तस्मिन् प्रनृत्ते वै स्थावरं जङ्गमं च यत्  
०९,०३७।०३५च्	प्रनृत्तम् उभयं वीर तेजसा तस्य मोहितम्  
०९,०३७।०३६अ	ब्रह्मादिभिः सुरै राजन्न् ऋषिभिश् च तपोधनैः  
०९,०३७।०३६च्	विज्ञप्तो वै महादेव ऋषेर् अर्थे नराधिप  
०९,०३७।०३६ए	नायं नृत्येद् यथा देव तथा त्वं कर्तुम् अर्हसि  
०९,०३७।०३७अ	ततो देवो मुनिं दृष्ट्वा हर्षाविष्टम् अतीव ह  
०९,०३७।०३७च्	सुराणां हितकामार्थं महादेवो ऽभ्यभाषत  
०९,०३७।०३८अ	भो भो ब्राह्मण धर्मज्ञ किमर्थं नरिनर्त्सि वै  
०९,०३७।०३८च्	हर्षस्थानं किमर्थं वै तवेदं मुनिसत्तम  
०९,०३७।०३८ए	तपस्विनो धर्मपथे स्थितस्य द्विजसत्तम  
०९,०३७।०३९	ऋषिर् उवाच  
०९,०३७।०३९अ	किं न पश्यसि मे ब्रह्मन् कराच् छाकरसं स्रुतम्  
०९,०३७।०३९च्	यं दृष्ट्वा वै प्रनृत्तो ऽहं हर्षेण महता विभो  
०९,०३७।०४०अ	तं प्रहस्याब्रवीद् देवो मुनिं रागेण मोहितम्  
०९,०३७।०४०च्	अहं न विस्मयं विप्र गच्छामीति प्रपश्य माम्  
०९,०३७।०४१अ	एवम् उक्त्वा मुनिश्रेष्ठं महादेवेन धीमता  
०९,०३७।०४१च्	अङ्गुल्यग्रेण राजेन्द्र स्वाङ्गुष्ठस् ताडितो ऽभवत्  
०९,०३७।०४२अ	ततो भस्म क्षताद् राजन् निर्गतं हिमसन्निभम्  
०९,०३७।०४२च्	तद् दृष्ट्वा व्रीडितो राजन् स मुनिः पादयोर् गतः  
०९,०३७।०४२द्*०२३४_०१	मेने देवं महादेवम् इदं चोवाच विस्मितः  
०९,०३७।०४२द्*०२३५_०१	उवाच पार्वतीनाथम् इन्दुरेखावतंसकम्  
०९,०३७।०४३	ऋषिर् उवाच  
०९,०३७।०४३अ	नान्यं देवाद् अहं मन्ये रुद्रात् परतरं महत्  
०९,०३७।०४३च्	सुरासुरस्य जगतो गतिस् त्वम् असि शूलधृक्  
०९,०३७।०४४अ	त्वया सृष्टम् इदं विश्वं वदन्तीह मनीषिणः  
०९,०३७।०४४च्	त्वाम् एव सर्वं विशति पुनर् एव युगक्षये  
०९,०३७।०४५अ	देवैर् अपि न शक्यस् त्वं परिज्ञातुं कुतो मया  
०९,०३७।०४५च्	त्वयि सर्वे स्म दृश्यन्ते सुरा ब्रह्मादयो ऽनघ  
०९,०३७।०४५च्*०२३६_०१	**** **** भावा ये जगति स्थिताः  
०९,०३७।०४५च्*०२३६_०२	त्वाम् उपासन्त वरदं  
०९,०३७।०४६अ	सर्वस् त्वम् असि देवानां कर्ता कारयिता च ह  
०९,०३७।०४६च्	त्वत्प्रसादात् सुराः सर्वे मोदन्तीहाकुतोभयाः  
०९,०३७।०४६द्*०२३७_०१	त्वं प्रभुः परमैश्वर्याद् अधिकं भासि शङ्कर  
०९,०३७।०४६द्*०२३७_०२	त्वयि ब्रह्मा च विष्णुश् च लोकान् सन्धार्य तिष्ठतः  
०९,०३७।०४६द्*०२३७_०३	त्वन्मूलं च जगत् सर्वं त्वदन्तं च महेश्वर  
०९,०३७।०४६द्*०२३७_०४	त्वया हि वितता लोका सप्तेमे सर्वसम्भव  
०९,०३७।०४६द्*०२३७_०५	सर्वथा सर्वभूतेश त्वाम् एवार्चन्ति दैवतम्  
०९,०३७।०४६द्*०२३७_०६	त्वन्मयं हि जगत् सर्वं भूतं स्थावरजङ्गमम्  
०९,०३७।०४६द्*०२३७_०७	स्वर्गं च परमस्थानं नृणाम् अभ्युदयार्थिनाम्  
०९,०३७।०४६द्*०२३७_०८	ददासि च प्रसन्नस् त्वं भक्तानां परमेश्वर  
०९,०३७।०४६द्*०२३७_०९	अनावृत्तिपदं नॄणां नित्यं निःश्रेयसार्थिनाम्  
०९,०३७।०४६द्*०२३७_१०	ददासि कर्मिणां कर्म भावयन् ध्यानयोगतः  
०९,०३७।०४६द्*०२३७_११	न वृथास्ति महादेव प्रसादस् ते महेश्वर  
०९,०३७।०४६द्*०२३७_१२	यस्मात् त्वयोपकरणात् करोमि कमलेक्षण  
०९,०३७।०४६द्*०२३७_१३	प्रपद्ये शरणं शम्भुं सर्वदा सर्वतः स्थितम्  
०९,०३७।०४६द्*०२३७_१४	कर्मणा मनसा वाचा तम् एवाभिजगाम ह  
०९,०३७।०४७अ	एवं स्तुत्वा महादेवं स ऋषिः प्रणतो ऽब्रवीत्  
०९,०३७।०४७ब्*०२३८_०१	यद् इदं चापलं देव कृतम् एतत् स्मयादिकम्  
०९,०३७।०४७च्	भगवंस् त्वत्प्रसादाद् वै तपो मे न क्षरेद् इति  
०९,०३७।०४८अ	ततो देवः प्रीतमनास् तम् ऋषिं पुनर् अब्रवीत्  
०९,०३७।०४८च्	तपस् ते वर्धतां विप्र मत्प्रसादात् सहस्रधा  
०९,०३७।०४८ए	आश्रमे चेह वत्स्यामि त्वया सार्धम् अहं सदा  
०९,०३७।०४९अ	सप्तसारस्वते चास्मिन् यो माम् अर्चिष्यते नरः  
०९,०३७।०४९च्	न तस्य दुर्लभं किं चिद् भवितेह परत्र च  
०९,०३७।०४९ए	सारस्वतं च लोकं ते गमिष्यन्ति न संशयः  
०९,०३७।०५०अ	एतन् मङ्कणकस्यापि चरितं भूरितेजसः  
०९,०३७।०५०ब्*०२३९_०१	कथितं च नृपतिश्रेष्ठ किं भूयः कथयामि ते  
०९,०३७।०५०ब्*०२४०_०१	सप्तसारस्वतं चापि यथोत्पन्नं तथोदितम्  
०९,०३७।०५०च्	स हि पुत्रः सजन्यायाम् उत्पन्नो मातरिश्वना  
०९,०३८।००१	वैशम्पायन उवाच  
०९,०३८।००१अ	उषित्वा तत्र रामस् तु सम्पूज्याश्रमवासिनः  
०९,०३८।००१च्	तथा मङ्कणके प्रीतिं शुभां चक्रे हलायुधः  
०९,०३८।००२अ	दत्त्वा दानं द्विजातिभ्यो रजनीं ताम् उपोष्य च  
०९,०३८।००२च्	पूजितो मुनिसङ्घैश् च प्रातर् उत्थाय लाङ्गली  
०९,०३८।००३अ	अनुज्ञाप्य मुनीन् सर्वान् स्पृष्ट्वा तोयं च भारत  
०९,०३८।००३च्	प्रययौ त्वरितो रामस् तीर्थहेतोर् महाबलः  
०९,०३८।००४अ	तत औशनसं तीर्थम् आजगाम हलायुधः  
०९,०३८।००४च्	कपालमोचनं नाम यत्र मुक्तो महामुनिः  
०९,०३८।००५अ	महता शिरसा राजन् ग्रस्तजङ्घो महोदरः  
०९,०३८।००५च्	राक्षसस्य महाराज रामक्षिप्तस्य वै पुरा  
०९,०३८।००६अ	तत्र पूर्वं तपस् तप्तं काव्येन सुमहात्मना  
०९,०३८।००६च्	यत्रास्य नीतिर् अखिला प्रादुर्भूता महात्मनः  
०९,०३८।००६ए	तत्रस्थश् चिन्तयाम् आस दैत्यदानवविग्रहम्  
०९,०३८।००७अ	तत् प्राप्य च बलो राजंस् तीर्थप्रवरम् उत्तमम्  
०९,०३८।००७च्	विधिवद् धि ददौ वित्तं ब्राह्मणानां महात्मनाम्  
०९,०३८।००८	जनमेजय उवाच  
०९,०३८।००८अ	कपालमोचनं ब्रह्मन् कथं यत्र महामुनिः  
०९,०३८।००८च्	मुक्तः कथं चास्य शिरो लग्नं केन च हेतुना  
०९,०३८।००९	वैशम्पायन उवाच  
०९,०३८।००९अ	पुरा वै दण्डकारण्ये राघवेण महात्मना  
०९,०३८।००९च्	वसता राजशार्दूल राक्षसास् तत्र हिंसिताः  
०९,०३८।०१०अ	जनस्थाने शिरश् छिन्नं राक्षसस्य दुरात्मनः  
०९,०३८।०१०च्	क्षुरेण शितधारेण तत् पपात महावने  
०९,०३८।०११अ	महोदरस्य तल् लग्नं जङ्घायां वै यदृच्छया  
०९,०३८।०११च्	वने विचरतो राजन्न् अस्थि भित्त्वास्फुरत् तदा  
०९,०३८।०१२अ	स तेन लग्नेन तदा द्विजातिर् न शशाक ह  
०९,०३८।०१२च्	अभिगन्तुं महाप्राज्ञस् तीर्थान्य् आयतनानि च  
०९,०३८।०१३अ	स पूतिना विस्रवता वेदनार्तो महामुनिः  
०९,०३८।०१३च्	जगाम सर्वतीर्थानि पृथिव्याम् इति नः श्रुतम्  
०९,०३८।०१४अ	स गत्वा सरितः सर्वाः समुद्रांश् च महातपाः  
०९,०३८।०१४च्	कथयाम् आस तत् सर्वम् ऋषीणां भावितात्मनाम्  
०९,०३८।०१५अ	आप्लुतः सर्वतीर्थेषु न च मोक्षम् अवाप्तवान्  
०९,०३८।०१५च्	स तु शुश्राव विप्रेन्द्रो मुनीनां वचनं महत्  
०९,०३८।०१६अ	सरस्वत्यास् तीर्थवरं ख्यातम् औशनसं तदा  
०९,०३८।०१६च्	सर्वपापप्रशमनं सिद्धक्षेत्रम् अनुत्तमम्  
०९,०३८।०१७अ	स तु गत्वा ततस् तत्र तीर्थम् औशनसं द्विजः  
०९,०३८।०१७च्	तत औशनसे तीर्थे तस्योपस्पृशतस् तदा  
०९,०३८।०१७ए	तच्छिरश् चरणं मुक्त्वा पपातान्तर्जले तदा  
०९,०३८।०१७ड़्*०२४१_०१	विमुक्तस् तेन शिरसा परं सुखम् अवाप ह  
०९,०३८।०१७ड़्*०२४१_०२	स चाप्य् अन्तर्जले मूर्धा जगामादर्शनं विभो  
०९,०३८।०१८अ	ततः स विरुजो राजन् पूतात्मा वीतकल्मषः  
०९,०३८।०१८च्	आजगामाश्रमं प्रीतः कृतकृत्यो महोदरः  
०९,०३८।०१९अ	सो ऽथ गत्वाश्रमं पुण्यं विप्रमुक्तो महातपाः  
०९,०३८।०१९च्	कथयाम् आस तत् सर्वम् ऋषीणां भावितात्मनाम्  
०९,०३८।०२०अ	ते श्रुत्वा वचनं तस्य ततस् तीर्थस्य मानद  
०९,०३८।०२०च्	कपालमोचनम् इति नाम चक्रुः समागताः  
०९,०३८।०२०द्*०२४२_०१	स चापि तीर्थप्रवरं पुनर् गत्वा महान् ऋषिः  
०९,०३८।०२०द्*०२४२_०२	पीत्वा पयः सुविपुलं सिद्धिम् आयात् तदा मुनिः  
०९,०३८।०२१अ	तत्र दत्त्वा बहून् दायान् विप्रान् सम्पूज्य माधवः  
०९,०३८।०२१च्	जगाम वृष्णिप्रवरो रुषङ्गोराश्रमं तदा  
०९,०३८।०२२अ	यत्र तप्तं तपो घोरम् आर्ष्टिषेणेन भारत  
०९,०३८।०२२च्	ब्राह्मण्यं लब्धवांस् तत्र विश्वामित्रो महामुनिः  
०९,०३८।०२२द्*०२४३_०१	सर्वकामसमृद्धं च तद् आश्रमपदं महत्  
०९,०३८।०२२द्*०२४३_०२	मुनिभिर् ब्राह्मणैश् चैव सेवितं सर्वदा विभो  
०९,०३८।०२३अ	ततो हलधरः श्रीमान् ब्राह्मणैः परिवारितः  
०९,०३८।०२३च्	जगाम यत्र राजेन्द्र रुषङ्गुस् तनुम् अत्यजत्  
०९,०३८।०२४अ	रुषङ्गुर् ब्राह्मणो वृद्धस् तपोनित्यश् च भारत  
०९,०३८।०२४च्	देहन्यासे कृतमना विचिन्त्य बहुधा बहु  
०९,०३८।०२५अ	ततः सर्वान् उपादाय तनयान् वै महातपाः  
०९,०३८।०२५च्	रुषङ्गुर् अब्रवीत् तत्र नयध्वं मा पृथूदकम्  
०९,०३८।०२६अ	विज्ञायातीतवयसं रुषङ्गुं ते तपोधनाः  
०९,०३८।०२६च्	तं वै तीर्थम् उपानिन्युः सरस्वत्यास् तपोधनम्  
०९,०३८।०२७अ	स तैः पुत्रैस् तदा धीमान् आनीतो वै सरस्वतीम्  
०९,०३८।०२७च्	पुण्यां तीर्थशतोपेतां विप्रसङ्घैर् निषेविताम्  
०९,०३८।०२८अ	स तत्र विधिना राजन्न् आप्लुतः सुमहातपाः  
०९,०३८।०२८च्	ज्ञात्वा तीर्थगुणांश् चैव प्राहेदम् ऋषिसत्तमः  
०९,०३८।०२८ए	सुप्रीतः पुरुषव्याघ्र सर्वान् पुत्रान् उपासतः  
०९,०३८।०२८ड़्*०२४४_०१	प्रोवाच कर्म तत्त्वज्ञः प्रीतस् तीर्थस्य दर्शनात्  
०९,०३८।०२९अ	सरस्वत्य् उत्तरे तीरे यस् त्यजेद् आत्मनस् तनुम्  
०९,०३८।०२९च्	पृथूदके जप्यपरो नैनं श्वोमरणं तपेत्  
०९,०३८।०३०अ	तत्राप्लुत्य स धर्मात्मा उपस्पृश्य हलायुधः  
०९,०३८।०३०च्	दत्त्वा चैव बहून् दायान् विप्राणां विप्रवत्सलः  
०९,०३८।०३१अ	ससर्ज यत्र भगवांल् लोकांल् लोकपितामहः  
०९,०३८।०३१च्	यत्रार्ष्टिषेणः कौरव्य ब्राह्मण्यं संशितव्रतः  
०९,०३८।०३१ए	तपसा महता राजन् प्राप्तवान् ऋषिसत्तमः  
०९,०३८।०३२अ	सिन्धुद्वीपश् च राजर्षिर् देवापिश् च महातपाः  
०९,०३८।०३२च्	ब्राह्मण्यं लब्धवान् यत्र विश्वामित्रो महामुनिः  
०९,०३८।०३२ए	महातपस्वी भगवान् उग्रतेजा महातपाः  
०९,०३८।०३३अ	तत्राजगाम बलवान् बलभद्रः प्रतापवान्  
०९,०३९।००१	जनमेजय उवाच  
०९,०३९।००१अ	कथम् आर्ष्टिषेणो भगवान् विपुलं तप्तवांस् तपः  
०९,०३९।००१च्	सिन्धुद्वीपः कथं चापि ब्राह्मण्यं लब्धवांस् तदा  
०९,०३९।००२अ	देवापिश् च कथं ब्रह्मन् विश्वामित्रश् च सत्तम  
०९,०३९।००२च्	तन् ममाचक्ष्व भगवन् परं कौतूहलं हि मे  
०९,०३९।००३	वैशम्पायन उवाच  
०९,०३९।००३अ	पुरा कृतयुगे राजन्न् आर्ष्टिषेणो द्विजोत्तमः  
०९,०३९।००३च्	वसन् गुरुकुले नित्यं नित्यम् अध्ययने रतः  
०९,०३९।००४अ	तस्य राजन् गुरुकुले वसतो नित्यम् एव ह  
०९,०३९।००४च्	समाप्तिं नागमद् विद्या नापि वेदा विशां पते  
०९,०३९।००५अ	स निर्विण्णस् ततो राजंस् तपस् तेपे महातपाः  
०९,०३९।००५च्	ततो वै तपसा तेन प्राप्य वेदान् अनुत्तमान्  
०९,०३९।००६अ	स विद्वान् वेदयुक्तश् च सिद्धश् चाप्य् ऋषिसत्तमः  
०९,०३९।००६ब्*०२४५_०१	तताप राजन् सम्प्राप्य तीर्थं वै सुमहातपाः  
०९,०३९।००६च्	तत्र तीर्थे वरान् प्रादात् त्रीन् एव सुमहातपाः  
०९,०३९।००७अ	अस्मिंस् तीर्थे महानद्या अद्यप्रभृति मानवः  
०९,०३९।००७च्	आप्लुतो वाजिमेधस्य फलं प्राप्नोति पुष्कलम्  
०९,०३९।००८अ	अद्यप्रभृति नैवात्र भयं व्यालाद् भविष्यति  
०९,०३९।००८च्	अपि चाल्पेन यत्नेन फलं प्राप्स्यति पुष्कलम्  
०९,०३९।००९अ	एवम् उक्त्वा महातेजा जगाम त्रिदिवं मुनिः  
०९,०३९।००९च्	एवं सिद्धः स भगवान् आर्ष्टिषेणः प्रतापवान्  
०९,०३९।०१०अ	तस्मिन्न् एव तदा तीर्थे सिन्धुद्वीपः प्रतापवान्  
०९,०३९।०१०च्	देवापिश् च महाराज ब्राह्मण्यं प्रापतुर् महत्  
०९,०३९।०११अ	तथा च कौशिकस् तात तपोनित्यो जितेन्द्रियः  
०९,०३९।०११च्	तपसा वै सुतप्तेन ब्राह्मणत्वम् अवाप्तवान्  
०९,०३९।०१२अ	गाधिर् नाम महान् आसीत् क्षत्रियः प्रथितो भुवि  
०९,०३९।०१२च्	तस्य पुत्रो ऽभवद् राजन् विश्वामित्रः प्रतापवान्  
०९,०३९।०१३अ	स राजा कौशिकस् तात महायोग्य् अभवत् किल  
०९,०३९।०१३च्	स पुत्रम् अभिषिच्याथ विश्वामित्रं महातपाः  
०९,०३९।०१४अ	देहन्यासे मनश् चक्रे तम् ऊचुः प्रणताः प्रजाः  
०९,०३९।०१४च्	न गन्तव्यं महाप्राज्ञ त्राहि चास्मान् महाभयात्  
०९,०३९।०१५अ	एवम् उक्तः प्रत्युवाच ततो गाधिः प्रजास् तदा  
०९,०३९।०१५च्	विश्वस्य जगतो गोप्ता भविष्यति सुतो मम  
०९,०३९।०१६अ	इत्य् उक्त्वा तु ततो गाधिर् विश्वामित्रं निवेश्य च  
०९,०३९।०१६च्	जगाम त्रिदिवं राजन् विश्वामित्रो ऽभवन् नृपः  
०९,०३९।०१६च्*०२४६_०१	**** **** पथा वै पुण्यकर्मणाम्  
०९,०३९।०१६च्*०२४६_०२	तथा गाधिसुतो राजा  
०९,०३९।०१६ए	न च शक्नोति पृथिवीं यत्नवान् अपि रक्षितुम्  
०९,०३९।०१७अ	ततः शुश्राव राजा स राक्षसेभ्यो महाभयम्  
०९,०३९।०१७च्	निर्ययौ नगराच् चापि चतुरङ्गबलान्वितः  
०९,०३९।०१८अ	स गत्वा दूरम् अध्वानं वसिष्ठाश्रमम् अभ्ययात्  
०९,०३९।०१८च्	तस्य ते सैनिका राजंश् चक्रुस् तत्रानयान् बहून्  
०९,०३९।०१९अ	ततस् तु भगवान् विप्रो वसिष्ठो ऽऽश्रमम् अभ्ययात्  
०९,०३९।०१९च्	ददृशे च ततः सर्वं भज्यमानं महावनम्  
०९,०३९।०२०अ	तस्य क्रुद्धो महाराज वसिष्ठो मुनिसत्तमः  
०९,०३९।०२०च्	सृजस्व शबरान् घोरान् इति स्वां गाम् उवाच ह  
०९,०३९।०२१अ	तथोक्ता सासृजद् धेनुः पुरुषान् घोरदर्शनान्  
०९,०३९।०२१च्	ते च तद् बलम् आसाद्य बभञ्जुः सर्वतोदिशम्  
०९,०३९।०२२अ	तद् दृष्ट्वा विद्रुतं सैन्यं विश्वामित्रस् तु गाधिजः  
०९,०३९।०२२च्	तपः परं मन्यमानस् तपस्य् एव मनो दधे  
०९,०३९।०२३अ	सो ऽस्मिंस् तीर्थवरे राजन् सरस्वत्याः समाहितः  
०९,०३९।०२३च्	नियमैश् चोपवासैश् च कर्शयन् देहम् आत्मनः  
०९,०३९।०२४अ	जलाहारो वायुभक्षः पर्णाहारश् च सो ऽभवत्  
०९,०३९।०२४च्	तथा स्थण्डिलशायी च ये चान्ये नियमाः पृथक्  
०९,०३९।०२५अ	असकृत् तस्य देवास् तु व्रतविघ्नं प्रचक्रिरे  
०९,०३९।०२५च्	न चास्य नियमाद् बुद्धिर् अपयाति महात्मनः  
०९,०३९।०२६अ	ततः परेण यत्नेन तप्त्वा बहुविधं तपः  
०९,०३९।०२६च्	तेजसा भास्कराकारो गाधिजः समपद्यत  
०९,०३९।०२७अ	तपसा तु तथा युक्तं विश्वामित्रं पितामहः  
०९,०३९।०२७च्	अमन्यत महातेजा वरदो वरम् अस्य तत्  
०९,०३९।०२८अ	स तु वव्रे वरं राजन् स्याम् अहं ब्राह्मणस् त्व् इति  
०९,०३९।०२८च्	तथेति चाब्रवीद् ब्रह्मा सर्वलोकपितामहः  
०९,०३९।०२९अ	स लब्ध्वा तपसोग्रेण ब्राह्मणत्वं महायशाः  
०९,०३९।०२९च्	विचचार महीं कृत्स्नां कृतकामः सुरोपमः  
०९,०३९।०३०अ	तस्मिंस् तीर्थवरे रामः प्रदाय विविधं वसु  
०९,०३९।०३०च्	पयस्विनीस् तथा धेनूर् यानानि शयनानि च  
०९,०३९।०३१अ	तथा वस्त्राण्य् अलङ्कारं भक्ष्यं पेयं च शोभनम्  
०९,०३९।०३१च्	अददान् मुदितो राजन् पूजयित्वा द्विजोत्तमान्  
०९,०३९।०३२अ	ययौ राजंस् ततो रामो बकस्याश्रमम् अन्तिकात्  
०९,०३९।०३२च्	यत्र तेपे तपस् तीव्रं दाल्भ्यो बक इति श्रुतिः  
०९,०४०।००१	वैशम्पायन उवाच  
०९,०४०।००१अ	ब्रह्मयोनिभिर् आकीर्णं जगाम यदुनन्दनः  
०९,०४०।००१च्	यत्र दाल्भ्यो बको राजन् पश्वर्थं सुमहातपाः  
०९,०४०।००१च्*०२४७_०१	**** **** धृतराष्ट्रेण सत्कृतः  
०९,०४०।००१च्*०२४७_०२	किं चित् प्रपां पदे मात्रं (सिच्)  
०९,०४०।००१ए	जुहाव धृतराष्ट्रस्य राष्ट्रं वैचित्रवीर्यिणः  
०९,०४०।००२अ	तपसा घोररूपेण कर्शयन् देहम् आत्मनः  
०९,०४०।००२च्	क्रोधेन महताविष्टो धर्मात्मा वै प्रतापवान्  
०९,०४०।००३अ	पुरा हि नैमिषेयाणां सत्रे द्वादशवार्षिके  
०९,०४०।००३च्	वृत्ते विश्वजितो ऽन्ते वै पाञ्चालान् ऋषयो ऽगमन्  
०९,०४०।००४अ	तत्रेश्वरम् अयाचन्त दक्षिणार्थं मनीषिणः  
०९,०४०।००४ब्*०२४८_०१	तत्र ते लेभिरे राजन् पाञ्चालेभ्यो महर्षयः  
०९,०४०।००४च्	बलान्वितान् वत्सतरान् निर्व्याधीन् एकविंशतिम्  
०९,०४०।००४द्*०२४९_०१	तेषां विप्रददौ राजा ब्राह्मणानां वृषांस् तदा  
०९,०४०।००५अ	तान् अब्रवीद् बको वृद्धो विभजध्वं पशून् इति  
०९,०४०।००५च्	पशून् एतान् अहं त्यक्त्वा भिक्षिष्ये राजसत्तमम्  
०९,०४०।००६अ	एवम् उक्त्वा ततो राजन्न् ऋषीन् सर्वान् प्रतापवान्  
०९,०४०।००६च्	जगाम धृतराष्ट्रस्य भवनं ब्राह्मणोत्तमः  
०९,०४०।००७अ	स समीपगतो भूत्वा धृतराष्ट्रं जनेश्वरम्  
०९,०४०।००७च्	अयाचत पशून् दाल्भ्यः स चैनं रुषितो ऽब्रवीत्  
०९,०४०।००८अ	यदृच्छया मृता दृष्ट्वा गास् तदा नृपसत्तम  
०९,०४०।००८च्	एतान् पशून् नय क्षिप्रं ब्रह्मबन्धो यदीच्छसि  
०९,०४०।००९अ	ऋषिस् त्व् अथ वचः श्रुत्वा चिन्तयाम् आस धर्मवित्  
०९,०४०।००९च्	अहो बत नृशंसं वै वाक्यम् उक्तो ऽस्मि संसदि  
०९,०४०।०१०अ	चिन्तयित्वा मुहूर्तं च रोषाविष्टो द्विजोत्तमः  
०९,०४०।०१०च्	मतिं चक्रे विनाशाय धृतराष्ट्रस्य भूपतेः  
०९,०४०।०११अ	स उत्कृत्य मृतानां वै मांसानि द्विजसत्तमः  
०९,०४०।०११च्	जुहाव धृतराष्ट्रस्य राष्ट्रं नरपतेः पुरा  
०९,०४०।०१२अ	अवकीर्णे सरस्वत्यास् तीर्थे प्रज्वाल्य पावकम्  
०९,०४०।०१२च्	बको दाल्भ्यो महाराज नियमं परम् आस्थितः  
०९,०४०।०१२ए	स तैर् एव जुहावास्य राष्ट्रं मांसैर् महातपाः  
०९,०४०।०१३अ	तस्मिंस् तु विधिवत् सत्रे सम्प्रवृत्ते सुदारुणे  
०९,०४०।०१३च्	अक्षीयत ततो राष्ट्रं धृतराष्ट्रस्य पार्थिव  
०९,०४०।०१३द्*०२५०_०१	ततः प्रक्षीयमाणं तद् राष्ट्रं तस्य महीपतेः  
०९,०४०।०१४अ	छिद्यमानं यथानन्तं वनं परशुना विभो  
०९,०४०।०१४च्	बभूवापहतं तच् चाप्य् अवकीर्णम् अचेतनम्  
०९,०४०।०१५अ	दृष्ट्वा तद् अवकीर्णं तु राष्ट्रं स मनुजाधिपः  
०९,०४०।०१५च्	बभूव दुर्मना राजंश् चिन्तयाम् आस च प्रभुः  
०९,०४०।०१६अ	मोक्षार्थम् अकरोद् यत्नं ब्राह्मणैः सहितः पुरा  
०९,०४०।०१६ब्*०२५१_०१	न च श्रेयो ऽध्यगच्छत् तु क्षीयते राष्ट्रम् एव च  
०९,०४०।०१६च्	अथासौ पार्थिवः खिन्नस् ते च विप्रास् तदा नृप  
०९,०४०।०१७अ	यदा चापि न शक्नोति राष्ट्रं मोचयितुं नृप  
०९,०४०।०१७च्	अथ वैप्राश्निकांस् तत्र पप्रच्छ जनमेजय  
०९,०४०।०१८अ	ततो वैप्राश्निकाः प्राहुः पशुविप्रकृतस् त्वया  
०९,०४०।०१८च्	मांसैर् अभिजुहोतीति तव राष्ट्रं मुनिर् बकः  
०९,०४०।०१९अ	तेन ते हूयमानस्य राष्ट्रस्यास्य क्षयो महान्  
०९,०४०।०१९च्	तस्यैतत् तपसः कर्म येन ते ह्य् अनयो महान्  
०९,०४०।०१९द्*०२५२_०१	यदीच्छसि महाबाहो शान्तिं राष्ट्रस्य भूमिप  
०९,०४०।०१९ए	अपां कुञ्जे सरस्वत्यास् तं प्रसादय पार्थिव  
०९,०४०।०२०अ	सरस्वतीं ततो गत्वा स राजा बकम् अब्रवीत्  
०९,०४०।०२०च्	निपत्य शिरसा भूमौ प्राञ्जलिर् भरतर्षभ  
०९,०४०।०२१अ	प्रसादये त्वा भगवन्न् अपराधं क्षमस्व मे  
०९,०४०।०२१च्	मम दीनस्य लुब्धस्य मौर्ख्येण हतचेतसः  
०९,०४०।०२१ए	त्वं गतिस् त्वं च मे नाथः प्रसादं कर्तुम् अर्हसि  
०९,०४०।०२२अ	तं तथा विलपन्तं तु शोकोपहतचेतसम्  
०९,०४०।०२२च्	दृष्ट्वा तस्य कृपा जज्ञे राष्ट्रं तच् च व्यमोचयत्  
०९,०४०।०२३अ	ऋषिः प्रसन्नस् तस्याभूत् संरम्भं च विहाय सः  
०९,०४०।०२३च्	मोक्षार्थं तस्य राष्ट्रस्य जुहाव पुनर् आहुतिम्  
०९,०४०।०२४अ	मोक्षयित्वा ततो राष्ट्रं प्रतिगृह्य पशून् बहून्  
०९,०४०।०२४च्	हृष्टात्मा नैमिषारण्यं जगाम पुनर् एव हि  
०९,०४०।०२५अ	धृतराष्ट्रो ऽपि धर्मात्मा स्वस्थचेता महामनाः  
०९,०४०।०२५च्	स्वम् एव नगरं राजा प्रतिपेदे महर्द्धिमत्  
०९,०४०।०२६अ	तत्र तीर्थे महाराज बृहस्पतिर् उदारधीः  
०९,०४०।०२६च्	असुराणाम् अभावाय भावाय च दिवौकसाम्  
०९,०४०।०२७अ	मांसैर् अपि जुहावेष्टिम् अक्षीयन्त ततो ऽसुराः  
०९,०४०।०२७च्	दैवतैर् अपि सम्भग्ना जितकाशिभिर् आहवे  
०९,०४०।०२८अ	तत्रापि विधिवद् दत्त्वा ब्राह्मणेभ्यो महायशाः  
०९,०४०।०२८च्	वाजिनः कुञ्जरांश् चैव रथांश् चाश्वतरीयुतान्  
०९,०४०।०२९अ	रत्नानि च महार्हाणि धनं धान्यं च पुष्कलम्  
०९,०४०।०२९च्	ययौ तीर्थं महाबाहुर् यायातं पृथिवीपते  
०९,०४०।०३०अ	यत्र यज्ञे ययातेस् तु महाराज सरस्वती  
०९,०४०।०३०च्	सर्पिः पयश् च सुस्राव नाहुषस्य महात्मनः  
०९,०४०।०३१अ	तत्रेष्ट्वा पुरुषव्याघ्रो ययातिः पृथिवीपतिः  
०९,०४०।०३१च्	आक्रामद् ऊर्ध्वं मुदितो लेभे लोकांश् च पुष्कलान्  
०९,०४०।०३१द्*०२५३_०१	पुनस् तत्र च राज्ञस् तु ययातेर् यजतः प्रभोः  
०९,०४०।०३१द्*०२५३_०२	औदार्यं परमं कृत्वा भक्तिं चात्मनि शाश्वतीम्  
०९,०४०।०३१द्*०२५३_०३	ददौ कामान् ब्राह्मणेभ्यो यान् यान् यो मनसेच्छति  
०९,०४०।०३१द्*०२५३_०४	यो यत्र स्थित एवेह आहूतो यज्ञसंस्तरे  
०९,०४०।०३१द्*०२५३_०५	तस्य तस्य सरिच् छ्रेष्ठा गृहादिशयनादिकम्  
०९,०४०।०३१द्*०२५३_०६	यत्र सम्भोजनं चैव दानं नानाविधं बहु  
०९,०४०।०३१द्*०२५३_०७	ते मन्यमाना राज्ञस् तु सम्प्रदानम् अनुत्तमम्  
०९,०४०।०३१द्*०२५३_०८	राजानं तुष्टुवुः प्रीता दत्त्वा चैवाशिषः शुभाः  
०९,०४०।०३२अ	ययातेर् यजमानस्य यत्र राजन् सरस्वती  
०९,०४०।०३२च्	प्रसृता प्रददौ कामान् ब्राह्मणानां महात्मनाम्  
०९,०४०।०३३अ	यत्र यत्र हि यो विप्रो यान् यान् कामान् अभीप्सति  
०९,०४०।०३३च्	तत्र तत्र सरिच्छ्रेष्ठा ससर्ज सुबहून् रसान्  
०९,०४०।०३४अ	तत्र देवाः सगन्धर्वाः प्रीता यज्ञस्य सम्पदा  
०९,०४०।०३४च्	विस्मिता मानुषाश् चासन् दृष्ट्वा तां यज्ञसम्पदम्  
०९,०४०।०३५अ	ततस् तालकेतुर् महाधर्मसेतुर्; महात्मा कृतात्मा महादाननित्यः  
०९,०४०।०३५च्	वसिष्ठापवाहं महाभीमवेगं; धृतात्मा जितात्मा समभ्याजगाम  
०९,०४१।००१	जनमेजय उवाच  
०९,०४१।००१अ	वसिष्ठस्यापवाहो वै भीमवेगः कथं नु सः  
०९,०४१।००१च्	किमर्थं च सरिच्छ्रेष्ठा तम् ऋषिं प्रत्यवाहयत्  
०९,०४१।००२अ	केन चास्याभवद् वैरं कारणं किं च तत् प्रभो  
०९,०४१।००२च्	शंस पृष्टो महाप्राज्ञ न हि तृप्यामि कथ्यताम्  
०९,०४१।००३	वैशम्पायन उवाच  
०९,०४१।००३अ	विश्वामित्रस्य चैवर्षेर् वसिष्ठस्य च भारत  
०९,०४१।००३च्	भृशं वैरम् अभूद् राजंस् तपःस्पर्धाकृतं महत्  
०९,०४१।००४अ	आश्रमो वै वसिष्ठस्य स्थाणुतीर्थे ऽभवन् महान्  
०९,०४१।००४च्	पूर्वतः पश्चिमश् चासीद् विश्वामित्रस्य धीमतः  
०९,०४१।००५अ	यत्र स्थाणुर् महाराज तप्तवान् सुमहत् तपः  
०९,०४१।००५च्	यत्रास्य कर्म तद् घोरं प्रवदन्ति मनीषिणः  
०९,०४१।००६अ	यत्रेष्ट्वा भगवान् स्थाणुः पूजयित्वा सरस्वतीम्  
०९,०४१।००६च्	स्थापयाम् आस तत् तीर्थं स्थाणुतीर्थम् इति प्रभो  
०९,०४१।००७अ	तत्र सर्वे सुराः स्कन्दम् अभ्यषिञ्चन् नराधिप  
०९,०४१।००७च्	सेनापत्येन महता सुरारिविनिबर्हणम्  
०९,०४१।००८अ	तस्मिन् सरस्वतीतीर्थे विश्वामित्रो महामुनिः  
०९,०४१।००८च्	वसिष्ठं चालयाम् आस तपसोग्रेण तच् छृणु  
०९,०४१।००९अ	विश्वामित्रवसिष्ठौ ताव् अहन्य् अहनि भारत  
०९,०४१।००९च्	स्पर्धां तपःकृतां तीव्रां चक्रतुस् तौ तपोधनौ  
०९,०४१।०१०अ	तत्राप्य् अधिकसन्तापो विश्वामित्रो महामुनिः  
०९,०४१।०१०च्	दृष्ट्वा तेजो वसिष्ठस्य चिन्ताम् अभिजगाम ह  
०९,०४१।०१०ए	तस्य बुद्धिर् इयं ह्य् आसीद् धर्मनित्यस्य भारत  
०९,०४१।०११अ	इयं सरस्वती तूर्णं मत्समीपं तपोधनम्  
०९,०४१।०११च्	आनयिष्यति वेगेन वसिष्ठं जपतां वरम्  
०९,०४१।०११ए	इहागतं द्विजश्रेष्ठं हनिष्यामि न संशयः  
०९,०४१।०१२अ	एवं निश्चित्य भगवान् विश्वामित्रो महामुनिः  
०९,०४१।०१२च्	सस्मार सरितां श्रेष्ठां क्रोधसंरक्तलोचनः  
०९,०४१।०१३अ	सा ध्याता मुनिना तेन व्याकुलत्वं जगाम ह  
०९,०४१।०१३च्	जज्ञे चैनं महावीर्यं महाकोपं च भामिनी  
०९,०४१।०१४अ	तत एनं वेपमाना विवर्णा प्राञ्जलिस् तदा  
०९,०४१।०१४च्	उपतस्थे मुनिवरं विश्वामित्रं सरस्वती  
०९,०४१।०१५अ	हतवीरा यथा नारी साभवद् दुःखिता भृशम्  
०९,०४१।०१५च्	ब्रूहि किं करवाणीति प्रोवाच मुनिसत्तमम्  
०९,०४१।०१६अ	ताम् उवाच मुनिः क्रुद्धो वसिष्ठं शीघ्रम् आनय  
०९,०४१।०१६च्	यावद् एनं निहन्म्य् अद्य तच् छ्रुत्वा व्यथिता नदी  
०९,०४१।०१७अ	साञ्जलिं तु ततः कृत्वा पुण्डरीकनिभेक्षणा  
०९,०४१।०१७च्	विव्यथे सुविरूढेव लता वायुसमीरिता  
०९,०४१।०१८अ	तथागतां तु तां दृष्ट्वा वेपमानां कृताञ्जलिम्  
०९,०४१।०१८च्	विश्वामित्रो ऽब्रवीत् क्रुद्धो वसिष्ठं शीघ्रम् आनय  
०९,०४१।०१९अ	ततो भीता सरिच्छ्रेष्ठा चिन्तयाम् आस भारत  
०९,०४१।०१९च्	उभयोः शापयोर् भीता कथम् एतद् भविष्यति  
०९,०४१।०१९द्*०२५४_०१	प्राकम्पत भृशं भीता वायुनेवाहता लता  
०९,०४१।०१९द्*०२५४_०२	तथारूपां तु तां दृष्ट्वा मुनिर् आह महानदीम्  
०९,०४१।०१९द्*०२५४_०३	अविचारं वसिष्ठं त्वम् आनयस्वान्तिकं मम  
०९,०४१।०१९द्*०२५४_०४	सा तस्य वचनं श्रुत्वा ज्ञात्वा पापं चिकीर्षितम्  
०९,०४१।०१९द्*०२५४_०५	वसिष्ठस्य प्रभावं च जानन्त्य् अप्रतिमं भुवि  
०९,०४१।०२०अ	साभिगम्य वसिष्ठं तु इमम् अर्थम् अचोदयत्  
०९,०४१।०२०च्	यद् उक्ता सरितां श्रेष्ठा विश्वामित्रेण धीमता  
०९,०४१।०२१अ	उभयोः शापयोर् भीता वेपमाना पुनः पुनः  
०९,०४१।०२१च्	चिन्तयित्वा महाशापम् ऋषिवित्रासिता भृशम्  
०९,०४१।०२२अ	तां कृशां च विवर्णां च दृष्ट्वा चिन्तासमन्विताम्  
०९,०४१।०२२च्	उवाच राजन् धर्मात्मा वसिष्ठो द्विपदां वरः  
०९,०४१।०२३अ	त्राह्य् आत्मानं सरिच्छ्रेष्ठे वह मां शीघ्रगामिनी  
०९,०४१।०२३च्	विश्वामित्रः शपेद् धि त्वां मा कृथास् त्वं विचारणाम्  
०९,०४१।०२४अ	तस्य तद् वचनं श्रुत्वा कृपाशीलस्य सा सरित्  
०९,०४१।०२४च्	चिन्तयाम् आस कौरव्य किं कृतं सुकृतं भवेत्  
०९,०४१।०२५अ	तस्याश् चिन्ता समुत्पन्ना वसिष्ठो मय्य् अतीव हि  
०९,०४१।०२५च्	कृतवान् हि दयां नित्यं तस्य कार्यं हितं मया  
०९,०४१।०२६अ	अथ कूले स्वके राजञ् जपन्तम् ऋषिसत्तमम्  
०९,०४१।०२६च्	जुह्वानं कौशिकं प्रेक्ष्य सरस्वत्य् अभ्यचिन्तयत्  
०९,०४१।०२७अ	इदम् अन्तरम् इत्य् एव ततः सा सरितां वरा  
०९,०४१।०२७च्	कूलापहारम् अकरोत् स्वेन वेगेन सा सरित्  
०९,०४१।०२८अ	तेन कूलापहारेण मैत्रावरुणिर् औह्यत  
०९,०४१।०२८च्	उह्यमानश् च तुष्टाव तदा राजन् सरस्वतीम्  
०९,०४१।०२९अ	पितामहस्य सरसः प्रवृत्तासि सरस्वति  
०९,०४१।०२९च्	व्याप्तं चेदं जगत् सर्वं तवैवाम्भोभिर् उत्तमैः  
०९,०४१।०३०अ	त्वम् एवाकाशगा देवि मेघेषूत्सृजसे पयः  
०९,०४१।०३०च्	सर्वाश् चापस् त्वम् एवेति त्वत्तो वयम् अधीमहे  
०९,०४१।०३१अ	पुष्टिर् द्युतिस् तथा कीर्तिः सिद्धिर् वृद्धिर् उमा तथा  
०९,०४१।०३१च्	त्वम् एव वाणी स्वाहा त्वं त्वय्य् आयत्तम् इदं जगत्  
०९,०४१।०३१ए	त्वम् एव सर्वभूतेषु वससीह चतुर्विधा  
०९,०४१।०३२अ	एवं सरस्वती राजन् स्तूयमाना महर्षिणा  
०९,०४१।०३२च्	वेगेनोवाह तं विप्रं विश्वामित्राश्रमं प्रति  
०९,०४१।०३२ए	न्यवेदयत चाभीक्ष्णं विश्वामित्राय तं मुनिम्  
०९,०४१।०३३अ	तम् आनीतं सरस्वत्या दृष्ट्वा कोपसमन्वितः  
०९,०४१।०३३ब्*०२५५_०१	अस्त्रोद्यतः समुत्तिष्ठद् विश्वामित्रो मुनिं प्रति  
०९,०४१।०३३ब्*०२५५_०२	तं गृहीतायुधं दृष्ट्वा वसिष्ठान्तकरं मुनिम्  
०९,०४१।०३३ब्*०२५५_०३	कौशिकं सुमहत् क्रुद्धं कालमृत्युम् इवापरम्  
०९,०४१।०३३च्	अथान्वेषत् प्रहरणं वसिष्ठान्तकरं तदा  
०९,०४१।०३४अ	तं तु क्रुद्धम् अभिप्रेक्ष्य ब्रह्महत्याभयान् नदी  
०९,०४१।०३४च्	अपोवाह वसिष्ठं तु प्राचीं दिशम् अतन्द्रिता  
०९,०४१।०३४ए	उभयोः कुर्वती वाक्यं वञ्चयित्वा तु गाधिजम्  
०९,०४१।०३५अ	ततो ऽपवाहितं दृष्ट्वा वसिष्ठम् ऋषिसत्तमम्  
०९,०४१।०३५च्	अब्रवीद् अथ सङ्क्रुद्धो विश्वामित्रो ह्य् अमर्षणः  
०९,०४१।०३६अ	यस्मान् मा त्वं सरिच्छ्रेष्ठे वञ्चयित्वा पुनर् गता  
०९,०४१।०३६च्	शोणितं वह कल्याणि रक्षोग्रामणिसम्मतम्  
०९,०४१।०३७अ	ततः सरस्वती शप्ता विश्वामित्रेण धीमता  
०९,०४१।०३७च्	अवहच् छोणितोन्मिश्रं तोयं संवत्सरं तदा  
०९,०४१।०३८अ	अथर्षयश् च देवाश् च गन्धर्वाप्सरसस् तथा  
०९,०४१।०३८च्	सरस्वतीं तथा दृष्ट्वा बभूवुर् भृशदुःखिताः  
०९,०४१।०३९अ	एवं वसिष्ठापवाहो लोके ख्यातो जनाधिप  
०९,०४१।०३९च्	आगच्छच् च पुनर् मार्गं स्वम् एव सरितां वरा  
०९,०४२।००१	वैशम्पायन उवाच  
०९,०४२।००१अ	सा शप्ता तेन क्रुद्धेन विश्वामित्रेण धीमता  
०९,०४२।००१च्	तस्मिंस् तीर्थवरे शुभ्रे शोणितं समुपावहत्  
०९,०४२।००२अ	अथाजग्मुस् ततो राजन् राक्षसास् तत्र भारत  
०९,०४२।००२च्	तत्र ते शोणितं सर्वे पिबन्तः सुखम् आसते  
०९,०४२।००३अ	तृप्ताश् च सुभृशं तेन सुखिता विगतज्वराः  
०९,०४२।००३च्	नृत्यन्तश् च हसन्तश् च यथा स्वर्गजितस् तथा  
०९,०४२।००४अ	कस्य चित् त्व् अथ कालस्य ऋषयः सतपोधनाः  
०९,०४२।००४च्	तीर्थयात्रां समाजग्मुः सरस्वत्यां महीपते  
०९,०४२।००५अ	तेषु सर्वेषु तीर्थेषु आप्लुत्य मुनिपुङ्गवाः  
०९,०४२।००५च्	प्राप्य प्रीतिं परां चापि तपोलुब्धा विशारदाः  
०९,०४२।००५ए	प्रययुर् हि ततो राजन् येन तीर्थं हि तत् तथा  
०९,०४२।००६अ	अथागम्य महाभागास् तत् तीर्थं दारुणं तदा  
०९,०४२।००६च्	दृष्ट्वा तोयं सरस्वत्याः शोणितेन परिप्लुतम्  
०९,०४२।००६ए	पीयमानं च रक्षोभिर् बहुभिर् नृपसत्तम  
०९,०४२।००७अ	तान् दृष्ट्वा राक्षसान् राजन् मुनयः संशितव्रताः  
०९,०४२।००७च्	परित्राणे सरस्वत्याः परं यत्नं प्रचक्रिरे  
०९,०४२।००८अ	ते तु सर्वे महाभागाः समागम्य महाव्रताः  
०९,०४२।००८च्	आहूय सरितां श्रेष्ठाम् इदं वचनम् अब्रुवन्  
०९,०४२।००९अ	कारणं ब्रूहि कल्याणि किमर्थं ते ह्रदो ह्य् अयम्  
०९,०४२।००९च्	एवम् आकुलतां यातः श्रुत्वा पास्यामहे वयम्  
०९,०४२।०१०अ	ततः सा सर्वम् आचष्ट यथावृत्तं प्रवेपती  
०९,०४२।०१०च्	दुःखिताम् अथ तां दृष्ट्वा त ऊचुर् वै तपोधनाः  
०९,०४२।०११अ	कारणं श्रुतम् अस्माभिः शापश् चैव श्रुतो ऽनघे  
०९,०४२।०११च्	करिष्यन्ति तु यत् प्राप्तं सर्व एव तपोधनाः  
०९,०४२।०१२अ	एवम् उक्त्वा सरिच्छ्रेष्ठाम् ऊचुस् ते ऽथ परस्परम्  
०९,०४२।०१२च्	विमोचयामहे सर्वे शापाद् एतां सरस्वतीम्  
०९,०४२।०१२द्*०२५६_०१	ते सर्वे ब्राह्मणा राजंस् तपोभिर् नियमैस् तथा  
०९,०४२।०१२द्*०२५६_०२	उपवासैश् च विविधैर् यमैः कष्टव्रतैस् तथा  
०९,०४२।०१२द्*०२५६_०३	आराध्य पशुभर्तारं महादेवं जगत्पतिम्  
०९,०४२।०१२द्*०२५६_०४	मोक्षयाम् आसुस् तां देवीं सरिच्छ्रेष्ठां सरस्वतीम्  
०९,०४२।०१३अ	तेषां तु वचनाद् एव प्रकृतिस्था सरस्वती  
०९,०४२।०१३च्	प्रसन्नसलिला जज्ञे यथा पूर्वं तथैव हि  
०९,०४२।०१३द्*०२५७_०१	एवम् उक्त्वा च मुनयो दुःखाच् चैनां व्यमोचयन्  
०९,०४२।०१३ए	विमुक्ता च सरिच्छ्रेष्ठा विबभौ सा यथा पुरा  
०९,०४२।०१४अ	दृष्ट्वा तोयं सरस्वत्या मुनिभिस् तैस् तथा कृतम्  
०९,०४२।०१४ब्*०२५८_०१	तान् एव शरणं जग्मू राक्षसाः क्षुधितास् तथा  
०९,०४२।०१४च्	कृताञ्जलीस् ततो राजन् राक्षसाः क्षुधयार्दिताः  
०९,०४२।०१४ए	ऊचुस् तान् वै मुनीन् सर्वान् कृपायुक्तान् पुनः पुनः  
०९,०४२।०१५अ	वयं हि क्षुधिताश् चैव धर्माद् धीनाश् च शाश्वतात्  
०९,०४२।०१५च्	न च नः कामकारो ऽयं यद् वयं पापकारिणः  
०९,०४२।०१६अ	युष्माकं चाप्रसादेन दुष्कृतेन च कर्मणा  
०९,०४२।०१६च्	पक्षो ऽयं वर्धते ऽस्माकं यतः स्म ब्रह्मराक्षसाः  
०९,०४२।०१७अ	एवं हि वैश्यशूद्राणां क्षत्रियाणां तथैव च  
०९,०४२।०१७च्	ये ब्राह्मणान् प्रद्विषन्ति ते भवन्तीह राक्षसाः  
०९,०४२।०१८अ	आचार्यम् ऋत्विजं चैव गुरुं वृद्धजनं तथा  
०९,०४२।०१८च्	प्राणिनो ये ऽवमन्यन्ते ते भवन्तीह राक्षसाः  
०९,०४२।०१८ए	योषितां चैव पापानां योनिदोषेण वर्धते  
०९,०४२।०१८ड़्*०२५९_०१	पक्षो ऽस्माकम् ऋषिश्रेष्ठा यद् अत्रानन्तरं क्षमम्  
०९,०४२।०१९अ	तत् कुरुध्वम् इहास्माकं कारुण्यं द्विजसत्तमाः  
०९,०४२।०१९च्	शक्ता भवन्तः सर्वेषां लोकानाम् अपि तारणे  
०९,०४२।०२०अ	तेषां ते मुनयः श्रुत्वा तुष्टुवुस् तां महानदीम्  
०९,०४२।०२०च्	मोक्षार्थं रक्षसां तेषाम् ऊचुः प्रयतमानसाः  
०९,०४२।०२१अ	क्षुतकीटावपन्नं च यच् चोच्छिष्टाशितं भवेत्  
०९,०४२।०२१च्	केशावपन्नम् आधूतम् आरुग्णम् अपि यद् भवेत्  
०९,०४२।०२१द्*०२६०_०१	अवधूतम् अविज्ञातम् अतिशीतं च यद् भवेत्  
०९,०४२।०२१द्*०२६०_०२	पतितान्नं सूतिकान्नं पुंश्चल्यान्नं च यद् भवेत्  
०९,०४२।०२१ए	श्वभिः संस्पृष्टम् अन्नं च भागो ऽसौ रक्षसाम् इह  
०९,०४२।०२२अ	तस्माज् ज्ञात्वा सदा विद्वान् एतान्य् अन्नानि वर्जयेत्  
०९,०४२।०२२च्	राक्षसान्नम् असौ भुङ्क्ते यो भुङ्क्ते ह्य् अन्नम् ईदृशम्  
०९,०४२।०२३अ	शोधयित्वा ततस् तीर्थम् ऋषयस् ते तपोधनाः  
०९,०४२।०२३च्	मोक्षार्थं राक्षसानां च नदीं तां प्रत्यचोदयन्  
०९,०४२।०२४अ	महर्षीणां मतं ज्ञात्वा ततः सा सरितां वरा  
०९,०४२।०२४च्	अरुणाम् आनयाम् आस स्वां तनुं पुरुषर्षभ  
०९,०४२।०२५अ	तस्यां ते राक्षसाः स्नात्वा तनूस् त्यक्त्वा दिवं गताः  
०९,०४२।०२५च्	अरुणायां महाराज ब्रह्महत्यापहा हि सा  
०९,०४२।०२६अ	एतम् अर्थम् अभिज्ञाय देवराजः शतक्रतुः  
०९,०४२।०२६च्	तस्मिंस् तीर्थवरे स्नात्वा विमुक्तः पाप्मना किल  
०९,०४२।०२७	जनमेजय उवाच  
०९,०४२।०२७अ	किमर्थं भगवाञ् शक्रो ब्रह्महत्याम् अवाप्तवान्  
०९,०४२।०२७च्	कथम् अस्मिंश् च तीर्थे वै आप्लुत्याकल्मषो ऽभवत्  
०९,०४२।०२८	वैशम्पायन उवाच  
०९,०४२।०२८अ	शृणुष्वैतद् उपाख्यानं यथावृत्तं जनेश्वर  
०९,०४२।०२८च्	यथा बिभेद समयं नमुचेर् वासवः पुरा  
०९,०४२।०२९अ	नमुचिर् वासवाद् भीतः सूर्यरश्मिं समाविशत्  
०९,०४२।०२९च्	तेनेन्द्रः सख्यम् अकरोत् समयं चेदम् अब्रवीत्  
०९,०४२।०३०अ	नार्द्रेण त्वा न शुष्केण न रात्रौ नापि वाहनि  
०९,०४२।०३०च्	वधिष्याम्य् असुरश्रेष्ठ सखे सत्येन ते शपे  
०९,०४२।०३१अ	एवं स कृत्वा समयं सृष्ट्वा नीहारम् ईश्वरः  
०९,०४२।०३१च्	चिच्छेदास्य शिरो राजन्न् अपां फेनेन वासवः  
०९,०४२।०३२अ	तच् छिरो नमुचेश् छिन्नं पृष्ठतः शक्रम् अन्वयात्  
०९,०४२।०३२च्	हे मित्रहन् पाप इति ब्रुवाणं शक्रम् अन्तिकात्  
०९,०४२।०३३अ	एवं स शिरसा तेन चोद्यमानः पुनः पुनः  
०९,०४२।०३३च्	पितामहाय सन्तप्त एवम् अर्थं न्यवेदयत्  
०९,०४२।०३४अ	तम् अब्रवील् लोकगुरुर् अरुणायां यथाविधि  
०९,०४२।०३४च्	इष्ट्वोपस्पृश देवेन्द्र ब्रह्महत्यापहा हि सा  
०९,०४२।०३४द्*०२६१_०१	एषा पुण्यजला शक्र कृता मुनिभिर् एव तु  
०९,०४२।०३४द्*०२६१_०२	निगूढम् अस्या गमनम् इहासीत् पूर्वम् एव तु  
०९,०४२।०३४द्*०२६१_०३	ततो ऽभ्येत्यारुणां देवीं प्लावयाम् आस वारिणा  
०९,०४२।०३४द्*०२६१_०४	सरस्वत्यारुणायाश् च पुण्यो ऽयं सङ्गमो महान्  
०९,०४२।०३४द्*०२६१_०५	इह त्वं यज देवेन्द्र दद दानान्य् अनेकशः  
०९,०४२।०३४द्*०२६१_०६	अत्राप्लुत्य सुघोरात् त्वं पातकाद् विप्रमोक्ष्यसे  
०९,०४२।०३५अ	इत्य् उक्तः स सरस्वत्याः कुञ्जे वै जनमेजय  
०९,०४२।०३५च्	इष्ट्वा यथावद् बलभिद् अरुणायाम् उपास्पृशत्  
०९,०४२।०३६अ	स मुक्तः पाप्मना तेन ब्रह्महत्याकृतेन ह  
०९,०४२।०३६ब्*०२६२_०१	ब्रह्मणो वचनाच् छक्रो ऽयजद् यज्ञैर् अनेकशः  
०९,०४२।०३६ब्*०२६२_०२	दत्त्वा दानान्य् अनेकानि स्नात्वा तीर्थे शतक्रतुः  
०९,०४२।०३६ब्*०२६२_०३	विपाप्मा विरजाः श्रीमान् ब्रह्मवध्यां विधूय सः  
०९,०४२।०३६च्	जगाम संहृष्टमनास् त्रिदिवं त्रिदशेश्वरः  
०९,०४२।०३७अ	शिरस् तच् चापि नमुचेस् तत्रैवाप्लुत्य भारत  
०९,०४२।०३७च्	लोकान् कामदुघान् प्राप्तम् अक्षयान् राजसत्तम  
०९,०४२।०३८अ	तत्राप्य् उपस्पृश्य बलो महात्मा; दत्त्वा च दानानि पृथग्विधानि  
०९,०४२।०३८च्	अवाप्य धर्मं परम् आर्यकर्मा; जगाम सोमस्य महत् स तीर्थम्  
०९,०४२।०३९अ	यत्रायजद् राजसूयेन सोमः; साक्षात् पुरा विधिवत् पार्थिवेन्द्र  
०९,०४२।०३९च्	अत्रिर् धीमान् विप्रमुख्यो बभूव; होता यस्मिन् क्रतुमुख्ये महात्मा  
०९,०४२।०४०अ	यस्यान्ते ऽभूत् सुमहान् दानवानां; दैतेयानां राक्षसानां च देवैः  
०९,०४२।०४०च्	स सङ्ग्रामस् तारकाख्यः सुतीव्रो; यत्र स्कन्दस् तारकाख्यं जघान  
०९,०४२।०४१अ	सेनापत्यं लब्धवान् देवतानां; महासेनो यत्र दैत्यान्तकर्ता  
०९,०४२।०४१च्	साक्षाच् चात्र न्यवसत् कार्त्तिकेयः; सदा कुमारो यत्र स प्लक्षराजः  
०९,०४३।००१	जनमेजय उवाच  
०९,०४३।००१अ	सरस्वत्याः प्रभावो ऽयम् उक्तस् ते द्विजसत्तम  
०९,०४३।००१च्	कुमारस्याभिषेकं तु ब्रह्मन् व्याख्यातुम् अर्हसि  
०९,०४३।००२अ	यस्मिन् काले च देशे च यथा च वदतां वर  
०९,०४३।००२च्	यैश् चाभिषिक्तो भगवान् विधिना येन च प्रभुः  
०९,०४३।००३अ	स्कन्दो यथा च दैत्यानाम् अकरोत् कदनं महत्  
०९,०४३।००३च्	तथा मे सर्वम् आचक्ष्व परं कौतूहलं हि मे  
०९,०४३।००४	वैशम्पायन उवाच  
०९,०४३।००४अ	कुरुवंशस्य सदृशम् इदं कौतूहलं तव  
०९,०४३।००४च्	हर्षम् उत्पादयत्य् एतद् वचो मे जनमेजय  
०९,०४३।००५अ	हन्त ते कथयिष्यामि शृण्वानस्य जनाधिप  
०९,०४३।००५च्	अभिषेकं कुमारस्य प्रभावं च महात्मनः  
०९,०४३।००६अ	तेजो माहेश्वरं स्कन्नम् अग्नौ प्रपतितं पुरा  
०९,०४३।००६च्	तत् सर्वभक्षो भगवान् नाशकद् दग्धुम् अक्षयम्  
०९,०४३।००७अ	तेनासीदति तेजस्वी दीप्तिमान् हव्यवाहनः  
०९,०४३।००७च्	न चैव धारयाम् आस गर्भं तेजोमयं तदा  
०९,०४३।००८अ	स गङ्गाम् अभिसङ्गम्य नियोगाद् ब्रह्मणः प्रभुः  
०९,०४३।००८च्	गर्भम् आहितवान् दिव्यं भास्करोपमतेजसम्  
०९,०४३।००९अ	अथ गङ्गापि तं गर्भम् असहन्ती विधारणे  
०९,०४३।००९च्	उत्ससर्ज गिरौ रम्ये हिमवत्य् अमरार्चिते  
०९,०४३।०१०अ	स तत्र ववृधे लोकान् आवृत्य ज्वलनात्मजः  
०९,०४३।०१०च्	ददृशुर् ज्वलनाकारं तं गर्भम् अथ कृत्तिकाः  
०९,०४३।०११अ	शरस्तम्बे महात्मानम् अनलात्मजम् ईश्वरम्  
०९,०४३।०११च्	ममायम् इति ताः सर्वाः पुत्रार्थिन्यो ऽभिचक्रमुः  
०९,०४३।०१२अ	तासां विदित्वा भावं तं मातॄणां भगवान् प्रभुः  
०९,०४३।०१२च्	प्रस्नुतानां पयः षड्भिर् वदनैर् अपिबत् तदा  
०९,०४३।०१३अ	तं प्रभावं समालक्ष्य तस्य बालस्य कृत्तिकाः  
०९,०४३।०१३च्	परं विस्मयम् आपन्ना देव्यो दिव्यवपुर्धराः  
०९,०४३।०१४अ	यत्रोत्सृष्टः स भगवान् गङ्गया गिरिमूर्धनि  
०९,०४३।०१४च्	स शैलः काञ्चनः सर्वः सम्बभौ कुरुसत्तम  
०९,०४३।०१५अ	वर्धता चैव गर्भेण पृथिवी तेन रञ्जिता  
०९,०४३।०१५च्	अतश् च सर्वे संवृत्ता गिरयः काञ्चनाकराः  
०९,०४३।०१६अ	कुमारश् च महावीर्यः कार्त्तिकेय इति स्मृतः  
०९,०४३।०१६च्	गाङ्गेयः पूर्वम् अभवन् महायोगबलान्वितः  
०९,०४३।०१७अ	स देवस् तपसा चैव वीर्येण च समन्वितः  
०९,०४३।०१७च्	ववृधे ऽतीव राजेन्द्र चन्द्रवत् प्रियदर्शनः  
०९,०४३।०१८अ	स तस्मिन् काञ्चने दिव्ये शरस्तम्बे श्रिया वृतः  
०९,०४३।०१८च्	स्तूयमानस् तदा शेते गन्धर्वैर् मुनिभिस् तथा  
०९,०४३।०१९अ	तथैनम् अन्वनृत्यन्त देवकन्याः सहस्रशः  
०९,०४३।०१९च्	दिव्यवादित्रनृत्तज्ञाः स्तुवन्त्यश् चारुदर्शनाः  
०९,०४३।०२०अ	अन्वास्ते च नदी देवं गङ्गा वै सरितां वरा  
०९,०४३।०२०च्	दधार पृथिवी चैनं बिभ्रती रूपम् उत्तमम्  
०९,०४३।०२१अ	जातकर्मादिकास् तस्य क्रियाश् चक्रे बृहस्पतिः  
०९,०४३।०२१च्	वेदश् चैनं चतुर्मूर्तिर् उपतस्थे कृताञ्जलिः  
०९,०४३।०२२अ	धनुर्वेदश् चतुष्पादः शस्त्रग्रामः ससङ्ग्रहः  
०९,०४३।०२२च्	तत्रैनं समुपातिष्ठत् साक्षाद् वाणी च केवला  
०९,०४३।०२३अ	स ददर्श महावीर्यं देवदेवम् उमापतिम्  
०९,०४३।०२३च्	शैलपुत्र्या सहासीनं भूतसङ्घशतैर् वृतम्  
०९,०४३।०२४अ	निकाया भूतसङ्घानां परमाद्भुतदर्शनाः  
०९,०४३।०२४च्	विकृता विकृताकारा विकृताभरणध्वजाः  
०९,०४३।०२५अ	व्याघ्रसिंहर्क्षवदना बिडालमकराननाः  
०९,०४३।०२५च्	वृषदंशमुखाश् चान्ये गजोष्ट्रवदनास् तथा  
०९,०४३।०२६अ	उलूकवदनाः के चिद् गृध्रगोमायुदर्शनाः  
०९,०४३।०२६च्	क्रौञ्चपारावतनिभैर् वदनै राङ्कवैर् अपि  
०९,०४३।०२७अ	श्वाविच्छल्यकगोधानां खरैडकगवां तथा  
०९,०४३।०२७च्	सदृशानि वपूंष्य् अन्ये तत्र तत्र व्यधारयन्  
०९,०४३।०२८अ	के चिच् छैलाम्बुदप्रख्याश् चक्रालातगदायुधाः  
०९,०४३।०२८च्	के चिद् अञ्जनपुञ्जाभाः के चिच् छ्वेताचलप्रभाः  
०९,०४३।०२९अ	सप्तमातृगणाश् चैव समाजग्मुर् विशां पते  
०९,०४३।०२९च्	साध्या विश्वे ऽथ मरुतो वसवः पितरस् तथा  
०९,०४३।०३०अ	रुद्रादित्यास् तथा सिद्धा भुजगा दानवाः खगाः  
०९,०४३।०३०च्	ब्रह्मा स्वयम्भूर् भगवान् सपुत्रः सह विष्णुना  
०९,०४३।०३१अ	शक्रस् तथाभ्ययाद् द्रष्टुं कुमारवरम् अच्युतम्  
०९,०४३।०३१च्	नारदप्रमुखाश् चापि देवगन्धर्वसत्तमाः  
०९,०४३।०३२अ	देवर्षयश् च सिद्धाश् च बृहस्पतिपुरोगमाः  
०९,०४३।०३२च्	ऋभवो नाम वरदा देवानाम् अपि देवताः  
०९,०४३।०३२ए	ते ऽपि तत्र समाजग्मुर् यामा धामाश् च सर्वशः  
०९,०४३।०३३अ	स तु बालो ऽपि भगवान् महायोगबलान्वितः  
०९,०४३।०३३च्	अभ्याजगाम देवेशं शूलहस्तं पिनाकिनम्  
०९,०४३।०३४अ	तम् आव्रजन्तम् आलक्ष्य शिवस्यासीन् मनोगतम्  
०९,०४३।०३४च्	युगपच् छैलपुत्र्याश् च गङ्गायाः पावकस्य च  
०९,०४३।०३५अ	किं नु पूर्वम् अयं बालो गौरवाद् अभ्युपैष्यति  
०९,०४३।०३५च्	अपि माम् इति सर्वेषां तेषाम् आसीन् मनोगतम्  
०९,०४३।०३६अ	तेषाम् एतम् अभिप्रायं चतुर्णाम् उपलक्ष्य सः  
०९,०४३।०३६च्	युगपद् योगम् आस्थाय ससर्ज विविधास् तनूः  
०९,०४३।०३७अ	ततो ऽभवच् चतुर्मूर्तिः क्षणेन भगवान् प्रभुः  
०९,०४३।०३७च्	स्कन्दः शाखो विशाखश् च नैगमेषश् च पृष्ठतः  
०९,०४३।०३८अ	एवं स कृत्वा ह्य् आत्मानं चतुर्धा भगवान् प्रभुः  
०९,०४३।०३८च्	यतो रुद्रस् ततः स्कन्दो जगामाद्भुतदर्शनः  
०९,०४३।०३९अ	विशाखस् तु ययौ येन देवी गिरिवरात्मजा  
०९,०४३।०३९च्	शाखो ययौ च भगवान् वायुमूर्तिर् विभावसुम्  
०९,०४३।०३९ए	नैगमेषो ऽगमद् गङ्गां कुमारः पावकप्रभः  
०९,०४३।०४०अ	सर्वे भास्वरदेहास् ते चत्वारः समरूपिणः  
०९,०४३।०४०च्	तान् समभ्ययुर् अव्यग्रास् तद् अद्भुतम् इवाभवत्  
०९,०४३।०४१अ	हाहाकारो महान् आसीद् देवदानवरक्षसाम्  
०९,०४३।०४१च्	तद् दृष्ट्वा महद् आश्चर्यम् अद्भुतं रोमहर्षणम्  
०९,०४३।०४२अ	ततो रुद्रश् च देवी च पावकश् च पितामहम्  
०९,०४३।०४२च्	गङ्गया सहिताः सर्वे प्रणिपेतुर् जगत्पतिम्  
०९,०४३।०४३अ	प्रणिपत्य ततस् ते तु विधिवद् राजपुङ्गव  
०९,०४३।०४३च्	इदम् ऊचुर् वचो राजन् कार्त्तिकेयप्रियेप्सया  
०९,०४३।०४४अ	अस्य बालस्य भगवन्न् आधिपत्यं यथेप्सितम्  
०९,०४३।०४४च्	अस्मत्प्रियार्थं देवेश सदृशं दातुम् अर्हसि  
०९,०४३।०४५अ	ततः स भगवान् धीमान् सर्वलोकपितामहः  
०९,०४३।०४५च्	मनसा चिन्तयाम् आस किम् अयं लभताम् इति  
०९,०४३।०४६अ	ऐश्वर्याणि हि सर्वाणि देवगन्धर्वरक्षसाम्  
०९,०४३।०४६च्	भूतयक्षविहङ्गानां पन्नगानां च सर्वशः  
०९,०४३।०४७अ	पूर्वम् एवादिदेशासौ निकायेषु महात्मनाम्  
०९,०४३।०४७च्	समर्थं च तम् ऐश्वर्ये महामतिर् अमन्यत  
०९,०४३।०४८अ	ततो मुहूर्तं स ध्यात्वा देवानां श्रेयसि स्थितः  
०९,०४३।०४८च्	सेनापत्यं ददौ तस्मै सर्वभूतेषु भारत  
०९,०४३।०४९अ	सर्वदेवनिकायानां ये राजानः परिश्रुताः  
०९,०४३।०४९च्	तान् सर्वान् व्यादिदेशास्मै सर्वभूतपितामहः  
०९,०४३।०५०अ	ततः कुमारम् आदाय देवा ब्रह्मपुरोगमाः  
०९,०४३।०५०च्	अभिषेकार्थम् आजग्मुः शैलेन्द्रं सहितास् ततः  
०९,०४३।०५१अ	पुण्यां हैमवतीं देवीं सरिच्छ्रेष्ठां सरस्वतीम्  
०९,०४३।०५१च्	समन्तपञ्चके या वै त्रिषु लोकेषु विश्रुता  
०९,०४३।०५२अ	तत्र तीरे सरस्वत्याः पुण्ये सर्वगुणान्विते  
०९,०४३।०५२च्	निषेदुर् देवगन्धर्वाः सर्वे सम्पूर्णमानसाः  
०९,०४४।००१	वैशम्पायन उवाच  
०९,०४४।००१अ	ततो ऽभिषेकसम्भारान् सर्वान् सम्भृत्य शास्त्रतः  
०९,०४४।००१च्	बृहस्पतिः समिद्धे ऽग्नौ जुहावाज्यं यथाविधि  
०९,०४४।००२अ	ततो हिमवता दत्ते मणिप्रवरशोभिते  
०९,०४४।००२च्	दिव्यरत्नाचिते दिव्ये निषण्णः परमासने  
०९,०४४।००३अ	सर्वमङ्गलसम्भारैर् विधिमन्त्रपुरस्कृतम्  
०९,०४४।००३च्	आभिषेचनिकं द्रव्यं गृहीत्वा देवतागणाः  
०९,०४४।००४अ	इन्द्राविष्णू महावीर्यौ सूर्याचन्द्रमसौ तथा  
०९,०४४।००४च्	धाता चैव विधाता च तथा चैवानिलानलौ  
०९,०४४।००५अ	पूष्णा भगेनार्यम्णा च अंशेन च विवस्वता  
०९,०४४।००५च्	रुद्रश् च सहितो धीमान् मित्रेण वरुणेन च  
०९,०४४।००६अ	रुद्रैर् वसुभिर् आदित्यैर् अश्विभ्यां च वृतः प्रभुः  
०९,०४४।००६च्	विश्वेदेवैर् मरुद्भिश् च साध्यैश् च पितृभिः सह  
०९,०४४।००७अ	गन्धर्वैर् अप्सरोभिश् च यक्षराक्षसपन्नगैः  
०९,०४४।००७च्	देवर्षिभिर् असङ्ख्येयैस् तथा ब्रह्मर्षिभिर् वरैः  
०९,०४४।००८अ	वैखानसैर् वालखिल्यैर् वाय्वाहारैर् मरीचिपैः  
०९,०४४।००८च्	भृगुभिश् चाङ्गिरोभिश् च यतिभिश् च महात्मभिः  
०९,०४४।००८ए	सर्वैर् विद्याधरैः पुण्यैर् योगसिद्धैस् तथा वृतः  
०९,०४४।००९अ	पितामहः पुलस्त्यश् च पुलहश् च महातपाः  
०९,०४४।००९च्	अङ्गिराः कश्यपो ऽत्रिश् च मरीचिर् भृगुर् एव च  
०९,०४४।०१०अ	क्रतुर् हरः प्रचेताश् च मनुर् दक्षस् तथैव च  
०९,०४४।०१०च्	ऋतवश् च ग्रहाश् चैव ज्योतींषि च विशां पते  
०९,०४४।०११अ	मूर्तिमत्यश् च सरितो वेदाश् चैव सनातनाः  
०९,०४४।०११च्	समुद्राश् च ह्रदाश् चैव तीर्थानि विविधानि च  
०९,०४४।०११ए	पृथिवी द्यौर् दिशश् चैव पादपाश् च जनाधिप  
०९,०४४।०१२अ	अदितिर् देवमाता च ह्रीः श्रीः स्वाहा सरस्वती  
०९,०४४।०१२च्	उमा शची सिनीवाली तथा चानुमतिः कुहूः  
०९,०४४।०१२ए	राका च धिषणा चैव पत्न्यश् चान्या दिवौकसाम्  
०९,०४४।०१३अ	हिमवांश् चैव विन्ध्यश् च मेरुश् चानेकशृङ्गवान्  
०९,०४४।०१३च्	ऐरावतः सानुचरः कलाः काष्ठास् तथैव च  
०९,०४४।०१३ए	मासार्धमासा ऋतवस् तथा रात्र्यहनी नृप  
०९,०४४।०१४अ	उच्चैःश्रवा हयश्रेष्ठो नागराजश् च वामनः  
०९,०४४।०१४च्	अरुणो गरुडश् चैव वृक्षाश् चौषधिभिः सह  
०९,०४४।०१५अ	धर्मश् च भगवान् देवः समाजग्मुर् हि सङ्गताः  
०९,०४४।०१५च्	कालो यमश् च मृत्युश् च यमस्यानुचराश् च ये  
०९,०४४।०१६अ	बहुलत्वाच् च नोक्ता ये विविधा देवतागणाः  
०९,०४४।०१६च्	ते कुमाराभिषेकार्थं समाजग्मुस् ततस् ततः  
०९,०४४।०१७अ	जगृहुस् ते तदा राजन् सर्व एव दिवौकसः  
०९,०४४।०१७च्	आभिषेचनिकं भाण्डं मङ्गलानि च सर्वशः  
०९,०४४।०१८अ	दिव्यसम्भारसंयुक्तैः कलशैः काञ्चनैर् नृप  
०९,०४४।०१८च्	सरस्वतीभिः पुण्याभिर् दिव्यतोयाभिर् एव तु  
०९,०४४।०१९अ	अभ्यषिञ्चन् कुमारं वै सम्प्रहृष्टा दिवौकसः  
०९,०४४।०१९च्	सेनापतिं महात्मानम् असुराणां भयावहम्  
०९,०४४।०२०अ	पुरा यथा महाराज वरुणं वै जलेश्वरम्  
०९,०४४।०२०च्	तथाभ्यषिञ्चद् भगवान् ब्रह्मा लोकपितामहः  
०९,०४४।०२०ए	कश्यपश् च महातेजा ये चान्ये नानुकीर्तिताः  
०९,०४४।०२१अ	तस्मै ब्रह्मा ददौ प्रीतो बलिनो वातरंहसः  
०९,०४४।०२१च्	कामवीर्यधरान् सिद्धान् महापारिषदान् प्रभुः  
०९,०४४।०२२अ	नन्दिषेणं लोहिताक्षं घण्टाकर्णं च सम्मतम्  
०९,०४४।०२२च्	चतुर्थम् अस्यानुचरं ख्यातं कुमुदमालिनम्  
०९,०४४।०२३अ	ततः स्थाणुं महावेगं महापारिषदं क्रतुम्  
०९,०४४।०२३च्	मायाशतधरं कामं कामवीर्यबलान्वितम्  
०९,०४४।०२३ए	ददौ स्कन्दाय राजेन्द्र सुरारिविनिबर्हणम्  
०९,०४४।०२४अ	स हि देवासुरे युद्धे दैत्यानां भीमकर्मणाम्  
०९,०४४।०२४च्	जघान दोर्भ्यां सङ्क्रुद्धः प्रयुतानि चतुर्दश  
०९,०४४।०२५अ	तथा देवा ददुस् तस्मै सेनां नैरृतसङ्कुलाम्  
०९,०४४।०२५च्	देवशत्रुक्षयकरीम् अजय्यां विश्वरूपिणीम्  
०९,०४४।०२६अ	जयशब्दं ततश् चक्रुर् देवाः सर्वे सवासवाः  
०९,०४४।०२६च्	गन्धर्वयक्षरक्षांसि मुनयः पितरस् तथा  
०९,०४४।०२७अ	यमः प्रादाद् अनुचरौ यमकालोपमाव् उभौ  
०९,०४४।०२७च्	उन्माथं च प्रमाथं च महावीर्यौ महाद्युती  
०९,०४४।०२८अ	सुभ्राजो भास्करश् चैव यौ तौ सूर्यानुयायिनौ  
०९,०४४।०२८च्	तौ सूर्यः कार्त्तिकेयाय ददौ प्रीतः प्रतापवान्  
०९,०४४।०२९अ	कैलासशृङ्गसङ्काशौ श्वेतमाल्यानुलेपनौ  
०९,०४४।०२९च्	सोमो ऽप्य् अनुचरौ प्रादान् मणिं सुमणिम् एव च  
०९,०४४।०३०अ	ज्वालाजिह्वं तथा ज्योतिर् आत्मजाय हुताशनः  
०९,०४४।०३०च्	ददाव् अनुचरौ शूरौ परसैन्यप्रमाथिनौ  
०९,०४४।०३१अ	परिघं च वटं चैव भीमं च सुमहाबलम्  
०९,०४४।०३१च्	दहतिं दहनं चैव प्रचण्डौ वीर्यसम्मतौ  
०९,०४४।०३१ए	अंशो ऽप्य् अनुचरान् पञ्च ददौ स्कन्दाय धीमते  
०९,०४४।०३२अ	उत्क्रोशं पङ्कजं चैव वज्रदण्डधराव् उभौ  
०९,०४४।०३२च्	ददाव् अनलपुत्राय वासवः परवीरहा  
०९,०४४।०३२ए	तौ हि शत्रून् महेन्द्रस्य जघ्नतुः समरे बहून्  
०९,०४४।०३३अ	चक्रं विक्रमकं चैव सङ्क्रमं च महाबलम्  
०९,०४४।०३३च्	स्कन्दाय त्रीन् अनुचरान् ददौ विष्णुर् महायशाः  
०९,०४४।०३४अ	वर्धनं नन्दनं चैव सर्वविद्याविशारदौ  
०९,०४४।०३४च्	स्कन्दाय ददतुः प्रीताव् अश्विनौ भरतर्षभ  
०९,०४४।०३५अ	कुन्दनं कुसुमं चैव कुमुदं च महायशाः  
०९,०४४।०३५च्	डम्बराडम्बरौ चैव ददौ धाता महात्मने  
०९,०४४।०३६अ	वक्रानुवक्रौ बलिनौ मेषवक्त्रौ बलोत्कटौ  
०९,०४४।०३६च्	ददौ त्वष्टा महामायौ स्कन्दायानुचरौ वरौ  
०९,०४४।०३७अ	सुव्रतं सत्यसन्धं च ददौ मित्रो महात्मने  
०९,०४४।०३७च्	कुमाराय महात्मानौ तपोविद्याधरौ प्रभुः  
०९,०४४।०३८अ	सुदर्शनीयौ वरदौ त्रिषु लोकेषु विश्रुतौ  
०९,०४४।०३८च्	सुप्रभं च महात्मानं शुभकर्माणम् एव च  
०९,०४४।०३८ए	कार्त्तिकेयाय सम्प्रादाद् विधाता लोकविश्रुतौ  
०९,०४४।०३९अ	पालितकं कालिकं च महामायाविनाव् उभौ  
०९,०४४।०३९च्	पूषा च पार्षदौ प्रादात् कार्त्तिकेयाय भारत  
०९,०४४।०४०अ	बलं चातिबलं चैव महावक्त्रौ महाबलौ  
०९,०४४।०४०च्	प्रददौ कार्त्तिकेयाय वायुर् भरतसत्तम  
०९,०४४।०४१अ	घसं चातिघसं चैव तिमिवक्त्रौ महाबलौ  
०९,०४४।०४१च्	प्रददौ कार्त्तिकेयाय वरुणः सत्यसङ्गरः  
०९,०४४।०४२अ	सुवर्चसं महात्मानं तथैवाप्य् अतिवर्चसम्  
०९,०४४।०४२च्	हिमवान् प्रददौ राजन् हुताशनसुताय वै  
०९,०४४।०४३अ	काञ्चनं च महात्मानं मेघमालिनम् एव च  
०९,०४४।०४३च्	ददाव् अनुचरौ मेरुर् अग्निपुत्राय भारत  
०९,०४४।०४४अ	स्थिरं चातिस्थिरं चैव मेरुर् एवापरौ ददौ  
०९,०४४।०४४च्	महात्मने ऽग्निपुत्राय महाबलपराक्रमौ  
०९,०४४।०४५अ	उच्छ्रितं चातिशृङ्गं च महापाषाणयोधिनौ  
०९,०४४।०४५च्	प्रददाव् अग्निपुत्राय विन्ध्यः पारिषदाव् उभौ  
०९,०४४।०४६अ	सङ्ग्रहं विग्रहं चैव समुद्रो ऽपि गदाधरौ  
०९,०४४।०४६च्	प्रददाव् अग्निपुत्राय महापारिषदाव् उभौ  
०९,०४४।०४७अ	उन्मादं पुष्पदन्तं च शङ्कुकर्णं तथैव च  
०९,०४४।०४७च्	प्रददाव् अग्निपुत्राय पार्वती शुभदर्शना  
०९,०४४।०४८अ	जयं महाजयं चैव नागौ ज्वलनसूनवे  
०९,०४४।०४८च्	प्रददौ पुरुषव्याघ्र वासुकिः पन्नगेश्वरः  
०९,०४४।०४९अ	एवं साध्याश् च रुद्राश् च वसवः पितरस् तथा  
०९,०४४।०४९च्	सागराः सरितश् चैव गिरयश् च महाबलाः  
०९,०४४।०५०अ	ददुः सेनागणाध्यक्षाञ् शूलपट्टिशधारिणः  
०९,०४४।०५०च्	दिव्यप्रहरणोपेतान् नानावेषविभूषितान्  
०९,०४४।०५१अ	शृणु नामानि चान्येषां ये ऽन्ये स्कन्दस्य सैनिकाः  
०९,०४४।०५१च्	विविधायुधसम्पन्नाश् चित्राभरणवर्मिणः  
०९,०४४।०५२अ	शङ्कुकर्णो निकुम्भश् च पद्मः कुमुद एव च  
०९,०४४।०५२च्	अनन्तो द्वादशभुजस् तथा कृष्णोपकृष्णकौ  
०९,०४४।०५३अ	द्रोणश्रवाः कपिस्कन्धः काञ्चनाक्षो जलन्धमः  
०९,०४४।०५३च्	अक्षसन्तर्जनो राजन् कुनदीकस् तमोभ्रकृत्  
०९,०४४।०५४अ	एकाक्षो द्वादशाक्षश् च तथैवैकजटः प्रभुः  
०९,०४४।०५४च्	सहस्रबाहुर् विकटो व्याघ्राक्षः क्षितिकम्पनः  
०९,०४४।०५५अ	पुण्यनामा सुनामा च सुवक्त्रः प्रियदर्शनः  
०९,०४४।०५५च्	परिश्रुतः कोकनदः प्रियमाल्यानुलेपनः  
०९,०४४।०५६अ	अजोदरो गजशिराः स्कन्धाक्षः शतलोचनः  
०९,०४४।०५६च्	ज्वालाजिह्वः करालश् च सितकेशो जटी हरिः  
०९,०४४।०५६द्*०२६३_०१	परिश्रुतः कोकनदः कृष्णकेशो जटाधरः  
०९,०४४।०५७अ	चतुर्दंष्ट्रो ऽष्टजिह्वश् च मेघनादः पृथुश्रवाः  
०९,०४४।०५७च्	विद्युदक्षो धनुर्वक्त्रो जठरो मारुताशनः  
०९,०४४।०५८अ	उदराक्षो झषाक्षश् च वज्रनाभो वसुप्रभः  
०९,०४४।०५८च्	समुद्रवेगो राजेन्द्र शैलकम्पी तथैव च  
०९,०४४।०५९अ	पुत्रमेषः प्रवाहश् च तथा नन्दोपनन्दकौ  
०९,०४४।०५९च्	धूम्रः श्वेतः कलिङ्गश् च सिद्धार्थो वरदस् तथा  
०९,०४४।०६०अ	प्रियकश् चैव नन्दश् च गोनन्दश् च प्रतापवान्  
०९,०४४।०६०च्	आनन्दश् च प्रमोदश् च स्वस्तिको ध्रुवकस् तथा  
०९,०४४।०६१अ	क्षेमवापः सुजातश् च सिद्धयात्रश् च भारत  
०९,०४४।०६१च्	गोव्रजः कनकापीडो महापारिषदेश्वरः  
०९,०४४।०६२अ	गायनो हसनश् चैव बाणः खड्गश् च वीर्यवान्  
०९,०४४।०६२च्	वैताली चातिताली च तथा कतिकवातिकौ  
०९,०४४।०६३अ	हंसजः पङ्कदिग्धाङ्गः समुद्रोन्मादनश् च ह  
०९,०४४।०६३च्	रणोत्कटः प्रहासश् च श्वेतशीर्षश् च नन्दकः  
०९,०४४।०६४अ	कालकण्ठः प्रभासश् च तथा कुम्भाण्डको ऽपरः  
०९,०४४।०६४च्	कालकाक्षः सितश् चैव भूतलोन्मथनस् तथा  
०९,०४४।०६४द्*०२६४_०१	समुद्रोन्मदनश् चैव महानादी रणोत्कटः  
०९,०४४।०६४द्*०२६४_०२	कालकश् च प्रहासश् च तथाङ्गारकवह्निकौ  
०९,०४४।०६४द्*०२६४_०३	एते चान्ये च बहवो महाशाली रणोत्कटः  
०९,०४४।०६५अ	यज्ञवाहः प्रवाहश् च देवयाजी च सोमपः  
०९,०४४।०६५च्	सजालश् च महातेजाः क्रथक्राथौ च भारत  
०९,०४४।०६६अ	तुहनश् च तुहानश् च चित्रदेवश् च वीर्यवान्  
०९,०४४।०६६च्	मधुरः सुप्रसादश् च किरीटी च महाबलः  
०९,०४४।०६७अ	वसनो मधुवर्णश् च कलशोदर एव च  
०९,०४४।०६७च्	धमन्तो मन्मथकरः सूचीवक्त्रश् च वीर्यवान्  
०९,०४४।०६८अ	श्वेतवक्त्रः सुवक्त्रश् च चारुवक्त्रश् च पाण्डुरः  
०९,०४४।०६८च्	दण्डबाहुः सुबाहुश् च रजः कोकिलकस् तथा  
०९,०४४।०६९अ	अचलः कनकाक्षश् च बालानाम् अयिकः प्रभुः  
०९,०४४।०६९च्	सञ्चारकः कोकनदो गृध्रवक्त्रश् च जम्बुकः  
०९,०४४।०७०अ	लोहाशवक्त्रो जठरः कुम्भवक्त्रश् च कुण्डकः  
०९,०४४।०७०च्	मद्गुग्रीवश् च कृष्णौजा हंसवक्त्रश् च चन्द्रभाः  
०९,०४४।०७०द्*०२६५_०१	चन्द्रमाः पाणिकर्मा च उडुकश् च महाबलः  
०९,०४४।०७१अ	पाणिकूर्मा च शम्बूकः पञ्चवक्त्रश् च शिक्षकः  
०९,०४४।०७१च्	चाषवक्त्रश् च जम्बूकः शाकवक्त्रश् च कुण्डकः  
०९,०४४।०७२अ	योगयुक्ता महात्मानः सततं ब्राह्मणप्रियाः  
०९,०४४।०७२च्	पैतामहा महात्मानो महापारिषदाश् च ह  
०९,०४४।०७२ए	यौवनस्थाश् च बालाश् च वृद्धाश् च जनमेजय  
०९,०४४।०७३अ	सहस्रशः पारिषदाः कुमारम् उपतस्थिरे  
०९,०४४।०७३च्	वक्त्रैर् नानाविधैर् ये तु शृणु ताञ् जनमेजय  
०९,०४४।०७४अ	कूर्मकुक्कुटवक्त्राश् च शशोलूकमुखास् तथा  
०९,०४४।०७४अ*०२६६_०१	**** **** दीर्घवक्त्राश् च भारत  
०९,०४४।०७४अ*०२६६_०२	श्वगोमायुमुखाश् चैव  
०९,०४४।०७४च्	खरोष्ट्रवदनाश् चैव वराहवदनास् तथा  
०९,०४४।०७५अ	मनुष्यमेषवक्त्राश् च सृगालवदनास् तथा  
०९,०४४।०७५च्	भीमा मकरवक्त्राश् च शिंशुमारमुखास् तथा  
०९,०४४।०७६अ	मार्जारशशवक्त्राश् च दीर्घवक्त्राश् च भारत  
०९,०४४।०७६च्	नकुलोलूकवक्त्राश् च श्ववक्त्राश् च तथापरे  
०९,०४४।०७७अ	आखुबभ्रुकवक्त्राश् च मयूरवदनास् तथा  
०९,०४४।०७७च्	मत्स्यमेषाननाश् चान्ये अजाविमहिषाननाः  
०९,०४४।०७८अ	ऋक्षशार्दूलवक्त्राश् च द्वीपिसिंहाननास् तथा  
०९,०४४।०७८च्	भीमा गजाननाश् चैव तथा नक्रमुखाः परे  
०९,०४४।०७९अ	गरुडाननाः खड्गमुखा वृककाकमुखास् तथा  
०९,०४४।०७९च्	गोखरोष्ट्रमुखाश् चान्ये वृषदंशमुखास् तथा  
०९,०४४।०८०अ	महाजठरपादाङ्गास् तारकाक्षाश् च भारत  
०९,०४४।०८०च्	पारावतमुखाश् चान्ये तथा वृषमुखाः परे  
०९,०४४।०८१अ	कोकिलावदनाश् चान्ये श्येनतित्तिरिकाननाः  
०९,०४४।०८१च्	कृकलासमुखाश् चैव विरजोम्बरधारिणः  
०९,०४४।०८२अ	व्यालवक्त्राः शूलमुखाश् चण्डवक्त्राः शताननाः  
०९,०४४।०८२च्	आशीविषाश् चीरधरा गोनासावरणास् तथा  
०९,०४४।०८३अ	स्थूलोदराः कृशाङ्गाश् च स्थूलाङ्गाश् च कृशोदराः  
०९,०४४।०८३च्	ह्रस्वग्रीवा महाकर्णा नानाव्यालविभूषिताः  
०९,०४४।०८४अ	गजेन्द्रचर्मवसनास् तथा कृष्णाजिनाम्बराः  
०९,०४४।०८४च्	स्कन्धेमुखा महाराज तथा ह्य् उदरतोमुखाः  
०९,०४४।०८५अ	पृष्ठेमुखा हनुमुखास् तथा जङ्घामुखा अपि  
०९,०४४।०८५च्	पार्श्वाननाश् च बहवो नानादेशमुखास् तथा  
०९,०४४।०८६अ	तथा कीटपतङ्गानां सदृशास्या गणेश्वराः  
०९,०४४।०८६च्	नानाव्यालमुखाश् चान्ये बहुबाहुशिरोधराः  
०९,०४४।०८७अ	नानावृक्षभुजाः के चित् कटिशीर्षास् तथापरे  
०९,०४४।०८७च्	भुजङ्गभोगवदना नानागुल्मनिवासिनः  
०९,०४४।०८८अ	चीरसंवृतगात्राश् च तथा फलकवाससः  
०९,०४४।०८८च्	नानावेषधराश् चैव चर्मवासस एव च  
०९,०४४।०८८च्*०२६७_०१	**** **** नानामाल्यानुलेपनाः  
०९,०४४।०८८च्*०२६७_०२	नानावस्त्रधराश् चैव  
०९,०४४।०८९अ	उष्णीषिणो मुकुटिनः कम्बुग्रीवाः सुवर्चसः  
०९,०४४।०८९च्	किरीटिनः पञ्चशिखास् तथा कठिनमूर्धजाः  
०९,०४४।०९०अ	त्रिशिखा द्विशिखाश् चैव तथा सप्तशिखाः परे  
०९,०४४।०९०च्	शिखण्डिनो मुकुटिनो मुण्डाश् च जटिलास् तथा  
०९,०४४।०९१अ	चित्रमाल्यधराः के चित् के चिद् रोमाननास् तथा  
०९,०४४।०९१च्	दिव्यमाल्याम्बरधराः सततं प्रियविग्रहाः  
०९,०४४।०९१द्*०२६८_०१	विग्रहैकरसा नित्यम् अजेयाः सुरसत्तमैः  
०९,०४४।०९२अ	कृष्णा निर्मांसवक्त्राश् च दीर्घपृष्ठा निरूदराः  
०९,०४४।०९२च्	स्थूलपृष्ठा ह्रस्वपृष्ठाः प्रलम्बोदरमेहनाः  
०९,०४४।०९३अ	महाभुजा ह्रस्वभुजा ह्रस्वगात्राश् च वामनाः  
०९,०४४।०९३च्	कुब्जाश् च दीर्घजङ्घाश् च हस्तिकर्णशिरोधराः  
०९,०४४।०९४अ	हस्तिनासाः कूर्मनासा वृकनासास् तथापरे  
०९,०४४।०९४च्	दीर्घोष्ठा दीर्घजिह्वाश् च विकराला ह्य् अधोमुखाः  
०९,०४४।०९५अ	महादंष्ट्रा ह्रस्वदंष्ट्राश् चतुर्दंष्ट्रास् तथापरे  
०९,०४४।०९५च्	वारणेन्द्रनिभाश् चान्ये भीमा राजन् सहस्रशः  
०९,०४४।०९६अ	सुविभक्तशरीराश् च दीप्तिमन्तः स्वलङ्कृताः  
०९,०४४।०९६च्	पिङ्गाक्षाः शङ्कुकर्णाश् च वक्रनासाश् च भारत  
०९,०४४।०९७अ	पृथुदंष्ट्रा महादंष्ट्राः स्थूलौष्ठा हरिमूर्धजाः  
०९,०४४।०९७च्	नानापादौष्ठदंष्ट्राश् च नानाहस्तशिरोधराः  
०९,०४४।०९७ए	नानावर्मभिर् आच्छन्ना नानाभाषाश् च भारत  
०९,०४४।०९८अ	कुशला देशभाषासु जल्पन्तो ऽन्योन्यम् ईश्वराः  
०९,०४४।०९८च्	हृष्टाः परिपतन्ति स्म महापारिषदास् तथा  
०९,०४४।०९९अ	दीर्घग्रीवा दीर्घनखा दीर्घपादशिरोभुजाः  
०९,०४४।०९९च्	पिङ्गाक्षा नीलकण्ठाश् च लम्बकर्णाश् च भारत  
०९,०४४।१००अ	वृकोदरनिभाश् चैव के चिद् अञ्जनसन्निभाः  
०९,०४४।१००च्	श्वेताङ्गा लोहितग्रीवाः पिङ्गाक्षाश् च तथापरे  
०९,०४४।१००ए	कल्माषा बहवो राजंश् चित्रवर्णाश् च भारत  
०९,०४४।१०१अ	चामरापीडकनिभाः श्वेतलोहितराजयः  
०९,०४४।१०१च्	नानावर्णाः सवर्णाश् च मयूरसदृशप्रभाः  
०९,०४४।१०१द्*०२६९_०१	नानाप्रहरणा ये वै नानाशस्त्रास्त्रकोविदाः  
०९,०४४।१०२अ	पुनः प्रहरणान्य् एषां कीर्त्यमानानि मे शृणु  
०९,०४४।१०२च्	शेषैः कृतं पारिषदैर् आयुधानां परिग्रहम्  
०९,०४४।१०३अ	पाशोद्यतकराः के चिद् व्यादितास्याः खराननाः  
०९,०४४।१०३च्	पृथ्वक्षा नीलकण्ठाश् च तथा परिघबाहवः  
०९,०४४।१०४अ	शतघ्नीचक्रहस्ताश् च तथा मुसलपाणयः  
०९,०४४।१०४च्	शूलासिहस्ताश् च तथा महाकाया महाबलाः  
०९,०४४।१०५अ	गदाभुशुण्डिहस्ताश् च तथा तोमरपाणयः  
०९,०४४।१०५च्	असिमुद्गरहस्ताश् च दण्डहस्ताश् च भारत  
०९,०४४।१०६अ	आयुधैर् विविधैर् घोरैर् महात्मानो महाजवाः  
०९,०४४।१०६च्	महाबला महावेगा महापारिषदास् तथा  
०९,०४४।१०७अ	अभिषेकं कुमारस्य दृष्ट्वा हृष्टा रणप्रियाः  
०९,०४४।१०७च्	घण्टाजालपिनद्धाङ्गा ननृतुस् ते महौजसः  
०९,०४४।१०८अ	एते चान्ये च बहवो महापारिषदा नृप  
०९,०४४।१०८च्	उपतस्थुर् महात्मानं कार्त्तिकेयं यशस्विनम्  
०९,०४४।१०९अ	दिव्याश् चाप्य् आन्तरिक्षाश् च पार्थिवाश् चानिलोपमाः  
०९,०४४।१०९च्	व्यादिष्टा दैवतैः शूराः स्कन्दस्यानुचराभवन्  
०९,०४४।११०अ	तादृशानां सहस्राणि प्रयुतान्य् अर्बुदानि च  
०९,०४४।११०च्	अभिषिक्तं महात्मानं परिवार्योपतस्थिरे  
०९,०४५।००१	वैशम्पायन उवाच  
०९,०४५।००१अ	शृणु मातृगणान् राजन् कुमारानुचरान् इमान्  
०९,०४५।००१च्	कीर्त्यमानान् मया वीर सपत्नगणसूदनान्  
०९,०४५।००२अ	यशस्विनीनां मातॄणां शृणु नामानि भारत  
०९,०४५।००२च्	याभिर् व्याप्तास् त्रयो लोकाः कल्याणीभिश् चराचराः  
०९,०४५।००३अ	प्रभावती विशालाक्षी पलिता गोनसी तथा  
०९,०४५।००३च्	श्रीमती बहुला चैव तथैव बहुपुत्रिका  
०९,०४५।००४अ	अप्सुजाता च गोपाली बृहदम्बालिका तथा  
०९,०४५।००४च्	जयावती मालतिका ध्रुवरत्ना भयङ्करी  
०९,०४५।००५अ	वसुदामा सुदामा च विशोका नन्दिनी तथा  
०९,०४५।००५च्	एकचूडा महाचूडा चक्रनेमिश् च भारत  
०९,०४५।००६अ	उत्तेजनी जयत्सेना कमलाक्ष्य् अथ शोभना  
०९,०४५।००६च्	शत्रुञ्जया तथा चैव क्रोधना शलभी खरी  
०९,०४५।००७अ	माधवी शुभवक्त्रा च तीर्थनेमिश् च भारत  
०९,०४५।००७च्	गीतप्रिया च कल्याणी कद्रुला चामिताशना  
०९,०४५।००८अ	मेघस्वना भोगवती सुभ्रूश् च कनकावती  
०९,०४५।००८च्	अलाताक्षी वीर्यवती विद्युज्जिह्वा च भारत  
०९,०४५।००९अ	पद्मावती सुनक्षत्रा कन्दरा बहुयोजना  
०९,०४५।००९च्	सन्तानिका च कौरव्य कमला च महाबला  
०९,०४५।०१०अ	सुदामा बहुदामा च सुप्रभा च यशस्विनी  
०९,०४५।०१०च्	नृत्यप्रिया च राजेन्द्र शतोलूखलमेखला  
०९,०४५।०११अ	शतघण्टा शतानन्दा भगनन्दा च भामिनी  
०९,०४५।०११च्	वपुष्मती चन्द्रशीता भद्रकाली च भारत  
०९,०४५।०१२अ	सङ्कारिका निष्कुटिका भ्रमा चत्वरवासिनी  
०९,०४५।०१२च्	सुमङ्गला स्वस्तिमती वृद्धिकामा जयप्रिया  
०९,०४५।०१३अ	धनदा सुप्रसादा च भवदा च जलेश्वरी  
०९,०४५।०१३च्	एडी भेडी समेडी च वेतालजननी तथा  
०९,०४५।०१३ए	कण्डूतिः कालिका चैव देवमित्रा च भारत  
०९,०४५।०१४अ	लम्बसी केतकी चैव चित्रसेना तथा बला  
०९,०४५।०१४च्	कुक्कुटिका शङ्खनिका तथा जर्जरिका नृप  
०९,०४५।०१५अ	कुण्डारिका कोकलिका कण्डरा च शतोदरी  
०९,०४५।०१५च्	उत्क्राथिनी जरेणा च महावेगा च कङ्कणा  
०९,०४५।०१६अ	मनोजवा कण्टकिनी प्रघसा पूतना तथा  
०९,०४५।०१६ब्*०२७०_०१	वेगपाष्विटपावासा काननाक्रीडनप्रभा  
०९,०४५।०१६च्	खशया चुर्व्युटिर् वामा क्रोशनाथ तडित्प्रभा  
०९,०४५।०१७अ	मण्डोदरी च तुण्डा च कोटरा मेघवासिनी  
०९,०४५।०१७च्	सुभगा लम्बिनी लम्बा वसुचूडा विकत्थनी  
०९,०४५।०१८अ	ऊर्ध्ववेणीधरा चैव पिङ्गाक्षी लोहमेखला  
०९,०४५।०१८च्	पृथुवक्त्रा मधुरिका मधुकुम्भा तथैव च  
०९,०४५।०१९अ	पक्षालिका मन्थनिका जरायुर् जर्जरानना  
०९,०४५।०१९च्	ख्याता दहदहा चैव तथा धमधमा नृप  
०९,०४५।०२०अ	खण्डखण्डा च राजेन्द्र पूषणा मणिकुण्डला  
०९,०४५।०२०च्	अमोचा चैव कौरव्य तथा लम्बपयोधरा  
०९,०४५।०२१अ	वेणुवीणाधरा चैव पिङ्गाक्षी लोहमेखला  
०९,०४५।०२१च्	शशोलूकमुखी कृष्णा खरजङ्घा महाजवा  
०९,०४५।०२२अ	शिशुमारमुखी श्वेता लोहिताक्षी विभीषणा  
०९,०४५।०२२च्	जटालिका कामचरी दीर्घजिह्वा बलोत्कटा  
०९,०४५।०२३अ	कालेडिका वामनिका मुकुटा चैव भारत  
०९,०४५।०२३च्	लोहिताक्षी महाकाया हरिपिण्डी च भूमिप  
०९,०४५।०२४अ	एकाक्षरा सुकुसुमा कृष्णकर्णी च भारत  
०९,०४५।०२४च्	क्षुरकर्णी चतुष्कर्णी कर्णप्रावरणा तथा  
०९,०४५।०२५अ	चतुष्पथनिकेता च गोकर्णी महिषानना  
०९,०४५।०२५च्	खरकर्णी महाकर्णी भेरीस्वनमहास्वना  
०९,०४५।०२६अ	शङ्खकुम्भस्वना चैव भङ्गदा च महाबला  
०९,०४५।०२६च्	गणा च सुगणा चैव तथाभीत्य् अथ कामदा  
०९,०४५।०२७अ	चतुष्पथरता चैव भूतितीर्थान्यगोचरा  
०९,०४५।०२७च्	पशुदा वित्तदा चैव सुखदा च महायशाः  
०९,०४५।०२७ए	पयोदा गोमहिषदा सुविषाणा च भारत  
०९,०४५।०२८अ	प्रतिष्ठा सुप्रतिष्ठा च रोचमाना सुरोचना  
०९,०४५।०२८च्	गोकर्णी च सुकर्णी च ससिरा स्थेरिका तथा  
०९,०४५।०२८ए	एकचक्रा मेघरवा मेघमाला विरोचना  
०९,०४५।०२९अ	एताश् चान्याश् च बहवो मातरो भरतर्षभ  
०९,०४५।०२९च्	कार्त्तिकेयानुयायिन्यो नानारूपाः सहस्रशः  
०९,०४५।०३०अ	दीर्घनख्यो दीर्घदन्त्यो दीर्घतुण्ड्यश् च भारत  
०९,०४५।०३०च्	सरला मधुराश् चैव यौवनस्थाः स्वलङ्कृताः  
०९,०४५।०३१अ	माहात्म्येन च संयुक्ताः कामरूपधरास् तथा  
०९,०४५।०३१च्	निर्मांसगात्र्यः श्वेताश् च तथा काञ्चनसन्निभाः  
०९,०४५।०३२अ	कृष्णमेघनिभाश् चान्या धूम्राश् च भरतर्षभ  
०९,०४५।०३२च्	अरुणाभा महाभागा दीर्घकेश्यः सिताम्बराः  
०९,०४५।०३३अ	ऊर्ध्ववेणीधराश् चैव पिङ्गाक्ष्यो लम्बमेखलाः  
०९,०४५।०३३च्	लम्बोदर्यो लम्बकर्णास् तथा लम्बपयोधराः  
०९,०४५।०३४अ	ताम्राक्ष्यस् ताम्रवर्णाश् च हर्यक्ष्यश् च तथापराः  
०९,०४५।०३४च्	वरदाः कामचारिण्यो नित्यप्रमुदितास् तथा  
०९,०४५।०३५अ	याम्यो रौद्र्यस् तथा सौम्याः कौबेर्यो ऽथ महाबलाः  
०९,०४५।०३५च्	वारुण्यो ऽथ च माहेन्द्र्यस् तथाग्नेय्यः परन्तप  
०९,०४५।०३६अ	वायव्यश् चाथ कौमार्यो ब्राह्म्यश् च भरतर्षभ  
०९,०४५।०३६ब्*०२७१_०१	वैष्णव्यश् च तथा सौर्यो वाराह्यश् च महाबलाः  
०९,०४५।०३६ब्*०२७२_०१	वैष्णव्यो ऽतिभयाश् चान्याः क्रूररूपा भयङ्कराः  
०९,०४५।०३६च्	रूपेणाप्सरसां तुल्या जवे वायुसमास् तथा  
०९,०४५।०३७अ	परपुष्टोपमा वाक्ये तथर्द्ध्या धनदोपमाः  
०९,०४५।०३७च्	शक्रवीर्योपमाश् चैव दीप्त्या वह्निसमास् तथा  
०९,०४५।०३७द्*०२७३_०१	शत्रूणां विग्रहे नित्यं भयदास् ता भवन्त्य् उत  
०९,०४५।०३७द्*०२७३_०२	कामरूपधराश् चैव जवे वायुसमास् तथा  
०९,०४५।०३७द्*०२७३_०३	अचिन्त्यबलवीर्याश् च तथाचिन्त्यपराक्रमाः  
०९,०४५।०३८अ	वृक्षचत्वरवासिन्यश् चतुष्पथनिकेतनाः  
०९,०४५।०३८च्	गुहाश्मशानवासिन्यः शैलप्रस्रवणालयाः  
०९,०४५।०३९अ	नानाभरणधारिण्यो नानामाल्याम्बरास् तथा  
०९,०४५।०३९च्	नानाविचित्रवेषाश् च नानाभाषास् तथैव च  
०९,०४५।०३९द्*०२७४_०१	नानाविधैर् बहुगुणैश् चित्रायुधविभूषणैः  
०९,०४५।०४०अ	एते चान्ये च बहवो गणाः शत्रुभयङ्कराः  
०९,०४५।०४०च्	अनुजग्मुर् महात्मानं त्रिदशेन्द्रस्य सम्मते  
०९,०४५।०४०द्*०२७५_०१	दिव्याश् च प्रददौ तस्मै नानारत्नसमाचिताः  
०९,०४५।०४१अ	ततः शक्त्यस्त्रम् अददद् भगवान् पाकशासनः  
०९,०४५।०४१च्	गुहाय राजशार्दूल विनाशाय सुरद्विषाम्  
०९,०४५।०४२अ	महास्वनां महाघण्टां द्योतमानां सितप्रभाम्  
०९,०४५।०४२च्	तरुणादित्यवर्णां च पताकां भरतर्षभ  
०९,०४५।०४३अ	ददौ पशुपतिस् तस्मै सर्वभूतमहाचमूम्  
०९,०४५।०४३च्	उग्रां नानाप्रहरणां तपोवीर्यबलान्विताम्  
०९,०४५।०४३द्*०२७६_०१	अजेयां स्वगुणैर् युक्तां नाम्ना सेनां धनञ्जयाम्  
०९,०४५।०४३द्*०२७६_०२	रुद्रतुल्यबलैर् गुप्तां योधानाम् अयुतैस् त्रिभिः  
०९,०४५।०४३द्*०२७६_०३	न सा विजानाति रणात् कदा चिद् विनिवर्तितुम्  
०९,०४५।०४४अ	विष्णुर् ददौ वैजयन्तीं मालां बलविवर्धिनीम्  
०९,०४५।०४४च्	उमा ददौ चारजसी वाससी सूर्यसप्रभे  
०९,०४५।०४५अ	गङ्गा कमण्डलुं दिव्यम् अमृतोद्भवम् उत्तमम्  
०९,०४५।०४५च्	ददौ प्रीत्या कुमाराय दण्डं चैव बृहस्पतिः  
०९,०४५।०४६अ	गरुडो दयितं पुत्रं मयूरं चित्रबर्हिणम्  
०९,०४५।०४६च्	अरुणस् ताम्रचूडं च प्रददौ चरणायुधम्  
०९,०४५।०४७अ	पाशं तु वरुणो राजा बलवीर्यसमन्वितम्  
०९,०४५।०४७च्	कृष्णाजिनं तथा ब्रह्मा ब्रह्मण्याय ददौ प्रभुः  
०९,०४५।०४७ए	समरेषु जयं चैव प्रददौ लोकभावनः  
०९,०४५।०४८अ	सेनापत्यम् अनुप्राप्य स्कन्दो देवगणस्य ह  
०९,०४५।०४८च्	शुशुभे ज्वलितो ऽर्चिष्मान् द्वितीय इव पावकः  
०९,०४५।०४८ए	ततः पारिषदैश् चैव मातृभिश् च समन्वितः  
०९,०४५।०४८ड़्*०२७७_०१	ययौ दैत्यविनाशाय ह्लादयन् सुरपुङ्गवान्  
०९,०४५।०४९अ	सा सेना नैरृती भीमा सघण्टोच्छ्रितकेतना  
०९,०४५।०४९च्	सभेरीशङ्खमुरजा सायुधा सपताकिनी  
०९,०४५।०४९ए	शारदी द्यौर् इवाभाति ज्योतिर्भिर् उपशोभिता  
०९,०४५।०५०अ	ततो देवनिकायास् ते भूतसेनागणास् तथा  
०९,०४५।०५०च्	वादयाम् आसुर् अव्यग्रा भेरीशङ्खांश् च पुष्कलान्  
०९,०४५।०५१अ	पटहाञ् झर्झरांश् चैव कृकचान् गोविषाणिकान्  
०९,०४५।०५१च्	आडम्बरान् गोमुखांश् च डिण्डिमांश् च महास्वनान्  
०९,०४५।०५२अ	तुष्टुवुस् ते कुमारं च सर्वे देवाः सवासवाः  
०९,०४५।०५२च्	जगुश् च देवगन्धर्वा ननृतुश् चाप्सरोगणाः  
०९,०४५।०५३अ	ततः प्रीतो महासेनस् त्रिदशेभ्यो वरं ददौ  
०९,०४५।०५३च्	रिपून् हन्तास्मि समरे ये वो वधचिकीर्षवः  
०९,०४५।०५४अ	प्रतिगृह्य वरं देवास् तस्माद् विबुधसत्तमात्  
०९,०४५।०५४च्	प्रीतात्मानो महात्मानो मेनिरे निहतान् रिपून्  
०९,०४५।०५५अ	सर्वेषां भूतसङ्घानां हर्षान् नादः समुत्थितः  
०९,०४५।०५५च्	अपूरयत लोकांस् त्रीन् वरे दत्ते महात्मना  
०९,०४५।०५६अ	स निर्ययौ महासेनो महत्या सेनया वृतः  
०९,०४५।०५६च्	वधाय युधि दैत्यानां रक्षार्थं च दिवौकसाम्  
०९,०४५।०५७अ	व्यवसायो जयो धर्मः सिद्धिर् लक्ष्मीर् धृतिः स्मृतिः  
०९,०४५।०५७च्	महासेनस्य सैन्यानाम् अग्रे जग्मुर् नराधिप  
०९,०४५।०५८अ	स तया भीमया देवः शूलमुद्गरहस्तया  
०९,०४५।०५८ब्*०२७८_०१	ज्वलितालातधारिण्या चित्राभरणवर्मया  
०९,०४५।०५८च्	गदामुसलनाराचशक्तितोमरहस्तया  
०९,०४५।०५८ए	दृप्तसिंहनिनादिन्या विनद्य प्रययौ गुहः  
०९,०४५।०५९अ	तं दृष्ट्वा सर्वदैतेया राक्षसा दानवास् तथा  
०९,०४५।०५९च्	व्यद्रवन्त दिशः सर्वा भयोद्विग्नाः समन्ततः  
०९,०४५।०५९ए	अभ्यद्रवन्त देवास् तान् विविधायुधपाणयः  
०९,०४५।०६०अ	दृष्ट्वा च स ततः क्रुद्धः स्कन्दस् तेजोबलान्वितः  
०९,०४५।०६०च्	शक्त्यस्त्रं भगवान् भीमं पुनः पुनर् अवासृजत्  
०९,०४५।०६०ए	आदधच् चात्मनस् तेजो हविषेद्ध इवानलः  
०९,०४५।०६१अ	अभ्यस्यमाने शक्त्यस्त्रे स्कन्देनामिततेजसा  
०९,०४५।०६१च्	उल्काज्वाला महाराज पपात वसुधातले  
०९,०४५।०६२अ	संह्रादयन्तश् च तथा निर्घाताश् चापतन् क्षितौ  
०९,०४५।०६२च्	यथान्तकालसमये सुघोराः स्युस् तथा नृप  
०९,०४५।०६३अ	क्षिप्ता ह्य् एका तथा शक्तिः सुघोरानलसूनुना  
०९,०४५।०६३च्	ततः कोट्यो विनिष्पेतुः शक्तीनां भरतर्षभ  
०९,०४५।०६४अ	स शक्त्यस्त्रेण सङ्ग्रामे जघान भगवान् प्रभुः  
०९,०४५।०६४च्	दैत्येन्द्रं तारकं नाम महाबलपराक्रमम्  
०९,०४५।०६४ए	वृतं दैत्यायुतैर् वीरैर् बलिभिर् दशभिर् नृप  
०९,०४५।०६५अ	महिषं चाष्टभिः पद्मैर् वृतं सङ्ख्ये निजघ्निवान्  
०९,०४५।०६५च्	त्रिपादं चायुतशतैर् जघान दशभिर् वृतम्  
०९,०४५।०६६अ	ह्रदोदरं निखर्वैश् च वृतं दशभिर् ईश्वरः  
०९,०४५।०६६च्	जघानानुचरैः सार्धं विविधायुधपाणिभिः  
०९,०४५।०६७अ	तत्राकुर्वन्त विपुलं नादं वध्यत्सु शत्रुषु  
०९,०४५।०६७च्	कुमारानुचरा राजन् पूरयन्तो दिशो दश  
०९,०४५।०६७द्*०२७९_०१	ननृतुश् च ववल्गुश् च जहसुश् च मुदान्विताः  
०९,०४५।०६८अ	शक्त्यस्त्रस्य तु राजेन्द्र ततो ऽर्चिर्भिः समन्ततः  
०९,०४५।०६८ब्*०२८०_०१	त्रैलोक्यं त्रासितं सर्वं जृम्भमाणाभिर् एव च  
०९,०४५।०६८च्	दग्धाः सहस्रशो दैत्या नादैः स्कन्दस्य चापरे  
०९,०४५।०६९अ	पताकयावधूताश् च हताः के चित् सुरद्विषः  
०९,०४५।०६९च्	के चिद् घण्टारवत्रस्ता निपेतुर् वसुधातले  
०९,०४५।०६९ए	के चित् प्रहरणैश् छिन्ना विनिपेतुर् गतासवः  
०९,०४५।०७०अ	एवं सुरद्विषो ऽनेकान् बलवान् आततायिनः  
०९,०४५।०७०च्	जघान समरे वीरः कार्त्तिकेयो महाबलः  
०९,०४५।०७१अ	बाणो नामाथ दैतेयो बलेः पुत्रो महाबलः  
०९,०४५।०७१च्	क्रौञ्चं पर्वतम् आसाद्य देवसङ्घान् अबाधत  
०९,०४५।०७२अ	तम् अभ्ययान् महासेनः सुरशत्रुम् उदारधीः  
०९,०४५।०७२च्	स कार्त्तिकेयस्य भयात् क्रौञ्चं शरणम् एयिवान्  
०९,०४५।०७३अ	ततः क्रौञ्चं महामन्युः क्रौञ्चनादनिनादितम्  
०९,०४५।०७३च्	शक्त्या बिभेद भगवान् कार्त्तिकेयो ऽग्निदत्तया  
०९,०४५।०७४अ	सशालस्कन्धसरलं त्रस्तवानरवारणम्  
०९,०४५।०७४च्	पुलिनत्रस्तविहगं विनिष्पतितपन्नगम्  
०९,०४५।०७५अ	गोलाङ्गूलर्क्षसङ्घैश् च द्रवद्भिर् अनुनादितम्  
०९,०४५।०७५च्	कुरङ्गगतिनिर्घोषम् उद्भ्रान्तसृमराचितम्  
०९,०४५।०७६अ	विनिष्पतद्भिः शरभैः सिंहैश् च सहसा द्रुतैः  
०९,०४५।०७६च्	शोच्याम् अपि दशां प्राप्तो रराजैव स पर्वतः  
०९,०४५।०७७अ	विद्याधराः समुत्पेतुस् तस्य शृङ्गनिवासिनः  
०९,०४५।०७७च्	किन्नराश् च समुद्विग्नाः शक्तिपातरवोद्धताः  
०९,०४५।०७८अ	ततो दैत्या विनिष्पेतुः शतशो ऽथ सहस्रशः  
०९,०४५।०७८च्	प्रदीप्तात् पर्वतश्रेष्ठाद् विचित्राभरणस्रजः  
०९,०४५।०७९अ	तान् निजघ्नुर् अतिक्रम्य कुमारानुचरा मृधे  
०९,०४५।०७९ब्*०२८१_०१	स चैव भगवान् क्रुद्धो दैत्येन्द्रस्य सुतं तदा  
०९,०४५।०७९ब्*०२८१_०२	सहानुजं जघानाशु वृत्रं देवपतिर् यथा  
०९,०४५।०७९च्	बिभेद शक्त्या क्रौञ्चं च पावकिः परवीरहा  
०९,०४५।०८०अ	बहुधा चैकधा चैव कृत्वात्मानं महात्मना  
०९,०४५।०८०च्	शक्तिः क्षिप्ता रणे तस्य पाणिम् एति पुनः पुनः  
०९,०४५।०८१अ	एवम्प्रभावो भगवान् अतो भूयश् च पावकिः  
०९,०४५।०८१ब्*०२८२_०१	शौर्याद् द्विगुणयोगेन तेजसा यशसा श्रिया  
०९,०४५।०८१च्	क्रौञ्चस् तेन विनिर्भिन्नो दैत्याश् च शतशो हताः  
०९,०४५।०८२अ	ततः स भगवान् देवो निहत्य विबुधद्विषः  
०९,०४५।०८२च्	सभाज्यमानो विबुधैः परं हर्षम् अवाप ह  
०९,०४५।०८२द्*०२८३_०१	भिन्ने क्रौञ्चे गिरिवरे चण्डपुत्रे च पातिते  
०९,०४५।०८३अ	ततो दुन्दुभयो राजन् नेदुः शङ्खाश् च भारत  
०९,०४५।०८३च्	मुमुचुर् देवयोषाश् च पुष्पवर्षम् अनुत्तमम्  
०९,०४५।०८४अ	दिव्यगन्धम् उपादाय ववौ पुण्यश् च मारुतः  
०९,०४५।०८४च्	गन्धर्वास् तुष्टुवुश् चैनं यज्वानश् च महर्षयः  
०९,०४५।०८५अ	के चिद् एनं व्यवस्यन्ति पितामहसुतं प्रभुम्  
०९,०४५।०८५च्	सनत्कुमारं सर्वेषां ब्रह्मयोनिं तम् अग्रजम्  
०९,०४५।०८६अ	के चिन् महेश्वरसुतं के चित् पुत्रं विभावसोः  
०९,०४५।०८६च्	उमायाः कृत्तिकानां च गङ्गायाश् च वदन्त्य् उत  
०९,०४५।०८७अ	एकधा च द्विधा चैव चतुर्धा च महाबलम्  
०९,०४५।०८७च्	योगिनाम् ईश्वरं देवं शतशो ऽथ सहस्रशः  
०९,०४५।०८८अ	एतत् ते कथितं राजन् कार्त्तिकेयाभिषेचनम्  
०९,०४५।०८८च्	शृणु चैव सरस्वत्यास् तीर्थवंशस्य पुण्यताम्  
०९,०४५।०८९अ	बभूव तीर्थप्रवरं हतेषु सुरशत्रुषु  
०९,०४५।०८९च्	कुमारेण महाराज त्रिविष्टपम् इवापरम्  
०९,०४५।०९०अ	ऐश्वर्याणि च तत्रस्थो ददाव् ईशः पृथक् पृथक्  
०९,०४५।०९०च्	तदा नैरृतमुख्येभ्यस् त्रैलोक्ये पावकात्मजः  
०९,०४५।०९१अ	एवं स भगवांस् तस्मिंस् तीर्थे दैत्यकुलान्तकः  
०९,०४५।०९१च्	अभिषिक्तो महाराज देवसेनापतिः सुरैः  
०९,०४५।०९२अ	औजसं नाम तत् तीर्थं यत्र पूर्वम् अपां पतिः  
०९,०४५।०९२च्	अभिषिक्तः सुरगणैर् वरुणो भरतर्षभ  
०९,०४५।०९३अ	तस्मिंस् तीर्थवरे स्नात्वा स्कन्दं चाभ्यर्च्य लाङ्गली  
०९,०४५।०९३च्	ब्राह्मणेभ्यो ददौ रुक्मं वासांस्य् आभरणानि च  
०९,०४५।०९४अ	उषित्वा रजनीं तत्र माधवः परवीरहा  
०९,०४५।०९४च्	पूज्य तीर्थवरं तच् च स्पृष्ट्वा तोयं च लाङ्गली  
०९,०४५।०९४ए	हृष्टः प्रीतमनाश् चैव ह्य् अभवन् माधवोत्तमः  
०९,०४५।०९५अ	एतत् ते सर्वम् आख्यातं यन् मां त्वं परिपृच्छसि  
०९,०४५।०९५च्	यथाभिषिक्तो भगवान् स्कन्दो देवैः समागतैः  
०९,०४५।०९५द्*०२८४_०१	सेनानीश् च कृतो राजन् बाल एव महाबलः  
०९,०४६।००१	जनमेजय उवाच  
०९,०४६।००१अ	अत्यद्भुतम् इदं ब्रह्मञ् श्रुतवान् अस्मि तत्त्वतः  
०९,०४६।००१च्	अभिषेकं कुमारस्य विस्तरेण यथाविधि  
०९,०४६।००२अ	यच् छ्रुत्वा पूतम् आत्मानं विजानामि तपोधन  
०९,०४६।००२च्	प्रहृष्टानि च रोमाणि प्रसन्नं च मनो मम  
०९,०४६।००३अ	अभिषेकं कुमारस्य दैत्यानां च वधं तथा  
०९,०४६।००३च्	श्रुत्वा मे परमा प्रीतिर् भूयः कौतूहलं हि मे  
०९,०४६।००४अ	अपां पतिः कथं ह्य् अस्मिन्न् अभिषिक्तः सुरासुरैः  
०९,०४६।००४च्	तन् मे ब्रूहि महाप्राज्ञ कुशलो ह्य् असि सत्तम  
०९,०४६।००५	वैशम्पायन उवाच  
०९,०४६।००५अ	शृणु राजन्न् इदं चित्रं पूर्वकल्पे यथातथम्  
०९,०४६।००५च्	आदौ कृतयुगे तस्मिन् वर्तमाने यथाविधि  
०९,०४६।००५ए	वरुणं देवताः सर्वाः समेत्येदम् अथाब्रुवन्  
०९,०४६।००६अ	यथास्मान् सुरराट् शक्रो भयेभ्यः पाति सर्वदा  
०९,०४६।००६च्	तथा त्वम् अपि सर्वासां सरितां वै पतिर् भव  
०९,०४६।००७अ	वासश् च ते सदा देव सागरे मकरालये  
०९,०४६।००७च्	समुद्रो ऽयं तव वशे भविष्यति नदीपतिः  
०९,०४६।००८अ	सोमेन सार्धं च तव हानिवृद्धी भविष्यतः  
०९,०४६।००८च्	एवम् अस्त्व् इति तान् देवान् वरुणो वाक्यम् अब्रवीत्  
०९,०४६।००९अ	समागम्य ततः सर्वे वरुणं सागरालयम्  
०९,०४६।००९च्	अपां पतिं प्रचक्रुर् हि विधिदृष्टेन कर्मणा  
०९,०४६।०१०अ	अभिषिच्य ततो देवा वरुणं यादसां पतिम्  
०९,०४६।०१०च्	जग्मुः स्वान्य् एव स्थानानि पूजयित्वा जलेश्वरम्  
०९,०४६।०११अ	अभिषिक्तस् ततो देवैर् वरुणो ऽपि महायशाः  
०९,०४६।०११च्	सरितः सागरांश् चैव नदांश् चैव सरांसि च  
०९,०४६।०११ए	पालयाम् आस विधिना यथा देवाञ् शतक्रतुः  
०९,०४६।०१२अ	ततस् तत्राप्य् उपस्पृश्य दत्त्वा च विविधं वसु  
०९,०४६।०१२च्	अग्नितीर्थं महाप्राज्ञः स जगाम प्रलम्बहा  
०९,०४६।०१२ए	नष्टो न दृश्यते यत्र शमीगर्भे हुताशनः  
०९,०४६।०१३अ	लोकालोकविनाशे च प्रादुर्भूते तदानघ  
०९,०४६।०१३च्	उपतस्थुर् महात्मानं सर्वलोकपितामहम्  
०९,०४६।०१४अ	अग्निः प्रनष्टो भगवान् कारणं च न विद्महे  
०९,०४६।०१४च्	सर्वलोकक्षयो मा भूत् सम्पादयतु नो ऽनलम्  
०९,०४६।०१५	जनमेजय उवाच  
०९,०४६।०१५अ	किमर्थं भगवान् अग्निः प्रनष्टो लोकभावनः  
०९,०४६।०१५च्	विज्ञातश् च कथं देवैस् तन् ममाचक्ष्व तत्त्वतः  
०९,०४६।०१६	वैशम्पायन उवाच  
०९,०४६।०१६अ	भृगोः शापाद् भृशं भीतो जातवेदाः प्रतापवान्  
०९,०४६।०१६च्	शमीगर्भम् अथासाद्य ननाश भगवांस् ततः  
०९,०४६।०१७अ	प्रनष्टे तु तदा वह्नौ देवाः सर्वे सवासवाः  
०९,०४६।०१७च्	अन्वेषन्त तदा नष्टं ज्वलनं भृशदुःखिताः  
०९,०४६।०१८अ	ततो ऽग्नितीर्थम् आसाद्य शमीगर्भस्थम् एव हि  
०९,०४६।०१८च्	ददृशुर् ज्वलनं तत्र वसमानं यथाविधि  
०९,०४६।०१९अ	देवाः सर्वे नरव्याघ्र बृहस्पतिपुरोगमाः  
०९,०४६।०१९च्	ज्वलनं तं समासाद्य प्रीताभूवन् सवासवाः  
०९,०४६।०१९ए	पुनर् यथागतं जग्मुः सर्वभक्षश् च सो ऽभवत्  
०९,०४६।०२०अ	भृगोः शापान् महीपाल यद् उक्तं ब्रह्मवादिना  
०९,०४६।०२०च्	तत्राप्य् आप्लुत्य मतिमान् ब्रह्मयोनिं जगाम ह  
०९,०४६।०२१अ	ससर्ज भगवान् यत्र सर्वलोकपितामहः  
०९,०४६।०२१च्	तत्राप्लुत्य ततो ब्रह्मा सह देवैः प्रभुः पुरा  
०९,०४६।०२१ए	ससर्ज चान्नानि तथा देवतानां यथाविधि  
०९,०४६।०२२अ	तत्र स्नात्वा च दत्त्वा च वसूनि विविधानि च  
०९,०४६।०२२च्	कौबेरं प्रययौ तीर्थं तत्र तप्त्वा महत् तपः  
०९,०४६।०२२ए	धनाधिपत्यं सम्प्राप्तो राजन्न् ऐलबिलः प्रभुः  
०९,०४६।०२३अ	तत्रस्थम् एव तं राजन् धनानि निधयस् तथा  
०९,०४६।०२३च्	उपतस्थुर् नरश्रेष्ठ तत् तीर्थं लाङ्गली ततः  
०९,०४६।०२३ए	गत्वा स्नात्वा च विधिवद् ब्राह्मणेभ्यो धनं ददौ  
०९,०४६।०२४अ	ददृशे तत्र तत् स्थानं कौबेरे काननोत्तमे  
०९,०४६।०२४च्	पुरा यत्र तपस् तप्तं विपुलं सुमहात्मना  
०९,०४६।०२५अ	यत्र राज्ञा कुबेरेण वरा लब्धाश् च पुष्कलाः  
०९,०४६।०२५च्	धनाधिपत्यं सख्यं च रुद्रेणामिततेजसा  
०९,०४६।०२६अ	सुरत्वं लोकपालत्वं पुत्रं च नलकूबरम्  
०९,०४६।०२६च्	यत्र लेभे महाबाहो धनाधिपतिर् अञ्जसा  
०९,०४६।०२७अ	अभिषिक्तश् च तत्रैव समागम्य मरुद्गणैः  
०९,०४६।०२७च्	वाहनं चास्य तद् दत्तं हंसयुक्तं मनोरमम्  
०९,०४६।०२७ए	विमानं पुष्पकं दिव्यं नैरृतैश्वर्यम् एव च  
०९,०४६।०२८अ	तत्राप्लुत्य बलो राजन् दत्त्वा दायांश् च पुष्कलान्  
०९,०४६।०२८च्	जगाम त्वरितो रामस् तीर्थं श्वेतानुलेपनः  
०९,०४६।०२९अ	निषेवितं सर्वसत्त्वैर् नाम्ना बदरपाचनम्  
०९,०४६।०२९च्	नानर्तुकवनोपेतं सदापुष्पफलं शुभम्  
०९,०४७।००१	वैशम्पायन उवाच  
०९,०४७।००१अ	ततस् तीर्थवरं रामो ययौ बदरपाचनम्  
०९,०४७।००१च्	तपस्विसिद्धचरितं यत्र कन्या धृतव्रता  
०९,०४७।००२अ	भरद्वाजस्य दुहिता रूपेणाप्रतिमा भुवि  
०९,०४७।००२च्	स्रुचावती नाम विभो कुमारी ब्रह्मचारिणी  
०९,०४७।००३अ	तपश् चचार सात्युग्रं नियमैर् बहुभिर् नृप  
०९,०४७।००३च्	भर्ता मे देवराजः स्याद् इति निश्चित्य भामिनी  
०९,०४७।००४अ	समास् तस्या व्यतिक्रान्ता बह्व्यः कुरुकुलोद्वह  
०९,०४७।००४च्	चरन्त्या नियमांस् तांस् तान् स्त्रीभिस् तीव्रान् सुदुश्चरान्  
०९,०४७।००५अ	तस्यास् तु तेन वृत्तेन तपसा च विशां पते  
०९,०४७।००५च्	भक्त्या च भगवान् प्रीतः परया पाकशासनः  
०९,०४७।००६अ	आजगामाश्रमं तस्यास् त्रिदशाधिपतिः प्रभुः  
०९,०४७।००६च्	आस्थाय रूपं विप्रर्षेर् वसिष्ठस्य महात्मनः  
०९,०४७।००७अ	सा तं दृष्ट्वोग्रतपसं वसिष्ठं तपतां वरम्  
०९,०४७।००७च्	आचारैर् मुनिभिर् दृष्टैः पूजयाम् आस भारत  
०९,०४७।००८अ	उवाच नियमज्ञा च कल्याणी सा प्रियंवदा  
०९,०४७।००८च्	भगवन् मुनिशार्दूल किम् आज्ञापयसि प्रभो  
०९,०४७।००९अ	सर्वम् अद्य यथाशक्ति तव दास्यामि सुव्रत  
०९,०४७।००९च्	शक्रभक्त्या तु ते पाणिं न दास्यामि कथं चन  
०९,०४७।०१०अ	व्रतैश् च नियमैश् चैव तपसा च तपोधन  
०९,०४७।०१०च्	शक्रस् तोषयितव्यो वै मया त्रिभुवनेश्वरः  
०९,०४७।०११अ	इत्य् उक्तो भगवान् देवः स्मयन्न् इव निरीक्ष्य ताम्  
०९,०४७।०११च्	उवाच नियमज्ञां तां सान्त्वयन्न् इव भारत  
०९,०४७।०१२अ	उग्रं तपश् चरसि वै विदिता मे ऽसि सुव्रते  
०९,०४७।०१२च्	यदर्थम् अयम् आरम्भस् तव कल्याणि हृद्गतः  
०९,०४७।०१३अ	तच् च सर्वं यथाभूतं भविष्यति वरानने  
०९,०४७।०१३च्	तपसा लभ्यते सर्वं सर्वं तपसि तिष्ठति  
०९,०४७।०१४अ	यानि स्थानानि दिव्यानि विबुधानां शुभानने  
०९,०४७।०१४च्	तपसा तानि प्राप्यानि तपोमूलं महत् सुखम्  
०९,०४७।०१५अ	इह कृत्वा तपो घोरं देहं सन्न्यस्य मानवाः  
०९,०४७।०१५च्	देवत्वं यान्ति कल्याणि शृणु चेदं वचो मम  
०९,०४७।०१६अ	पचस्वैतानि सुभगे बदराणि शुभव्रते  
०९,०४७।०१६च्	पचेत्य् उक्त्वा स भगवाञ् जगाम बलसूदनः  
०९,०४७।०१७अ	आमन्त्र्य तां तु कल्याणीं ततो जप्यं जजाप सः  
०९,०४७।०१७च्	अविदूरे ततस् तस्माद् आश्रमात् तीर्थ उत्तमे  
०९,०४७।०१७द्*०२८५_०१	तच् च तीर्थं महाराज यत्र जप्यं जजाप सः  
०९,०४७।०१७ए	इन्द्रतीर्थे महाराज त्रिषु लोकेषु विश्रुते  
०९,०४७।०१८अ	तस्या जिज्ञासनार्थं स भगवान् पाकशासनः  
०९,०४७।०१८च्	बदराणाम् अपचनं चकार विबुधाधिपः  
०९,०४७।०१९अ	ततः स प्रयता राजन् वाग्यता विगतक्लमा  
०९,०४७।०१९च्	तत्परा शुचिसंवीता पावके समधिश्रयत्  
०९,०४७।०१९ए	अपचद् राजशार्दूल बदराणि महाव्रता  
०९,०४७।०२०अ	तस्याः पचन्त्याः सुमहान् कालो ऽगात् पुरुषर्षभ  
०९,०४७।०२०च्	न च स्म तान्य् अपच्यन्त दिनं च क्षयम् अभ्यगात्  
०९,०४७।०२१अ	हुताशनेन दग्धश् च यस् तस्याः काष्ठसञ्चयः  
०९,०४७।०२१च्	अकाष्ठम् अग्निं सा दृष्ट्वा स्वशरीरम् अथादहत्  
०९,०४७।०२२अ	पादौ प्रक्षिप्य सा पूर्वं पावके चारुदर्शना  
०९,०४७।०२२च्	दग्धौ दग्धौ पुनः पादाव् उपावर्तयतानघा  
०९,०४७।०२३अ	चरणौ दह्यमानौ च नाचिन्तयद् अनिन्दिता  
०९,०४७।०२३च्	दुःखं कमलपत्राक्षी महर्षेः प्रियकाम्यया  
०९,०४७।०२३द्*०२८६_०१	न वैमनस्यं तस्यास्तु मुखभेदो ऽथ वाभवत्  
०९,०४७।०२३द्*०२८६_०२	शरीरम् अग्निनादीप्य जलमध्येव हर्षिता  
०९,०४७।०२३द्*०२८६_०३	तच् चास्या वचनं नित्यम् अवर्तद् धृदि भारत  
०९,०४७।०२३द्*०२८६_०४	सर्वथा बदराण्य् एव पक्तव्यानीति कन्यका  
०९,०४७।०२३द्*०२८६_०५	सा तन् मनसि कृत्वैव महर्षेर् वचनं शुभा  
०९,०४७।०२३द्*०२८६_०६	अपचद् बदराण्य् एव न चापच्यन्त भारत  
०९,०४७।०२३द्*०२८६_०७	तस्यास्तु चरणौ वह्निर् ददाह भगवान् स्वयम्  
०९,०४७।०२३द्*०२८६_०८	न च तस्या मनोदुःखं स्वल्पम् अप्य् अभवत् तदा  
०९,०४७।०२४अ	अथ तत् कर्म दृष्ट्वास्याः प्रीतस् त्रिभुवनेश्वरः  
०९,०४७।०२४च्	ततः सन्दर्शयाम् आस कन्यायै रूपम् आत्मनः  
०९,०४७।०२५अ	उवाच च सुरश्रेष्ठस् तां कन्यां सुदृढव्रताम्  
०९,०४७।०२५च्	प्रीतो ऽस्मि ते शुभे भक्त्या तपसा नियमेन च  
०९,०४७।०२६अ	तस्माद् यो ऽभिमतः कामः स ते सम्पत्स्यते शुभे  
०९,०४७।०२६च्	देहं त्यक्त्वा महाभागे त्रिदिवे मयि वत्स्यसि  
०९,०४७।०२७अ	इदं च ते तीर्थवरं स्थिरं लोके भविष्यति  
०९,०४७।०२७च्	सर्वपापापहं सुभ्रु नाम्ना बदरपाचनम्  
०९,०४७।०२७ए	विख्यातं त्रिषु लोकेषु ब्रह्मर्षिभिर् अभिप्लुतम्  
०९,०४७।०२८अ	अस्मिन् खलु महाभागे शुभे तीर्थवरे पुरा  
०९,०४७।०२८च्	त्यक्त्वा सप्तर्षयो जग्मुर् हिमवन्तम् अरुन्धतीम्  
०९,०४७।०२९अ	ततस् ते वै महाभागा गत्वा तत्र सुसंशिताः  
०९,०४७।०२९च्	वृत्त्यर्थं फलमूलानि समाहर्तुं ययुः किल  
०९,०४७।०३०अ	तेषां वृत्त्यर्थिनां तत्र वसतां हिमवद्वने  
०९,०४७।०३०च्	अनावृष्टिर् अनुप्राप्ता तदा द्वादशवार्षिकी  
०९,०४७।०३१अ	ते कृत्वा चाश्रमं तत्र न्यवसन्त तपस्विनः  
०९,०४७।०३१च्	अरुन्धत्य् अपि कल्याणी तपोनित्याभवत् तदा  
०९,०४७।०३२अ	अरुन्धतीं ततो दृष्ट्वा तीव्रं नियमम् आस्थिताम्  
०९,०४७।०३२च्	अथागमत् त्रिनयनः सुप्रीतो वरदस् तदा  
०९,०४७।०३३अ	ब्राह्मं रूपं ततः कृत्वा महादेवो महायशाः  
०९,०४७।०३३च्	ताम् अभ्येत्याब्रवीद् देवो भिक्षाम् इच्छाम्य् अहं शुभे  
०९,०४७।०३४अ	प्रत्युवाच ततः सा तं ब्राह्मणं चारुदर्शना  
०९,०४७।०३४च्	क्षीणो ऽन्नसञ्चयो विप्र बदराणीह भक्षय  
०९,०४७।०३४ए	ततो ऽब्रवीन् महादेवः पचस्वैतानि सुव्रते  
०९,०४७।०३५अ	इत्य् उक्ता सापचत् तानि ब्राह्मणप्रियकाम्यया  
०९,०४७।०३५च्	अधिश्रित्य समिद्धे ऽग्नौ बदराणि यशस्विनी  
०९,०४७।०३६अ	दिव्या मनोरमाः पुण्याः कथाः शुश्राव सा तदा  
०९,०४७।०३६च्	अतीता सा त्व् अनावृष्टिर् घोरा द्वादशवार्षिकी  
०९,०४७।०३७अ	अनश्नन्त्याः पचन्त्याश् च शृण्वन्त्याश् च कथाः शुभाः  
०९,०४७।०३७च्	अहःसमः स तस्यास् तु कालो ऽतीतः सुदारुणः  
०९,०४७।०३८अ	ततस् ते मुनयः प्राप्ताः फलान्य् आदाय पर्वतात्  
०९,०४७।०३८च्	ततः स भगवान् प्रीतः प्रोवाचारुन्धतीं तदा  
०९,०४७।०३९अ	उपसर्पस्व धर्मज्ञे यथापूर्वम् इमान् ऋषीन्  
०९,०४७।०३९च्	प्रीतो ऽस्मि तव धर्मज्ञे तपसा नियमेन च  
०९,०४७।०४०अ	ततः सन्दर्शयाम् आस स्वरूपं भगवान् हरः  
०९,०४७।०४०च्	ततो ऽब्रवीत् तदा तेभ्यस् तस्यास् तच् चरितं महत्  
०९,०४७।०४१अ	भवद्भिर् हिमवत्पृष्ठे यत् तपः समुपार्जितम्  
०९,०४७।०४१च्	अस्याश् च यत् तपो विप्रा न समं तन् मतं मम  
०९,०४७।०४२अ	अनया हि तपस्विन्या तपस् तप्तं सुदुश्चरम्  
०९,०४७।०४२च्	अनश्नन्त्या पचन्त्या च समा द्वादश पारिताः  
०९,०४७।०४३अ	ततः प्रोवाच भगवांस् ताम् एवारुन्धतीं पुनः  
०९,०४७।०४३च्	वरं वृणीष्व कल्याणि यत् ते ऽभिलषितं हृदि  
०९,०४७।०४४अ	साब्रवीत् पृथुताम्राक्षी देवं सप्तर्षिसंसदि  
०९,०४७।०४४च्	भगवान् यदि मे प्रीतस् तीर्थं स्याद् इदम् उत्तमम्  
०९,०४७।०४४ए	सिद्धदेवर्षिदयितं नाम्ना बदरपाचनम्  
०९,०४७।०४५अ	तथास्मिन् देवदेवेश त्रिरात्रम् उषितः शुचिः  
०९,०४७।०४५च्	प्राप्नुयाद् उपवासेन फलं द्वादशवार्षिकम्  
०९,०४७।०४५ए	एवम् अस्त्व् इति तां चोक्त्वा हरो यातस् तदा दिवम्  
०९,०४७।०४५ए*०२८७_०१	**** **** प्रत्युवाच तपस्विनीम्  
०९,०४७।०४५ए*०२८७_०२	सप्तर्षिभिः स्तुतो देवस्  
०९,०४७।०४६अ	ऋषयो विस्मयं जग्मुस् तां दृष्ट्वा चाप्य् अरुन्धतीम्  
०९,०४७।०४६च्	अश्रान्तां चाविवर्णां च क्षुत्पिपासासहां सतीम्  
०९,०४७।०४७अ	एवं सिद्धिः परा प्राप्ता अरुन्धत्या विशुद्धया  
०९,०४७।०४७च्	यथा त्वया महाभागे मदर्थं संशितव्रते  
०९,०४७।०४८अ	विशेषो हि त्वया भद्रे व्रते ह्य् अस्मिन् समर्पितः  
०९,०४७।०४८च्	तथा चेदं ददाम्य् अद्य नियमेन सुतोषितः  
०९,०४७।०४९अ	विशेषं तव कल्याणि प्रयच्छामि वरं वरे  
०९,०४७।०४९च्	अरुन्धत्या वरस् तस्या यो दत्तो वै महात्मना  
०९,०४७।०५०अ	तस्य चाहं प्रसादेन तव कल्याणि तेजसा  
०९,०४७।०५०च्	प्रवक्ष्याम्य् अपरं भूयो वरम् अत्र यथाविधि  
०९,०४७।०५१अ	यस् त्व् एकां रजनीं तीर्थे वत्स्यते सुसमाहितः  
०९,०४७।०५१च्	स स्नात्वा प्राप्स्यते लोकान् देहन्यासाच् च दुर्लभान्  
०९,०४७।०५२अ	इत्य् उक्त्वा भगवान् देवः सहस्राक्षः प्रतापवान्  
०९,०४७।०५२च्	स्रुचावतीं ततः पुण्यां जगाम त्रिदिवं पुनः  
०९,०४७।०५३अ	गते वज्रधरे राजंस् तत्र वर्षं पपात ह  
०९,०४७।०५३च्	पुष्पाणां भरतश्रेष्ठ दिव्यानां दिव्यगन्धिनाम्  
०९,०४७।०५४अ	नेदुर् दुन्दुभयश् चापि समन्तात् सुमहास्वनाः  
०९,०४७।०५४च्	मारुतश् च ववौ युक्त्या पुण्यगन्धो विशां पते  
०९,०४७।०५५अ	उत्सृज्य तु शुभं देहं जगामेन्द्रस्य भार्यताम्  
०९,०४७।०५५च्	तपसोग्रेण सा लब्ध्वा तेन रेमे सहाच्युत  
०९,०४७।०५६	जनमेजय उवाच  
०९,०४७।०५६अ	का तस्या भगवन् माता क्व संवृद्धा च शोभना  
०९,०४७।०५६च्	श्रोतुम् इच्छाम्य् अहं ब्रह्मन् परं कौतूहलं हि मे  
०९,०४७।०५७	वैशम्पायन उवाच  
०९,०४७।०५७अ	भारद्वाजस्य विप्रर्षेः स्कन्नं रेतो महात्मनः  
०९,०४७।०५७च्	दृष्ट्वाप्सरसम् आयान्तीं घृताचीं पृथुलोचनाम्  
०९,०४७।०५८अ	स तु जग्राह तद् रेतः करेण जपतां वरः  
०९,०४७।०५८च्	तदावपत् पर्णपुटे तत्र सा सम्भवच् छुभा  
०९,०४७।०५९अ	तस्यास् तु जातकर्मादि कृत्वा सर्वं तपोधनः  
०९,०४७।०५९च्	नाम चास्याः स कृतवान् भारद्वाजो महामुनिः  
०९,०४७।०६०अ	स्रुचावतीति धर्मात्मा तदर्षिगणसंसदि  
०९,०४७।०६०च्	स च ताम् आश्रमे न्यस्य जगाम हिमवद्वनम्  
०९,०४७।०६१अ	तत्राप्य् उपस्पृश्य महानुभावो; वसूनि दत्त्वा च महाद्विजेभ्यः  
०९,०४७।०६१च्	जगाम तीर्थं सुसमाहितात्मा; शक्रस्य वृष्णिप्रवरस् तदानीम्  
०९,०४८।००१	वैशम्पायन उवाच  
०९,०४८।००१अ	इन्द्रतीर्थं ततो गत्वा यदूनां प्रवरो बली  
०९,०४८।००१च्	विप्रेभ्यो धनरत्नानि ददौ स्नात्वा यथाविधि  
०९,०४८।००२अ	तत्र ह्य् अमरराजो ऽसाव् ईजे क्रतुशतेन ह  
०९,०४८।००२च्	बृहस्पतेश् च देवेशः प्रददौ विपुलं धनम्  
०९,०४८।००३अ	निरर्गलान् सजारूथ्यान् सर्वान् विविधदक्षिणान्  
०९,०४८।००३च्	आजहार क्रतूंस् तत्र यथोक्तान् वेदपारगैः  
०९,०४८।००३द्*०२८८_०१	यत्र पूर्वं सुरपतिः क्रतूनां शतम् एव हि  
०९,०४८।००४अ	तान् क्रतून् भरतश्रेष्ठ शतकृत्वो महाद्युतिः  
०९,०४८।००४च्	पूरयाम् आस विधिवत् ततः ख्यातः शतक्रतुः  
०९,०४८।००५अ	तस्य नाम्ना च तत् तीर्थं शिवं पुण्यं सनातनम्  
०९,०४८।००५च्	इन्द्रतीर्थम् इति ख्यातं सर्वपापप्रमोचनम्  
०९,०४८।००६अ	उपस्पृश्य च तत्रापि विधिवन् मुसलायुधः  
०९,०४८।००६च्	ब्राह्मणान् पूजयित्वा च पानाच्छादनभोजनैः  
०९,०४८।००६ए	शुभं तीर्थवरं तस्माद् रामतीर्थं जगाम ह  
०९,०४८।००७अ	यत्र रामो महाभागो भार्गवः सुमहातपाः  
०९,०४८।००७च्	असकृत् पृथिवीं सर्वां हतक्षत्रियपुङ्गवाम्  
०९,०४८।००८अ	उपाध्यायं पुरस्कृत्य कश्यपं मुनिसत्तमम्  
०९,०४८।००८च्	अयजद् वाजपेयेन सो ऽश्वमेधशतेन च  
०९,०४८।००८ए	प्रददौ दक्षिणार्थं च पृथिवीं वै ससागराम्  
०९,०४८।००८ड़्*०२८९_०१	दत्त्वा च दानं विविधं नानारत्नसमन्वितम्  
०९,०४८।००८ड़्*०२८९_०२	सगोहस्तिकदासीकं साजावि गतवान् वनम्  
०९,०४८।००८ड़्*०२८९_०३	पुण्ये तीर्थवरे तत्र देवब्रह्मर्षिसेविते  
०९,०४८।००९अ	रामो दत्त्वा धनं तत्र द्विजेभ्यो जनमेजय  
०९,०४८।००९च्	उपस्पृश्य यथान्यायं पूजयित्वा तथा द्विजान्  
०९,०४८।०१०अ	पुण्ये तीर्थे शुभे देशे वसु दत्त्वा शुभाननः  
०९,०४८।०१०च्	मुनींश् चैवाभिवाद्याथ यमुनातीर्थम् आगमत्  
०९,०४८।०११अ	यत्रानयाम् आस तदा राजसूयं महीपते  
०९,०४८।०११च्	पुत्रो ऽदितेर् महाभागो वरुणो वै सितप्रभः  
०९,०४८।०१२अ	तत्र निर्जित्य सङ्ग्रामे मानुषान् दैवतांस् तथा  
०९,०४८।०१२च्	वरं क्रतुं समाजह्रे वरुणः परवीरहा  
०९,०४८।०१३अ	तस्मिन् क्रतुवरे वृत्ते सङ्ग्रामः समजायत  
०९,०४८।०१३च्	देवानां दानवानां च त्रैलोक्यस्य क्षयावहः  
०९,०४८।०१४अ	राजसूये क्रतुश्रेष्ठे निवृत्ते जनमेजय  
०९,०४८।०१४च्	जायते सुमहाघोरः सङ्ग्रामः क्षत्रियान् प्रति  
०९,०४८।०१५अ	सीरायुधस् तदा रामस् तस्मिंस् तीर्थवरे तदा  
०९,०४८।०१५च्	तत्र स्नात्वा च दत्त्वा च द्विजेभ्यो वसु माधवः  
०९,०४८।०१५द्*०२९०_०१	तत्रापि लाङ्गली देव ऋषीन् अभ्यर्च्य पूजया  
०९,०४८।०१५द्*०२९०_०२	इतरेभ्यो ऽप्य् अदाद् दानम् अर्थिभ्यः कामदो विभुः  
०९,०४८।०१६अ	वनमाली ततो हृष्टः स्तूयमानो द्विजातिभिः  
०९,०४८।०१६च्	तस्माद् आदित्यतीर्थं च जगाम कमलेक्षणः  
०९,०४८।०१७अ	यत्रेष्ट्वा भगवाञ् ज्योतिर् भास्करो राजसत्तम  
०९,०४८।०१७च्	ज्योतिषाम् आधिपत्यं च प्रभावं चाभ्यपद्यत  
०९,०४८।०१८अ	तस्या नद्यास् तु तीरे वै सर्वे देवाः सवासवाः  
०९,०४८।०१८च्	विश्वेदेवाः समरुतो गन्धर्वाप्सरसश् च ह  
०९,०४८।०१९अ	द्वैपायनः शुकश् चैव कृष्णश् च मधुसूदनः  
०९,०४८।०१९च्	यक्षाश् च राक्षसाश् चैव पिशाचाश् च विशां पते  
०९,०४८।०२०अ	एते चान्ये च बहवो योगसिद्धाः सहस्रशः  
०९,०४८।०२०च्	तस्मिंस् तीर्थे सरस्वत्याः शिवे पुण्ये परन्तप  
०९,०४८।०२१अ	तत्र हत्वा पुरा विष्णुर् असुरौ मधुकैटभौ  
०९,०४८।०२१च्	आप्लुतो भरतश्रेष्ठ तीर्थप्रवर उत्तमे  
०९,०४८।०२२अ	द्वैपायनश् च धर्मात्मा तत्रैवाप्लुत्य भारत  
०९,०४८।०२२च्	सम्प्राप्तः परमं योगं सिद्धिं च परमां गतः  
०९,०४८।०२३अ	असितो देवलश् चैव तस्मिन्न् एव महातपाः  
०९,०४८।०२३च्	परमं योगम् आस्थाय ऋषिर् योगम् अवाप्तवान्  
०९,०४९।००१	वैशम्पायन उवाच  
०९,०४९।००१अ	तस्मिन्न् एव तु धर्मात्मा वसति स्म तपोधनः  
०९,०४९।००१च्	गार्हस्थ्यं धर्मम् आस्थाय असितो देवलः पुरा  
०९,०४९।००२अ	धर्मनित्यः शुचिर् दान्तो न्यस्तदण्डो महातपाः  
०९,०४९।००२च्	कर्मणा मनसा वाचा समः सर्वेषु जन्तुषु  
०९,०४९।००३अ	अक्रोधनो महाराज तुल्यनिन्दाप्रियाप्रियः  
०९,०४९।००३ब्*०२९१_०१	प्रियाप्रिये तुल्यवृत्तिर् यमवत् समदर्शनः  
०९,०४९।००३च्	काञ्चने लोष्टके चैव समदर्शी महातपाः  
०९,०४९।००४अ	देवताः पूजयन् नित्यम् अतिथींश् च द्विजैः सह  
०९,०४९।००४च्	ब्रह्मचर्यरतो नित्यं सदा धर्मपरायणः  
०९,०४९।००५अ	ततो ऽभ्येत्य महाराज योगम् आस्थाय भिक्षुकः  
०९,०४९।००५च्	जैगीषव्यो मुनिर् धीमांस् तस्मिंस् तीर्थे समाहितः  
०९,०४९।००६अ	देवलस्याश्रमे राजन् न्यवसत् स महाद्युतिः  
०९,०४९।००६च्	योगनित्यो महाराज सिद्धिं प्राप्तो महातपाः  
०९,०४९।००७अ	तं तत्र वसमानं तु जैगीषव्यं महामुनिम्  
०९,०४९।००७च्	देवलो दर्शयन्न् एव नैवायुञ्जत धर्मतः  
०९,०४९।००७द्*०२९२_०१	न ज्ञातस् तेन मुनिना देवलेन महात्मना  
०९,०४९।००८अ	एवं तयोर् महाराज दीर्घकालो व्यतिक्रमत्  
०९,०४९।००८च्	जैगीषव्यं मुनिं चैव न ददर्शाथ देवलः  
०९,०४९।००८द्*०२९३_०१	जैगीषव्यः कदा चित् स दर्शयाम् आस देवलम्  
०९,०४९।००९अ	आहारकाले मतिमान् परिव्राड् जनमेजय  
०९,०४९।००९च्	उपातिष्ठत धर्मज्ञो भैक्षकाले स देवलम्  
०९,०४९।०१०अ	स दृष्ट्वा भिक्षुरूपेण प्राप्तं तत्र महामुनिम्  
०९,०४९।०१०च्	गौरवं परमं चक्रे प्रीतिं च विपुलां तथा  
०९,०४९।०११अ	देवलस् तु यथाशक्ति पूजयाम् आस भारत  
०९,०४९।०११च्	ऋषिदृष्टेन विधिना समा बह्व्यः समाहितः  
०९,०४९।०१२अ	कदा चित् तस्य नृपते देवलस्य महात्मनः  
०९,०४९।०१२च्	चिन्ता सुमहती जाता मुनिं दृष्ट्वा महाद्युतिम्  
०९,०४९।०१३अ	समास् तु समतिक्रान्ता बह्व्यः पूजयतो मम  
०९,०४९।०१३च्	न चायम् अलसो भिक्षुर् अभ्यभाषत किं चन  
०९,०४९।०१४अ	एवं विगणयन्न् एव स जगाम महोदधिम्  
०९,०४९।०१४च्	अन्तरिक्षचरः श्रीमान् कलशं गृह्य देवलः  
०९,०४९।०१५अ	गच्छन्न् एव स धर्मात्मा समुद्रं सरितां पतिम्  
०९,०४९।०१५च्	जैगीषव्यं ततो ऽपश्यद् गतं प्राग् एव भारत  
०९,०४९।०१६अ	ततः सविस्मयश् चिन्तां जगामाथासितः प्रभुः  
०९,०४९।०१६च्	कथं भिक्षुर् अयं प्राप्तः समुद्रे स्नात एव च  
०९,०४९।०१७अ	इत्य् एवं चिन्तयाम् आस महर्षिर् असितस् तदा  
०९,०४९।०१७च्	स्नात्वा समुद्रे विधिवच् छुचिर् जप्यं जजाप ह  
०९,०४९।०१८अ	कृतजप्याह्निकः श्रीमान् आश्रमं च जगाम ह  
०९,०४९।०१८च्	कलशं जलपूर्णं वै गृहीत्वा जनमेजय  
०९,०४९।०१९अ	ततः स प्रविशन्न् एव स्वम् आश्रमपदं मुनिः  
०९,०४९।०१९च्	आसीनम् आश्रमे तत्र जैगीषव्यम् अपश्यत  
०९,०४९।०२०अ	न व्याहरति चैवैनं जैगीषव्यः कथं चन  
०९,०४९।०२०च्	काष्ठभूतो ऽऽश्रमपदे वसति स्म महातपाः  
०९,०४९।०२१अ	तं दृष्ट्वा चाप्लुतं तोये सागरे सागरोपमम्  
०९,०४९।०२१च्	प्रविष्टम् आश्रमं चापि पूर्वम् एव ददर्श सः  
०९,०४९।०२२अ	असितो देवलो राजंश् चिन्तयाम् आस बुद्धिमान्  
०९,०४९।०२२च्	दृष्टः प्रभावं तपसो जैगीषव्यस्य योगजम्  
०९,०४९।०२३अ	चिन्तयाम् आस राजेन्द्र तदा स मुनिसत्तमः  
०९,०४९।०२३च्	मया दृष्टः समुद्रे च आश्रमे च कथं त्व् अयम्  
०९,०४९।०२४अ	एवं विगणयन्न् एव स मुनिर् मन्त्रपारगः  
०९,०४९।०२४च्	उत्पपाताश्रमात् तस्माद् अन्तरिक्षं विशां पते  
०९,०४९।०२४ए	जिज्ञासार्थं तदा भिक्षोर् जैगीषव्यस्य देवलः  
०९,०४९।०२५अ	सो ऽन्तरिक्षचरान् सिद्धान् समपश्यत् समाहितान्  
०९,०४९।०२५च्	जैगीषव्यं च तैः सिद्धैः पूज्यमानम् अपश्यत  
०९,०४९।०२६अ	ततो ऽसितः सुसंरब्धो व्यवसायी दृढव्रतः  
०९,०४९।०२६च्	अपश्यद् वै दिवं यान्तं जैगीषव्यं स देवलः  
०९,०४९।०२७अ	तस्माच् च पितृलोकं तं व्रजन्तं सो ऽन्वपश्यत  
०९,०४९।०२७च्	पितृलोकाच् च तं यान्तं याम्यं लोकम् अपश्यत  
०९,०४९।०२७द्*०२९४_०१	तस्माद् आदित्यलोकं च व्रजन्तं सो ऽन्वपश्यत  
०९,०४९।०२८अ	तस्माद् अपि समुत्पत्य सोमलोकम् अभिष्टुतम्  
०९,०४९।०२८च्	व्रजन्तम् अन्वपश्यत् स जैगीषव्यं महामुनिम्  
०९,०४९।०२९अ	लोकान् समुत्पतन्तं च शुभान् एकान्तयाजिनाम्  
०९,०४९।०२९च्	ततो ऽग्निहोत्रिणां लोकांस् तेभ्यश् चाप्य् उत्पपात ह  
०९,०४९।०३०अ	दर्शं च पौर्णमासं च ये यजन्ति तपोधनाः  
०९,०४९।०३०च्	तेभ्यः स ददृशे धीमांल् लोकेभ्यः पशुयाजिनाम्  
०९,०४९।०३०ए	व्रजन्तं लोकम् अमलम् अपश्यद् देवपूजितम्  
०९,०४९।०३१अ	चातुर्मास्यैर् बहुविधैर् यजन्ते ये तपोधनाः  
०९,०४९।०३१च्	तेषां स्थानं तथा यान्तं तथाग्निष्टोमयाजिनाम्  
०९,०४९।०३२अ	अग्निष्टुतेन च तथा ये यजन्ति तपोधनाः  
०९,०४९।०३२च्	तत् स्थानम् अनुसम्प्राप्तम् अन्वपश्यत देवलः  
०९,०४९।०३३अ	वाजपेयं क्रतुवरं तथा बहुसुवर्णकम्  
०९,०४९।०३३च्	आहरन्ति महाप्राज्ञास् तेषां लोकेष्व् अपश्यत  
०९,०४९।०३४अ	यजन्ते पुण्डरीकेण राजसूयेन चैव ये  
०९,०४९।०३४च्	तेषां लोकेष्व् अपश्यच् च जैगीषव्यं स देवलः  
०९,०४९।०३५अ	अश्वमेधं क्रतुवरं नरमेधं तथैव च  
०९,०४९।०३५च्	आहरन्ति नरश्रेष्ठास् तेषां लोकेष्व् अपश्यत  
०९,०४९।०३६अ	सर्वमेधं च दुष्प्रापं तथा सौत्रामणिं च ये  
०९,०४९।०३६च्	तेषां लोकेष्व् अपश्यच् च जैगीषव्यं स देवलः  
०९,०४९।०३७अ	द्वादशाहैश् च सत्रैर् ये यजन्ते विविधैर् नृप  
०९,०४९।०३७च्	तेषां लोकेष्व् अपश्यच् च जैगीषव्यं स देवलः  
०९,०४९।०३८अ	मित्रावरुणयोर् लोकान् आदित्यानां तथैव च  
०९,०४९।०३८च्	सलोकताम् अनुप्राप्तम् अपश्यत ततो ऽसितः  
०९,०४९।०३९अ	रुद्राणां च वसूनां च स्थानं यच् च बृहस्पतेः  
०९,०४९।०३९च्	तानि सर्वाण्य् अतीतं च समपश्यत् ततो ऽसितः  
०९,०४९।०४०अ	आरुह्य च गवां लोकं प्रयान्तं ब्रह्मसत्रिणाम्  
०९,०४९।०४०च्	लोकान् अपश्यद् गच्छन्तं जैगीषव्यं ततो ऽसितः  
०९,०४९।०४१अ	त्रींल् लोकान् अपरान् विप्रम् उत्पतन्तं स्वतेजसा  
०९,०४९।०४१च्	पतिव्रतानां लोकांश् च व्रजन्तं सो ऽन्वपश्यत  
०९,०४९।०४२अ	ततो मुनिवरं भूयो जैगीषव्यम् अथासितः  
०९,०४९।०४२च्	नान्वपश्यत योगस्थम् अन्तर्हितम् अरिन्दम  
०९,०४९।०४३अ	सो ऽचिन्तयन् महाभागो जैगीषव्यस्य देवलः  
०९,०४९।०४३च्	प्रभावं सुव्रतत्वं च सिद्धिं योगस्य चातुलाम्  
०९,०४९।०४४अ	असितो ऽपृच्छत तदा सिद्धांल् लोकेषु सत्तमान्  
०९,०४९।०४४च्	प्रयतः प्राञ्जलिर् भूत्वा धीरस् तान् ब्रह्मसत्रिणः  
०९,०४९।०४५अ	जैगीषव्यं न पश्यामि तं शंसत महौजसम्  
०९,०४९।०४५च्	एतद् इच्छाम्य् अहं श्रोतुं परं कौतूहलं हि मे  
०९,०४९।०४५द्*०२९५_०१	सो ऽप्य् अपृच्छद् यदा सिद्धान् अब्रुवन् पृच्छते तदा  
०९,०४९।०४५द्*०२९५_०२	यथाभूतं तथादृष्टं प्रभावं तपसां निधेः  
०९,०४९।०४६	सिद्धा ऊचुः  
०९,०४९।०४६अ	शृणु देवल भूतार्थं शंसतां नो दृढव्रत  
०९,०४९।०४६च्	जैगीषव्यो गतो लोकं शाश्वतं ब्रह्मणो ऽव्ययम्  
०९,०४९।०४७अ	स श्रुत्वा वचनं तेषां सिद्धानां ब्रह्मसत्रिणाम्  
०९,०४९।०४७च्	असितो देवलस् तूर्णम् उत्पपात पपात च  
०९,०४९।०४८अ	ततः सिद्धास् त ऊचुर् हि देवलं पुनर् एव ह  
०९,०४९।०४८च्	न देवल गतिस् तत्र तव गन्तुं तपोधन  
०९,०४९।०४८ए	ब्रह्मणः सदनं विप्र जैगीषव्यो यदाप्तवान्  
०९,०४९।०४९अ	तेषां तद् वचनं श्रुत्वा सिद्धानां देवलः पुनः  
०९,०४९।०४९च्	आनुपूर्व्येण लोकांस् तान् सर्वान् अवततार ह  
०९,०४९।०५०अ	स्वम् आश्रमपदं पुण्यम् आजगाम पतङ्गवत्  
०९,०४९।०५०च्	प्रविशन्न् एव चापश्यज् जैगीषव्यं स देवलः  
०९,०४९।०५१अ	ततो बुद्ध्या व्यगणयद् देवलो धर्मयुक्तया  
०९,०४९।०५१च्	दृष्ट्वा प्रभावं तपसो जैगीषव्यस्य योगजम्  
०९,०४९।०५२अ	ततो ऽब्रवीन् महात्मानं जैगीषव्यं स देवलः  
०९,०४९।०५२च्	विनयावनतो राजन्न् उपसर्प्य महामुनिम्  
०९,०४९।०५२ए	मोक्षधर्मं समास्थातुम् इच्छेयं भगवन्न् अहम्  
०९,०४९।०५३अ	तस्य तद् वचनं श्रुत्वा उपदेशं चकार सः  
०९,०४९।०५३च्	विधिं च योगस्य परं कार्याकार्यं च शास्त्रतः  
०९,०४९।०५४अ	सन्न्यासकृतबुद्धिं तं ततो दृष्ट्वा महातपाः  
०९,०४९।०५४च्	सर्वाश् चास्य क्रियाश् चक्रे विधिदृष्टेन कर्मणा  
०९,०४९।०५५अ	सन्न्यासकृतबुद्धिं तं भूतानि पितृभिः सह  
०९,०४९।०५५च्	ततो दृष्ट्वा प्ररुरुदुः को ऽस्मान् संविभजिष्यति  
०९,०४९।०५६अ	देवलस् तु वचः श्रुत्वा भूतानां करुणं तथा  
०९,०४९।०५६च्	दिशो दश व्याहरतां मोक्षं त्यक्तुं मनो दधे  
०९,०४९।०५७अ	ततस् तु फलमूलानि पवित्राणि च भारत  
०९,०४९।०५७च्	पुष्पाण्य् ओषधयश् चैव रोरूयन्ते सहस्रशः  
०९,०४९।०५८अ	पुनर् नो देवलः क्षुद्रो नूनं छेत्स्यति दुर्मतिः  
०९,०४९।०५८च्	अभयं सर्वभूतेभ्यो यो दत्त्वा नावबुध्यते  
०९,०४९।०५९अ	ततो भूयो व्यगणयत् स्वबुद्ध्या मुनिसत्तमः  
०९,०४९।०५९च्	मोक्षे गार्हस्थ्यधर्मे वा किं नु श्रेयस्करं भवेत्  
०९,०४९।०६०अ	इति निश्चित्य मनसा देवलो राजसत्तम  
०९,०४९।०६०च्	त्यक्त्वा गार्हस्थ्यधर्मं स मोक्षधर्मम् अरोचयत्  
०९,०४९।०६१अ	एवमादीनि सञ्चिन्त्य देवलो निश्चयात् ततः  
०९,०४९।०६१च्	प्राप्तवान् परमां सिद्धिं परं योगं च भारत  
०९,०४९।०६२अ	ततो देवाः समागम्य बृहस्पतिपुरोगमाः  
०९,०४९।०६२च्	जैगीषव्यं तपश् चास्य प्रशंसन्ति तपस्विनः  
०९,०४९।०६३अ	अथाब्रवीद् ऋषिवरो देवान् वै नारदस् तदा  
०९,०४९।०६३च्	जैगीषव्ये तपो नास्ति विस्मापयति यो ऽसितम्  
०९,०४९।०६४अ	तम् एवंवादिनं धीरं प्रत्यूचुस् ते दिवौकसः  
०९,०४९।०६४च्	मैवम् इत्य् एव शंसन्तो जैगीषव्यं महामुनिम्  
०९,०४९।०६४द्*०२९६_०१	नातः परतरं किं चित् तुल्यम् अस्ति प्रभावतः  
०९,०४९।०६४द्*०२९६_०२	तेजसस् तपसश् चास्य योगस्य च महात्मनः  
०९,०४९।०६४द्*०२९६_०३	एवम्प्रभावो धर्मात्मा जैगीषव्यस् तथासितः  
०९,०४९।०६४द्*०२९६_०४	तयोर् इदं स्थानवरं तीर्थं चैव महात्मनोः  
०९,०४९।०६५अ	तत्राप्य् उपस्पृश्य ततो महात्मा; दत्त्वा च वित्तं हलभृद् द्विजेभ्यः  
०९,०४९।०६५च्	अवाप्य धर्मं परम् आर्यकर्मा; जगाम सोमस्य महत् स तीर्थम्  
०९,०५०।००१	वैशम्पायन उवाच  
०९,०५०।००१अ	यत्रेजिवान् उडुपती राजसूयेन भारत  
०९,०५०।००१च्	तस्मिन् वृत्ते महान् आसीत् सङ्ग्रामस् तारकामयः  
०९,०५०।००२अ	तत्राप्य् उपस्पृश्य बलो दत्त्वा दानानि चात्मवान्  
०९,०५०।००२च्	सारस्वतस्य धर्मात्मा मुनेस् तीर्थं जगाम ह  
०९,०५०।००३अ	यत्र द्वादशवार्षिक्याम् अनावृष्ट्यां द्विजोत्तमान्  
०९,०५०।००३च्	वेदान् अध्यापयाम् आस पुरा सारस्वतो मुनिः  
०९,०५०।००४	जनमेजय उवाच  
०९,०५०।००४अ	कथं द्वादशवार्षिक्याम् अनावृष्ट्यां तपोधनः  
०९,०५०।००४च्	वेदान् अध्यापयाम् आस पुरा सारस्वतो मुनिः  
०९,०५०।००५	वैशम्पायन उवाच  
०९,०५०।००५अ	आसीत् पूर्वं महाराज मुनिर् धीमान् महातपाः  
०९,०५०।००५च्	दधीच इति विख्यातो ब्रह्मचारी जितेन्द्रियः  
०९,०५०।००६अ	तस्यातितपसः शक्रो बिभेति सततं विभो  
०९,०५०।००६च्	न स लोभयितुं शक्यः फलैर् बहुविधैर् अपि  
०९,०५०।००७अ	प्रलोभनार्थं तस्याथ प्राहिणोत् पाकशासनः  
०९,०५०।००७च्	दिव्याम् अप्सरसं पुण्यां दर्शनीयाम् अलम्बुसाम्  
०९,०५०।००८अ	तस्य तर्पयतो देवान् सरस्वत्यां महात्मनः  
०९,०५०।००८च्	समीपतो महाराज सोपातिष्ठत भामिनी  
०९,०५०।००९अ	तां दिव्यवपुषं दृष्ट्वा तस्यर्षेर् भावितात्मनः  
०९,०५०।००९च्	रेतः स्कन्नं सरस्वत्यां तत् सा जग्राह निम्नगा  
०९,०५०।०१०अ	कुक्षौ चाप्य् अदधद् दृष्ट्वा तद् रेतः पुरुषर्षभ  
०९,०५०।०१०च्	सा दधार च तं गर्भं पुत्रहेतोर् महानदी  
०९,०५०।०११अ	सुषुवे चापि समये पुत्रं सा सरितां वरा  
०९,०५०।०११च्	जगाम पुत्रम् आदाय तम् ऋषिं प्रति च प्रभो  
०९,०५०।०१२अ	ऋषिसंसदि तं दृष्ट्वा सा नदी मुनिसत्तमम्  
०९,०५०।०१२च्	ततः प्रोवाच राजेन्द्र ददती पुत्रम् अस्य तम्  
०९,०५०।०१२ए	ब्रह्मर्षे तव पुत्रो ऽयं त्वद्भक्त्या धारितो मया  
०९,०५०।०१३अ	दृष्ट्वा ते ऽप्सरसं रेतो यत् स्कन्नं प्राग् अलम्बुसाम्  
०९,०५०।०१३च्	तत् कुक्षिणा वै ब्रह्मर्षे त्वद्भक्त्या धृतवत्य् अहम्  
०९,०५०।०१४अ	न विनाशम् इदं गच्छेत् त्वत्तेज इति निश्चयात्  
०९,०५०।०१४च्	प्रतिगृह्णीष्व पुत्रं स्वं मया दत्तम् अनिन्दितम्  
०९,०५०।०१५अ	इत्य् उक्तः प्रतिजग्राह प्रीतिं चावाप उत्तमाम्  
०९,०५०।०१५च्	मन्त्रवच् चोपजिघ्रत् तं मूर्ध्नि प्रेम्णा द्विजोत्तमः  
०९,०५०।०१६अ	परिष्वज्य चिरं कालं तदा भरतसत्तम  
०९,०५०।०१६च्	सरस्वत्यै वरं प्रादात् प्रीयमाणो महामुनिः  
०९,०५०।०१७अ	विश्वे देवाः सपितरो गन्धर्वाप्सरसां गणाः  
०९,०५०।०१७च्	तृप्तिं यास्यन्ति सुभगे तर्प्यमाणास् तवाम्भसा  
०९,०५०।०१८अ	इत्य् उक्त्वा स तु तुष्टाव वचोभिर् वै महानदीम्  
०९,०५०।०१८च्	प्रीतः परमहृष्टात्मा यथावच् छृणु पार्थिव  
०९,०५०।०१९अ	प्रसृतासि महाभागे सरसो ब्रह्मणः पुरा  
०९,०५०।०१९च्	जानन्ति त्वां सरिच्छ्रेष्ठे मुनयः संशितव्रताः  
०९,०५०।०२०अ	मम प्रियकरी चापि सततं प्रियदर्शने  
०९,०५०।०२०च्	तस्मात् सारस्वतः पुत्रो महांस् ते वरवर्णिनि  
०९,०५०।०२१अ	तवैव नाम्ना प्रथितः पुत्रस् ते लोकभावनः  
०९,०५०।०२१च्	सारस्वत इति ख्यातो भविष्यति महातपाः  
०९,०५०।०२२अ	एष द्वादशवार्षिक्याम् अनावृष्ट्यां द्विजर्षभान्  
०९,०५०।०२२च्	सारस्वतो महाभागे वेदान् अध्यापयिष्यति  
०९,०५०।०२३अ	पुण्याभ्यश् च सरिद्भ्यस् त्वं सदा पुण्यतमा शुभे  
०९,०५०।०२३च्	भविष्यसि महाभागे मत्प्रसादात् सरस्वति  
०९,०५०।०२४अ	एवं सा संस्तुता तेन वरं लब्ध्वा महानदी  
०९,०५०।०२४च्	पुत्रम् आदाय मुदिता जगाम भरतर्षभ  
०९,०५०।०२५अ	एतस्मिन्न् एव काले तु विरोधे देवदानवैः  
०९,०५०।०२५च्	शक्रः प्रहरणान्वेषी लोकांस् त्रीन् विचचार ह  
०९,०५०।०२६अ	न चोपलेभे भगवाञ् शक्रः प्रहरणं तदा  
०९,०५०।०२६च्	यद् वै तेषां भवेद् योग्यं वधाय विबुधद्विषाम्  
०९,०५०।०२७अ	ततो ऽब्रवीत् सुराञ् शक्रो न मे शक्या महासुराः  
०९,०५०।०२७च्	ऋते ऽस्थिभिर् दधीचस्य निहन्तुं त्रिदशद्विषः  
०९,०५०।०२८अ	तस्माद् गत्वा ऋषिश्रेष्ठो याच्यतां सुरसत्तमाः  
०९,०५०।०२८च्	दधीचास्थीनि देहीति तैर् वधिष्यामहे रिपून्  
०९,०५०।०२९अ	स देवैर् याचितो ऽस्थीनि यत्नाद् ऋषिवरस् तदा  
०९,०५०।०२९च्	प्राणत्यागं कुरुष्वेति चकारैवाविचारयन्  
०९,०५०।०२९ए	स लोकान् अक्षयान् प्राप्तो देवप्रियकरस् तदा  
०९,०५०।०३०अ	तस्यास्थिभिर् अथो शक्रः सम्प्रहृष्टमनास् तदा  
०९,०५०।०३०च्	कारयाम् आस दिव्यानि नानाप्रहरणान्य् उत  
०९,०५०।०३०ए	वज्राणि चक्राणि गदा गुरुदण्डांश् च पुष्कलान्  
०९,०५०।०३१अ	स हि तीव्रेण तपसा सम्भृतः परमर्षिणा  
०९,०५०।०३१च्	प्रजापतिसुतेनाथ भृगुणा लोकभावनः  
०९,०५०।०३२अ	अतिकायः स तेजस्वी लोकसारविनिर्मितः  
०९,०५०।०३२च्	जज्ञे शैलगुरुः प्रांशुर् महिम्ना प्रथितः प्रभुः  
०९,०५०।०३२ए	नित्यम् उद्विजते चास्य तेजसा पाकशासनः  
०९,०५०।०३३अ	तेन वज्रेण भगवान् मन्त्रयुक्तेन भारत  
०९,०५०।०३३च्	भृशं क्रोधविसृष्टेन ब्रह्मतेजोभवेन च  
०९,०५०।०३३ए	दैत्यदानववीराणां जघान नवतीर् नव  
०९,०५०।०३४अ	अथ काले व्यतिक्रान्ते महत्य् अतिभयङ्करे  
०९,०५०।०३४च्	अनावृष्टिर् अनुप्राप्ता राजन् द्वादशवार्षिकी  
०९,०५०।०३५अ	तस्यां द्वादशवार्षिक्याम् अनावृष्ट्यां महर्षयः  
०९,०५०।०३५च्	वृत्त्यर्थं प्राद्रवन् राजन् क्षुधार्ताः सर्वतोदिशम्  
०९,०५०।०३६अ	दिग्भ्यस् तान् प्रद्रुतान् दृष्ट्वा मुनिः सारस्वतस् तदा  
०९,०५०।०३६च्	गमनाय मतिं चक्रे तं प्रोवाच सरस्वती  
०९,०५०।०३७अ	न गन्तव्यम् इतः पुत्र तवाहारम् अहं सदा  
०९,०५०।०३७च्	दास्यामि मत्स्यप्रवरान् उष्यताम् इह भारत  
०९,०५०।०३८अ	इत्य् उक्तस् तर्पयाम् आस स पितॄन् देवतास् तथा  
०९,०५०।०३८च्	आहारम् अकरोन् नित्यं प्राणान् वेदांश् च धारयन्  
०९,०५०।०३९अ	अथ तस्याम् अतीतायाम् अनावृष्ट्यां महर्षयः  
०९,०५०।०३९च्	अन्योन्यं परिपप्रच्छुः पुनः स्वाध्यायकारणात्  
०९,०५०।०४०अ	तेषां क्षुधापरीतानां नष्टा वेदा विधावताम्  
०९,०५०।०४०च्	सर्वेषाम् एव राजेन्द्र न कश् चित् प्रतिभानवान्  
०९,०५०।०४१अ	अथ कश् चिद् ऋषिस् तेषां सारस्वतम् उपेयिवान्  
०९,०५०।०४१च्	कुर्वाणं संशितात्मानं स्वाध्यायम् ऋषिसत्तमम्  
०९,०५०।०४२अ	स गत्वाचष्ट तेभ्यश् च सारस्वतम् अतिप्रभम्  
०९,०५०।०४२च्	स्वाध्यायम् अमरप्रख्यं कुर्वाणं विजने जने  
०९,०५०।०४३अ	ततः सर्वे समाजग्मुस् तत्र राजन् महर्षयः  
०९,०५०।०४३च्	सारस्वतं मुनिश्रेष्ठम् इदम् ऊचुः समागताः  
०९,०५०।०४४अ	अस्मान् अध्यापयस्वेति तान् उवाच ततो मुनिः  
०९,०५०।०४४च्	शिष्यत्वम् उपगच्छध्वं विधिवद् भो ममेत्य् उत  
०९,०५०।०४५अ	ततो ऽब्रवीद् ऋषिगणो बालस् त्वम् असि पुत्रक  
०९,०५०।०४५च्	स तान् आह न मे धर्मो नश्येद् इति पुनर् मुनीन्  
०९,०५०।०४६अ	यो ह्य् अधर्मेण विब्रूयाद् गृह्णीयाद् वाप्य् अधर्मतः  
०९,०५०।०४६च्	म्रियतां ताव् उभौ क्षिप्रं स्यातां वा वैरिणाव् उभौ  
०९,०५०।०४७अ	न हायनैर् न पलितैर् न वित्तेन न बन्धुभिः  
०९,०५०।०४७च्	ऋषयश् चक्रिरे धर्मं यो ऽनूचानः स नो महान्  
०९,०५०।०४८अ	एतच् छ्रुत्वा वचस् तस्य मुनयस् ते विधानतः  
०९,०५०।०४८च्	तस्माद् वेदान् अनुप्राप्य पुनर् धर्मं प्रचक्रिरे  
०९,०५०।०४९अ	षष्टिर् मुनिसहस्राणि शिष्यत्वं प्रतिपेदिरे  
०९,०५०।०४९च्	सारस्वतस्य विप्रर्षेर् वेदस्वाध्यायकारणात्  
०९,०५०।०५०अ	मुष्टिं मुष्टिं ततः सर्वे दर्भाणां ते ऽभ्युपाहरन्  
०९,०५०।०५०च्	तस्यासनार्थं विप्रर्षेर् बालस्यापि वशे स्थिताः  
०९,०५०।०५१अ	तत्रापि दत्त्वा वसु रौहिणेयो; महाबलः केशवपूर्वजो ऽथ  
०९,०५०।०५१च्	जगाम तीर्थं मुदितः क्रमेण; ख्यातं महद् वृद्धकन्या स्म यत्र  
०९,०५१।००१	जनमेजय उवाच  
०९,०५१।००१अ	कथं कुमारी भगवंस् तपोयुक्ता ह्य् अभूत् पुरा  
०९,०५१।००१च्	किमर्थं च तपस् तेपे को वास्या नियमो ऽभवत्  
०९,०५१।००२अ	सुदुष्करम् इदं ब्रह्मंस् त्वत्तः श्रुतम् अनुत्तमम्  
०९,०५१।००२च्	आख्याहि तत्त्वम् अखिलं यथा तपसि सा स्थिता  
०९,०५१।००३	वैशम्पायन उवाच  
०९,०५१।००३अ	ऋषिर् आसीन् महावीर्यः कुणिर् गार्ग्यो महायशाः  
०९,०५१।००३च्	स तप्त्वा विपुलं राजंस् तपो वै तपतां वरः  
०९,०५१।००३ए	मानसीं स सुतां सुभ्रूं समुत्पादितवान् विभुः  
०९,०५१।००४अ	तां च दृष्ट्वा भृशं प्रीतः कुणिर् गार्ग्यो महायशाः  
०९,०५१।००४च्	जगाम त्रिदिवं राजन् सन्त्यज्येह कलेवरम्  
०९,०५१।००५अ	सुभ्रूः सा ह्य् अथ कल्याणी पुण्डरीकनिभेक्षणा  
०९,०५१।००५च्	महता तपसोग्रेण कृत्वाश्रमम् अनिन्दिता  
०९,०५१।००६अ	उपवासैः पूजयन्ती पितॄन् देवांश् च सा पुरा  
०९,०५१।००६च्	तस्यास् तु तपसोग्रेण महान् कालो ऽत्यगान् नृप  
०९,०५१।००७अ	सा पित्रा दीयमानापि भर्त्रे नैच्छद् अनिन्दिता  
०९,०५१।००७च्	आत्मनः सदृशं सा तु भर्तारं नान्वपश्यत  
०९,०५१।००८अ	ततः सा तपसोग्रेण पीडयित्वात्मनस् तनुम्  
०९,०५१।००८च्	पितृदेवार्चनरता बभूव विजने वने  
०९,०५१।००९अ	सात्मानं मन्यमानापि कृतकृत्यं श्रमान्विता  
०९,०५१।००९ब्*०२९७_०१	जगाम वृद्धभावं च कौमारब्रह्मचारिणी  
०९,०५१।००९च्	वार्द्धकेन च राजेन्द्र तपसा चैव कर्शिता  
०९,०५१।०१०अ	सा नाशकद् यदा गन्तुं पदात् पदम् अपि स्वयम्  
०९,०५१।०१०च्	चकार गमने बुद्धिं परलोकाय वै तदा  
०९,०५१।०११अ	मोक्तुकामां तु तां दृष्ट्वा शरीरं नारदो ऽब्रवीत्  
०९,०५१।०११च्	असंस्कृतायाः कन्यायाः कुतो लोकास् तवानघे  
०९,०५१।०१२अ	एवं हि श्रुतम् अस्माभिर् देवलोके महाव्रते  
०९,०५१।०१२च्	तपः परमकं प्राप्तं न तु लोकास् त्वया जिताः  
०९,०५१।०१३अ	तन् नारदवचः श्रुत्वा साब्रवीद् ऋषिसंसदि  
०९,०५१।०१३च्	तपसो ऽर्धं प्रयच्छामि पाणिग्राहस्य सत्तमाः  
०९,०५१।०१४अ	इत्य् उक्ते चास्या जग्राह पाणिं गालवसम्भवः  
०९,०५१।०१४च्	ऋषिः प्राक् शृङ्गवान् नाम समयं चेदम् अब्रवीत्  
०९,०५१।०१५अ	समयेन तवाद्याहं पाणिं स्प्रक्ष्यामि शोभने  
०९,०५१।०१५च्	यद्य् एकरात्रं वस्तव्यं त्वया सह मयेति ह  
०९,०५१।०१६अ	तथेति सा प्रतिश्रुत्य तस्मै पाणिं ददौ तदा  
०९,०५१।०१६ब्*०२९८_०१	यथादृष्टेन विधिना हुत्वा चाग्निं विधानतः  
०९,०५१।०१६च्	चक्रे च पाणिग्रहणं तस्योद्वाहं च गालविः  
०९,०५१।०१७अ	सा रात्राव् अभवद् राजंस् तरुणी देववर्णिनी  
०९,०५१।०१७च्	दिव्याभरणवस्त्रा च दिव्यस्रगनुलेपना  
०९,०५१।०१८अ	तां दृष्ट्वा गालविः प्रीतो दीपयन्तीम् इवात्मना  
०९,०५१।०१८च्	उवास च क्षपाम् एकां प्रभाते साब्रवीच् च तम्  
०९,०५१।०१९अ	यस् त्वया समयो विप्र कृतो मे तपतां वर  
०९,०५१।०१९च्	तेनोषितास्मि भद्रं ते स्वस्ति ते ऽस्तु व्रजाम्य् अहम्  
०९,०५१।०२०अ	सानुज्ञाताब्रवीद् भूयो यो ऽस्मिंस् तीर्थे समाहितः  
०९,०५१।०२०च्	वत्स्यते रजनीम् एकां तर्पयित्वा दिवौकसः  
०९,०५१।०२१अ	चत्वारिंशतम् अष्टौ च द्वे चाष्टौ सम्यग् आचरेत्  
०९,०५१।०२१च्	यो ब्रह्मचर्यं वर्षाणि फलं तस्य लभेत सः  
०९,०५१।०२१ए	एवम् उक्त्वा ततः साध्वी देहं त्यक्त्वा दिवं गता  
०९,०५१।०२२अ	ऋषिर् अप्य् अभवद् दीनस् तस्या रूपं विचिन्तयन्  
०९,०५१।०२२च्	समयेन तपो ऽर्धं च कृच्छ्रात् प्रतिगृहीतवान्  
०९,०५१।०२३अ	साधयित्वा तदात्मानं तस्याः स गतिम् अन्वयात्  
०९,०५१।०२३च्	दुःखितो भरतश्रेष्ठ तस्या रूपबलात्कृतः  
०९,०५१।०२३ए	एतत् ते वृद्धकन्याया व्याख्यातं चरितं महत्  
०९,०५१।०२३ड़्*०२९९_०१	तथैव ब्रह्मचर्यं च स्वर्गस्य च गतिः शुभा  
०९,०५१।०२४अ	तत्रस्थश् चापि शुश्राव हतं शल्यं हलायुधः  
०९,०५१।०२४च्	तत्रापि दत्त्वा दानानि द्विजातिभ्यः परन्तप  
०९,०५१।०२४ए	शुशोच शल्यं सङ्ग्रामे निहतं पाण्डवैस् तदा  
०९,०५१।०२५अ	समन्तपञ्चकद्वारात् ततो निष्क्रम्य माधवः  
०९,०५१।०२५च्	पप्रच्छर्षिगणान् रामः कुरुक्षेत्रस्य यत् फलम्  
०९,०५१।०२६अ	ते पृष्टा यदुसिंहेन कुरुक्षेत्रफलं विभो  
०९,०५१।०२६च्	समाचख्युर् महात्मानस् तस्मै सर्वं यथातथम्  
०९,०५२।००१	ऋषय ऊचुः  
०९,०५२।००१अ	प्रजापतेर् उत्तरवेदिर् उच्यते; सनातना राम समन्तपञ्चकम्  
०९,०५२।००१च्	समीजिरे यत्र पुरा दिवौकसो; वरेण सत्रेण महावरप्रदाः  
०९,०५२।००२अ	पुरा च राजर्षिवरेण धीमता; बहूनि वर्षाण्य् अमितेन तेजसा  
०९,०५२।००२च्	प्रकृष्टम् एतत् कुरुणा महात्मना; ततः कुरुक्षेत्रम् इतीह पप्रथे  
०९,०५२।००३	राम उवाच  
०९,०५२।००३अ	किमर्थं कुरुणा कृष्टं क्षेत्रम् एतन् महात्मना  
०९,०५२।००३च्	एतद् इच्छाम्य् अहं श्रोतुं कथ्यमानं तपोधनाः  
०९,०५२।००४	ऋषय ऊचुः  
०९,०५२।००४अ	पुरा किल कुरुं राम कृषन्तं सततोत्थितम्  
०९,०५२।००४च्	अभ्येत्य शक्रस् त्रिदिवात् पर्यपृच्छत कारणम्  
०९,०५२।००५अ	किम् इदं वर्तते राजन् प्रयत्नेन परेण च  
०९,०५२।००५च्	राजर्षे किम् अभिप्रेतं येनेयं कृष्यते क्षितिः  
०९,०५२।००६	कुरुर् उवाच  
०९,०५२।००६अ	इह ये पुरुषाः क्षेत्रे मरिष्यन्ति शतक्रतो  
०९,०५२।००६च्	ते गमिष्यन्ति सुकृतांल् लोकान् पापविवर्जितान्  
०९,०५२।००७अ	अवहस्य ततः शक्रो जगाम त्रिदिवं प्रभुः  
०९,०५२।००७च्	राजर्षिर् अप्य् अनिर्विण्णः कर्षत्य् एव वसुन्धराम्  
०९,०५२।००८अ	आगम्यागम्य चैवैनं भूयो भूयो ऽवहस्य च  
०९,०५२।००८च्	शतक्रतुर् अनिर्विण्णं पृष्ट्वा पृष्ट्वा जगाम ह  
०९,०५२।००९अ	यदा तु तपसोग्रेण चकर्ष वसुधां नृपः  
०९,०५२।००९च्	ततः शक्रो ऽब्रवीद् देवान् राजर्षेर् यच् चिकीर्षितम्  
०९,०५२।०१०अ	तच् छ्रुत्वा चाब्रुवन् देवाः सहस्राक्षम् इदं वचः  
०९,०५२।०१०च्	वरेण च्छन्द्यतां शक्र राजर्षिर् यदि शक्यते  
०९,०५२।०११अ	यदि ह्य् अत्र प्रमीता वै स्वर्गं गच्छन्ति मानवाः  
०९,०५२।०११च्	अस्मान् अनिष्ट्वा क्रतुभिर् भागो नो न भविष्यति  
०९,०५२।०१२अ	आगम्य च ततः शक्रस् तदा राजर्षिम् अब्रवीत्  
०९,०५२।०१२च्	अलं खेदेन भवतः क्रियतां वचनं मम  
०९,०५२।०१३अ	मानवा ये निराहारा देहं त्यक्ष्यन्त्य् अतन्द्रिताः  
०९,०५२।०१३च्	युधि वा निहताः सम्यग् अपि तिर्यग्गता नृप  
०९,०५२।०१४अ	ते स्वर्गभाजो राजेन्द्र भवन्त्व् इति महामते  
०९,०५२।०१४च्	तथास्त्व् इति ततो राजा कुरुः शक्रम् उवाच ह  
०९,०५२।०१५अ	ततस् तम् अभ्यनुज्ञाप्य प्रहृष्टेनान्तरात्मना  
०९,०५२।०१५च्	जगाम त्रिदिवं भूयः क्षिप्रं बलनिषूदनः  
०९,०५२।०१६अ	एवम् एतद् यदुश्रेष्ठ कृष्टं राजर्षिणा पुरा  
०९,०५२।०१६च्	शक्रेण चाप्य् अनुज्ञातं पुण्यं प्राणान् विमुञ्चताम्  
०९,०५२।०१६द्*०३००_०१	ब्रह्माद्यैश् च सुरश्रेष्ठैः पुण्यै राजर्षिभिस् तथा  
०९,०५२।०१६द्*०३०१_०१	नातः परतरं पुण्यं भूमेः स्थानं भविष्यति  
०९,०५२।०१६द्*०३०१_०२	इह तप्स्यन्ति ये के चित् तपः परमकं नराः  
०९,०५२।०१६द्*०३०१_०३	देहत्यागेन ते सर्वे यास्यन्ति ब्रह्मणः क्षयम्  
०९,०५२।०१६द्*०३०१_०४	ये पुनः पुण्यभाजो वै दानं दास्यन्ति मानवाः  
०९,०५२।०१६द्*०३०१_०५	तेषां सहस्रगुणितं भविष्यत्य् अचिरेण वै  
०९,०५२।०१६द्*०३०१_०६	ये चेह नित्यं मनुजा निवत्स्यन्ति शुभैषिणः  
०९,०५२।०१६द्*०३०१_०७	यमस्य विषयं ते तु न द्रक्ष्यन्ति कदा चन  
०९,०५२।०१६द्*०३०१_०८	यक्ष्यन्ति ये च क्रतुभिर् महद्भिर् मनुजेश्वराः  
०९,०५२।०१६द्*०३०१_०९	तेषां त्रिविष्टपे वासो यावद् भूमिर् धरिष्यति  
०९,०५२।०१७अ	अपि चात्र स्वयं शक्रो जगौ गाथां सुराधिपः  
०९,०५२।०१७च्	कुरुक्षेत्रे निबद्धां वै तां शृणुष्व हलायुध  
०९,०५२।०१८अ	पांसवो ऽपि कुरुक्षेत्राद् वायुना समुदीरिताः  
०९,०५२।०१८च्	अपि दुष्कृतकर्माणं नयन्ति परमां गतिम्  
०९,०५२।०१८द्*०३०२_०१	कुरुक्षेत्रं गमिष्यामि कुरुक्षेत्रे वसाम्य् अहम्  
०९,०५२।०१८द्*०३०२_०२	इत्य् एवं निश्चितो भूत्वा तेनैव स्वर्गम् एष्यति  
०९,०५२।०१८द्*०३०२_०३	कुरुक्षेत्रं गमिष्यामि कुरुक्षेत्रे वसाम्य् अहम्  
०९,०५२।०१८द्*०३०२_०४	तथा स्थानं च मौनं च वीरासनम् उपास्महे  
०९,०५२।०१८द्*०३०२_०५	एवं प्रलपमानो ऽपि चिन्तयंश् च मुहुर् मुहुः  
०९,०५२।०१८द्*०३०२_०६	दूरस्थो यदि वा तिष्ठंल् लभेत् स्वर्गं विनिश्चितः  
०९,०५२।०१९अ	सुरर्षभा ब्राह्मणसत्तमाश् च; तथा नृगाद्या नरदेवमुख्याः  
०९,०५२।०१९च्	इष्ट्वा महार्हैः क्रतुभिर् नृसिंह; सन्न्यस्य देहान् सुगतिं प्रपन्नाः  
०९,०५२।०२०अ	तरन्तुकारन्तुकयोर् यद् अन्तरं; रामह्रदानां च मचक्रुकस्य  
०९,०५२।०२०च्	एतत् कुरुक्षेत्रसमन्तपञ्चकं; प्रजापतेर् उत्तरवेदिर् उच्यते  
०९,०५२।०२१अ	शिवं महत् पुण्यम् इदं दिवौकसां; सुसम्मतं स्वर्गगुणैः समन्वितम्  
०९,०५२।०२१च्	अतश् च सर्वे ऽपि वसुन्धराधिपा; हता गमिष्यन्ति महात्मनां गतिम्  
०९,०५२।०२१द्*०३०३_०१	इत्य् उवाच स्वयं शक्रः सह ब्रह्मादिभिस् तथा  
०९,०५२।०२१द्*०३०३_०२	तच् चानुमोदितं सर्वं ब्रह्मविष्णुमहेश्वरैः  
०९,०५३।००१	वैशम्पायन उवाच  
०९,०५३।००१अ	कुरुक्षेत्रं ततो दृष्ट्वा दत्त्वा दायांश् च सात्वतः  
०९,०५३।००१च्	आश्रमं सुमहद् दिव्यम् अगमज् जनमेजय  
०९,०५३।००२अ	मधूकाम्रवनोपेतं प्लक्षन्यग्रोधसङ्कुलम्  
०९,०५३।००२च्	चिरिबिल्वयुतं पुण्यं पनसार्जुनसङ्कुलम्  
०९,०५३।००३अ	तं दृष्ट्वा यादवश्रेष्ठः प्रवरं पुण्यलक्षणम्  
०९,०५३।००३च्	पप्रच्छ तान् ऋषीन् सर्वान् कस्याश्रमवरस् त्व् अयम्  
०९,०५३।००४अ	ते तु सर्वे महात्मानम् ऊचू राजन् हलायुधम्  
०९,०५३।००४च्	शृणु विस्तरतो राम यस्यायं पूर्वम् आश्रमः  
०९,०५३।००५अ	अत्र विष्णुः पुरा देवस् तप्तवांस् तप उत्तमम्  
०९,०५३।००५च्	अत्रास्य विधिवद् यज्ञाः सर्वे वृत्ताः सनातनाः  
०९,०५३।००६अ	अत्रैव ब्राह्मणी सिद्धा कौमारब्रह्मचारिणी  
०९,०५३।००६च्	योगयुक्ता दिवं याता तपःसिद्धा तपस्विनी  
०९,०५३।००७अ	बभूव श्रीमती राजञ् शाण्डिल्यस्य महात्मनः  
०९,०५३।००७च्	सुता धृतव्रता साध्वी नियता ब्रह्मचारिणी  
०९,०५३।००७द्*०३०४_०१	सा तु तप्त्वा तपो घोरं दुश्चरं स्त्रीजनेन ह  
०९,०५३।००८अ	सा तु प्राप्य परं योगं गता स्वर्गम् अनुत्तमम्  
०९,०५३।००८च्	भुक्त्वाश्रमे ऽश्वमेधस्य फलं फलवतां शुभा  
०९,०५३।००८ए	गता स्वर्गं महाभागा पूजिता नियतात्मभिः  
०९,०५३।००९अ	अभिगम्याश्रमं पुण्यं दृष्ट्वा च यदुपुङ्गवः  
०९,०५३।००९ब्*०३०५_०१	श्रुत्वा ऋषीणां वचनम् आश्रमं तं जगाम ह  
०९,०५३।००९ब्*०३०६_०१	ऋषीणां वचनं श्रुत्वा जगामाश्रमम् उत्तमम्  
०९,०५३।००९ब्*०३०७_०१	तस्याश्रमे ऽश्वमेधस्य फऌअम् आप्नोति मानवः  
०९,०५३।००९च्	ऋषींस् तान् अभिवाद्याथ पार्श्वे हिमवतो ऽच्युतः  
०९,०५३।००९ए	स्कन्धावाराणि सर्वाणि निवर्त्यारुरुहे ऽचलम्  
०९,०५३।०१०अ	नातिदूरं ततो गत्वा नगं तालध्वजो बली  
०९,०५३।०१०च्	पुण्यं तीर्थवरं दृष्ट्वा विस्मयं परमं गतः  
०९,०५३।०११अ	प्रभवं च सरस्वत्याः प्लक्षप्रस्रवणं बलः  
०९,०५३।०११च्	सम्प्राप्तः कारपचनं तीर्थप्रवरम् उत्तमम्  
०९,०५३।०१२अ	हलायुधस् तत्र चापि दत्त्वा दानं महाबलः  
०९,०५३।०१२च्	आप्लुतः सलिले शीते तस्माच् चापि जगाम ह  
०९,०५३।०१२ए	आश्रमं परमप्रीतो मित्रस्य वरुणस्य च  
०९,०५३।०१२ड़्*०३०८_०१	आप्लुतः सलिले पुण्ये सुशीते विमले शुचौ  
०९,०५३।०१२ड़्*०३०८_०२	सन्तर्पयाम् आस पितॄन् देवांश् च रणदुर्मदः  
०९,०५३।०१२ड़्*०३०८_०३	तत्रोष्यैकां तु रजनीं यतिभिर् ब्राह्मणैः सह  
०९,०५३।०१२ड़्*०३०८_०४	मित्रावरुणयोः पुण्यं जगामाश्रमम् अच्युतः  
०९,०५३।०१३अ	इन्द्रो ऽग्निर् अर्यमा चैव यत्र प्राक् प्रीतिम् आप्नुवन्  
०९,०५३।०१३च्	तं देशं कारपचनाद् यमुनायां जगाम ह  
०९,०५३।०१४अ	स्नात्वा तत्रापि धर्मात्मा परां तुष्टिम् अवाप्य च  
०९,०५३।०१४च्	ऋषिभिश् चैव सिद्धैश् च सहितो वै महाबलः  
०९,०५३।०१४ए	उपविष्टः कथाः शुभ्राः शुश्राव यदुपुङ्गवः  
०९,०५३।०१५अ	तथा तु तिष्ठतां तेषां नारदो भगवान् ऋषिः  
०९,०५३।०१५च्	आजगामाथ तं देशं यत्र रामो व्यवस्थितः  
०९,०५३।०१५द्*०३०९_०१	तत्र सन्तिष्ठतश् चाथ रामस्याप्रतिमद्युतेः  
०९,०५३।०१५द्*०३०९_०२	आजगाम महातेजा नारदो भगवान् ऋषिः  
०९,०५३।०१६अ	जटामण्डलसंवीतः स्वर्णचीरी महातपाः  
०९,०५३।०१६च्	हेमदण्डधरो राजन् कमण्डलुधरस् तथा  
०९,०५३।०१७अ	कच्छपीं सुखशब्दां तां गृह्य वीणां मनोरमाम्  
०९,०५३।०१७च्	नृत्ये गीते च कुशलो देवब्राह्मणपूजितः  
०९,०५३।०१८अ	प्रकर्ता कलहानां च नित्यं च कलहप्रियः  
०९,०५३।०१८च्	तं देशम् अगमद् यत्र श्रीमान् रामो व्यवस्थितः  
०९,०५३।०१९अ	प्रत्युत्थाय तु ते सर्वे पूजयित्वा यतव्रतम्  
०९,०५३।०१९च्	देवर्षिं पर्यपृच्छन्त यथावृत्तं कुरून् प्रति  
०९,०५३।०२०अ	ततो ऽस्याकथयद् राजन् नारदः सर्वधर्मवित्  
०९,०५३।०२०च्	सर्वम् एव यथावृत्तम् अतीतं कुरुसङ्क्षयम्  
०९,०५३।०२१अ	ततो ऽब्रवीद् रौहिणेयो नारदं दीनया गिरा  
०९,०५३।०२१च्	किम् अवस्थं तु तत् क्षत्रं ये च तत्राभवन् नृपाः  
०९,०५३।०२२अ	श्रुतम् एतन् मया पूर्वं सर्वम् एव तपोधन  
०९,०५३।०२२च्	विस्तरश्रवणे जातं कौतूहलम् अतीव मे  
०९,०५३।०२३	नारद उवाच  
०९,०५३।०२३अ	पूर्वम् एव हतो भीष्मो द्रोणः सिन्धुपतिस् तथा  
०९,०५३।०२३च्	हतो वैकर्तनः कर्णः पुत्राश् चास्य महारथाः  
०९,०५३।०२४अ	भूरिश्रवा रौहिणेय मद्रराजश् च वीर्यवान्  
०९,०५३।०२४च्	एते चान्ये च बहवस् तत्र तत्र महाबलाः  
०९,०५३।०२५अ	प्रियान् प्राणान् परित्यज्य प्रियार्थं कौरवस्य वै  
०९,०५३।०२५च्	राजानो राजपुत्राश् च समरेष्व् अनिवर्तिनः  
०९,०५३।०२५द्*०३१०_०१	निहताः पाण्डवैः सर्वे गताः स्वर्गगतिं प्रति  
०९,०५३।०२६अ	अहतांस् तु महाबाहो शृणु मे तत्र माधव  
०९,०५३।०२६च्	धार्तराष्ट्रबले शेषाः कृपो भोजश् च वीर्यवान्  
०९,०५३।०२६ए	अश्वत्थामा च विक्रान्तो भग्नसैन्या दिशो गताः  
०९,०५३।०२६ड़्*०३११_०१	**** **** त्रयः समितिमर्दनाः  
०९,०५३।०२६ड़्*०३११_०२	कृपश् च कृतवर्मा च द्रोणपुत्रश् च वीर्यवान्  
०९,०५३।०२६ड़्*०३११_०३	ते ऽपि वै विद्रुता राम दिशो दश भयात् तदा  
०९,०५३।०२७अ	दुर्योधनो हते सैन्ये प्रद्रुतेषु कृपादिषु  
०९,०५३।०२७च्	ह्रदं द्वैपायनं नाम विवेश भृशदुःखितः  
०९,०५३।०२८अ	शयानं धार्तराष्ट्रं तु स्तम्भिते सलिले तदा  
०९,०५३।०२८च्	पाण्डवाः सह कृष्णेन वाग्भिर् उग्राभिर् आर्दयन्  
०९,०५३।०२९अ	स तुद्यमानो बलवान् वाग्भी राम समन्ततः  
०९,०५३।०२९च्	उत्थितः प्राग् घ्रदाद् वीरः प्रगृह्य महतीं गदाम्  
०९,०५३।०३०अ	स चाप्य् उपगतो युद्धं भीमेन सह साम्प्रतम्  
०९,०५३।०३०च्	भविष्यति च तत् सद्यस् तयो राम सुदारुणम्  
०९,०५३।०३१अ	यदि कौतूहलं ते ऽस्ति व्रज माधव मा चिरम्  
०९,०५३।०३१च्	पश्य युद्धं महाघोरं शिष्ययोर् यदि मन्यसे  
०९,०५३।०३१च्*०३१२_०१	**** **** अद्य रामाहवे द्वयोः  
०९,०५३।०३१च्*०३१२_०२	भीमकौरवयोर् वीर  
०९,०५३।०३२	वैशम्पायन उवाच  
०९,०५३।०३२अ	नारदस्य वचः श्रुत्वा तान् अभ्यर्च्य द्विजर्षभान्  
०९,०५३।०३२च्	सर्वान् विसर्जयाम् आस ये तेनाभ्यागताः सह  
०९,०५३।०३२ए	गम्यतां द्वारकां चेति सो ऽन्वशाद् अनुयायिनः  
०९,०५३।०३३अ	सो ऽवतीर्याचलश्रेष्ठात् प्लक्षप्रस्रवणाच् छुभात्  
०९,०५३।०३३च्	ततः प्रीतमना रामः श्रुत्वा तीर्थफलं महत्  
०९,०५३।०३३ए	विप्राणां सन्निधौ श्लोकम् अगायद् इदम् अच्युतः  
०९,०५३।०३४अ	सरस्वतीवाससमा कुतो रतिः; सरस्वतीवाससमाः कुतो गुणाः  
०९,०५३।०३४च्	सरस्वतीं प्राप्य दिवं गता जनाः; सदा स्मरिष्यन्ति नदीं सरस्वतीम्  
०९,०५३।०३५अ	सरस्वती सर्वनदीषु पुण्या; सरस्वती लोकसुखावहा सदा  
०९,०५३।०३५च्	सरस्वतीं प्राप्य जनाः सुदुष्कृताः; सदा न शोचन्ति परत्र चेह च  
०९,०५३।०३६अ	ततो मुहुर् मुहुः प्रीत्या प्रेक्षमाणः सरस्वतीम्  
०९,०५३।०३६च्	हयैर् युक्तं रथं शुभ्रम् आतिष्ठत परन्तपः  
०९,०५३।०३७अ	स शीघ्रगामिना तेन रथेन यदुपुङ्गवः  
०९,०५३।०३७च्	दिदृक्षुर् अभिसम्प्राप्तः शिष्ययुद्धम् उपस्थितम्  
०९,०५४।००१	वैशम्पायन उवाच  
०९,०५४।००१अ	एवं तद् अभवद् युद्धं तुमुलं जनमेजय  
०९,०५४।००१च्	यत्र दुःखान्वितो राजा धृतराष्ट्रो ऽब्रवीद् इदम्  
०९,०५४।००२अ	रामं सन्निहितं दृष्ट्वा गदायुद्ध उपस्थिते  
०९,०५४।००२च्	मम पुत्रः कथं भीमं प्रत्ययुध्यत सञ्जय  
०९,०५४।००३	सञ्जय उवाच  
०९,०५४।००३अ	रामसान्निध्यम् आसाद्य पुत्रो दुर्योधनस् तव  
०९,०५४।००३च्	युद्धकामो महाबाहुः समहृष्यत वीर्यवान्  
०९,०५४।००४अ	दृष्ट्वा लाङ्गलिनं राजा प्रत्युत्थाय च भारत  
०९,०५४।००४च्	प्रीत्या परमया युक्तो युधिष्ठिरम् अथाब्रवीत्  
०९,०५४।००४च्*०३१३_०१	**** **** समभ्यर्च्य यथाविधि  
०९,०५४।००४च्*०३१३_०२	आसनं च ददौ तस्मै पर्यपृच्छद् अनामयम्  
०९,०५४।००४च्*०३१३_०३	ततो युधिष्ठिरं रामो वाक्यम् एतद् उवाच ह  
०९,०५४।००४च्*०३१३_०४	मधुरं धर्मसंयुक्तं शूराणां हितम् एव च  
०९,०५४।००४च्*०३१३_०५	मया श्रुतं कथयताम् ऋषीणां राजसत्तम  
०९,०५४।००४च्*०३१३_०६	कुरुक्षेत्रं परं पुण्यं पावनं स्वर्ग्यम् एव च  
०९,०५४।००४च्*०३१३_०७	दैवतैर् ऋषिभिर् जुष्टं ब्राह्मणैश् च महात्मभिः  
०९,०५४।००४च्*०३१३_०८	तत्र वै योत्स्यमाना ये देहं त्यक्ष्यन्ति मानवाः  
०९,०५४।००४च्*०३१३_०९	तेषां स्वर्गे ध्रुवो वासः शक्रेण सह मारिष  
०९,०५४।००५अ	समन्तपञ्चकं क्षिप्रम् इतो याम विशां पते  
०९,०५४।००५च्	प्रथितोत्तरवेदी सा देवलोके प्रजापतेः  
०९,०५४।००६अ	तस्मिन् महापुण्यतमे त्रैलोक्यस्य सनातने  
०९,०५४।००६च्	सङ्ग्रामे निधनं प्राप्य ध्रुवं स्वर्गो भविष्यति  
०९,०५४।००७अ	तथेत्य् उक्त्वा महाराज कुन्तीपुत्रो युधिष्ठिरः  
०९,०५४।००७च्	समन्तपञ्चकं वीरः प्रायाद् अभिमुखः प्रभुः  
०९,०५४।००८अ	ततो दुर्योधनो राजा प्रगृह्य महतीं गदाम्  
०९,०५४।००८च्	पद्भ्याम् अमर्षाद् द्युतिमान् अगच्छत् पाण्डवैः सह  
०९,०५४।००९अ	तथा यान्तं गदाहस्तं वर्मणा चापि दंशितम्  
०९,०५४।००९च्	अन्तरिक्षगता देवाः साधु साध्व् इत्य् अपूजयन्  
०९,०५४।००९ए	वातिकाश् च नरा ये ऽत्र दृष्ट्वा ते हर्षम् आगताः  
०९,०५४।०१०अ	स पाण्डवैः परिवृतः कुरुराजस् तवात्मजः  
०९,०५४।०१०च्	मत्तस्येव गजेन्द्रस्य गतिम् आस्थाय सो ऽव्रजत्  
०९,०५४।०११अ	ततः शङ्खनिनादेन भेरीणां च महास्वनैः  
०९,०५४।०११च्	सिंहनादैश् च शूराणां दिशः सर्वाः प्रपूरिताः  
०९,०५४।०११द्*०३१४_०१	ततस् ते तु कुरुक्षेत्रं प्राप्ता नरवरोत्तमाः  
०९,०५४।०१२अ	प्रतीच्यभिमुखं देशं यथोद्दिष्टं सुतेन ते  
०९,०५४।०१२च्	गत्वा च तैः परिक्षिप्तं समन्तात् सर्वतोदिशम्  
०९,०५४।०१३अ	दक्षिणेन सरस्वत्याः स्वयनं तीर्थम् उत्तमम्  
०९,०५४।०१३च्	तस्मिन् देशे त्व् अनिरिणे तत्र युद्धम् अरोचयन्  
०९,०५४।०१४अ	ततो भीमो महाकोटिं गदां गृह्याथ वर्मभृत्  
०९,०५४।०१४च्	बिभ्रद् रूपं महाराज सदृशं हि गरुत्मतः  
०९,०५४।०१५अ	अवबद्धशिरस्त्राणः सङ्ख्ये काञ्चनवर्मभृत्  
०९,०५४।०१५च्	रराज राजन् पुत्रस् ते काञ्चनः शैलराड् इव  
०९,०५४।०१६अ	वर्मभ्यां संवृतौ वीरौ भीमदुर्योधनाव् उभौ  
०९,०५४।०१६च्	संयुगे च प्रकाशेते संरब्धाव् इव कुञ्जरौ  
०९,०५४।०१७अ	रणमण्डलमध्यस्थौ भ्रातरौ तौ नरर्षभौ  
०९,०५४।०१७च्	अशोभेतां महाराज चन्द्रसूर्याव् इवोदितौ  
०९,०५४।०१८अ	ताव् अन्योन्यं निरीक्षेतां क्रुद्धाव् इव महाद्विपौ  
०९,०५४।०१८च्	दहन्तौ लोचनै राजन् परस्परवधैषिणौ  
०९,०५४।०१९अ	सम्प्रहृष्टमना राजन् गदाम् आदाय कौरवः  
०९,०५४।०१९च्	सृक्किणी संलिहन् राजन् क्रोधरक्तेक्षणः श्वसन्  
०९,०५४।०२०अ	ततो दुर्योधनो राजा गदाम् आदाय वीर्यवान्  
०९,०५४।०२०च्	भीमसेनम् अभिप्रेक्ष्य गजो गजम् इवाह्वयत्  
०९,०५४।०२१अ	अद्रिसारमयीं भीमस् तथैवादाय वीर्यवान्  
०९,०५४।०२१च्	आह्वयाम् आस नृपतिं सिंहः सिंहं यथा वने  
०९,०५४।०२२अ	ताव् उद्यतगदापाणी दुर्योधनवृकोदरौ  
०९,०५४।०२२च्	संयुगे स्म प्रकाशेते गिरी सशिखराव् इव  
०९,०५४।०२३अ	ताव् उभाव् अभिसङ्क्रुद्धाव् उभौ भीमपराक्रमौ  
०९,०५४।०२३च्	उभौ शिष्यौ गदायुद्धे रौहिणेयस्य धीमतः  
०९,०५४।०२४अ	उभौ सदृशकर्माणौ यमवासवयोर् इव  
०९,०५४।०२४च्	तथा सदृशकर्माणौ वरुणस्य महाबलौ  
०९,०५४।०२५अ	वासुदेवस्य रामस्य तथा वैश्रवणस्य च  
०९,०५४।०२५च्	सदृशौ तौ महाराज मधुकैटभयोर् युधि  
०९,०५४।०२६अ	उभौ सदृशकर्माणौ रणे सुन्दोपसुन्दयोः  
०९,०५४।०२६ब्*०३१५_०१	रामरावणयोश् चैव वालिसुग्रीवयोस् तथा  
०९,०५४।०२६च्	तथैव कालस्य समौ मृत्योश् चैव परन्तपौ  
०९,०५४।०२७अ	अन्योन्यम् अभिधावन्तौ मत्ताव् इव महाद्विपौ  
०९,०५४।०२७च्	वाशितासङ्गमे दृप्तौ शरदीव मदोत्कटौ  
०९,०५४।०२८अ	मत्ताव् इव जिगीषन्तौ मातङ्गौ भरतर्षभौ  
०९,०५४।०२८च्	उभौ क्रोधविषं दीप्तं वमन्ताव् उरगाव् इव  
०९,०५४।०२९अ	अन्योन्यम् अभिसंरब्धौ प्रेक्षमाणाव् अरिन्दमौ  
०९,०५४।०२९च्	उभौ भरतशार्दूलौ विक्रमेण समन्वितौ  
०९,०५४।०३०अ	सिंहाव् इव दुराधर्षौ गदायुद्धे परन्तपौ  
०९,०५४।०३०च्	नखदंष्ट्रायुधौ वीरौ व्याघ्राव् इव दुरुत्सहौ  
०९,०५४।०३१अ	प्रजासंहरणे क्षुब्धौ समुद्राव् इव दुस्तरौ  
०९,०५४।०३१च्	लोहिताङ्गाव् इव क्रुद्धौ प्रतपन्तौ महारथौ  
०९,०५४।०३१द्*०३१६_०१	पूर्वपश्चिमजौ मेघौ वायुना क्षुभितौ यथा  
०९,०५४।०३१द्*०३१६_०२	गर्जमानौ सुविषमं क्षरन्तौ प्रावृषीव हि  
०९,०५४।०३२अ	रश्मिमन्तौ महात्मानौ दीप्तिमन्तौ महाबलौ  
०९,०५४।०३२च्	ददृशाते कुरुश्रेष्ठौ कालसूर्याव् इवोदितौ  
०९,०५४।०३३अ	व्याघ्राव् इव सुसंरब्धौ गर्जन्ताव् इव तोयदौ  
०९,०५४।०३३च्	जहृषाते महाबाहू सिंहौ केसरिणाव् इव  
०९,०५४।०३४अ	गजाव् इव सुसंरब्धौ ज्वलिताव् इव पावकौ  
०९,०५४।०३४च्	ददृशुस् तौ महात्मानौ सशृङ्गाव् इव पर्वतौ  
०९,०५४।०३५अ	रोषात् प्रस्फुरमाणोष्ठौ निरीक्षन्तौ परस्परम्  
०९,०५४।०३५च्	तौ समेतौ महात्मानौ गदाहस्तौ नरोत्तमौ  
०९,०५४।०३६अ	उभौ परमसंहृष्टाव् उभौ परमसम्मतौ  
०९,०५४।०३६च्	सदश्वाव् इव हेषन्तौ बृंहन्ताव् इव कुञ्जरौ  
०९,०५४।०३७अ	वृषभाव् इव गर्जन्तौ दुर्योधनवृकोदरौ  
०९,०५४।०३७च्	दैत्याव् इव बलोन्मत्तौ रेजतुस् तौ नरोत्तमौ  
०९,०५४।०३८अ	ततो दुर्योधनो राजन्न् इदम् आह युधिष्ठिरम्  
०९,०५४।०३८ब्*०३१७_०१	भ्रातृभिः सहितं चैव कृष्णेन च महात्मना  
०९,०५४।०३८ब्*०३१७_०२	रामेणामितवीर्येण वाक्यं शौण्डीर्यसम्मतम्  
०९,०५४।०३८च्	सृञ्जयैः सह तिष्ठन्तं तपन्तम् इव भास्करम्  
०९,०५४।०३८द्*०३१८_०१	केकयैः सृञ्जयैर् गुप्तं पाञ्चालैश् च महात्मभिः  
०९,०५४।०३९अ	इदं व्यवसितं युद्धं मम भीमस्य चोभयोः  
०९,०५४।०३९च्	उपोपविष्टाः पश्यध्वं विमर्दं नृपसत्तमाः  
०९,०५४।०३९द्*०३१९_०१	श्रुत्वा दुर्योधनवचः प्रत्यपद्यन्त तत् तथा  
०९,०५४।०४०अ	ततः समुपविष्टं तत् सुमहद् राजमण्डलम्  
०९,०५४।०४०च्	विराजमानं ददृशे दिवीवादित्यमण्डलम्  
०९,०५४।०४१अ	तेषां मध्ये महाबाहुः श्रीमान् केशवपूर्वजः  
०९,०५४।०४१च्	उपविष्टो महाराज पूज्यमानः समन्ततः  
०९,०५४।०४२अ	शुशुभे राजमध्यस्थो नीलवासाः सितप्रभः  
०९,०५४।०४२च्	नक्षत्रैर् इव सम्पूर्णो वृतो निशि निशाकरः  
०९,०५४।०४३अ	तौ तथा तु महाराज गदाहस्तौ दुरासदौ  
०९,०५४।०४३च्	अन्योन्यं वाग्भिर् उग्राभिस् तक्षमाणौ व्यवस्थितौ  
०९,०५४।०४४अ	अप्रियाणि ततो ऽन्योन्यम् उक्त्वा तौ कुरुपुङ्गवौ  
०९,०५४।०४४च्	उदीक्षन्तौ स्थितौ वीरौ वृत्रशक्राव् इवाहवे  
०९,०५५।००१	वैशम्पायन उवाच  
०९,०५५।००१अ	ततो वाग्युद्धम् अभवत् तुमुलं जनमेजय  
०९,०५५।००१अ*०३२०_०१	**** **** तुमुलं रोमहर्षणम्  
०९,०५५।००१अ*०३२०_०२	क्रोधसंवर्धनं निष्ठाम् (सिच्)  
०९,०५५।००१च्	यत्र दुःखान्वितो राजा धृतराष्ट्रो ऽब्रवीद् इदम्  
०९,०५५।००२अ	धिग् अस्तु खलु मानुष्यं यस्य निष्ठेयम् ईदृशी  
०९,०५५।००२च्	एकादशचमूभर्ता यत्र पुत्रो ममाभिभूः  
०९,०५५।००३अ	आज्ञाप्य सर्वान् नृपतीन् भुक्त्वा चेमां वसुन्धराम्  
०९,०५५।००३च्	गदाम् आदाय वेगेन पदातिः प्रस्थितो रणम्  
०९,०५५।००४अ	भूत्वा हि जगतो नाथो ह्य् अनाथ इव मे सुतः  
०९,०५५।००४च्	गदाम् उद्यम्य यो याति किम् अन्यद् भागधेयतः  
०९,०५५।००५अ	अहो दुःखं महत् प्राप्तं पुत्रेण मम सञ्जय  
०९,०५५।००५च्	एवम् उक्त्वा स दुःखार्तो विरराम जनाधिपः  
०९,०५५।००६	सञ्जय उवाच  
०९,०५५।००६अ	स मेघनिनदो हर्षाद् विनदन्न् इव गोवृषः  
०९,०५५।००६च्	आजुहाव ततः पार्थं युद्धाय युधि वीर्यवान्  
०९,०५५।००७अ	भीमम् आह्वयमाने तु कुरुराजे महात्मनि  
०९,०५५।००७ब्*०३२१_०१	आजुहाव ततो भीमो युद्धाय च सुयोधनम्  
०९,०५५।००७ब्*०३२१_०२	एवम् आह्वयमाने तु भीमसेने महात्मनि  
०९,०५५।००७च्	प्रादुरासन् सुघोराणि रूपाणि विविधान्य् उत  
०९,०५५।००८अ	ववुर् वाताः सनिर्घाताः पांसुवर्षं पपात च  
०९,०५५।००८च्	बभूवुश् च दिशः सर्वास् तिमिरेण समावृताः  
०९,०५५।००९अ	महास्वनाः सनिर्घातास् तुमुला रोमहर्षणाः  
०९,०५५।००९च्	पेतुस् तथोल्काः शतशः स्फोटयन्त्यो नभस्तलम्  
०९,०५५।०१०अ	राहुश् चाग्रसद् आदित्यम् अपर्वणि विशां पते  
०९,०५५।०१०च्	चकम्पे च महाकम्पं पृथिवी सवनद्रुमा  
०९,०५५।०११अ	रूक्षाश् च वाताः प्रववुर् नीचैः शर्करवर्षिणः  
०९,०५५।०११च्	गिरीणां शिखराण्य् एव न्यपतन्त महीतले  
०९,०५५।०१२अ	मृगा बहुविधाकाराः सम्पतन्ति दिशो दश  
०९,०५५।०१२च्	दीप्ताः शिवाश् चाप्य् अनदन् घोररूपाः सुदारुणाः  
०९,०५५।०१३अ	निर्घाताश् च महाघोरा बभूवू रोमहर्षणाः  
०९,०५५।०१३च्	दीप्तायां दिशि राजेन्द्र मृगाश् चाशुभवादिनः  
०९,०५५।०१४अ	उदपानगताश् चापो व्यवर्धन्त समन्ततः  
०९,०५५।०१४च्	अशरीरा महानादाः श्रूयन्ते स्म तदा नृप  
०९,०५५।०१५अ	एवमादीनि दृष्ट्वाथ निमित्तानि वृकोदरः  
०९,०५५।०१५च्	उवाच भ्रातरं ज्येष्ठं धर्मराजं युधिष्ठिरम्  
०९,०५५।०१६अ	नैष शक्तो रणे जेतुं मन्दात्मा मां सुयोधनः  
०९,०५५।०१६च्	अद्य क्रोधं विमोक्ष्यामि निगूढं हृदये चिरम्  
०९,०५५।०१६ए	सुयोधने कौरवेन्द्रे खाण्डवे पावको यथा  
०९,०५५।०१७अ	शल्यम् अद्योद्धरिष्यामि तव पाण्डव हृच्छयम्  
०९,०५५।०१७च्	निहत्य गदया पापम् इमं कुरुकुलाधमम्  
०९,०५५।०१८अ	अद्य कीर्तिमयीं मालां प्रतिमोक्ष्याम्य् अहं त्वयि  
०९,०५५।०१८च्	हत्वेमं पापकर्माणं गदया रणमूर्धनि  
०९,०५५।०१९अ	अद्यास्य शतधा देहं भिनद्मि गदयानया  
०९,०५५।०१९च्	नायं प्रवेष्टा नगरं पुनर् वारणसाह्वयम्  
०९,०५५।०२०अ	सर्पोत्सर्गस्य शयने विषदानस्य भोजने  
०९,०५५।०२०च्	प्रमाणकोट्यां पातस्य दाहस्य जतुवेश्मनि  
०९,०५५।०२१अ	सभायाम् अवहासस्य सर्वस्वहरणस्य च  
०९,०५५।०२१च्	वर्षम् अज्ञातवासस्य वनवासस्य चानघ  
०९,०५५।०२१द्*०३२२_०१	द्रौपद्याः क्लेशदानस्य वस्त्रसंहरणस्य च  
०९,०५५।०२२अ	अद्यान्तम् एषां दुःखानां गन्ता भरतसत्तम  
०९,०५५।०२२च्	एकाह्ना विनिहत्येमं भविष्याम्य् आत्मनो ऽनृणः  
०९,०५५।०२३अ	अद्यायुर् धार्तराष्ट्रस्य दुर्मतेर् अकृतात्मनः  
०९,०५५।०२३च्	समाप्तं भरतश्रेष्ठ मातापित्रोश् च दर्शनम्  
०९,०५५।०२३द्*०३२३_०१	अद्य सौख्यं तु राजेन्द्र कुरुराजस्य दुर्मतेः  
०९,०५५।०२३द्*०३२३_०२	समाप्तं च महाराज नारीणां दर्शनं पुनः  
०९,०५५।०२४अ	अद्यायं कुरुराजस्य शन्तनोः कुलपांसनः  
०९,०५५।०२४च्	प्राणाञ् श्रियं च राज्यं च त्यक्त्वा शेष्यति भूतले  
०९,०५५।०२५अ	राजा च धृतराष्ट्रो ऽद्य श्रुत्वा पुत्रं मया हतम्  
०९,०५५।०२५च्	स्मरिष्यत्य् अशुभं कर्म यत् तच् छकुनिबुद्धिजम्  
०९,०५५।०२६अ	इत्य् उक्त्वा राजशार्दूल गदाम् आदाय वीर्यवान्  
०९,०५५।०२६च्	अवातिष्ठत युद्धाय शक्रो वृत्रम् इवाह्वयन्  
०९,०५५।०२७अ	तम् उद्यतगदं दृष्ट्वा कैलासम् इव शृङ्गिणम्  
०९,०५५।०२७च्	भीमसेनः पुनः क्रुद्धो दुर्योधनम् उवाच ह  
०९,०५५।०२८अ	राज्ञश् च धृतराष्ट्रस्य तथा त्वम् अपि चात्मनः  
०९,०५५।०२८अ*०३२४_०१	**** **** तव हेतोर् दुरात्मनः  
०९,०५५।०२८अ*०३२४_०२	सर्वेषाम् अपि चास्माकं दुःखं प्राप्तं सुदुर्मते  
०९,०५५।०२८च्	स्मर तद् दुष्कृतं कर्म यद् वृत्तं वारणावते  
०९,०५५।०२९अ	द्रौपदी च परिक्लिष्टा सभायां यद् रजस्वला  
०९,०५५।०२९च्	द्यूते च वञ्चितो राजा यत् त्वया सौबलेन च  
०९,०५५।०३०अ	वने दुःखं च यत् प्राप्तम् अस्माभिस् त्वत्कृतं महत्  
०९,०५५।०३०च्	विराटनगरे चैव योन्यन्तरगतैर् इव  
०९,०५५।०३०ए	तत् सर्वं यातयाम्य् अद्य दिष्ट्या दृष्टो ऽसि दुर्मते  
०९,०५५।०३१अ	त्वत्कृते ऽसौ हतः शेते शरतल्पे प्रतापवान्  
०९,०५५।०३१च्	गाङ्गेयो रथिनां श्रेष्ठो निहतो याज्ञसेनिना  
०९,०५५।०३२अ	हतो द्रोणश् च कर्णश् च तथा शल्यः प्रतापवान्  
०९,०५५।०३२च्	वैराग्नेर् आदिकर्ता च शकुनिः सौबलो हतः  
०९,०५५।०३३अ	प्रातिकामी तथा पापो द्रौपद्याः क्लेशकृद् धतः  
०९,०५५।०३३च्	भ्रातरस् ते हताः सर्वे शूरा विक्रान्तयोधिनः  
०९,०५५।०३४अ	एते चान्ये च बहवो निहतास् त्वत्कृते नृपाः  
०९,०५५।०३४च्	त्वाम् अद्य निहनिष्यामि गदया नात्र संशयः  
०९,०५५।०३५अ	इत्य् एवम् उच्चै राजेन्द्र भाषमाणं वृकोदरम्  
०९,०५५।०३५च्	उवाच वीतभी राजन् पुत्रस् ते सत्यविक्रमः  
०९,०५५।०३६अ	किं कत्थितेन बहुधा युध्यस्व त्वं वृकोदर  
०९,०५५।०३६च्	अद्य ते ऽहं विनेष्यामि युद्धश्रद्धां कुलाधम  
०९,०५५।०३६द्*०३२५_०१	इति दुर्योधनेनोक्तः प्रत्युवाच वृकोदरः  
०९,०५५।०३७अ	नैव दुर्योधनः क्षुद्र केन चित् त्वद्विधेन वै  
०९,०५५।०३७च्	शक्यस् त्रासयितुं वाचा यथान्यः प्राकृतो नरः  
०९,०५५।०३८अ	चिरकालेप्सितं दिष्ट्या हृदयस्थम् इदं मम  
०९,०५५।०३८च्	त्वया सह गदायुद्धं त्रिदशैर् उपपादितम्  
०९,०५५।०३९अ	किं वाचा बहुनोक्तेन कत्थितेन च दुर्मते  
०९,०५५।०३९च्	वाणी सम्पद्यताम् एषा कर्मणा मा चिरं कृथाः  
०९,०५५।०४०अ	तस्य तद् वचनं श्रुत्वा सर्व एवाभ्यपूजयन्  
०९,०५५।०४०च्	राजानः सोमकाश् चैव ये तत्रासन् समागताः  
०९,०५५।०४१अ	ततः सम्पूजितः सर्वैः सम्प्रहृष्टतनूरुहः  
०९,०५५।०४१च्	भूयो धीरं मनश् चक्रे युद्धाय कुरुनन्दनः  
०९,०५५।०४२अ	तं मत्तम् इव मातङ्गं तलतालैर् नराधिपाः  
०९,०५५।०४२च्	भूयः संहर्षयां चक्रुर् दुर्योधनम् अमर्षणम्  
०९,०५५।०४३अ	तं महात्मा महात्मानं गदाम् उद्यम्य पाण्डवः  
०९,०५५।०४३च्	अभिदुद्राव वेगेन धार्तराष्ट्रं वृकोदरः  
०९,०५५।०४४अ	बृंहन्ति कुञ्जरास् तत्र हया हेषन्ति चासकृत्  
०९,०५५।०४४च्	शस्त्राणि चाप्य् अदीप्यन्त पाण्डवानां जयैषिणाम्  
०९,०५६।००१	सञ्जय उवाच  
०९,०५६।००१अ	ततो दुर्योधनो दृष्ट्वा भीमसेनं तथागतम्  
०९,०५६।००१च्	प्रत्युद्ययाव् अदीनात्मा वेगेन महता नदन्  
०९,०५६।००२अ	समापेततुर् आनद्य शृङ्गिणौ वृषभाव् इव  
०९,०५६।००२च्	महानिर्घातघोषश् च सम्प्रहारस् तयोर् अभूत्  
०९,०५६।००३अ	अभवच् च तयोर् युद्धं तुमुलं रोमहर्षणम्  
०९,०५६।००३च्	जिगीषतोर् युधान्योन्यम् इन्द्रप्रह्रादयोर् इव  
०९,०५६।००३द्@००३_०००१	तौ वृषाव् इव गर्जन्तौ मण्डलानि विचेरतुः  
०९,०५६।००३द्@००३_०००२	आवर्जितगदाहस्तौ दुर्योधनवृकोदरौ  
०९,०५६।००३द्@००३_०००३	मण्डलावर्तमार्गेषु गदाप्रहरणे ऽपि च  
०९,०५६।००३द्@००३_०००४	निर्विशेषम् अभूद् युद्धं तयोः पुरुषसिंहयोः  
०९,०५६।००३द्@००३_०००५	तप्तहेममयी शुभ्रैर् बभूव भयवर्धनी  
०९,०५६।००३द्@००३_०००६	अग्निज्वालैर् इवाविध्य पदे भीमस्य सा गदा  
०९,०५६।००३द्@००३_०००७	ताडिता धार्तराष्ट्रेण भीमस्य गदया गदा  
०९,०५६।००३द्@००३_०००८	गदायुद्धे महाराज ससृजे पावकार्चिषः  
०९,०५६।००३द्@००३_०००९  
०९,०५६।००३द्@००३_००१० अङ्गारवर्षं मुमुचे तद् अद्भुतम् इवाभवत्  
०९,०५६।००३द्@००३_००११ दन्तैर् इव महानागौ शृङ्गैर् इव महावृषौ  
०९,०५६।००३द्@००३_००१२ तौ तु रेजतुर् अन्योन्यं गदाभ्याम् अपरिक्षतौ  
०९,०५६।००३द्@००३_००१३ गदयाभिहते गात्रे क्षणेन रुधिरोक्षितौ  
०९,०५६।००३द्@००३_००१४ प्रेक्षणीयतराव् आस्तां पुष्पिताव् इव किंशुकौ  
०९,०५६।००३द्@००३_००१५ गदया धार्तराष्ट्रेण सव्ये पार्श्वे भृशाहतः  
०९,०५६।००३द्@००३_००१६ भीमसेनो महाबाहुर् न चचालाचलो यथा  
०९,०५६।००३द्@००३_००१७ तदा भीमगदावेगैस् ताड्यमानो मुहुर् मुहुः  
०९,०५६।००३द्@००३_००१८ कटित्वान् मोचयाम् आस दुष्टहस्तीव हस्तिपम्  
०९,०५६।००३द्@००३_००१९ शुश्रुवे दिक्षु सर्वासु तयोः पुरुषसिंहयोः  
०९,०५६।००३द्@००३_००२० गदानिपातसंह्रादो वज्रयोर् इव निस्वनः  
०९,०५६।००३द्@००३_००२१ अभिहृत्य महावीर्यौ निवृत्य तु महागदौ  
०९,०५६।००३द्@००३_००२२ पुनर् उत्तममार्गस्थौ मण्डलानि विचेरतुः  
०९,०५६।००३द्@००३_००२३ तदान्योन्यम् अभिद्रुत्य स्थितौ वीरौ महागदौ  
०९,०५६।००३द्@००३_००२४ उद्यम्य लोहदण्डाभ्यां ताड्यमानौ हि पेततुः  
०९,०५६।००३द्@००३_००२५ पुनर् उत्पत्य वेगेन मण्डलानि विचेरतुः  
०९,०५६।००३द्@००३_००२६ क्रियाविशेषबलिनौ दर्शयाम् आसतुस् तदा  
०९,०५६।००३द्@००३_००२७ अभ्युद्यतगदौ वीरौ सशृङ्गाव् इव पर्वतौ  
०९,०५६।००३द्@००३_००२८ ताव् आजघ्नतुर् अन्योन्यं यथा भूमिचले ऽचलौ  
०९,०५६।००३द्@००३_००२९ तौ परस्परसंवेगाद् गदाभ्यां भृशम् आहतौ  
०९,०५६।००३द्@००३_००३० युगपत् पेततुर् वीरौ तथालक्ष्य समुत्थितौ  
०९,०५६।००३द्@००३_००३१ भृशं मर्मस्व् अभिहताव् उभाव् आस्तां सुविह्वलौ  
०९,०५६।००३द्@००३_००३२ तौ परस्परसङ्घर्षौ प्रेक्षतां हि महाबलौ  
०९,०५६।००४अ	रुधिरोक्षितसर्वाङ्गौ गदाहस्तौ मनस्विनौ  
०९,०५६।००४च्	ददृशाते महात्मानौ पुष्पिताव् इव किंशुकौ  
०९,०५६।००५अ	तथा तस्मिन् महायुद्धे वर्तमाने सुदारुणे  
०९,०५६।००५च्	खद्योतसङ्घैर् इव खं दर्शनीयं व्यरोचत  
०९,०५६।००६अ	तथा तस्मिन् वर्तमाने सङ्कुले तुमुले भृशम्  
०९,०५६।००६ब्*०३२६_०१	सङ्ग्रामे दारुणे तात सुभृशं क्रोधसंयुतौ  
०९,०५६।००६च्	उभाव् अपि परिश्रान्तौ युध्यमानाव् अरिन्दमौ  
०९,०५६।००७अ	तौ मुहूर्तं समाश्वस्य पुनर् एव परन्तपौ  
०९,०५६।००७च्	अभ्यहारयतां तत्र सम्प्रगृह्य गदे शुभे  
०९,०५६।००८अ	तौ तु दृष्ट्वा महावीर्यौ समाश्वस्तौ नरर्षभौ  
०९,०५६।००८च्	बलिनौ वारणौ यद्वद् वाशितार्थे मदोत्कटौ  
०९,०५६।००९अ	अपारवीर्यौ सम्प्रेक्ष्य प्रगृहीतगदाव् उभौ  
०९,०५६।००९च्	विस्मयं परमं जग्मुर् देवगन्धर्वदानवाः  
०९,०५६।०१०अ	प्रगृहीतगदौ दृष्ट्वा दुर्योधनवृकोदरौ  
०९,०५६।०१०च्	संशयः सर्वभूतानां विजये समपद्यत  
०९,०५६।०११अ	समागम्य ततो भूयो भ्रातरौ बलिनां वरौ  
०९,०५६।०११च्	अन्योन्यस्यान्तरप्रेप्सू प्रचक्राते ऽन्तरं प्रति  
०९,०५६।०१२अ	यमदण्डोपमां गुर्वीम् इन्द्राशनिम् इवोद्यताम्  
०९,०५६।०१२च्	ददृशुः प्रेक्षका राजन् रौद्रीं विशसनीं गदाम्  
०९,०५६।०१३अ	आविध्यतो गदां तस्य भीमसेनस्य संयुगे  
०९,०५६।०१३च्	शब्दः सुतुमुलो घोरो मुहूर्तं समपद्यत  
०९,०५६।०१४अ	आविध्यन्तम् अभिप्रेक्ष्य धार्तराष्ट्रो ऽथ पाण्डवम्  
०९,०५६।०१४च्	गदाम् अलघुवेगां तां विस्मितः सम्बभूव ह  
०९,०५६।०१५अ	चरंश् च विविधान् मार्गान् मण्डलानि च भारत  
०९,०५६।०१५च्	अशोभत तदा वीरो भूय एव वृकोदरः  
०९,०५६।०१६अ	तौ परस्परम् आसाद्य यत् ताव् अन्योन्यरक्षणे  
०९,०५६।०१६च्	मार्जाराव् इव भक्षार्थे ततक्षाते मुहुर् मुहुः  
०९,०५६।०१७अ	अचरद् भीमसेनस् तु मार्गान् बहुविधांस् तथा  
०९,०५६।०१७च्	मण्डलानि विचित्राणि स्थानानि विविधानि च  
०९,०५६।०१८अ	गोमूत्रिकाणि चित्राणि गतप्रत्यागतानि च  
०९,०५६।०१८च्	परिमोक्षं प्रहाराणां वर्जनं परिधावनम्  
०९,०५६।०१९अ	अभिद्रवणम् आक्षेपम् अवस्थानं सविग्रहम्  
०९,०५६।०१९च्	परावर्तनसंवर्तम् अवप्लुतम् अथाप्लुतम्  
०९,०५६।०१९ए	उपन्यस्तम् अपन्यस्तं गदायुद्धविशारदौ  
०९,०५६।०२०अ	एवं तौ विचरन्तौ तु न्यघ्नतां वै परस्परम्  
०९,०५६।०२०च्	वञ्चयन्तौ पुनश् चैव चेरतुः कुरुसत्तमौ  
०९,०५६।०२१अ	विक्रीडन्तौ सुबलिनौ मण्डलानि प्रचेरतुः  
०९,०५६।०२१च्	गदाहस्तौ ततस् तौ तु मण्डलावस्थितौ बली  
०९,०५६।०२२अ	दक्षिणं मण्डलं राजन् धार्तराष्ट्रो ऽभ्यवर्तत  
०९,०५६।०२२च्	सव्यं तु मण्डलं तत्र भीमसेनो ऽभ्यवर्तत  
०९,०५६।०२३अ	तथा तु चरतस् तस्य भीमस्य रणमूर्धनि  
०९,०५६।०२३च्	दुर्योधनो महाराज पार्श्वदेशे ऽभ्यताडयत्  
०९,०५६।०२४अ	आहतस् तु तदा भीमस् तव पुत्रेण भारत  
०९,०५६।०२४च्	आविध्यत गदां गुर्वीं प्रहारं तम् अचिन्तयन्  
०९,०५६।०२५अ	इन्द्राशनिसमां घोरां यमदण्डम् इवोद्यताम्  
०९,०५६।०२५च्	ददृशुस् ते महाराज भीमसेनस्य तां गदाम्  
०९,०५६।०२६अ	आविध्यन्तं गदां दृष्ट्वा भीमसेनं तवात्मजः  
०९,०५६।०२६च्	समुद्यम्य गदां घोरां प्रत्यविध्यद् अरिन्दमः  
०९,०५६।०२६द्*०३२७_०१	यमदण्डनिभां राजन् घोरां प्रति अरिन्दमः  
०९,०५६।०२७अ	गदामारुतवेगेन तव पुत्रस्य भारत  
०९,०५६।०२७च्	शब्द आसीत् सुतुमुलस् तेजश् च समजायत  
०९,०५६।०२७द्*०३२८_०१	शब्द आसीन् महांस् तत्र तुमुलो लोमहर्षणः  
०९,०५६।०२८अ	स चरन् विविधान् मार्गान् मण्डलानि च भागशः  
०९,०५६।०२८च्	समशोभत तेजस्वी भूयो भीमात् सुयोधनः  
०९,०५६।०२९अ	आविद्धा सर्ववेगेन भीमेन महती गदा  
०९,०५६।०२९च्	सधूमं सार्चिषं चाग्निं मुमोचोग्रा महास्वना  
०९,०५६।०२९द्*०३२९_०१	उद्वमच् चार्चिषो वह्निं सस्फुलिङ्गं समन्ततः  
०९,०५६।०३०अ	आधूतां भीमसेनेन गदां दृष्ट्वा सुयोधनः  
०९,०५६।०३०च्	अद्रिसारमयीं गुर्वीम् आविध्यन् बह्व् अशोभत  
०९,०५६।०३१अ	गदामारुतवेगं हि दृष्ट्वा तस्य महात्मनः  
०९,०५६।०३१च्	भयं विवेश पाण्डून् वै सर्वान् एव ससोमकान्  
०९,०५६।०३२अ	तौ दर्शयन्तौ समरे युद्धक्रीडां समन्ततः  
०९,०५६।०३२च्	गदाभ्यां सहसान्योन्यम् आजघ्नतुर् अरिन्दमौ  
०९,०५६।०३३अ	तौ परस्परम् आसाद्य दंष्ट्राभ्यां द्विरदौ यथा  
०९,०५६।०३३च्	अशोभेतां महाराज शोणितेन परिप्लुतौ  
०९,०५६।०३४अ	एवं तद् अभवद् युद्धं घोररूपम् असंवृतम्  
०९,०५६।०३४च्	परिवृत्ते ऽहनि क्रूरं वृत्रवासवयोर् इव  
०९,०५६।०३५अ	दृष्ट्वा व्यवस्थितं भीमं तव पुत्रो महाबलः  
०९,०५६।०३५च्	चरंश् चित्रतरान् मार्गान् कौन्तेयम् अभिदुद्रुवे  
०९,०५६।०३६अ	तस्य भीमो महावेगां जाम्बूनदपरिष्कृताम्  
०९,०५६।०३६च्	अभिक्रुद्धस्य क्रुद्धस् तु ताडयाम् आस तां गदाम्  
०९,०५६।०३७अ	सविस्फुलिङ्गो निर्ह्रादस् तयोस् तत्राभिघातजः  
०९,०५६।०३७च्	प्रादुरासीन् महाराज सृष्टयोर् वज्रयोर् इव  
०९,०५६।०३८अ	वेगवत्या तया तत्र भीमसेनप्रमुक्तया  
०९,०५६।०३८च्	निपतन्त्या महाराज पृथिवी समकम्पत  
०९,०५६।०३९अ	तां नामृष्यत कौरव्यो गदां प्रतिहतां रणे  
०९,०५६।०३९च्	मत्तो द्विप इव क्रुद्धः प्रतिकुञ्जरदर्शनात्  
०९,०५६।०४०अ	स सव्यं मण्डलं राजन्न् उद्भ्राम्य कृतनिश्चयः  
०९,०५६।०४०च्	आजघ्ने मूर्ध्नि कौन्तेयं गदया भीमवेगया  
०९,०५६।०४१अ	तया त्व् अभिहतो भीमः पुत्रेण तव पाण्डवः  
०९,०५६।०४१च्	नाकम्पत महाराज तद् अद्भुतम् इवाभवत्  
०९,०५६।०४२अ	आश्चर्यं चापि तद् राजन् सर्वसैन्यान्य् अपूजयन्  
०९,०५६।०४२च्	यद् गदाभिहतो भीमो नाकम्पत पदात् पदम्  
०९,०५६।०४३अ	ततो गुरुतरां दीप्तां गदां हेमपरिष्कृताम्  
०९,०५६।०४३च्	दुर्योधनाय व्यसृजद् भीमो भीमपराक्रमः  
०९,०५६।०४४अ	तं प्रहारम् असम्भ्रान्तो लाघवेन महाबलः  
०९,०५६।०४४च्	मोघं दुर्योधनश् चक्रे तत्राभूद् विस्मयो महान्  
०९,०५६।०४५अ	सा तु मोघा गदा राजन् पतन्ती भीमचोदिता  
०९,०५६।०४५च्	चालयाम् आस पृथिवीं महानिर्घातनिस्वना  
०९,०५६।०४६अ	आस्थाय कौशिकान् मार्गान् उत्पतन् स पुनः पुनः  
०९,०५६।०४६ब्*०३३०_०१	गदानिपातं क्रियया मोघं चक्रे सुतस् तव  
०९,०५६।०४६ब्*०३३०_०२	स गदावर्जितं दृष्ट्वा भीमसेनम् उपाद्रवत्  
०९,०५६।०४६ब्*०३३०_०३	सो ऽगच्छच् चलितो राजन् कौन्तेयस् त्रिरथान्तरम्  
०९,०५६।०४६च्	गदानिपातं प्रज्ञाय भीमसेनम् अवञ्चयत्  
०९,०५६।०४७अ	वञ्चयित्वा तथा भीमं गदया कुरुसत्तमः  
०९,०५६।०४७च्	ताडयाम् आस सङ्क्रुद्धो वक्षोदेशे महाबलः  
०९,०५६।०४८अ	गदयाभिहतो भीमो मुह्यमानो महारणे  
०९,०५६।०४८च्	नाभ्यमन्यत कर्तव्यं पुत्रेणाभ्याहतस् तव  
०९,०५६।०४९अ	तस्मिंस् तथा वर्तमाने राजन् सोमकपाण्डवाः  
०९,०५६।०४९च्	भृशोपहतसङ्कल्पा नहृष्टमनसो ऽभवन्  
०९,०५६।०५०अ	स तु तेन प्रहारेण मातङ्ग इव रोषितः  
०९,०५६।०५०च्	हस्तिवद् धस्तिसङ्काशम् अभिदुद्राव ते सुतम्  
०९,०५६।०५१अ	ततस् तु रभसो भीमो गदया तनयं तव  
०९,०५६।०५१च्	अभिदुद्राव वेगेन सिंहो वनगजं यथा  
०९,०५६।०५२अ	उपसृत्य तु राजानं गदामोक्षविशारदः  
०९,०५६।०५२च्	आविध्यत गदां राजन् समुद्दिश्य सुतं तव  
०९,०५६।०५३अ	अताडयद् भीमसेनः पार्श्वे दुर्योधनं तदा  
०९,०५६।०५३च्	स विह्वलः प्रहारेण जानुभ्याम् अगमन् महीम्  
०९,०५६।०५४अ	तस्मिंस् तु भरतश्रेष्ठे जानुभ्याम् अवनीं गते  
०९,०५६।०५४च्	उदतिष्ठत् ततो नादः सृञ्जयानां जगत्पते  
०९,०५६।०५५अ	तेषां तु निनदं श्रुत्वा सृञ्जयानां नरर्षभः  
०९,०५६।०५५च्	अमर्षाद् भरतश्रेष्ठ पुत्रस् ते समकुप्यत  
०९,०५६।०५६अ	उत्थाय तु महाबाहुः क्रुद्धो नाग इव श्वसन्  
०९,०५६।०५६च्	दिधक्षन्न् इव नेत्राभ्यां भीमसेनम् अवैक्षत  
०९,०५६।०५७अ	ततः स भरतश्रेष्ठो गदापाणिर् अभिद्रवत्  
०९,०५६।०५७च्	प्रमथिष्यन्न् इव शिरो भीमसेनस्य संयुगे  
०९,०५६।०५८अ	स महात्मा महात्मानं भीमं भीमपराक्रमः  
०९,०५६।०५८च्	अताडयच् छङ्खदेशे स चचालाचलोपमः  
०९,०५६।०५९अ	स भूयः शुशुभे पार्थस् ताडितो गदया रणे  
०९,०५६।०५९च्	उद्भिन्नरुधिरो राजन् प्रभिन्न इव कुञ्जरः  
०९,०५६।०५९द्*०३३१_०१	स सङ्क्रुद्धो महाराज भीमो भीमपराक्रमः  
०९,०५६।०६०अ	ततो गदां वीरहणीम् अयस्मयीं; प्रगृह्य वज्राशनितुल्यनिस्वनाम्  
०९,०५६।०६०च्	अताडयच् छत्रुम् अमित्रकर्शनो; बलेन विक्रम्य धनञ्जयाग्रजः  
०९,०५६।०६१अ	स भीमसेनाभिहतस् तवात्मजः; पपात सङ्कम्पितदेहबन्धनः  
०९,०५६।०६१च्	सुपुष्पितो मारुतवेगताडितो; महावने साल इवावघूर्णितः  
०९,०५६।०६२अ	ततः प्रणेदुर् जहृषुश् च पाण्डवाः; समीक्ष्य पुत्रं पतितं क्षितौ तव  
०९,०५६।०६२च्	ततः सुतस् ते प्रतिलभ्य चेतनां; समुत्पपात द्विरदो यथा ह्रदात्  
०९,०५६।०६३अ	स पार्थिवो नित्यम् अमर्षितस् तदा; महारथः शिक्षितवत् परिभ्रमन्  
०९,०५६।०६३च्	अताडयत् पाण्डवम् अग्रतः स्थितं; स विह्वलाङ्गो जगतीम् उपास्पृशत्  
०९,०५६।०६४अ	स सिंहनादान् विननाद कौरवो; निपात्य भूमौ युधि भीमम् ओजसा  
०९,०५६।०६४च्	बिभेद चैवाशनितुल्यतेजसा; गदानिपातेन शरीररक्षणम्  
०९,०५६।०६५अ	ततो ऽन्तरिक्षे निनदो महान् अभूद्; दिवौकसाम् अप्सरसां च नेदुषाम्  
०९,०५६।०६५च्	पपात चोच्चैर् अमरप्रवेरितं; विचित्रपुष्पोत्करवर्षम् उत्तमम्  
०९,०५६।०६६अ	ततः परान् आविशद् उत्तमं भयं; समीक्ष्य भूमौ पतितं नरोत्तमम्  
०९,०५६।०६६च्	अहीयमानं च बलेन कौरवं; निशम्य भेदं च दृढस्य वर्मणः  
०९,०५६।०६७अ	ततो मुहूर्ताद् उपलभ्य चेतनां; प्रमृज्य वक्त्रं रुधिरार्द्रम् आत्मनः  
०९,०५६।०६७च्	धृतिं समालम्ब्य विवृत्तलोचनो; बलेन संस्तभ्य वृकोदरः स्थितः  
०९,०५६।०६७द्*०३३२_०१	ततो यमौ यमसदृशौ पराक्रमे  
०९,०५६।०६७द्*०३३२_०२	सपार्षतः शिनितनयश् च वीर्यवान्  
०९,०५६।०६७द्*०३३२_०३	समाह्वयन्न् अहम् अहम् इत्य् अभित्वरंस्  
०९,०५६।०६७द्*०३३२_०४	तवात्मजं समभिययुर् वधैषिणः  
०९,०५६।०६७द्*०३३२_०५	निगृह्य तान् पुनर् अपि पाण्डवो बली  
०९,०५६।०६७द्*०३३२_०६	तवात्मजं स्वयम् अभिगम्य कालवत्  
०९,०५६।०६७द्*०३३२_०७	चचार च व्यपगतखेदवेपथुः  
०९,०५६।०६७द्*०३३२_०८	सुरेश्वरो नमुचिम् इवोत्तमं रणे  
०९,०५७।००१	सञ्जय उवाच  
०९,०५७।००१अ	समुदीर्णं ततो दृष्ट्वा सङ्ग्रामं कुरुमुख्ययोः  
०९,०५७।००१च्	अथाब्रवीद् अर्जुनस् तु वासुदेवं यशस्विनम्  
०९,०५७।००२अ	अनयोर् वीरयोर् युद्धे को ज्यायान् भवतो मतः  
०९,०५७।००२च्	कस्य वा को गुणो भूयान् एतद् वद जनार्दन  
०९,०५७।००३	वासुदेव उवाच  
०९,०५७।००३अ	उपदेशो ऽनयोस् तुल्यो भीमस् तु बलवत्तरः  
०९,०५७।००३च्	कृतयत्नतरस् त्व् एष धार्तराष्ट्रो वृकोदरात्  
०९,०५७।००४अ	भीमसेनस् तु धर्मेण युध्यमानो न जेष्यति  
०९,०५७।००४च्	अन्यायेन तु युध्यन् वै हन्याद् एष सुयोधनम्  
०९,०५७।००५अ	मायया निर्जिता देवैर् असुरा इति नः श्रुतम्  
०९,०५७।००५च्	विरोचनश् च शक्रेण मायया निर्जितः सखे  
०९,०५७।००५ए	मायया चाक्षिपत् तेजो वृत्रस्य बलसूदनः  
०९,०५७।००५ड़्*०३३३_०१	तस्मान् मायामयं भीम आतिष्ठतु पराक्रमम्  
०९,०५७।००५ड़्*०३३४_०१	करोतु भीमः समयं बलम् आस्थाय वीर्यवान्  
०९,०५७।००६अ	प्रतिज्ञातं तु भीमेन द्यूतकाले धनञ्जय  
०९,०५७।००६च्	ऊरू भेत्स्यामि ते सङ्ख्ये गदयेति सुयोधनम्  
०९,०५७।००७अ	सो ऽयं प्रतिज्ञां तां चापि पारयित्वारिकर्शनः  
०९,०५७।००७च्	मायाविनं च राजानं माययैव निकृन्ततु  
०९,०५७।००८अ	यद्य् एष बलम् आस्थाय न्यायेन प्रहरिष्यति  
०९,०५७।००८च्	विषमस्थस् ततो राजा भविष्यति युधिष्ठिरः  
०९,०५७।००९अ	पुनर् एव च वक्ष्यामि पाण्डवेदं निबोध मे  
०९,०५७।००९च्	धर्मराजापराधेन भयं नः पुनरागतम्  
०९,०५७।०१०अ	कृत्वा हि सुमहत् कर्म हत्वा भीष्ममुखान् कुरून्  
०९,०५७।०१०च्	जयः प्राप्तो यशश् चाग्र्यं वैरं च प्रतियातितम्  
०९,०५७।०१०ए	तद् एवं विजयः प्राप्तः पुनः संशयितः कृतः  
०९,०५७।०११अ	अबुद्धिर् एषा महती धर्मराजस्य पाण्डव  
०९,०५७।०११च्	यद् एकविजये युद्धं पणितं कृतम् ईदृशम्  
०९,०५७।०११ए	सुयोधनः कृती वीर एकायनगतस् तथा  
०९,०५७।०१२अ	अपि चोशनसा गीतः श्रूयते ऽयं पुरातनः  
०९,०५७।०१२च्	श्लोकस् तत्त्वार्थसहितस् तन् मे निगदतः शृणु  
०९,०५७।०१२द्*०३३५_०१	अस्मिन्न् अर्थे पुराणो ऽयं श्लोको ऽपि नियतः किल  
०९,०५७।०१२द्*०३३५_०२	श्रुतश् चोशनसा गीतः सतां नीतिविदां मतः  
०९,०५७।०१३अ	पुनरावर्तमानानां भग्नानां जीवितैषिणाम्  
०९,०५७।०१३च्	भेतव्यम् अरिशेषाणाम् एकायनगता हि ते  
०९,०५७।०१३द्*०३३६_०१	साहसोत्पतितानां च निराशानां च जीविते  
०९,०५७।०१३द्*०३३६_०२	न शक्यम् अग्रतः स्थातुं शक्रेणापि धनञ्जय  
०९,०५७।०१४अ	सुयोधनम् इमं भग्नं हतसैन्यं ह्रदं गतम्  
०९,०५७।०१४च्	पराजितं वनप्रेप्सुं निराशं राज्यलम्भने  
०९,०५७।०१५अ	को न्व् एष संयुगे प्राज्ञः पुनर् द्वन्द्वे समाह्वयेत्  
०९,०५७।०१५च्	अपि वो निर्जितं राज्यं न हरेत सुयोधनः  
०९,०५७।०१६अ	यस् त्रयोदशवर्षाणि गदया कृतनिश्रमः  
०९,०५७।०१६च्	चरत्य् ऊर्ध्वं च तिर्यक् च भीमसेनजिघांसया  
०९,०५७।०१७अ	एवं चेन् न महाबाहुर् अन्यायेन हनिष्यति  
०९,०५७।०१७च्	एष वः कौरवो राजा धार्तराष्ट्रो भविष्यति  
०९,०५७।०१८अ	धनञ्जयस् तु श्रुत्वैतत् केशवस्य महात्मनः  
०९,०५७।०१८च्	प्रेक्षतो भीमसेनस्य हस्तेनोरुम् अताडयत्  
०९,०५७।०१९अ	गृह्य सञ्ज्ञां ततो भीमो गदया व्यचरद् रणे  
०९,०५७।०१९च्	मण्डलानि विचित्राणि यमकानीतराणि च  
०९,०५७।०२०अ	दक्षिणं मण्डलं सव्यं गोमूत्रकम् अथापि च  
०९,०५७।०२०च्	व्यचरत् पाण्डवो राजन्न् अरिं सम्मोहयन्न् इव  
०९,०५७।०२१अ	तथैव तव पुत्रो ऽपि गदामार्गविशारदः  
०९,०५७।०२१च्	व्यचरल् लघु चित्रं च भीमसेनजिघांसया  
०९,०५७।०२२अ	आधुन्वन्तौ गदे घोरे चन्दनागरुरूषिते  
०९,०५७।०२२च्	वैरस्यान्तं परीप्सन्तौ रणे क्रुद्धाव् इवान्तकौ  
०९,०५७।०२३अ	अन्योन्यं तौ जिघांसन्तौ प्रवीरौ पुरुषर्षभौ  
०९,०५७।०२३च्	युयुधाते गरुत्मन्तौ यथा नागामिषैषिणौ  
०९,०५७।०२४अ	मण्डलानि विचित्राणि चरतोर् नृपभीमयोः  
०९,०५७।०२४च्	गदासम्पातजास् तत्र प्रजज्ञुः पावकार्चिषः  
०९,०५७।०२५अ	समं प्रहरतोस् तत्र शूरयोर् बलिनोर् मृधे  
०९,०५७।०२५च्	क्षुब्धयोर् वायुना राजन् द्वयोर् इव समुद्रयोः  
०९,०५७।०२६अ	तयोः प्रहरतोस् तुल्यं मत्तकुञ्जरयोर् इव  
०९,०५७।०२६च्	गदानिर्घातसंह्रादः प्रहाराणाम् अजायत  
०९,०५७।०२७अ	तस्मिंस् तदा सम्प्रहारे दारुणे सङ्कुले भृशम्  
०९,०५७।०२७च्	उभाव् अपि परिश्रान्तौ युध्यमानाव् अरिन्दमौ  
०९,०५७।०२८अ	तौ मुहूर्तं समाश्वस्य पुनर् एव परन्तपौ  
०९,०५७।०२८च्	अभ्यहारयतां क्रुद्धौ प्रगृह्य महती गदे  
०९,०५७।०२९अ	तयोः समभवद् युद्धं घोररूपम् असंवृतम्  
०९,०५७।०२९च्	गदानिपातै राजेन्द्र तक्षतोर् वै परस्परम्  
०९,०५७।०३०अ	व्यायामप्रद्रुतौ तौ तु वृषभाक्षौ तरस्विनौ  
०९,०५७।०३०च्	अन्योन्यं जघ्नतुर् वीरौ पङ्कस्थौ महिषाव् इव  
०९,०५७।०३१अ	जर्जरीकृतसर्वाङ्गौ रुधिरेणाभिसम्प्लुतौ  
०९,०५७।०३१च्	ददृशाते हिमवति पुष्पिताव् इव किंशुकौ  
०९,०५७।०३२अ	दुर्योधनेन पार्थस् तु विवरे सम्प्रदर्शिते  
०९,०५७।०३२च्	ईषद् उत्स्मयमानस् तु सहसा प्रससार ह  
०९,०५७।०३३अ	तम् अभ्याशगतं प्राज्ञो रणे प्रेक्ष्य वृकोदरः  
०९,०५७।०३३च्	अवाक्षिपद् गदां तस्मै वेगेन महता बली  
०९,०५७।०३४अ	अवक्षेपं तु तं दृष्ट्वा पुत्रस् तव विशां पते  
०९,०५७।०३४च्	अपासर्पत् ततः स्थानात् सा मोघा न्यपतद् भुवि  
०९,०५७।०३५अ	मोक्षयित्वा प्रहारं तं सुतस् तव स सम्भ्रमात्  
०९,०५७।०३५च्	भीमसेनं च गदया प्राहरत् कुरुसत्तमः  
०९,०५७।०३६अ	तस्य विष्यन्दमानेन रुधिरेणामितौजसः  
०९,०५७।०३६ब्*०३३७_०१	समाप्लुतस्य भीमस्य क्रोधरक्तेक्षणस्य च  
०९,०५७।०३६च्	प्रहारगुरुपाताच् च मूर्छेव समजायत  
०९,०५७।०३७अ	दुर्योधनस् तं च वेद पीडितं पाण्डवं रणे  
०९,०५७।०३७च्	धारयाम् आस भीमो ऽपि शरीरम् अतिपीडितम्  
०९,०५७।०३८अ	अमन्यत स्थितं ह्य् एनं प्रहरिष्यन्तम् आहवे  
०९,०५७।०३८च्	अतो न प्राहरत् तस्मै पुनर् एव तवात्मजः  
०९,०५७।०३९अ	ततो मुहूर्तम् आश्वस्य दुर्योधनम् अवस्थितम्  
०९,०५७।०३९च्	वेगेनाभ्यद्रवद् राजन् भीमसेनः प्रतापवान्  
०९,०५७।०४०अ	तम् आपतन्तं सम्प्रेक्ष्य संरब्धम् अमितौजसम्  
०९,०५७।०४०च्	मोघम् अस्य प्रहारं तं चिकीर्षुर् भरतर्षभ  
०९,०५७।०४१अ	अवस्थाने मतिं कृत्वा पुत्रस् तव महामनाः  
०९,०५७।०४१च्	इयेषोत्पतितुं राजंश् छलयिष्यन् वृकोदरम्  
०९,०५७।०४२अ	अबुध्यद् भीमसेनस् तद् राज्ञस् तस्य चिकीर्षितम्  
०९,०५७।०४२च्	अथास्य समभिद्रुत्य समुत्क्रम्य च सिंहवत्  
०९,०५७।०४३अ	सृत्या वञ्चयतो राजन् पुनर् एवोत्पतिष्यतः  
०९,०५७।०४३च्	ऊरुभ्यां प्राहिणोद् राजन् गदां वेगेन पाण्डवः  
०९,०५७।०४४अ	सा वज्रनिष्पेषसमा प्रहिता भीमकर्मणा  
०९,०५७।०४४च्	ऊरू दुर्योधनस्याथ बभञ्ज प्रियदर्शनौ  
०९,०५७।०४५अ	स पपात नरव्याघ्रो वसुधाम् अनुनादयन्  
०९,०५७।०४५च्	भग्नोरुर् भीमसेनेन पुत्रस् तव महीपते  
०९,०५७।०४६अ	ववुर् वाताः सनिर्घाताः पांसुवर्षं पपात च  
०९,०५७।०४६च्	चचाल पृथिवी चापि सवृक्षक्षुपपर्वता  
०९,०५७।०४७अ	तस्मिन् निपतिते वीरे पत्यौ सर्वमहीक्षिताम्  
०९,०५७।०४७च्	महास्वना पुनर् दीप्ता सनिर्घाता भयङ्करी  
०९,०५७।०४७ए	पपात चोल्का महती पतिते पृथिवीपतौ  
०९,०५७।०४८अ	तथा शोणितवर्षं च पांसुवर्षं च भारत  
०९,०५७।०४८च्	ववर्ष मघवांस् तत्र तव पुत्रे निपातिते  
०९,०५७।०४९अ	यक्षाणां राक्षसानां च पिशाचानां तथैव च  
०९,०५७।०४९च्	अन्तरिक्षे महानादः श्रूयते भरतर्षभ  
०९,०५७।०५०अ	तेन शब्देन घोरेण मृगाणाम् अथ पक्षिणाम्  
०९,०५७।०५०च्	जज्ञे घोरतमः शब्दो बहूनां सर्वतोदिशम्  
०९,०५७।०५१अ	ये तत्र वाजिनः शेषा गजाश् च मनुजैः सह  
०९,०५७।०५१च्	मुमुचुस् ते महानादं तव पुत्रे निपातिते  
०९,०५७।०५२अ	भेरीशङ्खमृदङ्गानाम् अभवच् च स्वनो महान्  
०९,०५७।०५२च्	अन्तर्भूमिगतश् चैव तव पुत्रे निपातिते  
०९,०५७।०५३अ	बहुपादैर् बहुभुजैः कबन्धैर् घोरदर्शनैः  
०९,०५७।०५३च्	नृत्यद्भिर् भयदैर् व्याप्ता दिशस् तत्राभवन् नृप  
०९,०५७।०५४अ	ध्वजवन्तो ऽस्त्रवन्तश् च शस्त्रवन्तस् तथैव च  
०९,०५७।०५४च्	प्राकम्पन्त ततो राजंस् तव पुत्रे निपातिते  
०९,०५७।०५५अ	ह्रदाः कूपाश् च रुधिरम् उद्वेमुर् नृपसत्तम  
०९,०५७।०५५च्	नद्यश् च सुमहावेगाः प्रतिस्रोतोवहाभवन्  
०९,०५७।०५६अ	पुल्लिङ्गा इव नार्यस् तु स्त्रीलिङ्गाः पुरुषाभवन्  
०९,०५७।०५६च्	दुर्योधने तदा राजन् पतिते तनये तव  
०९,०५७।०५७अ	दृष्ट्वा तान् अद्भुतोत्पातान् पाञ्चालाः पाण्डवैः सह  
०९,०५७।०५७ब्*०३३८_०१	सृञ्जयाश् च महाराज सर्व एव महारथाः  
०९,०५७।०५७च्	आविग्नमनसः सर्वे बभूवुर् भरतर्षभ  
०९,०५७।०५७द्*०३३९_०१	प्रहृष्टमनसश् चासन् पाण्डवाः सृञ्जयैः सह  
०९,०५७।०५८अ	ययुर् देवा यथाकामं गन्धर्वाप्सरसस् तथा  
०९,०५७।०५८च्	कथयन्तो ऽद्भुतं युद्धं सुतयोस् तव भारत  
०९,०५७।०५९अ	तथैव सिद्धा राजेन्द्र तथा वातिकचारणाः  
०९,०५७।०५९च्	नरसिंहौ प्रशंसन्तौ विप्रजग्मुर् यथागतम्  
०९,०५८।००१	सञ्जय उवाच  
०९,०५८।००१अ	तं पातितं ततो दृष्ट्वा महाशालम् इवोद्गतम्  
०९,०५८।००१च्	प्रहृष्टमनसः सर्वे बभूवुस् तत्र पाण्डवाः  
०९,०५८।००२अ	उन्मत्तम् इव मातङ्गं सिंहेन विनिपातितम्  
०९,०५८।००२च्	ददृशुर् हृष्टरोमाणः सर्वे ते चापि सोमकाः  
०९,०५८।००३अ	ततो दुर्योधनं हत्वा भीमसेनः प्रतापवान्  
०९,०५८।००३च्	पतितं कौरवेन्द्रं तम् उपगम्येदम् अब्रवीत्  
०९,०५८।००३द्*०३४०_०१	वृकोदरो महाराज वाक्शल्यम् अतिदुःसहम्  
०९,०५८।००४अ	गौर् गौर् इति पुरा मन्द द्रौपदीम् एकवाससम्  
०९,०५८।००४च्	यत् सभायां हसन्न् अस्मांस् तदा वदसि दुर्मते  
०९,०५८।००४ए	तस्यावहासस्य फलम् अद्य त्वं समवाप्नुहि  
०९,०५८।००५अ	एवम् उक्त्वा स वामेन पदा मौलिम् उपास्पृशत्  
०९,०५८।००५च्	शिरश् च राजसिंहस्य पादेन समलोडयत्  
०९,०५८।००६अ	तथैव क्रोधसंरक्तो भीमः परबलार्दनः  
०९,०५८।००६च्	पुनर् एवाब्रवीद् वाक्यं यत् तच् छृणु नराधिप  
०९,०५८।००७अ	ये ऽस्मान् पुरो ऽपनृत्यन्त पुनर् गौर् इति गौर् इति  
०९,०५८।००७च्	तान् वयं प्रतिनृत्यामः पुनर् गौर् इति गौर् इति  
०९,०५८।००८अ	नास्माकं निकृतिर् वह्निर् नाक्षद्यूतं न वञ्चना  
०९,०५८।००८ब्*०३४१_०१	न शाठ्यं नैव नो माया यथास्य सुदुरात्मनः  
०९,०५८।००८च्	स्वबाहुबलम् आश्रित्य प्रबाधामो वयं रिपून्  
०९,०५८।००९अ	सो ऽवाप्य वैरस्य परस्य पारं; वृकोदरः प्राह शनैः प्रहस्य  
०९,०५८।००९च्	युधिष्ठिरं केशवसृञ्जयांश् च; धनञ्जयं माद्रवतीसुतौ च  
०९,०५८।०१०अ	रजस्वलां द्रौपदीम् आनयन् ये; ये चाप्य् अकुर्वन्त सदस्य् अवस्त्राम्  
०९,०५८।०१०च्	तान् पश्यध्वं पाण्डवैर् धार्तराष्ट्रान्; रणे हतांस् तपसा याज्ञसेन्याः  
०९,०५८।०११अ	ये नः पुरा षण्ढतिलान् अवोचन्; क्रूरा राज्ञो धृतराष्ट्रस्य पुत्राः  
०९,०५८।०११च्	ते नो हताः सगणाः सानुबन्धाः; कामं स्वर्गं नरकं वा व्रजामः  
०९,०५८।०१२अ	पुनश् च राज्ञः पतितस्य भूमौ; स तां गदां स्कन्धगतां निरीक्ष्य  
०९,०५८।०१२च्	वामेन पादेन शिरः प्रमृद्य; दुर्योधनं नैकृतिकेत्य् अवोचत्  
०९,०५८।०१३अ	हृष्टेन राजन् कुरुपार्थिवस्य; क्षुद्रात्मना भीमसेनेन पादम्  
०९,०५८।०१३च्	दृष्ट्वा कृतं मूर्धनि नाभ्यनन्दन्; धर्मात्मानः सोमकानां प्रबर्हाः  
०९,०५८।०१४अ	तव पुत्रं तथा हत्वा कत्थमानं वृकोदरम्  
०९,०५८।०१४च्	नृत्यमानं च बहुशो धर्मराजो ऽब्रवीद् इदम्  
०९,०५८।०१४द्*०३४२_०१	गतो ऽसि वैरस्यानृण्यं प्रतिज्ञा पूरिता त्वया  
०९,०५८।०१४द्*०३४२_०२	शुभेनैवाशुभेनाथ कर्मणा विरमाधुना  
०९,०५८।०१५अ	मा शिरो ऽस्य पदा मर्दीर् मा धर्मस् ते ऽत्यगान् महान्  
०९,०५८।०१५अ*०३४३_०१	**** **** एकादशचमूपतेः  
०९,०५८।०१५अ*०३४३_०२	पञ्चानाम् अपि यो भर्ता न सा प्रकृतिर् मानुषी  
०९,०५८।०१५च्	राजा ज्ञातिर् हतश् चायं नैतन् न्याय्यं तवानघ  
०९,०५८।०१५द्*०३४४_०१	आगच्छेत् त्वां महाबाहो वाच्यं चाधर्मसंहितम्  
०९,०५८।०१५द्*०३४४_०२	मा शिरो ऽस्य पदा मृद्ना एकादशचमूपतेः  
०९,०५८।०१५द्*०३४४_०३	न नश्येतां च धर्मस्य त्यागात् कीर्तिर् महद् यशः  
०९,०५८।०१५द्*०३४४_०४	निहतस्य पदाघातो नैतन् न्याय्यं तवानघ  
०९,०५८।०१५द्*०३४५_०१	एकादशचमूनाथं कुरूणाम् अधिपं तथा  
०९,०५८।०१५द्*०३४५_०२	मा स्प्राक्षीर् भीम पादेन राजानं ज्ञातिम् एव च  
०९,०५८।०१५द्*०३४५_०३	हतबन्धुर् हतामात्यो भ्रष्टसैन्यो हतो मृधे  
०९,०५८।०१५द्*०३४५_०४	सर्वाकारेण शोच्यो ऽयं नावहास्यो ऽयम् ईश्वरः  
०९,०५८।०१६अ	विध्वस्तो ऽयं हतामात्यो हतभ्राता हतप्रजः  
०९,०५८।०१६च्	उत्सन्नपिण्डो भ्राता च नैतन् न्याय्यं कृतं त्वया  
०९,०५८।०१७अ	धार्मिको भीमसेनो ऽसाव् इत्य् आहुस् त्वां पुरा जनाः  
०९,०५८।०१७च्	स कस्माद् भीमसेन त्वं राजानम् अधितिष्ठसि  
०९,०५८।०१८अ	दृष्ट्वा दुर्योधनं राजा कुन्तीपुत्रस् तथागतम्  
०९,०५८।०१८च्	नेत्राभ्याम् अश्रुपूर्णाभ्याम् इदं वचनम् अब्रवीत्  
०९,०५८।०१८द्*०३४६_०१	इत्य् उक्त्वा भीमसेनं तु साश्रुकण्ठो युधिष्ठिरः  
०९,०५८।०१८द्*०३४६_०२	उपसृत्याब्रवीद् दीनो दुर्योधनम् अरिन्दमम्  
०९,०५८।०१८द्*०३४७_०१	तात मन्युर् न ते कार्यो नात्मा शोच्यस् त्वया तथा  
०९,०५८।०१८द्*०३४७_०२	नूनं पूर्वकृतं कर्म सुघोरम् अनुभूयते  
०९,०५८।०१९अ	नूनम् एतद् बलवता धात्रादिष्टं महात्मना  
०९,०५८।०१९च्	यद् वयं त्वां जिघांसामस् त्वं चास्मान् कुरुसत्तम  
०९,०५८।०२०अ	आत्मनो ह्य् अपराधेन महद् व्यसनम् ईदृशम्  
०९,०५८।०२०च्	प्राप्तवान् असि यल् लोभान् मदाद् बाल्याच् च भारत  
०९,०५८।०२१अ	घातयित्वा वयस्यांश् च भ्रातॄन् अथ पितॄंस् तथा  
०९,०५८।०२१च्	पुत्रान् पौत्रांस् तथाचार्यांस् ततो ऽसि निधनं गतः  
०९,०५८।०२२अ	तवापराधाद् अस्माभिर् भ्रातरस् ते महारथाः  
०९,०५८।०२२ब्*०३४८_०१	आत्मा न शोचनीयस् ते श्लाघ्यो मृत्युस् तवानघ  
०९,०५८।०२२ब्*०३४८_०२	वयम् एवाधुना शोच्याः सर्वावस्थासु कौरव  
०९,०५८।०२२ब्*०३४८_०३	कृपणं वर्तयिष्यामस् तैर् हीना बन्धुभिः प्रियैः  
०९,०५८।०२२ब्*०३४८_०४	भ्रातॄणां चैव पुत्राणां तथा वै शोकविह्वलाः  
०९,०५८।०२२ब्*०३४८_०५	कथं द्रक्ष्यामि विधवा वधूः शोकपरिप्लुताः  
०९,०५८।०२२ब्*०३४८_०६	त्वम् एकः सुस्थितो राजन् स्वर्गे ते निलयो ध्रुवः  
०९,०५८।०२२ब्*०३४८_०७	वयं नरकसञ्ज्ञा वै दुःखं भोक्ष्याम दारुणम्  
०९,०५८।०२२च्	निहता ज्ञातयश् चान्ये दिष्टं मन्ये दुरत्ययम्  
०९,०५८।०२३अ	स्नुषाश् च प्रस्नुषाश् चैव धृतराष्ट्रस्य विह्वलाः  
०९,०५८।०२३च्	गर्हयिष्यन्ति नो नूनं विधवाः शोककर्शिताः  
०९,०५८।०२४अ	एवम् उक्त्वा सुदुःखार्तो निशश्वास स पार्थिवः  
०९,०५८।०२४च्	विललाप चिरं चापि धर्मपुत्रो युधिष्ठिरः  
०९,०५८।०२४द्*०३४९_०१	विललाप महीयान् सः प्रकृत्या करुणापरः  
०९,०५९।००१	धृतराष्ट्र उवाच  
०९,०५९।००१अ	अधर्मेण हतं दृष्ट्वा राजानं माधवोत्तमः  
०९,०५९।००१च्	किम् अब्रवीत् तदा सूत बलदेवो महाबलः  
०९,०५९।००२अ	गदायुद्धविशेषज्ञो गदायुद्धविशारदः  
०९,०५९।००२च्	कृतवान् रौहिणेयो यत् तन् ममाचक्ष्व सञ्जय  
०९,०५९।००३	सञ्जय उवाच  
०९,०५९।००३अ	शिरस्य् अभिहतं दृष्ट्वा भीमसेनेन ते सुतम्  
०९,०५९।००३च्	रामः प्रहरतां श्रेष्ठश् चुक्रोध बलवद् बली  
०९,०५९।००४अ	ततो मध्ये नरेन्द्राणाम् ऊर्ध्वबाहुर् हलायुधः  
०९,०५९।००४च्	कुर्वन्न् आर्तस्वरं घोरं धिग् धिग् भीमेत्य् उवाच ह  
०९,०५९।००५अ	अहो धिग् यद् अधो नाभेः प्रहृतं शुद्धविक्रमे  
०९,०५९।००५च्	नैतद् दृष्टं गदायुद्धे कृतवान् यद् वृकोदरः  
०९,०५९।००६अ	अधो नाभ्या न हन्तव्यम् इति शास्त्रस्य निश्चयः  
०९,०५९।००६च्	अयं त्व् अशास्त्रविन् मूढः स्वच्छन्दात् सम्प्रवर्तते  
०९,०५९।००७अ	तस्य तत् तद् ब्रुवाणस्य रोषः समभवन् महान्  
०९,०५९।००७ब्*०३५०_०१	ततो राजानम् आलोक्य रोषसंरक्तलोचनः  
०९,०५९।००७ब्*०३५०_०२	बलदेवो महाराज ततो वचनम् अब्रवीत्  
०९,०५९।००७ब्*०३५०_०३	न चैष पतितः कृष्ण केवलं मत्समो ऽसमः  
०९,०५९।००७ब्*०३५०_०४	आश्रितस्य तु दौर्बल्याद् आश्रयः परिभर्त्स्यते  
०९,०५९।००७च्	ततो लाङ्गलम् उद्यम्य भीमम् अभ्यद्रवद् बली  
०९,०५९।००८अ	तस्योर्ध्वबाहोः सदृशं रूपम् आसीन् महात्मनः  
०९,०५९।००८च्	बहुधातुविचित्रस्य श्वेतस्येव महागिरेः  
०९,०५९।००८द्*०३५१_०१	तम् उत्पतन्तं सङ्क्रुद्धं विज्ञाय मधुसूदनः  
०९,०५९।००८द्*०३५२_०१	भ्रातृभिः सहितो भीमः सार्जुनैर् अस्त्रकोविदैः  
०९,०५९।००८द्*०३५२_०२	न विव्यथे महाराज दृष्ट्वा हलधरं बली  
०९,०५९।००९अ	तम् उत्पतन्तं जग्राह केशवो विनयानतः  
०९,०५९।००९च्	बाहुभ्यां पीनवृत्ताभ्यां प्रयत्नाद् बलवद् बली  
०९,०५९।०१०अ	सितासितौ यदुवरौ शुशुभाते ऽधिकं ततः  
०९,०५९।०१०ब्*०३५३_०१	सङ्गताव् इव राजेन्द्र कैलासाञ्जनपर्वतौ  
०९,०५९।०१०च्	नभोगतौ यथा राजंश् चन्द्रसूर्यौ दिनक्षये  
०९,०५९।०११अ	उवाच चैनं संरब्धं शमयन्न् इव केशवः  
०९,०५९।०११च्	आत्मवृद्धिर् मित्रवृद्धिर् मित्रमित्रोदयस् तथा  
०९,०५९।०११ए	विपरीतं द्विषत्स्व् एतत् षड्विधा वृद्धिर् आत्मनः  
०९,०५९।०१२अ	आत्मन्य् अपि च मित्रेषु विपरीतं यदा भवेत्  
०९,०५९।०१२च्	तदा विद्यान् मनोज्यानिम् आशु शान्तिकरो भवेत्  
०९,०५९।०१३अ	अस्माकं सहजं मित्रं पाण्डवाः शुद्धपौरुषाः  
०९,०५९।०१३च्	स्वकाः पितृष्वसुः पुत्रास् ते परैर् निकृता भृशम्  
०९,०५९।०१४अ	प्रतिज्ञापारणं धर्मः क्षत्रियस्येति वेत्थ ह  
०९,०५९।०१४च्	सुयोधनस्य गदया भङ्क्तास्म्य् ऊरू महाहवे  
०९,०५९।०१४ए	इति पूर्वं प्रतिज्ञातं भीमेन हि सभातले  
०९,०५९।०१५अ	मैत्रेयेणाभिशप्तश् च पूर्वम् एव महर्षिणा  
०९,०५९।०१५च्	ऊरू भेत्स्यति ते भीमो गदयेति परन्तप  
०९,०५९।०१५ए	अतो दोषं न पश्यामि मा क्रुधस् त्वं प्रलम्बहन्  
०९,०५९।०१५ड़्*०३५४_०१	ये ज्ञातिबान्धवेभ्यश् च श्रेष्ठा वै स्नेहबान्धवाः  
०९,०५९।०१५ड़्*०३५४_०२	पाण्डवाश् चाभवञ् श्रेष्ठाः स्नेहात् सम्बन्धतस् तथा  
०९,०५९।०१६अ	यौनैर् हार्दैश् च सम्बन्धैः सम्बद्धाः स्मेह पाण्डवैः  
०९,०५९।०१६च्	तेषां वृद्ध्याभिवृद्धिर् नो मा क्रुधः पुरुषर्षभ  
०९,०५९।०१६द्*०३५५_०१	वासुदेववचः श्रुत्वा सीरभृत् प्राह धर्मवित्  
०९,०५९।०१७	राम उवाच  
०९,०५९।०१७अ	धर्मः सुचरितः सद्भिः सह द्वाभ्यां नियच्छति  
०९,०५९।०१७च्	अर्थश् चात्यर्थलुब्धस्य कामश् चातिप्रसङ्गिनः  
०९,०५९।०१८अ	धर्मार्थौ धर्मकामौ च कामार्थौ चाप्य् अपीडयन्  
०९,०५९।०१८च्	धर्मार्थकामान् यो ऽभ्येति सो ऽत्यन्तं सुखम् अश्नुते  
०९,०५९।०१९अ	तद् इदं व्याकुलं सर्वं कृतं धर्मस्य पीडनात्  
०९,०५९।०१९च्	भीमसेनेन गोविन्द कामं त्वं तु यथात्थ माम्  
०९,०५९।०२०	वासुदेव उवाच  
०९,०५९।०२०अ	अरोषणो हि धर्मात्मा सततं धर्मवत्सलः  
०९,०५९।०२०च्	भवान् प्रख्यायते लोके तस्मात् संशाम्य मा क्रुधः  
०९,०५९।०२१अ	प्राप्तं कलियुगं विद्धि प्रतिज्ञां पाण्डवस्य च  
०९,०५९।०२१च्	आनृण्यं यातु वैरस्य प्रतिज्ञायाश् च पाण्डवः  
०९,०५९।०२१द्*०३५६_०१	अतः पुरुषशार्दूलो हत्वा नैकृतिकं रणे  
०९,०५९।०२१द्*०३५६_०२	निकृत्या निकृतिप्रज्ञं यो हन्याद् वैरिणं रणे  
०९,०५९।०२१द्*०३५६_०३	अधर्मो विद्यते नात्र यद् भीमो हतवान् रिपुम्  
०९,०५९।०२१द्*०३५६_०४	युध्यन्तं समरे वीरं कुरुवृष्णियशस्करम्  
०९,०५९।०२१द्*०३५६_०५	अनेन कर्णः सन्दिष्टः प्रतीतो धनुर् अच्छिनत्  
०९,०५९।०२१द्*०३५६_०६	ततः सञ्छिन्नधन्वानं विरथं पौरुषे स्थितम्  
०९,०५९।०२१द्*०३५६_०७	व्यायुधीकृत्य हतवान् सौभद्रम् अपलायिनम्  
०९,०५९।०२१द्*०३५६_०८	जन्मप्रभृति लुब्धश् च पापश् चैष दुरात्मवान्  
०९,०५९।०२१द्*०३५६_०९	निहतो भीमसेनेन दुर्बुद्धिः कुलपांसनः  
०९,०५९।०२१द्*०३५६_१०	प्रतिज्ञां भीमसेनस्य त्रयोदशसमार्जिताम्  
०९,०५९।०२१द्*०३५६_११	किमर्थं नाभिजानाति युध्यमानो हि विश्रुताम्  
०९,०५९।०२१द्*०३५६_१२	ऊर्ध्वम् उत्क्रम्य वेगेन जिघांसन्तं वृकोदरः  
०९,०५९।०२१द्*०३५६_१३	बभञ्ज गदया चोरू न च स्थाने च मण्डले  
०९,०५९।०२१द्*०३५७_०१	गच्छत्व् अद्य महाप्राज्ञो भीमसेनो महाबलः  
०९,०५९।०२२	सञ्जय उवाच  
०९,०५९।०२२अ	धर्मच्छलम् अपि श्रुत्वा केशवात् स विशां पते  
०९,०५९।०२२च्	नैव प्रीतमना रामो वचनं प्राह संसदि  
०९,०५९।०२३अ	हत्वाधर्मेण राजानं धर्मात्मानं सुयोधनम्  
०९,०५९।०२३च्	जिह्मयोधीति लोके ऽस्मिन् ख्यातिं यास्यति पाण्डवः  
०९,०५९।०२४अ	दुर्योधनो ऽपि धर्मात्मा गतिं यास्यति शाश्वतीम्  
०९,०५९।०२४च्	ऋजुयोधी हतो राजा धार्तराष्ट्रो नराधिपः  
०९,०५९।०२५अ	युद्धदीक्षां प्रविश्याजौ रणयज्ञं वितत्य च  
०९,०५९।०२५च्	हुत्वात्मानम् अमित्राग्नौ प्राप चावभृथं यशः  
०९,०५९।०२५द्*०३५८_०१	स्वर्गं गन्ता महाराजः ससुहृज्ज्ञातिबान्धवः  
०९,०५९।०२६अ	इत्य् उक्त्वा रथम् आस्थाय रौहिणेयः प्रतापवान्  
०९,०५९।०२६च्	श्वेताभ्रशिखराकारः प्रययौ द्वारकां प्रति  
०९,०५९।०२७अ	पाञ्चालाश् च सवार्ष्णेयाः पाण्डवाश् च विशां पते  
०९,०५९।०२७च्	रामे द्वारवतीं याते नातिप्रमनसो ऽभवन्  
०९,०५९।०२८अ	ततो युधिष्ठिरं दीनं चिन्तापरम् अधोमुखम्  
०९,०५९।०२८च्	शोकोपहतसङ्कल्पं वासुदेवो ऽब्रवीद् इदम्  
०९,०५९।०२९अ	धर्मराज किमर्थं त्वम् अधर्मम् अनुमन्यसे  
०९,०५९।०२९च्	हतबन्धोर् यद् एतस्य पतितस्य विचेतसः  
०९,०५९।०३०अ	दुर्योधनस्य भीमेन मृद्यमानं शिरः पदा  
०९,०५९।०३०च्	उपप्रेक्षसि कस्मात् त्वं धर्मज्ञः सन् नराधिप  
०९,०५९।०३१	युधिष्ठिर उवाच  
०९,०५९।०३१अ	न ममैतत् प्रियं कृष्ण यद् राजानं वृकोदरः  
०९,०५९।०३१च्	पदा मूर्ध्न्य् अस्पृशत् क्रोधान् न च हृष्ये कुलक्षये  
०९,०५९।०३२अ	निकृत्या निकृता नित्यं धृतराष्ट्रसुतैर् वयम्  
०९,०५९।०३२च्	बहूनि परुषाण्य् उक्त्वा वनं प्रस्थापिताः स्म ह  
०९,०५९।०३३अ	भीमसेनस्य तद् दुःखम् अतीव हृदि वर्तते  
०९,०५९।०३३च्	इति सञ्चिन्त्य वार्ष्णेय मयैतत् समुपेक्षितम्  
०९,०५९।०३४अ	तस्माद् धत्वाकृतप्रज्ञं लुब्धं कामवशानुगम्  
०९,०५९।०३४च्	लभतां पाण्डवः कामं धर्मे ऽधर्मे ऽपि वा कृते  
०९,०५९।०३५	सञ्जय उवाच  
०९,०५९।०३५अ	इत्य् उक्ते धर्मराजेन वासुदेवो ऽब्रवीद् इदम्  
०९,०५९।०३५ब्*०३५९_०१	इत्य् उक्तवति कौन्तेये धर्मराजे युधिष्ठिरे  
०९,०५९।०३५ब्*०३५९_०२	वासुदेवो महाबाहुर् युधिष्ठिरम् अभाषत  
०९,०५९।०३५च्	कामम् अस्त्व् एवम् इति वै कृच्छ्राद् यदुकुलोद्वहः  
०९,०५९।०३६अ	इत्य् उक्तो वासुदेवेन भीमप्रियहितैषिणा  
०९,०५९।०३६च्	अन्वमोदत तत् सर्वं यद् भीमेन कृतं युधि  
०९,०५९।०३६द्*०३६०_०१	अर्जुनो ऽपि महाबाहुर् अप्रीतेनान्तरात्मना  
०९,०५९।०३६द्*०३६०_०२	नोवाच किं चिद् वचनं भ्रातरं साध्व् असाधु वा  
०९,०५९।०३७अ	भीमसेनो ऽपि हत्वाजौ तव पुत्रम् अमर्षणः  
०९,०५९।०३७च्	अभिवाद्याग्रतः स्थित्वा सम्प्रहृष्टः कृताञ्जलिः  
०९,०५९।०३८अ	प्रोवाच सुमहातेजा धर्मराजं युधिष्ठिरम्  
०९,०५९।०३८च्	हर्षाद् उत्फुल्लनयनो जितकाशी विशां पते  
०९,०५९।०३९अ	तवाद्य पृथिवी राजन् क्षेमा निहतकण्टका  
०९,०५९।०३९च्	तां प्रशाधि महाराज स्वधर्मम् अनुपालयन्  
०९,०५९।०४०अ	यस् तु कर्तास्य वैरस्य निकृत्या निकृतिप्रियः  
०९,०५९।०४०च्	सो ऽयं विनिहतः शेते पृथिव्यां पृथिवीपते  
०९,०५९।०४१अ	दुःशासनप्रभृतयः सर्वे ते चोग्रवादिनः  
०९,०५९।०४१च्	राधेयः शकुनिश् चापि निहतास् तव शत्रवः  
०९,०५९।०४२अ	सेयं रत्नसमाकीर्णा मही सवनपर्वता  
०९,०५९।०४२च्	उपावृत्ता महाराज त्वाम् अद्य निहतद्विषम्  
०९,०५९।०४३	युधिष्ठिर उवाच  
०९,०५९।०४३अ	गतं वैरस्य निधनं हतो राजा सुयोधनः  
०९,०५९।०४३च्	कृष्णस्य मतम् आस्थाय विजितेयं वसुन्धरा  
०९,०५९।०४४अ	दिष्ट्या गतस् त्वम् आनृण्यं मातुः कोपस्य चोभयोः  
०९,०५९।०४४च्	दिष्ट्या जयसि दुर्धर्ष दिष्ट्या शत्रुर् निपातितः  
०९,०६०।००१	धृतराष्ट्र उवाच  
०९,०६०।००१अ	हतं दुर्योधनं दृष्ट्वा भीमसेनेन संयुगे  
०९,०६०।००१च्	पाण्डवाः सृञ्जयाश् चैव किम् अकुर्वत सञ्जय  
०९,०६०।००१द्*०३६१_०१	अश्वत्थामा कृपश् चैव कृतवर्मा च सात्वतः  
०९,०६०।००१द्*०३६१_०२	हतं दुर्योधनं दृष्ट्वा प्रत्यपद्यन्त सञ्जय  
०९,०६०।००२	सञ्जय उवाच  
०९,०६०।००२अ	हतं दुर्योधनं दृष्ट्वा भीमसेनेन संयुगे  
०९,०६०।००२च्	सिंहेनेव महाराज मत्तं वनगजं वने  
०९,०६०।००३अ	प्रहृष्टमनसस् तत्र कृष्णेन सह पाण्डवाः  
०९,०६०।००३च्	पाञ्चालाः सृञ्जयाश् चैव निहते कुरुनन्दने  
०९,०६०।००४अ	आविध्यन्न् उत्तरीयाणि सिंहनादांश् च नेदिरे  
०९,०६०।००४च्	नैतान् हर्षसमाविष्टान् इयं सेहे वसुन्धरा  
०९,०६०।००५अ	धनूंष्य् अन्ये व्याक्षिपन्त ज्याश् चाप्य् अन्ये तथाक्षिपन्  
०९,०६०।००५च्	दध्मुर् अन्ये महाशङ्खान् अन्ये जघ्नुश् च दुन्दुभीः  
०९,०६०।००६अ	चिक्रीडुश् च तथैवान्ये जहसुश् च तवाहिताः  
०९,०६०।००६च्	अब्रुवंश् चासकृद् वीरा भीमसेनम् इदं वचः  
०९,०६०।००७अ	दुष्करं भवता कर्म रणे ऽद्य सुमहत् कृतम्  
०९,०६०।००७च्	कौरवेन्द्रं रणे हत्वा गदयातिकृतश्रमम्  
०९,०६०।००८अ	इन्द्रेणेव हि वृत्रस्य वधं परमसंयुगे  
०९,०६०।००८च्	त्वया कृतम् अमन्यन्त शत्रोर् वधम् इमं जनाः  
०९,०६०।००९अ	चरन्तं विविधान् मार्गान् मण्डलानि च सर्वशः  
०९,०६०।००९च्	दुर्योधनम् इमं शूरं को ऽन्यो हन्याद् वृकोदरात्  
०९,०६०।०१०अ	वैरस्य च गतः पारं त्वम् इहान्यैः सुदुर्गमम्  
०९,०६०।०१०च्	अशक्यम् एतद् अन्येन सम्पादयितुम् ईदृशम्  
०९,०६०।०११अ	कुञ्जरेणेव मत्तेन वीर सङ्ग्राममूर्धनि  
०९,०६०।०११च्	दुर्योधनशिरो दिष्ट्या पादेन मृदितं त्वया  
०९,०६०।०१२अ	सिंहेन महिषस्येव कृत्वा सङ्गरम् अद्भुतम्  
०९,०६०।०१२च्	दुःशासनस्य रुधिरं दिष्ट्या पीतं त्वयानघ  
०९,०६०।०१३अ	ये विप्रकुर्वन् राजानं धर्मात्मानं युधिष्ठिरम्  
०९,०६०।०१३च्	मूर्ध्नि तेषां कृतः पादो दिष्ट्या ते स्वेन कर्मणा  
०९,०६०।०१४अ	अमित्राणाम् अधिष्ठानाद् वधाद् दुर्योधनस्य च  
०९,०६०।०१४च्	भीम दिष्ट्या पृथिव्यां ते प्रथितं सुमहद् यशः  
०९,०६०।०१५अ	एवं नूनं हते वृत्रे शक्रं नन्दन्ति बन्दिनः  
०९,०६०।०१५च्	तथा त्वां निहतामित्रं वयं नन्दाम भारत  
०९,०६०।०१६अ	दुर्योधनवधे यानि रोमाणि हृषितानि नः  
०९,०६०।०१६च्	अद्यापि न विहृष्यन्ति तानि तद् विद्धि भारत  
०९,०६०।०१६ए	इत्य् अब्रुवन् भीमसेनं वातिकास् तत्र सङ्गताः  
०९,०६०।०१७अ	तान् हृष्टान् पुरुषव्याघ्रान् पाञ्चालान् पाण्डवैः सह  
०९,०६०।०१७च्	ब्रुवतः सदृशं तत्र प्रोवाच मधुसूदनः  
०९,०६०।०१८अ	न न्याय्यं निहतः शत्रुर् भूयो हन्तुं जनाधिपाः  
०९,०६०।०१८च्	असकृद् वाग्भिर् उग्राभिर् निहतो ह्य् एष मन्दधीः  
०९,०६०।०१९अ	तदैवैष हतः पापो यदैव निरपत्रपः  
०९,०६०।०१९च्	लुब्धः पापसहायश् च सुहृदां शासनातिगः  
०९,०६०।०२०अ	बहुशो विदुरद्रोणकृपगाङ्गेयसृञ्जयैः  
०९,०६०।०२०ब्*०३६२_०१	इत्य् उक्तः पाण्डवेभ्यश् च ह्य् अर्धराज्यं ददस्व वै  
०९,०६०।०२०च्	पाण्डुभ्यः प्रोच्यमानो ऽपि पित्र्यम् अंशं न दत्तवान्  
०९,०६०।०२०द्*०३६३_०१	नानेन कार्यं दृष्टेन श्रुतेनैव कथास्व् अपि  
०९,०६०।०२०द्*०३६३_०२	ईदृशा भिन्नमर्यादा गतिं यान्तीह तादृशीम्  
०९,०६०।०२०द्*०३६३_०३	श्रुत्वैवं वचनं तस्य सासूयवचनं तदा  
०९,०६०।०२०द्*०३६३_०४	ज्वलन्न् इव च रोषेण स्फुरन्न् इव च भूपतिः  
०९,०६०।०२१अ	नैष योग्यो ऽद्य मित्रं वा शत्रुर् वा पुरुषाधमः  
०९,०६०।०२१च्	किम् अनेनातिनुन्नेन वाग्भिः काष्ठसधर्मणा  
०९,०६०।०२२अ	रथेष्व् आरोहत क्षिप्रं गच्छामो वसुधाधिपाः  
०९,०६०।०२२च्	दिष्ट्या हतो ऽयं पापात्मा सामात्यज्ञातिबान्धवः  
०९,०६०।०२३अ	इति श्रुत्वा त्व् अधिक्षेपं कृष्णाद् दुर्योधनो नृपः  
०९,०६०।०२३च्	अमर्षवशम् आपन्न उदतिष्ठद् विशां पते  
०९,०६०।०२४अ	स्फिग्देशेनोपविष्टः स दोर्भ्यां विष्टभ्य मेदिनीम्  
०९,०६०।०२४च्	दृष्टिं भ्रूसङ्कटां कृत्वा वासुदेवे न्यपातयत्  
०९,०६०।०२५अ	अर्धोन्नतशरीरस्य रूपम् आसीन् नृपस्य तत्  
०९,०६०।०२५च्	क्रुद्धस्याशीविषस्येव च्छिन्नपुच्छस्य भारत  
०९,०६०।०२६अ	प्राणान्तकरणीं घोरां वेदनाम् अविचिन्तयन्  
०९,०६०।०२६च्	दुर्योधनो वासुदेवं वाग्भिर् उग्राभिर् आर्दयत्  
०९,०६०।०२७अ	कंसदासस्य दायाद न ते लज्जास्त्य् अनेन वै  
०९,०६०।०२७च्	अधर्मेण गदायुद्धे यद् अहं विनिपातितः  
०९,०६०।०२८अ	ऊरू भिन्धीति भीमस्य स्मृतिं मिथ्या प्रयच्छता  
०९,०६०।०२८च्	किं न विज्ञातम् एतन् मे यद् अर्जुनम् अवोचथाः  
०९,०६०।०२९अ	घातयित्वा महीपालान् ऋजुयुद्धान् सहस्रशः  
०९,०६०।०२९च्	जिह्मैर् उपायैर् बहुभिर् न ते लज्जा न ते घृणा  
०९,०६०।०३०अ	अहन्य् अहनि शूराणां कुर्वाणः कदनं महत्  
०९,०६०।०३०च्	शिखण्डिनं पुरस्कृत्य घातितस् ते पितामहः  
०९,०६०।०३१अ	अश्वत्थाम्नः सनामानं हत्वा नागं सुदुर्मते  
०९,०६०।०३१च्	आचार्यो न्यासितः शस्त्रं किं तन् न विदितं मम  
०९,०६०।०३२अ	स चानेन नृशंसेन धृष्टद्युम्नेन वीर्यवान्  
०९,०६०।०३२च्	पात्यमानस् त्वया दृष्टो न चैनं त्वम् अवारयः  
०९,०६०।०३३अ	वधार्थं पाण्डुपुत्रस्य याचितां शक्तिम् एव च  
०९,०६०।०३३च्	घटोत्कचे व्यंसयथाः कस् त्वत्तः पापकृत्तमः  
०९,०६०।०३४अ	छिन्नबाहुः प्रायगतस् तथा भूरिश्रवा बली  
०९,०६०।०३४च्	त्वया निसृष्टेन हतः शैनेयेन दुरात्मना  
०९,०६०।०३५अ	कुर्वाणश् चोत्तमं कर्म कर्णः पार्थजिगीषया  
०९,०६०।०३५च्	व्यंसनेनाश्वसेनस्य पन्नगेन्द्रसुतस्य वै  
०९,०६०।०३६अ	पुनश् च पतिते चक्रे व्यसनार्तः पराजितः  
०९,०६०।०३६च्	पातितः समरे कर्णश् चक्रव्यग्रो ऽग्रणीर् नृणाम्  
०९,०६०।०३७अ	यदि मां चापि कर्णं च भीष्मद्रोणौ च संयुगे  
०९,०६०।०३७च्	ऋजुना प्रतियुध्येथा न ते स्याद् विजयो ध्रुवम्  
०९,०६०।०३८अ	त्वया पुनर् अनार्येण जिह्ममार्गेण पार्थिवाः  
०९,०६०।०३८च्	स्वधर्मम् अनुतिष्ठन्तो वयं चान्ये च घातिताः  
०९,०६०।०३८द्*०३६४_०१	त्वया मायाविना कृष्ण मायाम् अर्कप्रमोषिणीम्  
०९,०६०।०३८द्*०३६४_०२	कृत्वा हतः सिन्धुपतिः किं तन् न विदितं मम  
०९,०६०।०३९	वासुदेव उवाच  
०९,०६०।०३९अ	हतस् त्वम् असि गान्धारे सभ्रातृसुतबान्धवः  
०९,०६०।०३९च्	सगणः ससुहृच् चैव पापमार्गम् अनुष्ठितः  
०९,०६०।०४०अ	तवैव दुष्कृतैर् वीरौ भीष्मद्रोणौ निपातितौ  
०९,०६०।०४०च्	कर्णश् च निहतः सङ्ख्ये तव शीलानुवर्तकः  
०९,०६०।०४१अ	याच्यमानो मया मूढ पित्र्यम् अंशं न दित्ससि  
०९,०६०।०४१च्	पाण्डवेभ्यः स्वराज्यार्धं लोभाच् छकुनिनिश्चयात्  
०९,०६०।०४२अ	विषं ते भीमसेनाय दत्तं सर्वे च पाण्डवाः  
०९,०६०।०४२च्	प्रदीपिता जतुगृहे मात्रा सह सुदुर्मते  
०९,०६०।०४२द्*०३६५_०१	पाण्डवाः दुःखिताश् चासन् पुरा वै वारणावते  
०९,०६०।०४३अ	सभायां याज्ञसेनी च कृष्टा द्यूते रजस्वला  
०९,०६०।०४३च्	तदैव तावद् दुष्टात्मन् वध्यस् त्वं निरपत्रपः  
०९,०६०।०४४अ	अनक्षज्ञं च धर्मज्ञं सौबलेनाक्षवेदिना  
०९,०६०।०४४च्	निकृत्या यत् पराजैषीस् तस्माद् असि हतो रणे  
०९,०६०।०४५अ	जयद्रथेन पापेन यत् कृष्णा क्लेशिता वने  
०९,०६०।०४५च्	यातेषु मृगयां तेषु तृणबिन्दोर् अथाश्रमे  
०९,०६०।०४५द्*०३६६_०१	तस्मात् सो ऽपि हतः क्रूरस् तव दोषेण चात्मनः  
०९,०६०।०४६अ	अभिमन्युश् च यद् बाल एको बहुभिर् आहवे  
०९,०६०।०४६च्	त्वद्दोषैर् निहतः पाप तस्माद् असि हतो रणे  
०९,०६०।०४६द्*०३६७_०१	यान्य् अकार्याणि चास्माकं कृतानीति प्रभाषसे  
०९,०६०।०४६द्*०३६७_०२	वैगुण्येन तवात्यर्थं सर्वं हि तद् अनुष्ठितम्  
०९,०६०।०४६द्*०३६७_०३	बृहस्पतेर् उशनसो नोपदेशः श्रुतस् त्वया  
०९,०६०।०४६द्*०३६७_०४	वृद्धा नोपासिताश् चैव हितं वाक्यं न ते श्रुतम्  
०९,०६०।०४६द्*०३६७_०५	लोभेनातिबलेन त्वं तृष्णया च वशीकृतः  
०९,०६०।०४६द्*०३६७_०६	कृतवान् अस्यकार्याणि विपाकस् तेषु भुज्यताम्  
०९,०६०।०४६द्@००४_०००१ कुर्वाणं कर्म समरे पाण्डवान् अर्थकाङ्क्षिणम्  
०९,०६०।०४६द्@००४_०००२ यच् छिखण्ड्य् अवधीद् भीष्मं मित्रार्थे न व्यतिक्रमः  
०९,०६०।०४६द्@००४_०००३ स्वधर्मं पृष्ठतः कृत्वा आचार्यस् त्वत्प्रियेप्सया  
०९,०६०।०४६द्@००४_०००४ पार्षतेन हतः सङ्ख्ये वर्तमानो ऽसतां पथि  
०९,०६०।०४६द्@००४_०००५ प्रतिज्ञाम् आत्मनः सत्यां चिकीर्षन् समरे रिपुम्  
०९,०६०।०४६द्@००४_०००६ हतवान् सात्वतो विद्वान् सौमदत्तिं महारथम्  
०९,०६०।०४६द्@००४_०००७ अर्जुनः समरे राजन् युध्यमानः कदा चन  
०९,०६०।०४६द्@००४_०००८ निन्दितं पुरुषव्याघ्रः करोति न कथं चन  
०९,०६०।०४६द्@००४_०००९ लब्ध्वापि बहुशश् छिद्रं वीरवृत्तम् अनुस्मरन्  
०९,०६०।०४६द्@००४_००१० न जघान रणे कर्णं मैवं वोचः सुदुर्मते  
०९,०६०।०४६द्@००४_००११ देवानां मतम् आज्ञाय तेषां प्रियहितेप्सया  
०९,०६०।०४६द्@००४_००१२ नार्जुनस्य मते नागं मया व्यंसितम् अस्रजम्  
०९,०६०।०४६द्@००४_००१३ त्वं च भीष्मश् च कर्णश् च द्रोणो द्रौणिस् तथा कृपः  
०९,०६०।०४६द्@००४_००१४ विराटनगरे तस्य आनृशंस्याच् च जीविताः  
०९,०६०।०४६द्@००४_००१५ स्मर पार्थस्य विक्रान्तं गन्धर्वेषु कृतं तदा  
०९,०६०।०४६द्@००४_००१६ अधर्मं नात्र गान्धारे पाण्डवैर् यत् कृतं त्वयि  
०९,०६०।०४६द्@००४_००१७ स्वबाहुबलम् आस्थाय स्वधर्मेण परन्तपाः  
०९,०६०।०४६द्@००४_००१८ जितवन्तो रणे वीराः पापो ऽसि निधनं गतः  
०९,०६०।०४७	दुर्योधन उवाच  
०९,०६०।०४७अ	अधीतं विधिवद् दत्तं भूः प्रशास्ता ससागरा  
०९,०६०।०४७च्	मूर्ध्नि स्थितम् अमित्राणां को नु स्वन्ततरो मया  
०९,०६०।०४८अ	यद् इष्टं क्षत्रबन्धूनां स्वधर्मम् अनुपश्यताम्  
०९,०६०।०४८च्	तद् इदं निधनं प्राप्तं को नु स्वन्ततरो मया  
०९,०६०।०४९अ	देवार्हा मानुषा भोगाः प्राप्ता असुलभा नृपैः  
०९,०६०।०४९च्	ऐश्वर्यं चोत्तमं प्राप्तं को नु स्वन्ततरो मया  
०९,०६०।०५०अ	ससुहृत् सानुबन्धश् च स्वर्गं गन्ताहम् अच्युत  
०९,०६०।०५०च्	यूयं विहतसङ्कल्पाः शोचन्तो वर्तयिष्यथ  
०९,०६०।०५०द्*०३६८_०१	न मे विषादो भीमेन पादेन शिर आहतम्  
०९,०६०।०५०द्*०३६८_०२	काको वा कङ्कगृध्रो वा निधास्यति पदं क्षणात्  
०९,०६०।०५१	सञ्जय उवाच  
०९,०६०।०५१अ	अस्य वाक्यस्य निधने कुरुराजस्य भारत  
०९,०६०।०५१च्	अपतत् सुमहद् वर्षं पुष्पाणां पुण्यगन्धिनाम्  
०९,०६०।०५२अ	अवादयन्त गन्धर्वा जगुश् चाप्सरसां गणाः  
०९,०६०।०५२अ*०३६९_०१	**** **** वादित्रं सुमनोहरम्  
०९,०६०।०५२अ*०३६९_०२	जगुश् चाप्सरसो राज्ञो यशः सम्बद्धम् एव च  
०९,०६०।०५२च्	सिद्धाश् च मुमुचुर् वाचः साधु साध्व् इति भारत  
०९,०६०।०५३अ	ववौ च सुरभिर् वायुः पुण्यगन्धो मृदुः सुखः  
०९,०६०।०५३च्	व्यराजतामलं चैव नभो वैडूर्यसन्निभम्  
०९,०६०।०५४अ	अत्यद्भुतानि ते दृष्ट्वा वासुदेवपुरोगमाः  
०९,०६०।०५४ब्*०३७०_०१	आश्चर्यं परमं जग्मुः पाञ्चालाः सोमकैः सह  
०९,०६०।०५४च्	दुर्योधनस्य पूजां च दृष्ट्वा व्रीडाम् उपागमन्  
०९,०६०।०५५अ	हतांश् चाधर्मतः श्रुत्वा शोकार्ताः शुशुचुर् हि ते  
०९,०६०।०५५ब्*०३७१_०१	हतांश् च कौरवाञ् श्रुत्वाधर्मतश् च महीपतीन्  
०९,०६०।०५५ब्*०३७१_०२	शोकार्ताः शुशुचुः सर्वे पाण्डवा भरतर्षभ  
०९,०६०।०५५च्	भीष्मं द्रोणं तथा कर्णं भूरिश्रवसम् एव च  
०९,०६०।०५६अ	तांस् तु चिन्तापरान् दृष्ट्वा पाण्डवान् दीनचेतसः  
०९,०६०।०५६च्	प्रोवाचेदं वचः कृष्णो मेघदुन्दुभिनिस्वनः  
०९,०६०।०५७अ	नैष शक्यो ऽतिशीघ्रास्त्रस् ते च सर्वे महारथाः  
०९,०६०।०५७च्	ऋजुयुद्धेन विक्रान्ता हन्तुं युष्माभिर् आहवे  
०९,०६०।०५७द्*०३७२_०१	नैष शक्यः कदा चित् तु हन्तुं धर्मेण पार्थिवः  
०९,०६०।०५७द्*०३७२_०२	ते वा भीष्ममुखाः सर्वे महेष्वासा महारथाः  
०९,०६०।०५७द्*०३७२_०३	मयानेकैर् उपायैस् तु मायायोगेन चासकृत्  
०९,०६०।०५७द्*०३७२_०४	हतास् ते सर्व एवाजौ भवतां हितम् इच्छता  
०९,०६०।०५७द्*०३७२_०५	यदि नैवंविधं जातु कुर्यां जिह्मम् अहं रणे  
०९,०६०।०५७द्*०३७२_०६	कुतो वो विजयो भूयः कुतो राज्यं कुतो धनम्  
०९,०६०।०५८अ	उपाया विहिता ह्य् एते मया तस्मान् नराधिपाः  
०९,०६०।०५८च्	अन्यथा पाण्डवेयानां नाभविष्यज् जयः क्व चित्  
०९,०६०।०५९अ	ते हि सर्वे महात्मानश् चत्वारो ऽतिरथा भुवि  
०९,०६०।०५९च्	न शक्या धर्मतो हन्तुं लोकपालैर् अपि स्वयम्  
०९,०६०।०६०अ	तथैवायं गदापाणिर् धार्तराष्ट्रो गतक्लमः  
०९,०६०।०६०च्	न शक्यो धर्मतो हन्तुं कालेनापीह दण्डिना  
०९,०६०।०६१अ	न च वो हृदि कर्तव्यं यद् अयं घातितो नृपः  
०९,०६०।०६१च्	मिथ्यावध्यास् तथोपायैर् बहवः शत्रवो ऽधिकाः  
०९,०६०।०६२अ	पूर्वैर् अनुगतो मार्गो देवैर् असुरघातिभिः  
०९,०६०।०६२च्	सद्भिश् चानुगतः पन्थाः स सर्वैर् अनुगम्यते  
०९,०६०।०६२द्*०३७३_०१	एवं विधात्रा विहितं वधम् एषां महात्मनाम्  
०९,०६०।०६२द्*०३७३_०२	दैवं पुरुषकारेण न शक्यम् अतिवर्तितुम्  
०९,०६०।०६२द्*०३७३_०३	भूतं भव्यं भविष्यच् च निमेषाद् यो हनिष्यति  
०९,०६०।०६२द्*०३७३_०४	कृतान्तम् अन्यथाकर्तुं नेच्छेत् सो ऽयं धनञ्जयः  
०९,०६०।०६३अ	कृतकृत्याः स्म सायाह्ने निवासं रोचयामहे  
०९,०६०।०६३च्	साश्वनागरथाः सर्वे विश्रमामो नराधिपाः  
०९,०६०।०६४अ	वासुदेववचः श्रुत्वा तदानीं पाण्डवैः सह  
०९,०६०।०६४च्	पाञ्चाला भृशसंहृष्टा विनेदुः सिंहसङ्घवत्  
०९,०६०।०६५अ	ततः प्राध्मापयञ् शङ्खान् पाञ्चजन्यं च माधवः  
०९,०६०।०६५ब्*०३७४_०१	देवदत्तं प्रहृष्टात्मा शङ्खप्रवरम् अर्जुनः  
०९,०६०।०६५ब्*०३७४_०२	अनन्तविजयं राजा कुन्तीपुत्रो युधिष्ठिरः  
०९,०६०।०६५ब्*०३७४_०३	पौण्ड्रं दध्मौ महाशङ्खं भीमकर्मा वृकोदरः  
०९,०६०।०६५ब्*०३७४_०४	नकुलः सहदेवश् च सुघोषमणिपुष्पकौ  
०९,०६०।०६५ब्*०३७४_०५	धृष्टद्युम्नस् तथा जैत्रं सात्यकिर् नन्दिवर्धनम्  
०९,०६०।०६५ब्*०३७४_०६	तेषां नादेन महता शङ्खानां भरतर्षभ  
०९,०६०।०६५ब्*०३७४_०७	आपुपूरे नभः सर्वं पृथिवी च चचाल ह  
०९,०६०।०६५ब्*०३७४_०८	ततः शङ्खाश् च भेर्यश् च पणवानकगोमुखाः  
०९,०६०।०६५ब्*०३७४_०९	पाण्डुसैन्येष्व् अवाद्यन्त स शब्दस् तुमुलो ऽभवत्  
०९,०६०।०६५ब्*०३७४_१०	अस्तुवन् पाण्डवान् अन्ये गीर्भिश् च स्तुतिमङ्गलैः  
०९,०६०।०६५ब्*०३७५_०१	गीर्भिर् मङ्गलयुक्ताभिर् वन्दिनः स्तुतिपाठकाः  
०९,०६०।०६५च्	हृष्टा दुर्योधनं दृष्ट्वा निहतं पुरुषर्षभाः  
०९,०६१।००१	सञ्जय उवाच  
०९,०६१।००१अ	ततस् ते प्रययुः सर्वे निवासाय महीक्षितः  
०९,०६१।००१च्	शङ्खान् प्रध्मापयन्तो वै हृष्टाः परिघबाहवः  
०९,०६१।००२अ	पाण्डवान् गच्छतश् चापि शिबिरं नो विशां पते  
०९,०६१।००२च्	महेष्वासो ऽन्वगात् पश्चाद् युयुत्सुः सात्यकिस् तथा  
०९,०६१।००३अ	धृष्टद्युम्नः शिखण्डी च द्रौपदेयाश् च सर्वशः  
०९,०६१।००३च्	सर्वे चान्ये महेष्वासा ययुः स्वशिबिराण्य् उत  
०९,०६१।००४अ	ततस् ते प्राविशन् पार्था हतत्विट्कं हतेश्वरम्  
०९,०६१।००४च्	दुर्योधनस्य शिबिरं रङ्गवद् विसृते जने  
०९,०६१।००५अ	गतोत्सवं पुरम् इव हृतनागम् इव ह्रदम्  
०९,०६१।००५च्	स्त्रीवर्षवरभूयिष्ठं वृद्धामात्यैर् अधिष्ठितम्  
०९,०६१।००६अ	तत्रैतान् पर्युपातिष्ठन् दुर्योधनपुरःसराः  
०९,०६१।००६च्	कृताञ्जलिपुटा राजन् काषायमलिनाम्बराः  
०९,०६१।००७अ	शिबिरं समनुप्राप्य कुरुराजस्य पाण्डवाः  
०९,०६१।००७च्	अवतेरुर् महाराज रथेभ्यो रथसत्तमाः  
०९,०६१।००८अ	ततो गाण्डीवधन्वानम् अभ्यभाषत केशवः  
०९,०६१।००८च्	स्थितः प्रियहिते नित्यम् अतीव भरतर्षभ  
०९,०६१।००९अ	अवरोपय गाण्डीवम् अक्षय्यौ च महेषुधी  
०९,०६१।००९च्	अथाहम् अवरोक्ष्यामि पश्चाद् भरतसत्तम  
०९,०६१।०१०अ	स्वयं चैवावरोह त्वम् एतच् छ्रेयस् तवानघ  
०९,०६१।०१०च्	तच् चाकरोत् तथा वीरः पाण्डुपुत्रो धनञ्जयः  
०९,०६१।०११अ	अथ पश्चात् ततः कृष्णो रश्मीन् उत्सृज्य वाजिनाम्  
०९,०६१।०११च्	अवारोहत मेधावी रथाद् गाण्डीवधन्वनः  
०९,०६१।०१२अ	अथावतीर्णे भूतानाम् ईश्वरे सुमहात्मनि  
०९,०६१।०१२च्	कपिर् अन्तर्दधे दिव्यो ध्वजो गाण्डीवधन्वनः  
०९,०६१।०१३अ	स दग्धो द्रोणकर्णाभ्यां दिव्यैर् अस्त्रैर् महारथः  
०९,०६१।०१३च्	अथ दीप्तो ऽग्निना ह्य् आशु प्रजज्वाल महीपते  
०९,०६१।०१४अ	सोपासङ्गः सरश्मिश् च साश्वः सयुगबन्धुरः  
०९,०६१।०१४च्	भस्मीभूतो ऽपतद् भूमौ रथो गाण्डीवधन्वनः  
०९,०६१।०१५अ	तं तथा भस्मभूतं तु दृष्ट्वा पाण्डुसुताः प्रभो  
०९,०६१।०१५च्	अभवन् विस्मिता राजन्न् अर्जुनश् चेदम् अब्रवीत्  
०९,०६१।०१६अ	कृताञ्जलिः सप्रणयं प्रणिपत्याभिवाद्य च  
०९,०६१।०१६च्	गोविन्द कस्माद् भगवन् रथो दग्धो ऽयम् अग्निना  
०९,०६१।०१७अ	किम् एतन् महद् आश्चर्यम् अभवद् यदुनन्दन  
०९,०६१।०१७च्	तन् मे ब्रूहि महाबाहो श्रोतव्यं यदि मन्यसे  
०९,०६१।०१७द्*०३७६_०१	अर्जुनस्य वचः श्रुत्वा पुनः प्राह जनार्दनः  
०९,०६१।०१८	वासुदेव उवाच  
०९,०६१।०१८अ	अस्त्रैर् बहुविधैर् दग्धः पूर्वम् एवायम् अर्जुन  
०९,०६१।०१८च्	मदधिष्ठितत्वात् समरे न विशीर्णः परन्तप  
०९,०६१।०१९अ	इदानीं तु विशीर्णो ऽयं दग्धो ब्रह्मास्त्रतेजसा  
०९,०६१।०१९च्	मया विमुक्तः कौन्तेय त्वय्य् अद्य कृतकर्मणि  
०९,०६१।०२०	सञ्जय उवाच  
०९,०६१।०२०अ	ईषद् उत्स्मयमानश् च भगवान् केशवो ऽरिहा  
०९,०६१।०२०च्	परिष्वज्य च राजानं युधिष्ठिरम् अभाषत  
०९,०६१।०२१अ	दिष्ट्या जयसि कौन्तेय दिष्ट्या ते शत्रवो जिताः  
०९,०६१।०२१च्	दिष्ट्या गाण्डीवधन्वा च भीमसेनश् च पाण्डवः  
०९,०६१।०२२अ	त्वं चापि कुशली राजन् माद्रीपुत्रौ च पाण्डवौ  
०९,०६१।०२२च्	मुक्ता वीरक्षयाद् अस्मात् सङ्ग्रामान् निहतद्विषः  
०९,०६१।०२२ए	क्षिप्रम् उत्तरकालानि कुरु कार्याणि भारत  
०९,०६१।०२३अ	उपयातम् उपप्लव्यं सह गाण्डीवधन्वना  
०९,०६१।०२३च्	आनीय मधुपर्कं मां यत् पुरा त्वम् अवोचथाः  
०९,०६१।०२४अ	एष भ्राता सखा चैव तव कृष्ण धनञ्जयः  
०९,०६१।०२४च्	रक्षितव्यो महाबाहो सर्वास्व् आपत्स्व् इति प्रभो  
०९,०६१।०२४ए	तव चैवं ब्रुवाणस्य तथेत्य् एवाहम् अब्रुवम्  
०९,०६१।०२५अ	स सव्यसाची गुप्तस् ते विजयी च नरेश्वर  
०९,०६१।०२५च्	भ्रातृभिः सह राजेन्द्र शूरः सत्यपराक्रमः  
०९,०६१।०२५ए	मुक्तो वीरक्षयाद् अस्मात् सङ्ग्रामाद् रोमहर्षणात्  
०९,०६१।०२६अ	एवम् उक्तस् तु कृष्णेन धर्मराजो युधिष्ठिरः  
०९,०६१।०२६च्	हृष्टरोमा महाराज प्रत्युवाच जनार्दनम्  
०९,०६१।०२७अ	प्रमुक्तं द्रोणकर्णाभ्यां ब्रह्मास्त्रम् अरिमर्दन  
०९,०६१।०२७ब्*०३७७_०१	भीष्मद्रोणकृपद्रौणिकर्णशल्यमुखान् रथान्  
०९,०६१।०२७च्	कस् त्वद् अन्यः सहेत् साक्षाद् अपि वज्री पुरन्दरः  
०९,०६१।०२८अ	भवतस् तु प्रसादेन सङ्ग्रामे बहवो जिताः  
०९,०६१।०२८च्	महारणगतः पार्थो यच् च नासीत् पराङ्मुखः  
०९,०६१।०२९अ	तथैव च महाबाहो पर्यायैर् बहुभिर् मया  
०९,०६१।०२९अ*०३७८_०१	**** **** प्रसादाद् बहवो हताः  
०९,०६१।०२९अ*०३७८_०२	भीमसेनेन च मया यमाभ्यां युधि मानद  
०९,०६१।०२९अ*०३७८_०३	कर्मणा मनसा वाचा त्वम् अस्माकं गतिः परा  
०९,०६१।०२९च्	कर्मणाम् अनुसन्तानं तेजसश् च गतिः शुभा  
०९,०६१।०३०अ	उपप्लव्ये महर्षिर् मे कृष्णद्वैपायनो ऽब्रवीत्  
०९,०६१।०३०च्	यतो धर्मस् ततः कृष्णो यतः कृष्णस् ततो जयः  
०९,०६१।०३०द्@००५_०००१ एवम् उक्तस् ततः कृष्णः प्रत्युवाच युधिष्ठिरम्  
०९,०६१।०३०द्@००५_०००२ अक्षौहिण्यो दशाष्टौ च तव तेषां च भारत  
०९,०६१।०३०द्@००५_०००३ न तुल्यश् चार्जुनस्येह बलेन कुरुनन्दन  
०९,०६१।०३०द्@००५_०००४ स एव सर्वाण्य् अस्त्राणि दिव्यानि प्राप्य शङ्करात्  
०९,०६१।०३०द्@००५_०००५ मत्समो मद्विशिष्टो वा रणे त्वम् इति पाण्डव  
०९,०६१।०३०द्@००५_०००६ अनुज्ञातः पाण्डुसुतः पुनः प्रत्यागमन् महीम्  
०९,०६१।०३०द्@००५_०००७ भूतं भव्यं भविष्यच् च अनुजानासि चेत् प्रभो  
०९,०६१।०३०द्@००५_०००८ निमेषार्धान् नरव्याघ्रो नयेद् इति मतिर् मम  
०९,०६१।०३०द्@००५_०००९ द्रोणं भीष्मं कृपं कर्णं द्रोणपुत्रं जयद्रथम्  
०९,०६१।०३०द्@००५_००१० निहन्तुं शक्नुयात् क्रुद्धो निमेषार्धाद् धनञ्जयः  
०९,०६१।०३०द्@००५_००११ सदेवासुरगन्धर्वान् सयक्षोरगकिन्नरान्  
०९,०६१।०३०द्@००५_००१२ त्रीन् वा लोकान् विजेतुं हि शक्तः किम् इह मानुषान्  
०९,०६१।०३०द्@००५_००१३ विधिना विहितश् चासौ मया सञ्चोदितो ऽपि सन्  
०९,०६१।०३०द्@००५_००१४ न चकार मतिं हन्तुं कृतान्तो बलवत्तरः  
०९,०६१।०३०द्@००५_००१५ अत्र गीता मया सुष्ठु गिरः सत्या महीपते  
०९,०६१।०३०द्@००५_००१६ दर्शितं मयि सर्वं च तेनासौ जितवान् रिपून्  
०९,०६१।०३०द्@००५_००१७ अर्जुनो ऽपि महाबाहुर् मया तुल्यो महीपते  
०९,०६१।०३०द्@००५_००१८ स महेश्वरलब्धास्त्रः किं न कुर्याद् विभुः प्रभो  
०९,०६१।०३१अ	इत्य् एवम् उक्ते ते वीराः शिबिरं तव भारत  
०९,०६१।०३१च्	प्रविश्य प्रत्यपद्यन्त कोशरत्नर्द्धिसञ्चयान्  
०९,०६१।०३२अ	रजतं जातरूपं च मणीन् अथ च मौक्तिकान्  
०९,०६१।०३२च्	भूषणान्य् अथ मुख्यानि कम्बलान्य् अजिनानि च  
०९,०६१।०३२द्*०३७९_०१	गजान् अश्वान् रथांश् चैव महान्ति शयनानि च  
०९,०६१।०३२ए	दासीदासम् असङ्ख्येयं राज्योपकरणानि च  
०९,०६१।०३३अ	ते प्राप्य धनम् अक्षय्यं त्वदीयं भरतर्षभ  
०९,०६१।०३३च्	उदक्रोशन् महेष्वासा नरेन्द्र विजितारयः  
०९,०६१।०३४अ	ते तु वीराः समाश्वस्य वाहनान्य् अवमुच्य च  
०९,०६१।०३४च्	अतिष्ठन्त मुहुः सर्वे पाण्डवाः सात्यकिस् तथा  
०९,०६१।०३५अ	अथाब्रवीन् महाराज वासुदेवो महायशाः  
०९,०६१।०३५च्	अस्माभिर् मङ्गलार्थाय वस्तव्यं शिबिराद् बहिः  
०९,०६१।०३५द्*०३८०_०१	जयन्ती यत्र देवी तु तत्र व्रजत मा चिरम्  
०९,०६१।०३५द्*०३८०_०२	उपयाचितम् एतन् मे युद्धारम्भोपकल्पितम्  
०९,०६१।०३६अ	तथेत्य् उक्त्वा च ते सर्वे पाण्डवाः सात्यकिस् तथा  
०९,०६१।०३६च्	वासुदेवेन सहिता मङ्गलार्थं ययुर् बहिः  
०९,०६१।०३७अ	ते समासाद्य सरितं पुण्यामोघवतीं नृप  
०९,०६१।०३७च्	न्यवसन्न् अथ तां रात्रिं पाण्डवा हतशत्रवः  
०९,०६१।०३७द्*०३८१_०१	युधिष्ठिरस् ततो राजा प्राप्तकालम् अचिन्तयत्  
०९,०६१।०३८अ	ततः सम्प्रेषयाम् आसुर् यादवं नागसाह्वयम्  
०९,०६१।०३८च्	स च प्रायाज् जवेनाशु वासुदेवः प्रतापवान्  
०९,०६१।०३८ए	दारुकं रथम् आरोप्य येन राजाम्बिकासुतः  
०९,०६१।०३९अ	तम् ऊचुः सम्प्रयास्यन्तं सैन्यसुग्रीववाहनम्  
०९,०६१।०३९च्	प्रत्याश्वासय गान्धारीं हतपुत्रां यशस्विनीम्  
०९,०६१।०४०अ	स प्रायात् पाण्डवैर् उक्तस् तत् पुरं सात्वतां वरः  
०९,०६१।०४०च्	आससादयिषुः क्षिप्रं गान्धारीं निहतात्मजाम्  
०९,०६२।००१	जनमेजय उवाच  
०९,०६२।००१अ	किमर्थं राजशार्दूलो धर्मराजो युधिष्ठिरः  
०९,०६२।००१च्	गान्धार्याः प्रेषयाम् आस वासुदेवं परन्तपम्  
०९,०६२।००२अ	यदा पूर्वं गतः कृष्णः शमार्थं कौरवान् प्रति  
०९,०६२।००२च्	न च तं लब्धवान् कामं ततो युद्धम् अभूद् इदम्  
०९,०६२।००३अ	निहतेषु तु योधेषु हते दुर्योधने तथा  
०९,०६२।००३च्	पृथिव्यां पाण्डवेयस्य निःसपत्ने कृते युधि  
०९,०६२।००४अ	विद्रुते शिबिरे शून्ये प्राप्ते यशसि चोत्तमे  
०९,०६२।००४च्	किं नु तत् कारणं ब्रह्मन् येन कृष्णो गतः पुनः  
०९,०६२।००५अ	न चैतत् कारणं ब्रह्मन्न् अल्पं वै प्रतिभाति मे  
०९,०६२।००५च्	यत्रागमद् अमेयात्मा स्वयम् एव जनार्दनः  
०९,०६२।००६अ	तत्त्वतो वै समाचक्ष्व सर्वम् अध्वर्युसत्तम  
०९,०६२।००६च्	यच् चात्र कारणं ब्रह्मन् कार्यस्यास्य विनिश्चये  
०९,०६२।००७	वैशम्पायन उवाच  
०९,०६२।००७अ	त्वद्युक्तो ऽयम् अनुप्रश्नो यन् मां पृच्छसि पार्थिव  
०९,०६२।००७च्	तत् ते ऽहं सम्प्रवक्ष्यामि यथावद् भरतर्षभ  
०९,०६२।००८अ	हतं दुर्योधनं दृष्ट्वा भीमसेनेन संयुगे  
०९,०६२।००८च्	व्युत्क्रम्य समयं राजन् धार्तराष्ट्रं महाबलम्  
०९,०६२।००९अ	अन्यायेन हतं दृष्ट्वा गदायुद्धेन भारत  
०९,०६२।००९च्	युधिष्ठिरं महाराज महद् भयम् अथाविशत्  
०९,०६२।०१०अ	चिन्तयानो महाभागां गान्धारीं तपसान्विताम्  
०९,०६२।०१०च्	घोरेण तपसा युक्तां त्रैलोक्यम् अपि सा दहेत्  
०९,०६२।०११अ	तस्य चिन्तयमानस्य बुद्धिः समभवत् तदा  
०९,०६२।०११च्	गान्धार्याः क्रोधदीप्तायाः पूर्वं प्रशमनं भवेत्  
०९,०६२।०१२अ	सा हि पुत्रवधं श्रुत्वा कृतम् अस्माभिर् ईदृशम्  
०९,०६२।०१२च्	मानसेनाग्निना क्रुद्धा भस्मसान् नः करिष्यति  
०९,०६२।०१३अ	कथं दुःखम् इदं तीव्रं गान्धारी प्रसहिष्यति  
०९,०६२।०१३च्	श्रुत्वा विनिहतं पुत्रं छलेनाजिह्मयोधिनम्  
०९,०६२।०१४अ	एवं विचिन्त्य बहुधा भयशोकसमन्वितः  
०९,०६२।०१४च्	वासुदेवम् इदं वाक्यं धर्मराजो ऽभ्यभाषत  
०९,०६२।०१५अ	तव प्रसादाद् गोविन्द राज्यं निहतकण्टकम्  
०९,०६२।०१५च्	अप्राप्यं मनसापीह प्राप्तम् अस्माभिर् अच्युत  
०९,०६२।०१६अ	प्रत्यक्षं मे महाबाहो सङ्ग्रामे रोमहर्षणे  
०९,०६२।०१६च्	विमर्दः सुमहान् प्राप्तस् त्वया यादवनन्दन  
०९,०६२।०१७अ	त्वया देवासुरे युद्धे वधार्थम् अमरद्विषाम्  
०९,०६२।०१७च्	यथा साह्यं पुरा दत्तं हताश् च विबुधद्विषः  
०९,०६२।०१८अ	साह्यं तथा महाबाहो दत्तम् अस्माकम् अच्युत  
०९,०६२।०१८च्	सारथ्येन च वार्ष्णेय भवता यद् धृता वयम्  
०९,०६२।०१९अ	यदि न त्वं भवेन् नाथः फल्गुनस्य महारणे  
०९,०६२।०१९च्	कथं शक्यो रणे जेतुं भवेद् एष बलार्णवः  
०९,०६२।०१९द्*०३८२_०१	जेतुं परान् परिव्यूढान् प्राप्तांश् चैव त्वयाच्युत  
०९,०६२।०२०अ	गदाप्रहारा विपुलाः परिघैश् चापि ताडनम्  
०९,०६२।०२०च्	शक्तिभिर् भिण्डिपालैश् च तोमरैः सपरश्वधैः  
०९,०६२।०२१अ	वाचश् च परुषाः प्राप्तास् त्वया ह्य् अस्मद्धितैषिणा  
०९,०६२।०२१ब्*०३८३_०१	अस्मत्कृते त्वया कृष्ण वाचः सुपरुषाः श्रुताः  
०९,०६२।०२१च्	ताश् च ते सफलाः सर्वा हते दुर्योधने ऽच्युत  
०९,०६२।०२१द्*०३८४_०१	शस्त्राणां च निपाता वै वज्रस्पर्शोपमा रणे  
०९,०६२।०२१द्*०३८५_०१	तत् सर्वं न यथा नश्येत् पुनः कृष्ण तथा कुरु  
०९,०६२।०२१द्*०३८५_०२	सन्देहदोलां प्राप्तं नश् चेतः कृष्ण जये सति  
०९,०६२।०२२अ	गान्धार्या हि महाबाहो क्रोधं बुध्यस्व माधव  
०९,०६२।०२२च्	सा हि नित्यं महाभागा तपसोग्रेण कर्शिता  
०९,०६२।०२३अ	पुत्रपौत्रवधं श्रुत्वा ध्रुवं नः सम्प्रधक्ष्यति  
०९,०६२।०२३च्	तस्याः प्रसादनं वीर प्राप्तकालं मतं मम  
०९,०६२।०२४अ	कश् च तां क्रोधदीप्ताक्षीं पुत्रव्यसनकर्शिताम्  
०९,०६२।०२४च्	वीक्षितुं पुरुषः शक्तस् त्वाम् ऋते पुरुषोत्तम  
०९,०६२।०२५अ	तत्र मे गमनं प्राप्तं रोचते तव माधव  
०९,०६२।०२५च्	गान्धार्याः क्रोधदीप्तायाः प्रशमार्थम् अरिन्दम  
०९,०६२।०२६अ	त्वं हि कर्ता विकर्ता च लोकानां प्रभवाप्ययः  
०९,०६२।०२६च्	हेतुकारणसंयुक्तैर् वाक्यैः कालसमीरितैः  
०९,०६२।०२७अ	क्षिप्रम् एव महाप्राज्ञ गान्धारीं शमयिष्यसि  
०९,०६२।०२७च्	पितामहश् च भगवान् कृष्णस् तत्र भविष्यति  
०९,०६२।०२८अ	सर्वथा ते महाबाहो गान्धार्याः क्रोधनाशनम्  
०९,०६२।०२८च्	कर्तव्यं सात्वतश्रेष्ठ पाण्डवानां हितैषिणा  
०९,०६२।०२९अ	धर्मराजस्य वचनं श्रुत्वा यदुकुलोद्वहः  
०९,०६२।०२९च्	आमन्त्र्य दारुकं प्राह रथः सज्जो विधीयताम्  
०९,०६२।०३०अ	केशवस्य वचः श्रुत्वा त्वरमाणो ऽथ दारुकः  
०९,०६२।०३०च्	न्यवेदयद् रथं सज्जं केशवाय महात्मने  
०९,०६२।०३१अ	तं रथं यादवश्रेष्ठः समारुह्य परन्तपः  
०९,०६२।०३१च्	जगाम हास्तिनपुरं त्वरितः केशवो विभुः  
०९,०६२।०३२अ	ततः प्रायान् महाराज माधवो भगवान् रथी  
०९,०६२।०३२च्	नागसाह्वयम् आसाद्य प्रविवेश च वीर्यवान्  
०९,०६२।०३३अ	प्रविश्य नगरं वीरो रथघोषेण नादयन्  
०९,०६२।०३३च्	विदितो धृतराष्ट्रस्य सो ऽवतीर्य रथोत्तमात्  
०९,०६२।०३४अ	अभ्यगच्छद् अदीनात्मा धृतराष्ट्रनिवेशनम्  
०९,०६२।०३४च्	पूर्वं चाभिगतं तत्र सो ऽपश्यद् ऋषिसत्तमम्  
०९,०६२।०३५अ	पादौ प्रपीड्य कृष्णस्य राज्ञश् चापि जनार्दनः  
०९,०६२।०३५च्	अभ्यवादयद् अव्यग्रो गान्धारीं चापि केशवः  
०९,०६२।०३६अ	ततस् तु यादवश्रेष्ठो धृतराष्ट्रम् अधोक्षजः  
०९,०६२।०३६च्	पाणिम् आलम्ब्य राज्ञः स सस्वरं प्ररुरोद ह  
०९,०६२।०३७अ	स मुहूर्तम् इवोत्सृज्य बाष्पं शोकसमुद्भवम्  
०९,०६२।०३७च्	प्रक्षाल्य वारिणा नेत्रे आचम्य च यथाविधि  
०९,०६२।०३७ए	उवाच प्रश्रितं वाक्यं धृतराष्ट्रम् अरिन्दमः  
०९,०६२।०३८अ	न ते ऽस्त्य् अविदितं किं चिद् भूतभव्यस्य भारत  
०९,०६२।०३८च्	कालस्य च यथा वृत्तं तत् ते सुविदितं प्रभो  
०९,०६२।०३९अ	यद् इदं पाण्डवैः सर्वैस् तव चित्तानुरोधिभिः  
०९,०६२।०३९च्	कथं कुलक्षयो न स्यात् तथा क्षत्रस्य भारत  
०९,०६२।०४०अ	भ्रातृभिः समयं कृत्वा क्षान्तवान् धर्मवत्सलः  
०९,०६२।०४०च्	द्यूतच्छलजितैः शक्तैर् वनवासो ऽभ्युपागतः  
०९,०६२।०४१अ	अज्ञातवासचर्या च नानावेशसमावृतैः  
०९,०६२।०४१च्	अन्ये च बहवः क्लेशास् त्व् अशक्तैर् इव नित्यदा  
०९,०६२।०४२अ	मया च स्वयम् आगम्य युद्धकाल उपस्थिते  
०९,०६२।०४२च्	सर्वलोकस्य सान्निध्ये ग्रामांस् त्वं पञ्च याचितः  
०९,०६२।०४३अ	त्वया कालोपसृष्टेन लोभतो नापवर्जिताः  
०९,०६२।०४३च्	तवापराधान् नृपते सर्वं क्षत्रं क्षयं गतम्  
०९,०६२।०४४अ	भीष्मेण सोमदत्तेन बाह्लिकेन कृपेण च  
०९,०६२।०४४च्	द्रोणेन च सपुत्रेण विदुरेण च धीमता  
०९,०६२।०४४ए	याचितस् त्वं शमं नित्यं न च तत् कृतवान् असि  
०९,०६२।०४५अ	कालोपहतचित्तो हि सर्वो मुह्यति भारत  
०९,०६२।०४५च्	यथा मूढो भवान् पूर्वम् अस्मिन्न् अर्थे समुद्यते  
०९,०६२।०४६अ	किम् अन्यत् कालयोगाद् धि दिष्टम् एव परायणम्  
०९,०६२।०४६च्	मा च दोषं महाराज पाण्डवेषु निवेशय  
०९,०६२।०४७अ	अल्पो ऽप्य् अतिक्रमो नास्ति पाण्डवानां महात्मनाम्  
०९,०६२।०४७च्	धर्मतो न्यायतश् चैव स्नेहतश् च परन्तप  
०९,०६२।०४८अ	एतत् सर्वं तु विज्ञाय आत्मदोषकृतं फलम्  
०९,०६२।०४८च्	असूयां पाण्डुपुत्रेषु न भवान् कर्तुम् अर्हति  
०९,०६२।०४९अ	कुलं वंशश् च पिण्डश् च यच् च पुत्रकृतं फलम्  
०९,०६२।०४९च्	गान्धार्यास् तव चैवाद्य पाण्डवेषु प्रतिष्ठितम्  
०९,०६२।०४९द्*०३८६_०१	त्वं चैव नरशार्दूल गान्धारी च यशस्विनी  
०९,०६२।०४९द्*०३८६_०२	मा शुचो नरशार्दूल पाण्डवान् प्रति किल्बिषम्  
०९,०६२।०५०अ	एतत् सर्वम् अनुध्यात्वा आत्मनश् च व्यतिक्रमम्  
०९,०६२।०५०च्	शिवेन पाण्डवान् ध्याहि नमस् ते भरतर्षभ  
०९,०६२।०५१अ	जानासि च महाबाहो धर्मराजस्य या त्वयि  
०९,०६२।०५१च्	भक्तिर् भरतशार्दूल स्नेहश् चापि स्वभावतः  
०९,०६२।०५२अ	एतच् च कदनं कृत्वा शत्रूणाम् अपकारिणाम्  
०९,०६२।०५२च्	दह्यते स्म दिवारात्रं न च शर्माधिगच्छति  
०९,०६२।०५३अ	त्वां चैव नरशार्दूल गान्धारीं च यशस्विनीम्  
०९,०६२।०५३च्	स शोचन् भरतश्रेष्ठ न शान्तिम् अधिगच्छति  
०९,०६२।०५४अ	ह्रिया च परयाविष्टो भवन्तं नाधिगच्छति  
०९,०६२।०५४च्	पुत्रशोकाभिसन्तप्तं बुद्धिव्याकुलितेन्द्रियम्  
०९,०६२।०५५अ	एवम् उक्त्वा महाराज धृतराष्ट्रं यदूत्तमः  
०९,०६२।०५५च्	उवाच परमं वाक्यं गान्धारीं शोककर्शिताम्  
०९,०६२।०५६अ	सौबलेयि निबोध त्वं यत् त्वां वक्ष्यामि सुव्रते  
०९,०६२।०५६च्	त्वत्समा नास्ति लोके ऽस्मिन्न् अद्य सीमन्तिनी शुभे  
०९,०६२।०५७अ	जानामि च यथा राज्ञि सभायां मम सन्निधौ  
०९,०६२।०५७च्	धर्मार्थसहितं वाक्यम् उभयोः पक्षयोर् हितम्  
०९,०६२।०५७ए	उक्तवत्य् असि कल्याणि न च ते तनयैः श्रुतम्  
०९,०६२।०५८अ	दुर्योधनस् त्वया चोक्तो जयार्थी परुषं वचः  
०९,०६२।०५८च्	शृणु मूढ वचो मह्यं यतो धर्मस् ततो जयः  
०९,०६२।०५९अ	तद् इदं समनुप्राप्तं तव वाक्यं नृपात्मजे  
०९,०६२।०५९च्	एवं विदित्वा कल्याणि मा स्म शोके मनः कृथाः  
०९,०६२।०५९ए	पाण्डवानां विनाशाय मा ते बुद्धिः कदा चन  
०९,०६२।०६०अ	शक्ता चासि महाभागे पृथिवीं सचराचराम्  
०९,०६२।०६०च्	चक्षुषा क्रोधदीप्तेन निर्दग्धुं तपसो बलात्  
०९,०६२।०६१अ	वासुदेववचः श्रुत्वा गान्धारी वाक्यम् अब्रवीत्  
०९,०६२।०६१च्	एवम् एतन् महाबाहो यथा वदसि केशव  
०९,०६२।०६२अ	आधिभिर् दह्यमानाया मतिः सञ्चलिता मम  
०९,०६२।०६२च्	सा मे व्यवस्थिता श्रुत्वा तव वाक्यं जनार्दन  
०९,०६२।०६३अ	राज्ञस् त्व् अन्धस्य वृद्धस्य हतपुत्रस्य केशव  
०९,०६२।०६३च्	त्वं गतिः सह तैर् वीरैः पाण्डवैर् द्विपदां वर  
०९,०६२।०६४अ	एतावद् उक्त्वा वचनं मुखं प्रच्छाद्य वाससा  
०९,०६२।०६४च्	पुत्रशोकाभिसन्तप्ता गान्धारी प्ररुरोद ह  
०९,०६२।०६५अ	तत एनां महाबाहुः केशवः शोककर्शिताम्  
०९,०६२।०६५च्	हेतुकारणसंयुक्तैर् वाक्यैर् आश्वासयत् प्रभुः  
०९,०६२।०६६अ	समाश्वास्य च गान्धारीं धृतराष्ट्रं च माधवः  
०९,०६२।०६६च्	द्रौणेः सङ्कल्पितं भावम् अन्वबुध्यत केशवः  
०९,०६२।०६७अ	ततस् त्वरित उत्थाय पादौ मूर्ध्ना प्रणम्य च  
०९,०६२।०६७च्	द्वैपायनस्य राजेन्द्र ततः कौरवम् अब्रवीत्  
०९,०६२।०६८अ	आपृच्छे त्वां कुरुश्रेष्ठ मा च शोके मनः कृथाः  
०९,०६२।०६८च्	द्रौणेः पापो ऽस्त्य् अभिप्रायस् तेनास्मि सहसोत्थितः  
०९,०६२।०६८ए	पाण्डवानां वधे रात्रौ बुद्धिस् तेन प्रदर्शिता  
०९,०६२।०६९अ	एतच् छ्रुत्वा तु वचनं गान्धार्या सहितो ऽब्रवीत्  
०९,०६२।०६९च्	धृतराष्ट्रो महाबाहुः केशवं केशिसूदनम्  
०९,०६२।०७०अ	शीघ्रं गच्छ महाबाहो पाण्डवान् परिपालय  
०९,०६२।०७०च्	भूयस् त्वया समेष्यामि क्षिप्रम् एव जनार्दन  
०९,०६२।०७०ए	प्रायात् ततस् तु त्वरितो दारुकेण सहाच्युतः  
०९,०६२।०७१अ	वासुदेवे गते राजन् धृतराष्ट्रं जनेश्वरम्  
०९,०६२।०७१च्	आश्वासयद् अमेयात्मा व्यासो लोकनमस्कृतः  
०९,०६२।०७२अ	वासुदेवो ऽपि धर्मात्मा कृतकृत्यो जगाम ह  
०९,०६२।०७२च्	शिबिरं हास्तिनपुराद् दिदृक्षुः पाण्डवान् नृप  
०९,०६२।०७३अ	आगम्य शिबिरं रात्रौ सो ऽभ्यगच्छत पाण्डवान्  
०९,०६२।०७३च्	तच् च तेभ्यः समाख्याय सहितस् तैः समाविशत्  
०९,०६३।००१	धृतराष्ट्र उवाच  
०९,०६३।००१अ	अधिष्ठितः पदा मूर्ध्नि भग्नसक्थो महीं गतः  
०९,०६३।००१च्	शौटीरमानी पुत्रो मे कान्य् अभाषत सञ्जय  
०९,०६३।००२अ	अत्यर्थं कोपनो राजा जातवैरश् च पाण्डुषु  
०९,०६३।००२च्	व्यसनं परमं प्राप्तः किम् आह परमाहवे  
०९,०६३।००३	सञ्जय उवाच  
०९,०६३।००३अ	शृणु राजन् प्रवक्ष्यामि यथावृत्तं नराधिप  
०९,०६३।००३च्	राज्ञा यद् उक्तं भग्नेन तस्मिन् व्यसन आगते  
०९,०६३।००४अ	भग्नसक्थो नृपो राजन् पांसुना सो ऽवगुण्ठितः  
०९,०६३।००४च्	यमयन् मूर्धजांस् तत्र वीक्ष्य चैव दिशो दश  
०९,०६३।००५अ	केशान् नियम्य यत्नेन निःश्वसन्न् उरगो यथा  
०९,०६३।००५च्	संरम्भाश्रुपरीताभ्यां नेत्राभ्याम् अभिवीक्ष्य माम्  
०९,०६३।००६अ	बाहू धरण्यां निष्पिष्य मुहुर् मत्त इव द्विपः  
०९,०६३।००६च्	प्रकीर्णान् मूर्धजान् धुन्वन् दन्तैर् दन्तान् उपस्पृशन्  
०९,०६३।००६ए	गर्हयन् पाण्डवं ज्येष्ठं निःश्वस्येदम् अथाब्रवीत्  
०९,०६३।००७अ	भीष्मे शान्तनवे नाथे कर्णे चास्त्रभृतां वरे  
०९,०६३।००७च्	गौतमे शकुनौ चापि द्रोणे चास्त्रभृतां वरे  
०९,०६३।००८अ	अश्वत्थाम्नि तथा शल्ये शूरे च कृतवर्मणि  
०९,०६३।००८ब्*०३८७_०१	अन्येष्व् अपि च शूरेषु न्यस्तभारो महात्मसु  
०९,०६३।००८च्	इमाम् अवस्थां प्राप्तो ऽस्मि कालो हि दुरतिक्रमः  
०९,०६३।००९अ	एकादशचमूभर्ता सो ऽहम् एतां दशां गतः  
०९,०६३।००९च्	कालं प्राप्य महाबाहो न कश् चिद् अतिवर्तते  
०९,०६३।०१०अ	आख्यातव्यं मदीयानां ये ऽस्मिञ् जीवन्ति सङ्गरे  
०९,०६३।०१०च्	यथाहं भीमसेनेन व्युत्क्रम्य समयं हतः  
०९,०६३।०११अ	बहूनि सुनृशंसानि कृतानि खलु पाण्डवैः  
०९,०६३।०११च्	भूरिश्रवसि कर्णे च भीष्मे द्रोणे च श्रीमति  
०९,०६३।०१२अ	इदं चाकीर्तिजं कर्म नृशंसैः पाण्डवैः कृतम्  
०९,०६३।०१२च्	येन ते सत्सु निर्वेदं गमिष्यन्तीति मे मतिः  
०९,०६३।०१३अ	का प्रीतिः सत्त्वयुक्तस्य कृत्वोपधिकृतं जयम्  
०९,०६३।०१३च्	को वा समयभेत्तारं बुधः सम्मन्तुम् अर्हति  
०९,०६३।०१४अ	अधर्मेण जयं लब्ध्वा को नु हृष्येत पण्डितः  
०९,०६३।०१४च्	यथा संहृष्यते पापः पाण्डुपुत्रो वृकोदरः  
०९,०६३।०१५अ	किं नु चित्रम् अतस् त्व् अद्य भग्नसक्थस्य यन् मम  
०९,०६३।०१५च्	क्रुद्धेन भीमसेनेन पादेन मृदितं शिरः  
०९,०६३।०१६अ	प्रतपन्तं श्रिया जुष्टं वर्तमानं च बन्धुषु  
०९,०६३।०१६च्	एवं कुर्यान् नरो यो हि स वै सञ्जय पूजितः  
०९,०६३।०१७अ	अभिज्ञौ क्षत्रधर्मस्य मम माता पिता च मे  
०९,०६३।०१७च्	तौ हि सञ्जय दुःखार्तौ विज्ञाप्यौ वचनान् मम  
०९,०६३।०१८अ	इष्टं भृत्या भृताः सम्यग् भूः प्रशास्ता ससागरा  
०९,०६३।०१८च्	मूर्ध्नि स्थितम् अमित्राणां जीवताम् एव सञ्जय  
०९,०६३।०१९अ	दत्ता दाया यथाशक्ति मित्राणां च प्रियं कृतम्  
०९,०६३।०१९च्	अमित्रा बाधिताः सर्वे को नु स्वन्ततरो मया  
०९,०६३।०२०अ	यातानि परराष्ट्राणि नृपा भुक्ताश् च दासवत्  
०९,०६३।०२०च्	प्रियेभ्यः प्रकृतं साधु को नु स्वन्ततरो मया  
०९,०६३।०२१अ	मानिता बान्धवाः सर्वे मान्यः सम्पूजितो जनः  
०९,०६३।०२१च्	त्रितयं सेवितं सर्वं को नु स्वन्ततरो मया  
०९,०६३।०२२अ	आज्ञप्तं नृपमुख्येषु मानः प्राप्तः सुदुर्लभः  
०९,०६३।०२२च्	आजानेयैस् तथा यातं को नु स्वन्ततरो मया  
०९,०६३।०२३अ	अधीतं विधिवद् दत्तं प्राप्तम् आयुर् निरामयम्  
०९,०६३।०२३च्	स्वधर्मेण जिता लोकाः को नु स्वन्ततरो मया  
०९,०६३।०२४अ	दिष्ट्या नाहं जितः सङ्ख्ये परान् प्रेष्यवद् आश्रितः  
०९,०६३।०२४च्	दिष्ट्या मे विपुला लक्ष्मीर् मृते त्व् अन्यं गता विभो  
०९,०६३।०२५अ	यद् इष्टं क्षत्रबन्धूनां स्वधर्मम् अनुतिष्ठताम्  
०९,०६३।०२५च्	निधनं तन् मया प्राप्तं को नु स्वन्ततरो मया  
०९,०६३।०२६अ	दिष्ट्या नाहं परावृत्तो वैरात् प्राकृतवज् जितः  
०९,०६३।०२६च्	दिष्ट्या न विमतिं कां चिद् भजित्वा तु पराजितः  
०९,०६३।०२७अ	सुप्तं वाथ प्रमत्तं वा यथा हन्याद् विषेण वा  
०९,०६३।०२७च्	एवं व्युत्क्रान्तधर्मेण व्युत्क्रम्य समयं हतः  
०९,०६३।०२८अ	अश्वत्थामा महाभागः कृतवर्मा च सात्वतः  
०९,०६३।०२८च्	कृपः शारद्वतश् चैव वक्तव्या वचनान् मम  
०९,०६३।०२९अ	अधर्मेण प्रवृत्तानां पाण्डवानाम् अनेकशः  
०९,०६३।०२९च्	विश्वासं समयघ्नानां न यूयं गन्तुम् अर्हथ  
०९,०६३।०३०अ	वातिकांश् चाब्रवीद् राजा पुत्रस् ते सत्यविक्रमः  
०९,०६३।०३०च्	अधर्माद् भीमसेनेन निहतो ऽहं यथा रणे  
०९,०६३।०३१अ	सो ऽहं द्रोणं स्वर्गगतं शल्यकर्णाव् उभौ तथा  
०९,०६३।०३१च्	वृषसेनं महावीर्यं शकुनिं चापि सौबलम्  
०९,०६३।०३२अ	जलसन्धं महावीर्यं भगदत्तं च पार्थिवम्  
०९,०६३।०३२च्	सौमदत्तिं महेष्वासं सैन्धवं च जयद्रथम्  
०९,०६३।०३३अ	दुःशासनपुरोगांश् च भ्रातॄन् आत्मसमांस् तथा  
०९,०६३।०३३च्	दौःशासनिं च विक्रान्तं लक्ष्मणं चात्मजाव् उभौ  
०९,०६३।०३४अ	एतांश् चान्यांश् च सुबहून् मदीयांश् च सहस्रशः  
०९,०६३।०३४च्	पृष्ठतो ऽनुगमिष्यामि सार्थहीन इवाध्वगः  
०९,०६३।०३५अ	कथं भ्रातॄन् हताञ् श्रुत्वा भर्तारं च स्वसा मम  
०९,०६३।०३५च्	रोरूयमाणा दुःखार्ता दुःशला सा भविष्यति  
०९,०६३।०३६अ	स्नुषाभिः प्रस्नुषाभिश् च वृद्धो राजा पिता मम  
०९,०६३।०३६च्	गान्धारीसहितः क्रोशन् कां गतिं प्रतिपत्स्यते  
०९,०६३।०३७अ	नूनं लक्ष्मणमातापि हतपुत्रा हतेश्वरा  
०९,०६३।०३७च्	विनाशं यास्यति क्षिप्रं कल्याणी पृथुलोचना  
०९,०६३।०३८अ	यदि जानाति चार्वाकः परिव्राड् वाग्विशारदः  
०९,०६३।०३८च्	करिष्यति महाभागो ध्रुवं सो ऽपचितिं मम  
०९,०६३।०३९अ	समन्तपञ्चके पुण्ये त्रिषु लोकेषु विश्रुते  
०९,०६३।०३९च्	अहं निधनम् आसाद्य लोकान् प्राप्स्यामि शाश्वतान्  
०९,०६३।०४०अ	ततो जनसहस्राणि बाष्पपूर्णानि मारिष  
०९,०६३।०४०च्	प्रलापं नृपतेः श्रुत्वा विद्रवन्ति दिशो दश  
०९,०६३।०४१अ	ससागरवना घोरा पृथिवी सचराचरा  
०९,०६३।०४१च्	चचालाथ सनिर्ह्रादा दिशश् चैवाविलाभवन्  
०९,०६३।०४२अ	ते द्रोणपुत्रम् आसाद्य यथावृत्तं न्यवेदयन्  
०९,०६३।०४२च्	व्यवहारं गदायुद्धे पार्थिवस्य च घातनम्  
०९,०६३।०४३अ	तद् आख्याय ततः सर्वे द्रोणपुत्रस्य भारत  
०९,०६३।०४३ब्*०३८८_०१	वादिका दुःखसन्तप्ताः शोकोपहतचेतसः  
०९,०६३।०४३च्	ध्यात्वा च सुचिरं कालं जग्मुर् आर्ता यथागतम्  
०९,०६४।००१	सञ्जय उवाच  
०९,०६४।००१अ	वातिकानां सकाशात् तु श्रुत्वा दुर्योधनं हतम्  
०९,०६४।००१च्	हतशिष्टास् ततो राजन् कौरवाणां महारथाः  
०९,०६४।००२अ	विनिर्भिन्नाः शितैर् बाणैर् गदातोमरशक्तिभिः  
०९,०६४।००२च्	अश्वत्थामा कृपश् चैव कृतवर्मा च सात्वतः  
०९,०६४।००२ए	त्वरिता जवनैर् अश्वैर् आयोधनम् उपागमन्  
०९,०६४।००३अ	तत्रापश्यन् महात्मानं धार्तराष्ट्रं निपातितम्  
०९,०६४।००३च्	प्रभग्नं वायुवेगेन महाशालं यथा वने  
०९,०६४।००४अ	भूमौ विवेष्टमानं तं रुधिरेण समुक्षितम्  
०९,०६४।००४च्	महागजम् इवारण्ये व्याधेन विनिपातितम्  
०९,०६४।००५अ	विवर्तमानं बहुशो रुधिरौघपरिप्लुतम्  
०९,०६४।००५च्	यदृच्छया निपतितं चक्रम् आदित्यगोचरम्  
०९,०६४।००६अ	महावातसमुत्थेन संशुष्कम् इव सागरम्  
०९,०६४।००६च्	पूर्णचन्द्रम् इव व्योम्नि तुषारावृतमण्डलम्  
०९,०६४।००७अ	रेणुध्वस्तं दीर्घभुजं मातङ्गसमविक्रमम्  
०९,०६४।००७च्	वृतं भूतगणैर् घोरैः क्रव्यादैश् च समन्ततः  
०९,०६४।००७ए	यथा धनं लिप्समानैर् भृत्यैर् नृपतिसत्तमम्  
०९,०६४।००८अ	भ्रुकुटीकृतवक्त्रान्तं क्रोधाद् उद्वृत्तचक्षुषम्  
०९,०६४।००८च्	सामर्षं तं नरव्याघ्रं व्याघ्रं निपतितं यथा  
०९,०६४।००९अ	ते तु दृष्ट्वा महेष्वासा भूतले पतितं नृपम्  
०९,०६४।००९च्	मोहम् अभ्यागमन् सर्वे कृपप्रभृतयो रथाः  
०९,०६४।०१०अ	अवतीर्य रथेभ्यस् तु प्राद्रवन् राजसन्निधौ  
०९,०६४।०१०च्	दुर्योधनं च सम्प्रेक्ष्य सर्वे भूमाव् उपाविशन्  
०९,०६४।०११अ	ततो द्रौणिर् महाराज बाष्पपूर्णेक्षणः श्वसन्  
०९,०६४।०११च्	उवाच भरतश्रेष्ठं सर्वलोकेश्वरेश्वरम्  
०९,०६४।०१२अ	न नूनं विद्यते ऽसह्यं मानुष्ये किं चिद् एव हि  
०९,०६४।०१२च्	यत्र त्वं पुरुषव्याघ्र शेषे पांसुषु रूषितः  
०९,०६४।०१३अ	भूत्वा हि नृपतिः पूर्वं समाज्ञाप्य च मेदिनीम्  
०९,०६४।०१३च्	कथम् एको ऽद्य राजेन्द्र तिष्ठसे निर्जने वने  
०९,०६४।०१४अ	दुःशासनं न पश्यामि नापि कर्णं महारथम्  
०९,०६४।०१४च्	नापि तान् सुहृदः सर्वान् किम् इदं भरतर्षभ  
०९,०६४।०१५अ	दुःखं नूनं कृतान्तस्य गतिं ज्ञातुं कथं चन  
०९,०६४।०१५च्	लोकानां च भवान् यत्र शेते पांसुषु रूषितः  
०९,०६४।०१६अ	एष मूर्धावसिक्तानाम् अग्रे गत्वा परन्तपः  
०९,०६४।०१६च्	सतृणं ग्रसते पांसुं पश्य कालस्य पर्ययम्  
०९,०६४।०१७अ	क्व ते तद् अमलं छत्रं व्यजनं क्व च पार्थिव  
०९,०६४।०१७च्	सा च ते महती सेना क्व गता पार्थिवोत्तम  
०९,०६४।०१७च्*०३८९_०१	**** **** गजाश्वरथसङ्कुला  
०९,०६४।०१७च्*०३८९_०२	सामन्तराजसंयुक्ता  
०९,०६४।०१७द्*०३९०_०१	भ्रातरस् ते महाराज वीर्यशक्रसमा युधि  
०९,०६४।०१७द्*०३९०_०२	शत्रूणां च निहन्तारो महाबलपराक्रमाः  
०९,०६४।०१७द्*०३९०_०३	क्व गताः पार्थिवेन्द्राद्य सौभ्रात्रं च समाश्रितम्  
०९,०६४।०१७द्*०३९०_०४	तव पुत्रा महाभाग लक्ष्मणाद्या महारथाः  
०९,०६४।०१७द्*०३९०_०५	पूर्णेन्दुसदृशा वीराः शान्तिसौन्दर्यकान्तिभिः  
०९,०६४।०१७द्*०३९०_०६	कृतवान् नृपशार्दूल जयन्तसमविक्रमम्  
०९,०६४।०१८अ	दुर्विज्ञेया गतिर् नूनं कार्याणां कारणान्तरे  
०९,०६४।०१८च्	यद् वै लोकगुरुर् भूत्वा भवान् एतां दशां गतः  
०९,०६४।०१९अ	अध्रुवा सर्वमर्त्येषु ध्रुवं श्रीर् उपलक्ष्यते  
०९,०६४।०१९ब्*०३९१_०१	ध्रुवेव भाति सर्वत्र नित्यं मोहकरी नृणाम्  
०९,०६४।०१९ब्*०३९१_०२	विवेकिभिर् नृभिर् नित्यं चिन्त्यमाना विशेषतः  
०९,०६४।०१९ब्*०३९१_०३	न तु विश्वसेन् नित्यां वै ह्य् अध्रुवा वै स्वभावतः  
०९,०६४।०१९च्	भवतो व्यसनं दृष्ट्वा शक्रविस्पर्धिनो भृशम्  
०९,०६४।०१९द्*०३९२_०१	इमं लोकम् अनित्यं वा ह्य् अद्याहं समचिन्तये  
०९,०६४।०२०अ	तस्य तद् वचनं श्रुत्वा दुःखितस्य विशेषतः  
०९,०६४।०२०च्	उवाच राजन् पुत्रस् ते प्राप्तकालम् इदं वचः  
०९,०६४।०२१अ	विमृज्य नेत्रे पाणिभ्यां शोकजं बाष्पम् उत्सृजन्  
०९,०६४।०२१च्	कृपादीन् स तदा वीरान् सर्वान् एव नराधिपः  
०९,०६४।०२२अ	ईदृशो मर्त्यधर्मो ऽयं धात्रा निर्दिष्ट उच्यते  
०९,०६४।०२२च्	विनाशः सर्वभूतानां कालपर्यायकारितः  
०९,०६४।०२३अ	सो ऽयं मां समनुप्राप्तः प्रत्यक्षं भवतां हि यः  
०९,०६४।०२३च्	पृथिवीं पालयित्वाहम् एतां निष्ठाम् उपागतः  
०९,०६४।०२४अ	दिष्ट्या नाहं परावृत्तो युद्धे कस्यां चिद् आपदि  
०९,०६४।०२४ब्*०३९३_०१	दिष्ट्याहं नो नृपतिभिर् निर्जितो न कदा चन  
०९,०६४।०२४ब्*०३९३_०२	दिष्ट्या मया निर्जितास् ते राजानो बहुशो युधि  
०९,०६४।०२४च्	दिष्ट्याहं निहतः पापैश् छलेनैव विशेषतः  
०९,०६४।०२४च्*०३९४_०१	**** **** पाण्डुपुत्रैर् दुरात्मभिः  
०९,०६४।०२४च्*०३९४_०२	अधर्मतो गदायुद्धे  
०९,०६४।०२५अ	उत्साहश् च कृतो नित्यं मया दिष्ट्या युयुत्सता  
०९,०६४।०२५ब्*०३९५_०१	दिष्ट्या हता गजा युद्धे सगजारोहका भृशम्  
०९,०६४।०२५ब्*०३९५_०२	दिष्ट्याश्वा देशजाः सर्वे कृतिनो वेगशालिनः  
०९,०६४।०२५ब्*०३९५_०३	कुशलैः सादिभिः सार्धं निहता रणमूर्धनि  
०९,०६४।०२५ब्*०३९५_०४	दिष्ट्या रणे विनिहता रथा हेमपरिष्कृताः  
०९,०६४।०२५ब्*०३९५_०५	रथिभिर् युद्धकुशलैः सार्धं विदलितैः शरैः  
०९,०६४।०२५ब्*०३९५_०६	दिष्ट्या योधा धनुष्मन्तः सर्वे युद्धविशारदाः  
०९,०६४।०२५ब्*०३९५_०७	शरनिर्भिन्नसर्वाङ्गाः समरे पतिताभवन्  
०९,०६४।०२५ब्*०३९५_०८	दिष्ट्या ममायुधान्य् आशु नाशम् आयान्ति वै क्षणात्  
०९,०६४।०२५च्	दिष्ट्या चास्मि हतो युद्धे निहतज्ञातिबान्धवः  
०९,०६४।०२६अ	दिष्ट्या च वो ऽहं पश्यामि मुक्तान् अस्माज् जनक्षयात्  
०९,०६४।०२६ब्*०३९६_०१	स्वस्ति हन्तो त्व् अहं युद्धे निहतज्ञातिबान्धवः  
०९,०६४।०२६च्	स्वस्तियुक्तांश् च कल्यांश् च तन् मे प्रियम् अनुत्तमम्  
०९,०६४।०२७अ	मा भवन्तो ऽनुतप्यन्तां सौहृदान् निधनेन मे  
०९,०६४।०२७च्	यदि वेदाः प्रमाणं वो जिता लोका मयाक्षयाः  
०९,०६४।०२८अ	मन्यमानः प्रभावं च कृष्णस्यामिततेजसः  
०९,०६४।०२८च्	तेन न च्यावितश् चाहं क्षत्रधर्मात् स्वनुष्ठितात्  
०९,०६४।०२९अ	स मया समनुप्राप्तो नास्मि शोच्यः कथं चन  
०९,०६४।०२९ब्*०३९७_०१	तथा तु दृष्ट्वा राजेन्द्र वर्तते विजयो मम  
०९,०६४।०२९च्	कृतं भवद्भिः सदृशम् अनुरूपम् इवात्मनः  
०९,०६४।०२९ए	यतितं विजये नित्यं दैवं तु दुरतिक्रमम्  
०९,०६४।०३०अ	एतावद् उक्त्वा वचनं बाष्पव्याकुललोचनः  
०९,०६४।०३०च्	तूष्णीं बभूव राजेन्द्र रुजासौ विह्वलो भृशम्  
०९,०६४।०३१अ	तथा तु दृष्ट्वा राजानं बाष्पशोकसमन्वितम्  
०९,०६४।०३१च्	द्रौणिः क्रोधेन जज्वाल यथा वह्निर् जगत्क्षये  
०९,०६४।०३२अ	स तु क्रोधसमाविष्टः पाणौ पाणिं निपीड्य च  
०९,०६४।०३२च्	बाष्पविह्वलया वाचा राजानम् इदम् अब्रवीत्  
०९,०६४।०३३अ	पिता मे निहतः क्षुद्रैः सुनृशंसेन कर्मणा  
०९,०६४।०३३च्	न तथा तेन तप्यामि यथा राजंस् त्वयाद्य वै  
०९,०६४।०३४अ	शृणु चेदं वचो मह्यं सत्येन वदतः प्रभो  
०९,०६४।०३४ब्*०३९८_०१	अनृणो ऽहं भविष्यामि तवाद्य नृपसत्तम  
०९,०६४।०३४ब्*०३९८_०२	तव प्रियं करिष्यामि कृत्वा कार्यम् अनुत्तमम्  
०९,०६४।०३४ब्*०३९८_०३	ईप्सितं मनसा राजन् यथेच्छसि तथा वद  
०९,०६४।०३४च्	इष्टापूर्तेन दानेन धर्मेण सुकृतेन च  
०९,०६४।०३४द्*०३९९_०१	शपेयं राजशार्दूल पादाभ्यां मम वै पितुः  
०९,०६४।०३५अ	अद्याहं सर्वपाञ्चालान् वासुदेवस्य पश्यतः  
०९,०६४।०३५अ*०४००_०१	**** **** सृञ्जयांश् चैव सर्वशः  
०९,०६४।०३५अ*०४००_०२	सर्वांश् च नृपतीन् राजन् धृष्टद्युम्नपुरोगमान्  
०९,०६४।०३५अ*०४००_०३	ससैन्यान् युधिशेषांश् च  
०९,०६४।०३५च्	सर्वोपायैर् हि नेष्यामि प्रेतराजनिवेशनम्  
०९,०६४।०३५द्*०४०१_०१	अद्य रात्रौ महाराज निहनिष्यामि पाण्डवान्  
०९,०६४।०३५ए	अनुज्ञां तु महाराज भवान् मे दातुम् अर्हति  
०९,०६४।०३६अ	इति श्रुत्वा तु वचनं द्रोणपुत्रस्य कौरवः  
०९,०६४।०३६ब्*०४०२_०१	तच् छ्रुत्वा वचनं द्रौणेर् धृतराष्ट्र तवात्मजः  
०९,०६४।०३६च्	मनसः प्रीतिजननं कृपं वचनम् अब्रवीत्  
०९,०६४।०३६ए	आचार्य शीघ्रं कलशं जलपूर्णं समानय  
०९,०६४।०३७अ	स तद् वचनम् आज्ञाय राज्ञो ब्राह्मणसत्तमः  
०९,०६४।०३७च्	कलशं पूर्णम् आदाय राज्ञो ऽन्तिकम् उपागमत्  
०९,०६४।०३८अ	तम् अब्रवीन् महाराज पुत्रस् तव विशां पते  
०९,०६४।०३८च्	ममाज्ञया द्विजश्रेष्ठ द्रोणपुत्रो ऽभिषिच्यताम्  
०९,०६४।०३८ए	सेनापत्येन भद्रं ते मम चेद् इच्छसि प्रियम्  
०९,०६४।०३९अ	राज्ञो नियोगाद् योद्धव्यं ब्राह्मणेन विशेषतः  
०९,०६४।०३९च्	वर्तता क्षत्रधर्मेण ह्य् एवं धर्मविदो विदुः  
०९,०६४।०४०अ	राज्ञस् तु वचनं श्रुत्वा कृपः शारद्वतस् ततः  
०९,०६४।०४०च्	द्रौणिं राज्ञो नियोगेन सेनापत्ये ऽभ्यषेचयत्  
०९,०६४।०४१अ	सो ऽभिषिक्तो महाराज परिष्वज्य नृपोत्तमम्  
०९,०६४।०४१च्	प्रययौ सिंहनादेन दिशः सर्वा विनादयन्  
०९,०६४।०४२अ	दुर्योधनो ऽपि राजेन्द्र शोणितौघपरिप्लुतः  
०९,०६४।०४२च्	तां निशां प्रतिपेदे ऽथ सर्वभूतभयावहाम्  
०९,०६४।०४३अ	अपक्रम्य तु ते तूर्णं तस्माद् आयोधनान् नृप  
०९,०६४।०४३च्	शोकसंविग्नमनसश् चिन्ताध्यानपराभवन्  
०९,०६४।०४३द्*०४०३_०१	कृतवर्मकृपाभ्यां च अश्वत्थामे ऽपि गच्छति  
०९,०६४।०४३द्*०४०३_०२	आस्ते राजा चिन्तयानस् तेषाम् आगमनं प्रति  
०९,०६४।०४३द्*०४०३_०३	गदापर्वणि राजेन्द्र समाप्ते ऽभीष्टदे नृणाम्  
०९,०६४।०४३द्*०४०३_०४	ब्राह्मणान् भोजयेत् पश्चाद् वक्तारं च सुपूजयेत्  
  
  
  
  
